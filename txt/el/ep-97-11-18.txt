<CHAPTER ID=0>

<SPEAKER ID=1 LANGUAGE="ES" NAME="Hernαndez Mollar">
Κύριε Πρόεδρε, χθες συνέβη μια τρομακτική τραγωδία σε μια ισπανική πόλη, τη Melilla, όπου ράγισαν κάποιοι ταμιευτήρες ύδατος, με συνέπεια να πλημμυρίσουν σημαντικές συνοικίες της πόλης. Ο τραγικός απολογισμός αυτού του συμβάντος είναι εννέα νεκροί, πολλοί τραυματίες και ανυπολόγιστες υλικές ζημιές. Θα επιθυμούσα να μεταφέρετε στον πρόεδρο της αυτόνομης πόλης της Melilla, τον κ. Ignacio Velαzquez, την έκφραση της λύπης αυτού του Κοινοβουλίου και την αλληλεγγύη μας προς τα θύματα της τραγωδίας και προς όλους όσοι υπέστησαν αυτές τις τρομερές απώλειες.
<P>
(Χειροκροτήματα)

<SPEAKER ID=2 NAME="Πρόεδρος">
Κύριε Hernαndez Mollar, θα πράξουμε σύμφωνα με την επιθυμία σας.

<CHAPTER ID=1>
Έγκριση των συνοπτικών πρακτικών
<SPEAKER ID=3 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;
<P>
Το λόγο έχει ο κ. Wynn.

<SPEAKER ID=4 LANGUAGE="EN" NAME="Wynn">
Κύριε Πρόεδρε, θα ήθελα να αναφερθώ στο θέμα υπ' αριθ. 8 των Πρακτικών, στη σειρά των εργασιών. Η ημερήσια διάταξη που ψηφίσαμε χθές αναφέρει για χθες βράδυ στις 7 μ.μ. "έκτακτες συνεδριάσεις των κοινοβουλευτικών επιτροπών που εγκρίθηκαν από τον Πρόεδρο». Παρακολούθησα δύο από τις εν λόγω συνεδριάσεις, της Επιτροπής Προϋπολογισμών και της Επιτροπής Ελέγχου του Προϋπολογισμού. Στην πραγματικότητα, και οι δύο επιτροπές αφαίρεσαν θέματα από τη δική τους ημερήσια διάταξη διότι δεν θεωρήθηκαν επείγοντα. Θα σας παρακαλέσω, κ. Πρόεδρε, όταν δίνετε άδεια για συνεδριάσεις επιτροπών στο Στρασβούργο, να είστε εξαιρετικά αυστηρός στον καθορισμό του επείγοντος.

<SPEAKER ID=5 NAME="Πρόεδρος">
Θα είμαι, κ. Wynn.

<SPEAKER ID=6 LANGUAGE="EN" NAME="Corbett">
Σχετικά με τον κατάλογο παρουσίας, κ. Πρόεδρε, ήμουν χθες εδώ, νομίζω ότι θα το προσέξατε.
<P>
(Γέλια)

<SPEAKER ID=7 NAME="Πρόεδρος">
Σας άκουσα, και συνεπώς θα υπάρξει διόρθωση.

<SPEAKER ID=8 LANGUAGE="EN" NAME="Andrews">
Κύριε Πρόεδρε, χθες προσπάθησα να θέσω το θέμα της Roisin McAliskey και της συνεχιζόμενης κράτησής της σε μια ασφαλή ψυχιατρική μονάδα στην Αγγλία. Σκοπός αυτής της ενέργειάς μου ήταν να επιστήσω την προσοχή των βρετανών και των γερμανών συναδέλφων στον άδικο χαρακτήρα της κράτησής της. Μου ζητήσατε να σας απευθύνω επιστολή σχετικά με το θέμα, πράγμα που θα κάνω. Όμως, αυτό με εμποδίζει να ζητήσω από τους βρετανούς και τους γερμανούς συναδέλφους να υποβάλουν αίτημα στις κυβερνήσεις τους για την απελευθέρωσή της Roisin McAliskey μόνο και μόνο για ανθρωπιστικούς λόγους. Δεν θέλω να υπεισέλθω στις λεπτομέρειες της συνεχιζόμενης κράτησής της. Βρίσκεται σε μια ασφαλή ψυχιατρική μονάδα για μητέρες και παιδιά στην Αγγλία, και νομίζω ότι εάν οι έντιμοι Αγγλοι που έδωσαν σκληρή μάχη για την απελευθέρωση της Louise Woodward εξέταζαν τον άδικο χαρακτήρα της φυλάκισης της νέας αυτής γυναίκας που στηρίχθηκε σε πολύ ανεπαρκή στοιχεία, θα καλούσαν την κυβέρνησή τους να την απελευθερώσει.

<SPEAKER ID=9 NAME="Πρόεδρος">
Η επιστολή σας θα σταλεί σε όλους τους γερμαννούς και βρετανούς συναδέλφους, συνεπώς θα επιτύχετε τον σκοπό της παρέμβασής σας.

<SPEAKER ID=10 LANGUAGE="ES" NAME="Varela Suanzes-Carpegna">
Κύριε Πρόεδρε, επίσης σχετικά με τα συνοπτικά πρακτικά. Το όνομά μου δεν περιλαμβάνεται στον κατάλογο παρουσίας, ίσως λόγω δικού μου λάθους. Χθες είχα παρακολουθήσει και άλλες συνεδριάσεις, τόσο της Ομάδας μου όσο και της κοινοβουλευτικής επιτροπής στην οποία ανήκω. Το πιο πιθανό είναι ότι ξέχασα να υπογράψω σε αυτή την Αίθουσα.

<SPEAKER ID=11 NAME="Εφραιμίδης">
Κύριε Πρόεδρε, στη σελίδα 14, στην τελευταία παράγραφο, αναφέρεται ότι η εξέταση της έκθεσης Scapagnini ανεβλήθη για την επόμενη σύνοδο. Το αιτιολογικό το άκουσα και χθες και ζήτησα τον λόγο αλλά δεν μπορέσατε να προσέξετε, φαίνεται, και δεν μου τον δώσατε. Παίρνω αφορμή τώρα από το γεγονός ότι το βλέπω γραμμένο στα πρακτικά. Ανεβλήθη λοιπόν για την επόμενη σύνοδο. Δεν έχει γίνει επίκληση κανενός ουσιώδους λόγου που να προβλέπεται και από τον Κανονισμό. Απλώς δεν άρεσε στον κ. Scapagnini και σε ορισμένη ομάδα η ημέρα και η ώρα κατά την οποία προβλεπόταν να συζητηθεί η έκθεση αυτή. Το ερώτημα, κ. Πρόεδρε...
<P>
(Ο Πρόεδρος διακόπτει τον ομιλητή)

<SPEAKER ID=12 NAME="Πρόεδρος">
Κύριε Ευφραιμίδη, χθες ένας ομιλητής είχε ήδη εκφραστεί κατά, και αυτό είναι το μέγιστο που επιτρέπεται βάσει του Κανονισμού. Γι' αυτό δεν μπόρεσα να σας δώσω το λόγο. Η ψηφοφορία διεξήχθη συνειδητά και αφού είχε παρέμβει ένας ομιλητής κατά της πρότασης. Δεν πρόκειται τώρα να επανέλθουμε στο θέμα.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Απόφαση κατεπείγοντος
<SPEAKER ID=13 NAME="Πρόταση κανονισμού (ΕΚ) του Συμβουλίου για τη σύναψη του πρωτοκόλλου που καθορίζει τις δυνατότητες αλιείας και τη χρηματική αντιστάθμιση που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της κυβέρνησης της Δημοκρατίας του Πράσινου Ακρωτηρίου σχετικά με την αλιεία στα ανοικτά των ακτών του πράσινου Ακρωτηρίου, για την περίοδο από τις 6 Σεπτεμβρίου 1997 έως τις 5 Σεπτεμβρίου 2000 (COM(97)0521 - C4-0566/97-97/0270(CNS))">

<P>
Πρόταση κανονισμού (ΕΚ) του Συμβουλίου για τη σύναψη του πρωτοκόλλου που καθορίζει τις δυνατότητες αλιείας και τη χρηματική αντιστάθμιση που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της κυβέρνησης της Δημοκρατίας της Ισημερινής Γουϊνέας σχετικά με την αλιεία στα ανοικτά των ακτών της Ισημερινής Γουϊνέας, για την περίοδο από την 1η Ιουλίου 1997 έως τις 30 Ιουνίου 2000 (COM(97)0522 - C4-0567/97-97/0268(CNS))
<P>
Fraga Estιvez (PPE), Πρόεδρος της Επιτροπής Αλιείας. (ES) Κύριε Πρόεδρε, θα ήθελα μόνο να επισημάνω ότι η Επιτροπή Αλιείας τάσσεται υπέρ των τριών αιτήσεων κατεπείγοντος.

<SPEAKER ID=14 NAME="Samland">
Θα ήθελα εκ μέρους της Επιτροπής Προϋπολογισμού να προβώ στην εξής διαπίστωση: συμφωνήσαμε και πάλι για το κατεπείγον, αλλά θα θέλαμε να παρατηρήσουμε επειγόντως προς το Συμβούλιο, ακόμα κι αν δεν παρευρίσκεται, τουλάχιστον μέσω των πρακτικών - ότι είχαμε καθορίσει σε μια διοργανική συμφωνία πώς για κάθε πρωτόκολλο προς επικύρωση θα υποβάλεται εγκαίρως ένα δημοσιονομικό δελτίο. Και στα 3 πρωτόκολλα, μόνον μετά την επανειλημμένη αντίδραση του Κοινοβουλίου κατέστη δυνατόν να υποβληθεί το αντίστοιχο δημοσιονομικό δελτίο. Πρόκειται για μία ανυπόφορη κατάσταση. Επιμένουμε να τηρηθεί η διοργανική συμφωνία, και όταν αυτό δεν συμβαίνει, τότε το Σώμα πρέπει να επιβάλλεται, ώστε να αποπέμπονται ακόμη και πολύ σημαντικά κατεπείγοντα θέματα. Δεν ταιριάζει δηλ. η μία πλευρά να υποχωρεί συνεχώς, για να διεκπεραιώνεται το κατεπείγον, ενώ η άλλη πλευρά απλώς, να μην ανταποκρίνεται στις υποχρεώσεις της!

<SPEAKER ID=15 NAME="Thomas">
Κύριε Πρόεδρε, αναφέρομαι σε ένα μικρό θέμα επί του Κανονισμού. Μπορείτε να υπενθυμίσετε στο Κοινοβούλιο τον κανόνα σχετικά με τα κινητά τηλέφωνα σε αυτή την αίθουσα; Φαίνεται ότι ορισμένοι ξεχνούν ότι έχουμε ένα κανόνα για το θέμα αυτό.

<SPEAKER ID=16 NAME="Πρόεδρος">
Ευχαριστώ πολύ, κύριε Thomas.
<P>
(Το Σώμα εγκρίνει τις τρεις αιτήσεις κατεπείγοντος)

<CHAPTER ID=3>
Ετήσια έκθεση και δήλωση αξιοπιστίας του Ελεγκτικού Συνεδρίου
για τον γενικό προϋπολογισμό 1996
<SPEAKER ID=17 NAME="Πρόεδρος">
Η ημερήσια διάταξη προβλέπει την παρουσίαση της ετήσιας έκθεσης και δήλωσης αξιοπιστίας σχετικά με τις δράσεις του γενικού προϋπολογισμού για τη χρήση 1996.
<P>
Το λόγο έχει ο κ. Friedmann.

<SPEAKER ID=18 NAME="Friedmann">
Κύριε Πρόεδρε, αξιότιμοι κυρίες και κύριοι βουλευτές, ευχαριστώ θερμά που έχω την τιμή σήμερα να μιλώ ενώπιόν σας. Γνωρίζοντας πόσες πολλές νυχτερινές συνεδριάσεις έχουν προηγηθεί, εκτιμώ περισσότερο την παρουσία σας εδώ.
<P>
Το 70 % των ευρωπαίων φορολογουμένων πιστεύουν ότι πρέπει να κρίνεται αυστηρότερα η απάτη και η παράτυπη χρησιμοποίηση των χρημάτων των φορολογουμένων, απ' ό, τι η υπεξαίρεση φόρου. Αυτό σημαίνει ότι η τοποθέτηση του Ελεγκτικού Συνεδρίου, όσον αφορά τα καθήκοντά του, ανταποκρίνεται, περισσότερο παρά ποτέ στις προσδοκίες των φορολογουμένων.
<P>
Επιτρέψτε μου να αρχίσω με την πλευρά των εσόδων του προϋπολογισμού. Όπως γνωρίζετε, τα έσοδα από τους δασμούς συνιστούν ένα σημαντικό τμήμα των παραδοσιακών ιδίων πόρων, μία σημαντική χρηματοδοτική πηγή για την Ευρωπαϊκή Ένωση. Πρέπει όλους μας λοιπόν να μας ενδιαφέρει τα έσοδα αυτά από τους δασμούς να εισρέουν ανελλιπώς στην Ευρωπαϊκή Ένωση. Ακόμη και αν τα έσοδα από τους δασμούς, σύμφωνα με τις διαπραγματεύσεις της ΓΣΔΕ, είναι αναδρομικά, με αυτά χρηματοδοτείται το 15 % του συνολικού μεγέθους του προϋπολογισμού. Τα περασμένα χρόνια είχαμε επανειλημμένως επισημάνει ότι σημαντικός κίνδυνος υπάρχει στις μεταφορές διαμετακόμισης. Εσείς, κυρίες και κύριοι, αναθέσατε στην πρώτη Εξεταστική Επιτροπή μετά το Μάαστριχτ να αφιερωθεί στο θέμα αυτό. Σας είμαστε ευγνώμονες, ιδιαίτερα στον Πρόεδρο κ. Tomlinson, που προωθήσατε τόσο σημαντικά αποτελέσματα. Αυτή την φορά, μας απασχολούν στον ίδιο τομέα, οι κίνδυνοι που υπάρχουν στις αδασμολόγητες ζώνες, στις οποίες ανήκουν και τα περισσότερα θαλάσσια λιμάνια, και ασχολούμαστε επίσης και με την διακίνηση των ειδών πολυτελείας. Το ότι εδώ σημειώνονται πολλές απώλειες δασμών και ότι υπάρχουν παρόμοιοι κίνδυνοι συσχετίζεται με το ότι οι υπάρχουσες νομικές βάσεις εφαρμόζονται είτε καθόλου, είτε ελλιπώς και προπαντός όχι κατά ενιαίο τρόπο. Θα έπρεπε να ενδιαφερθούμε, ώστε να παραμεριστεί αυτό το κακό και παράλληλα θα ήθελα να παρατηρήσω ότι και στα κράτη μέλη υπάρχουν διαφυγόντες δασμοί όταν παρακρατούνται δασμοί προϊόντων. Και υπ' αυτή την έννοια, αυτός είναι, κατά την γνώμη μας, ένας σημαντικός τομέας.
<P>
Σε σχέση με αυτό, τα πιστοποιητικά προέλευσης παίζουν σημαντικό ρόλο. Οπωσδήποτε το ήμισυ περίπου των εισαγωγών στην Ευρωπαϊκή Ένωση ακολουθεί προτιμησιακούς όρους, όρους δασμολογικής προτίμησης, και γι' αυτό δεν είναι άξιον απορίας το γεγονός, ότι ακριβώς αυτό το γεγονός καταλήγει συνεχώς σε παρατυπίες. Περισσότερες από τις μισές παρατυπίες που συμβαίνουν σε σχέση με τον ευρωπαϊκό προϋπολογισμό αφορούν αυτόν τον τομέα των δασμολογικών προτιμήσεων. Διαπιστώσαμε π.χ. ότι μια τρίτη χώρα έκανε εξαγωγές προς την ΕΕ τρεις φορές περισσότερο χυμό πορτοκαλιού απ' όσο η ίδια παρήγαγε. Σε άλλη περίπτωση, στα υφαντουργικά, διαπιστώσαμε ότι τα πιστοποιητικά προέλευσης είχαν παραχαραχθεί, αυτό το έβλεπε κανείς στις σφραγίδες που δεν ανταποκρίνονταν στα πρωτότυπα. Σε μία περίπτωση, ήταν λάθος γραμμένο το όνομα της πρωτεύουσας και όταν ρωτήσαμε σχετικά, η χώρα προέλευσης πιστοποίησε την γνησιότητα αυτών των πιστοποιητικών!
<P>
Εδώ λοιπόν χρειάζεται μεγάλη προσοχή για να διασφαλιστούν τα κοινοτικά έσοδα και πρόκειται για διόλου ευκαταφρόνητα ποσά. Για το διάστημα από 1986 έως 1996 εξετάστηκαν 700 περιπτώσεις, αυτές είναι 700 μόνον μεταξύ μερικών χιλιάδων. Διαπιστώσαμε ότι σε 700 περιπτώσεις υπάρχουν μεταγενέστερες απαιτήσεις για καταβολή 1 δισ. περίπου Ecu, για παρατυπίες, αλλά πολλές φορές συμβαίνει να παραγράφονται. Ακόμη και αν οι αρχικές εξακριβώσεις αρχίσουν εγκαίρως, τραβούν σε μάκρος οι αναγκαίες παρεπόμενες έρευνες έτσι ώστε μετά καταλήγουν στην παραγραφή. 23 περιπτώσεις που εξετάστηκαν από την άποψη της παραγραφής, κατέληξαν, πάντως, σε απώλειες δασμών για την Ευρωπαϊκή Ένωση, ύψους 80 δισ. Ecu.
<P>
Τώρα έρχομαι στην πλευρά των δαπανών και αρχίζω με τη γεωργική πολιτική. Όπως ξέρετε, στο πλαίσιο της μεταρρύθμισης MacSharry, η τιμή εγγυήσεως για τα δημητριακά μειώθηκε αισθητά. Λόγος του μέτρου αυτού ήτα, να μη διασφαλίζεται από πλευράς τιμής κανένα κίνητρο για υπερπαραγωγή. Οι τιμές εγγυήσεως δεν κάλυπταν πλέον ούτε το κόστος. Φυσικά, ο αγρότης δεν μπορεί να ζήσει από τις απώλειες. Γι' αυτό εισήχθη σύστημα άμεσων επιδοτήσεων, συναφών με τις καλλιεργούμενες εκτάσεις. Και τα πράγματα ήταν εντάξει, όσο οι τιμές εγγύησης ήταν πολύ χαμηλές. Εν τω μεταξύ και λόγω των μέτρων, η προσφορά δημητριακών εντός της ΕΕ υποχώρησε. Και στην παγκόσμια αγορά υποχώρησε η προσφορά δημητριακών, εν μέρει, λόγω κλιματολογικών αιτίων. Αυτό είχε ως συνέπεια την απότομη άνοδο πρώτα των τιμών, στην παγκόσμια αγορά, και ακολούθως την άνοδο των τιμών της αγοράς και στην Ευρωπαϊκή Ένωση, πολύ πάνω από τις τιμές εγγύησης. Τελικά, δεν ήταν πια αναγκαίο να καταβάλονται επιδοτήσεις τέτοιου ύψους, όμως στους αντίστοιχους κανονισμούς δεν προβλεπόταν ότι σε παρόμοιες περιπτώσεις μειώνονται οι άμεσες επιδοτήσεις, και έτσι πραγματοποιήθηκαν πληρωμές, 3 δισ. Ecu που, κατά την γνώμη μας, δεν ήταν τόσο αναγκαίες. Δεν λέω ότι αυτές οι πληρωμές δεν ήταν σωστές, αλλά σαν ιδέα δεν ήταν απαραίτητες. Σε ένα νέο χρονοδιάγραμμα προγράμματος πρέπει να αποδοθεί προσοχή στο να μην υπάρχουν πιθανότητες διακυμάνσεων ούτε προς τα πάνω ούτε προς τα κάτω.
<P>
Στον τομέα της γεωργικής πολιτικής, ασχοληθήκαμε τον περασμένο χρόνο, ακόμη μια φορά με τον τομέα του καπνού και του οίνου, αφού υποβάλαμε ήδη το 1993, δύο σχετικές έκτακτες εκθέσεις. Και τώρα, όπως και πριν, οι ευρωπαϊκές καλλιέργειες καπνού δεν ακολουθούν τις προτιμήσεις των ευρωπαίων καπνιστών, δηλ. τα διάφορα είδη καπνού εξάγονται στην συνέχεια. Μας προβληματίζει το γεγονός ότι οι εισπράξεις των παραγωγών, κατά τα 4/5 τους, προέρχονται από επιδοτήσεις. Ακόμη και αν αντιτείνει κάποιος το επιχείρημα ότι στην καπνοβιομηχανία υπάρχουν πολλές θέσεις εργασίας, πρέπει από την άλλη να δεί κανείς ότι, λόγω του καπνίσματος, οι άνθρωποι πεθαίνουν. Δεν είναι λοιπόν επίσης σωστό να πούμε πώς η Ευρωπαϊκή Ένωση χρηματοδοτεί μια αντικαπνιστική ενημερωτική εκστρατεία, την στιγμή που συγχρόνως προωθεί την καλλιέργεια καπνού;
<P>
(Χειροκροτήματα) Στον τομέα της αμπελουργίας, φτάσαμε στο αποτέλεσμα τόσο η πριμοδότηση για εκχερσώσεις, όσο και αυτή για την απόσταξη να μην ανταποκρίνονται στις προσδοκίες. Βέβαια, η προσφορά οίνου υποχώρησε, αυτό όμως ήταν κατά κύριο λόγο σχετικό με τις κλιματολογικές συνθήκες. Και τώρα, όπως και πριν, παράγεται οίνος ειδικά για απόσταξη, και αυτό δεν ήταν στο πνεύμα εκείνου που επινόησε (την πριμοδότηση). Στο μέτρο που οφείλουμε, βέβαια, εκφράζουμε εδώ τις επιφυλάξεις μας.
<P>
Στον τομέα των διαρθρωτικών μέτρων σημειώθηκαν κάποιες βελτιώσεις, εφόσον τόσο η δέσμη των διαθέσιμων πόρων όσο και οι πληρωμές χρησιμοποιήθηκαν στη συνέχεια σύμφωνα με τις προβλέψεις του προϋπολογισμού. Το 98 % της δέσμης των πόρων και το 95 % των πληρωμών πραγματοποιήθηκαν έτσι όπως προβλέπονταν στον προϋπολογισμό. Με μια προσεκτικότερη εξέταση όμως, διαπιστώνει κανείς ότι η δέσμη των πόρων και οι πληρωμές, καταβλήθηκαν κυρίως κατά το τελευταίο τρίμηνο, και πάλι, κατά τα 2/3 τους, τον Δεκέμβριο. Αυτό σημαίνει, ότι καταβλήθηκαν πολλές προκαταβολές, και οι προκαταβολές δεν σημαίνουν ότι εφαρμόστηκαν και τα επιδιωκόμενα μέτρα.
<P>
Ένα παράδειγμα γι' αυτό προσφέρει το χρονοδιάγραμμα προγραμμάτων μεταξύ 1989 και 1993, που έχει προ πολλού ολοκληρωθεί. Τα 3/4 του συνόλου των μέτρων που εμπίπτουν σε αυτό το διάστημα εφαρμογής προγραμμάτων δεν έχουν ολοκληρωθεί μέχρι σήμερα. Και τώρα, όπως και πριν, πρέπει να διαμαρτυρηθεί κανείς για το ότι δεν υπήρξαν οι απαραίτητες αξιολογήσεις σε διαρθρωτικό επίπεδο. Εφόσον υποβάλλονται εκθέσεις, αυτές αποτελούν περιγραφές καταστάσεων, αλλά ακριβώς τώρα που γίνονται οι διαπραγματεύσεις για το νέο χρονοδιάγραμμα προγραμμάτων, με αφετηρία το 2000, θα ήταν σημαντικό αν διαθέταμε αντίστοιχες αξιολογήσεις.
<P>
Όπως ξέρετε, οι χορηγούμενες διαρθρωτικές ενισχύσεις, αντιβαίνουν προς τους όρους του ανταγωνισμού. Η ευρωπαϊκή εσωτερική αγορά βασίζεται στην αρχή του ανταγωνισμού και οι επιδοτήσεις, ως τάση, παρεμποδίζουν τον ανταγωνισμό. Γι' αυτό, το άρθρο 92/93 της Συνθήκης της ΕΕ προβλέπει ότι παρόμοιες επιδοτήσεις μπορούν να χορηγούνται μόνον με την έγκριση της Ευρωπαϊκής Επιτροπής και μόνο με σαφείς χρονικές προθεσμίες και για συγκεκριμένους σκοπούς. Εδώ αποκαλύψαμε μερικές περιπτώσεις που, κατά την γνώμη μας, δεν ανταποκρίνονται επαρκώς στις διατάξεις.
<P>
Στον τομέα των διαρθρωτικών ενισχύσεων, εξετάσαμε το θέμα και προς την κατεύθυνση του Κοινωνικού Ταμείου. Εκεί διαπιστώνεται ότι καταβάλλονται κάποτε από το Κοινωνικό Ταμείο χρήματα σε ανθρώπους που δεν τα δικαιούνται. Κάποιες φορές δεν πραγματοποιείται η προβλεπόμενη συγχρηματοδότηση. Σε άλλες περιπτώσεις, δεν είναι επιτυχημένη η επιλογή μικρομεσαίων επιχειρήσεων.
<P>
Στον τομέα των διαρθρωτικών ενισχύσεων ανήκει και η προώθηση των μικρομεσαίων επιχειρήσεων. Δεν είμαστε ικανοποιημένοι με τον τρόπο και τις μεθόδους που το επιτυγχάνει αυτό η Ευρωπαϊκή Επιτροπή. Πρεσβεύουμε ότι οι μικρομεσαίες επιχειρήσεις, ακριβώς από την άποψη της απασχόλησης, είναι ιδιαίτερα σημαντικές - σίγουρα ένα θέμα συζήτησης για την Διάσκεψη Κορυφής της επόμενης εβδομάδας - και ότι μέσα σε αυτά τα πλαίσια πρέπει να ενισχυθεί η προώθησή τους. Η Ευρωπαϊκή Επιτροπή δεν μπορεί, ωστόσο, ούτε καν να αναφέρει το ακριβές ποσό που αντιστοιχεί σ' αυτές τις επιχειρήσεις. Μέχρι τώρα δεν υπάρχει ούτε καν ορισμός για το ποιες πρέπει να θεωρούνται μικρές ή μεσαίες επιχειρήσεις. Εξετάσαμε, δειγματοληπτικά, 33 από τις λεγόμενες μικρομεσαίες επιχειρήσεις. Διαπιστώσαμε ότι μόνον 11 ήταν πράγματι μικρές έως και μεσαίου μεγέθους. Τα άλλα 2/3 των επιχειρήσεων που επελέγησαν ανήκαν σε τραστ. Σε μια περίπτωση, μάλιστα, μια επιχείρηση με προσωπικό 2000 ατόμων, ορίζεται ως μικρή επιχείρηση. Τα πράγματα δεν είναι καθόλου εντάξει!
<P>
Και η κοινοτική πρωτοβουλία για τις μικρομεσαίες επιχειρήσεις, που κατευθύνεται από την ίδια την Ευρωπαϊκή Επιτροπή, δεν προχωρεί σωστά. Στον προϋπολογισμό προβλέπονται γι' αυτήν την κοινοτική πρωτοβουλία, 910 εκατ. Ecu, μέχρι τώρα όμως έχουν καταβληθεί, ως προκαταβολές, μόνον 140 εκατ. Ecu. Ένα και μόνο κράτος, και μάλιστα η Γερμανία, υπέβα.λε απόδειξη καταβολής γι' αυτές τις δαπάνες, ποσού άνω των 3 εκατ. μάρκων, και αυτό μόνο ως προκαταβολή. Αυτό σημαίνει, ότι η Ευρωπαϊκή Επιτροπή πρέπει στον τομέα των ΜΜΕ να αναπτύξει περισσότερες δραστηριότητες.
<P>
Στις διαρθρωτικές ενισχύσεις ανήκει επίσης η πολιτική αλιείας. Καταλήξαμε στη μη επίτευξη του επιθυμητού στόχου, και τώρα όπως και στο παρελθόν. Οι αλιευτικοί στόλοι των κρατών μελών δεν χρειάζεται ακόμη να αποδείξουν τις απαραίτητες προσαρμογές απόδοσης και η διάρθρωσή τους δεν ανταποκρίνεται ακόμη στις προσδοκίες.
<P>
Στον τομέα της διαρθρωτικής πολιτικής, πρέπει να αναφερθώ επίσης στα προγράμματα PHARE και TACIS. Γιατί κι αυτά είναι, εν τέλει, διαρθρωτικά προγράμματα. Τώρα όπως και στο παρελθόν πρέπει να διαμαρτυρηθούμε για το ότι η εκταμίευση πόρων σχετικά με αυτά τα δύο προγράμματα είναι υπερβολικά μικρή. Ασφαλώς όμως, υπάρχουν πολλοί λόγοι υπέρ αυτών των προγραμμάτων. Σχετικά με τη χρήση των πόρων που προβλέπονται στα προγράμματα, ο διοικητικός μηχανισμός των χωρών της Κεντρικής και Ανατολικής Ευρώπης μαθαίνει π.χ. να συνεργάζεται με τα κράτη μέλη της ΕΕ και με την Ευρωπαϊκή Επιτροπή. Γιατί επρόκειτο για κράτη που προηγουμένως είχαν πολωθεί σε μια συνεργασία, στα πλαίσια της COMECON. Αυτή είναι, ασφαλώς, μια σημαντική διεργασία αναμόρφωσης, όμως υπάρχουν δυσκολίες απορρόφησης των χρημάτων εκ μέρους των διοικήσεων στις χώρες της Ανατολικής και Κεντρικής Ευρώπης, ένα σημείο σημαντικό τελικά, όταν πρόκειται να αναληφθούν διαπραγματεύσεις διεύρυνσης μέσα σε λίγο διάστημα.
<P>
Πρέπει επίσης να δούμε ότι και στο πεδίο της γεωργικής πολιτικής, στο πλαίσιο των προγραμμάτων PHARE και TACIS, ο στόχος απέχει πολύ από την επίτευξή του. Όσο δεν ξεκαθαρίζονται οι όροι ιδιοκτησίας σε τέτοια κράτη και όσο δεν υπάρχουν μητρώα με βιβλία μεταγραφής ακινήτων, και έτσι δεν υπάρχουν βάσεις εξασφάλισης για πιστώσεις, δεν υπάρχει πιθανότητα για ιδιωτικοποίηση της γεωργίας, γιατί μια νέα ιδιωτικοποιημένη γεωργία εξαρτάται από τις πιστώσεις. Υπ' αυτήν την έννοια, είναι σημαντικό να συνεχιστεί η εργασία σ' αυτό το πεδίο, και νομίζω επίσης ότι πρέπει να ενισχυθεί η εκμετάλλευση των προγραμμάτων PHARE και TACIS σε σχέση με την διεύρυνση προς τις χώρες της Κεντρικής και Ανατολικής Ευρώπης. Κατά την άποψη μας, τα δημοσιονομικά πρέπει να προσανατολιστούν περισσότερο προς αυτόν τον στόχο.
<P>
Διεξήγαμε ελέγχους και στον τομέα της αναπτυξιακής βοήθειας. Στο μέτρο που πρόκειται για συνεργασία με αναπτυσσόμενες χώρες, οι οποίες δεν ανήκουν στη Σύμβαση Λομέ, διαπιστώσαμε ότι τουλάχιστον σε μία περίπτωση μεσολάβησε μια τράπεζα που δεν θεωρείτο ιδιαίτερα επιτυχημένη σε αυτό το πεδίο, έτσι ώστε, κατά την γνώμη μας, αδίκως κατεβλήθησαν 1 εκατ. Ecu. Στο πλαίσιο του Ταμείου Ανάπτυξης, κατά τη Σύμβαση Λομέ, ελέγξαμε επίσης την ανάθεση δημοσίων έργων, και μάλιστα για το διάστημα από το 1988 έως το 1993. Πρέπει εκεί να καταγγελθούν πολλά, όπως π.χ. ότι δεν εφαρμόστηκε η ρήτρα του πλέον ευνοούμενου κράτους, ότι δεν ελήφθησαν υπόψη φορολογικές διατάξεις και δεν συνέπιπταν οι προσφορές με τις προκηρύξεις των έργων.
<P>
Όπως γνωρίζετε, πρέπει επίσης να διεκπεραιώσουμε έναν έλεγχο για ολόκληρο τον προϋπολογισμό. Αυτό προβλέπει η Συνθήκη του Μάαστριχτ. Φέτος είναι προγραμματισμένος ο τρίτος έλεγχος. Αυτή τη φορά ο έλεγχος, αυτή πιστοποίηση ως 2ος τόμος αποτελεί τμήμα της ετήσιας έκθεσης μας. Όσον αφορά τον συνολικό προϋπολογισμό, φτάσαμε στο εξής αποτέλεσμα: το κλείσιμο διαχείρισης των λογαριασμών της Κοινότητας αντικατοπτρίζει σωστά τα έσοδα και τις δαπάνες, πλην κάποιων ασήμαντων εξαιρέσεων, και επομένως δίδει μια σωστή εικόνα για την κατάσταση οικονομικών της Κοινότητας. Οι κινήσεις στις οποίες βασίστηκαν τα έσοδα ανταποκρίνονται εν πολλοίς στις αρχές της νομιμότητας και της τάξης. Αυτό ισχύει επίσης για τις δεσμίδες πόρων. Σχετικά με τις κινήσεις στις οποίες βασίστηκαν οι πληρωμές, κατά την δική μας αντίληψη, έχει σημειωθεί ένα υπερβολικό πλήθος ουσιαστικών λαθών. Καταλήξαμε λοιπόν ότι για το 1996 το 5, 4 % των κινήσεων όπου βασίζονται οι πληρωμές περιελάμβαναν σοβαρά λάθη, και επισημαίνουμε σχετικά ότι το ποσοστό λαθών στο πεδίο των διαρθρωτικών ενισχύσεων υπερβαίνει τον μέσο όρο, ενώ στο πεδίο της αγροτικής πολιτικής είναι μικρότερο του μέσου όρου. Θα ήθελα εδώ να προβώ στην εξής διαπίστωση: μήπως αυτό το 5, 4 % σημαίνει ότι πρόκειται μόνον για περιπτώσεις απάτης; Αυτό καλύπτει και άλλες περιπτώσεις, όπως π.χ. την εφαρμογή μιας πλαστής συναλλαγματικής ισοτιμίας στο Κοινωνικό Ταμείο ή άλλα γεγονότα. Έτσι π.χ. σε κάποια περίσταση οι ελεγκτές μας δεν μπόρεσαν καν να διεξάγουν τον έλεγχο γιατί ένας οργισμένος αγρότης εξαπέλυσε τα άγρια σκυλιά του εναντίον τους.
<P>
Καταλήγουμε επίσης ότι υπάρχει ένα ποσοστό 4, 3 % περιπτώσεων για τις οποίες δεν μπορεί να εκφραστεί καμία γνώμη, ή καμία κρίση, γιατί ίσως στο εν λόγω κράτος, την ημέρα που θα διεξαγόταν ο έλεγχος υπήρχε απεργία, ή γιατί, ακριβώς τότε που θέλαμε να το εξετάσουμε, είχε κατασχέσει τα σχετικά έγγραφα ο εισαγγελέας. Και στον τομέα των τυπικών λαθών θεωρούμε ότι υπάρχει υπερβολικά μεγάλος αριθμός, αλλά για μας τυπικά λάθη είναι αυτά, τα οποία δεν επιδρούν επί του προϋπολογισμού φανερά επαχθώς.
<P>
Σχετικά με τη Συμφωνία του Λομέ, για την οποία διεξήχθη ξεχωριστός έλεγχος, φέτος καταλήγουμε στο ότι όλες οι κατηγορίες τις οποίες ανέφερα ως παραδείγματα στον γενικό προϋπολογισμό είναι εντάξει, έτσι ώστε συνολικά, πλην ελαχίστων εξαιρέσεων, μπορούμε να υποστηρίξουμε ότι ο έλεγχος μας σχετικά με την συμφωνία Λομέ έχει θετική έκβαση.
<P>
Επιτρέψτε μου, εντελώς βιαστικά, μερικές ακόμη παρατηρήσεις για τις επιπτώσεις της Συνθήκης του Αμστερνταμ, η οποία δεν έχει ακόμη επικυρωθεί. Μέσω της Συνθήκης του Αμστερνταμ, το Ευρωπαϊκό Ελεγκτικό Συνέδριο, κατέστη Ελεγκτικό Συνέδριο ολόκληρης της Κοινότητας. Και μέσα στα πλαίσια αυτά, τυπικά, εξομοιώνεται με τα άλλα θεσμικά όργανα της Κοινότητας.
<P>
Τώρα δικό μας καθήκον είναι να συντάσσουμε εκθέσεις για παρατυπίες και ατασθαλίες, έτσι όπως προβλέπεται από την Συνθήκη. Προστέθηκε μια αντίστοιχη αναλογία, αλλά θα επιθυμούσα εδώ να προσδιορίσω τον ρόλο μας. Δικό μας μέλημα είναι, κατ' αρχήν, η πρόληψη, δηλαδή να συμβάλουμε στο να μην υπάρχουν παρατυπίες. Δεν θεωρούμε ότι είμαστε αστυνομία ή εισαγγελία, αλλά όταν κατά την διεξαγωγή των συνήθων καθηκόντων μας πέσουμε πάνω σε παρατυπίες ή ακόμη σε περιπτώσεις απάτης, ακολουθούμε τα γεγονότα και τότε ζητούμε την παρέμβαση των αντίστοιχων αρμόδιων αρχών.
<P>
Έτσι αντιλαμβανόμαστε το καθήκον μας, ως συμβολή στο πλαίσιο του δημοσιονομικού ελέγχου και, όπως είπα, όχι σαν αστυνομία ή εισαγγελική αρχή. Η Συνθήκη προβλέπει επίσης ότι συμπράττουμε, στο πλαίσιο μιας εμπιστευτικής συνεργασίας, με τα εθνικά Ελεγκτικά Συνέδρια. Πέραν τούτου, από την Συνθήκη προβλέπεται ότι όσον αφορά τον έλεγχο της Ευρωπαϊκής Τράπεζας Επενδύσεων μπορούμε να κάνουμε κάτι τέτοιο στο πλαίσιο της υφιστάμενης ήδη Τριμερούς Συμφωνίας. Ακόμη και αν η Συμφωνία δεν ίσχυε, θα συνεχίσουν να υφίστανται τα δικαιώματά μας για την διεξαγωγή ελέγχων. Πέρασαν όμως τα χρονικά περιθώρια που είχα για να σας μιλήσω. Επιτρέψτε μου να σας ευχαριστήσω για την καλή συνεργασία. Αυτές οι ευχαριστίες απευθύνονται στην Επιτροπή Ελέγχου του Προϋπολογισμού και στην Πρόεδρό του, κυρία Diemut Theato. Είμαστε ευγνώμονες για την ανταλλαγή απόψεων που έχουμε επανειλημμένα με την ομάδα σας και γνωρίζουμε ότι και εσείς αυτή τη φορά θα λάβετε τις απαραίτητες αποφάσεις, με βάση την κοινή μας εργασία. Ευχαριστούμε επίσης την Επιτροπή Προϋπολογισμών, υπό τον Detlev Samland, όπου θα διεξαχθεί μια πολύ εμπεριστατωμένη συζήτηση για την εργασία μας. Ευχαριστώ, επίσης τον εισηγητή κύριο James Elles. Ευχαριστώ για την προσπάθεια του! Θα ήθελα επίσης να ευχαριστήσω την Ευρωπαϊκή Επιτροπή, και ιδιαίτερα τον Επίτροπο, κ. Liikanen.
<P>
Αναγνωρίζω ότι πολλά θέματα για τα οποία σας πληροφορούμε έχουν κινήσει το ενδιαφέρον της Ευρωπαϊκής Επιτροπής. Οι μεταρρυθμιστικές προσπάθειες της Ευρωπαϊκής Επιτροπής επικεντρώνονται στο SEM 2000. Πρέπει να αναγνωρίσουμε ήδη ότι το μέσω αυτού εισαχθέν διοικητικό και πληροφοριακό σύστημα γεννά προσδοκίες για βελτιώσεις. Αναγνωρίζουμε επίσης ότι η νέα τελική διαδικασία στον τομέα της γεωργικής πολιτικής δημιουργεί θετικές προσδοκίες. Είμαστε επίσης ευγνώμονες που η Ευρωπαϊκή Επιτροπή συμμερίζεται τις αντιλήψεις μας. Αναμένεται μια νέα τάξη του προϋπολογισμού, για την οποία έχουμε καταθέσει την αντίστοιχη συμβολή μας και είμαστε ευγνώμονες επίσης γιατί στον διαρθρωτικό τομέα, ακολούθησαν κάποιοι σαφείς καθορισμοί, ώστε να καθίσταται δυνατή η πρόληψη των παρατυπιών. Κύριε Liikanen, ένα θερμό ευχαριστώ σε σας, ως εκπροσώπου όλων των συναδέλφων σας. Σας ευχαριστώ για την προσοχή σας!
<P>
(Χειροκροτήματα)
<SPEAKER ID=19 NAME="Liikanen">
Κύριε Πρόεδρε, η ετήσια έκθεση σχετικά με τη δήλωση αξιοπιστίας για τ οικονομικό έτος 1996 εντοπίζει μια σειρά αδυναμιών στη χρήση των κοινοτικών κονδυλίων. Σε καίριους τομείς θα βοηθήσει την Επιτροπή να σημειώσει πρόοδο στα πλαίσια της κοινής της ευθύνης για ουσιαστική βελτίωση της συμβολής των κοινοτικών κονδυλίων στην επίτευξη των στόχων της Ένωσης.
<P>
Κατ' αρχάς, το Ελεγκτικό Συνέδριο παρατηρεί ότι "η γενναιόδωρη χορήγηση πιστώσεων του προϋπολογισμού μπορεί να αποθαρρύνει την αυστηρή δημοσιονομική διαχείριση». Αυτός ο πιθανός κίνδυνος είναι σαφώς περιορισμένος στον προϋπολογισμό του 1998. Με όποιον τρόπο και να θέλετε να τον υπολογίσετε - από άποψη ποσοστών αύξησης, περιθωρίων κάτων των δημοσιονομικών προοπτικών ή σε σχέση με το ανώτατο όριο των ιδίων πόρων - ο προϋπολογισμός που προκύπτει για το 1998 είναι λιτός.
<P>
Η Επιτροπή, όπως το Ελεγκτικό Συνέδριο και ο κ. Friedmann, έχει παρατηρήσει ότι παρέχονται υπερβολικές αποζημιώσεις στους παραγωγούς σιτηρών στο πλαίσιο των γεωργικών μεταρρυθμίσεων του 1992 και έχει υποβάλει πρόταση για μερική διόρθωση. Προς μεγάλη της λύπη, η πρόταση αυτή δεν εγκρίθηκε, είτε από το Συμβούλιο είτε από το Ευρωπαϊκό Κοινοβούλιο. Κατά συνέπεια, η Επιτροπή θα επανέλθει στο εν λόγω θέμα στα πλαίσια της Ατζέντα 2000.
<P>
Σε ό, τι αφορά στη γενικότερη κοινή γεωργική πολιτική, όλες οι παρατηρήσεις του Ελεγκτικού Συνεδρίου είναι πολύτιμες για την εκκαθάριση των λογαριασμών και η Επιτροπή θα κάνει πλήρη χρήση αυτών.
<P>
Σημείωσα επίσης με ενδιαφέρον το συμπέρασμα του Ελεγκτικού Συνεδρίου ότι για το τμήμα εγγυήσεων του ΕΓΤΠΕ υπάρχουν ενδείξεις πως η νέα χρηματοοικονομική εκκαθάριση των ρυθμίσεων των λογαριασμών θα έχει ορισμένες ευεργετικές συνέπειες.
<P>
Όσον αφορά τα διαρθρωτικά ταμεία, ο αριθμός των σημαντικών σφαλμάτων που επηρεάζει τις πληρωμές παραμένει υπερβολικά υψηλός. Αυτός είναι ο τομέας όπου ελήφθησαν οι σημαντικότερες αποφάσεις το 1997. Για τους κανόνες περί επιλεξιμότητας υπήρξε συμφωνία τον περασμένο Απρίλιο. Τον Οκτώβριο, η Επιτροπή ενέκρινε έναν κανονισμό σχετικά με τα ελάχιστα κριτήρια δημοσιονομικού ελέγχου από τα κράτη μέλη. Τα ελάχιστα αυτά κριτήρια εφαρμόζονται στις δράσεις εκείνες που συγχρηματοδοτούνται από τα διαρθρωτικά ταμεία. Τον περασμένο μήνα, η Επιτροπή έλαβε επίσης υπόψη της τις εσωτερικές κατευθυντήριες γραμμές σχετικά με την εφαρμογή καθαρά δημοσιονομικών διορθώσεων. Χθες προέβην σε μια αναφορά στο Ecofin για τα μέτρα που ελήφθησαν. Η υποστήριξη του Ελεγκτικού Συνεδρίου και του Ευρωπαϊκού Κοινοβουλίου στη διαδικασία αυτή που, ας σημειωθεί, δεν ήταν πάντοτε εύκολη, ήταν ζωτικής σημασίας.
<P>
Η προσοχή μας στρέφεται τώρα στη διαμόρφωση των κανονισμών για την επόμενη περίοδο προγραμματισμού, γεγονός που θα δώσει τη δυνατότητα για ένα ποιοτικό άλμα προς την ενίσχυση της αποτελεσματικότητας του κόστους. Η συγκέντρωση, η απλοποίηση, η αποκέντρωση, σε συνδυασμό με αυστηρότερους ελέγχους και έλεγχο των αποτελεσμάτων, αυτές είναι οι κυρίαρχες συνιστώσες στον τομέα αυτό.
<P>
Οι συζητήσεις πάνω στην έκθεση του Ελεγκτικού Συνεδρίου για το 1996 και η διαδικασία απαλλαγής συμπίπτουν με την πρόταση της Επιτροπής και θα επιτρέψουν την εξαγωγή των καταλληλότερων συμπερασμάτων για την επόμενη περίοδο.
<P>
Στο πλαίσιο αυτό, θα ήθελα να εκφράσω μια ευχή προς το Ελεγκτικό Συνέδριο. Θα ήταν χρήσιμο εάν, μαζί με τους ενισχυμένους πόρους για τη δήλωση αξιοπιστίας, το Δικαστήριο παρέχει στο μέλλον περισσότερες τομεακές πληροφορίες. Αυτό θα βοηθήσει στον εντοπισμό της πηγής του προβλήματος και των ευθυνών που, με τη σειρά του, θα μας επιτρέψει να επικεντρώσουμε καλύτερα τις μεταρρυθμιστικές δραστηριότητες.
<P>
Εν συντομία, θα κάνω ορισμένες άλλες παρατηρήσεις. Η εν λόγω έκθεση ενισχύει την πεποίθηση ότι σε πολλούς τομείς του κοινοτικού προϋπολογισμού υπάρχει μεγάλος αριθμός έργων που είναι υπερβολικά μικρά και έχουν πάρα πολλούς στόχους. Η συγκέντρωση και η απλοποίηση θα πρέπει να να επιδιωχθούν σε όλη την έκταση του κοινοτικού προϋπολογισμού.
<P>
Σε πολλά κεφάλαια το Ελεγκτικό Συνέδριο επικρίνει τη διαχείριση των κοινοτικών επιδοτήσεων. Ακολουθώντας τις παρατηρήσεις της Γενικής της Επιθεώρησης και μετά τη συνεχή επιμονή του Ευρωπαϊκού Κοινοβουλίου, η Επιτροπή εργάζεται προς τη διαμόρφωση γενικών προτύπων στον εν λόγω τομέα. Αργότερα, σήμερα, θα εγκρίνει μια προσωρινή έκθεση, για την οποία θα ενημερώσω την Επιτροπή Προϋπολογισμών του Ευρωπαϊκού Κοινοβουλίου την επόμενη εβδομάδα.
<P>
Τέλος, το Συνέδριο έπεισε την Επιτροπή για τα πλεονεκτήματα μιας γενικής εξέτασης των κοινοτικών δημοσιονομικών κανονισμών των Κοινοτήτων. Αναμένεται ότι το πρώτο εξάμηνο του 1998 η Επιτροπή θα έχει ετοιμάσει ένα πρώτο έγγραφο προβληματισμού.
<P>
Τελειώνοντας, επιτρέψτε μου να σας διαβεβαιώσω ότι η Επιτροπή θα παρακολουθήσει προσεκτικά όλες τις παρατηρήσεις του Συνεδρίου στην ετήσια έκθεση για το 1996. Η μελλοντική Προεδρία έχει επίσης εκφράσει την ιδιαίτερη δέσμευσή της στο θέμα αυτό.
<P>
Η μεταρρύθμιση της διαχείρισης των οικονομικών της Κοινότητας αποτελεί μια συνεχή διαδικασία. Όπως σας πληροφόρησα, έχει αποφασιστεί ένας αριθμός μεταρρυθμίσεων, η υλοποίηση των οποίων θα πρέπει να γίνει με επιμονή και αυστηρότητα . Η βελτίωση της δημοσιονομικής διαχείρισης είναι μια συνεχής διαδικασία. Αποτελεί καθήκον τόσο δικό μας όσο και των κρατών μελών. Μόνο με τον τρόπο αυτό οι προσπάθειές μας θα έχουν αποτέλεσμα, θα βελτιώσουν τη διαχείριση των κοινοτικών δαπανών και θα αυξήσουν την αποδοτικότητα.
<P>
Συγχαίρω τον κ. Friedmann για τη ετήσια αυτή έκθεση. Η Επιτροπή έχει εκφράσει την πλήρη δέσμευσή της συνεργαστεί με την Πρόεδρο της Επιτροπής Ελέγχου του Προϋπολογισμού, την κ. Theato, τον εισηγητή κ. Ellis και όλους τους συμμετέχοντες βουλευτές για την εξαγωγή των απαιτούμενων συμπερασμάτων.

<SPEAKER ID=20 NAME="Πρόεδρος">
Ευχαριστώ πολύ, κύριε Liikanen.
<P>
Προχωρούμε στη συζήτηση για την έκθεση, με την παράκληση οι ερωτήσεις σας να είναι σύντομες.

<SPEAKER ID=21 NAME="Wynn">
Κύριε Πρόεδρε, έχω τέσσερις ερωτήσεις. Η πρώτη είναι γενική: σε ποιο βαθμό μιλάμε για απάτη, κ. Friedmann, σε αντίθεση με την κακή διαχείριση των κονδυλίων; Μπορείτε να μας δώσετε κάποια ιδέα περί αυτού;
<P>
Οι επόμενες τρεις ερωτήσεις έχουν όλες σχέση με τη δήλωση αξιοπιστίας. Η παράγραφος 19.30 της έκθεσης μιλάει για ουσιώδη σφάλματα - στα οποία και εσείς αναφερθήκατε κατά την ομιλία σας - όπου τα κεφάλαια εγγυήσεων του ΕΓΤΠΕ είναι κάτω από τον μέσο όρο. Μήπως αυτό σημαίνει ότι έχουμε μια θετική δήλωση αξιοπιστίας για τη γεωργία; Μήπως επίσης σημαίνει ότι έχουμε αρνητική δήλωση αξιοπιστίας μόνο για τα διαρθρωτικά ταμεία;
<P>
Στην παράγραφο 19.27, όπου η Επιτροπή αναφέρεται σε περιορισμούς στο έργο της, αναφέρονται δύο τομείς: ο ένας αφορά στη δημόσια θεματοποίηση και ο άλλος για απρόβλεπτες νομικές και φυσικές περιστάσεις. Όμως, ούτε στην έκθεση ούτε στην απάντηση της Επιτροπής αναφέρεται ποιες είναι αυτές. Μπορείτε να μας εξηγήσετε σχετικά, κ. Friedmann;
<P>
Τέλος, στην απάντηση στις παραγράφους 19.28 έως 19.36 η Επιτροπή κάνει μια δήλωση που μου φαίνεται ότι την έχω δει για τρίτη φορά. Λέει ότι πιστεύει πως λόγω του βαθμού αβεβαιότητας που ενυπάρχει σε κάθε στατιστική μέθοδο και επειδή θα παρέλθουν ορισμένα χρόνια πριν η δήλωση αξιοπιστίας ωριμάσει επαρκώς, οι διαπιστώσεις του Ελεγκτικού Συνεδρίου πρέπει να ερμηνευθούν με επιφυλακτικότητα. Ποια είναι η απάντησή σας σε αυτό;

<SPEAKER ID=22 NAME="Theato">
Κύριε Πρόεδρε, αξιότιμε κύριε Πρόεδρε του Ευρωπαϊκού Ελεγκτικού Συνεδρίου, σας ευχαριστώ κατ' αρχήν θερμά για τα λόγια σας, για την εποικοδομητική σας έκθεση, γιατί σ' αυτήν θα δοθεί συνέχεια και εκ μέρους της Ευρωπαϊκής Επιτροπής, όπως μόλις ακούσαμε από τον Επίτροπο κ. Liikanen. Και εμείς επίσης ενδιαφερόμαστε για την προστασία των χρημάτων των φορολουγουμένων, και γι' αυτό θα προχωρήσουμε θετικά στην εργασία αυτή.
<P>
Υπάρχουν όμως μερικά σημεία που μας δημιουργούν μεγάλες ανησυχίες, ιδιαίτερα στον τομέα της συνεργασίας με τα κράτη μέλη. Όταν ακούω ότι τα 9 από τα 10 λάθη συμβαίνουν στα κράτη μέλη, όπως μας παρουσιάσατε, τότε αυτό με βάζει σε μεγάλες σκέψεις.
<P>
Η ερώτηση μου αφορά τον προαναφερθέντα δασμολογικό τομέα: εσείς διαπιστώνετε παρόμοιους κινδύνους σχετικά με την τέταρτη πηγή εσόδων - το ΑΕΠ; Θα διεξάγονται αποτελεσματικότερα οι απαραίτητοι έλεγχοι εδώ, ακόμη κι αν δεν υπάρχει ακόμη αποδεικτικό στοιχείο για το κράτος προέλευσης, ή θα αυξηθεί ο ΦΠΑ σε άλλες χώρες; Η ερώτηση μου σχετικά με τις μικρομεσαίες επιχειρήσεις: έχετε κάποιες συστάσεις για το πώς θα αποφευχθεί ο κατακερματισμός τους και προπαντός πώς θα μπορούσε να εξισορροπηθεί το πληροφοριακό έλλειμμα, που προφανώς υπάρχει; Θα χαιρόμαστε ιδιαίτερα, να το μάθουμε! Έχουμε λίγο χρόνο, γι' αυτό συνοψίζω. Τελειώνοντας, θα ήθελα όμως να τονίσω ακόμη ότι θα επιδοθούμε από τώρα δραστήρια στην εργασία μας υπολογίζοντας και στη συνεργασία του Ελεγκτικού Συνεδρίου και της Ευρωπαϊκής Επιτροπής, όπως κάναμε όλα τα χρόνια!
<P>
(Χειροκροτήματα)

<SPEAKER ID=23 LANGUAGE="FR" NAME="Giansily">
 Κύριε Πρόεδρε, κύριε Πρόεδρε του Ελεγκτικού Συνεδρίου, σχετικά με συγκεκριμένα προγράμματα, και κυρίως με τα προγράμματα PHARE και TACIS, τονίσατε, ήδη από τον περασμένο χρόνο, τις δυσκολίες που υπάρχουν για τον έλεγχο τόσο της χρήσης των κεφαλαίων όσο και της υπο - απορρόφησης των ανοιχτών πιστώσεων. Πιστεύω ότι οι εργασίες του Ελεγκτικού Συνεδρίου θα είναι εξαιρετικά χρήσιμες κατά την οριστικοποίηση των χρηματοδοτικών διαδικασιών της πτυχής Ατζέντα 2000 που προορίζεται για τις υποψήφιες για ένταξη χώρες.
<P>
Αλλά επιθυμώ να σας ζητήσω την γνώμη για ένα θέμα που με απασχολεί ιδιαίτερα, αφού είμαι ο αρμόδιος εισηγητής γι'αυτόν τον προϋπολογισμό. Πρόκειται για την ανοικοδόμηση της πρώην Γιουγκοσλαβίας. Έχετε μήπως, κύριε Πρόεδρε, συγκεκριμένες πληροφορίες σχετικά με τη χρήση των κονδυλίων που προορίζονται για αυτήν; Μπορείτε κυρίως να μας πείτε εάν διαθέτετε αποτελεσματικά μέσα για να σιγουρευτείτε ότι οι ανοιχτές πιστώσεις για την αποκατάσταση και την ανοικοδόμηση δεν χρησιμοποιούνται για άλλες χρήσεις; Τέλος, καθώς η διαχείριση έχει ανατεθεί ευρέως στην Παγκόσμια Τράπεζα, μπορείτε να μας δώσετε πληροφορίες σχετικά με τις σχέσεις σας με αυτόν τον οργανισμό και κυρίως σχετικά με τις ρυθμίσεις του ελέγχου που ασκείται όσον αφορά την ανάθεση συμβάσεων;

<SPEAKER ID=24 LANGUAGE="DA" NAME="Kjer Hansen">
Κύριε Πρόεδρε, το Ελεγκτικό Συνέδριο εκτοξεύει για επανειλημμένη φορά σκληρή κριτική για τον τρόπο που διανέμονται οι πόροι της Κοινότητας. Για παράδειγμα, κατακρίνεται δριμύτατα η Οικονομική και Κοινωνική Επιτροπή για σπατάλες όσον αφορά τα οδοιπορικά έξοδα ταξιδίου που επιστρέφονται χωρίς τα σωστά παρασταστικά, ή τους καταλόγους παρουσίας που δεν είναι αξιόπιστοι. Αυτό με οδηγεί να ρωτήσω τον πρόεδρο του Ελεγκτικού Συνεδρίου πότε επιτέλους θα διεξαχθεί έρευνα στο Ευρωπαϊκό Κοινοβούλιο; Γιατί δεν μας έχει παραδοθεί εδώ και τόσο καιρό μια έκθεση για την κατάσταση που επικρατεί στο Κοινοβούλιο, έτσι ώστε να διορθώσουμε τον τρόπο που διαχειριζόμαστε εμείς τους πόρους κι έτσι, αγαπητοί συνάδερφοι, να διορθώσουμε και την εικόνα που παρουσιάζουμε προς τα έξω, διότι ισχύει ή δεν ισχύει ότι το Ελεγκτικό Συνέδριο διαπραγματεύεται με τον πρόεδρο του Ευρωπαϊκού Κοινουβουλίου αν θα διενεργηθεί καν έλεγχος στο Κοινοβούλιο; Η δεύτερη ερώτησή μου, κύριε Πρόεδρε, αφορά τη δήλωση αξιοπιστίας, διότι συνεχίζω να είμαι της γνώμης ότι μας λείπει μια απάντηση στο γιατί υπάρχουν τόσα πολλά λάθη στις πληρωμές. Δεν μας έχει ακόμη εξηγηθεί αν πράγματι είναι η μέθοδος του Ελεγκτικού Συνεδρίου που είναι γεμάτη ελλείψεις ή αν είναι το σύστημα ελέγχου της Επιτροπής που πάει στραβά ή αν απλά είναι τα ίδια τα κράτη μέλη που κάνουν λάθη. Ποιος είναι ο υπεύθυνος για τη σημερινή κατάσταση και πόσο μεγάλα περιθώρια λάθους θεωρεί το Ελεγκτικό Συνέδριο ότι είναι επιτρεπτά;

<SPEAKER ID=25 LANGUAGE="DE" NAME="Mόller">
Κύριε Πρόεδρε, αναφέρουμε στον αριθμό 1426 την πρώην Γιουγκοσλαβία. Στην έκθεση του Ελεγκτικού Συνεδρίου διαπιστώνεται ότι, έως τον Ιούλιο 1997, οι πόροι τους οποίους διαθέσαμε τον Δεκέμβριο του 1995 για την ανοικοδόμηση της Γιουγκοσλαβίας χρησιμοποιήθηκαν μόνο κατά το 1, 3 %. Πριν 2 εβδομάδες, για το 1997, μεταθέσαμε, πάνω από 100 εκατ. που προορίζονταν για την ανοικοδόμηση, στην αλιεία και αλλού, επειδή η ΓΔ I δεν είναι σε θέση να καταβάλει τους πόρους!
<P>
Παρακάλεσα κ. Westendorp να έρθετε την επόμενη εβδομάδα στην Επιτροπή για τον Έλεγχο του Προϋπολογισμού και επιτέλους να μας διευκρινίσετε τί συνέβη με το γεγονός αυτό, γιατί δεν λάβαμε εδώ κάποιες εκτενείς πληροφορίες σχετικά με το πού οφείλεται; Η ερώτησή μου προς εσάς είναι η εξής: όταν λέτε ότι η εργασία σας εξυπηρετεί την πρόληψη και όταν υποστηρίζετε ότι η Ευρωπαϊκή Επιτροπή αποδείχτηκε ικανή να μαθαίνει και να ακολουθεί τις παροτρύνσεις σας, πώς κρίνετε, στην περίπτωση αυτή την ικανότητα για μάθηση της ΓΔ IΑ, ώστε να διδαχθεί από τα άθλια αποτελέσματα του 1996 για το 1997 το 1998 και για τα επόμενα χρόνια;

<SPEAKER ID=26 LANGUAGE="FR" NAME="Fabre-Aubrespy">
Κύριε Πρόεδρε, η έκθεση σχετικά με το οικονομικό έτος 1996 είναι πολύ επωφελής, όπως και οι εκθέσεις των περασμένων ετών. Αμφιβάλλω, δυστυχώς, για την συνέχεια που της επιφυλάσσεται. Θα ήθελα να αναφέρω ένα παράδειγμα που συνδέεται με την επικαιρότητα, αυτό του κεφαλαίου 6, που αφορά τις μικρές και μεσαίες επιχειρήσεις, την παραμονή της Ευρωπαϊκής Διάσκεψης κατά την διάρκεια της οποίας η Ευρωπαϊκή Ένωση σχεδιάζει να επιτεθεί στην ανεργία καταβάλλοντας, μέσω της ΕΤΕ, μια ουσιαστική χρηματοδοτική προσπάθεια προς όφελος των μικρομεσαίων επιχειρήσεων.
<P>
Η έκθεση σημειώνει πράγματι, στο πλαίσιο του ΕΤΠΑ, ότι δεν υπάρχει κανονιστικός ορισμός των μικρομεσαίων επιχειρήσεων, ότι πολλές δράσεις υπέρ των ΜΜΕ δεν αποτέλεσαν αντικείμενο καταγραφής, ούτε καταμετρήθηκαν τα ποσά που χορηγήθηκαν για την χρηματοδότησή τους. Παρατηρεί ότι οι ΜΜΕ εξακολουθούν να αντιμετωπίζουν δυσκολίες πρόσβασης σε κεφάλαια και στην εξασφάλιση δανείων, ότι η πρωτοβουλία ΜΜΕ, που χρηματοδοτήθηκε με ένα δισεκατομμύριο ECU για την περίοδο 1994-1999, δεν επέτρεψε να δοθεί μεγαλύτερη συνάφεια στη συνοχή, στη στρατηγική ενίσχυσης, ότι οι διαδικασίες δεν επιτρέπουν να εξασφαλιστεί ο σεβασμός των κανόνων συσσώρευσης των ενισχύσεων, και η Επιτροπή δεν πραγματοποίησε παρά λίγες αναλύσεις των κοινωνικο-οικονομικών επιπτώσεων των συγκεκριμένων δράσεων υπέρ των επιχειρήσεων. Όταν υπάρχουν, αυτές οι αναλύσεις δεν καταφέρνουν να αποδείξουν ότι η καθαρή δημιουργία πραγματικών θέσεων εργασίας πρέπει να αποδοθεί στις χρηματοδοτούμενες δράσεις.
<P>
Η ερώτησή μου είναι λοιπόν η ακόλουθη: σκοπεύει το Ελεγκτικό Συνέδριο να συστήσει στην Επιτροπή να ρυθμίσει ορθολογιστικά και να βελτιστοποιήσει επειγόντως τη χρήση αυτών των κοινοτικών μέσων που προορίζονται για τις ΜΜΒ και τις ΜΜΕ πριν αυτή και το Κοινοβούλιο αποδεσμεύσουν εκατομμύρια ECU, τα οποία γνωρίζουμε εκ των προτέρων ότι δεν θα χρησιμεύσουν σε τίποτα;

<SPEAKER ID=27 LANGUAGE="FR" NAME="Le Gallou">
Κύριε Πρόεδρε του Ελεγκτικού Συνεδρίου, αφιερώσατε στις επιδοτήσεις γενικού χαρακτήρα ένα κεφάλαιο όπου επισημαίνετε πολλές ανωμαλίες κατά την παροχή αυτών των επιδοτήσεων. Όμως, οι επιδοτήσεις αυτές δεν είναι παρά μερικές εκατοντάδες, ενώ τα διάφορα κεφάλαια του τίτλου Β του προϋπολογισμού περιλαμβάνουν δεκάδες χιλιάδες επιδοτήσεις. Η ερώτησή μου είναι λοιπόν η ακόλουθη: σκέφτεστε να επεκτείνετε την έρευνα που κάνατε σχετικά με τις επιδοτήσεις γενικού χαρακτήρα που υπάγονται στον τίτλο Α-3 στο σύνολο των κεφαλαίων του τίτλου Β του κοινοτικού προϋπολογισμού, έτσι ώστε να ξεκαθαριστούν περισσότερο τα πράγματα; Αυτή είναι η γενική μου ερώτηση.
<P>
Έχω επίσης και μια ειδική ερώτηση να σας θέσω. Πάντοτε σε αυτό το κεφάλαιο, αναφέρετε δύο ιδιαίτερα σημαντικές παρατυπίες, εκ των οποίων η μία αφορά μια επιδότηση 400. 000 ECU για καθαρά εσωτερικούς σκοπούς, αλλά χωρίς να αναφέρετε ο δικαιούχος οργανισμός. Δεν πιστεύετε ότι μια μεγαλύτερη διαφάνεια θα απαιτούσε να αναφέρετε τον κατηγορούμενο οργανισμό;

<SPEAKER ID=28 LANGUAGE="NL" NAME="Dankert">
Η κ. Kjer Hansen ανέφερε ήδη το θέμα των αποζημιώσεων των εξόδων ταξιδίου των μελών της Οικονομικής και Κοινωνικής Επιτροπής και της Επιτροπής των Περιφερειών, θέμα το οποίο ο πρόεδρος του Ελεγκτικού Συνεδρίου δεν ανέφερε στην παρουσίασή του. Η έρευνα του Ελεγκτικού Συνεδρίου βασιζόταν σε δειγματοληψίες. Και ερωτώ: δεν θά ήταν φρόνιμο να επεκταθεί η έρευνα, τόσο ως προς τον αριθμό των μελών, όσο και ως προς τις ώρες που πέρασαν τα μέλη αυτά στην Οικονομική και Κοινωνική Επιτροπή; Έτσι θα δοθεί στο Συμβούλιο, το οποίο φέρει την πολιτική ευθύνη για τον διορισμό των μελών της Οικονομικής και Κοινωνικής Επιτροπής, η ευχέρεια να λάβει τα απαραίτητα μέτρα.
<P>
Δεύτερον, το Ελεγκτικό Συνέδριο αναφέρει σαφώς μια υπεκτίμηση των commitments , των δεσμεύσεων· πρόκειται για εκατοντάδες εκατομμύρια. Με άλλα λόγια, κύριε Πρόεδρε - αν και απευθύνομαι τώρα μάλλον στον Πρόεδρο της Επιτροπής - δίδεται η εντύπωση ότι η Ευρωπαϊκή Επιτροπή δίνει μεγαλύτερη σημασία στις απόψεις του Ευρωπαϊκού Συμβουλίου παρά στις θέσεις των δημοσιονομικών αρχών και του Δημοσιονομικού Κανονισμού.

<SPEAKER ID=29 LANGUAGE="ES" NAME="Garriga Polledo">
Κύριε Πρόεδρε, χαίρομαι για το ότι βρίσκονται μαζί ο Πρόεδρος του Ελεγκτικού Συνεδρίου και ο Επίτροπος Liikanen, δεδομένου ότι οι ερωτήσεις μου αναφέρονται στην έλλειψη επικοινωνίας μεταξύ τους. Θα ήθελα συγκεκριμένα να θέσω τρεις ερωτήσεις.
<P>
Η πρώτη ερώτηση αναφέρεται στα ουσιαστικά σφάλματα. Απ' ό, τι φαίνεται, οι δυο σας έχετε διαφορετικές ερμηνείες για το τί συνιστά ένα ουσιαστικό σφάλμα και για τον δημοσιονομικό αντίκτυπο αυτών των ουσιαστικών σφαλμάτων. Το γεγονός αυτό έχει πολύ μεγάλη σημασία διότι, μεταξύ άλλων, επιδρά επί των ποσών που εσείς θέτετε σε αμφισβήτηση σε ιδιαίτερα σημαντικά κεφάλαια, όπως είναι π.χ. τα διαρθρωτικά ταμεία. Θα μπορούσε άραγε να υπάρχει μεταξύ σας καλύτερη επικοινωνία;
<P>
Η δεύτερη ερώτηση αφορά τους κανόνες επιλεξιμότητας. Από τις απαντήσεις της Επιτροπής συνάγω το συμπέρασμα ότι οι κοινοί κανόνες επιλεξιμότητας για όλα τα κράτη μέλη έχουν ήδη καθιερωθεί από την Επιτροπή. Το Ελεγκτικό Συνέδριο έχει ενημερωθεί σχετικά με τους προναφερθέντες κανόνες επιλεξιμότητας;
<P>
Και η τρίτη ερώτηση, κύριε Πρόεδρε, αναφέρεται στα εθνικά ελεγκτικά όργανα. Πιστεύει το Ελεγκτικό Συνέδριο ότι, χωρίς τη συνεργασία με αυτά τα όργανα, θα είναι σε θέση να ανταποκριθεί στο εποπτικό καθήκον με το οποίο είναι επιφορτισμένο;

<SPEAKER ID=30 LANGUAGE="PT" NAME="Rosado Fernandes">
Κύριε Πρόεδρε του Ελεγκτικού Συνεδρίου, στην έκθεσή σας επισημαίνετε πως κατά τη διαχείριση των διαρθρωτικών ταμείων έχουν σημειωθεί τυπικά σφάλματα, τα οποία αντιστοιχούν σε παραβάσεις. Από αυτά τα σφάλματα, τέσσερα στα πέντε οφείλονται σε διαρθρωτικές και θεσμικές ελλείψεις των κρατών μελών. Μα τα κράτη μέλη διαχειρίζονται το 80 % των ευρωπαϊκών πόρων, των κονδυλίων του ευρωπαϊκού προϋπολογισμού. Πώς λοιπόν, κύριε Πρόεδρε, μπορείτε να διανοηθείτε πως θα αποτραπούν αυτά τα σφάλματα ή αυτή η συνενοχή των κρατών μελών δίχως να υπάρξει πραγματική τροποποίηση του Ποινικού Δικαίου ώστε, τέλος πάντων, το έγκλημα στην Ευρώπη να παύσει πλέον να αποδίδει οφέλη, όπως γινόταν μέχρι σήμερα; Τι θα πρέπει επιτέλους να γίνει, και για ποιο λόγο το Ελεγκτικό Συνέδριο, αντί να περιορίζεται σε διαπιστώσεις, δεν προβαίνει σε συγκεκριμένες κατηγορίες και δεν κατονομάζει τα κράτη μέλη τα οποία όντως εμφανίζουν δυσλειτουργίες;

<SPEAKER ID=31 LANGUAGE="NL" NAME="Mulder">
Κύριε Πρόεδρε, έχω μια ερώτηση για την πλεονασματική καταβολή εισοδηματικών ενισχύσεων στη γεωργία. Θά ήθελα να ρωτήσω τον κ. Friedmann, αν κατάλαβα καλά, ότι πρόκειται μόνο για το έτος 1996 ή συμπεριελήφθηκαν και προηγούμενα έτη; Και στην τελευταία περίπτωση, έχει λάβει υπόψη του νομισματικές πτυχές, όπως τις διακυμάνσεις στις πράσινες τιμές; Αλλη ερώτηση: μήπως εφαρμόσθηκαν οι προδιαγραφές κατά τρόπο λανθασμένο; Βασίσθηκαν σε διακυμάνσεις κατά 5 % ή κατά 10 % σε σχέση με την τιμή εγγύησης; Διότι αυτό έχει σημασία για την πλεονασματική καταβολή ενισχύσεων. Τελευταία ερώτηση, η οποία έχει σχέση και με την Ατζέντα 2000: οι εισοδηματικές επιδοτήσεις καθορίστηκαν για μια περίοδο έξι ετών. Το θεωρεί λογικό να μετατρέπονται οι κανόνες στη μέση αυτής της περιόδου και θεωρεί κάτι τέτοιο αξιόπιστο για τις προτάσεις που υποβάλλει η Επιτροπή για την Ατζέντα 2000;

<SPEAKER ID=32 LANGUAGE="SV" NAME="Holm">
 Κύριε Πρόεδρε, ο κ. Friedmann είπε ότι οι ατασθαλίες στον προϋπολογισμό της ΕΕ ήταν περίπου 5, 3 %. Η ερώτησή μου είναι: ποια είναι η εικόνα σε σύγκριση με τους προϋπολογισμούς των κρατών μελών; Είναι οι ατασθαλίες στους προϋπολογισμούς των ίδιων των κρατών μελών το ίδιο μεγάλες όπως στον προϋπολογισμό της ΕΕ; Ή αντιμετωπίζει η ΕΕ τόσο μεγάλη δυσκολία στην διαχείριση των χρημάτων της;
<P>
Όσον αφορά τις επιδοτήσεις για τον καπνό, αυτές είναι πολύ λυπηρές. Συμφωνώ με το ότι οι επιδοτήσεις για τον καπνό θα έπρεπε να αναδιαρθρωθούν και να καταργηθούν τελείως, διότι δεν μπορεί να είναι λογικό να πληρώνουν οι φορολογούμενοι της ΕΕ τα 4/5 των εσόδων των καπνοκαλλιεργητών.
<P>
Η τελευταία ερώτησή μου αφορά την Επιτροπή. Η Ευρωπαϊκή Επιτροπή έχει 17.000 υπαλλήλους. Ωστόσο, βρίσκω πολύ λίγα πράγματα στα έγγραφα σχετικά με το πώς χειρίζεται η Επιτροπή την εσωτερική της κατάσταση, δηλαδή πόση διαφθορά υπάρχει μεταξύ των υπαλλήλων της ΕΕ. Δεν μπορεί να έχουν δυσκολία στον έλεγχο των χρημάτων της ΕΕ μόνον τα κράτη μέλη, αλλά πρέπει να είναι δύσκολο και για τους υπαλλήλους της ΕΕ επίσης.

<SPEAKER ID=33 LANGUAGE="EN" NAME="Tomlinson">
Κύριε Πρόεδρε, θα ήθελα να υποβάλω δύο ερωτήσεις.
<P>
Κατ' αρχήν, θα δεχθεί το Ελεγκτικό Συνέδριο ότι η απειλή έναντι των ιδίων πόρων που εμφανίζεται στην ετήσια έκθεση δεν μπορεί να αντιμετωπιστεί μόνο σε κοινοτικό επίπεδο; Τα κράτη μέλη παίρνουν το 10 % ως πληρωμή για τη συγκέντρωση των παραδοσιακών ιδίων πόρων και συνεπώς πρέπει να αποδεχθούν ότι έχουν ιδιαίτερες υποχρεώσεις σε σχέση με την εν λόγω πληρωμή, ιδιαίτερα επειδή ταυτίζεται με το δικό τους συμφέρον. Για παράδειγμα, η ετήσια έκθεση της Υπηρεσίας Τελωνείων και Ειδικού Φόρου Κατανάλωσης του Ηνωμένου Βασιλείου που δημοσιεύθηκε χθες δείχνει έλλειμμα 1 εκατομμύριο λίρες μόνο σε εισπράξεις από προϊόντα καπνού.
<P>
Δεύτερον, αναρωτιέμαι εάν η ίδια η Επιτροπή θα λάβει υπόψη της και θα αποδεχθεί ένα παράδοξο σχετικά με το καθεστώς του καπνού. Ενώ η Επιτροπή προσπαθεί να απαγορεύσει στις εταιρίες καπνού να χρησιμοποιούν τα κέρδη τους μετά φόρων στη χορηγία αθλητικών εκδηλώσεων, υποστηρίζει με πάνω από 1 εκατ. ECU το καθεστώς του καπνού σαν να ήταν μια υγιεινή γεωργική καλλιέργεια. Αραγε το Ελεγκτικό Συνέδριο θα φροντίσει ώστε η Επιτροπή να κατανοήσει απόλυτα τις επικρίσεις για το υπάρχον καθεστώς και θα της επισημάνει ότι το μόνο που της μένει είναι να ακολουθήσει τον δρόμο της αρετής, εάν διακόψει την παροχή ενίσχυσης προς το καθεστώς αυτό;

<SPEAKER ID=34 LANGUAGE="EN" NAME="Kellett-Bowman">
Kύριε Πρόεδρε, για την παρουσίαση αυτή αξίζει να αφιερώσουμε περισσότερο χρόνο, αλλά η συντομία της δεν πρέπει να μας εμποδίσει να συγχαρούμε το Ελεγκτικό Συνέδριο και να το ευχαριστήσουμε για την πολύ καλή αυτή έκθεση. Θα ήθελα απλώς να υποβάλω τρεις ερωτήσεις.
<P>
Στο Κεφάλαιο 15 το Ελεγκτικό Συνέδριο αναφέρεται στις αποτυχίες των αποκεντρωμένων οργάνων της Κοινότητας. Θα παρακαλούσα το Συνέδριο να εξετάσει όσο το δυνατό συντομότερα τις προτάσεις της Επιτροπής που μελετά τώρα η Επιτροπή Ελέγχου του Προϋπολογισμού, για να δει εάν κατά την άποψή του θα αντιμετωπίσουν το πρόβλημα.
<P>
Στο Κεφάλαιο 1 εφιστάται η προσοχή στα προβλήματα απώλειας εισοδήματος στις ελεύθερες ζώνες. Μπορούμε, παρακαλώ, να έχουμε κάποια εκτίμηση σχετικά με την απώλεια εισοδήματος στις ζώνες αυτές;
<P>
Τρίτον, σχετικά με την πρόταση που αναφέρθηκε από τον Επίτροπο για την υπερβολική παροχή πόρων σε διάφορους τομείς, θα ήθελα να υπενθυμίσω στη Συνέλευση ότι αυτο συμβαίνει στα κεφάλαια σχετικά με τις υποχρεωτικές δαπάνες και δίνει βαρύτητα στο επιχείρημα του Κοινοβουλίου ότι το υποχρεωτικό σκέλος του προϋπολογισμού πρέπει να καταργηθεί.

<SPEAKER ID=35 LANGUAGE="DA" NAME="Blak">
Κύριε Πρόεδρε, διάβασα την έκθεση του Ελεγκτικού Συνεδρίου με μεγάλη χαρά φέτος, ακριβώς επειδή δεν βλέπω πουθενά να αναφέρεται η Δανία στην έκθεση, όπως είχε γίνει και τις προηγούμενες χρονιές, κι αυτό είναι πράγματι ευχάριστο. Θέλω να υποστηρίξω την πρόταση της συναδέρφου μου κ. Eva Kjer Hansen να γίνει έρευνα στο Κοινοβούλιο όσον αφορά την επιστροφή εξόδων ταξιδίου για να βελτιώσουμε την προς τα έξω εικόνα μας. Έχω όμως ένα θέμα για το οποίο θέλω πολύ να έχω μια απάντηση από τον κ. Friedmann: Ισχύει ότι δίνουμε ένα σωρό πόρους της ΕΕ στην Τράπεζα Επενδύσεων και στο Ευρωπαϊκό Ταμείο Επενδύσεων χωρίς να έχουμε την παραμικρή δυνατότητα να μάθουμε πώς χρησιμοποιούνται τα χρήματα αυτά; Στην έκθεση γράφει μάλιστα ότι δεν υπάρχει θέληση για συνεργασία, κι εγώ πιστεύω ότι πρόκειται για ένα πρόβλημα που θα αναγκαστούμε να αντιμετωπίσουμε. Τελειώνοντας, θέλω να πω ότι προτού έρθω εδώ πέρα διάβαζα αστυνομικά μυθιστορήματα με τη σέσουλα, αλλά τώρα διαβάζω τις ετήσιες εκθέσεις σας και καλύπτω με το παραπάνω την ανάγκη μου για σασπένς.

<SPEAKER ID=36 NAME="Friedmann">
Κύριε Πρόεδρε, κυρίες και κύριοι, θα ήθελα να σας ευχαριστήσω για το ενδιαφέρον που δείξατε για την έκθεσή μου. Κύριε Wynn, ρωτήσατε πρώτο, σε τί ποσοστό μιλάμε για απάτη. Γίνεται γενικά λόγος για ατασθαλίες, όπου είναι σαφές ότι η απάτη αποτελεί ένα μέρος, μια έννοια που υπάγεται στις ατασθαλίες και τούτο επειδή σήμερα μόνον σε 3 κράτη της Ευρωπαϊκής Ένωσης υπάρχει ποινικός σαφής καθορισμός για την απάτη σε σχέση με χρήματα της ΕΕ. Μετά ρωτήσατε για τον τομέα ΕΓΤΠΕ, γιατί δεν δόθηκε θετικό αποτέλεσμα ελέγχου, εφόσον οι σχετικές ατασθαλίες βρίσκονται κάτω του μέσου όρου. Ο μέσος όρος, όπως είπαμε, ανέρχεται σε 5, 4 % αλλά εμείς παρέχουμε μία γενική δήλωση αξιοπιστίας. Γι' αυτό, όσον αφορά τις ποσοστώσεις της δήλωσης αξιοπιστίας, δεν γίνονται διακρίσεις σύμφωνα με επιμέρους τομείς πολιτικής.
<P>
Κατόπιν ρωτήσατε για την ασφάλεια ή όχι της στατιστικής και για τις επιφυλάξεις της Ευρωπαϊκής Επιτροπής απένταντι στον διενεργηθέντα έλεγχο. Νομίζω μπορώ να πώ ότι κατά την εξέλιξη του δικού μας ελέγχου πραγματοποιήσαμε ένα μεγάλο βήμα προόδου όσον αφορά την μεθοδολογία και συζητώντας πάντα με την Ευρωπαϊκή Επιτροπή. Κυρία Theato, επισημαίνετε τους κινδύνους σχετικά με τον ΦΠΑ. Η σχετική σας ερώτηση είναι απόλυτα δικαιολογημένη, γιατί σχετικά με τον ΦΠΑ στο σύστημα της εσωτερικής αγοράς επικρατεί παρόμοια κατάσταση, όπως στον τομέα των δασμών. Εφόσον ισχύει η αρχή της χώρας προορισμού, καθ' οδόν για την χώρα προορισμού, το εμπόρευμα δεν εμπίπτει στον ΦΠΑ και επομένως υπόκειται στους σχετικούς κινδύνους.
<P>
Ρωτήσατε πώς φαίνεται η κατάσταση όσον αφορά τους συντελεστές του ακαθάριστου κοινωνικού προϊόντος. Το πρόβλημα συνίσταται στο ότι οι μέθοδοι υπολογισμών δεν έχουν ακόμη εναρμονιστεί στα επιμέρους κράτη μέλη. Ασχολούμεθα με το ζήτημα αυτό και προσκαλέσαμε ακόμη και εξωτερικούς εμπειρογνώμονες.
<P>
Πώς φαίνονται τα πράγματα για τις μικρομεσαίες επιχειρήσεις; Μπορούμε να υποβάλουμε συστάσεις; Και ο κ. βουλευτής επίσης αναφέρθηκε στο θέμα. Γενικά, θα ήθελα να πώ ότι, υπό το πρίσμα της απασχόλησης, οι μικρομεσαίες επιχειρήσεις διαδραματίζουν σημαντικό ρόλο. Διαπιστώσαμε ότι όταν χορηγηθούν χρήματα σε μεγάλα τραστ, αυτά, κατ' αρχήν, εξορθολογίζουν και καταργούν θέσεις, πράγμα κατανοητό, από την οπτική της οικονομίας των επιχειρήσεων. Όμως η κάθε μικρομεσαία επιχείρηση που δημιουργείται εκ νέου σημαίνει, κάθε φορά, μια νέα θέση εργασίας. Γι' αυτό οι ΜΜΕ κατέχουν μια τόσο εξέχουσα θέση, ενόψει των σημερινών προβλημάτων στην Κοινότητα.
<P>
Με ρωτήσατε για την κατάσταση των προγραμμάτων PHARE και TACIS, όσον αφορά την πρώην Γιουγκοσλαβία. Ο ίδιος αναφέρατε πόσο μικρά είναι τα ποσοστά χρησιμοποίησης αυτών των χρημάτων. Γνωρίζω τις δυσκολίες μεταξύ κρατών μελών και Ευρωπαϊκής Επιτροπής. Ο ιδιος τηλεφώνησα, πρόσφατα, στον αρμόδιο Γενικό Διευθυντή. Δεν βρίσκω ικανοποιητική την κατάσταση.
<P>
Αν αναλογισθεί κανείς ότι τώρα ξεσπάει ο χειμώνας στη Βοσνία και ότι δεν έχουν καν αρχίσει οι εργασίες επισκευής των σπιτιών, παρόλο που υπάρχουν τα προβλεπόμενα χρήματα, αυτό είναι κάτι παραπάνω από απελπιστικό!
<P>
(Χειροκροτήματα) Προσπάθησα έτσι να απαντήσω στο ερώτημα της βουλευτού, κυρίας Mόller. Κυρία Kjer Hansen, αναφερθήκατε στην Οικονομική και Κοινωνική Επιτροπή. Πράγματι πρέπει να μεταφέρουμε την πικρότατη κριτική μας σ' αυτήν την Επιτροπή. Επικρίναμε το γεγονός ότι υπάρχουν παρατυπίες σχετικά με την εξόφληση των αεροπορικών εισιτηρίων, σχετικά με την συνολική άθροιση χρημάτων για ημερήσιες αποζημιώσεις και συνεδριάσεις και κάτι ακόμη. Επισημάναμε τα ποσοστά, παρατυπιών που εξακριβώσαμε τον προπέρσινο και περσινό χρόνο, μέσα σ' αυτό το πλαίσιο. Πρόκειται για αισθητά υψηλά ποσοστά. Λάβαμε υπόψη μας ότι τώρα η Οικονομική και Κοινωνική Επιτροπή ανακοίνωσε ότι άρχισε να λαμβάνει αντίστοιχα μέτρα πρόληψης και ότι θα αρχίσει να ζητεί την επιστροφή χρημάτων που κατεβλήθηκαν αδικαιολόγητα.
<P>
Ρωτάτε πώς πάνε τα πράγματα με τον έλεγχο στο Ευρωπαϊκό Κοινοβούλιο; Αυτός ο έλεγχος διενεργείται τώρα. Βρισκόμαστε σε συνομιλίες με τον Πρόεδρό σας και τον αρμόδιο εκπρόσωπο του Ευρωπαϊκού Κοινοβουλίου. Θα υποβάλουμε το αποτέλεσμα του ελέγχου μετά από νέα συζήτηση μαζί σας, τον επόμενο χρόνο.
<P>
Κύριε Le Gallou, ρωτάτε γιατί δεν αναφέραμε ονομαστικώς τον οργανισμό τον οποίο εσείς όπως και εμείς επικρίναμε. Σ' αυτές τις περιπτώσεις είμαστε διστακτικοί σχετικά με την αναφορά ονομάτων. Ακριβώς τώρα έχουμε κατηγορηθεί ενώπιον του Ευρωπαϊκού Δικαστηρίου για μια περίπτωση, με την αξίωση αποζημίωσης 1 εκατ. Ecu, επειδή σε ένα συσχετισμό, αναφέραμε το όνομα μιας επιχείρησης, πράγμα που η επιχείρηση δεν θεωρεί διόλου ευνοϊκό γι' αυτή. Σ' αυτό το μέτρο, υπάρχει για μας πάντα πρόβλημα, πόσο μακρυά μπορούμε να φθάσουμε, αν πρέπει ή όχι να ανακοινώνονται ονόματα επιχειρήσεων.
<P>
Κατά κανόνα, δεν μπορούμε πάντα να γράψουμε στην έκθεση όλα όσα ξέρουμε, προπάντων γιατί, παράλληλα, πραγματοποιούνται εξακριβώσεις από την εισαγγελική πλευρά. Γιατί, λόγω της προβλεπόμενης αντιφατικής διαδικασίας, θα προειδοποιούσαμε έτσι, έγκαιρα, την αντίθετη πλευρά. Αυτό ισχύει για παράδειγμα στην περίπτωση της έκτακτης έκθεσης για τον τουρισμό.
<P>
Κύριε Dankert, και εσείς αναφέρατε την Οικονομική και Κοινωνική Επιτροπή. Μόλις απάντησα, σχετικά, στην κυρία Kjer Hansen. Κύριε Garriga Polledo, ρωτάτε για τις επιπτώσεις των ποσοστών λαθών. Μίλησα προηγουμένως, σύντομα, για το SEM 2000, όπου πραγματοποιείται μια πολλά υποσχόμενη εργασία και διαπιστώνω, επίσης, ότι τα κράτη μέλη θεσπίζουν ρυθμίσεις για τις επιπτώσεις. Πρέπει κανείς να αναλογισθεί ότι η δική μας δήλωση αξιοπιστίας δείχνει την κατεύθυνση. Όταν η Επιτροπή κατά της Απάτης, η UCLAF, αναφέρει στην έκθεση της για τις απάτες ότι στην τάδε χώρα συνέβησαν τόσες απάτες που ανακοινώθηκαν, αυτό αποδεικνύει, με παραδείγματα, ότι τα ποσοστά λαθών που εμείς αναφέρουμε είναι σωστά. Αναφέρουμε λοιπόν τα ποσοστά λαθών ενώ οι επιμέρους περιπτώσεις απάτης είναι η απόδειξη ότι οι εκτιμήσεις μας ακολουθούν την σωστή κατεύθυνση.
<P>
Ρωτήσατε επίσης, όταν το 4/5 του συνόλου των παρατυπιών συμβαίνουν στα κράτη μέλη, ποιά είναι η συνέπεια; Αυτό είναι σωστό: από την μια είναι υπεύθυνη η Ευρωπαϊκή Επιτροπή για την εκτέλεση του προϋπολογισμού. Αυτό προβλέπει η Συνθήκη του Αμστερνταμ. Όμως τα 4/5 του προϋπολογισμού εκτελούνται de facto από τα κράτη μέλη, και έτσι σε σχέση με αυτό διαπομπεύονται και τα κράτη μέλη, μέσω της κριτικής αυτής.
<P>
(Χειροκροτήματα) Τελικά, όταν κάποιος αποδίδει επανειλημμένα στην Κοινότητα ότι έκανε τόσα ποσοστά παρατυπιών, πρέπει να αναλογιστεί, ότι στην Κοινότητα δεν απασχολούνται πλέον άνθρωποι όπως οι διοικητικοί υπάλληλοι μιας μέσης πόλης. Τα προγράμματα δαπανών της Κοινότητας εφαρμόζονται από τα κράτη μέλη. Από την δική τους ποιότητα εξαρτάται, κατά κανόνα, πόσο σωστή διαχείριση γίνετα στα χρήματα του ευρωπαίου φορολογουμένου.
<P>
(Χειροκροτήματα) Κύριε Mulder, ρωτήσατε αν η εκτίμηση για τα 3 δισ. Ecu που, κατά την γνώμη μας, κατεβλήθησαν επιπλέον απ' ό, τι έπρεπε, στον τομέα της γεωργικής πολιτικής, αφορά ένα ή περισσότερα έτη. Αυτή η εκτίμηση αφορά το γεωργικό έτος 1995/96. Χτες, στη συζήτηση μαζί σας έμαθα ότι στα πρώτα χρόνια του χρονοδιαγράμματος για το πρόγραμμα επικρατούσε διαφορετική κατάσταση. Αυτό που εμείς καταθέτουμε είναι, ίσως, μια σημαντική εμπειρία στην περίπτωση που η πολιτική αυτή επρόκειτο να συνεχιστεί για τα επόμενα χρόνια, και έπρεπε να θεσπιστούν νέες διατάξεις.
<P>
Κύριε βουλευτά, Holm, ρωτάτε, αφού σημειώνεται εδώ ένα 5, 4 % ατασθαλιών, τί συμβαίνει τότε στα κράτη μέλη; Πρέπει να σκεφθεί κανείς ότι ο κοινοτικός προϋπολογισμός είναι προϋπολογισμός που αποτελείται αποκλειστικά από επιχορηγήσεις και γι' αυτό, κατά μείζονα λόγο, υπόκειται σε παρατυπίες. Όταν χορηγούνται χρήματα δωρεάν, τότε ο ανθρώπινος νούς γίνεται πολυμήχανος. Και αυτό το κομμάτι στους εθνικούς προϋπολογισμούς, που συσχετίζεται με επιχορηγήσεις, εμπίπτει στο ίδιο μέτρο, σε κινδύνους παρατυπίας. Γι' αυτό είναι πολύ σημαντικό να αναπτυχθούν οι μηχανισμοί εκείνοι που αφαιρούν τα κίνητρα για απάτη, εφόσον μπορεί κανείς να ασχοληθεί με φθηνά δάνεια αντί για επιδοτήσεις, ιδιαίτερα, όταν πρόκειται για επωφελείς επενδύσεις. Πιστεύω ότι σ' αυτήν την κατεύθυνση πρέπει να σκεφτούμε μαζί, πολύ ακόμα!
<P>
(Χειροκροτήματα) Κύριε βουλευτά Tomlinson, επισημάνατε ότι σχετικά με τους ίδιους πόρους δεν μπορεί να είναι λάθος της ΕΕ ότι όλα πάνε τόσο στραβά. Έχετε απόλυτο δίκιο! Τα έσοδα από τους δασμούς ανήκουν στην Κοινότητα, αλλά εισπράττονται μόνον από τις δοικήσεις των τελωνείων, που είναι εθνικές. Οι τελωνειακοί είναι εθνικοί κρατικοί υπάλληλοι. Πρέπει να καταγγελθεί σθεναρά αυτό που είπατε προηγουμένως, ότι δηλαδή οι τελωνειακές διοικήσεις των κρατών μελών, συνεργάζονται άθλια και ότι δεν χρησιμοποιούν επαρκώς τη νέα τεχνολογία στον τομέα των πληροφοριών! Αυτό είναι περισσότερο παράξενο, όταν τα κράτη μέλη εισπράττουν το 10 % των τελωνειακών εσόδων ως αμοιβή για την εργασία τους. Τα κράτη μέλη πρέπει επιτέλους να κατανοήσουν: αυτά τα εμπορεύματα που δεν εκτελωνίζονται δεν οδηγούν σε άλλα δασμολογικά έσοδα στα κράτη μέλη. Σ' αυτό το πλαίσιο, πρέπει να πεισθούν, σχετικά, τα κράτη μέλη, ώστε να μη σημειώνεται παρόμοιας έκτασης, διαφυγή δασμών.
<P>
Κύριε Kellett - Bowman, υποβάλατε εν μέρει ερωτήσεις προς την Ευρωπαϊκή Επιτροπή, αλλά θίξατε επίσης το ζήτημα για τις ελεύθερες δασμολογικές ζώνες. Ελεύθερες ζώνες είναι συνήθως θαλάσσιοι λιμένες, όπου φθάνουν εμπορεύματα χωρίς δασμούς και εξάγονται πάλι χωρίς δασμούς. Ίσως, εν μέρει, δεν παρέχονται οι απαιτούμενες αποδείξεις, έτσι ώστε δεν γνωρίζουμε καλά αν όλα τα πράγματα συμβαίνουν όπως προβλέπεται από τις νομικές διατάξεις.
<P>
Κύριε Blak, ελπίζετε, λέτε, ότι δεν αναφερόμαστε τώρα στην Δανία. Αυτό δεν είναι απαραίτητο! Η Ευρώπη είναι αρκετά μεγάλη. Η Δανία στους γενικούς αριθμούς περιλαμβάνεται, φυσικά, το ίδιο όπως και όλες οι άλλες χώρες. Σχετικά με το Ευρωπαϊκό Ταμείο Επενδύσεων, έχετε απόλυτο δίκιο: συμμετέχουμε σ' αυτό μόνο κατά το ένα τρίτο και γι' αυτό δεν μπορούμε να εξετάσουμε πώς το προτιμάτε ή θα το προτιμούσατε. Θα σας ήμουν ευγνώμων αν ασκούσατε την ανάλογη πολιτική πίεση για να σημειώσουμε από κοινού κάποια πρόοδο, γιατί οπωσδήποτε πρόκειται για κοινοτικά χρήματα! Ευχαριστώ πολύ για την προσοχή που μου δείξατε.

<SPEAKER ID=37 NAME="Πρόεδρος">
Vielen Dank, Herr Prδsident! Η συζήτηση έληξε.

<CHAPTER ID=4>
ΣΕΒ
<SPEAKER ID=38 NAME="Πρόεδρος">
Η ημερήσια διάταξη προβλέπει την κοινή συζήτηση επί:
<P>
της έκθεσης του κ. Reimer Bφge (A4-0362/97), εξ ονόματος της Προσωρινής Επιτροπής για την Διαδικασία Παρακολούθησης των Συστάσεων σχετικά με την ΣΕΒ, -16 προφορικών ερωτήσεων προς το Συμβούλιο και την Επιτροπή (Β4-0525/97 και Β4-0526/97, εξ ονόματος της Ομάδας UPE, Β4-0714/97 και Β4-0715/97, εξ ονόματος της Ομάδας PSE, Β4-0716/97 και Β4-0717/97, εξ ονόματος της Ομάδας V, Β4-0718/97 και Β4-0719/97, εξ ονόματος της Ομάδας ELDR, Β4-0720/97 και Β40721/97, εξ ονόματος της Ομάδας PPE, Β4-0722/97 και Β4-0723/97, εξ ονόματος της Ομάδας ARE, Β40897/97 και Β4-0898/97, εξ ονόματος της Ομάδας GUE/NGL, Β4-0899/97 και Β4-0900/97, εξ ονόματος της Ομάδας I-EDN, σχετικά με την έκθεση της «επιφορτισμένης με την παρακολούθηση των συστάσεων για την ΣΕΒ Προσωρινής Επιτροπής».
<SPEAKER ID=39 NAME="Bφge">
Κύριε Πρόεδρε, κύριε Πρόεδρε της Ευρωπαϊκής Επιτροπής, κύριε Πρόεδρε του Συμβουλίου, αγαπητές και αγαπητοί συνάδελφοι, στις 23 Απριλίου η Ολομέλεια του Κοινοβουλίου αποφάσισε την σύσταση μιας προσωρινής επιτροπής για την περαιτέρω παρακολούθηση των συστάσεων της Εξεταστικής Επιτροπής για τη ΣΕΒ. Καθήκον της θα ήταν να παρακολουθεί την τελική επεξεργασία, από την Ευρωπαϊκή Επιτροπή, των 70 συστάσεων της Εξεταστικής Επιτροπής και να υποβάλει σχετική έκθεση, στις αρχές Νοεμβρίου, στην Διάσκεψη των Προέδρων. Υπ' αυτήν την έννοια, δεν αποτελούσαμε μια νέα Εξεταστική Επιτροπή, παρ' όλο που κάπου κάπου μας έθελγε να ανοίξουμε και πάλι τα βιβλία.
<P>
Την βάση αποτελούσαν οι συστάσεις της Εξεταστικής Επιτροπής και οι εκθέσεις για την πρόοδο του θέματος, που υπέβαλλε κάθε μήνα η Ευρωπαϊκή Επιτροπή. Αν συγκρίνουμε την πρώτη έκθεση προόδου της Ευρωπαϊκής Επιτροπής, πριν τις καλοκαιρινές διακοπές, με το τελικό έγγραφο της Ευρωπαϊκής Επιτροπής, μπορεί να διαπιστωθεί ότι έχουν σημειωθεί μεγάλα βήματα. Η ΣΕΒ δεν ήταν στην πραγματικότητα μια "θεϊκή τιμωρία», όπως θέλησε να μας "πουλήσει» κάποιος από την Εξεταστική Επιτροπή, αλλά ήταν ένα περιπετειώδες μίγμα λανθασμένης συμπεριφοράς, κακής διαχείρισης, λανθασμένων εκτιμήσεων και άγνοιας, και τα λάθη αυτά είχαν και κραυγαλέες συνέπειες. Συνοψίζοντας, μπορώ σήμερα να πώ: παντού όπου επρόκειτο για τη διαπίστωση συνεπειών ουσιαστικής σημασίας για τους καταναλωτές και για την προώθηση των σχετικών αποφάσεων, είμαστε σε καλό δρόμο. Οι συστάσεις είτε εφαρμόστηκαν, είτε δρομολογήθηκε η έναρξη εφαρμογής τους, είτε εγκρίθηκαν από την Ευρωπαϊκή Επιτροπή, εντός ενός τακτού χρονοδιαγράματος. Αυτά, κ. Πρόεδρε της Ευρωπαϊκής Επιτροπής, αποτελούν αλλαγές με μελλοντικούς προσανατολισμούς. "Εισπράξτε» επί τέλους αυτές τις αλλαγές, γιατί θα συμβεί ό, τι και στην επαγγελματικη ζωή: όποιος δεν "εισπράττει» τις αλλαγές, δεν είναι πλέον ικανός να ανταπεξέλθει στο επάγγελμα!
<P>
Εδώ προσθέτω ότι εκεί όπου προχωρήσαμε και στα παρακλάδια της Συνθήκης ή στις ερμηνείες των συνθηκών, είχαμε, πράγματι, προβλήματα. Και αυτό το λέω, έχοντας επίγνωση των πολύ διαφορετικών νομικών ερμηνειών που μπορούν να δοθούν από τις υπηρεσίες του Ευρωπαϊκού Κοινοβουλίου και της Ευρωπαϊκής Επιτροπής: εδώ θα επιθυμούσαμε πράγματι, περισσότερο επιθετική στάση και περισσότερο θάρρος εκ μέρους της Ευρωπαϊκής Επιτροπής. Από την άλλη, αναγνωρίζουμε απόλυτα ότι η Ευρωπαϊκή Επιτροπή, σε ορισμένα δύσκολα θέματα, έως τα τελευταία λεπτά βρισκόταν σε κινητοποίηση - σας θυμίζω τις υποσχέσεις για αλλαγή του καθεστώτος των μονίμων υπαλλήλων και υπενθυμίζω επίσης την σαφέστατη υπόσχεσή σας, κύριε Πρόεδρε της Ευρωπαϊκής Επιτροπής, να βρεθείτε στο πλευρό του Ευρωπαϊκού Κοινοβουλίου, στο πλαίσιο της νέας διαπραγμάτευσης της διοργανικής συμφωνίας.
<P>
Επιτρέψτε μου να αναφέρω μερικά θετικά παραδείγματα για το ότι βρισκόμαστε σε καλό δρόμο. Φυσικά η απαίτηση επιστροφής των δαπανών για τη ΣΕΒ, τα πειθαρχικά μέτρα, η αγωγή που υπεβλήθη από την διοίκηση κατά του Η. Βασιλείου, η αγωγή για την απουσία του κ. Hogg και η πρόταση μομφής απέναντι σε μεμονωμένους Επιτρόπους, αποτελούν τα αρνητικά παραδείγματα που δεν αντισταθμίστηκαν με ανάλογη εργασία. Ιδιαίτερα θετικά εκτιμούμε τις επιτυχίες που σημειώθηκαν, στην προσπάθεια για περισσότερη διαφάνεια και ενημέρωση: πρόσβαση του Κοινοβουλίου και της κοινής γνώμης στις βάσεις της επιστημονικής γνωμοδότησης, νέα στελέχωση των επιστημονικών επιτροπών, μεγαλύτερη συμμετοχή ιατρών. Ζητούμε σ' αυτό το σημείο: οι ίδιες αρχές της δημοσιοποίησης, σαφήνειας και ενημέρωσης πρέπει να ισχύουν και όσον αφορά διεθνή επιστημονικά συμβούλια, γιατί σε αντίθετη περίπτωση, θα αρνούμεθα, μελλοντικά, τις απόψεις τους ως βάση εργασίας.
<P>
Ως θετική αξιολογούμε την αλλαγή στην οργάνωση των υπηρεσιών, τον διαχωρισμό μεταξύ νομοθεσίας από την μια και επιστημονικών συσκέψεων και ελέγχου από την άλλη. Και ο συμπληρωματικός προϋπολογισμός ακολουθεί τελικά αυτή την κατεύθυνση. Αλλά θα το πω κι εδώ επίσης, πως αν η Ευρωπαϊκή Επιτροπή χειριζόταν το θέμα ακόμη και με την "σχολική νοοτροπία» θα είχε προ πολλού υλοποιήσει την διάθεση των αναγκαίων θέσεων με την εξεύρεση άλλων κενών, με μια αναδιάρθρωση στα διάφορα επίπεδα του οργανογράμματος. Και φροντίστε, παρακαλώ, ώστε το ανοικτό θέμα για μια υπηρεσία κτηνιατρικής εποπτείας να ρυθμιστεί σύμφωνα με την αρχή της αποτελεσματικότητας και όχι σύμφωνα με το πού βρίσκεται η έδρα της. Αυτό είναι ένα θέμα, κ. Πρόεδρε του Συμβουλίου, που αφορά το Ευρωπαϊκό Συμβούλιο.
<P>
Στην πραγματικότητα, τα μέτρα και οι δράσεις ελέγχου που ανέλαβαν τα κράτη μέλη και η Ευρωπαϊκή Επιτροπή στο πλαίσιο της εσωτερικής αγοράς συντονίστηκαν άσχημα και κατά τρόπο ανεπαρκή. Εδώ έχουμε μια σειρά καλών συμβουλών για βελτιώσεις, οι οποίες έγιναν αποδεκτές. Δειγματοληψίες από το κράτος προέλευσης, εξετάσεις φυσικής κατάστασης στα σύνορα, σε συσχετισμό με μια βελτιωμένη ενημέρωση της χώρας προορισμού, ασχέτως με τη ΣΕΒ, μπορούν να δώσουν ένα μελλοντικό προσανατολισμό προς αυτήν την κατεύθυνση. Περιμένω, πάνω σ' αυτό, από το Συμβούλιο, να δηλώσει την προθυμία του προκειμένου να καταστήσει προσιτά στην κοινή γνώμη τα αποτελέσματα των κτηνιατρικών επιθεωρήσεων. Η πίεση της κοινής γνώμης και η πίεση των αγορών θα είχαν πολύ μεγαλύτερη επίδραση από την έναρξη, εκ μέρους της Ευρωπαϊκής Επιτροπής, οιασδήποτε διαδικασίας σχετικά με την παραβίαση της Συνθήκης.
<P>
Κύριε Πρόεδρε του Ευρωπαϊκού Συμβουλίου, η αμελής και περιφρονητική, κάποτε, συμπεριφορά ορισμένων κρατών μελών, για το κοινοτικό δίκαιο πρέπει να τερματιστεί δια παντός. Μας απασχολούν ιδιαίτερα τα απίστευτα περιστατικά και οι χαλαροί τρόποι συμπεριφοράς που σημειώθηκαν κατά την μεταφορά στο εθνικό δίκαιο της αντίστοιχης οδηγίας για την αποστείρωση του οστεάλευρου.
<P>
Γι' αυτό, ένα είναι πλέον το σύνθημα: η Ευρωπαϊκή Επιτροπή πρέπει να δρομολογήσει μελλοντικά πολύ ταχύτερες διαδικασίες σχετικά με την παραβίαση της Συνθήκης. Πρέπει να απαντήσει πολύ πιο θαρραλέα απ' όσο μέχρι τώρα, να αποφασίσει το Ευρωπαϊκό Δικαστήριο για προσωρινές αρμοδιότητες, ενώ πρέπει βασικά να γίνουν κανόνας πλέον οι ελέγχοι παρακολούθησης σε περιπτώσεις διαπιστωμένων ελλειμμάτων και να επιβαρυνθούν με τις σχετικές δαπάνες τα κράτη μέλη, όπου διαπιστώνονται οι παραλείψεις.
<P>
Ενόψει της διαφάνειας, της δημοσιοποίησης και της προσέγγισης του πολίτη, κατέστη δυνατόν να επιβληθεί στο Αμστερνταμ η επέκταση της διαδικασίας συναπόφασης, με την υποστήριξη της Ευρωπαϊκής Επιτροπής, και στον τομέα "της υγείας των ζώων και της προστασίας των φυτών». Αυτό είναι θετικό, αλλά συγχρόνως αναμένουμε επίσης από την Ευρωπαϊκή Επιτροπή να δεσμευτεί και η ίδια ότι θα εξαντλεί πάντα προς όφελος του Ευρωπαϊκού Κοινοβουλίου τα υπάρχοντα περιθώρια ερμηνείας στο θέμα της νομικής βάσης. Συζητήσαμε εκτενώς το θέμα της αποζημίωσης των θυμάτων αυτής της κρίσης. Μετά από πολλούς δισταγμούς, η Ευρωπαϊκή Επιτροπή δήλωσε πρόθυμη, μέσα στο πνεύμα της αλληλεγγύης, να διαθέσει επιπλέον χρήματα από τον κοινοτικό προϋπολογισμό, πέραν των πόρων που διέθεσαν τα κράτη μέλη, αν βέβαια τα κράτη μέλη προτίθενται να ξεκινήσουν παρόμοιες πρωτοβουλίες.
<P>
Θεωρούμε την υποστήριξη για μια ενοποίηση σ' αυτόν τον τομέα ως πρώτο βήμα προς την σωστή κατεύθυνση και ζητούμε από την Ευρωπαϊκή Επιτροπή και τη βρετανική κυβέρνηση να συσκεφτούν από κοινού με τους συναφείς οργανισμούς για αντίστοιχα μέτρα υποστήριξης και να μας υποβάλουν σχετική έκθεση. Είναι εντελώς σαφές ότι η ρίζα του κακού βρίσκονταν στην εντελώς σχιζοφρενή χρησιμοποίηση ανεπαρκώς αποστειρωμένου οστεάλευρου, το οποίο επιπλέον χορηγήθηκαν, ως τροφή, σε μηρυκαστικά.
<P>
Το ζήτημα αυτό διαφωτίστηκε και διευκρινίστηκε απολύτως στα πλαίσια μιας διεθνούς διάσκεψης επιστημόνων και εμπειρογνωμόνων. Τα αποτελέσματα υπάρχουν στην έκθεση. Ένα λειτουργικό σύστημα ανακύκλωσης μπορεί να υπάρξει, μόνον όταν αποδοθεί μελλοντικά η δέουσα προσοχή σε τρία σημείακλειδιά: καθαρό υλικό προέλευσης, υλικό σφαγίων, μόνον από ζώα που προορίζονται για τροφή, όσον το δυνατόν αυστηρότερα "πρότυπα» στην επεξεργασία, και ποτέ πια ζωικά υλικά ως τροφή σε μηρυκαστικά! Εδώ η σχετική συμπεριφορά των κρατών μελών είναι πράγματι σκανδαλώδης. Αν ένα κράτος μέλος αρνηθεί εντελώς να θέσει σε εφαρμογή αυτήν την οδηγία, τότε του αρμόζει δημόσια διαπόμπευση!
<P>
(Χειροκροτήματα) Και η απαγόρευση για τη μεταφορά του υλικού, εκ μέρους της Ευρωπαϊκής Επιτροπής, ήταν σωστή, αλλά δυστυχώς έρχεται αρκετά καθυστερημένα. Θέλω να συμπληρώσω ότι εμείς, ως Κοινοβούλιο, απέναντι στην όλη προβληματική της απόφασης της Ευρωπαϊκής Επιτροπής της 30ής Ιουλίου για το επικίνδυνο υλικό, προσφέρουμε με αυτήν μας την έκθεση ένα αληθινό χέρι βοηθείας τόσο προς την Ευρωπαϊκή Επιτροπή όσο και προς το Συμβούλιο, για το πώς μπορεί να βγεί κανείς από το δίλημμα: σταδιακή άρση της απαγόρευσης των εξαγωγών, υπό σαφείς προϋποθέσεις, όπως συμφωνήθηκε στη Φλωρεντία, διευκρίνιση των κενών, στην απόφαση της 30ής Ιουλίου σχετικά με τα φαρμακευτικά προϊόντα και πολλά άλλα ανοικτά θέματα του κλάδου. Διαβάστε την έκθεση πολύ προσεκτικά! Νομίζω ότι σας δίνουμε εδώ πολύ καλές συμβουλές. Είναι σαφές ότι δεν έχουν εφαρμοστεί επαρκώς ούτε μέτρα που αφορούν το προσωπικό, ούτε πειθαρχικά μέτρα.
<P>
Κύριε Πρόεδρε Σαντέρ, χαιρετίζουμε το γεγονός ότι θέσατε προσωπικά τον εαυτό σας στη διάθεσή μας προκειμένου να υπάρξει αναδιοργάνωση. Λυπούμεθα που αρνηθήκατε να λάβετε πειθαρχικά μέτρα. Εμμένουμε εδώ στην θέση μας ότι η αποδοχή για την αλλαγή του νομικού καθεστώτος των μονίμων υπαλλήλων, υπό το φως αυτής της γνώσης, αποτελεί επίσης μια αλλαγή με μελλοντικούς προσανατολισμούς, την οποία χαιρετίζουμε και ρητώς.
<P>
Επίσης χαιρετίζουμε, κύριε Πρόεδρε της Ευρωπαϊκής Επιτροπής, την πολύ σαφή αποδοχή σας, στο πλαίσιο των νέων διαπραγματεύσεων για τη διοργανική συμφωνία, να αγωνιστείτε στο πλευρό του Κοινοβουλίου ώστε στο μέλλον να είναι υποχρεωτική η παρουσία κυβερνητικών μελών. Είναι φανερό ότι αν δεν έρθει το Συμβούλιο, η ευθύνη μετατίθεται αποκλειστικά στην Ευρωπαϊκή Επιτροπή, και γι' αυτό έχετε ίδιον συμφέρον να αλλάξει αυτό μελλοντικά.
<P>
Επιτρέψτε να πώ, τελειώνοντας, κύριε Πρόεδρε: η γεωργία, η αγροτική οικονομία, με βάση την αρχή της βιωσιμότητας και με την σκέψη μας στις επερχόμενες γενεές, πρέπει να είναι το δικό μας έμβλημα, η ανάγκη μιας γεωργίας προσαρμοσμένης στα δεδομένα κάθε τόπου, όταν επιδιώκουμε την αύξηση της αποδοτικότητας σχετικά με τη χρήση ορμονών, την τήρηση μιας αρχής πρόνοιας και προφυλάξεων και την κατάρτιση ενός κώδικα για καλής γεωργικής πρακτικής.
<P>
Πιστεύω ότι τους τελευταίους 16 μήνες το Κοινοβούλιο προσπάθησε, με την Εξεταστική Επιτροπή και την ολοκληρωμένη επεξεργασία της σύστασης, να δώσει μια θέση προτεραιότητας, στην προστασία της υγείας και του καταναλωτή στο πλαίσιο της εσωτερικής αγοράς. Προειδοποιώ επίσης τους περίεργους: το Κοινοβούλιο είναι ανά πάσα στιγμή σε θέση να ανοίξει και πάλι μια παρόμοια διαδικασία. Γι' αυτό, ας διδαχτούμε όλοι από το παρελθόν! Θα ήθελα να παρακαλέσω την Ευρωπαϊκή Επιτροπή: μείνετε και στο μέλλον ένας θαρραλέος σύμμαχος του Ευρωπαϊκού Κοινοβουλίου, όποτε οι προσπάθειες της εσωτερικής αγοράς επικεντρώνονται στην προφύλαξη της προστασίας του καταναλωτή και της υγείας!
<P>
(Χειροκροτήματα)
<SPEAKER ID=40 NAME="Πρόεδρος">
Κύριε Bφge, σας επέτρεψα να υπερβείτε τον χρόνο σας, κι'αυτό ήταν η ελάχιστη ανταμοιβή που μπορούσε να σας κάνει το Προεδρείο για μία λαμπρή εργασία. Επ'ευκαιρία, θα ήθελα να σας συγχαρώ εσάς και όλη την επιτροπή υπό την προεδρία της κ. Roth-Behrendt για μία πραγματικά λαμπρή εργασία επί εννέα μήνες.

<SPEAKER ID=41 NAME="Roth-Behrendt">
Κύριε Πρόεδρε, μπορεί να επανέλθω σ' αυτή την γεναιοδωρία σας, αλλά ελπίζω ότι θα τα καταφέρω με τον χρόνο που έχω και ότι δεν θα χρειαστεί να μιλήσω περισσότερο.
<P>
Αγαπητές κυρίες και κύριοι συνάδελφοι! Ο κ. Bφge, στην έκθεση του, προέβη σε μια πολύ ακριβή και εμπεριστατωμένη παρουσίαση του "δούναι και λαβείν», που περιλαμβάνεται στην απαίτηση του Ευρωπαϊκού Κοινοβουλίου, έτσι όπως εμείς τη θέσαμε στην Εξεταστική Επιτροπή και διαθέτουμε σήμερα μια λεπτομερή απαρίθμηση των επιτυχιών και ελλείψεων σχετικά με όσα κατάφερε η Ευρωπαϊκή Επιτροπή το περασμένο εξάμηνο. Θα πω και στο σημείο αυτό πολύ σαφώς: μιλάμε για την Ευρωπαϊκή Επιτροπή και δεν σας κρύβω ότι θα προτιμούσα να μιλούσαμε για το Συμβούλιο! Και αν, όπως όλοι ξέρουμε, σκεφτήκαμε και σκεφτόμαστε μια πιθανή πρόταση μομφής, αυτήν την πρόταση μομφής, θα την άξιζε το Συμβούλιο. Πρέπει να το πω αυτό, με μεγάλη σαφήνεια, και θα ήμουν η πρώτη που θα υποστήριζα αυτή την πρόταση μομφής.
<P>
Όταν όμως εμείς σήμερα, ως Ευρωπαϊκό Κοινοβούλιο, απ' όλα τα θεσμικά όργανα μπορούμε να μιλήσουμε μόνον για την Ευρωπαϊκή Επιτροπή, τί πέτυχε η Ευρωπαϊκή Επιτροπή, τί κατάφερε το τελευταίο εξάμηνο, τότε η εκτίμηση που έκανε ο κ. Bφge φανερώνει σαφώς ότι όλα έγιναν ξαφνικά και αναπάντεχα! Ξαφνικά η κινητοποίηση, ξαφνικά η διαφάνεια, ξαφνικά γίνονται πλέον εμφανείς οι προσπάθειες της Ευρωπαϊκής Επιτροπή. Προσπάθειες! Μια λέξη που σ' αυτό το προσκήνιο και σε σχέση με την ΣΕΒ δεν γνωρίζαμε τα περασμένα χρόνια, από το 1987/88. Πριν, επικρατούσε το αντίθετο, η απόκρυψη. Σήμερα έχουμε διαφάνεια. Δεν μπορεί να υπάρξει μεγαλύτερη αντίφαση. Ξαφνικά, είναι δυνατόν να καταβληθούν όλες οι προσπάθειες, και μάλιστα σε μέτρο που θεωρούσαν αδύνατο όλα τα μέλη της επιτροπής ελέγχου, από όλες τις πολιτικές ομάδες, πριν από έξι μήνες. Δεν θα πιστεύαμε ποτέ ότι θα φθάναμε εδώ που βρισκόμαστε σήμερα! Όλα τα μέλη της Επιτροπής είπαν ότι δεν πιστεύουν πως η Ευρωπαϊκή Επιτροπή μπορεί να κινητοποιηθεί έτσι. Και για να πώ την αλήθεια, ούτε εγώ η ίδια! Ότι χρειάστηκε η απειλή μιας πρότασης μομφής για να συμμορφωθεί η Ευρωπαϊκή Επιτροπή ή τουλάχιστον για να πιεσθεί, είναι βέβαια λυπηρό, από την μία, ευχάριστο από την άλλη, γιατί δείχνει τί μπορεί να καταφέρει ένας Μολώχ, όπως η Ευρωπαϊκή Επιτροπή, όταν αναγκαστεί και πρέπει να το κατορθώσει.
<P>
Δεν τρέφω μεγάλες αυταπάτες για την αλλαγή νοοτροπίας σε όλες τις Γενικές Διευθύνσεις, και αμφισβητώ σταθερά το ότι θα υπήρχε αυτή η ταχύτητα και η ένταση αλλαγών χωρίς τον συντονισμό της επιτρόπου Bonino και της Γενικής Διεύθυνσης. Και αν με ρωτήσετε για την προσωπική μου άποψη, τότε θα σας πω καθαρά, δεν το πιστεύω! Υπάρχουν ακόμη απαιτήσεις του Ευρωπαϊκού Κοινοβουλίου που δεν εκπληρώθηκαν, λίγες ίσως, ίσως και οι λιγότερο σημαντικές. Έτσι π.χ. πριν από εβδομάδες ακόμη κατέστη δυνατόν να διατεθεί με εκβιασμό, κάτω υπό την πίεση του Ευρωπαϊκού Κοινοβουλίου, ένα κονδύλιο αποζημιώσεων, για συγγενείς των θυμάτων της νόσου Creutzfeldt - Jakob.
<P>
Ο κ. Bφge παρατήρησε ότι από πολύ καιρό μη επανδρωμένες θέσεις της Ευρωπαϊκής Επιτροπής φαίνονταν ότι δεν μπορούσαν να μεταφερθούν ευέλικτα και γρήγορα εκεί όπου ανήκουν, δηλαδή στη ΓΔ XXIV. Αυτά όλα δείχνουν επίσης, πως ήταν επειγόντως αναγκαίο αυτό που δικαίως αναφέρει γραπτώς η Ευρωπαϊκή Επιτροπή στην τέταρτη έκθεση προόδου. Ελπίζει, τουλάχιστον, εγώ ως ελπίδα το εκλαμβάνω, ότι το Ευρωπαϊκό Κοινοβούλιο θα αποτελέσει για την Ευρωπαϊκή Επιτροπή ένα θαρραλέο σύμμαχο. Ναι, ασφαλώς και θα είμαστε, αλλά προσθέτω, βεβαίως θαρραλέο, αλλά κυρίως άγρυπνο. Θα επαγρυπνούμε! Αυτήν την εγρήγορση επέδειξαν με την εντατική εργασία τους, τους τελευταίους μήνες, οι γυναίκες και άνδρες συνάδελφοι της επιτροπής ελέγχου, και τώρα αποτελεί έργο των μονίμων επιτροπών του Ευρωπαϊκού Κοινοβουλίου, να διασφαλίσουν ότι η Ευρωπαϊκή Επιτροπή σε αυτήν την κετεύθυνση της νέας δημοσιοποίησης, της νέας διαφάνειας και της νέας κινητοποίησής της, δεν θα φανεί πάλι νυσταλέα και απρόσεκτη. Αυτό το λέω με έναν ελαφρώς προειδοποιητικό τόνο, δεν θέλω να πω απειλητικό, αλλά προειδοποιητικό.
<P>
Οι εξαμηνιαίες εκθέσεις για τις οποίες διαβεβαιώνει η Ευρωπαϊκή Επιτροπή στην τέταρτη έκθεση προόδου θα αποτελέσουν σίγουρα ένα παράγοντα που θα ανακαλεί την μνήμη της Ευρωπαϊκής Επιτροπής, και μπορώ να σας διαβεβαιώσω, κ. Santer όπως και οι συνάδελφοί μου επίσης, ότι θα παρατηρήσουμε και θα εξετάσουμε πολύ προσεκτικά το περιεχόμενο και την ποιότητα αυτών των εξαμηνιαίων εκθέσεων.
<P>
Τελειώνοντας, επιτρέψτε μου να ευχαριστήσω τις υπηρεσίες του Ευρωπαϊκού Κοινοβουλίου για την ταχύτητα και υποστήριξη που εξασφάλισαν στην επιτροπή μας, για την ευελιξία τους σε ότι αφορά τον χρόνο και τόπο των συνεδριάσεων, για την απρόσκοπτη εξασφάλιση απρογραμμάτιστων συνεδριάσεων, πράγμα καθόλου αυτονόητο και για το Κοινοβούλιο. Θα ήθελα να ευχαριστήσω τις υπηρεσίες του Ευρωπαϊκού Κοινοβουλίου, ιδιαίτερα τις μεταφραστικές υπηρεσίες και τη γραμματεία της δικής μου επιτροπής για την πολύ σκληρή, ακριβέστατη και γρήγορη εργασία τους, χωρίς την οποία δεν θα ήταν δυνατό να επιτύχουμε όσα καταφέραμε.
<P>
Κατ' αρχήν, θα ήθελα να ευχαριστήσω τον κ. Bφge και όλους τους συναδέλφους αυτής της επιτροπής ελέγχου για την πολύ θαυμάσια και πολύ συναδελφική συνεργασία τους, η οποία μου επέτρεψε να είμαι πρόεδρος, πράγμα που με χαροποίησε και ελπίζω, ως πρόεδρος, ότι ήμουν κάπως υποφερτή! Μόνο χάρη σ' αυτήν την συναδελφική συνεργασία, ως εμπειρία αυτού του τελευταίου εξάμηνου, κατορθώσαμε να διεκπεραιώσυμε αυτή την εργασία. Είμαι ευτυχής που τώρα τελείωσε, αλλά είμαι ευτυχής και για το διάστημα που μπορέσαμε να κινητοποιήσουμε την Ευρωπαϊκή Επιτροπή, όπως και για το διάστημα της συνεργασίας μας!
<P>
(Χειροκροτήματα)

<SPEAKER ID=42 NAME="Πρόεδρος">
Κυρία Roth-Behrendt, θα ήθελα να συμμερισθώ τις ευχαριστίες σας προς τις υπηρεσίες του Κοινοβουλίου; κάποιες φορές πραγματικά ανταποκρίνονται με τρόπο εκπληκτικό στα καθήκοντά τους και είναι άδικο μερικές φορές να μην το αναφέρουμε και να μην το εξαίρουμε.
<P>
Επίσης, θα ήθελα να σας ευχαριστήσω εσάς προσωπικά και να σας συγχαρώ για το έργο της επιτροπής της οποίας προεδρεύετε.
<P>
Επί της εκθέσεως και επί των ερωτήσεων προς το Συμβούλιο και την Επιτροπή, έχουμε λάβει οκτώ προτάσεις ψηφίσματος, σύμφωνα με το άρθρο 40, παράγραφος 5 του Κανονισμού.
<P>
Η ψηφοφορία επ'αυτών θα διεξαχθεί την Τετάρτη, στις 12 το μεσημέρι.

<SPEAKER ID=43 LANGUAGE="IT" NAME="Santini">
 Κύριε Πρόεδρε, κύριε Πρόεδρε της Επιτροπής, κύριοι Επίτροποι, πριν περάσουμε στο ουσιαστικό μέρος των συλλογισμών που σκοπεύω να αναλύσω, θα ήθελα να υπογραμμίσω την σημασία της εργασίας που πραγματοποιήσαμε στις δύο αυτές επιτροπές, στην Εξεταστική Επιτροπή και στην Επιτροπή Ελέγχου, και χωρίς πρόθεση κολακείας θα ήθελα επίσης να επισημάνω το θαυμάσιο κλίμα συνεργασίας που υπήρξε στις δύο αυτές επιτροπές. Είχα την τύχη να είμαι αναπληρωτής αντιπρόεδρος τόσο στη μία όσο και στην άλλη, πρώτα με τον συνάδελφο Bφge κι έπειτα με τη συνάδελφο Roth-Behrendt.
<P>
Έτσι, θα ήθελα να διαβεβαιώσω το Κοινοβούλιο ότι επιλέξαμε, να το πούμε έτσι, δύο μεγάλα μαντρόσκυλα που ήξεραν να δαγκώνουν με διορατικότητα και σύνεση εκεί όπου ήταν σημαντικό να δαγκώσουν, αλλά και να αποφύγουν την επίθεση εκεί όπου ήταν προτιμότερο να αφήσουν περιθώρια για διάλογο. Πιστεύω ότι όλοι εμείς που συμμετείχαμε στις εργασίες αυτής της επιτροπής, αισθανθήκαμε πραγματικά χρήσιμοι: αντιμετωπίσαμε - και το καταλαβαίναμε αυτό καθημερινά - ζητήματα τα οποία προσέγγιζαν από κοντά τον πολίτη και τα συμφέροντά του.
<P>
Αντί να επεισέλθω σε μια καθαρά τεχνική παρέμβαση και δεδομένου ότι αύριο θα πρέπει να ψηφίσουμε, καταπιάνομαι με ένα επικίνδυνο εγχείρημα, να βαθμολογήσω δηλαδή ανά θέματα, ανά τομείς, ανά συλλογισμούς τα οποία προσεγγίσαμε και τα οποία αύριο θα πρέπει να αξιολογήσουμε. Μια διαρθρωμένη βαθμολογία, η οποία αφορά το Ηνωμένο Βασίλειο, την Επιτροπή και το Συμβούλιο. Όσον αφορά ιδιαίτερα ζητήματα, όπως για παράδειγμα τους κτηνιατρικοούς ελέγχους, δίνω έναν βαθμό συν στην Επιτροπή που με λίγες υπηρεσίες στη διάθεσή της και με λίγες ενισχύσεις, κατάφερε να αντικαταστήσει στην αποστολή αυτή, άλλα όργανα ελέγχου των κρατών μελών τα οποία, πρέπει να το υπογραμμίσω, αποδείχθηκαν ανεπαρκή.
<P>
Δίνω επίσης έναν βαθμό μείον στην Επιτροπή γιατί δεν εκμεταλλεύτηκε έγκαιρα το κάλεσμα της Επιτρόπου κυρίας Bonino, να συγκεντρώσει με 150 περίπου νέους υπαλήλους τις υπηρεσίες κτηνιατρικής επιθεώρησης και κυρίως δεν στάθηκε ικανή να βρεί εγκαίρως τις απαραίτητες χρηματοδοτήσεις για την κοινή δράση των Γενικών Διευθύνσεων V, VI, XXIV.
<P>
Σχετικά με το Ηνωμένο Βασίλειο: δίνω έναν βαθμό συν όχι μόνο για την πίεση που κατάφερε να ασκήσει στη βρετανική κυβέρνηση, με αποτέλεσμα μια μεγάλη ώθηση προς την συνολική εφαρμογή των μέτρων για τον αποκλεισμό - όσο για την αποτελεσματικότητα, θα δώσω έναν βαθμό στη συνέχεια - αλλά και γιατί το Ηνωμένο Βασίλειο αντιλήφθηκε την σημασία παρέμβασης υπέρ των οικογενειών οι οποίες επλήγησαν από την νέα νόσο Creutzfeldt-Jacob.
<P>
Δίνω έναν βαθμό μείον για τους ελέγχους σχετικά με τον αποκλεισμό, οι οποίοι ήταν φανερά ανεπαρκείς. Καταλαβαίνουμε βέβαια ότι είναι αδύνατο να ελεγχθούν τα πάντα, ωστόσο η πραγματικότητα είναι ότι από το Ηνωμένο Βασίλειο εξάγονται καθημερινά ανεξέλεγκτες ποσότητες κρέατος. Τον τελευταίο καιρό φαίνεται ότι βγήκαν από τη χώρα 100 χιλιάδες τόνοι με προορισμό όχι μόνο την ευρωπαϊκή ήπειρο, αλλά κυρίως χώρες του τρίτου κόσμου.
<P>
Δίνω έναν βαθμό συν στο πρόγραμμα θανάτωσης, το οποίο προηγείται με εγγυήσεις υπολογίσιμης επιστημονικής ασφάλειας. Δίνω αντίθετα έναν βαθμό μείον για την ποσοτική απόδοση που έχει επιδείξει το Ηνωμένο Βασίλειο σε αυτήν την υπόθεση: με εικοσιτρία μόνο σφαγεία και εφτά αποτεφρωτές, μόνο μετά από δέκα χρόνια μπορεί να καλυφθεί ο ενδεδειγμένος από την Ευρωπαϊκή Ένωση αριθμός των ζώων που πρέπει να θανατωθούν.
<P>
Δίνω έναν βαθμό συν όσον αφορά την λειτουργία και την απαγόρευση της χρήσης ζωικών αλεύρων για την διατροφή των μηρυκαστικών. Πρέπει όμως να μάθουμε κατά πόσον τα άλευρα αυτά μπορούν ή όχι να χρησιμοποιηθούν για τη διατροφή άλλων μη μηρυκαστικών ζώων. Εδώ πρέπει να υπογραμμίσουμε ότι η επιχείρηση αυτή οδήγησε σε αισθητή βελτίωση της κατάστασης της ΣΕΒ με 500 μόνο περιπτώσεις κατά τον τελευταίο μήνα, έναντι 3.000 σε περιόδους αιχμής.
<P>
Δίνω έναν βαθμό μείον στη βρετανική κυβέρνηση, η οποία δεν επεμβαίνει ακόμα αρκετά πειστικά υπέρ των οικογενειών που έχουν πληγεί από τη νόσο. Τέλος, δίνω έναν βαθμό μείον στην Επιτροπή για τα άστοχα ρυθμιστικά μέτρα. Το δικό μας πνεύμα δεν είναι επικριτικό, δεδομένου ότι είχαμε υποδείξει χωρίς υπεκφυγές τις αρμοδιότητες έξι υπαλλήλων. Κανείς από αυτούς δεν εντυπωσιάστηκε από αυτά τα ρυθμιστικά μέτρα, γεγονός το οποίο θα μας βασανίζει για πολύ καιρό.
<P>
(Χειροκροτήματα)

<SPEAKER ID=44 LANGUAGE="EN" NAME="Green">
Κύριε Πρόεδρε, θα ήθελα να ξεκινήσω, εκφράζοντας εκ μέρους της Σοσιαλιστικής Ομάδος την αμέριστη εκτίμησή μου για την εργασία της Προσωρινής Επιτροπής και ιδιαίτερα στον εισηγητή της κ. Boge, την Πρόεδρό της κ. Roth-Behrendt, καθώς και σε όλα τα μέλη που συμμετείχαν σε αυτή την υποδειγματική εργασία. Είναι σημαντική, διότι δείχνει ότι τώρα το Ευρωπαϊκό Κοινοβούλιο έχει ωριμάσει όσον αφορά στην παρακολούθηση, στην έρευνα και στον έλεγχο της Επιτροπής, πράγμα που είναι ένας από τους θεμελιώδεις ρόλους μας. Αποδεικνύουμε τώρα ότι επιτελούμε τον ρόλο αυτό. Συνεπώς, η ομάδα μου επιθυμεί να ευχαριστήσει με ιδιαίτερη θερμότητα τα μέλη που συμμετείχαν στην εν λόγω εργασία.
<P>
Κανείς από όσους διάβασαν την έκθεση δεν μπορεί να έχει την παραμικρή αμφιβολία για τη σοβαρότητα με την οποία αντιμετωπίστηκε το έργο αυτό. Η ποιότητα της εργασίας είναι η ίδια με εκείνη που είδαμε από την πρώτη Εξεταστική Επιτροπή, η οποία κατέληξε στις συστάσεις που εξετάζει η Προσωρινή Επιτροπή. Ο συνδυασμός της εργασίας της Εξεταστική Επιτροπής και της συνέχισής της από την Προσωρινή Επιτροπή προοιωνίζονται από την άποψη αυτή ένα ιδιαίτερα θετικό μέλλον για τον δικό μας ρόλο.
<P>
Αποτελεί προσωπική ικανοποίηση ότι μία από τις πρώτες ενέργειες του νέου Υπουργού Γεωργίας του Ηνωμένου Βασιλείου μετά τις εκλογές της 1ης Μαίου, ήταν η πρωτοβουλία του να έρθει εδώ στο Κοινοβούλιο και να μιλήσει στην Προσωρινή Επιτροπή, σε αντίθεση με τον προκάτοχό του που αρνήθηκε να πράξει ανάλογα. Με τον ερχομό του στο Κοινοβούλιο παραδέχθηκε την ευθύνη της βρετανικής κυβέρνησης για την ΣΕΒ στο σύνολό της, γεγονός που άλλαξε τον τόνο των συζητήσεων με τη βρετανική κυβέρνηση και για το οποίο εκφράζω την ικανοποίησή μου.
<P>
Αναγνωρίζω το μέγεθος της δέσμευσης που έχει αναλάβει η Επιτροπή σχετικά με την εργασία που απαιτείται για να εκπληρωθούν οι συστάσεις της αρχικής Εξεταστικής Επιτροπής. Εκφράζω την ευγνωμοσύνη μου για την ειλικρίνεια που έδειξαν κατά τις συζητήσεις ο κ. Σαντέρ και οι συνάδελφοί του. Ο κ. Boge και η κ. RothBehrendt έκαναν σχόλια σχετικά με αυτά που χρειάζεται να γίνουν, και δεν ισχυρίζομαι ότι όλα είναι εντάξει. Αναγνωρίζουμε πως υπάρχουν ακόμη ελλείψεις, ιδιαίτερα στους πέντε τομείς όπου οι εργασίες δεν έχουν ακόμη ολοκληρωθεί. Αν και είμαι βέβαιος ότι η Επιτροπή δεν περίμενε να πούμε ότι όλα είναι τέλεια, είναι ορθό να εκφράσουμε την ευγνωμοσύνη μας για τη δέσμευση που έχει δείξει κατά τη συνεργασία της με την Προσωρινή Επιτροπή.
<P>
Υπάρχουν ακόμη ελλείψεις, με τις οποίες θα ασχοληθούν οι συνάδελφοί μου που θα μιλήσουν αργότερα. Όμως, το ότι έχουν εξεταστεί 70 συστάσεις δεν είναι μικρό πράγμα και πρέπει να το αναγνωρίσουμε. Εμείς, στο Κοινοβούλιο αυτό, έχουμε παρακολουθήσει και θα συνεχίσουμε να παρακολουθούμε αυτά που συμβαίνουν - τον τρόπο με τον οποίο η Επιτροπή ανταποκρίνεται στις συστάσεις της Προσωρινής Επιτροπής και της αρχικής Εξεταστικής Επιτροπής - μέσω των μόνιμων επιτροπών μας. Η ανάληψη του έργου αυτού είναι δική τους αρμοδιότητα. Εάν υπάρχει κάποιο σημαντικό μειονέκτημα - και η κ. Roth Behrendt έχει ήδη αναφερθεί σε αυτό - είναι πως στο ψήφισμά μας δεν έχουμε κάνει καμμία κριτική στο Συμβούλιο. Είναι σαφές ότι σε μερικούς τομείς όπου η Επιτροπή προσπάθησε να υλοποιήσει τις συστάσεις της Εξεταστικής Επιτροπής, ο ρόλος του Συμβουλίου δεν ήταν θετικός - κάθε άλλο μάλιστα. Πρέπει να θέσουμε το θέμα αυτό. Ο κ. Boge επισήμανε το γεγονός ότι οι εθνικές κυβερνήσεις δεν διεκπεραιώνουν τις ευθύνες που έχουν αναλάβει.
<P>
Δεν δίνουμε ένα απόλυτα καθαρό πιστοποιητικό υγείας στην Επιτροπή και εμμένουμε στην κριτική μας. Ομως, έχοντας υπόψη την πρόοδο που σημειώθηκε σε 70 από τις συστάσεις, η άποψη της ομάδος μου είναι πως η Επιτροπή ανταποκρίθηκε, και σε ό, τι μας αφορά, δεν πρέπει να υποβληθεί εναντίον της πρόταση μομφής για το θέμα αυτό.
<P>
(Χειροκροτήματα)

<SPEAKER ID=45 LANGUAGE="DE" NAME="Graefe zu Baringdorf">
Κύριε Πρόεδρε, η πρόταση μομφής με αναστολή αποδείχτηκε αποτελεσματική. Η Ευρωπαϊκή Επιτροπή κινητοποιείται αλλά, γεγονός ακόμη πιο σπουδαίο, και το Ευρωπαϊκό Κοινοβούλιο αναλαμβάνει τον ρόλο του. Είναι κάτι χωρίς προηγούμενο στη νεώτερη ιστορία του Ευρωπαϊκού Κοινοβουλίου, το πώς ασκήθηκε ο νομοθετικός έλεγχος σ' αυτήν την περίπτωση της νόσου ΣΕΒ. Όταν ο Πρόεδρος μας λέει, και ξαφνικά να οι προσπάθειες της Ευρωπαϊκής Επιτροπής, να η δημοσιότητα, να ξαφνικά και η κινητοποίηση, αυτό είναι συναφές με το ότι εμείς, ως Κοινοβούλιο, αναγκάσαμε την Ευρωπαϊκή Επιτροπή με αυτήν την ελαφριά πίεση, αλλά κι αφού έγινε κατανοητή η καλή εργασία της Εξεταστικής Επιτροπής για την ΣΕΒ, να δεχτεί τις απαιτήσεις του Κοινοβουλίου. Μία απ' αυτές τις απαντήσεις ήταν ότι πρέπει να υφίσταται διάκριση μεταξύ της νομοθετικής εργασίας της Επιτροπής και της διενέργειας ελέγχων. Αυτό και έγινε, αλλά δεν πρέπει να ξεχνούμε ότι ο καθεαυτού νομοθετικός έλεγχος εκπορεύεται απ' αυτό εδώ το Κοινοβούλιο.
<P>
Θα ήθελα να τονίσω ότι αυτό που συνέβη στο πλαίσιο της Εξεταστικής Επιτροπής και της Επιτροπής Ελέγχου συνιστά κατά βάση τη συνήθη εργασία ενός κανονικού Κοινοβουλίου. Γι' αυτό παρακαλώ κι αυτό εδώ το Κοινοβούλιο να αναλάβει σοβαρά τα καθήκοντά του, με λιγότερο ριζοσπαστικούς χαρακτηρισμούς προς τα έξω - αυτό το λέω για την παράταξή μου όπως επίσης και για το σοσιαλιστικό κόμμα - με περισσότερες απαιτήσεις προς τα μέσα και με την συνεπή του εργασία να δικαιώσει και μελλοντικά τον ρόλο του Κοινοβουλίου. Τότε θα κινητοποιηθεί η Ευρωπαϊκή Επιτροπή.
<P>
Πολλά ευχαριστώ στον Επίτροπο κ. Fischler, στην Επίτροπο Bonino, τον κ. Reichenbach - ήταν πολύ καλή συνεργασία. Νομίζω ότι επωφεληθήκαμε όλοι μας και ξεκινούμε όλοι με αφετηρία το ότι δεν πρέπει να βρεθούμε πια κάτω από τα "πρότυπα» που οι ίδιοι επιτύχαμε, και ότι με την κοινή εργασία μας πρέπει να απωθήσουμε πίσω στα ιστορικά γεγονότα αυτό το ιστορικά μοναδικό γεγονός, να γίνεται το Ευρωπαϊκό Συμβούλιο εκτελεστικό και νομοθετικό όργανο συγχρόνως - θα τρίζουν τα κόκκαλα του Μοντεσκιέ - και να επανέλθουμε σε μια συνηθισμένη κοινοβουλευτική εργασία και νομοθεσία, όπου όλοι έχουμε την θέση και το μερίδιο της ευθύνης μας.
<P>
(Χειροκροτήματα)

<SPEAKER ID=46 LANGUAGE="DA" NAME="Kofoed">
Κύριε Πρόεδρε, σήμερα μπορούμε να διαπιστώσουμε ότι ήταν σωστό να συγκροτήσουμε την προσωρινή Εξεταστική Επιτροπή. Κατατοπιστήκαμε για το τί έχει και δεν έχει καταφέρει η Επιτροπή. Σε γενικές γραμμές μπορούμε να πούμε ότι τα δύο τρίτα των συστάσεων του Κοινοβουλίου έχουν εφαρμοστεί. Για την ακρίβεια ήταν περισσότερες απ'ό, τι περιμέναμε. Θα αναφέρω εν συντομία ορισμένες. Καταστήσαμε την καταπολέμηση της ΣΕΒ πιο εμφανή, δημιουργήσαμε μια πολιτική εκτενούς πληροφόρησης έτσι ώστε να μπορέσουμε να γνωστοποιήσουμε πληροφορίες για τα αποτελέσματα των ερευνών σε αυτόν τον τομέα, γεγονός που ήταν εξαιρετικά σημαντικό. Πετύχαμε επίσης να ενισχύσουμε τις εθνικές αρχές στην επιθεώρηση του κτηνιατρικού και υγειονομικού τομέα, πράγμα που όπως δυστυχώς αποδείχτηκε ήταν πολύ αναγκαίο. Εγκρίναμε καλύτερες μεθόδους όσον αφορά τη μεταφορά ζωοτροφών στην Ένωση, αν και δεν έχει ακόμη περατωθεί η επεξεργασία τους.
<P>
Παρόλο που η Προσωρινή Επιτροπή έχει ολοκληρώσει το έργο της, πρέπει δυστυχώς να διαπιστώσουμε ότι η ΣΕΒ δεν έχει εξαλειφθεί. Υπάρχουν ωστόσο ενδείξεις ότι η ασθένεια θα εκλείψει στα επόμενα 4 με 6 χρόνια, με την προϋπόθεση ότι θα τηρηθούν τα προγράμματα που έχουν εγκριθεί. Όπως συχνά συμβαίνει, παθαίνουμε μια επιδημία, συνηθίζουμε σιγά σιγά σε αυτήν κι έτσι μειώνεται το ενδιαφέρον μας για την καταπολέμησή της. Παύουμε να είμαστε τόσο προσεκτικοί. Γι'αυτό είναι πολύ σημαντικό οι νόμοι που θεσπίσαμε να τηρηθούν έτσι ώστε να μη σημειωθεί παρόμοια μείωση του ενδιαφέροντος όσον αφορά την καταπολέμηση της ΣΕΒ. Στην Ένωση έχουμε παράδοση στο να περιορίζουμε τις επιδημίες σε περιφέρειες προκειμένου να τις αντιμετωπίζουμε καλύτερα. Γι'αυτό το λόγο θέλω να καλέσω την Επιτροπή να τηρήσει τη σύσταση που συντάξαμε στην Προσωρινή Επιτροπή, δηλαδή να γίνει προσπάθεια η ΣΕΒ να περιοριστεί σε μια περιφέρεια, έτσι ώστε οι περιοχές όπου δεν έχει παρουσιαστεί ΣΕΒ και που τηρούν τους κανόνες όσον αφορά την αναγνώριση μοσχαριών και αγελάδων να ανακυρηχθούν ελεύθερες από ΣΕΒ με το πολύ απλό σκεπτικό ότι κατ'αυτόν τον τρόπο ενθαρρύνουμε τις περιοχές με ΣΕΒ να εντείνουν τον αγώνα κατά της ασθένειας αυτής. Είναι επιθυμία μου να συνεχιστεί αυτή η παράδοση και να ακολουθήσουμε αυτή τη σύσταση.
<P>
Τελειώνοντας θέλω να πω ότι από τη μία πλευρά λυπάμαι που στάθηκε αναγκαίο να συγκροτήσουμε αυτή την Εξεταστική Επιτροπή, αλλά από την άλλη οφείλω να παραδεχτώ ότι όταν έχουμε ένα τόσο δυσκίνητο οργανισμό όπως η Επιτροπή, καθίσταται μερικές φορές αναγκαίο να την πιέζουμε να κάνει τη δουλειά της καλύτερα. Μια κυβέρνηση μπορεί κανείς να τη ρίξει όπως και να της ασκήσει πολιτική πίεση, αλλά η Επιτροπή είναι ένα παράξενο μίγμα κυβέρνησης και διοικητικού οργάνου. Γι'αυτό έχει δυστυχώς αποδειχθεί αναγκαίο να της ασκούμε πολιτική πίεση για να κάνει καλύτερα τη δουλειά της, πράγμα που προς το παρόν πετυχαίνει. Θέλω να ελπίζω ότι στο άμεσο μέλλον δεν θα καταστεί αναγκαίο να συγκροτήσουμε ακόμα μία Εξεταστική Επιτροπή.

<SPEAKER ID=47 NAME="Τρακατέλλης">
Κύριε Πρόεδρε, ύστερα από ένα χρόνο συνεχούς και εντατικής δουλειάς των επιτροπών του Ευρωπαϊκού Κοινοβουλίου, σε σχέση με τη σπογγώδη εγκεφαλοπάθεια των βοοειδών, είναι η κατάλληλη στιγμή σήμερα να δούμε τί έχει επιτευχθεί και εάν υπήρξε ουσιαστική πρόοδος στο θέμα της προστασίας της δημόσιας υγείας και των καταναλωτών. Συγκεκριμένα μπορούμε να κάνουμε τις εξής διαπιστώσεις, τις οποίες δεν πρέπει να ξεχάσουμε στο μέλλον.
<P>
Πρώτον, χωρίς αμφιβολία το Ευρωπαϊκό Κοινοβούλιο, με το ψήφισμά του στις 19 Φεβρουαρίου του 1997, επέτυχε να ισχυροποιήσει τη θέση του και μπορεί σήμερα να ασκεί ουσιαστικότερο έλεγχο στις πράξεις της Ευρωπαϊκής Επιτροπής.
<P>
Δεύτερον, διαπιστώθηκε ότι η συμπεριφορά των κρατών μελών και της Επιτροπής στο πλαίσιο της εσωτερικής αγοράς δεν ήταν η ενδεδειγμένη και έτσι δεν μπόρεσαν να εξασφαλίσουν αποτελεσματικά την προστασία της δημόσιας υγείας.
<P>
Τρίτον, είναι απολύτως απαραίτητο, κύριε Πρόεδρε της Επιτροπής, να οργανωθούν αποτελεσματικότερα οι υπηρεσίες Κτηνιατρικής Επιθεώρησης της Επιτροπής και πρέπει να διασφαλισθεί στο μέλλον η σωστή και αποτελεσματική λειτουργία των υπηρεσιών της σε ό, τι αφορά τις αρμοδιότητες, την ροή των πληροφοριών, την εξασφάλιση έγκαιρης και αποτελεσματικής δράσης στο νομοθετικό και στο πολιτικό επίπεδο, αλλά και την τήρηση των Συνθηκών.
<P>
Τέταρτον, ο αποτελεσματικός συντονισμός, κύριε Πρόεδρε της Επιτροπής, και η συνεργασία των διαφόρων υπηρεσιών, αλλά και των κρατών μελών, αποτελεί το ουσιαστικό υπόβαθρο στο οποίο πρέπει να στηριχθεί η προστασία της δημόσιας υγείας και των καταναλωτών, αλλά και η χάραξη και εκτέλεση των απαραίτητων προγραμμάτων και στρατηγικών της Κοινότητας στον τομέα αυτόν.
<P>
Πέμπτον, δεν είναι δυνατόν να χρησιμοποιούνται στην παραγωγή ζωοτροφών σφάγια που θεωρούνται ακατάλληλα για την ανθρώπινη κατανάλωση.
<P>
Έκτον, η παραγωγή των ζωοτροφών πρέπει να γίνεται με αυστηρή τήρηση των κανόνων ασφαλούς και σωστής επεξεργασίας.
<P>
Έβδομον, η Επιτροπή πρέπει στο μέλλον να επιδιώξει, κύριε Πρόεδρε, με βάση πάντοτε τα επιστημονικά δεδομένα, τα υψηλότερα δυνατά επίπεδα προστασίας της δημόσιας υγείας και των καταναλωτών, ιδίως στον τομέα της παραγωγής των τροφίμων και της διατροφής.
<P>
Όγδοον, είναι απαραίτητο η Επιτροπή να παρακολουθεί ενεργά την μεταφορά και εφαρμογή του κοινοτικού δικαίου στα κράτη μέλη και να υποβάλλει προτάσεις για τη βελτίωση του συστήματος ελέγχου και εξαγωγών κρέατος, αλλά και άλλων τροφίμων, εφόσον η αποτελεσματική προστασία των καταναλωτών μπορεί να διασφαλισθεί μόνο όταν εφαρμόζονται οι έλεγχοι προληπτικά και όχι εκ των υστέρων, όταν έχει επισυμβεί η ζημία, όπως στην περίπτωση της ΣΕΒ.
<P>
Ένατον, βεβαίως υπήρξε συμμόρφωση της Επιτροπής σε πολλές συστάσεις της Εξεταστικής Επιτροπής, αλλά όχι πάντοτε με τον ίδιο ικανοποιητικό τρόπο. Υπήρξαν και πέντε συστάσεις οι οποίες δεν λήφθηκαν καθόλου υπόψη. Για παράδειγμα, αυτή που αφορά τον έλεγχο των ενεργειών ορισμένων υπαλλήλων της Επιτροπής, αυτή που αφορά την αποζημίωση για ζημίες που προκάλεσε η σπογγώδης εγκεφαλοπάθεια, καθώς και αυτή που αναφέρεται στη διοικητική δράση κατά του Ηνωμένου Βασιλείου είναι τρεις από τις συστάσεις του Ευρωπαϊκού Κοινοβουλίου, σε σχέση με τις οποίες η Επιτροπή δεν έπραξε απολύτως τίποτε. Και εδώ πρέπει να προστεθεί ότι, αφού η Εξεταστική Επιτροπή είχε περατώσει τις εργασίες της, η έρευνα έδειξε ότι υπάρχει στενή σχέση μεταξύ της σπογγώδους εγκεφαλοπάθειας των βοοειδών και της νέας παραλλαγής της νόσου Creutzfeld-Jacob. Η νόσος αυτή είναι εξαιρετικά βαρειά, δημιουργεί τραγικές καταστάσεις στις οικογένειες των θυμάτων και βεβαίως δεν γνωρίζουμε ακόμη τον συνολικό αριθμό θυμάτων που θα έχει η νόσος, δεδομένου ότι υπάρχουν άτομα στα οποία δεν έχει ακόμη εκδηλωθεί.
<P>
Θα ήθελα, κύριε Πρόεδρε της Επιτροπής, να σας θυμίσω την δέσμευσή σας ότι κάθε νομοθέτημα, κανονισμός, οδηγία ή πρόγραμμα που θα φέρεται στο Ευρωπαϊκό Κοινοβούλιο και θα έχει σχέση με την προστασία της υγείας, θα προχωρεί με τη διαδικασία της συναπόφασης.
<P>
Τέλος, θα ήθελα να τονίσω ότι από την δραματική αυτή κρίση που προξένησε ανθρώπινες τραγωδίες και είχε κοινωνικές επιπτώσεις και οικονομικές συνέπειες για την εσωτερική αγορά, ενώ ανακύπτουν από αυτήν και ευθύνες για το Συμβούλιο, την Επιτροπή και το Ηνωμένο Βασίλειο, πρέπει να οδηγηθούμε οριστικά σε αποτελεσματικές δράσεις και όχι μόνο σε φραστικά ευχολόγια. Δράσεις, κύριε Πρόεδρε της Επιτροπής, με βάση την αρχή ότι η προστασία της υγείας του ευρωπαίου πολίτη αποτελεί μέγιστη προτεραιότητα της Ευρωπαϊκής Ένωσης και έχει συνεπώς πολύ μεγαλύτερη σημασία από ό, τι οι άλλες πτυχές της εσωτερικής αγοράς.

<SPEAKER ID=48 LANGUAGE="FR" NAME="Barthet-Mayer">
Κύριε Πρόεδρε, ο κύριος Boge, του οποίου μπορέσαμε να εκτιμήσουμε την σοβαρότητα ως Προέδρου της Εξεταστικής Επιτροπής για την ΣΕΒ, μας παρουσιάζει σήμερα αυτήν την εξαίρετη έκθεση για την επιτροπή παρακολούθησης, και τον συγχαίρω γι'αυτό, αλλά λυπάμαι που η ομάδα μου, η Ευρωπαϊκή Ριζοσπαστική Συμμαχία, αποκλείστηκε από αυτήν την επιτροπή με μια όχι ιδιαίτερα αξιοθαύμαστη διαδικαστική ταχυδακτυλουργία.
<P>
Εδώ και έξι μήνες, η Εξεταστική Επιτροπή φανέρωσε σοβαρές δυσλειτουργίες κατά την διαχείριση της κρίσης. Είμασταν 118 βουλευτές που κρίναμε ότι αυτό θα δικαιολογούσε μια πρόταση μομφής. Δεν ακολουθήθηκε αυτή η οδός, καθώς έτσι το θέλει η δημοκρατία, και εναπόκειται σε μας συνεπώς σήμερα να βγάλουμε τα πολιτικά και θεσμικά συμπεράσματά μας από την έκθεση του κ.Bοge. Πολλά έγιναν, είναι αλήθεια, αλλά τα γεγονότα μας αποδεικνύουν ότι είναι πολλά που πρέπει να γίνουν ακόμα.
<P>
Μετά από αίτημα του Κοινοβουλίου, η Ευρωπαϊκή Επιτροπή ξεκίνησε μεταρρυθμίσεις που παρουσιάζουν σημαντική πρόοδο. Ωστόσο, η ανησυχία των καταναλωτών παραμένει, και πρόσφατες απάτες στο Βέλγιο αποδεικνύουν ότι αυτή η υπόθεση δεν έχει τελειώσει. Η Ευρωπαϊκή Ένωση εξακολουθεί να μην διαθέτει μέσα που να της δίνουν τη δυνατότητα να αντιμετωπίσει μια τέτοια κρίση ή να την αποφύγει. Όμως μια κρίση σαν αυτή κινδυνεύει μοιραία να αναπαραχθεί. Η Επιτροπή πρέπει αρχικά να εξοπλιστεί με αποτελεσματικούς μηχανισμούς διαχείρισης του κινδύνου γενικά, και σημειώνουμε τις προσπάθειες που πολύ ειλικρινά έκανε προς αυτήν την κατεύθυνση.
<P>
Πολλές όμως ερωτήσεις μένουν χωρίς απάντηση και πολλές απαντήσεις είναι ανεπαρκείς. Πού βρίσκονται οι ποσότητες των ακατέργαστων αλεύρων που είναι ενδεχομένως μολυσμένες; Είναι άραγε οι αποθεματοποιήσεις ασφαλείς; Προσφέρουν πραγματική ασφάλεια οι έλεγχοι; Γιατί συνεχίζουμε να ανακυκλώνουμε τα άρρωστα ζώα; Γιατί ορισμένα κράτη μέλη δεν εφαρμόζουν ποτέ την κοινοτική νομοθεσία; Ποιος θα αποζημιώσει τις οικογένειες των θυμάτων; Γιατί οι αναγνωρισμένοι υπεύθυνοι δεν έχουν κατηγορηθεί, είτε πρόκειται για κράτη μέλη είτε για υπαλλήλους;
<P>
Αυτή η κρίση γέννησε μια άλλη, την κρίση της εμπιστοσύνης των ευρωπαίων πολιτών σε εμάς, τα μέλη του Κοινοβουλίου. Η Ευρωπαϊκή Ένωση μόλις πριν λίγο καιρό συνταράχτηκε από μια σοβαρή κρίση, και είναι αυτή που θα πληρώσει αντί για τους υπεύθυνους;
<P>
Έχουμε την ευθύνη να φροντίσουμε ώστε η Επιτροπή να ολοκληρώσει το έργο της. Εάν δεν ήταν έτσι, τολμώ να ελπίζω ότι η πολιτικά ορθή συναίνεση που φαίνεται να αρμόζει σε αυτήν την αίθουσα θα κλονιζόταν τελικά και ότι το Κοινοβούλιό μας, που άρχισε να αναλαμβάνει δυνάμεις, θα μπορούσε να πάρει τις αποφάσεις που επιβάλλονται για το συμφέρον των συμπολιτών μας, διαφορετικά η υπερφιλελεύθερη μηχανή θα μπορούσε, με την σειρά της, να επιβάλλει τον νόμο της.

<SPEAKER ID=49 LANGUAGE="ES" NAME="Jovι Peres">
Ευχαριστώ, κύριε Πρόεδρε. Εξ ονόματος της Ομάδας μου θα ήθελα να συγχαρώ την κ. Roth-Behrendt, την οποία είχα τη χαρά να γνωρίσω επ' ευκαιρία των εργασιών της επιτροπής, τον κ. Bφge, τον οποίο είχα ήδη την ευχαρίστηση να γνωρίζω μιας και προήδρευε της προγενέστερης Εξεταστικής Επιτροπής, αλλά επίσης τους συναδέλφους μου για το σημαντικό έργο που έφεραν σε πέρας. Τέλος, θα ήθελα να επισημάνω στον κ. Reichenbach τη συμμετοχή και τη συνεργασία της Επιτροπής, δηλαδή όλων των συναδέλφων του οι οποίοι συνεισέφεραν στις εργασίες μας με τη σταθερή τους συμμετοχή.
<P>
Είναι αναγκαίο να αξιολογήσουμε ταυτόχρονα το έργο που επιτέλεσαν η Εξεταστική Επιτροπή και η Επιτροπή Παρακολούθησης. Θα πρέπει να λάβουμε υπόψη μας το γεγονός ότι, αφ' ότου η Εξεταστική Επιτροπή ολοκλήρωσε τις εργασίες της, προέκυψαν σαφείς ενδείξεις αναφορικά με τη σύνδεση ανάμεσα στη νέα παραλλαγή της νόσου Creutzfeldt-Jakob και τη ΣΕΒ, πράγμα που καθιστά σοβαρότερες τις ευθύνες που καταλογίστηκαν από την Εξεταστική Επιτροπή. Από την άλλη, οι παραβιάσεις του εμπάργκο που είχε επιβληθεί στο βρετανικό βόειο κρέας επίσης έγιναν γνωστές μετά τη δημοσίευση της έκθεσης της Εξεταστικής Επιτροπής. Σχετικά με αυτό, η Επιτροπή Παρακολούθησης δεν διέθετε εντολή ώστε να διερευνήσει αν πρέπει να καταλογιστούν νέες ευθύνες, ή να τροποποιήσει τα πορίσματα της Εξεταστικής Επιτροπής.
<P>
Η αξιολόγηση των συστάσεων τις οποίες επιφορτιστήκαμε να παρακολουθήσουμε οδηγεί μάλλον σε κάποιες ελπίδες, παρά σε ικανοποίηση. Βεβαίως, έχουν επιτευχθεί ορισμένα θετικά βήματα όσον αφορά την προστασία των καταναλωτών, όπως επίσης έχουν συσταθεί νέες διοικητικές μονάδες. Παρά ταύτα, η Ομάδα μου δεν μπορεί παρά μόνο να τρέφει βάσιμες ελπίδες πως όλα θα λειτουργήσουν σωστά. Έχουμε ενδείξεις σχετικά με τις στρεβλώσεις που ενδέχεται να εμφανιστούν κατά τη διαδικασία λήψης αποφάσεων, αλλά επίσης σχετικά με προβλήματα δυσλειτουργίας.
<P>
Ανάμεσα στις συστάσεις που παρακολουθήθηκαν, η Επιτροπή Παρακολούθησης περιέλαβε στην έκθεσή της και ορισμένες οι οποίες έχουν εξεταστεί μονάχα εν μέρει, ή που η εξέτασή τους δεν οδήγησε παρά μόνο σε υποσχέσεις από μεριάς της Επιτροπής. Θεωρώ πως αυτό το Κοινοβούλιο θα πρέπει να θέσει σοβαρά το ζήτημα της εισαγωγής μιας μεθόδου ελέγχου και αξιολόγησης αυτών των θεμάτων. Όσο για τις συστάσεις οι οποίες δεν υπήρξαν αντικείμενο παρακολούθησης, οφείλουμε να επισημάνουμε έναν κοινό παρονομαστή: είτε αυτές, στο σύνολό τους, έχουν θεσμικό χαρακτήρα, είτε τα κωλύματα στη διαδικασία της παρακολούθησής τους προήλθαν από παράγοντες θεσμικής φύσεως. Μεταξύ των συστάσεων που δεν αποτέλεσαν αντικείμενο παρακολούθησης εκ μέρους της επιτροπής, θα επιθυμούσα να αναφέρω την απουσία πειθαρχικών μέτρων για σοβαρά παραπτώματα που διεπράχθησαν από κάποιους υπαλλήλους. Και θέλω να τονίσω πως η επιθυμία καταλογισμού των εν λόγω ευθυνών δεν πηγάζει - κατά τη γνώμη μου, και σε ό, τι αφορά το Κοινοβούλιο- από οιοδήποτε ιεροεξεταστικό πνεύμα, αλλά όλως αντιθέτως.
<P>
Εν πάση περιπτώσει, είναι προφανές ότι οι συστάσεις της Εξεταστικής Επιτροπής δεν έχουν όλες την ίδια σημασία. Υπάρχουν διάφορες συστάσεις θεμελιώδους σημασίας από νομοθετικής άποψης που αφορούν τα προληπτικά μέτρα ελέγχου σχετικά με τα επικίνδυνα ζωικά παράγωγα, τα οποία σε μεγάλο βαθμό δεν έχουν ακόμη ληφθεί. Συνεχίζουμε να διαπιστώνουμε ελλείψεις όσον αφορά, για παράδειγμα, τη χρησιμοποίηση επικίνδυνων ζωικών παραγώγων στη φαρμακοβιομηχανία.
<P>
Σας ομολογώ ότι στους κόλπους των δύο επιτροπών - της Εξεταστικής και της Επιτροπής Παρακολούθησης - υιοθέτησα μια πολύ περισσότερο επικριτική στάση έναντι του Συμβουλίου απ' ό, τι έναντι της συμπεριφοράς των κρατών μελών. Και αυτό διότι το Συμβούλιο οφείλει να είναι πολύ πιο αυστηρό προς τα κράτη μέλη, με στόχο να τα υποχρεώσει να συμμορφωθούν με την κοινοτική νομοθεσία.
<P>
Είναι ξεκάθαρο - και με αυτό ολοκληρώνω - ότι πολλές από τις επιτευχθείσες προόδους οφείλονται σε άσκηση πιέσεων από μεριάς αυτού του Σώματος. Επομένως, από τώρα και στο εξής, έχει ουσιαστική σημασία να καθιερωθεί πλήρης διαφάνεια στις τακτικές σχέσεις του Κοινοβουλίου με την Επιτροπή. Η πολιτική μου Ομάδα, διακατεχόμενη από αισιόδοξες ελπίδες και με την επιθυμία να είχε γίνει μια απολύτως ικανοποιητική αξιολόγηση, φρονεί ότι για την επίλυση αυτής της αντίφασης η Επιτροπή θα πρέπει, το επόμενο έτος, να τηρήσει όλες τις υποσχέσεις που έδωσε.

<SPEAKER ID=50 LANGUAGE="FR" NAME="des Places">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, επιθυμώ πρώτα απ'όλα να ευχαριστήσω τον εισηγητή μας, τον κ. Bοge, για την εργασία που επιτέλεσε, αλλά και για το υψηλό επίπεδο κατανόησης και για την διαθεσιμότητα που επέδειξε απέναντι στο σύνολο των μελών της επιτροπής μας.
<P>
Σχετικά με την έκθεση της επιτροπής παρακολούθησης, η ομάδα μας κατέθεσε μια πολύ σύντομη πρόταση ψηφίσματος, αφού δεν περιέχει παρά επτά παραγράφους. Αρκεί όμως για να προσδιορίσει την θέση μας και να εκφράσει την αποφασιστικότητά μας.
<P>
Πρώτον, επιθυμούμε να στηρίξουμε με αποφασιστικότητα τις τελικές προτάσεις του εισηγητή που αφορούν την ανάγκη να εξασφαλίσουμε την διαφάνεια μέσα στην Επιτροπή. Πράγματι, σε αυτόν τον φάκελο, το βασικό πρόβλημα έγκειτο σε αυτήν την διάθεση να καταπνίξουμε την υπόθεση της λεγόμενης "τρελής αγελάδας» και αυτό, όπως γνωρίζουμε όλοι, με σκοπό να αποφύγουμε τα απρόοπτα τόσο στην υλοποίηση της ενιαίας αγοράς όσο στη διαδικασία επικύρωσης της συνθήκης του Μάαστριχτ, και ίσως ακόμη, δυστυχώς, στην ικανοποίηση πολλών άλλων ανομολόγητων συμφερόντων.
<P>
Σχετικά με την επιτροπή παρακολούθησης, δεν μπορούμε παρά να λυπούμαστε που το Κοινοβούλιό μας δεν επέλεξε μια πιο αποτελεσματική διαδικασία αρνούμενο να προσδώσει το χαρακτήρα Εξεταστικής Επιτροπής στην επιτροπή παρακολούθησής μας. Ξεκάθαρα, φοβάμαι ότι τα συμπεράσματά μας δεν έχουν την αναγκαία και απαραίτητη νομική εμβέλεια για να αναγκάσουν την Επιτροπή να τροποποιήσει τον τρόπο δράσης της και την συμπεριφορά της.
<P>
Η τρίτη παράγραφος του ψηφίσματός μας καταγγέλλει τις τροποποιήσεις που έγιναν στη συνθήκη του Αμστερνταμ - που βρίσκεται, σας το θυμίζω, σε διαδικασία επικύρωσης - στο άρθρο 100Α, η νέα διατύπωση του οποίου ευνοεί σαφώς την ενιαία αγορά εις βάρος της υγείας των ευρωπαίων καταναλωτών. Και επιθυμώ να θυμίσω ότι είναι χάρη στην δράση του γάλλου Υπουργού Γεωργίας την εποχή εκείνη, κ. Philippe Vasseur, που η εφαρμογή ενός εμπάργκο στο βρετανικό βοδινό κρέας μπόρεσε να πραγματοποιηθεί. Στην νέα του εκδοχή, το άρθρο 100Α παράγραφος 4, δεν θα μας επιτρέπει πια να εφαρμόζουμε αυτή την μέθοδο χωρίς να προκαλούμε την οργή της Επιτροπής και του Δικαστηρίου των Ευρωπαϊκών Κοινοτήτων.
<P>
Η πέμπτη παράγραφος του ψηφίσματός μας διευκρινίζει ότι επιθυμούμε να γνωρίσουμε τις συνέπειες της εξέλιξης της νέας ΚΓΠ, όπως περιγράφεται στην Ατζέντα 2000, καθώς και τις συνέπειες των διεθνών συμφωνιών, και ιδιαίτερα των συμφωνιών που έγιναν στο πλαίσιο του ΠΟΕ, σχετικά με την ποιότητα των γεωργικών προϊόντων και των προϊόντων διατροφής που θα δοθούν στους καταναλωτές.
<P>
Πράγματι, όλα ωθούν τους ευρωπαίους αγρότες να βελτιώσουν την παραγωγικότητα, ακόμα και αν, κατά βάθος, δεν το επιθυμούν. Έχουν μια επιχείρηση να διευθύνουν. Αυτή η επιχείρηση είναι πολύ συχνά η μία και μοναδική πηγή εσόδων, γι'αυτούς και τις οικογένειές τους.
<P>
Τέλος, κύριε Πρόεδρε, θα κατέληγα διευκρινίζοντας ότι η ομάδα μας διατηρεί το δικαίωμα να καταθέσει μια πρόταση μομφής κατά την περίοδο συνόδου του μηνός Νοεμβρίου 1998, δηλαδή σε ένα χρόνο, ακριβώς, εάν η Επιτροπή δεν σεβαστεί τα συμπεράσματα των δύο εκθέσεών μας, δηλαδή της έκθεσης της Προσωρινής Εξεταστικής Επιτροπής και αυτής της επιτροπής παρακολούθησης.
<P>
Θα ήθελα να υπενθυμίσω ότι στην αρχή αυτής της υπόθεσης, ο παλιός συνάδελφός μας, κ. Philippe de Villiers, είχε ήδη απειλήσει την Επιτροπή με κατάθεση πρότασης μομφής. Το διαπιστώσατε λίγους μήνες μετά, όταν κατατέθηκε. Θα κρατήσουμε τον λόγο μας. Διακυβεύεται η αξιοπιστία μας και, φυσικά, κύριε Πρόεδρε του Συμβουλίου, και η δική σας αξιοπιστία.

<SPEAKER ID=51 NAME="Boden">
Κύριε Πρόεδρε, κυρίες και κύριοι βουλευτές, το Λουξεμβούργο ήταν πάντοτε πεπεισμένο για τον βασικό ρόλο του Ευρωπαϊκού Κοινοβουλίου στην κοινοτική ζωή και δεν φειδωλεύτηκε των προσπαθειών του, όποτε που ανέλαβε την προεδρία του Συμβουλίου, για να διατηρήσει με το Κοινοβούλιό σας έναν πολύ έντονο και εποικοδομητικό διάλογο. Αυτό μας φαίνεται πολύ πιο αναγκαίο σήμερα που το θέμα της συζήτησης είναι ιδιαίτερα σημαντικό και ευαίσθητο.
<P>
Θα προσπαθήσω λοιπόν στην παρέμβασή μου να κάνω έναν απολογισμό, αναγκαστικά σύντομο αλλά ταυτόχρονα όσο το δυνατόν πληρέστερη, των διαβουλεύσεων που το Συμβούλιο αφιέρωσε στο πρόβλημα της ΣΕΒ, ιδίως μετά το ψήφισμα που εγκρίνατε στις 19 Φεβρουαρίου του τρέχοντος έτους, μετά το πέρας των εργασιών της Προσωρινής Εξεταστικής Επιτροπής. Θα επωφεληθώ επίσης της παρέμβασής μου για να για να απαντήσω στις διάφορες προφορικές ερωτήσεις που απευθύνθηκαν στο Συμβούλιο.
<P>
Γενικά, θεωρώ αναγκαίο να τονίσω ότι πέρα από το να λάβει υπόψη τις θεμιτές οικονομικές και κοινωνικές ανησυχίες που προκαλεί ο σημαντικός αριθμός όλων αυτών των οποίων η διαβίωση εξαρτάται από την επιβίωση του τομέα του βοείου κρέατος, το Συμβούλιο ενεργούσε πάντοτε και εξακολουθεί να ενεργεί, στο πλαίσιο των νομοθετικών αρμοδιοτήτων του, στηριζόμενο σε δύο αρχές. Πρώτον, πρέπει να εγγυώμαστε την προστασία της ανθρώπινης υγείας, και συνεπώς, να καθορίζουμε κανόνες που να επιτρέπουν την εξασφάλιση της ποιότητας και της ασφάλειας των προϊόντων διατροφής. Έπειτα, κάθε δράση πρέπει να στηρίζεται ακράδαντα στις καλύτερες και στις πιο πρόσφατες επιστημονικές αποδείξεις.
<P>
Το Συμβούλιο συμφωνεί με το Ευρωπαϊκό Κοινοβούλιο και με τον εισηγητή, κ. Bοge, και αναγνωρίζει ότι ενεργώντας με διαφάνεια, σαφήνεια και ευθύνη θα συμβάλουμε στην εδραίωση της εμπιστοσύνης των ευρωπαίων πολιτών στην λειτουργία των οργάνων μας και, συνεπώς, στη διαβεβαίωση των καταναλωτών της Ένωσης και των τρίτων χωρών σχετικά με την σοβαρότητα των μέτρων που λαμβάνονται σε ευρωπαϊκό επίπεδο για την διαφύλαξη της υγείας τους.
<P>
Εκτός από την ανάγκη νομοθετικής δράσης σε σχέση με την ποιότητα και την ασφάλεια των προϊόντων διατροφής, το Συμβούλιο αναγνωρίζει επίσης την ιδιαίτερη σημασία ενός αποτελεσματικού συστήματος ελέγχου, ιδίως για την καταπολέμηση της απάτης.
<P>
Εξάλλου, είναι σαφές ότι πέρα από τις διάφορες κτηνιατρικές και φυτοϋγειονομικές νομοθεσίες, οι δράσεις για την εξάλειψη της ΣΕΒ πρέπει να επεκτείνονται στην έρευνα και την πρόληψη των διαφόρων μορφών της ΣΕΒ.
<P>
Έπειτα από την εμφάνιση της ΣΕΒ, και κυρίως μετά τις πρόσφατες επιστημονικές ανακαλύψεις που έφεραν στην επιφάνεια την πιθανή σχέση μεταξύ της ΣΕΒ και της νόσου Creutzfeld-Jacob, η δράση του Συμβουλίου στις διάφορες μορφές της αφορούσε το σύνολο αυτών των πλευρών.
<P>
Ας αρχίσουμε από το Συμβούλιο για τη γεωργία, που ενέκρινε μια ολόκληρη σειρά μέτρων στους τομείς της διατροφής, της κτηνιατρικής και της φυτοϋγειονομίας, καθώς και ρυθμίσεις σχετικές με τα ζώα.
<P>
Μεταξύ των κυριοτέρων αποτελεσμάτων που επιτεύχθηκαν, δύο αποφάσεις αξίζει να τονιστούν ιδιαίτερα. Πρώτον, η έγκριση από το Συμβούλιο του κανονισμού για το σύστημα αναγνώρισης και καταγραφής των βοοειδών, και για το σύστημα επισήμανσης του βόειου κρέατος και των προϊόντων αυτού του κρέατος, που θα δώσει κυρίως τη δυνατότητα να εξασφαλιστεί η ανίχνευση των βόειων προϊόντων και, συνεπώς, ένας πολύ αποτελεσματικός έλεγχος. Στη συνέχεια, η απόφαση που ενέκρινε η Επιτροπή τον περασμένο Ιούλιο έπειτα από τις διαβουλεύσεις του Συμβουλίου, που στοχεύει στην απαγόρευση της χρήσης υλικών που παρουσιάζουν προσδιορισμένους κινδύνους, ιδιαίτερα στη διατροφή ανθρώπων και ζώων. Σε αυτήν την απόφαση, η αρχή της προφύλαξης έπαιξε αποφασιστικό ρόλο.
<P>
Επιπλέον, και χωρίς να ισχυρίζομαι ότι εξάντλησα το θέμα, θα ήθελα να θυμίσω διάφορα μέτρα όπως την απαγόρευση των ορμονών και των παραγώγων τους στην κτηνοτροφία, την πιστοποίηση των ζώων και των ζωικών προϊόντων, την προστασία των μοσχαριών, την υγειονομική αστυνομία για τις ενδοκοινοτικές συναλλαγές που αφορούν τα βοοειδή. Εγκρίνοντας τις διάφορες αυτές νομοθετικές πράξεις, το Συμβούλιο έλαβε ευρέως υπόψη του την θέση του Ευρωπαϊκού Κοινοβουλίου.
<P>
Όσον αφορά το εμπάργκο στις εξαγωγές βρετανικού βόειου κρέατος, γνωρίζετε όλοι τις αποφάσεις που έλαβε το Ευρωπαϊκό Συμβούλιο στη Φλωρεντία. Στο πλαίσιο του Συμβουλίου για τη γεωργία, ενημερωνόμαστε τακτικά για την εξέλιξη της κατάστασης και των εργασιών σχετικά με το βρετανικό πρόγραμμα των πιστοποιημένων κοπαδιών.
<P>
Δεν έχει έρθει ακόμα η στιγμή να αποφανθεί το Συμβούλιο σχετικά με μια ενδεχόμενη χαλάρωση αυτού του εμπάργκο. Θα το πράξουμε όταν η Επιτροπή εκτιμήσει ότι πληρούνται οι προϋποθέσεις και μας υποβάλει επίσημες προτάσεις. Σχετικά με αυτό, μπορώ να σας διαβεβαιώσω ότι οι αποφάσεις που λήφθηκαν από το Ευρωπαϊκό Συμβούλιο της Φλωρεντίας σχετικά με τα κριτήρια που πρέπει να ληφθούν υπόψη και τις διαδικασίες που πρέπει να ακολουθηθούν θα γίνουν απόλυτα σεβαστά.
<P>
Το ζήτημα των ελέγχων, και κυρίως των κενών που οι πρόσφατες υποθέσεις απάτης φανέρωσαν, αποτελεί ένα σοβαρό θέμα ανησυχίας για την κοινή γνώμη, για το Ευρωπαϊκό Κοινοβούλιο και, επίσης για τους Υπουργούς Γεωργίας που ασχολήθηκαν με αυτό το ζήτημα υπό την προεδρία μου. Σίγουρα, γνωρίζουμε όλοι ότι θα ήταν μάταιο να ελπίζουμε στην ολοκληρωτική εξάλειψη μιας εγκληματικής δραστηριότητας της οποίας η καταστολή υπάγεται, κατά πρώτο λόγο, στις δικαστικές αρχές. Ωστόσο, οι Υπουργοί Γεωργίας δήλωσαν ομόφωνα με τον πλέον αποφασιστκό τρόπο τη θέλησή τους να κάνουν τα πάντα, τόσο σε εθνικό όσο και σε κοινοτικό επίπεδο, για τη δυναμική καταπολέμηση της απάτης. Να γιατί, πέρα από την έγκριση αυστηρότερων εθνικών μέτρων, δώσαμε όλη μας την στήριξη στην Επιτροπή, όταν εκδήλωσε την πρόθεση να ενδυναμώσει το υπάρχων σύστημα ελέγχου.
<P>
Σχετικά με τις ορμόνες, το Συμβούλιο στηρίζει απόλυτα τη δράση της Επιτροπής στο πλαίσιο του ΠΟΕ, αφού εκτιμούμε ότι η Επιτροπή έχει το δικαίωμα να καθορίσει το επίπεδο προστασίας της ανθρώπινης υγείας που θεωρεί κατάλληλο και, συνεπώς, να απαγορεύσει τη χρήση ουσιών που θεωρούνται επικίνδυνες για την ανθρώπινη υγεία.
<P>
Στον τομέα της έρευνας, ένα σημαντικό αποτέλεσμα για τη βελτίωση της συνεργασίας και του συντονισμού των προσπαθειών έρευνας στο θέμα της ΣΕΒ επετεύχθη με την κοινή απόφαση του Συμβουλίου και του Ευρωπαϊκού Κοινοβουλίου λαμβανομένης υπόψη της έκθεσης πραγματογνωμοσύνης του καθηγητή Weissmann, η οποία προβλέπει τη χορηγήση συμπληρωματικού ποσού 35 εκατομμυρίων Ecu στην έρευνα για τη ΣΕΒ, τα εμβόλια και τις ιογενείς ασθένειες στο πέμπτο πρόγραμμα-πλαίσιο έρευνας και ανάπτυξης. Αυτή η απόφαση ανεβάζει σε 50 εκατομμύρια Ecu τα κεφάλαια που διατέθηκαν για την έρευνα.
<P>
Όσον αφορά το Συμβούλιο για την υγεία, θα περιοριστώ να θυμίσω ότι τα συμπεράσματά του σχετικά με το ζήτημα της ΣΕΒ τονίζουν την ανάγκη να δοθεί η μεγαλύτερη προτεραιότητα στην προστασία της δημόσιας υγείας και να ληφθούν όλα τα κατάλληλα μέτρα για την εξάλειψη του κινδύνου μετάδοσης της ΣΕΒ. Το Συμβούλιο για την υγεία συμφωνεί να συνεχίσει τον λεπτομερή εντοπισμό των κρουσμάτων της ασθένειας Creutzfeld-Jacob και να συγκεντρώσει και αναλύσει όλα αυτά τα δεδομένα σε ευρωπαϊκό επίπεδο. Θα φροντίσει ώστε τα κρούσματα ΣΕΒ να αναφέρονται με κατάλληλο τρόπο. Επιπλέον, υπολογίζει να επανέλθει σε όλα αυτά τα ζητήματα κατά την συνεδρίασή της της 4ης Δεκεμβρίου του τρέχοντος έτους.
<P>
Κυρίες και κύριοι, μάθαμε με μεγάλο ενδιαφέρον για την ανακοίνωση της Επιτροπής σχετικά με την υγεία των καταναλωτών και τη ασφάλεια των τροφίμων καθώς και για το Πράσινο Βιβλίο σχετικά με τις γενικές αρχές της κοινοτικής νομοθεσίας. Η Προεδρία του Λουξεμβούργου υπέδειξε σαφώς, στο πρόγραμμα δράσης της, ότι θα έδιδε μεγάλη σημασία στην επισιτιστική ασφάλεια. Γι'αυτό ζήτησε από το Συμβούλιο να συμμετάσχει εις βάθος στην μεγάλη συζήτηση που ανοίγουν αυτά τα έγγραφα της Επιτροπής. Πριν το τέλος του έτους, θα έχουν εξεταστεί από τους υπουργούς που είναι αρμόδιοι για την γεωργία, την εσωτερική αγορά, τους καταναλωτές και την υγεία. Οι αρμόδιοι υπουργοί για την γεωργία και τους καταναλωτές έχουν ήδη προχωρήσει σε αυτήν την εξέταση και έχουν αναγνωρίσει, κυρίως, ότι η προστασία της ανθρώπινης υγείας και η αναζήτηση του υψηλότερου δυνατού επιπέδου ασφάλειας των προϊόντων διατροφής πρέπει να παραμείνουν η πρώτη προτεραιότητα της ευρωπαϊκής νομοθεσίας.
<P>
Κύριε Πρόεδρε, η κρίση της τρελής αγελάδας είναι ένα από τα γεγονότα που σημαδεύουν βαθιά, όχι μόνο την κοινή γνώμη, αλλά και εμάς που λαμβάνουμε τις αποφάσεις και που μπορούμε να αμφισβητήσουμε βεβαιότητες και συμπεριφορές. Εάν υπάρχει ένα μάθημα που μπορούμε και πρέπει να πάρουμε από αυτήν την κρίση, είναι ότι δεν μπορεί να υπάρχει αποτελεσματική προστασία της ανθρώπινης υγείας και ανάπτυξη αειφόρου γεωργίας χωρίς τη μόνιμη επιδίωξη της αρμονικής ολοκλήρωσης της γεωργικής δραστηριότητας και της φύσης. Καταπιέζοντας και βλάπτοντας την φύση καταλήγουμε αναπόφευκτα στο να θέσουμε σε κίνδυνο την ίδια την γεωργία.
<P>
Η συνειδητοποίηση αυτού του γεγονότος, που διαπιστώνεται όλο και περισσότερο καθημερινά, εμπνέει τις διαβουλεύσεις των Υπουργών Γεωργίας σχετικά με την Ατζέντα 2000. Θα πρέπει, σήμερα κιόλας ή αύριο, να υιοθετήσουμε τους κοινούς μας προσανατολισμούς σχετικά με το μέλλον της ΚΓΠ. Σε αυτό το πλαίσιο, υπολογίζουμε να επιβεβαιώσουμε και να υποστηρίξουμε μια ταυτότητα της ευρωπαϊκής γεωργίας του μέλλοντος που θα είναι, συγκεκριμένα, σε θέση να διατηρήσει το φυσικό τοπίο και το φυσικό περιβάλλον και, κυρίως, να ανταποκριθεί στις ανησυχίες και στις απαιτήσεις των καταναλωτών σε θέματα ποιότητας και ασφάλειας των προϊόντων διατροφής, προστασίας του περιβάλλοντος και υπεράσπισης της ευημερίας των ζώων. Ο στόχος μας είναι να εξασφαλίσουμε αειφόρους μεθόδους γεωργικής προστασίας και παραγωγή σίγουρων και υγιεινών τροφίμων.
<P>
Το Συμβούλιο, διατυπώνοντας αυτήν την ταυτότητα της ευρωπαϊκής γεωργίας, την οποία επιθυμεί να εδραιώσει και να αναπτύξει με μεταρρυθμίσεις που θα επιχειρήσει, θέλει επίσης να στείλει στις υποψήφιες για προσχώρηση στην Ευρωπαϊκή Ένωση χώρες μία σαφή και μονοσήμαντη ένδειξη σχετικά με τον προσανατολισμό που πρέπει να δώσουν στην γεωργική πολιτική τους για να διευκολύνουν αυτήν την προσχώρηση. Το Συμβούλιο θέλησε εξάλλου να τονίσει την ανάγκη, με την προοπτική των μελλοντικών πολυμερών διαπραγματεύσεων του ΠΟΕ, να υιοθετηθεί μια επιθετική στρατηγική με σκοπό να διαφυλαχθεί η δυνατότητα για την Ευρώπη να αναπτύξει μια γεωργία που θα ανταποκρίνεται στα χαρακτηριστικά της και σε πολύ υψηλούς κανόνες ποιότητας και ασφάλειας.
<P>
Τέλος, κύριε Πρόεδρε, και για να απαντήσω στις προφορικές ερωτήσεις που τέθηκαν από τις διάφορες πολιτικές ομάδες, θα καταλάβετε εύκολα ότι δεν είναι δυνατόν σήμερα να λάβουμε θέση σχετικά με τα συμπεράσματα της έκθεσης της επιτροπής που ανέλαβε την παρακολούθηση των συστάσεων για τη ΣΕΒ, καθώς αυτή η έκθεση δεν μπόρεσε, ελλείψει χρόνου, να αποτελέσει αντικείμενο εξέτασης στο Συμβούλιο.
<P>
Παρατηρώ, γενικά, ότι το Ευρωπαϊκό Κοινοβούλιο και η Επιτροπή έκαναν μια εξαιρετική εργασία και ότι το Συμβούλιο έλαβε, σε πολύ μεγάλο βαθμό, υπόψη του την θέση του Ευρωπαϊκού Κοινοβουλίου στο πλαίσιο των διαβουλεύσεών του σχετικά με τις προτάσεις της Επιτροπής για να δοθεί συνέχεια στις συστάσεις που κάνατε τον περασμένο Φεβρουάριο. Δεν έχω λόγο να αμφιβάλλω ότι το ίδιο θα γίνει και για τις προτάσεις που η Επιτροπή θα παρουσιάσει έπειτα από τα σημερινά σας συμπεράσματα.
<P>
Από την πλευρά μου, σημείωσα ιδιαίτερα τις συστάσεις που διατυπώθηκαν από τους βουλευτές στο πλαίσιο της έρευνας για την ΣΕΒ και θα σημειώσω επίσης τις παρατηρήσεις που θα διατυπώσετε κατά τη σημερινή συζήτηση. Δεν θα παραλείψω να επιστήσω την προσοχή του Συμβουλίου στις συστάσεις και στα συμπεράσματα της συζήτησής σας.
<P>
Πριν τελειώσω, επιθυμώ να θίξω δύο πτυχές που υπάγονται στις σχέσεις μεταξύ του Κοινοβουλίου και του Συμβουλίου. Στο τέλος των εργασιών της Εξεταστικής Επιτροπής για τη ΣΕΒ, το Κοινοβούλιό σας είχε ζητήσει ενίσχυση των εξουσιών του, κυρίως για τα ζητήματα της γεωργικής πολιτικής που αφορούν ή που θα μπορούσαν να αφορούν την προστασία της υγείας ή την ποιότητα των τροφίμων. Σε αυτόν τον τομέα επίσης καταγράφηκε σημαντική πρόοδος, και το τονίσατε άλλωστε. Η Συνθήκη του Αμστερνταμ τροποποίησε πράγματι σημαντικά τον νομοθετικό ρόλο του Ευρωπαϊκού Κοινοβουλίου, και σε αυτόν τον τομέα που σας απασχολεί τόσο πολύ. Έτσι το άρθρο 129 τροποποιήθηκε λαμβάνοντας υπόψη τις απαιτήσεις σας. Συγκεκριμένα, προβλέπεται η διαδικασία συναπόφασης, κατά παρέκκλιση του άρθρου 43, για την έγκριση κτηνιατρικών και φυτοϋγειονομικών μέτρων έχοντας απευθείας ως στόχο την προστασία της δημόσιας υγείας. Η Προεδρία του Λουξεμβούργου χαίρεται ιδιαιτέρως γι'αυτήν την εξέλιξη την οποία θεωρεί πολύ θετική. Είμαστε πεπεισμένοι ότι θα συμβάλει στη βελτίωση και στην ακόμα μεγαλύτερη ανάπτυξη της κοινοτικής νομοθεσίας σχετικά με την προστασία της ανθρώπινης υγείας.
<P>
Όσον αφορά την συμμετοχή του Συμβουλίου και των κρατών μελών στις εργασίες της Εξεταστικής Επιτροπής για τη ΣΕΒ, και τις ανησυχίες που εκφράστηκαν σχετικά με την συνεργασία των κυβερνήσεων των κρατών μελών, επιθυμώ να τονίσω ότι το Συμβούλιο και τα κράτη μέλη προσπάθησαν να συμβάλουν στις εργασίες αυτής της Εξεταστικής Επιτροπής. Όσον αφορά το Συμβούλιο, υπενθυμίζω ότι μεταβίβασε στην Εξεταστική Επιτροπή όλα τα πληροφοριακά στοιχεία που η επιτροπή αυτή του ζητούσε σχετικά με τις διαβουλεύσεις του για την ΣΕΒ. Επιπλέον, ο κ. Yates, ασκών την προεδρία του Συμβουλίου, απαντώντας θετικά σε μία πρόσκληση που του είχε απευθύνει η Εξεταστική Επιτροπή, συμμετείχε αυτοπροσώπως στις εργασίες της και της παρείχε πληρέστατες και λεπτομερείς πληροφορίες σχετικά με την προσέγγιση που ακολουθείται και τα μέτρα που είχαν εγκριθεί στο παρελθόν από το Συμβούλιο. Εγώ ο ίδιος, παρενέβην ενώπιον της επιτροπής παρακολούθησης των συστάσεων για την πληροφορήσω σχετικά με το σύνολο των μέτρων που εγκρίθηκαν από τον Φεβρουάριο του 1997. Επιπλέον, σε εφαρμογή του άρθρου 3 της διοργανικής απόφασης της 19ης Απριλίου 1995, το Συμβούλιο διόρισε έναν ανώτερο υπάλληλο της γραμματείας του εξουσιοδοτώντας τον να παρουσιάζεται ενώπιον της Εξεταστικής Επιτροπής. Ο υπάλληλος αυτός συμμετείχε τακτικά στις εργασίες της Εξεταστικής Επιτροπής.
<P>
Ωστόσο, θα σημειώσω ότι δεν είναι της αρμοδιότητας του Συμβουλίου να αποφανθεί σχετικά με την συνέχεια που θα δοθεί από τα κράτη μέλη στις προσκλήσεις που τους απευθύνει μια Εξεταστική Επιτροπή κατ'εφαρμογή του άρθρου 3, παράγραφος 2, της απόφασης της 19ης Απριλίου 1995. Επιθυμώ τέλος να θυμίσω ότι η διοργανική απόφαση του 1995 προβλέπει ρητώς την δυνατότητα αναθεώρησης για να ληφθεί υπόψη η κεκτημένη εμπειρία. Αυτή η δυνατότητα προσδιορίζεται στο άρθρο 6 της προαναφερόμενης απόφασης.
<P>
Επ'ευκαιρία της παρουσίας μου ενώπιον της επιτροπής παρακολούθησης των συστάσεων για τη ΣΕΒ, κατανόησα ότι οι βουλευτές θα επιθυμούσαν να αναφέρουν αυτήν την προβληματική στο πλαίσιο του τριμερούς διαλόγου. Έχω ήδη ενημερώσει τονΠρόεδρο του Συμβουλίου "Γενικών Υποθέσεων» για την επιθυμία αυτή, που θεωρώ προσωπικά ως μια οδό όπου είναι δυνατόν να ξεκαθαριστεί αυτό το ζήτημα και να βελτιωθεί η συνεννόηση μεταξύ των οργάνων.
<P>
Κύριε Πρόεδρε, η σημερινή συζήτηση αποκαλύπτει για μια ακόμα φορά σαφώς ότι σε θέμα δημόσιας υγείας και διατροφικής ασφάλειας των τροφίμων, το Ευρωπαϊκό Κοινοβούλιο, η Επιτροπή και το Συμβούλιο έχουν κοινές ευθύνες και καθήκοντα. Πρέπει λοιπόν να ενώσουμε τις δυνάμεις και τις προσπάθειές μας και να συνεργαστούμε στενά σε αυτόν τον τομέα. Επαναλαμβάνω τη βούληση του Συμβουλίου να ενθαρρύνει αυτήν την συνεργασία.
<P>
(Χειροκροτήματα)

<SPEAKER ID=52 LANGUAGE="FR" NAME="Santer">
 (FR) Κύριε Πρόεδρε, κυρίες και κύριοι βουλευτές, θα αποφανθείτε, κατά τη συνεδρίαση αυτή, σχετικά με την έκθεση της επιτροπής παρακολούθησης για τη ΣΕΒ. Έχουν περάσει δέκα μήνες περίπου από την ημέρα που ήρθα ενώπιον του Κοινοβουλίου σας να συμμετάσχω στη συζήτηση σχετικά με την έκθεση της Εξεταστικής Επιτροπής για τη ΣΕΒ. Με την ευκαιρία αυτή, στις 18 Φεβρουαρίου, σας ανήγγειλα τα συγκεκριμένα διδάγματα που η Επιτροπή είχε αποφασίσει άμεσα να αποκομίσει από αυτή τη σημαντική επερώτηση. Ενεργήσαμε χωρίς καθυστέρηση, με σκοπό να διορθώσουμε τις αδυναμίες που διαπιστώθηκαν στην έκθεση.
<P>
Έτσι, θα θυμάστε ότι η Επιτροπή είχε αποφασίσει, από τον Φεβρουάριο, μία πρωτοφανή αναδιάρθρωση των υπηρεσιών της που είναι επιφορτισμένες με την προστασία της υγείας. Αυτή η αναδιάρθρωση δεν είναι μια απλή διοικητική ενέργεια, αλλά αντιστοιχεί πραγματικά στην γέννηση μίας νέας πολιτικής αντίληψης. Σε κοινοτικό επίπεδο, όλοι οι φορείς γνωρίζουν πλέον ότι η προστασία της υγείας και η διατροφική ασφάλεια των τροφίμων πρέπει να βρίσκονται στην πρώτη σειρά των προτεραιοτήτων μας. Η Επιτροπή τις έθεσε στο επίκεντρο του προγράμματος εργασίας της για το 1998. Και το Συμβούλιο οργάνωσε συζητήσεις σε τέσσερα διαφορετικά όργανα.
<P>
Με την ευκαιρία αυτή, επιθυμώ να επαινέσω ιδιαίτερα τα μέλη της επιτροπής παρακολούθησης, και ειδικότερα την Πρόεδρό της, την κ. Roth-Behrendt, και τον εισηγητή της, κ. Bοge. Επιτελέστηκε μια τεράστια εργασία και υπήρξε εντατική συνεργασία μεταξύ της επιτροπής παρακολούθησης και των υπηρεσιών της Επιτροπής. Το αποτέλεσμα είναι εξαιρετικά αποδοτικό, και είμαι πεπεισμένος ότι οι αμοιβαία ευεργετικές σχέσεις που αναπτύχθηκαν γύρω από αυτόν τον δύσκολο φάκελο συνέβαλαν, κατά σημαντικό τρόπο, στον εμπλουτισμό του διαλόγου μεταξύ των δύο οργάνων μας.
<P>
Κύριε Πρόεδρε, η έκθεση του κ. Bοge, που σας έχει υποβληθεί, μαρτυρεί το έργο που έχει γίνει κατά τους τελευταίους μήνες. Εναπόκειται σε σας να εκτιμήσετε την πρόοδο που έχει πραγματοποιηθεί. Ως Πρόεδρος της Επιτροπής, δεν μπορώ ωστόσο παρά να χαρώ που διαπιστώνω ότι ένας φιλόδοξος και θεμελιωδώς αναγκαίος στόχος μπόρεσε να επιτευχθεί. Όποιος διάβασε την έκθεση δεν μπορεί παρά να διαπίστωσε ότι η Επιτροπή υλοποίησε τις μισές σχεδόν από τις 70 και πλέον συστάσεις και δεσμεύτηκε να τηρήσει συγκεκριμένες προθεσμίες για την υλοποίηση αυτών που το σύντομο χρονικό διάστημα δεν επέτρεψε να πραγματοποιηθούν.
<P>
Δεν θα απαριθμήσω το σύνολο των μέτρων που λήφθηκαν ή προβλέπονται από την Επιτροπή. Είναι πολλά. Εκτίθενται λεπτομερώς στην τελική έκθεση για την υλοποίηση των συστάσεων για τη ΣΕΒ, που η Επιτροπή ενέκρινε στις 8 του περασμένου Οκτωβρίου. Διακατέχονται από μια βούληση για διαφάνεια που είναι εντελώς νεωτεριστική και ουσιαστική για την αποκατάσταση της εμπιστοσύνης των πολιτών και των καταναλωτών. Διότι οι καταναλωτές επιθυμούν να ενημερώνονται, να κατανοούν και να επιλέγουν εν γνώσει τους.
<P>
Κύριε Πρόεδρε, πάνω από είκοσι άτομα υπήρξαν θύματα της νέας παραλαγής της νόσου Kreutzfeldt-Jakob. Οι οικογένειές τους αξίζουν την αλληλεγγύη μας. Η Επιτροπή αποφάσισε να συμμετάσχει στην πρακτική βοήθεια που το Κοινοβούλιό σας αποφάσισε να τους παρέχει.
<P>
Βρισκόμαστε αντιμέτωποι με μια τεράστια προσδοκία των συμπολιτών μας. Οι ανησυχίες τους αφορούν όχι μόνο την ΣΕΒ, αλλά και άλλα ερωτήματα στα οποία πρέπει να δώσουμε σαφείς απαντήσεις. Βάσει της νεάς προσέγγισης της Επιτροπής, στον τομέα της υγείας του καταναλωτή και της ασφάλειας των τροφίμων, έγινε μια εργασία σε βάθος από όλες τις αρμόδιες υπηρεσίες ώστε να βελτιωθεί η ικανότητα δράσης μας.
<P>
Θα επαναλάβω τα πιο χαρακτηριστικά παραδείγματα. Προχωρήσαμε σε βαθιά αναμόρφωση του συστήματος επιστημονικών γνωμοδοτήσεων, που διέπεται από την αρχή της διαφάνειας, της ανεξαρτησίας και της ποιότητας. Εγκρίθηκαν νομοθετικά μέτρα για την καταπολέμηση της ΣΕΒ και της νέας παραλλαγής της νόσου Kreutzfeldt-Jakob. Οι έλεγχοι της τήρησης της νομοθεσίας για τη ΣΕΒ ενισχύθηκαν. Μεγάλος αριθμός διαδικασιών επί παραβάσει ξεκίνησαν μετά το πέρας των αποστολών επιθεώρησης στα κράτη μέλη. Ανοίξαμε το δρόμο για την εξασφάλιση μεγαλύτερης αποτελεσματικότητας του συστήματος ελέγχου. Από αυτήν την πλευρά, δεσμεύτηκα ώστε να γίνει επεξεργασία προτάσεων πριν τον Φεβρουάριο του 1998.
<P>
Τα ερευνητικά προγράμματα της Επιτροπής αποδίδουν πρωταρχική θέση στην έρευνα για τις μεταδιδόμενες σπογγώδεις εγκεφαλοπάθειες. Δύο μεγάλες διασκέψεις οργανώθηκαν από κοινού με εσάς, η διάσκεψη για τα ζωϊκά άλευρα, και η διάσκεψη για το δίκαιο των τροφίμων. Τα αποτελέσματά τους θα μεταφραστούν σε συγκεκριμένες πρωτοβουλίες. Ήδη έχουν ληφθεί μέτρα. Έτσι, προτείναμε να συμπεριληφθούν οι γεωργικές πρώτες ύλες στην οδηγία που διέπει την ευθύνη για τα προϊόντα. Οι προτάσεις της Ατζέντας 2000 περιέχουν σημαντικές μεταρρυθμίσεις της κοινής γεωργικής πολιτικής προς την κατεύθυνση μιας γεωργίας που σέβεται περισσότερο την ανθρώπινη υγεία και το περιβάλλον.
<P>
Κύριε Πρόεδρε, βρισκόμαστε σήμερα στο τέλος ενός πρώτου σταδίου. Βρισκόμαστε εδώ για να κάνουμε έναν απολογισμό και για να μιλήσουμε για το μέλλον. Περιμένετε από την Επιτροπή να αναγγείλλει τις μελλοντικές της προθέσεις σχετικά με τις συστάσεις που περιέχονται στην έκθεση της επιτροπής παρακολούθησης για τη ΣΕΒ και, ιδιαίτερα, σχετικά με αυτές που, κατά την γνώμη της επιτροπής παρακολούθησης, δεν έχουν εκτελεστεί, ή έχουν εκτελεστεί ανεπαρκώς. Η επιτροπή παρακολούθησης εντόπισε πέντε ειδικές συστάσεις οι οποίες εκτιμά ότι δεν έχουν υλοποιηθεί. Πέντε επί συνόλου άνω των εβδομήντα. Θέλω τώρα να επικεντρωθώ σε καθεμία από αυτές.
<P>
Η Επιτροπή δεν ενέκρινε μέτρα για, αναφέρω, "να αποδώσει το κόστος της ΣΕΒ στους υπεύθυνους που κατέστησαν δυνατή την εμφάνιση και την ανάπτυξη της ασθένειας». Πράγματι, ελπίζω ότι θα καταλάβετε τους λόγους που αιτιολογούν την μη υιοθέτηση τέτοιων μέτρων.
<P>
Η κρίση οδήγησε την Επιτροπή, καθώς και το Συμβούλιο, να λάβει μια σειρά νομοθετικών μέτρων που προϋποθέτουν χρηματοδοτική ενίσχυση για την εξάλειψη της ΣΕΒ και για την κάλυψη των οικονομικών συνεπειών της για τους παραγωγούς. Στο Ευρωπαϊκό Συμβούλιο της Φλωρεντίας, η αλληλεγγύη τονίστηκε από τους αρχηγούς κρατών και κυβερνήσεων. Αυτή η αλληλεγγύη πρέπει να παραμείνει ακέραιη, κυρίως όταν αντιμετωπίζουμε μεγάλες και σύνθετες κρίσεις.
<P>
Θα έπρεπε άραγε, σήμερα, να ξεκινήσει μία λογιστική δράση, ανεξάρτητα από κάθε προβληματισμό σχετικά με την νομική αρμοδιότητα της Επιτροπής να αποδώσει αυτό το κόστος στους υπευθύνους; Τι γίνεται με την δυνατότητα να υποδειχθούν οι πιθανολογούμενοι υπεύθυνοι; Η δράση αυτή δεν θα ανταποκρινόταν στον στόχο για αλληλεγγύη που χαρακτηρίζει την Κοινότητά μας, αλληλεγγύη που τονίστηκε εξάλλου από το Ευρωπαϊκό Συμβούλιο της Φλωρεντίας στα συμπεράσματά του.
<P>
Φτάνω, στο πλαίσιο αυτό, σε μια άλλη σύσταση της Εξεταστικής Επιτροπής. Αυτή κατέληξε στην ανάγκη, για την Επιτροπή, να ξεκινήσει αμέσως κατά του Ηνωμένου Βασιλείου μια διοικητική δράση προς επιστροφή των ποσών που εισπράχθηκαν για την εξάλειψη της ΣΕΒ. Αυτή η διοικητική δράση δεν μπορεί να αφορά παρά τον έλεγχο της σωστής εφαρμογής των νομοθετικών αποφάσεων που έλαβε το Συμβούλιο. Συνεπώς, στο πλαίσιο της εκκαθάρισης των λογαριασμών του ΕΓΤΠΕ, η Επιτροπή δεν θα παραλείψει να βγάλει χρηματοδοτικά συμπεράσματα εάν το Ηνωμένο Βασίλειο δεν τήρησε τους εν λόγω κοινοτικούς κανονισμούς, σύμφωνα εξάλλου με τους κανόνες που εφαρμόζονται σε όλα τα κράτη μέλη. Θα το κάνει όσον αφορά τους ελέγχους υλοποίησης των προγραμμάτων εξάλειψης της ασθένειας.
<P>
Φτάνω σε ένα θέμα λίγο διαφορετικό. Τι γίνεται με την επιβολή οικονομικών κυρώσεων στους φορείς που συμμετείχαν στην παράνομη διακίνηση βρετανικού βοείου κρέατος;
<P>
Επιτρέψτε μου να σας θυμίσω ότι τα κράτη μέλη είναι υπεύθυνα για την γνωστοποίηση του φορέα που διέπραξε παρατυπίες εις βάρος του κοινοτικού προϋπολογισμού. Στην προκειμένη περίπτωση, το μεγαλύτερο μέρος των παράνομων συναλλαγών βρετανικού βοείου κρέατος προορίζονταν για τρίτες χώρες και ευνοήθηκαν από την επιστροφή κατά την εξαγωγή. Τον Σεπτέμβριο, ζητήσαμε τις αντιδράσεις των κρατών μελών σχετικά με τους φορείς που, εν γνώσει των υπηρεσιών της Επιτροπής, συμμετείχαν σε αυτήν την διακίνηση. Και θα βγάλουμε τα συμπεράσματά μας από αυτό.
<P>
Θίγω, τώρα, ένα άλλο ζήτημα. Το Κοινοβούλιο ζήτησε από την Επιτροπή να ενάγει τον υπουργό Hogg ενώπιον του Δικαστηρίου για μη προσαγωγή ενώπιον της Εξεταστικής Επιτροπής βάσει της διοργανικής απόφασης της 19ης Απριλίου 1995.
<P>
Η Επιτροπή, όπως ξέρετε, δεν ακολούθησε αυτήν την οδό. Σε νομικό επίπεδο, σύμφωνα με την ερμηνεία μας, μια τέτοια προσφυγή δεν θα είχε καμία πιθανότητα να καρποφορήσει. Αλλά συμφωνούμε μαζί σας επί της ουσίας. Για να συγκεκριμενοποιήσουμε την βοήθειά μας στην αίτησή σας, έγραψα άλλωστε στον Πρόεδρό σας, στις 5 του περασμένου Νοεμβρίου. Ανέφερα ότι η Επιτροπή είναι αποφασισμένη να συμμαχήσει μαζί σας τόσο στην επιδίωξη υποχρεωτικής προσαγωγής μελών βουλευτών των κρατών μελών ενώπιον των εξεταστικών επιτροπών του Ευρωπαϊκού Κοινοβουλίου, όπως και μελών της Επιτροπής όσο και στην αναθεώρηση, κατά αυτή την έννοια, της διοργανικής απόφασης του 1995. Μου φαίνεται ότι στην προκειμένη περίπτωση πρόκειται για μια υποχρέωση, εάν όχι δικαίου, τουλάχιστον για μια πολιτική υποχρέωση. Εξάλλου, πρέπει να ομολογησω ότι οι σχέσεις με το Συμβούλιο και το Κοινοβούλιό σας φαίνεται ότι βελτιώθηκαν. Έτσι, ο βρετανός Υπουργός Γεωργίας, κ. Cunningham, παρουσιάστηκε ενώπιον της επιτροπής σας, και σήμερα, χαίρομαι που επισημαίνω την παρουσία ενώπιόν σας του προεδρεύοντος του Συμβουλίου, κ. Fernand Boden. Αυτό δεν συνέβη, το θυμάστε, στις 18 του περασμένου Φεβρουαρίου.
<P>
Ας προχωρήσουμε στην λειτουργία των υπηρεσιών της Επιτροπής. Η Εξεταστική Επιτροπή συνέστησε προσωπικά και πειθαρχικά μέτρα για τους υπαλλήλους της Επιτροπής.
<P>
Θα ήθελα να ξεκινήσω λέγοντας ότι, από το 1995, αυτή η Επιτροπή ανέλαβε μια δράση σφαιρικής μεταρρύθμισης και εκσυγχρονισμού της διοίκησης. Θα αναφέρω, σχετικά με αυτό, κυρίως τα προγράμματα SEM 2000 και MAP 2000. Το Σώμα θα εγκρίνει εξάλλου, σήμερα το απόγευμα κιόλας, εδώ, στο Στρασβούργο ένα νέο σημαντικό έγγραφο που πραγματεύεται την ορθή και χρηστή διοικητική και οικονομική διαχείριση. Σε αυτό το έγγραφο, αναλύει διάφορες δυνατότητες βελτίωσης των μέσων δράσης του σε θέματα επαγγελματικής ανεπάρκειας, οικονομικών παρατυπιών, απάτης και διαφθοράς. Η Επιτροπή προβλέπει, σε αυτό το πλαίσιο επίσης, την δυνατότητα τροποποίησης του καταστατικού.
<P>
Όσον αφορά πιο άμεσα τις υπηρεσίες που έχουν αναλάβει την καταπολέμηση της ΣΕΒ, όπως ανέφερα ήδη, τις έχουμε αναδιαρθρώσει εκ βάθους. Αυτό το μέτρο επιβαλλόταν γιατί ο χειρισμός της υπόθεσης της ΣΕΒ είχε εμφανίσει έναν ορισμένο αριθμό κενών και διαρθρωτικών ανεπαρκειών.
<P>
Όσον αφορά ενδεχόμενα πειθαρχικά μέτρακατά μεμονωμένων υπαλλήλων, η Επιτροπή, έπειτα από προσεκτική εξέταση της κατάστασης - και, το γνωρίζετε, δεν αρνήθηκα ποτέ να λάβω πειθαρχικά μέτρα - έφτασε στο συμπέρασμα ότι δεν υπήρχε επαρκώς θεμελιωμένος λόγος για να ξεκινήσει πειθαρχικές διαδικασίες, ακόμα και αν ορισμένα λάθη εκτίμησης προφανώς έχουν γίνει. Θα ήθελα επίσης να τονίσω ότιτο έργο των υπαλλήλων μας δεν διευκολύνθηκε προφανώς από το ακατάλληλο υπάρχον σύστημα και από τον εξαιρετικά σύνθετο χαρακτήρα του θέματος.
<P>
Θα ήθελα, τέλος, να θίξω μαζί σας την σύσταση της Εξεταστικής Επιτροπής σχετικά με τη δυνατότητα προσωπικής πρότασης μομφής κατά του ενός ή του άλλου μέλους της Επιτροπής.
<P>
Η απάντησή μου δεν θα σας εκπλήξει και πολύ. Το προβάλαμε άλλωστε ενώπιον της Διακυβερνητικής Διάσκεψης. Η Επιτροπή δεν θα μπορούσε να αποποιηθεί αυτή τη βασική αρχή που είναι η συλλογικότητα. Είναι ο εγγυητής της ανεξάρτητης άσκησης των καθηκόντων της Επιτροπής για το γενικό συμφέρον. Μια κύρωση της Επιτροπής, όπως και η ευθύνη της, δεν θα μπορούσε παρά να είναι ομαδική και συλλογική. Εξάλλου, η Διακυβερνητική Διάσκεψη συμμερίστηκε αυτήν την άποψη της Επιτροπής.
<P>
Κύριε Πρόεδρε, μαζί έχουμε κάνει πολύ δρόμο. Οι εργασίες της επιτροπής παρακολούθησης έχουν προς το παρόν ολοκληρωθεί. Επιθυμώ να επαναλάβω την πλήρη δέσμευση της Επιτροπής να συνεχίσει την αποδοτική συνεργασία την οποία δημιούργησαν αυτές οι εργασίες. Θα συνεχίσουμε αυτή τη συνεργασία στο πλαίσιο των εργασιών των μονίμων επιτροπών του Κοινοβουλίου. Σχετικά με αυτό, χαίρομαι εξάλλου που η διαδικασία συναπόφασης θα εφαρμόζεται από δω και πέρα στα κτηνιατρικά και φυτοϋγειονομικά ζητήματα, έχοντας ως στόχο την προστασία της δημόσιας υγείας.
<P>
Πολλά έχουν γίνει ήδη. Έχουμε θέσει νέες βάσεις, νέες σωστές βάσεις, και η πραγματική δουλειά αρχίζει τώρα. Η Επιτροπή θα παρουσιάζει, δύο φορές το χρόνο, μια έκθεση δραστηριοτήτων όσον αφορά τη ΣΕΒ στο Ευρωπαϊκό Κοινοβούλιο και στο Συμβούλιο.
<P>
Επιπλέον έχουμε κανονίσει ήδη μια συνάντηση μαζί σας για το τέλος του 1998. Μια μεγάλη διάσκεψη για την υγεία των καταναλωτών, που θα οργανώσουμε απο κοινού, θα δώσει την ευκαιρία να υπολογίσουμε τον δρόμο που έχουμε διανύσει μαζί και είμαι αισιόδοξος, μαζί με το Συμβούλιο και τα κράτη μέλη, γιατί πιστεύουμε απόλυτα ότι μόνο μια στενή συνεργασία μεταξύ των τριών οργάνων και το Συμβούλιο θα καταφέρει να αποκαταστήσει την εμπιστοσύνη των πολιτών και των καταναλωτών, πέρα από το κρίσιμο ζήτημα της προστασίας της υγείας.
<P>
(Χειροκροτήματα)

<SPEAKER ID=53 LANGUAGE="DE" NAME="Roth-Behrendt">
Κύριε Πρόεδρε, ευχαριστώ πολύ κύριε Santer! Αυτά που είπατε σήμερα, συμπίπτουν, κατά πολύ, με όσα εμείς είπαμε και θεωρώ περιττό να συζητήσουμε σήμερα για τις διαφορές ανάμεσα σε σας και μας ή ανάμεσα σε σας και την αρμόδια Επιτροπή. Θα κάνω μόνο μια σύντομη παρατήρηση στα λόγια σας: το ότι παρευρέθησαν ο κ. Cunningham, ως Υπουργός Γεωργίας του Ηνωμένου Βασιλείου και ο κ. Boden, ως πρόεδρος του Ευρωπαϊκού Συμβουλίου, ενώπιον της επιτροπής αυτής, όσο ευχάριστο και να ήταν, δεν θα το χαρακτήριζα τόσο πια αξιοσημείωτο γεγονός. Είναι αυτονόητο, συγχωρείστε με παρακαλώ κ. Santer, να παρευρίσκονται οι κύριοι υπουργοί σε ένα συμβούλιο με κοινοβουλευτικούς εκπροσώπους.
<P>
Εδώ θα ήθελα να περάσω αλλού, και να απευθύνθώ στο Συμβούλιο, γιατί με την Ευρωπαϊκή Επιτροπή αναγκάστηκα αρκετά συχνά τους τελευταίους μήνες να ασχοληθώ, και δηλώνω σαφώς ότι δεν μιλώ πια ως πρόεδρος της αρμόδιας επιτροπής αλλά εξ ονόματος της πολιτικής μου ομάδας, εξ ονόματος των σοσιαλδημοκρατών της Ευρώπης.
<P>
Κύριε Boden, σας άκουσα με πολλή προσοχή και είμαι πεπεισμένη πως ό, τι λέτε το εννοείτε κιόλας. Το πρόβλημα είναι ότι είστε ένας Υπουργός Γεωργίας ανάμεσα σε 15, και δεν είμαι σίγουρη αν, παρ' όλη την καλή σας θέληση, θα πετύχετε και την πλειοψηφία ανάμεσα στους συναδέλφους σας. Σας άκουσα όταν λέγατε ότι το Συμβούλιο δεν είχε καιρό μέχρι τώρα να γνωμοδοτήσει για πολλά ζητήματα που θίγουμε και στις προφορικές ερωτήσεις μας. Με καταπλήσσει αυτό κάπως, γιατί στην Επιτροπή Ελέγχου δεν συζητήσαμε τίποτε άλλο από αυτά που ειπώθηκαν και πριν στην Εξεταστική Επιτροπή, και θα περίμενα ότι το Συμβούλιο σε κάθε επιμέρους σύνοδό του, της οποίας προεδρεύετε εσείς ή άλλος πρόεδρος, θα ασχολούνταν, με πρώτο σημείο στην ημερήσια διάταξη: την ΣΕΒ, την καταπολέμηση, τις συνέπειες και ποιά είναι τα λάθη που κάναμε!
<P>
Δεν ακούω από εσάς - και απευθύνομαι σε σας, ως εκπρόσωπο και των άλλων υπουργών, λυπούμαι κ. Boden - δεν ακούω από σας: τί κάναμε λάθος; Λέτε ότι πρέπει να ληφθεί υπόψη η προστασία των καταναλωτών και της υγείας, ωραία. Γιατί δεν λέτε, εμείς που παραμελήσαμε την προστασία των καταναλωτών και την υγεία, θα την λάβουμε τώρα υπόψη; Επαναλαμβάνω ότι αυτό σας αφορά, μόνον ως αντιπρόσωπο ολόκληρου του Συμβουλίου Υπουργών Γεωργίας, επειδή είστε τώρα εσείς Πρόεδρος, και θα προτιμούσα να το πω, λόγου χάρη, στον Γερμανό Υπουργό Γεωργίας, ή σε άλλους Υπουργούς Γεωργίας.
<P>
Γιατί λόγου χάρη έχω και τώρα όπως και πρώτα την αίσθηση ότι όσοι φέρουν την ευθύνη δεν κατάλαβαν τίποτα; Κύριε Boden, είπατε ότι η σήμανση των προϊόντων βοείου κρέατος είναι μια νέα απόδειξη για να κερδιθεί η εμπιστοσύνη. Αν έχει έτσι το πράγμα, και αν πραγματικά αυτό το εννοείτε σοβαρά, ότι δηλαδή θέλετε έτσι να δημιουργήσετε εμπιστοσύνη, και ελπίζω ότι εσείς το εννοείτε σοβαρά γιατί τους άλλους υπουργούς δεν τους πιστεύω - αν έτσι έχουν τα πράγματα, γιατί δεν εγκρίνατε την αλλαγή της νομικής βάσης που αποφάσισαν από κοινού το Κοινοβούλιο και η Ευρωπαϊκή Επιτροπή; Γιατί έπρεπε εσείς να το αποφύγετε και γιατί έπρεπε να επιλέξετε την χαλαρή διατύπωση του άρθρου 43 που σας προσφέρει την μεγαλύτερη εξουσία, είναι το εισιτήριο σας για οπουδήποτε; Γιατί έγιναν έτσι κύριε Boden; Πείτε μου σας παρακαλώ. Πείτε μου, παρακαλώ, ακόμη γιατί έχω και τώρα όπως και πριν την αίσθηση ότι στο Συμβούλιο επικρατεί το σύνδρομο των κοράκων. "Κόρακας κοράκου μάτι δεν βγάζει». Είπατε: πρέπει να προστατεύονται οι άνθρωποι, οι άνθρωποι που ζουν απ' το βόειο κρέας. Έχω πολύ κατανόηση για το ότι πρέπει να προστατευτούν οι αγρότες, κατανοώ όμως επίσης ότι πρέπει να προστατευθεί η μεγάλη πλειονότητα των ανθρώπων της Ευρωπαϊκής Ένωσης, και αυτοί είναι πολύ περισσότεροι από τους αγρότες! Αυτό δεν το κάνατε στο Συμβούλιο των Υπουργών Γεωργίας. Επειδή στο παρελθόν η αγορά κρέατος και η διατήρηση της αγοράς θεωρήθηκαν σημαντικότερες από την προστασία της υγείας, γιατί πρέπει τώρα να πιστέψουμε ότι αυτό έχει αλλάξει; Μπορείτε να μας το πείτε;
<P>
Γιατί λόγου χάρη δεν εγκρίνατε με ζητωκραυγές την πολύ λογική προσπάθεια της Ευρωπαϊκής Επιτροπής, υπό τον κ. Σαντέρ, να αποφασιστεί στην Ατζέντα 2000 μια τροποποίηση των αγροτικών τιμών και να αλλάξει για παράδειγμα ολόκληρη η διάρθρωση των επιδοτήσεων; Γιατί άκουσα από τον κάθε Υπουργό Γεωργίας το μακρύ και το κοντό του και ότι υπάρχουν μεγάλοι φόβοι; Όλοι ξέρουμε ότι η ρίζα του κακού για όσα βιώνουμε σήμερα, την ΣΕΒ και πολλά άλλα, ακόμη και για την εγκληματικότητα, βρίσκεται σήμερα σ' αυτήν την οργάνωση των επιδοτήσεων. Γιατί δεν είπατε από την πλευρά σας: πρέπει να γίνει εδώ μια βαθιά τομή και να αλλάξουν όλα, έτσι εμείς ως Υπουργοί Γεωργίας δείχνουμε ότι κάτι καταλάβαμε.
<P>
Κύριε Boden, λυπούμαι που πρέπει να εκφραστώ με τόση οξύτητα. Η Ευρωπαϊκή Επιτροπή ασφαλώς κατάλαβε κάποια πράγματα. Πόσο τα καταλάβατε εσείς, είναι κάτι που θα δούμε προσεχώς. Δεν έχω την αίσθηση ότι το Συμβούλιο Υπουργών κατάλαβε κάτι, και ότι οι Υπουργοί Γεωργίας, εσάς εξαιρουμένου, κατάλαβαν κάτι, όπως επίσης ότι εμείς θα παρακολουθήσουμε τα βήματα τους ακόμη πιο προσεκτικά!

<SPEAKER ID=54 LANGUAGE="EN" NAME="Corrie">
Κύριε Πρόεδρε, για λόγους διαφάνειας θα ήθελα να εκφράσω το ενδιαφέρον μου ως εκτροφέας βοδιών.
<P>
Λίγοι σε αυτό το Κοινοβούλιο μπορούν να εκτιμήσουν την τεράστια ποσότητα υλικού που η Προσωρινή Επιτροπή εξέτασε λεπτομερώς τους τελευταίους μήνες και πρέπει να επαινεθεί ιδιαίτερα ο εισηγητής κ. Bφge και η Πρόεδρος για τον τρόπο με τον οποίο χειρίστηκαν την υπόθεση.
<P>
Η λεπτομερής εξέταση των Επιτρόπων, των υπαλλήλων κτηνιάτρων, των επιστημόνων, των ανωτέρων υπαλλήλων των υπουργείων και πολλών άλλων που κατέθεσαν, έδειξε με σαφή τρόπο ότι κατά τις πρώτες ημέρες αυτής της φοβερής επιδημίας της ΣΕΒ έγιναν σφάλματα σε όλα τα επίπεδα, τόσο σε επίπεδο Επιτροπής όσο και σε ευρωπαϊκό επίπεδο. Υπογραμμίζω τη φράση "ευρωπαϊκό επίπεδο», διότι αν και το μέγιστο μέρος του προβλήματος έπληξε το Ηνωμένο Βασίλειο, αναμφίβολα υπήρξαν προβλήματα και σε άλλες ευρωπαϊκές χώρες.
<P>
Είναι κρίμα που δεν είχαμε μία ομοιόμορφη σταθερή ευρωπαϊκή πολιτική για την αντιμετώπιση της ΣΕΒ από την αρχή. Με τους τόνους μολυσμένου υλικού που είχε εξαχθεί στην Ηπειρωτική Ευρώπη από το Ηνωμένο Βασίλειο, ήταν αρκετά φανερό πως θα προέκυπταν ορισμένα κρούσματα. Χαίρομαι ιδιαίτερα, κ. Πρόεδρε, που ο Επίτροπος κ. Fischler τάχθηκε υπέρ της δημιουργίας μιας ευρωπαϊκής πολιτικής και της καθιέρωσης στις άλλες ευρωπαϊκές χώρες των ίδιων υψηλών προτύπων με εκείνα με τα οποία έχουμε δεσμευτεί στο Ηνωμένο Βασίλειο. Δεν πρέπει επίσης να λησμονήσουμε το τεράστιο κόστος που είχε η νόσος αυτή σε άλλους κλάδους όπως οι εταιρίες μεταφορών, οι επιχειρήσεις μετατροπής των υπολειμμάτων σφαγίων και τα σφαγεία που τώρα βρίσκονται σε κατάσταση παράλυσης από μία καταστροφικά χαμηλή αγορά για τα βοοειδή (ζώα και προϊόντα).
<P>
Αυτή είναι η αποτίμηση της κατάστασης. Όμως, για να κοιτάξουμε μπροστά, είναι φανερό από τις στατιστικές πως με τα 37.000 κρούσματα που είχαμε πριν τρία χρόνια και τα μόλις 3.000 κρούσματα φέτος στο Ηνωμένο Βασίλειο, ότι οι προσπάθειες τόσο της προηγούμενης όσο και της σημερινής κυβέρνησης έπαιξαν καταλυτικό ρόλο στον περιορισμό της ασθένειας αυτής. Όμως, οι ορεσίβιοι κτηνοτρόφοι έχουν καταστραφεί και πρέπει όσο το δυνατό συντομότερα να εισαγάγουμε ένα σύστημα πιστοποίησης της υγείας των κοπαδιών, με το οποίο τα αγροκτήματα θα δηλωθούν απαλλαγμένα από ασθένειες και, στη συνέχεια, με μία διαδικασία τοποθέτησης ετικετών και προσδιορισμού της ταυτότητας κάθε ζώου να διασφαλίσουμε ότι η ποιότητα του κρέατος μπορεί να εξακριβωθεί από το σφαγείο μέχρι το κρεοπωλείο.
<P>
Κύριε Πρόεδρε, θα ήθελα να εκφράσω την υποστήριξή μου τόσο στην έκθεση του κ. Bφge, όσο και στο ψήφισμα.

<SPEAKER ID=55 LANGUAGE="FR" NAME="Martin Philippe-Armand">
Κύριε Πρόεδρε, κύριε Πρόεδρε του Συμβουλίου, αγαπητοί συνάδελφοι, ως μέλος της προσωρινής Εξεταστικής Επιτροπής και της προσωρινής επιτροπής παρακολούθησης, επιθυμώ όλως ιδιαιτέρως να συγχαρώ τον συνάδελφό μας, κ. Bφge, για όλη την εργασία που επιτέλεσε.
<P>
Κύριε Πρόεδρε, δεν είναι επειδή σήμερα κλείνουμε την εργασία της προσωρινής επιτροπής παρακολούθησης που δεν θα μιλήσουμε άλλο για την λεγόμενη υπόθεση της "τρελής αγελάδας», δυστυχώς.
<P>
Επί της ουσίας, θα ήθελα να τονίσω, κύριε Πρόεδρε, τη σημασία της ενημέρωσης και της διαφάνειας. Καθόλη την διάρκεια των εργασιών μας μπορέσαμε να διαπιστώσουμε ότι, για πολύ καιρό, έγιναν τα πάντα ώστε να ξεχαστεί, ή μάλλον να καλυφθεί, η υπόθεση.
<P>
Τα ευρωπαϊκά όργανα δεν θα διατηρήσουν την αξιοπιστία τους παρά μόνο εάν αυτή η διαφάνεια γίνει κανόνας. Το Ευρωπαϊκό Κοινοβούλιο πρέπει να επαγρυπνεί σχετικά με αυτό το σημείο, αφού όχι μόνο η υπόθεση της "τρελής αγελάδας» δεν τελείωσε, αλλά τίποτα δεν μας λέει επίσης ότι αύριο δεν θα παρουσιαστούν άλλα παρόμοια προβλήματα, με τις ορμόνες, τους γεννητικά τροποποιημένους οργανισμούς ή κάθε άλλη κακώς ελεγχόμενη νέα τεχνολογία.
<P>
Πρέπει να σας ομολογήσω, κύριε Πρόεδρε, ότι δεν είμαι αντίθετος με την τεχνολογική εξέλιξη, φυσικά, αλλά πρέπει οι πολίτες των κρατών μελών της Ευρωπαϊκής Ένωσης να έχουν εμπιστοσύνη σε αυτήν την εξέλιξη. Αυτή την εγγύηση θα την έχουν, εφόσον γνωρίζουν ότι υπάρχει αληθινή διαφάνεια στη λήψη αποφάσεων.
<P>
Τόσο στο επίπεδο της έκθεσης όσο και σε αυτό της εξέλιξης των διαρθρώσεων της Επιτροπής, διαπίστωσα με ικανοποίηση τη δημιουργία και την ανάπτυξη της ΓΔ ΧΧΙV, υπό την ευθύνη της κ. Bonino. Ωστόσο, θέλω να επιστήσω την προσοχή σας στην ανάγκη να διατηρηθεί μία ισορροπία ανάμεσα στις διάφορες Γενικές Διευθύνσεις. Πρέπει να προσέξουμε να μην ευνοήσουμε την μία εις βάρος της άλλης. Και αναφέρομαι ιδιαίτερα στη ΓΔ VI. Θέλω να θυμίσω ότι η αποστολή της είναι σημαντική και ευρεία. Πρέπει να διατηρήσουμε τα βασικά μέσα για να της δώσουμε τη δυνατότητα να επιτελέσει τον στόχο της.
<P>
Κλείνοντας, κύριε Πρόεδρε, θα ήθελα να υπενθυμίσω ότι ήμουν ένας από τους υπογράφοντες της πρότασης μομφής που απορρίφθηκε από αυτή τη Συνέλευση, και να τονίσω ότι γι'αυτόν τον λόγο θα παρακολουθώ με ιδιαίτερη προσοχή σε αυτόν τον φάκελο τον τρόπο με τον οποίο η Επιτροπή θα υλοποιήσει την σύστασή μου. Εάν δω ότι ο φάκελος θάβεται, και δεν κάνω λογοπαίγνιο, θα τον επαναφέρω στην μνήμη σας όταν έρθει η ώρα του.

<SPEAKER ID=56 LANGUAGE="NL" NAME="Mulder">
Κύριε Πρόεδρε, προσθέτω και τα δικά μου συγχαρητήρια προς τα μέλη της Προσωρινής Επιτροπής για την παρακολούθηση των συστάσεων για την ΣΕΒ. Συγχαίρω την Πρόεδρο, τον εισηγητή και τα μέλη για την εργασία τους. Αποτελεί υπόδειγμα για το Κοινοβούλιο όσον αφορά το πώς πρέπει να διεξάγεται μια κοινοβουλευτική έρευνα.
<P>
Ευτυχώς, η Επιτροπή υιοθέτησε τις περισσότερες συστάσεις, οπότε για μας δεν υπάρχει πια θέμα συζητήσεως. Είμαστε ικανοποιημένοι, διότι η Επιτροπή θα υποβάλλει κάθε εξάμηνο μια έκθεση για τις εξελίξεις στο θέμα αυτό. Αυτό σημαίνει ότι κάθε εξάμηνο καλούμεθα να ασχοληθούμε με την ποιότητα της διατροφής μας. Κι αυτό έχει μεγάλη σημασία. Θεωρούμε επίσης σημαντικό το ότι η Επιτροπή θα θέσει το θέμα στις διεθνείς οργανώσεις. Διότι γίνεται ολοένα και πιο δύσκολο να εξηγήσουμε στους αγρότες μας τί πρέπει ή τί δεν πρέπει να πράττουν και για ποιο λόγο, ενώ το ίδιο δεν ισχύει για τους αγρότες εκτός Ευρώπης. Για τέτοια θέματα επιβάλλεται συμφωνία σε διεθνή πλαίσια.
<P>
Ως προς την παρουσία υπουργών ενώπιον εξεταστικών επιτροπών του Ευρωπαϊκού Κοινοβουλίου, κατάλαβα από τα λόγια του κ. Santer ότι είναι νομικά αδύνατον να υποχρεώσουμε τους υπουργούς. Θεωρώ ότι πρέπει να χρησιμοποιείται κάθε πολιτικό μέσον για να παρουσιάζονται οι υπουργοί. Είναι απαράδεκτο ένα Κοινοβούλιο να επικυρώνει τη Συνθήκη του Μάαστριχτ, με την οποία προβλέπεται ο σχηματισμός εξεταστικών επιτροπών και κατόπιν το ίδιο Κοινοβούλιο να συναινεί ώστε να μην παρουσιάζονται ορισμένοι υπουργοί. Θεωρώ τη λογική αυτή ύποπτη.
<P>
Ένα ζήτημα που πρέπει να λυθεί το συντομότερο δυνατόν, είναι η χρήση ζωϊκών αλεύρων σε ζωοτροφές. Μπορεί πιθανόν να μην χρησιμοποιούνται άρρωστα ζώα, αλλά τί γίνεται με άλλες σκόνες ζωϊκής προέλευσης; Πιστεύω ότι το θέμα πρέπει να ρυθμιστεί το ταχύτερο.
<P>
Τέλος, τη συμμετοχή μελών του Κοινοβουλίου ως παρατηρητών σε επιστημονικές επιτροπές, την θεωρώ καλή υπόθεση και θετικό στοιχείο για τη διαφάνεια. Είμαι όμως και υπέρ ενός διαχωρισμού εξουσιών. Ποτέ το Κοινοβούλιο δεν μπορεί εκ των προτέρων να αναλάβει ευθύνες για τις αποφάσεις των εν λόγω επιτροπών.

<SPEAKER ID=57 LANGUAGE="IT" NAME="Tamino">
Κύριε Πρόεδρε, δεν υπάρχει αμφιβολία ότι η Εξεταστική Επιτροπή για τη ΣΕΒ αφενός και η επιτροπή ελέγχου για την παρακολούθηση των συμπερασμάτων της προηγούμενης Εξεταστικής Επιτροπής αφετέρου, αποκάλυψαν πολλές ελλείψεις στο επίπεδο αξιολόγησης των κινδύνων, των ελέγχων και της εφαρμογής των κοινοτικών κανόνων, τόσο από την πλευρά των κρατών μελών όσο και από την πλευρά της Εκτελεστικής Επιτροπής. Το Ευρωπαϊκό Κοινοβούλιο επέλεξε την υπό προϋποθέσεις πρόταση μομφής ως μέσο καθιέρωσης μίας νέας σχέσης συνεργασίας μεταξύ Ευρωπαϊκού Κοινοβουλίου και Επιτροπής. Κατά κάποιο τρόπο, η επιλογή αυτή έφερε αποτελέσματα, τα οποία φάνηκαν στις προηγούμενες παρεμβάσεις.
<P>
Ωστόσο, μένουν ακόμα πολλά άλυτα προβλήματα και νομίζω ότι ούτε οι παρεμβάσεις του Προεδρεύοντος του Συμβουλίου ούτε αυτές της Επιτροπής μπόρεσαν να εξαλείψουν τις αμφιβολίες. Για το λόγο αυτό, εμείς οι Πράσινοι σκοπεύουμε να αντιπαραθέσουμε σθεναρά την ανάγκη κάλυψης όλων αυτών των απαιτήσεων, οι οποίες προέκυψαν από τις δύο επιτροπές για την ΣΕΒ, με στόχο την εξασφάλιση της προστασίας των καταναλωτών και την διαφύλαξη της υγείας των πολιτών και των εκτρεφόμενων ζώων.
<P>
Θα ήθελα τώρα να επισημάνω ορισμένες πτυχές οι οποίες απαιτούν περαιτέρω δέσμευση και συνεργασία μεταξύ των κρατών μελών και όλων των θεσμικών οργάνων της Ευρωπαϊκής Ένωσης: Ευρωπαϊκό Κοινοβούλιο, Επιτροπή και Συμβούλιο. Καταρχάς θα πρέπει να υπογραμμίσουμε ότι, εξαιτίας των αμελειών και των παραλείψεων στην πολιτική καταπολέμησης της ΣΕΒ, εκδηλώνονται και άλλα κρούσματα αυτής της ασθένειας, ενώ εμείς οφείλουμε να είμαστε έτοιμοι να επέμβουμε σε αυτά τα νέα κρούσματα, αποφεύγοντας τα συμβάντα του Βελγίου, όπου ένα σφάγιο μολυσμένου ζώου μετετράπη σε ζωικό άλευρο.
<P>
Έτσι, όπως υπάρχουν νέα κρούσματα της ΣΕΒ, θα υπάρχουν και νέα κρούσματα της παραλλαγής της Creutzfeldt-Jacob, η οποία σήμερα βρίσκεται σε φάση επώασης, γιατί επιβεβαιώθηκε δυστυχώς η επιστημονική σχέση μεταξύ του παθογενούς παράγοντα της ΣΕΒ και της νέας παραλλαγής της CreutzfeldtJacob. Είναι λοιπόν απαραίτητο να υπάρχει επάρκεια τόσο στην παρακολούθηση όσο και στις δράσεις προστασίας και ελέγχου των πολιτών. Αναφορικά με τα λεγόμενα του Προέδρου Santer, χρειάζονται επίσης μέσα για μια χρηματοδοτική εισφορά αλληλεγγύης υπέρ των οικογενειών που επλήγησαν και για πραγματική αποζημίωση προς τους ασθενείς και τους συγγενείς τους, με την συμμετοχή και των κρατών μελών.
<P>
Εξάροντας τα αναγκαία συμπεράσματα από όλη αυτήν την υπόθεση, μπορούμε να αναγνωρίσουμε την ανάγκη χάραξης μιας νέας πολιτικής ελέγχων σχετικά με το σύνολο της εξεταζόμενης ημερήσιας διάταξης, καθώς και επαρκούς εφαρμογής της αρχής προφύλαξης. Από αυτήν την άποψη, θα πρέπει να επισημάνουμε ότι η περίπτωση της ΣΕΒ αποτελεί παράδειγμα το οποίο πρέπει να χρησιμεύσει τόσο στη βελτίωση της πολιτικής για την προστασία των καταναλωτών όσο και στη δημιουργία μιας φιλικής προς το περιβάλλον γεωργίας. Από τις επόμενες προθεσμίες και μετά, θα έχουμε να αντιμετωπίσουμε νέα προβλήματα: την αναθεώρηση της νομοθεσίας περί τροφίμων, επί της οποίας υφίσταται μία Πράσινη Βίβλος, αλλά η εξέταση της οποίας άφησε μεγάλα κενά και αμφιβολίες, κυρίως όσον αφορά την πολιτική σχετικά με τις ορμόνες, τη χρήση αντιβιοτικών στην διατροφή των ζώων, το novel food , την προσθήκη γενετικά μεταλλαγμένων οργανισμών στα τρόφιμα, το μέλλον των κτηνιατρικών μορφών σαλμονέλλας. Για όλους αυτούς τους λόγους ευχόμαστε, για φέτος, τα διάφορα θεσμικά όργανα της Ευρωπαϊκής Ένωσης να καταφέρουν, μέσω των εξαμηνιαίων εκθέσεων της Επιτροπής και της σχετικής Διάσκεψης, να δώσουν επαρκείς απαντήσεις, οι οποίες καταρχήν απαντούν στις απαιτήσεις των καταναλωτών και των πολιτών της Ευρωπαϊκής Ένωσης.

<SPEAKER ID=58 LANGUAGE="IT" NAME="Dell'Alba">
Κύριε Πρόεδρε, κύριε Πρόεδρε της Επιτροπής, αγαπητοί συνάδελφοι, εξ' ονόματος της ομάδας της Ευρωπαϊκής Ριζοσπαστικής Συμμαχίας, θα ήθελα να εκφράσω την ικανοποίηση και ταυτόχρονα την δυσαρέσκειά μου για την κατάσταση και τον τρόπο με τον οποίο αντιμετωπίζεται το ζήτημα της ΣΕΒ: καταρχάς ικανοποίηση, ως βουλευτής, για τον σημαντικότατο ρόλο που διαδραματίζει το Κοινοβούλιο στον χειρισμό αυτής της υπόθεσης, στην παρακίνηση της Επιτροπής, αλλά και ικανοποίηση να βλέπει κανείς την Επιτροπή να ανταποκρίνεται, από πολλές απόψεις, σε αυτές τις εκδηλώσεις θεμιτής εμπιστοσύνης, οι οποίες προέρχονται από το Κοινοβούλιο, έκφραση και της ευρωπαϊκής κοινής γνώμης, προκειμένου να αναχαιτίσει τους κινδύνους, να ελέγξει και από δω και στο εξής, να μην επαναλάβει τα λάθη του παρελθόντος που, μέχρι τώρα, υπήρχαν στον τρόπο αντιμετώπισης του θέματος των τρελών αγελάδων.
<P>
Αλλά αισθάνομαι και δυσαρέσκεια για το λόγο ότι η Επιτροπή δεν ακολούθησε όλες μας τις συστάσεις και επέδειξε φανερή δειλία - επιτρέψτε μου, Πρόεδρε Santer - όσον αφορά τα συνοδευτικά μέτρα: καλή η αναδιάρθρωση, πολύ καλή η δουλειά που έχει γίνει μέχρι τώρα, ιδιαίτερα από τον αρμόδιο για τον συγκεκριμένο τομέα Επίτροπο και από την Επιτροπή στο σύνολό της, αλλά κακή, κατά τη γνώμη μου, η έλλειψη θάρρους για εμβάθυνση, όπως ζητούσε το Κοινοβούλιο, τόσο σε εσωτερικό επίπεδο όσο και σε επίπεδο μέτρων κατά του κράτους μέλους, το οποίο - δεν θα μπορούσα να μην το πω - στάθηκε η γενέτειρα αυτής της κρίσης. Δυσαρέσκεια επίσης, αν μου επιτρέπετε, για εκείνους τους συναδέλφους του Κοινοβουλίου οι οποίοι αντίθετα έπαιξαν με την τραγωδία, θέλοντας να ξεχωρίσουν από τον σωρό και δίνοντας έτσι μια εικόνα για μας και την Επιτροπή, εντελώς ανεπαρκή. Ευτυχώς τουλάχιστον που οι απειλές αυτές δεν είχαν κανένα επακόλουθο και που δεν υπήρξε λογοκρισία. Το Κοινοβούλιο, με σοβαρότητα, πρόκειται όντως να ψηφίσει ένα σημαντικό έγγραφο και φυσικά δεν μπορεί να μην αναγνωρίσει την πολύ καλή δουλειά που έχει γίνει μέχρι τώρα.

<SPEAKER ID=59 LANGUAGE="EN" NAME="Νicholson">
Kύριε Πρόεδρε, και εγώ θα ήθελα να συνταχθώ με όσους συνεχάρησαν την Πρόεδρο της επιτροπής και τον εισηγητή για τη θαυμάσια εργασία τους.
<P>
Εκφράζω ασφαλώς την ικανοποίησή μου για την έκθεση αυτή, ως βάση που θα εξασφαλίσει ότι ποτέ δεν πρόκειται να αντιμετωπίσουμε ξανά ένα τόσο σοβαρό ή δύσκολο πρόβλημα, όπως ήταν για εμάς η ΣΕΒ. Οι εκτροφείς βοοειδών στο Ηνωμένο Βασίλειο χρειάστηκε να υποστούν τις πλέον σοβαρές συνέπειες λόγω των περικοπών από την πλευρά της βιομηχανίας κρέατος και οστεάλευρου. Πρέπει να μαθαίνουμε από τα λάθη του παρελθόντος και να φροντίζουμε ώστε να μην ξανασυμβούν. Πράγματι, χρειαζόμαστε διαφάνεια και μεγαλύτερη ειλικρίνεια και πρέπει να αποκαταστήσουμε την εμπιστοσύνη των καταναλωτών στο γεγονός ότι τα τρόφιμα που αγοράζουν στα καταστήματα έχουν την καλύτερη δυνατή ποιότητα.
<P>
Πρέπει τώρα να κοιτάξουμε το μέλλον. Εκφράζω την ικανοποίησή μου για τη σημερινή προσέγγιση του κ. Cunningham, διότι είναι βέβαιο ότι από τότε που ανέλαβε τα καθήκοντά του είναι φανερό ότι έχει αλλάξει τις σχέσεις μεταξύ της Προσωρινής Επιτροπής και της βρετανικής κυβέρνησης.
<P>
Χαίρομαι που η έκθεση κατάφερε να αποφύγει τη διατύπωση ορισμένων από τις πιο ακραίες θέσεις που υποστηρίζονταν από μία μειοψηφία. Όπως προανέφερα, πρέπει τώρα να προχωρήσουμε. Πιστεύω επίσης ότι πρέπει να δώσουμε τέλος στο κυνήγι μαγισσών που έγινε κατά των ανωτέρων στελεχών της Επιτροπής και μάλιστα, σε μεγάλο βαθμό, κατά της βρετανικής κυβέρνησης.
<P>
Είναι σημαντικό να δημιουργήσουμε κλίμα εμπιστοσύνης και να επανέλθουμε στα υψηλότερα δυνατά πρότυπα παραγωγής για όλα τα είδη διατροφής και να διασφαλίσουμε ότι τα τρόφιμα που εισάγονται στην Ευρωπαϊκή Ένωση έχουν τα ίδια υψηλά ποιοτικά κριτήρια με εκείνα που παράγονται από τους αγρότες της Ένωσης.
<P>
Στο μέλλον πρέπει να στηρίζουμε τις αποφάσεις μας σε αποκλειστικά επιστημονικά στοιχεία και όχι σε παραπλανητικές πληροφορίες που προβάλλονται από τα μέσα ενημέρωσης και τον Τύπο.
<P>
Επιθυμώ να συγχαρώ την Επιτροπή για τον θετικό τρόπο με τον οποίο αντιμετωπίζει τις εισηγήσεις που της υποβλήθηκαν από την Προσωρινή Επιτροπή και θα ήθελα να σημειωθεί η έκφραση της ευγνωμοσύνης μου στους Επιτρόπους κκ. Fischler και Bonino και το προσωπικό τους για τη βοήθεια, τη συνδρομή, καθώς και για τον υπεύθυνο τρόπο με τον οποίο προσέγγισαν το πρόβλημα αυτό και τον τρόπο με τον οποίο ανταποκρίθηκαν στις ευθύνες τους.
<P>
Επειδή προέρχομαι από τη Βόρειο Ιρλανδία, όπου οι εκτροφείς βοοειδών επλήγησαν σε μεγάλο βαθμό από την απαγόρευση των εξαγωγών βοοειδών από το Ηνωμένο Βασίλειο, θα ήθελα να πω πως ελπίζω ότι τόσο η Επιτροπή όσο και το Συμβούλιο θα ανταποκριθούν στις ευθύνες τους. Ελπίζω ότι όταν επιτευχθούν οι δεσμεύσεις που αναλήφθηκαν στη Φλωρεντία, όπως πιστεύω ότι έχουν επιτευχθεί στη Βόρειο Ιρλανδία, η απαγόρευση θα αρθεί αμέσως και δε θα υπάρξουν δισταγμοί και πισωγυρίσματα, ενώ θα υπάρξει ανταπόκριση στις αυξημένες απαιτήσεις μας. Περιμένω τη στιγμή που αυτό θα συμβεί. Σας εύχομαι όλα να πάνε καλά στο μέλλον και ελπίζω ότι ποτέ δεν θα χρειαστεί, σε οποιαδήποτε παρόμοια περίπτωση ή χρονική στιγμή, να ασχοληθούμε στο Κοινοβούλιο αυτό με ένα τέτοιο πρόβλημα.

<SPEAKER ID=60 LANGUAGE="FR" NAME="Martinez">
Κύριε Πρόεδρε, ο κ. Bφge μας παρέδωσε την έκθεση της επιτροπής παρακολούθησης, η οποία κατάπληξε όλους τους συναδέλφους μας.
<P>
Τα βοοειδή εξακολουθούν να πεθαίνουν στο Βέλγιο, στη Γαλλία, στη Μεγάλη Βρετανία, αλλά όλα πάνε καλά. Ακόμα και αν πρόκειται για βοοειδή που γεννήθηκαν μετά την απαγόρευση των αλεύρων, δεν είναι σοβαρό, και ακόμα και αν ένα βελγικό βοοειδές βρέθηκε μέσα σε 1.200 τόνους αλεύρι! Υπάρχουν 21 επίσημα κρούσματα της Creutzfeld-Jacob. Αφού όλα αυτά δεν αγγίζουν την Επιτροπή, λίγο ενδιαφέρει. Η επιστημονική απόδειξη της μετάδοσης από το ζώο στον άνθρωπο έχει δοθεί, αλλά δεν είναι ανησυχητικό. Τα άλευρα εξακολουθούν να κυκλοφορούν, να παρασκευάζονται και να καταναλώνονται, το βασικό όμως είναι η διαφάνεια! Το ίδιο εξάλλου, εάν, στο όνομα της διαφάνειας, η κ. Green απέκλεισε από την επιτροπή παρακολούθησης τους μη εγγεγραμμένους και την ARE, δέκα εκατομμύρια ψηφοφόροι δεν έχουν δικαίωμα στην διαφάνεια: αυτοί, μπορούν να πεθάνουν!
<P>
Έτσι, σε αντάλλαγμα, η Επιτροπή μας προσέφερε κάποια ψίχουλα σχετικά με την εσωτερική αναδιοργάνωση, τον κανονισμό για την απόσυρση των υλικών που είναι επικίνδυνα για τη διατροφική αλυσίδα, ένα ελάχιστο ποσό 50 εκατομμυρίων ECU για την έρευνα, την επεξεργασία των αλεύρων από ζωϊκά απόβλητα που βελτιώθηκε κάπως, αλλά το βασικό δεν έγινε, κύριε Πρόεδρε, Κύριε Επίτροπε, δεν υπήρξαν δηλαδή πειθαρχικά μέτρα κατά των υπευθύνων των σοβαρών λαθών: μόνο ο καημένος κ. Mansito αναγκάστηκε να πάρει σύνταξη, ο Δανός κ. Hoelgaard προάγη σε διευθυντή των φυτικών προϊόντων, έτσι ώστε αφού δηλητηρίασε τα ζώα, θα ασχοληθεί τώρα με τα φυτά. Ο κ. Meldrum συνταξιοδοτήθηκε, ήταν η μόνη κύρωση, και ο κ. Marchant δεν έπαθε τίποτα απολύτως. Όσο για τον στυγνό επιχειρηματία κ. McSharry, φυσικά, τη γλίτωσε.
<P>
Δεν τέθηκε θέμα ευθύνης της βρετανικής κυβέρνησης, ούτε των αδελφών De Mulder, η βρετανική κυβέρνηση δεν ζήτησε συγγνώμη, τουλάχιστον όχι για αυτό το έγκλημα κατά των βοοειδών, το οποίο δεν ξέρω αν είναι απαράγραπτο, ενώ υπάρχει παρόλα αυτά έγκλημα κατά ανθρώπινων θυμάτων, στο μέτρο που το να βλέπουν τα κοπάδια τους κατεστραμμένα αποτελεί για τους εκτροφείς ένα ψυχολογικό δράμα που δεν είναι αμελητέο, και έγκλημα κατά των φορολογουμένων, εάν πιστέψουμε τον κ. Tillich, ο οποίος, στην γενική έκθεσή του για τον προϋπολογισμό του 1998, μας έλεγε ακριβώς το κόστος αυτών των μέτρων: 1, 5 δισεκατομμύριο ECU για το 1996, 2, 2 δισεκατομμύρια για το 1997, πάνω από 1 δισεκατομμύριο ECU με έμμεσο τρόπο. Πίστευα ότι η Ευρωπαϊκή Επιτροπή ενδιαφερόταν για την υπεράσπιση των οικονομικών συμφερόντων της Ευρωπαϊκής Ένωσης!
<P>
Υπάρχουν επιπλέον κάποιοι παραλογισμοί: οι σκελετοί συνεχίζουν να μεταποιούνται, είναι αλήθεια, σε άλευρα για τα μη μηρυκαστικά, τα επικίνδυνα υλικά που έχουν απαγορευτεί στην Ευρωπαϊκή Ένωση εισάγονται παρόλα αυτά από τις Ηνωμένες Πολιτείες της Αμερικής, όπως τα κρέατα με ορμόνες. Ασφαλώς θα βάλουμε ετικέτες στα βοοειδή, αλλά το 2000! Για δύο χρόνια, ούτε ετικέτες, ούτε έλεγχος στην Douvres, ούτε έλεγχος για το εμπάργκο! Και χειρότερο ακόμα! Η Βόρειος Ιρλανδία, η τελευταία δηλαδή βρετανική αποικία μαζί με το Γιβραλτάρ από τότε που το Χονγκ Κόνγκ απεχώρησε, η Βόρειος Ιρλανδία χρησιμεύει ως "βοοειδές» της Τροίας.
<P>
Να λοιπόν η ουσία από όσα έχουν γίνει, παραπετάσματα καπνού δηλαδή και τεχνικά καπνογόνα. Είναι αλήθεια, κύριε Πρόεδρε της Επιτροπής, ότι το μόνο αποτελεσματικό μέτρο ήταν η απαγόρευση της ελεύθερης κυκλοφορίας, αλλά ήταν σαν να χτυπάμε την καρδιά του ευρωπαϊκού οικοδομήματος το να σας πούμε πού βρίσκεται το μόνο αποτελεσματικό μέτρο!

<SPEAKER ID=61 NAME="Bonino">
Κύριε Πρόεδρε, θα ήθελα να πω, με λίγα λόγια, ποια είναι η αίσθησή μου σε αυτό το στάδιο της συζήτησης. Καταρχήν, θέλω να τονίσω ότι αυτό που κάναμε μαζί κατά τη διάρκεια των έξι τελευταίων μηνών, υπάγεται ακριβώς σε μια διαδικασία, και ότι δεν βρισκόμαστε σήμερα στο τελικό σημείο της, αλλά απλά σε ένα στάδιο μιας διαδικασίας που πρέπει να συνεχιστεί. Δεν υπήρχε καμία αμφιβολία ότι όλα θα μπορούσαν να τακτοποιηθούν σε έξι μήνες. Να γιατί σας αναγγείλαμε μια ολόκληρη σειρά μέτρων που έπρεπε να ληφθούν σε ένα δεδομένο χρονικό διάστημα. Πρέπει να είμαστε σαφείς μεταξύ μας. Βρισκόμαστε σε ένα σημαντικό στάδιο, όχι στο τελικό σημείο.
<P>
Δεν πρόκειται σήμερα να χαλαρώσουμε την πίεση ή να βάλουμε ένα τέλος στον αμοιβαίο έλεγχο, στον διάλογο ανάμεσα στο Κοινοβούλιο και την Επιτροπή. Ασφαλώς, ο συνομιλητής δεν θα είναι πια η επιτροπή παρακολούθησης, αλλά πιστεύω ότι πρέπει τουλάχιστον να συνεχίσουμε να ενημερώνουμε και να επιδιώκουμε τη συμμετοχή της Επιτροπής Περιβάλλοντος, Δημόσιας Υγείας και Προστασίας των Καταναλωτών, όπως κάναμε αυτούς τους τελευταίους έξι μήνες. Συνεπώς, τα πράγματα δεν πρέπει να συνοψίζονται, κυρίες και κύριοι βουλευτές, στις δύο εκθέσεις και στη διάσκεψη που αποφασίστηκε να οργανωθεί για να ενισχυθεί ο διάλογος, στο τέλος του 1998. Πρέπει να συνεχιστεί μια σχέση, μόνιμου χαρακτήρα, με την επιτροπή που έχει αναλάβει την προστασία των καταναλωτών.
<P>
Κατά τα άλλα, πιστεύω ότι αυτή η περίοδος μας απέδειξε ότι, σε φακέλους τόσο δύσκολους, δεν υπάρχουν έτοιμες απαντήσεις, ότι δεν είναι όλα ξεκάθαρα. Θα το θέλαμε και εμείς επίσης, αφού τότε όλα θα ήταν πιο ξεκάθαρα και για μας. Αλλά, δυστυχώς, δεν είναι έτσι. Κάθε μέρα σχεδόν, κάθε εβδομάδα, η ίδια η επιστήμη κάνει νέες ανακαλύψεις, στο ίδιο αυτό φάκελο. Και το ζήσαμε αυτό μαζί όταν, αφού επεξεργαστήκαμε νομοθετικές προτάσεις, χρειάστηκε να τις τροποποιήσουμε στη συνέχεια, υπό το φως επιστημονικών γνωμοδοτήσεων που οδηγούσαν προφανώς προς άλλη κατεύθυνση.
<P>
Να λοιπόν πού έχει φτάσει ο κόσμος μας, ο οποίος βρίσκεται σε μια δυναμική διαδικασία. Σε ένα τόσο πολύπλοκο πλαίσιο, πιστεύω ότι το θετικό στοιχείο ήταν, κατά τη διάρκεια αυτών των έξι μηνών, η συνεργασία μεταξύ της Επιτροπής και του Κοινοβουλίου, που απέδειξε ότι ήταν δυνατόν να προχωρήσουμε, σε ένα κλίμα αντιπαράθεσης, όχι πάντα ήρεμο πρέπει να το παραδεχτούμε, αλλά σε πνεύμα διαλόγου, που είναι το πιο κατάλληλο να μας βοηθήσει.
<P>
Όσον αφορά εμάς, πιστεύουμε ότι θα μπορέσουμε σύντομα να συμπληρώσουμε τη διάρθρωση που έχει αναλάβει τον έλεγχο. Οι επιστημονικοί σύμβουλοι είναι όλοι ήδη στην θέση τους. Η επιστημονική επιτροπή έχει την διαδικασία της, που όλος ο κόσμος γνωρίζει. Όσον αφορά τον μηχανισμό ελέγχου, πιστεύουμε ότι θα έχει τεθεί σε λειτουργία στο τέλος του 1998, με εκατό περίπου επιθεωρητές.
<P>
Υπάρχει και ένα τρίτο στοιχείο που θα ήθελα να τονίσω εδώ. Ο καθένας χάρηκε για τον διαχωρισμό που θεσπίστηκε ανάμεσα στη νομοθετική και την ελεγκτική εξουσία. Επιθυμώ ωστόσο να σας επισημάνω ότι δεν είναι αυτή η μεθοδολογία που ακολουθείται από τα περισσότερα κράτη μέλη. Να λοιπόν μια άλλη πλευρά, πολύ σύνθετη, μιας κατάστασης όπου νομοθεσία, έλεγχοι και επιστημονικές γνωμοδοτήσεις διαχωρίζονται σε κοινοτικό επίπεδο, αλλά όχι σε εθνικό. Αυτό μας κάνει να πούμε ότι πρέπει να γίνουν ακόμα προσπάθειες για να ενισχύσουμε τον διάλογο ανάμεσα στα κράτη μέλη και να τα οδηγήσουμε να βελτιώσουν και αυτά τον τρόπο δράσης τους, δεδομένου ότι η πρώτη ευθύνη των ελέγχων θα εξακλουθήσει να βαρύνει τα κράτη μέλη.
<P>
Θα έχουμε ίσως ακόμα την ευκαιρία να μιλήσουμε για όλα αυτά τα στοιχεία από τώρα ως το τέλος της συζήτησης, και θα δούμε ότι πρόκειται για τρία στοιχεία που είναι - μου φαίνεται - τα πιο προφανή σε αυτόν τον φάκελο, όπου εξάλλου δεν υπάρχει μόνο μαύρο και άσπρο, αλλά, δυστυχώς, και πολύ γκρι, και φαιά ουσία, και αυτό πρέπει να μας ωθήσει να τηρήσουμε την αρχή της προφύλαξης, λαμβάνοντας υπόψη, φυσικά, το γεγονός ότι ακόμα και αυτή η αρχή παρουσιάζει πλευρές που θα ήταν ενδιαφέρον να αναλύσουμε εμπεριστατωμένα.
<P>
Ευχαριστώ τους αξιότιμους βουλευτές που παρενέβησαν. Είμαι σίγουρη ότι, από δω και πέρα, το Συμβούλιο θα φανεί πιο συνεργάσιμο. Όπως και να έχει, μπορούμε πάντα να ελπίζουμε, όπως είπαμε. Το ενδιαφέρον είναι διαφορετικό, δεν υπάρχει αμφιβολία γι'αυτό. Σας ευχαριστώ για την παρουσία σας. Αισθανόμασταν πιο μόνοι πριν από μερικούς μήνες. Επιθυμούσα, όπως και ο Πρόεδρος, να τονίσω αυτό το γεγονός, που είναι επίσης μια απόδειξη ότι θέλετε να αναλάβετε τις ευθύνες σας. Αυτά πιστεύω ότι μπορώ να σας πω σε αυτό το στάδιο, επιφυλασσόμενη ίσως, σχετικά με τις απαντήσεις που θα δώσω αργότερα στις άλλες ερωτήσεις.
<P>
(Χειροκροτήματα)

<SPEAKER ID=62 NAME="Fischler">
Κύριε Πρόεδρε, αξιότιμες κυρίες και κύριοι βουλευτές, επιτρέψτε μου να περιοριστώ σε μερικές μόνο απόψεις της έκθεσης Bφge, που εμπίπτουν άμεσα στο πεδίο των αρμοδιοτήτων μου.
<P>
Κατ' αρχήν, ας ασχοληθούμε με την ασφάλεια και την ποιότητα των τροφίμων και με την ταυτόχρονη αύξηση της ανταγωνιστικότητας των αγροτικών προϊόντων. Αυτά αποτελούν, όπως γνωρίζετε, τους κύριους στόχους του γεωργικού τμήματος στην Ατζέντα 2000. Γι' αυτό χαιρετίζω τις σαφείς σχετικές διαπιστώσεις της έκθεσης και είμαι ευγνώμων για την στήριξη του Ευρωπαϊκού Κοινοβουλίου και για το ότι εισήγαγε κοινωνικά και οικολογικά κριτήρια ανάπτυξης στην μελλοντική διαμόρφωση της κοινής γεωργικής πολιτικής, όπως εγώ είχα προτείνει στην Ατζέντα 2000. Θα πρέπει όμως, από κοινού, να καταβάλουμε πολλές προσπάθειες και εργασία για να πείσουμε τα κράτη μέλη.
<P>
Χαιρετίζω ακόμη την ευχή για μέτρα προσαρμοσμένα στις κατά τόπους περιοχές και την απαίτηση για μια περιφερειακή δηλ. κατά περιοχή αναγνώριση της βέλτιστης, ειδικής εντατικοποίησης (καλλιεργειών). Θεωρώ την απαίτηση αυτή, απολύτως εύλογη και είμαι ευγνώμων, στο Ευρωπαϊκό Κοινοβούλιο, για την περαιτέρω ανάπτυξη αυτής της θέσης. Στο μέτρο αυτό, η μεγαλύτερη ευελιξία του Κανονισμού 20/78 συνιστά μια λογική της συνέπεια.
<P>
Η παρότρυνση να συσχετισθούν οι αντισταθμιστικές πληρωμές με ένα κώδικα καλής γεωργικής πρακτικής, με την έννοια μιας βιώσιμης διαχείρισης της γεωργίας, μου είναι πολύ συμπαθής. Ελπίζω, ότι μπορεί εδώ να μου παράσχει κάλυψη ο Πρόεδρος του Συμβουλίου, σήμερα το απόγευμα, όταν το Συμβούλιο των Υπουργών Γεωργίας καθορίσει την στάση του, για την Ατζέντα 2000. Βλέπω, πάντως, μια κάποια αντίφαση στην αξίωση του Ευρωπαϊκού Κοινοβουλίου που προαναφέρθηκε και αφορά την επέκταση των καλλιεργήσιμων επιφανειών καθώς και την ανάπτυξη της εκτεταμένης γεωργίας. Θα εμβαθύνουμε πάνω σ' αυτό το σημείο σε πρώτη ευκαιρία, στα πλαίσια της Επιτροπής Γεωργίας, του Κοινοβουλίου.
<P>
Όπως γνωρίζετε, η Ευρωπαϊκή Επιτροπή άσκησε έφεση κατά της ομάδας εργασίας του ΠΟΕ για το κρέας που περιέχει ορμόνες. Εδώ δεν έχουμε κανενός είδους απόκλιση. Μου φαίνεται σημαντικό πάντως ότι μπορείτε να χρησιμοποιήσετε τις κοινοβουλευτικές επαφές σας, ιδιαίτερα με τις ΗΠΑ, για να καταστήσετε σαφές στους εμπορικούς εταίρους μας ότι στο ζήτημα των ορμονών δεν πρόκειται να ενδώσουμε.
<P>
Επιτρέψτε μου τώρα να αναφερθώ σε μερικά σημεία της έκθεσης. Ο στόχος της διασφάλισης υψηλών "προτύπων» σχετικά με την προστασία της υγείας των καταναλωτών πρέπει να επιβληθεί τόσο στην νομοθεσία όσο και στην μεταφορά και εποπτεία του, σε εθνικό επίπεδο, αλλά και στην κατά τόπους εφαρμογή του. Για τον λόγο αυτό, θα εξετάσουμε και περαιτέρω συστηματικά την νομοθεσία μας για να διαπιστώσουμε αν αντέχει αυτήν την απαίτηση, και για να πραγματοποιηθούν οι αντίστοιχες προσαρμογές και περαιτέρω εργασίες, εκείνες που θα κριθούν απαραίτητες.
<P>
Επιπλέον, με αφορμή την ενημέρωση της υφιστάμενης νομοθεσίας, που προκύπτει τακτικά κατά την προσαρμογή σε τεχνικές και καινοτομίες, θα προβούμε σε μια ριζική επανεξέταση αυτών των διατάξεων. Πρέπει να ξέρουμε σαφώς ότι βρισκόμαστε μπροστά σε ένα πρόγραμμα εργασίας, η υλοποίηση του οποίου, όπως προείπε η συνάδελφός μου Emma Bonino, αποτελεί μια συνεχή πορεία, κάτι στο οποίο πρέπει να αποδίδεται διαρκώς σημασία και η αποτελεσματικότητα του οποίου εξαρτάται επίσης από τους διαθέσιμους πόρους.
<P>
Ένα πρώτο σημείο αυτού του προγράμματος, για το οποίο εργάζονται οι υπηρεσίες μου, είναι η βελτίωση του κοινοτικού συστήματος μέτρων ελέγχου στον κτηνιατρικό τομέα. Ένας άλλος τομέας, στον οποίο υπάρχουν ανοικτά κάποια ερωτήματα, είναι η χρήση ζωϊκών αλεύρων και οστεαλεύρων για τη διατροφή των ζώων. Η Ευρωπαϊκή Επιτροπή ακολουθεί εδώ την μοναδική διέξοδο που έχει, βασίζοντας την πολιτική της στις αρχές του safe sourcing , safe processing και safe use . Στην έκθεση του Κοινοβουλίου παρουσιάζονται, σ' αυτόν τον συσχετισμό, δύο ειδικά προβλήματα, δηλαδή το ερώτημα του τι θα συμβεί με τα νεκρά ζώα, και η ερώτηση αν σε χορτοφάγα πρέπει τελικά να χορηγούνται, ως τροφή, ζωικές πρωτεΐνες.
<P>
Και τα δύο ερωτήματα πρέπει να συζητηθούν σοβαρά. Όπως μόλις ανακοίνωσα στην Διάσκεψη για τα οστεάλευρα και τα ζωάλευρα, αυτά τα θέματα θα συζητηθούν στο πλαίσιο δημόσιας διαβούλευσης. Είναι έτοιμο κιόλας το έντυπο της διαβούλευσης, έχει διαβιβαστεί στο Ευρωπαϊκό Κοινοβούλιο και από τις 14 Νοεμβρίου είναι επίσης διαθέσιμο και από το Internet. Και η έρευνα υπόκειται σε διαρκείς εξελίξεις και ο κατάλογος των προτεραιοτήτων της έρευνας γίνεται ολοένα και μακρύτερος. Έχουμε τώρα, για πρώτη φορά, να κάνουμε με μια νέα μορφή νόσου, όπου υπάρχουν τεράστιες ανάγκες για έρευνα.
<P>
Η Ευρωπαϊκή Επιτροπή προσπαθεί να συντονίσει τις ερευνητικές δραστηριότητες των κρατών μελών σ' αυτόν τον τομέα, και να διαθέσει χρήματα για προγράμματα ερευνών. Για να διασφαλιστεί, επίσης, επαρκές ενδιαφέρον εκ μέρους των επιστημόνων, ιδιαίτερα για θέματα εφαρμοσμένης έρευνας, για την νόσο του ΣΕΒ, θα πρέπει να σκεφτούμε μαζί με το Ευρωπαϊκό Κοινοβούλιο μήπως θα έπρεπε ίσως να ακολουθήσουμε κάποιους νέους δρόμους.
<P>
Αναφέρετε στην έκθεση σας ότι στο μέλλον η Ευρωπαϊκή Επιτροπή εγκαίρως και όσο το δυνατόν συντομότερα οφείλει να λάβει μέτρα στον τομέα της υγείας. Συμφωνώ απολύτως. Θα ήθελα όμως να διευκρινίσω ότι αυτό θα ήταν μόνον τότε δυνατόν, όταν μεταξύ άλλων υπάρχουν διαθέσιμοι οι προς τούτοι αναγκαίοι πόροι. Η νόσος ΣΕΒ έθεσε τα ευρωπαϊκά θεσμικά όργανα μπροστά στην πρόκληση να υπερνικήσουν μια κρίση, με ευρωπαϊκές διαστάσεις. Η Εξεταστική Επιτροπή του Ευρωπαϊκού Κοινοβουλίου, όπως και η Επιτροπή Παρακολούθησης, έδειξαν κάποιους νέους δρόμους, για την κοινή διατύπωση της πολιτικής μας, στο πεδίο της προστασίας της υγείας και των καταναλωτών, καθώς και σχετικά με την γεωργική πολιτική.
<P>
Αυτόν τον δρόμο της συνεργασίας μεταξύ της Ευρωπαϊκής Επιτροπής και Ευρωπαϊκού Κοινοβουλίου θα ήθελα να ακολουθήσω μαζί σας. Ευχαριστώ!
<P>
(Χειροκροτήματα)

<SPEAKER ID=63 NAME="Boden">
Κύριε Πρόεδρε, ευχαριστώ που μου δώσατε την ευκαιρία να απαντήσω σύντομα στις ερωτήσεις και στις παρατηρήσεις που έγιναν στο Συμβούλιο. Παρατήρησα ότι εκτιμήσατε την παρουσία του Συμβουλίου σε αυτή την συνεδρίαση, ότι έχετε εμπιστοσύνη στον Πρόεδρό του, αλλά μου φαίνεται ότι δεν έχετε μεγάλη εμπιστοσύνη στο Συμβούλιο για τη γεωργία.
<P>
Θα ήθελα να πω στην κ. Roth-Behrendt ότι έχει άδικο και ότι αυτή η δυσπιστία απέναντι στο Συμβούλιο για τη γεωργία δεν είναι δικαιολογημένη. Εξάλλου, το Συμβούλιο αυτό διέκοψε τις διαβουλεύσεις του σχετικά με την Ατζέντα 2000, για την οποία πρέπει να λάβει μία απόφαση μέχρι αύριο το βράδυ, για να τονίσει την σημασία που δίδει σε αυτήν την συζήτηση, και στην προβληματική της ασφάλειας των τροφίμων. Θα προσπαθήσω επίσης, κατά τη διάρκεια της παρέμβασής μου, να δείξω ότι το Συμβούλιο, και ιδιαίτερα το Συμβούλιο για τη γεωργία, δεν έπαψε τις προσπάθειές του για να βελτιώσει την προβληματική για την υγεία και την ασφάλεια των τροφίμων και ότι προσπάθησε να ακολουθήσει τις συστάσεις και τις προτάσεις που έγιναν σχετικά με το θέμα αυτό από την Επιτροπή.
<P>
Θα ήθελα επίσης να πω ότι η προτεραιότητα, στις διαβουλεύσεις μας, δεν δίδεται στους οικονομικούς και κοινωνικούς προβληματισμούς, παρότι είναι σημαντικοί για έναν μεγάλο αριθμό γεωργών. Τόνισα ότι το Συμβούλιο ενεργεί πάντα δίδοντας την πρώτη προτεραιότητα στην προστασία της ανθρώπινης υγείας.
<P>
Έπειτα, η κ. Roth-Behrendt καταλόγισε στο Συμβούλιο ότι δεν έλαβε το άρθρο που πρότεινε το Ευρωπαϊκό Κοινοβούλιο ως νομική βάση για τον κανονισμό σχετικά με την επισήμανση του βοείου κρέατος και την καταγραφή των βοοειδών. Θα ήθελα να πω σχετικά με αυτό ότι η επιλογή της κατάλληλης νομικής βάσης, σύμφωνα με μια σταθερή νομολογία του Δικαστηρίου, δεν εξαρτάται από πολιτικούς προβληματισμούς, αλλά πρέπει να στηρίζεται στο περιεχόμενο της πράξης που πρόκειται να εγκριθεί.
<P>
Σχετικά με αυτόν τον κανονισμό για την αναγνώριση και την επισήμανση, το Συμβούλιο εκτίμησε, βασιζόμενο εκ νέου σε νομολογίες του Ευρωπαϊκού Δικαστηρίου, ότι κατά την παρούσα κατάσταση των διατάξεων της Συνθήκης, το άρθρο 43 ήταν η κατάλληλη και επαρκής νομική βάση, αφού αυτός ο κανονισμός αφορά την παραγωγή και την εμπορία των γεωργικών προϊόντων που απαριθμούνται στο παράρτημα ΙΙ της Συνθήκης και ότι συμβάλλει στην πραγματοποίηση ορισμένων στόχων της κοινής γεωργικής πολιτικής που αναφέρονται στο άρθρο 39.
<P>
Σίγουρα, εάν το Συμβούλιο δεν ακολούθησε την πρόταση της Επιτροπής, η οποία τροποποιήθηκε άλλωστε, σχεδόν την τελευταία στιγμή, έπειτα από τη συζήτηση του Ευρωπαϊκού Κοινοβουλίου για τη νομική αυτή βάση, θα έπρεπε τουλάχιστον να αναγνωρίσουμε ότι το Συμβούλιο πραγματοποίησε με σαφήνεια και μεγάλη ταχύτητα το έργο του και ότι προσπάθησε να θέσει σε εφαρμογή έναν βασικό κανονισμό, καθώς γνωρίζουμε όλοι ότι η καταγραφή των ζώων και η χωρίς κενά δυνατότητα εντοπισμού των κινήσεών τους είναι βασικές για να μπορέσουμε να εξαλείψουμε αποτελεσματικά και γρήγορα τις ασθένειες. Είναι μια προϋπόθεση για κάθε σίγουρη και ελεγχόμενη επισήμανση του κρέατος και των προϊόντων από το κρέας των ζώων.
<P>
Η κ. Roth-Behrendt κατηγόρησε επίσης το Συμβούλιο ότι δεν ενέκρινε τις προτάσεις μείωσης των τιμών που προτάθηκαν από την Επιτροπή. Σχετικά με αυτό, θα ήθελα να πω ότι το Συμβούλιο για τη γεωργία έχει την γνώμη ότι το εισόδημα των γεωργών δεν είναι υψηλό ώστε να μπορούμε να το μειώσουμε κι άλλο. Το Συμβούλιο είναι της γνώμης ότι, τώρα, δεδομένων των προτάσεων της Ατζέντας 2000, πρέπει να επιμείνουμε για να καθορίσουμε και να επιβεβαιώσουμε την ταυτότητα της ευρωπαϊκής γεωργίας, μια ταυτότητα που να είναι κατ'εικόνα αυτής που το Ευρωπαϊκό Κοινοβούλιο θέλει να δώσει στην ευρωπαϊκή γεωργία, μια γεωργία πολυλειτουργική, αειφόρο, κατανεμημένη σε όλη την επικράτεια της Ευρώπης, που να σέβεται το περιβάλλον, την ευημερία των ζώων, και να προσφέρει προϊόντα καλής και ασφαλούς ποιότητας.
<P>
Ελπίζω ότι, όταν θα επαναλάβουμε τις εργασίες του Συμβουλίου για τη γεωργία σήμερα το απόγευμα, οι συνάδελφοί μου θα επιβεβαιώσουν και θα υπερασπιστούν ομόφωνα, τόσο στο εσωτερικό όσο και στο εξωτερικό της Κοινότητας, αυτήν την ταυτότητα της ευρωπαϊκής γεωργίας. Εάν συμβεί αυτό, πιστεύω ότι θα έχουμε κάνει ένα καλό βήμα προς την κατεύθυνση που επιθυμεί και το Ευρωπαϊκό Κοινοβούλιο για να προωθήσουμε αυτή τη γεωργία που σέβεται την υγεία και την ασφάλεια.
<P>
(Χειροκροτήματα)

<SPEAKER ID=64 LANGUAGE="EN" NAME="Whitehead">
Κύριε Πρόεδρε, και εγώ εκφράζω την ικανοποίησή μου για αυτά που κατάφεραν οι συνάδελφοί μου στην επιτροπή και χαιρετίζω τους πραγματικούς ήρωες της έκθεσης αυτής - τον κ. Medina, τον κ. Bφge και την κα Roth-Behrendt - για τη σημαντική εργασία που έχουν επιτελέσει, και επίσης τους ανθρώπους στην Επιτροπή, με τους οποίους η συνεργασία μας το περασμένο εξάμηνο ήταν εξαιρετικά θετική.
<P>
Η ΣΕΒ και η νόσος Creutzfeld-Jacob ήταν ένας εφιάλτης για την Eυρώπη επί μερικά χρόνια. Πολλοί έχασαν τα προς το ζην και μερικοί έχασαν τη ζωή τους. Η έκθεση Medina και η συνέχειά της έδειξαν ότι το Ευρωπαϊκό Κοινοβούλιο μπορεί το ίδιο να αναλάβει μια κατάλληλη πρωτοβουλία σχετικά με το θέμα αυτό. Πρόκειται για μια άλλη μορφή συναπόφασης, εκτός από το γεγονός ότι εδώ δεν ανταποκρινόμαστε στις προτάσεις της Επιτροπής ή του Συμβουλίου, αλλά εξετάζουμε την κατάσταση λόγω της έλλειψης τέτοιων προτάσεων σε προγενέστερο στάδιο. Η κριτική προς την Επιτροπή κατά τη συζήτηση της έκθεσης Medina έγινε με το πνεύμα αυτό.
<P>
Πρέπει να αναγνωρίσουμε δεόντως ότι η Επιτροπή έκανε σημαντική πρόοδο, ιδιαίτερα μέσω της ΓΔ XIV, το τελευταίο εξάμηνο. Λόγω του γεγονότος αυτού, η συντριπτική πλειοψηφία τόσο της δικής μου όσο και άλλων πολιτικών ομάδων, θεωρεί ότι δεν πρέπει να τεθεί σε ψηφοφορία μια πρόταση μομφής. Υπάρχουν πολλά προβλήματα που μας ανησυχούν ακόμη. Ένα είναι η κάπως αναβλητική στάση σε σχέση με τις πειθαρχικές διαδικασίες στο πλαίσιο της ίδιας της Επιτροπής, αλλά αυτός δεν είναι λόγος να γίνει ψηφοφορία για πρόταση μομφής. Είπαμε στην αρχή ότι αν και ασχολούμαστε με θέματα δημόσιας υγείας και ασφάλειας, δεν είμαστε επιτροπή δημόσιας ασφάλειας στο πνεύμα της Γαλλικής Επανάστασης, ώστε να ζητάμε την κεφαλή ορισμένων επί πίνακι και να υποστηρίζουμε τη διεξαγωγή δικών με σκοπό τη δημοσιότητα. Θέλουμε απλώς να διασφαλίσουμε ότι τα διδάγματα σε σχέση με την εσωτερική πειθαρχία κατανοούνται το ίδιο αποτελεσματικά με ορισμένα άλλα.
<P>
Θεωρούμε επίσης ότι στην αρχή το Συμβούλιο αδράνησε στην απάντησή του προς τις απόλυτα αναγκαίες προτάσεις της Επιτροπής για την υγεία και την ασφάλεια και την επεξεργασία των επικίνδυνων υλικών σε όλη την έκταση της Κοινότητας. Όλα τα μέλη της επιτροπής μας, ιδιαίτερα κατά την επίσκεψή της στο Ηνωμένο Βασίλειο, συγκινήθηκαν από την δυσχερή θέση των θυμάτων της νόσου Creutzfeld-Jacob και των οικογενειών τους, την οποία μας εξέφρασαν πολύ παραστατικά ο κ. και η κ. Churchill. Το σύνολο της επιτροπής θέλησε να εκφράσει την αλληλεγγύη της στα θύματα αυτής της τρομερής ασθένειας και στις οικογένειές τους. Γνωρίζουμε ότι αυτή η συμπάθεια και η υποστήριξη πρέπει είναι υλική, αλλά και ηθική. Στις σχετικές ενέργειες πρέπει να συμμετάσχουν τα κράτη μέλη και η Επιτροπή, και προσβλέπουμε στην ανάληψη πρωτοβουλιών και από τις δύο πλευρές.
<P>
Κατά τη γνώμη μου, η έρευνα σχετικά με τα αίτια της νόσου Creutzfeld-Jacob στο Ηνωμένο Βασίλειο έχει καθυστερήσει εδώ και πολύ καιρό και θα καταβάλω κάθε δυνατή προσπάθεια για την πραγματοποίησή της. Τα επιχειρήματα σε γενικές γραμμές έχουν εθεί και δεν πρέπει τώρα να υπάρξουν περιττές καθυστερήσεις σχετικά με τις λεπτομέρειες. Η βρετανική κυβέρνηση εκφράζει την ικανοποίησή της για την εν λόγω έκθεση. Αυτή τη φορά δεν υπάρχει καμία από τις κακεντρεχείς επικρίσεις που στρέφονταν κατά της προηγούμενης έκθεσης του κ. Μedina. Ο Υπουργός Δρ. Cunningham, όταν παρουσιάστηκε ενώπιον της επιτροπής, κατέστησε απόλυτα σαφές ότι ορθώς καλείται και ότι πάντοτε θα αποδέχεται σχετικές προσκλήσεις. Είναι καλύτερο να τονίζουμε τις θετικές πλευρές της δήλωσης αυτής, παρά να προχωρούμε σε νομικές σοφιστείες για το τί ζητείται ή δεν ζητείται, τί επιτρέπεται ή δεν επιτρέπεται και τί απαιτείται ή δεν απαιτείται στο πλαίσιο της Διοργανικής Συμφωνίας.
<P>
Το Ηνωμένο Βασίλειο βρέθηκε από την αρχή στο επίκεντρο της επιδημίας της ΣΕΒ, αλλά με τα προληπτικά μέτρα που έχουν τεθεί σε ισχύ, δικαιούται να θεωρεί ότι αποτελεί παράδειγμα σχετικά με τα πρότυπα υγείας και ασφάλειας, περιλαμβανομένης της ασφαλούς αποθήκευσης των υπολειμμάτων σφαγίων που έχουν υποστεί μετατροπή. Αρκετοί άνθρωποι έχουν αναφερθεί σε αυτό. Θα ήθελα απλώς να επισημάνω ότι ενώ έχουν γίνει τα πάντα για να τηρηθούν οι όροι της συμφωνίας της Φλωρεντίας, για να υπάρξει απόλυτη υγεία και ασφάλεια όσον αφορά τα υπολείμματα σφαγίων που έχουν υποστεί μετατροπή - που αποθηκεύονται με τη μορφή κρέατος και οστεάλευρου - πρέπει να φυλάσσονται σε συνθήκες πλήρους ασφάλειας έως ότου αποτεφρωθούν με ασφαλή τρόπο. Δεν πρέπει να απαιτήσουμε την άμεση αποτέφρωση του συνόλου των εφεδρικών αποθεμάτων.
<P>
Πιστεύουμε ότι όλα τα κράτη μέλη πρέπει τώρα να είναι έτοιμα να συμφωνήσουν στα ίδια προληπτικά μέτρα που έχουν ήδη υλοποιηθεί από το Ηνωμένο Βασίλειο. Τα πρόσφατα γεγονότα στο Βέλγιο έδειξαν ότι η ΣΕΒ μπορεί να εμφανιστεί σε κράτη που θεώρησαν ότι είχαν απαλλαγεί από αυτήν και ότι μπορούν να γίνουν λάθη κατά την ανάλυση και τον τελικό προορισμό των σφαγίων. Το λέω αυτό αποκλειστικά με πνεύμα συμπάθειας και - για να χρησιμοποιήσω την ίδια έκφραση που ο ίδιος ο Πρόεδρος χρησιμοποίησε σήμερα - αλληλεγγύης προς οποιαδήποτε χώρα του κόσμου που επλήγη από τη ΣΕΒ με τον τρόπο που επλήγη το Ηνωμένο Βασίλειο.
<P>
Η απάντηση δεν είναι να κραυγάζουμε για περιοχές ή ζώνες που δεν έχουν πληγεί από την ΣΕΒ, αλλά να αναγνωρίσουμε το γεγονός ότι ολόκληρη η Ευρωπαϊκή Ένωση είναι μία ενιαία ζώνη που χρειάζεται απόλυτη ασφάλεια, δυνατότητα εντοπισμού και επαγρύπνηση ως την καταλληλότερη βάση για την εξασφάλιση της εμπιστοσύνης των καταναλωτών και την εμπορική διακίνηση των βοοειδών σε όλη την Κοινότητα με γνώμονα την ποιότητά τους, σε μία αγορά όπου η εμπιστοσύνη έχει αποκατασταθεί.
<P>
Το τελικό σημείο που θα ήθελα να θίξω είναι ότι στο μέλλον αυτή η διαδικασία του ενδελεχούς ελέγχου πρέπει να συνεχιστεί και προσβλέπω στην ενημερωτική εκστρατεία για την ασφάλεια των τροφίμων που σχεδιάζει η ΓΔ XXIV για το 1998. Ελπίζω ότι η εκστρατεία αυτή θα ξεκινήσει κατά τη διάρκεια της βρετανικής Προεδρίας με την πλήρη υποστήριξη των κρατών μελών και των ενώσεων καταναλωτών. Μετά από τόση απελπισία, πολλά είναι τα θετικά που μπορούν να προκύψουν από όλα αυτά για τους καταναλωτές και τους παραγωγούς της Κοινότητας. Το αποτέλεσμα της κρίσης της ΣΕΒ πρέπει να είναι η δημιουργία αμοιβαίας εμπιστοσύνης μεταξύ τους και η θέσπιση ενός δίκαιου καθεστώτος για την υγεία και την ασφάλεια.

<SPEAKER ID=65 LANGUAGE="DE" NAME="Rack">
Κύριε Πρόεδρε, στο Κοινοβούλιο αυτό αποδίδεται συχνά η μομφή ότι ενεργεί, χωρίς πλήρη συναίσθηση των ευθυνών του. Σ' αυτόν τον αδικαιολόγητο ψόγο μπορεί κανείς να αντιτείνει ότι το Κοινοβούλιο αυτό, εκεί όπου έχει, πράγματι εξουσία ενεργεί με συναίσθηση των ευθυνών του και μάλιστα επιτυγχάνει και κάποια πράγματα. Έχουμε την έγκριση ότι η υγεία, το περιβάλλον, η προστασία των καταναλωτών θα εξετάζονται ως θέματα με μεγαλύτερη προτεραιότητα από τους υπόλοιπους στόχους της εσωτερικής αγοράς. Έχουμε την έγκριση ότι η γεωργική πολιτική θα μεταβληθεί προς αυτήν την κατεύθυνση, ότι δεν θα αποτελέσουν σημαντικότερα κριτήρια η μαζική παραγωγή, η ποσότητα, η έκταση, αλλά ότι επιθυμούμε να βασίζεται η βιώσιμη διαχείριση στην ποιότητα, την κατηγορία, την υγεία. Και από την άποψη της δημοκρατικής πολιτικής πετύχαμε κάτι. Η εργασία της Ευρωπαϊκής Επιτροπής οργανώνεται, σήμερα, διαφορετικά απ' ό, τι προ ολίγου. Η λέξη κλειδί: διαφάνεια, είναι κάτι που βιώσαμε και ζήσαμε τις τελευταίες μέρες και εβδομάδες.
<P>
Η σχετική νομοθεσία θα ακολουθήσει μελλοντικά, με την υπεύθυνη συνδρομή και σύμπραξη τυ Ευρωπαϊκού Κοινοβουλίου. Το ελπίζουμε, πάντως, και το ελπίζουμε το αργότερο πάνω στην βάση της τροποποίησης των αρμοδιοτήτων που συνεπιφέρει η Συνθήκη του Αμστερνταμ. Δεν τα καταφέραμε όλα. Δεν επιβάλαμε κυρώσεις για προσωπικές ευθύνες. Σε σχέση με αυτό όμως, έχουμε την υπόσχεση του Προέδρου της Ευρωπαϊκής Επιτροπής ότι θα φροντίσει γι' αυτό, βάσει νέων πειθαρχικών διατάξεων, έτσι ώστε μελλοντικά να διαθέτουμε τις ανάλογες νομικές βάσεις, όταν σημειωθεί επιλήψιμη συμπεριφορά. Δεν έχουμε πραγματικές αποζημιώσεις για τα θύματα, αλλά έχουμε πάντως ενδείξεις προς την σωστή κατεύθυνση και προσδοκούμε η συνεργασία μεταξύ αυτού του Κοινοβουλίου, της Ευρωπαϊκής Επιτροπής και του Συμβουλίου να επιφέρει λύσεις με μελλοντικούς προσανατολισμούς. Δεν κατορθώσαμε τα πάντα, γι' αυτό και πάνω σ' αυτό οφείλουμε να εργαστούμε τους επόμενους μήνες, ώστε να ολοκληρωθούν τα πορίσματα για τις συνέπειες του σκανδάλου της ΣΕΒ και εμείς όλοι να επωφεληθούμε στο διηνεκές από την εργασία των δύο επιτροπών για την νόσο ΣΕΒ.

<SPEAKER ID=66 LANGUAGE="EN" NAME="Hyland">
Κύριε Πρόεδρε, όσον αφορά στον τομέα των τροφίμων, η ασφάλεια και η ποιότητά τους πρέπει να υπερισχύσουν κάθε άλλης σκέψης. Η απόδοση κέδους δεν μπορεί να είναι σε βάρος των δικαιωμάτων και της ευημερίας των καταναλωτών. Η ΣΕΒ υπήρξε ένα δίδαγμα με ακριβό τίμημα για την Ευρώπη που δεν πρέπει ποτέ στο μέλλον να επαναληφθεί. Η ανθρώπινη τραγωδία δεν μπορεί ποτέ να λησμονηθεί. Εκτιμώ ιδιαίτερα την αναγνώριση της τραγωδίας αυτής από τον Πρόεδρο Σαντέρ σήμερα το πρωί, ένα θέμα το οποίο έθιξε με μεγάλη λεπτότητα.
<P>
Κατά την υποστήριξη της έκθεσης ενώπιον του Κοινοβουλίου, νομίζω ότι είναι υπέρ της Επιτροπής το γεγονός ότι τέθηκαν γρήγορα σε εφαρμογή κανονισμοί για την εξάλειψη της ΣΕΒ και, ακόμη σημαντικότερο, μέτρα για να μην επαναληφθεί το εν λόγω φαινόμενο. Από την άποψη αυτή, πρέπει να πω ότι το έργο της ειδικής επιτροπής και οι θέσεις του Κοινοβουλίου ήταν επίσης σημαντικά. Με ευχαρίστηση δηλώνω ότι πολλές από αυτές εξετάστηκαν από την Επιτροπή. Σε σχέση με τη ΣΕΒ θα ήθελα να πω ότι οι κτηνοτρόφοι υπήρξαν τα αθώα θύματα καταστάσεων που ήταν πέρα από τον έλεγχό τους. Συνήθως οι κτηνοτρόφοι δεν εμπλέκονται στην παραγωγή σύνθετων ζωοτροφών και όταν αγόραζαν την τροφή για τα ζώα τους δεν γνώριζαν πάντοτε το πραγματικό της περιεχόμενο σε πρωτεΐνη.
<P>
Σχετικά με το θέμα της ασφάλειας και της ποιότητας των τροφίμων, πρέπει να διασφαλίσουμε, και νομίζω ότι αυτό είναι σημαντικό στο πλαίσιο των προσεχών συνομιλιών για το παγκόσμιο εμπόριο, ότι η δέσμευση της Ευρωπαϊκής Ένωσης για την προστασία των καταναλωτών δεν θα θέσει τους καταναλωτές μας σε κίνδυνο ή τη βιομηχανία μας σε μια συγκριτικά μειονεκτική θέση όσον αφορά στον ανταγωνισμό. Έχουμε δεχθεί τη σημασία της ασφάλειας και της ποιότητας των τροφίμων και πρέπει επίσης να εξασφαλίσουμε την πλήρη προστασία των καταναλωτών μας στο πλαίσιο του ευρύτερου παγκόσμιου εμπορίου.

<SPEAKER ID=67 LANGUAGE="DE" NAME="Frischenschlager">
Κύριε Πρόεδρε, θα ήθελα να αντιπαρατεθώ σ' αυτό το έλλειμμα πολιτικής υπευθυνότητας που κατεδείχθη τόσο εμφανώς σ' αυτήν την περίπτωση. Είναι, πάντως, απολύτως σαφές: εκεί όπου οικονομικά συμφέρονται και μαζική παραγωγή μέσω επιχορηγήσεων συμπίπτουν, οι ατασθαλίες είναι σχεδόν υποχρεωτικές. Εδώ, θα πρέπει να καλυφθούν τα θεσμικά κενά. Η μία λύση είναι η απόλυτη απαίτηση για εποπτεία της γεωργικής πολιτικής από το Ευρωπαϊκό Κοινοβούλιο. Εδώ δεν θ' αφήσουμε περιθώρια!
<P>
Δεύτερη είναι η πολιτική υπευθυνότητα έναντι των υπαλλήλων. Είναι κάτι που η Ευρωπαϊκή Επιτροπή υποσχέθηκε, θα περιμένουμε τί θα προκύψει. Εδώ, ως πολιτική εγγύηση δόθηκε η υπευθυνότητα της Ευρωπαϊκής Επιτροπής. Αυτό ήταν καλό και μας βοήθησε και αυτήν την εγγύηση θα χρησιμοποιήσουμε και στη συνέχεια. Ένα σημείο όμως δεν εκπληρώθηκε, δηλαδή οι εθνικές κυβερνήσεις να αναλάβουν τις πολιτικές τους ευθύνες. Πρόκειται για σκάνδαλο όταν μία κυβέρνηση παραβιάζει ένα δικαίωμα, κι αυτό μπορεί να το κάνει χωρίς τελικά να υφίσταται πολιτικές κυρώσεις! Εδώ, ως Ευρωπαϊκό Κοινοβούλιο, πρέπει να συνεργαστούμε περισσότερο με τα εθνικά κοινοβούλια, ιδιαίτερα με την αντιπολίτευση των εθνικών κοινοβουλίων.
<P>
Τελευταίο σημείο: δεν επιτρέπεται μια τέτοια παραπτωματική συμπεριφορά να μην έχει οικονομικά επακόλουθα! Πρέπει να απαιτήσουμε, όταν μια κυβέρνηση, ένα κράτος επιβαρύνει όλα τα άλλα, με παρόμοιας φύσεως έξοδα, να ζητείται από αυτήν την κυβέρνηση επιστροφή των αντίστοιχων δαπανών. Αυτή είναι μια βασική απαίτηση, που θα ακολουθήσουμε και στην συνέχεια.

<SPEAKER ID=68 LANGUAGE="DE" NAME="Graefe zu Baringdorf">
Κύριε Πρόεδρε, θα προσπαθήσω να συνοψίσω τον λόγο μου. Θα περιοριστώ σ' αυτό, που μας είπε ο Πρόεδρος του Συμβουλίου. Μου φαίνεται ότι παραβλέπει πολύ την πραγματικότητα. Κύριε Boden, δεν λαμβάνετε καθόλου υπόψη σας ότι τα κράτη μέλη έχουν μια πολύ επιφανειακή αίσθηση περί δικαίου, τουλάχιστον όσον αφορά την κοινοτική νομική βάση, ιδιαίτερα, σ' αυτήν την περίπτωση, της νόσου ΣΕΒ. Μπορούμε να διαφωτίσουμε τις χώρες που σκέπτονται, για παράδειγμα, να μην εφαρμόσουν την νομική επιταγή, που πρέπει να εφαρμοστεί π.χ. για τα ζωικής προέλευσης άλευρα. Η Ευρωπαϊκή Επιτροπή παραπέμπεται σε μια χρονοβόρα διαδικασία σχετικά με την παραβίαση της Συνθήκης. Εδώ πρόκειται για το πώς εμείς, ως Κοινοβούλιο, θα καταστήσουμε την Ευρωπαϊκή Επιτροπή ικανή να αντιδράσει πιο γρήγορα, ώστε να επιβάλει εδώ τα αντίστοιχα υγειονομικά μέτρα.
<P>
Στην συνέχεια, είναι απαραίτητο, και εσείς επίσης δεν είπατε τίποτα σχετικά, να διενεργούνται κτηνιατρικοί έλεγχοι, στα ίδια τα κράτη μέλη. Στη Γερμανία, π.χ. πρέπει να είναι ανεξάρτητοι. Υπάρχει δηλ. μία δέσμευση των ελεγκτών για μια σχέση εργασίας, είτε ως εκτάκτων υπαλλήλων είτε με σχέση αμοιβής υπηρεσιών, που έτσι διατηρούν την ανεξαρτησία τους από τα σφαγεία. Εδώ μας ενδιαφέρει να αποφασίσουμε την διενέργεια ανεξάρτητων κτηνιατρικών ελέγχων, πράγμα που πρέπει να επιβληθεί από το Κοινοβούλιο και την Ευρωπαϊκή Επιτροπή.
<P>
Θα ασκούσα μεγάλη κριτική ακόμη στην Ευρωπαϊκή Επιτροπή, αν δεν είχα ακούσει τον λόγο σας. Αναφέρατε για παράδειγμα τη σήμανση: το μόνο σημείο πάνω στο οποίο είχατε ομοφωνία ήταν στην αποπομπή του Ευρωπαϊκού Κοινοβουλίου και της Ευρωπαϊκής Επιτροπής!
<P>
Πάνω στο θέμα αυτό, σωρεύτηκαν συναίνεση πάνω στην συναίνεση, αυτό που προέκυψε ήταν η πρόταση που υπέβαλε η Ευρωπαϊκή Επιτροπή και οι προτάσεις βελτιώσεων του Ευρωπαϊκού Κοινοβουλίου! Όλα αυτά αποτελούν σκάνδαλο! Συγχωρείστε με, κύριε Πρόεδρε, ευχαρίστως θα μιλούσα για 10 λεπτά ακόμη, για να ανακαλέσω, τελικά, το Συμβούλιο στην τάξη!

<SPEAKER ID=69 LANGUAGE="NL" NAME="Vandemeulebroucke">
Κύριε Πρόεδρε, εν συντομία. Στο όλο ζήτημα με τη ΣΕΒ προστίθεται και το θέμα ότι η έρευνα κινδυνεύει να σκαλώσει λόγω άλλων προβλημάτων. Για αυτό το λόγο, θεωρώ την έκθεση κάπως ελλιπή. Διότι εκτός από τα προβλήματα με τη ΣΕΒ, έχουμε και το θέμα ότι μπήκε στη μέση το οργανωμένο έγκλημα και μεταφέρθηκαν παράνομα και σε μεγάλες ποσότητες τρόφιμα από τη Μεγάλη Βρετανία σε χώρες εντός και εκτός της Ευρωπαϊκής Ένωσης. Πρόκειται για μία απάτη που θέσαμε επανειλημμένα επί τάπητος στην άλλη προσωρινή Εξεταστική Επιτροπή. Θα ήελα να ζητήσω να επιληφθεί του θέματος η Επιτροπή Ελέγχου του Προϋπολογισμού. Υποβάλαμε μερικές τροπολογίες στο θέμα ώστε να συζητηθεί και αυτό το ζήτημα που τίθεται μαζί με το κανονικό φάκελο ΣΕΒ.

<SPEAKER ID=70 LANGUAGE="NL" NAME="Van Dam">
Κύριε Πρόεδρε, όταν ο Πρόεδρος ζήτησε σήμερα το πρωί στις 9.15 από τα μέλη του Κοινοβουλίου να εγκαταλείψουν το ταχύτερο δυνατόν την αίθουσα, πραγματοποιήθηκε μαζική αποχώρηση· χαίρομαι διότι οι περισσότεροι συνάδελφοι επέστρεψαν πια.
<P>
Για τη ΣΕΒ, ο εισηγητής σημειώνει ότι η Ευρωπαϊκή Επιτροπή ακολούθησε τις περισσότερες συστάσεις της Εξαταστικής Επιτροπής, ή τουλάχιστον άρχισε να τις ακολουθεί. Επομένως, δεν νομίζω ότι τίθεται ζήτημα εμπιστοσύνης στην Επιτροπή.
<P>
Η καταπολέμηση της ΣΕΒ και του συνδρόμου Creutzfeldt-Jacobs απαιτεί εγγυημένη ασφάλεια των ζωικών προϊόντων που προορίζονται για κατανάλωση. Δικαιολογημένα η Ευρωπαϊκή Επιτροπή καθιέρωσε λοιπόν από την 1η του περασμένου Απριλίου νέες προδιαγραφές για την επεξεργασία κρεάτων και οστεάλευρου. Το γεγονός ότι δέκα κράτη μέλη δεν τις εφάρμοσαν ακόμα στην πράξη, αποτελεί μεγάλη αμέλεια.
<P>
Θα ήθελα να μάθω τις απόψεις της Επιτροπής για τη μεταποίηση επεξεργασία επικινδύνων οργάνων βοοειδών σε ζελατίνες και λιπαρές ουσίες. Η απόφαση του περασμένου Ιουνίου αναζήτησε ένα μηδενικό συντελεστή κινδύνου. Και υπάρχουν άφθονοι λόγοι γι'αυτό, μια που πρόσφατα αποδείχθηκε η σχέση ανάμεσα στη ΣΕΒ και το σύνδρομο Creutzfeldt-Jacob. Κι όμως, η Επιτροπή δείχνει να παραιτείται από την απαγόρευση της χρήσης επισφαλών οργάνων σε ζελατίνες και λιπαρές ουσίες. Αμφιβάλλω αν μια τέτοια απαγόρευση θέτει σε κίνδυνο τις προμήθειες φαρμάκων. Η Αυστραλία, η Νέα Ζηλανδία και επίσης οι ευρωπαϊκές επιχειρήσεις μπορούν να παράγουν ζελατίνες σύμφωνα με τις ευρωπαϊκές προδιαγραφές, χωρίς δηλαδή τη χρήση επισφαλών οργάνων. Μήπως η Επιτροπή υποχωρεί κάπως εύκολα στις εμπορικές και πολιτικές πιέσεις των Ηνωμένων Πολιτειών;
<P>
Αν και ο βρεταννός υπουργός κ. Hogg καλά θα είχε κάνει να παρουσιασθεί στην Εξεταστική Επιτροπή, θεωρώ κάπως υπερβολικές τις αντιδράσεις που επιδιώκουν να υποχρεώσουν τα μέλη των εθνικών κυβερνήσεων να εμφανίζονται σε μια Εξεταστική Επιτροπή του Ευρωπαϊκού Κοινοβουλίου. Οι κυβερνήσεις δίνουν λογαριασμό στα εθνικά κοινοβούλια. Εδώ το Ευρωπαϊκό Κοινοβούλιο το παρατραβάει.
<P>
Το πρόγραμμα εργασίας για τη βελτίωση των κτηνιατρικών ελέγχων είναι θετικό. Ωστόσο, η Ευρωπαϊκή Επιτροπή δεν μπορεί ποτέ να υποκαταστήσει τα εθνικά συστήματα ελέγχου. Οι ευρωπαϊκές υπηρεσίες παίζουν μόνο συμπληρωματικό ρόλο. Επομένως, επιβάλλεται η συνεργασία και ο συντονισμός με τα εθνικά όργανα ελέγχου.

<SPEAKER ID=71 LANGUAGE="DE" NAME="Raschhofer">
Κύριε Πρόεδρε, χαιρετίζω την υποβολή της έκθεσης. Καταδεικνύει σαφώς ποιά μέτρα έλαβε με καθυστέρηση, έστω, πάντως τα έλαβε ή ποιά παρέλειψε να λάβει η Ευρωπαϊκή Επιτροπή, κατά την διάρκεια της κρίσης ΣΕΒ. Τούτο σημαίνει, λοιπόν, ότι πολλές απαιτήσεις του Κοινοβουλίου υλοποιήθηκαν. Μερικές αξιώσεις παρέμειναν ανοιχτές. Ο εισηγητής Boge μίλησε για αλλαγές στο μέλλον.
<P>
Όμως θέτω εκ των προτέρων την ερώτηση για το αν μπορεί να απαλλαχθεί η Ευρωπαϊκή Επιτροπή από την πολιτική της ευθύνη. Θα ήθελα να κάνω κάποια σύγκριση: στο ποινικό δίκαιο της Αυστρίας αναγνωρίζεται η επανόρθωση της ζημίας, ακόμη και όταν, λόγω μικρού παραπτώματος του εναγόμενου, υπάρχει η δυνατότης για την αθωωση του. Επιτρέψτε μου τώρα, για να μείνω στην εικόνα μου, να συζητήσω την επανόρθωση της ζημίας, εκ μέρους της Ευρωπαϊκής Επιτροπής. Από την έκθεση, γίνονται εμφανείς οι προσπάθειες της Ευρωπαϊκής Επιτροπής για επανόρθωση της ζημας. Έτσι γίνεται λόγος για μια νέα δημοσιότητα, ο τομέας καθηκόντων της Γενικής Διεύθυνσης πολιτικής των καταναλωτών και προστασίας της υγείας επεκτάθηκε και ελήφθησαν μέτρα για την αποκατάσταση του τρόπου λειτουργίας της αγοράς.
<P>
Η Ευρωπαϊκή Επιτροπή λοιπόν, ανέλαβε την προσπάθεια για την επανόρθωση της ζημίας. Όλα αυτά συνέβησαν εν τέλει, μόνο χάρη στις μεγάλες πιέσεις του Ευρωπαϊκού Κοινοβουλίου και χάρη στην οργή της κοινής γνώμης. Όμως δυστυχώς, έγιναν πολύ καθυστερημένα! Ήδη από το 1990 το Ευρωπαϊκό Κοινοβούλιο είχε συγκεντρώσει την προσοχή του στην προβληματική της νόσου ΣΕΒ. Για πολύ διάστημα και κατά την ανάληψη των καθηκόντων της για διενέργεια ελέγχων, η Ευρωπαϊκή Επιτροπή αφέθηκε στην καλή διάθεση των κρατών μελών, να την σέρνουν από την μύτη, χωρίς να κάνει τίποτα. Ξέρω κιόλας, ότι η Ευρωπαϊκη Επιτροπή δεν είναι άμεσα υπεύθυνη για την ανυπαρξία βούλησης, εκ μέρους ορισμένων κρατών μελών, να υποβληθούν σε ελέγχους, θα μπορούσε όμως να εκμεταλλευτεί εδώ και πολύ καιρό, τον ρόλο που είχε ως θεματοφύλακας των συνθηκών. Εδώ έγκειται και η πολιτική ενοχή στην συμπεριφορά της Ευρωπαϊκής Επιτροπής.
<P>
Επανέρχομαι στην εικόνα μου. Είναι δικαιολογημένη η απαλλαγή της Ευρωπαϊκής Επιτροπής εκ μέρους του Ευρωπαϊκού Κοινοβουλίου; Δυστυχώς στο άρθρο 144 της Συνθήκης προβλέπεται, μόνον ψήφος δυσπιστίας, απέναντι σε ολόκληρη την Ευρωπαϊκή Επιτροπή. Όσο υπάρχει αυτή η τροχοπέδη, θα είναι και στο μέλλον δύσκολο να υπάρξει απάιτηση πολιτικών ευθυνών. Λυπάμαι γι' αυτό, και τούτο δεν θα το καταλάβουν οι ευρωπαίοι πολίτες!

<SPEAKER ID=72 NAME="Πρόεδρος">
Η συνέχεια της συνεδρίασης θα διεξαχθεί στις 3 το μεσημέρι.

<CHAPTER ID=5>
Ψηφοφορίες
<SPEAKER ID=73 NAME="Πρόεδρος">
Επιθυμώ να ενημερώσω το Σώμα ότι λόγο ενός τεχνικού σφάλματος κατά την κατάθεση των τροπολογιών στην έκθεση Linkohr, της οποίας η ψηφοφορία είχε προβλεφθεί για σήμερα, μια τροπολογία που κατατέθηκε από την Ομάδα των Πρασίνων δεν μεταφράστηκε και δεν διανεμήθηκε.
<P>
Η ψηφοφορία της έκθεσης Linkohr αναβάλλεται συνεπώς για αύριο, Τετάρτη, στις 12 το μεσημέρι, για να μπορέσει ο εισηγητής και οι βουλευτές να λάβουν γνώση του κειμένου.
<P>
Σας θυμίζω επίσης ότι η ψηφοφορία επί των ψηφισμάτων σχετικά με την Διάσκεψη του Κιότο για την αλλαγή του κλίματος, θα διεξαχθεί επίσης αύριο στις 12 το μεσημέρι.

<SPEAKER ID=74 LANGUAGE="NL" NAME="Vandemeulebroucke">
Κύριε Πρόεδρε, επί της διαδικασίας. Επικαλούμαι τον Κανονισμό, και ειδικά το άρθρο 28, παρ. 2, όπου προβλέπεται ότι οι γραπτές ερωτήσεις πρέπει να απαντηθούν εντός 30 ημερών. Λοιπόν, κύριε Πρόεδρε, πέρυσι τον Δεκέμβριο υπέβαλα εγγράφως μία ερώτηση στον Πρόεδρο του Κοινοβουλίου. Πρόκειται για την ερώτηση αρ. 3/97 σχετικά με μία έκθεση του Αντιπροέδρου του Κοινοβουλίου, μία έκθεση της 18ης Νοεμβρίου 1996, για την εγκατάσταση 128 επιπλέον θαλάμων ντους για βουλευτές στις Βρυξέλες, κόστους 90 εκατομμυρίων. Όποιος ξέρει αριθμητική, μπορεί να λογαριάσει ότι 90 εκατ. δια 128 κάνει 703.125 βελγικά φράγκα ανά θάλαμο. Κανονικά, η απάντηση πρέπει να εγκριθεί από το Προεδρείο. Από τον Μάιο μήνα, η απάντηση βρισκόταν στους φακέλους του Προεδρείου. Δύο φορές ζήτησα γραπτώς εξηγήσεις. Μέχρι σήμερα δεν πήρα ακόμη καμία απάντηση, ένδεκα μήνες μετά την υποβολή της ερώτησης. Σήμερα, το Προεδρείο συνεδριάζει και ζητώ να εγγραφεί το θέμα στην ημερήσια διάταξη, ώστε να πάρω επιτέλους μετά από ένδεκα μήνες κάποια απάντηση.

<SPEAKER ID=75 NAME="Πρόεδρος">
Κύριε Vandemeulebroucke, μείνετε ήσυχος, το Προεδρείο θα εξετάσει, σήμερα το απόγευμα κιόλας, την ερώτησή σας και θα έχετε όλες τις απαραίτητες εξηγήσεις.

<SPEAKER ID=76 LANGUAGE="EN" NAME="Killilea">
Κύριε Πρόεδρε, επί της διαδικασίας: ήθελα να θέσω ένα θέμα σχετικά με μία δήλωση που δημοσιεύθηκε σήμερα στην ιρλανδική εφημερίδα The Star και αποδόθηκε σε μια ευρωβουλευτή, την κ. McKenna, όπου προβαίνει στην ακόλουθη καταγγελία: "Σχετικά με το νέο κτίριο στο Βέλγιο, υπάρχουν άνθρωποι στις Βρυξέλλες που κερδίζουν τεράστια χρηματικά ποσά κάτω από το τραπέζι για τα κτίρια. Πολλές κομπίνες γίνονται για το θέμα αυτό.» Επιπλέον, προβαίνει σε μια ψευδή κατηγορία...
<P>
(Ο Πρόεδρος διακόπτει τον ομιλητή)

<SPEAKER ID=77 NAME="Πρόεδρος">
Δεν είναι θέμα που αφορά τη διαδικασία. Σας παρακαλώ λοιπόν να σταματήσετε.

<SPEAKER ID=78 LANGUAGE="DE" NAME="Graefe zu Baringdorf">
Κύριε Πρόεδρε, επί της διαδικασίας: σας είναι δυνατόν να καταστήσετε σαφές ότι πίσω από αυτόν τον Κανονισμό κρύβεται η πριμοδότηση του "Ηρώδη»; Εδώ πρόκειται για την σφαγή άκακων νεογέννητων μόσχων, κι αυτό δίκαια κατέληξε σε διασυρμό. Οι οργανώσεις προστασίας των ζώων, δικαίως αντέδρασαν. Υποβάλαμε μια τροπολογία, μόνον για την παρουσίαση του θέματος, για να γίνει σαφές σ' αυτό το Κοινοβούλιο και να ξέρει ο κόσμος για τί ψηφίζει.

<SPEAKER ID=79 NAME="Πρόεδρος">
Kύριε Graefe zu Baringdorf, όλοι οι βουλευτές διάβασαν με ενδιαφέρον αυτό το έγγραφο, το οποίο δεν ακολουθείται από συζήτηση.
<P>
(Το Σώμα εγκρίνει το ψήφισμα)

<SPEAKER ID=80 NAME="Eriksson, Sjφstedt και Svensson">
Οι υπογράφοντες καταψηφίζουν τις εκθέσεις σχετικά με τον κανονισμό αναφορικά με το βόειο κρέας όσο αυτός δεν προβλέπει διατάξεις κατά της παραγωγής του αποκαλούμενου λευκού μοσχαρίσου κρεάτος.
<P>
Έκθεση του κ. Colino Salamanca (A4-0330/97)
<SPEAKER ID=81 NAME="Novo">
Λόγω των ιδιαιτεροτήτων της πορτογαλικής βιομηχανίας ζαχάρεως και με στόχο να διατηρηθεί η βιωσιμότητά της, θεωρούμε απαραίτητη τη συνέχιση των εθνικών ενισχύσεων στους πορτογάλους παραγωγούς ζαχαρότευτλων, κατά παρέκκλιση του πλαισίου που καθορίζει η Επιτροπή.
<P>
Η καλλιέργεια ζαχαρότευτλων μπορεί να αποτελέσει μια οικονομικώς βιώσιμη εναλλακτική λύση, εφόσον θα επιτρέπει την αμειψισπορά και θα συμβάλει, σε ορισμένες περιφέρειες, στην αύξηση του γεωργικού εισοδήματος.
<P>
Με αυτή την έννοια, δεν μπορούμε να μη θυμηθούμε την πρόσφατη αύξηση της ποσόστωσης ώστε να επιτευχθεί η βιωσιμότητα της βιομηχανικής μονάδας μεταποίησης ζαχαρότευτλων που λειτουργεί στην Πορτογαλία. Από την άλλη, η έκθεση Sturdy σχετικά με την περίοδο εμπορίας γεωργικών προϊόντων προέβλεπε ήδη τη χορήγηση φθίνουσας ενίσχυσης στους Πορτογάλους παραγωγούς ζαχαρότευτλων μέχρι το έτος 2001, και η πρόταση που υποβάλλει σήμερα η Επιτροπή κινείται προς την ίδια κατεύθυνση.
<P>
Δεν μπορούμε, επομένως, να δεχθούμε την κατάργηση των εθνικών ενισχύσεων μετά το 2001, όπως προτείνει η Επιτροπή. Φρονούμε επίσης πως οποιαδήποτε απόφαση επί του θέματος τούτου είναι πρόωρη μέχρις ότου πραγματοποιηθεί η μεταρρύθμιση της ΚΟΑ της ζάχαρης, η οποία προβλέπεται πριν από την περίοδο εμπορίας 2000/2001. Επιπλέον, δεδομένων των ιδιαίτερων χαρακτηριστικών της συγκεκριμένης καλλιέργειας στην Πορτογαλία, θεωρούμε πως οι εν λόγω ενισχύσεις θα πρέπει να συνεχίσουν να χορηγούνται, ώστε να στηριχθεί μια αποδοτική καλλιέργεια σε μία από τις χώρες που περισσότερο πλήττονται από την ΚΓΠ.
<P>
Γι' αυτό, υποστηρίζουμε την πρόταση τροπολογίας που υποβάλλει ο συνάδελφος Colino Salamanca στο άρθρο 2 της πρότασης της Επιτροπής και, για το λόγο αυτό, ψηφίζουμε υπέρ της έκθεσης.

<SPEAKER ID=82 LANGUAGE="DE" NAME="Raschhofer">
Κύριε Πρόεδρε, θα ήθελα να σας παρακαλέσω να εξετάσει κάποιος τον δικό μου μηχανισμό ψηφοφορίας. Πολλές φορές κατά την ψηφοφορία, δεν λειτούργησε. Σας παρακαλώ γι' αυτό, κι αυτό να περιληφθεί στα πρακτικά, ότι εγκρίνω την τροπολογία των Πρασίνων, σχετικά με την πριμοδότηση του "Ηρώδη».
<P>
Έκθεση της κ. Heinisch (A4-0358/97)
<SPEAKER ID=83 LANGUAGE="FR" NAME="Seillier">
Κύριε Πρόεδρε, είναι κρίμα που το κείμενο της Επιτροπής, που παρουσίασε το Συμβούλιο, περιέχει τον όρο "εγγύηση», διαφορετικά ποιος θα μπορούσε να αντιταχθεί σε μια ευρωπαϊκή συνεργασία που θα μας βοηθήσει σε μια καλύτερη αξιολόγηση της ποιότητας της τριτοβάθμιας εκπαίδευσης στην Ευρώπη; Κανείς. Να γιατί λυπόμαστε για την χρησιμοποίηση αυτού του όρου "εγγύηση της ποιότητας» αφού κινδυνεύει, παρότι το κείμενο περιέχει πολλές διαμαρτυρίες για το λόγο ότι η επικουρικότητα θα πρέπει να γίνει σεβαστή, να αφήσει να διαφανεί μια μεταγενέστερη παρέκκλιση μέσω της δημιουργίας του ευρωπαϊκού δικτύου αξιολόγησης. Στην αλληλοβοήθεια για την τελειοποίηση των νέων μεθόδων αξιολόγησης μεταξύ των διαφόρων χωρών μας, στην ανταλλαγή καλών πρακτικών, φυσικά, δεν μπορούμε παρά να συγκατατεθούμε. Αλλά εάν χρησιμοποιούνται οι όροι "εγγύηση της ποιότητας», τότε το σύνολο αυτού του κειμένου δεν είναι αρκετά σαφές για να μας επιτρέψει να ακολουθήσουμε την Συνέλευση στον τομέα αυτό.
<P>
Στην πραγματικότητα, παραμένουν πολλές ασάφειες. Σχετικά με την έννοια της ποιότητας, κανένας σοβαρός προβληματισμός δεν προτάθηκε καν. Το κρίσιμο ζήτημα της κατάρτισης των εκπαιδευτικών, πολύ διαφορετική στις διάφορες χώρες μας, έχει παραμεληθεί εντελώς, όπως εξάλλου και μία ανησυχία, την οποία εμείς θεωρούμε απόλυτα βασική, αυτή που αφορά την εξέλιξη της γενικής πνευματικής καλλιέργειας στις διάφορες χώρες της Ευρώπης.
<P>
Για παράδειγμα, είναι εντυπωσιακό να βλέπουμε ότι, στο σύνολο του κειμένου της Επιτροπής και του Συμβουλίου, δεν γίνεται λόγος, σχεδόν πουθενά, εκτός από ένα πολύ μικρό σημείο και με τρόπο εντελώς δευτερεύοντα, για την αποστολή της τριτοβάθμιας εκπαίδευσης - μιλώ εδώ για τα ιδρύματα που απευθύνονται σε φοιτητές που έχουν τελειώσει τις δευτεροβάθμιες σπουδές τους - δεν γίνεται πουθενά λόγος για τη γενική πνευματική καλλιέργεια, περισσότερο απαραίτητη από ποτέ σε έναν κόσμο όπου η κινητικότητα αυξάνεται. Ανησυχώ που βλέπω, αντιθέτως, ότι δίνεται έμφαση στην προσαρμογή στην αγορά, γεγονός που φανερώνει ένα πολύ οικονομιστικό ενδιαφέρον.
<P>
Από αυτήν την άποψη, λυπάμαι ιδιαίτερα που η τροπολογία 5 ψηφίστηκε, διότι είναι πραγματικά σαν να καταδικάζουμε την γενική πνευματική καλλιέργεια, που είναι περισσότερο αναγκαία παρά ποτέ ώστε οι απαραίτητες προσαρμογές να μην επιφέρουν υποβάθμιση του ανθρώπινου χαρακτήρα των κοινωνιών μας.
<P>
Έκθεση του κ. Kittelmann (A4-0276/97)
<SPEAKER ID=84 NAME="Andersson, Hulthιn, Lφφw, Theorin, Waidelich και Wibe">
Δεν καταψηφίζουμε αυτήν την έκθεση, καθώς αφορά μια τεχνική τροποίησης της νομικής βάσης, αλλά βρίσκουμε ότι αρμόζει να τονίσουμε τις μεγάλες ελλείψεις που δείχνει η Τουρκία στον τομέα των ανθρωπίνων δικαιωμάτων.
<P>
Απαιτούμε από την Τουρκία να σεβαστεί και να βελτιώσει την κατάσταση των ανθρωπίνων δικαιωμάτων, να ενισχύσει την δημοκρατία, να δημιουργήσει μια μη στρατιωτική λύση στο κουρδικό ζήτημα και μια ειρηνική επίλυση του κυπριακού ζητήματος.

<SPEAKER ID=85 NAME="Blak και Sindal">
Οι Δανοί σοσιαλδημοκράτες υπερψήφισαν σήμερα την πρόταση που αφορά την Τουρκία και τη διαμόρφωση της κοινοτικής θέσης στη μικτή επιτροπή για την τελωνειακή ένωση. Η πρόταση έχει αποκλειστικά τεχνικό χαρακτήρα και αφορά τη διαδικασία διαμόρφωσης της θέσης της Κοινότητας.
<P>
Δεν έχουμε καμία αμφιβολία ότι η επιρροή του Ευρωπαϊκού Κοινοβουλίου σε αυτό το θέμα έχει ήδη ωφελήσει τις δημοκρατικές δυνάμεις στην Τουρκία. Οι Δανοί σοσιαλδημοκράτες πιστεύουν ότι οι συνθήκες στην Τουρκία είναι τέτοιας φύσης που σε καμία περίπτωση δεν πρέπει να λάβει οικονομική βοήθεια εκ μέρους της ΕΕ αυτή τη στιγμή. Για να λάβει βοήθεια η Τουρκία πρέπει να σεβαστεί τα ανθρώπινα δικαιώματα, να αναγνωρίσει και να τηρήσει τους δημοκρατικούς κανόνες παιχνιδιού, ενώ πρέπει επίσης η ανάπτυξη της χώρας να παρακολουθείται από ένα ελεγκτικό όργανο.

<SPEAKER ID=86 NAME="Πρόεδρος">
Έτσι λήγει η ώρα των ψηφοφοριών .
<P>
(Η συνεδρίαση λήγει στις 13.10 το μεσημέρι)

<SPEAKER ID=87 LANGUAGE="EN" NAME="Cox">
Κύριε Πρόεδρε, θα ήθελα να ζητήσω την άδειά σας για να κάνω μια σύντομη προσωπική δήλωση στο πλαίσιο του άρθρου 108 του Κανονισμού.
<P>
Κατά τη διάρκεια του μεσημεριανού γεύματος σήμερα, δέχθηκα τηλεφώνημα από γνωστό ραδιοσταθμό της περιφέρειάς μου, που απέδιδε έμμεσα σε εμένα, ως μέλος του Κοινοβουλίου αυτού, τις απόψεις και τη στάση οι οποίες συνοψίζονται στις παρακάτω φράσεις, σχετικά με το νέο μας κτίριο στις Βρυξέλλες: "υπάρχουν άνθρωποι στις Βρυξέλλες που κερδίζουν τεράστια ποσά κάτω από το τραπέζι, γίνονται πολλές κομπίνες, οι διαδικασίες στο Κοινοβούλιο δεν έχουν τηρηθεί σωστά και το Κοινοβούλιο έχει παραβεί τους ίδιους τους κανόνες του σχετικά με την πολιτική του στο θέμα των κτιρίων.»
<P>
Αυτό δεν αποτελεί μόνο προσβολή σε βάρος μου - και μου τέθηκε με τις προσβλητικές αυτές εκφράσεις - αλλά και προσβολή σε βάρος του έργου και της λειτουργίας του Προεδρείου και, επιπλέον, προσβολή σε βάρος των ανωτέρων υπαλλήλων του Κοινοβουλίου που δεν μπορούν να έρθουν εδώ και να απαντήσουν για λογαριασμό τους. Κύριε Πρόεδρε, σας καλώ να ζητήσετε από την Προεδρία να επικοινωνήσει με την βουλευτή που προέβη στους ισχυρισμούς αυτούς και το όνομα της οποίας αναφέρθηκε - την κ. Patricia McKenna της Ομάδας των Πρασίνων - και να της ζητήσει να τεκμηριώσει τους ισχυρισμούς αυτούς ή να έχει την αξιοπρέπεια να τους αποσύρει.

<SPEAKER ID=88 LANGUAGE="NL" NAME="Oomen-Ruijten">
Κύριε Πρόεδρε, συμμερίζομαι ολόψυχα τις απορίες και τις ερωτήσεις που τέθηκαν επί τάπητος. Σήμερα τουλάχιστoν, τα μέλη της ομάδας του ΕΛΚ που είναι και μέλη του Προεδρείου συμφώνησαν ότι όλες αυτές οι κατηγορίες πρέπει να τεθούν στο Προεδρείο του Κοινοβουλίου και ότι τα μέλη του Κοινοβουλίου πρέπει να λάβουν το ταχύτερο δυνατόν μια απάντηση σε όλα αυτά. Όταν πρόκειται για απάτες, όταν πρόκειται για άδικη χρήση αποζημιώσεων δαπανών και εξόδων ταξιδίου και λοιπά, τότε τα μέλη του Κοινοβουλίου - και λέω, κύριε Πρόεδρε, ότι πρόκειται για το 95 % του Κοινοβουλίου - επιθυμούν να διευκρινισθούν τα πράγματα το ταχύτερο, ώστε να μην εκτοξεύονται κατηγορίες που πλήττουν και άλλους, που δεν έχουν καμία ανάμιξη σε αυτά. Σας ζητώ, κύριε Πρόεδρε, να ενημερώσετε αύριο το πρωί το Κοινοβούλιο πως πρέπει να απαντηθούν οι ερωτήσεις για τα ντους, τα έξοδα ταξιδίου, τις απάτες και άλλα.

<SPEAKER ID=89 NAME="Πρόεδρος">
Δεν μπορούμε να ξεκινήσουμε τώρα μία συζήτηση για τα θέματα αυτά, τα οποία περιλαμβάνονται άλλωστε στην ημερήσια διάταξη της συνεδρίασης που το Προεδρείο πρόκειται να έχει σήμερα το απόγευμα. Θα παρακαλούσα ωστόσο τον αξιότιμο κ. Cox να συνοψίσει σε ένα σημείωμα τα όσα είπε στην παρέμβασή του πριν από λίγο και να την διαβιβάσει, μέσω εμού ή απευθείας, στον Πρόεδρο. Το Προεδρείο, το οποίο θα συνέλθει σήμερα στις 17.00 και που έχει ήδη συμπεριλάβει στην ημερήσια διάταξη την αξιολόγηση μιας ολλανδικής τηλεοπτικής μετάδοσης, η οποία παραδέχτηκε τουλάχιστον ότι διέπραξε δύο σφάλματα σχολιάζοντας την συμπεριφορά δύο συναδέλφων μας, θα μπορέσει να επεκτείνει την συζήτηση και στο γεγονός που καταγγέλλει ο κ. Cox.

<CHAPTER ID=6>
ΣΕΒ (συνέχεια)
<SPEAKER ID=90 NAME="Πρόεδρος">
Η ημερήσια διάταξη προβλέπει την συνέχεια της συζήτησης σχετικά με την ΣΕΒ.

<SPEAKER ID=91 LANGUAGE="FR" NAME="Fayot">
Κύριε Πρόεδρε, η υπόθεση των τρελών αγελάδων κλόνισε την εμπιστοσύνη των καταναλωτών, έδειξε τα όρια μιας εσωτερικής αγοράς χωρίς σοβαρούς κανόνες προστασίας του καταναλωτή, και αποκάλυψε ότι αυτή η αγορά δεν μπορεί να λειτουργήσει παρά μόνο εάν η Επιτροπή και τα κράτη μέλη συνεργαστούν στενά. Το έργο της Εξεταστικής Επιτροπής του Κοινοβουλίου και η πολιτική πίεση που ασκήθηκε στην Επιτροπή την αναστάτωσαν και έκαναν να κινηθούν ουκ ολίγα πράγματα σε κοινοτικό επίπεδο. Το Ευρωπαϊκό Κοινοβούλιο το αναγνωρίζει στην έκθεση Bφge, που εγκρίθηκε ομόφωνα σχεδόν στην επιτροπή παρακολούθησης, και μετά από αδυναμία συγκέντρωσης υπογραφών για πρόταση μομφής. Είναι ένα πολιτικό γεγονός.
<P>
Ωστόσο, η πρόθεσή μου εδώ είναι να καταγγείλλω κυρίως την στάση των κρατών μελών, διότι καθυστερούν. Όχι μόνο δέκα από αυτά κατηγορούνται ότι παρέβησαν τον κανονισμό για τα ζωικά άλευρα, αλλά αναρωτιέμαι τι κάνουν τα εθνικά κοινοβούλια σχετικά με τους υπουργούς τους που είναι υπεύθυνοι για τη γεωργία και την προστασία των καταναλωτών. Όπως και τα εθνικά κοινοβούλια, οι επαγγελματικές οργανώσεις σε εθνικό επίπεδο έχουν επίσης τεράστια ευθύνη σχετικά με αυτό. Για παράδειγμα, θα έκαναν καλά να εξετάσουν πώς λειτουργούν πραγματικά οι κτηνιατρικοί έλεγχοι στις αντίστοιχες χώρες τους.
<P>
Σχετικά με αυτό, πιστεύω ότι θα έπρεπε να ενισχυθούν οι κτηνιατρικοί έλεγχοι παντού στην Ευρώπη, και να τυποποιηθούν, τόσο από ποιοτική όσο και από ποσοτική άποψη. Είναι απαράδεκτο το ότι υπάρχουν πολλές χιλιάδες κτηνίατροι σε μια μεγάλη χώρα και ο ίδιος αριθμός, περίπου, σε μια άλλη, πιο μικρή. Συνεπώς, υπάρχει εδώ, σίγουρα, μεγάλη ευθύνη των κρατών μελών. Πρέπει να γίνουν τα πάντα ώστε να γίνεται σεβαστή η ανθρώπινη υγεία και να προστατεύονται οι καταναλωτές.
<P>
Είμαι απόλυτα σύμφωνος με την κ. Bonino που είπε σήμερα το πρωί ότι το έργο εξέτασης και παρακολούθησης του Ευρωπαϊκού Κοινοβουλίου, όπως και το έργο της Επιτροπής, είναι μια μακρά διαδικασία ηθικοποίησης που το Κοινοβούλιό μας πρέπει να ξεκινήσει από κοινού με την Επιτροπή και το Συμβούλιο.

<SPEAKER ID=92 LANGUAGE="NL" NAME="Oomen-Ruijten">
Κύριε Πρόεδρε, στην όλη υπόθεση με τη ΣΕΒ υπάρχουν χαμένοι και κερδισμένοι. Στους χαμένους ανήκουν ασφαλώς οι άνθρωποι που αντιμετωπίζουν τώρα τη νόσο Creutzfeldt-Jacobs, αλλά καί όλοι οι αγρότες και το περιβάλλον τους που αντιμετώπισαν μεγάλα οικονομικά προβλήματα και είδαν πέρυσι να υποχωρεί και πάλι η απόδοσή τους.
<P>
Κερδισμένοι είναι οι καταναλωτές, κύριε Πρόεδρε, τουλάχιστον μακροπρόθεσμα ελπίζω. Το λέω επειδή στη Συνθήκη του Αμστερνταμ δόθηκε στους καταναλωτές και στη δημόσια υγεία μεγαλύτερη προτεραιότητα. Και ένας από τους λόγους είναι ότι κατά την αντιμετώπιση της κρίσης με τη ΣΕΒ, δόθηκε όλο και περισσότερη προσοχή στον έλεγχο ολόκληρης της αλυσίδας από τον παραγωγό μέχρι τον καταναλωτή, πράγμα που ήδη έχει αρχίσει να εφαρμόζεται σε μερικά κράτη μέλη. Επομένως, κερδισμένοι θα βγούν οι καταναλωτές στην Ευρώπη από το όλο ζήτημα με τη ΣΕΒ, αν και δεν ξεχνώ καθόλου τους χαμένους.
<P>
Η Εξεταστική Επιτροπή και η επιτροπή πρακολούθησης της Εξεταστικής Επιτροπής εκπόνησαν μία έξοχη έκθεση. Έκαναν συστηματική δουλειά και επεξεργάσθηκαν όλα τα θέματα που είχε θέσει επί τάπητος η ίδια η Εξεταστική Επιτροπή. Οφείλω ένα θερμό ευχαριστώ στον εισηγητή, τον κ. Bφge, αλλά και στην πρόεδρο της επιτροπής, την κ. Roth-Behrendt, για τον τρόπο με τον οποίον έβαλαν τόσο συστηματικά σε τάξη όλες τις πτυχές του ζητήματος.
<P>
Ευχαριστούμε επίσης την Επιτροπή, την κ. Bonino, τον κ. Fischler, αλλά ασφαλώς και τον κ. Reichenbach. Μάθαμε όλοι μας πολλά, και στο Κοινοβούλιο. Αναρωτιέμαι όμως μήπως η περισσότερη γνώση μας έφερε και περισσότερη έγνοια. Προσωπικά με απασχολεί η διεθνής διάσταση. Πώς θα επιτύχουμε ο ευρωπαϊκός προβληματισμός να περάσει και σε διεθνές επίπεδο; Πώς θα καταφέρουμε τα κράτη μέλη να υπερασπισθούν τις ευρωπαϊκές θέσεις και σε διεθνή πλαίσια;
<P>
Θα ήθελα να θέσω ακόμα εν συντομία μία ερώτηση: τί θα κάνουμε με τις ζελατίνες και τα φάρμακα; Την περασμένη εβδομάδα έμαθα ότι στο θέμα αυτό η απόφαση της Ευρωπαϊκής Επιτροπής ανακλήθηκε με αίτηση των Κάτω Χωρών. Τί συμβαίνει ακριβώς; Θα ήθελα διευκρινίσεις για τις ζελατίνες και τα φάρμακα.

<SPEAKER ID=93 LANGUAGE="PT" NAME="Rosado Fernandes">
Κύριε Πρόεδρε, κύριε Πρόεδρε της Επιτροπής, κυρία Επίτροπε Bonino, θα ήθελα να πω δυο λόγια στα γερμανικά στο συνάδελφό μου κ. Bφge...
<P>
Ευχαριστώ πολύ, κ. Bφge, για την εμπεριστατωμένη εργασία σας. Ήταν περίφημη. Πραγματικά πολύ γερμανική αλλά πολύ εμπεριστατωμένη.
<P>
(PT) ... Και τώρα θα ήθελα να αναφερθώ λίγο στο πρόβλημα των τρελών αγελάδων. Για να είμαι ειλικρινής - δεν μιλώ με "διαφάνεια», αλλά μεταφορικά - για να είμαι ειλικρινής, λοιπόν, είμαι επίσης εκτροφέας βοοειδών, άρα γνωρίζω καλά τι ήταν η κρίση των τρελών αγελάδων και είχα συνειδητοποιήσει αρκετά καλά όλη τη διαδικασία. Όλοι μας γνωρίζουμε τις θεσμικές αδυναμίες της Επιτροπής και της ίδιας της Ευρώπης, καθώς και τη σχετική αδιαφορία με την οποία τα κράτη μέλη αντιμετωπίζουν πολλά ζητήματα νευραλγικής σημασίας για την Ευρώπη. Πολύ συχνά, ούτε η εξαιρετική τόλμη της Επιτρόπου κ. Bonino δεν καταφέρνει να αποτρέψει κάποιες ενέργειες των κρατών μελών. Θα σας παραθέσω ένα παράδειγμα, αυτό της έκθεσης της κτηνιατρικής επιτροπής, που επισκέφθηκε πρόσφατα τη χώρα μου, μια έκθεση για την οποία ειλικρινά θα ήθελα να λάβω γνώση. Ξέρω ότι ο Κτηνιατρικός Σύλλογος είχε αγανακτήσει με την ενέργεια του Υπουργού, ξέρω ότι στην Πορτογαλία δεν υπήρξε συντονισμένη δράση, ξέρω επίσης ότι δικαιολογημένα διαμαρτυρόμαστε για όλα τα προϊόντα αμφίβολης υγειονομικής ποιότητας που, πολλές φορές, εισέρχονται από τα "διάτρητα» σύνορά μας. Αυτό αφορά την Επιτροπή, αφορά όμως επίσης το συγκεκριμένο κράτος μέλος.
<P>
Η πραγματική ερώτηση, όμως, που θέλω να θέσω είναι η ακόλουθη: τι συμβαίνει, από ποινικής άποψης, με όσους ανακαλύπτονται να εισάγουν απαγορευμένα άλευρα; Υπάρχει άραγε κάποια εναρμόνιση της ποινικής νομοθεσίας στην Ευρώπη, ή μήπως τα κράτη μέλη συνεχίζουν να θεωρούν πως κάτι τέτοιο θα συνιστούσε κατάφωρη παραβίαση των κυριαρχικών τους δικαιωμάτων;

<SPEAKER ID=94 LANGUAGE="NL" NAME="Boogerd-Quaak">
Κύριε Πρόεδρε, συνάδελφοι, συμφωνώ με την συνάδελφο κ. Roth-Behrendt και με την κριτική προς το Συμβούλιο που εξέφρασε εξ ονόματος της σοσιαλιστικής ομάδας. Εκτιμώ πολύ τα όσα έκανε μέχρι τώρα η Επιτροπή. Εκτιμώ επίσης το ότι παραβρέθηκε στη συζήτηση παρά την προχωρημένη ώρα. Το Συμβούλιο όμως πρέπει να φανεί πιο δραστήριο. Και δεν είμαι καθόλου ικανοποιημένη για τα όσα έγιναν από τότε που η Εξεταστική επιτροπή εκπόνησε την τελική της έκθεση μέχρι τώρα. Επισημαίνω, όπως έκαναν και άλλοι, τις παράνομες μεταφορές κρεάτων, όπως διαπιστώθηκε στο λιμάνι του Vlissingen. Επισημαίνω και την περίπτωση της μολυσμένης αγελάδας που εξαφανίστηκε χωρίς άλλο στα οστεάλευρα.
<P>
Ουσιαστική σημασία θα έχουν τα όσα θα αναφέρονται στις εξαμηνιαίες αναφορές, για να προλαμβάνονται τέτοιες περιπτώσεις. Καλώ επιτακτικά τον Αγγλο υπουργό να προσέλθει αυτοπροσώπως του χρόνου, κατά την αγγλική προεδρία, για να μας ενημερώσει.
<P>
Τέλος, υποστηρίζω την ερώτηση της κ. Oomen-Ruijten σχετικά με τη χρήση των φαρμάκων.

<SPEAKER ID=95 LANGUAGE="ES" NAME="Medina Ortega">
Κύριε Πρόεδρε, υπό την ιδιότητα του συντάκτη της έκθεσης που εγκρίθηκε από την Εξεταστική Επιτροπή του Ευρωπαϊκού Κοινοβουλίου, θα ήθελα πρώτα απ' όλα να συγχαρώ την πρόεδρο της επιτροπής παρακολούθησης, την κ. Dagmar Roth-Behrendt, καθώς και τον εισηγητή αυτής της επιτροπής παρακολούθησης, τον κ. Bφge, για το εξαίρετο έργο που έφεραν σε πέρας, ολοκληρώνοντας αυτό που είχε ως αφετηρία την έκθεσή μου και όσα είχε εγκρίνει τότε το Κοινοβούλιο.
<P>
Πιστεύω πως, τη στιγμή αυτή, η υπόθεση των τρελών αγελάδων θα μπορούσε να χαρακτηρισθεί ως ενδεικτικό παράδειγμα της θεωρίας του χάους. Με άλλα λόγια, μια απειροελάχιστη λεπτομέρεια - και συγκεκριμένα, κάποιες παραλείψεις ή κάποια χαλαρή στάση έναντι της μεταποίησης ζωικών παραγώγων για την παραγωγή πρωτεϊνών που χρησιμοποιούνται σε ζωοτροφές - προκάλεσε μια τραγωδία τεραστίων διαστάσεων στον αγροτικό τομέα και οδήγησε σε ιδιαίτερα απρόβλεπτες συνέπειες ακόμη και σε ό, τι αφορά την ανθρώπινη υγεία.
<P>
Έχω την εντύπωση πως η παρούσα κρίση προκάλεσε αντίδραση της Κοινότητας, οδήγησε σε υγιή αντίδραση από μεριάς της Επιτροπής αλλά επίσης, και πάνω απ' όλα, από μεριάς συγκεκριμένου κράτους μέλους - όπως το Ηνωμένο Βασίλειο - καθώς και κοινοτικών θεσμικών οργάνων, όπως είναι το Συμβούλιο.
<P>
Αποψή μου είναι πως, σε τελευταία ανάλυση, αυτό που συνέβη δεν αποτέλεσε παρά την πρώτη ένδειξη του τί μπορεί να συμβεί στους κόλπους μιας εσωτερικής αγοράς όπου κυριαρχούν αποκλειστικά οι οικονομικές αντιλήψεις. Έχω την εντύπωση ότι η λογική που συνίσταται στο να ρίχνουμε το βάρος στην οικονομική δραστηριότητα και να αφήνουμε τις δυνάμεις της αγοράς να ρυθμίζουν ανεξέλεγκτα όλες τις εξελίξεις μέσα στην εσωτερική αγορά, κάπου αγγίζει τα όριά της. Εάν η Ευρωπαϊκή Ένωση δεν αποτελεί παρά μόνον έναν μηχανισμό οικονομικής εναρμόνισης, είναι βέβαιο ότι δυσκολίες όπως αυτές που αντιμετωπίζουμε σήμερα θα ανακύπτουν κάθε λίγο και λιγάκι. Θέλω να πω ότι η Ευρωπαϊκή Ένωση θα πρέπει να είναι κάτι παραπάνω από απλός επιδιαιτητής των δυνάμεων της αγοράς - νομίζω ότι επί του θέματος τούτου κάποια βήματα έχουν επιτευχθεί κατά τη Διάσκεψη του Αμστερνταμ - αλλά το αδιανόητο θα ήταν να πιστεύουμε πως η Ένωση αυτή θα συνεχίσει να λειτουργεί πάνω στη βάση της κυριαρχίας των κρατών, απλώς και μόνο με βάση το ελεύθερο παιχνίδι των δυνάμεων της αγοράς και την απουσία πραγματικών αρμοδιοτήτων της Επιτροπής επί θεμάτων υγείας ή άλλων σημαντικών ζητημάτων που αφορούν την ευεξία των πολιτών της Κοινότητας.

<SPEAKER ID=96 LANGUAGE="NL" NAME="Thyssen">
Κύριε Πρόεδρε, όταν πρόκειται για την ασφάλεια της διατροφής μας, πρέπει να ενεργήσουμε δραστικά, ασχέτως αν φταίει η δυσλειτουργία των θεσμών, η αμέλεια ή η αναζήτηση κέρδους πάση θυσία. Για τη διατροφή μας, δεν μπορεί ποτέ να πει κανείς ότι είμαστε αρκετά προσεκτικοί. Αυτό θα πρέπει να είναι το μάθημα της κρίσης με τη ΣΕΒ. Το ζήτημα της ΣΕΒ μας δίδαξε ακόμη ότι ο συντομότερος δρόμος προς την επίλυση ενός προβλήματος δεν είναι πάντα ο πιο αντιδραστικός. Εάν τον Φεβρουάριο είχαμε στείλει την Επιτροπή σπίτι της, δεν θα μπορούσαμε σήμερα να παρουσιάσουμε το ίδιο αποτέλεσμα. Υποδεικνύοντας το τί πρέπει να γίνει, και επαπειλώντας με πρόταση μομφής, επιτύχαμε βασικές αλλαγές, ακόμη και μια νέα διάσταση πολιτικής.
<P>
Η κρίση της ΣΕΒ επιβεβαίωσε την ανάγκη κοινοβουλευτικού ελέγχου. Χωρίς το μόχθο του Κοινοβουλίου μας, με βασικούς συντελεστές τους συναδέλφους κ. Reimer Bφge και κ. Roth-Behrendt δεν θα είχαμε ποτέ επιτύχει τέτοιο αποτέλεσμα σε αυτή την προθεσμία. Τίθεται όμως το ερώτημα εάν το Κοινοβούλιό μας διαθέτει επαρκή μέσα για να διεκπεραιώσει σε μόνιμη βάση τα ελεγκτικά καθήκοντά του.
<P>
Κύριε Πρόεδρε, τα σημερινά δεδομένα δείχνουν ότι κέρδισε η δημοκρατία, ότι μπορούμε να είμαστε ικανοποιημένοι για το έργο μας και για τη θετική και συνεργάσιμη θέση της Επιτροπής. Παρόλο που το Ευρωπαϊκό Κοινοβούλιο επικράτησε σε αυτόν τον αγώνα, δεν φτάσαμε ακόμη στο τέρμα. Μας περιμένει και παγκόσμιος αγώνας. Στα πλάσια του ΠΟΕ και του Codex Alimentarius όλα δείχνουν ότι δεν πρόκειται για εύκολο αγώνα. Μπορούμε να είμαστε ικανοποιημένοι, αλλά όχι και να θριαμβολογούμε. Η νόσος δεν ξεπεράστηκε τελείως, την οδύνη των ανθρώπων και των αγροτών δεν μπορούμε να την εξαλείψουμε, ούτε καν παρέχοντας πολλά χρήματα. Δεν ενσωματώθηκαν όλες οι συστάσεις, δεν εφαρμόστηκαν όλα τα μέτρα. Τέλος, κύριε Πρόεδρε, αναρωτιόμαστε μήπως θα ήταν καλό προϊόντα ζωικής προέλευσης ακατάλληλα προς βρώση, να μην χρησιμοποιούνται ούτε σε ζωοτροφές.

<SPEAKER ID=97 NAME="Κακλαμάνης">
Κύριε Πρόεδρε της Επιτροπής, η συνεχής παρουσία σας σήμερα στο Ευρωπαϊκό Κοινοβούλιο σας τιμά και επιβεβαιώνει τη σοβαρότητα του προβλήματος.
<P>
Αλλά, κύριε Πρόεδρε, παρακολουθώντας τη συζήτηση, δεν έχω καταλάβει ακόμη ποιός φταίει. Δεν έχω καταλάβει ακόμη ποιός θα αναλάβει κάποιες ευθύνες για όλη την κατάσταση που έχει δημιουργηθεί. Το Συμβούλιο, με πολύ κομψό τρόπο, αποποιήθηκε κάθε ευθύνη και επέρριψε όλες τις ευθύνες σε σας. Εσείς μας είπατε ότι για τους υπαλλήλους σας δεν βρήκατε στοιχεία, και γι' αυτό δεν τους τιμωρήσατε, και εμείς εδώ, σαν Ευρωπαϊκό Κοινοβούλιο, αρνηθήκαμε την γενναία αύξηση των κονδυλίων στον προϋπολογισμό του 1998 για την έρευνα, τους ελέγχους και τις υποδομές στην κτηνιατρική υπηρεσία.
<P>
Αντίθετα, άκουσα με πολύ ενδιαφέρον αυτό που είπατε, κύριε Πρόεδρε, ότι συνεχίζεται το παράνομο εμπόριο προς χώρες του τρίτου κόσμου. Θέλω όμως να μου πείτε, κύριε Πρόεδρε, στην δευτερολογία σας, εάν το παράνομο εμπόριο δεν κατευθύνεται μόνο προς τις χώρες του τρίτου κόσμου, αν και έχει πολύ μικρή σημασία -και εκεί άνθρωποι κατοικούν-, αλλά και προς χώρες της Ευρωπαϊκής Ένωσης.
<P>
Είναι πέντε εβδομάδες τώρα που έχω υποβάλει γραπτή ερώτηση προς την Επιτροπή και δεν έχω πάρει απάντηση. Θέλω να ξέρω εάν αυτά τα παράνομα μολυσμένα κρέατα πήγαν και σε χώρες της Ευρωπαϊκής Ένωσης και σε ποιές χώρες, κύριε Πρόεδρε.

<SPEAKER ID=98 LANGUAGE="DE" NAME="Graenitz">
Κύριε Πρόεδρε, ποιο είναι το δίδαγμα που πήραμε από το σκάνδαλο της νόσου ΣΕΒ; Μάθαμε κι αυτό ήταν ένα πικρό μάθημα, ότι χάνει αυτός που τοποθετεί την αγορά πάνω από την πρόνοια για την υγεία. Μάθαμε ότι η πολιτική κρύβεται κάποτε πίσω από το πρόσχημα των "κεκλεισμένων θυρών», η μη παραδοχή των σφαλμάτων καταλήγει στο να χάνουν οι άνθρωποι την εμπιστοσύνη τους και να δημιουργείται μεγάλη ζημιά, ζημιά για την οποία μπορούμε να μιλήσουμε ακριβώς για το μέγεθος της και πόσος χρόνος θα χρειαστεί για την επανόρθωσή της.
<P>
Μάθαμε όμως επίσης ότι η αλλαγή μπορεί να σημαίνει και όφελος, ότι η διαφάνεια, όπως επικρατεί σήμερα, στον τομέα των οικονομικών διαβουλεύσεων, όπως πολύ περισσότερο την επιθυμούμε, για την θέσπιση και απόφαση της νομοθεσίας, μπορεί να ενστάξει πάλι την εμπιστοσύνη στην ψυχή των ανθρώπων. Μάθαμε, όταν δίδουμε προτεραιότητα στην πρόληψη που αφορά την προστασία υγείας και του καταλωτή και όταν διαχειριζόμαστε σοβαρά τη βιώσιμη αγροτική οικονομία και όχι μόνο στους εορταστικούς μας λόγους, ότι αυτή η αλλαγή μπορεί να μας ξαναχαρίσει την εμπιστοσύνη του κόσμου.
<P>
Θα ήθελα να ευχαριστήσω ιδιαίτερα, την επίτροπο κ. Bonino και φυσικά τους συνεργάτες της. Κυρία Bonino, δείξατε, πόσα σωστά και σημαντικά πράγματα μπορεί να καταφέρει η σωστή γυναίκα στην σωστή θέση! Πήραμε πολλά μαθήματα. Θα δούμε πώς θα συνεχιστούν τα πράγματα. Θα κοιτάξουμε με πολλή προσοχή τις εξαμηνιαίες εκθέσεις προόδου που συζητούμε στις αντίστοιχες επιτροπές, και θα εξετάσουμε επακριβώς κ. Santer, πώς θα είναι η πρόταση για μια νέα διοργανική συμφωνία που θα υποβληθεί τον επόμενο χρόνο, πάνω στην οποία θα διεξαχθεί συζήτηση και η οποία είναι πολύ σημαντική.
<P>
Αυτός που κατά την γνώμη μου διδάχτηκε λίγα πράγματα απ' όλα αυτά είναι τα κράτη μέλη και ο Πρόεδρος του Συμβουλίου, μας το ξανάδειξε αυτό, σήμερα πάλι. Ο Willy Brandt, πριν από 25 χρόνια κέρδισε τις εκλογές με το σύνθημα "Τόλμη για περισσότερη δημοκρατία». Κι εμείς σ' αυτό το Κοινοβούλιο πρέπει να δείξουμε τόλμη για περισσότερη δημοκρατία.

<SPEAKER ID=99 LANGUAGE="EN" NAME="Gillis">
Κύριε Πρόεδρε, μαζί με όλους τους συναδέλφους μου θα ήθελα να ευχαριστήσω τον εισηγητή για την εργασία του τόσο στην επιτροπή παρακολούθησης για την οποία συζητούσαμε μόλις τώρα - όσο και στην προηγούμενη επιτροπή, των οποίων ήμουν μέλος.
<P>
Είναι φανερό τώρα στον καθένα ότι στο παρελθόν έγιναν πολλά λάθη, μερικά από τα οποία οφείλονταν στην άγνοια της ασθένειας, που πρέπει όλοι να αναγνωρίσουμε ότι ήταν σχεδόν άγνωστη τότε. Επίσης έγιναν λάθη και για πολιτικούς λόγους. Μεγάλο μέρος των επικρίσεων για την αντιμετώπιση της κρίσης σχετικά με τη ΣΕΒ έγινε στο πλαίσιο και των δύο εξεταστικών επιτροπών με επίκεντρο την αποτυχία του προσωπικού της Επιτροπής που συμμετείχε στην υπόθεση. Προσωπικά, θεωρώ ότι η εν λόγω κριτική ήταν άδικη. Η πολυετής εμπειρία μου από τις μέχρι τώρα επαφές μου με τους υπαλλήλους της Επιτροπής ήταν ιδιαίτερα θετική. Ήταν πάντοτε συνεργάσιμοι και ικανοί και συχνά θα επιθυμούσαν να προχωρήσουν πολύ πιο πέρα από τα όρια που τους είχαν τεθεί.
<P>
Νομίζω ότι η κριτική μας, εάν όντως χρειάζεται, θα πρέπει να επικεντρωθεί στους υπευθύνους, δηλαδή στους πολιτικούς προϊσταμένους των αρμοδίων υπαλλήλων. Οι ενέργειες ή οι παραλείψεις των τελευταίων ήταν αποτέλεσμα των άμεσων οδηγιών των τότε υπευθύνων Επιτρόπων και του Συμβουλίου της περιόδου εκείνης, γεγονός που όλοι πρέπει να αναγνωρίσουμε πλήρως, διότι δεν νομίζω ότι έχει αναγνωριστεί επαρκώς.
<P>
Το μεγαλύτερο σκάνδαλο γύρω από την τραγωδία αυτή ήταν η απόφαση της βρετανικής κυβέρνησης να απαγορεύσει ορθώς τη χρήση μολυσμένου κρέατος και οστεάλευρου με κόκκαλο στο Ηνωμένο Βασίλειο, αλλά ταυτόχρονα να επιτρέψει ή ακόμη και να αυξήσει τον όγκο των μολυσμένων τροφίμων που εξάγονταν σε άλλα κράτη μέλη, με καταστρεπτικές συνέπειες για τους αθώους κτηνοτρόφους, περιλαμβανομένων ειδικά των Ιρλανδών συμπατριωτών μου.
<P>
Η εργασία και των δύο επιτροπών ήταν έξοχη. Η παρούσα Επιτροπή έχει ενεργήσει υπεύθυνα και ικανοποιητικά πάνω στις εισηγήσεις της Εξεταστικής Επιτροπής και επιτέλους σημειώνουμε σημαντική πρόοδο υπό την καθοδήγηση των Επιτρόπων Fischler και Bonino. Τι λοιπόν απομένει να κάνουμε;
<P>
Η έρευνα πρέπει να ενταθεί όσο το δυνατόν ταχύτερα. Ο κίνδυνος για την ανθρώπινη υγεία πρέπει να αποδειχθεί επιστημονικά. Οποιοδήποτε κι αν είναι το ύψος του, μπορεί να απομακρυνθεί μόνο με την εξάλειψη της ασθένειας, πράγμα που πρέπει να προωθήσουμε ταχύτατα.

<SPEAKER ID=100 LANGUAGE="NL" NAME="Willockx">
Κύριε Πρόεδρε, δικαιολογημένα ταραχθήκαμε από την παράλειψη τόσο των κρατών μελών όσο και της Ευρωπαϊκής Επιτροπής να μεριμνήσουν για τη δημόσια υγεία με αποτέλεσμα να ξεσπάσει αυτή η τρομερή νόσος της σπογγώδους εγκεφαλοπάθειας των βοοειδών. Ο κλονισμός έγινε αισθητός στο Σώμα, στην Εξεταστική Επιτροπή του και σε ορισμένα κράτη μέλη. Ιδίως στο Ηνωμένο Βασιλείο άλλαξαν κάπως τα πράγματα, όπως άλλωστε και στην Ευρωπαϊκή Επιτροπή. Αποτελεί επίτευγμα του εισηγητή, καθώς και της Προέδρου και των μελών της επιτροπής, οι οποίοι άσκησαν συνεχείς πιέσεις στην Ευρωπαϊκή Επιτροπή, ότι την ανάγκασαν σε περισσότερη διαφάνεια και σαφήνεια.
<P>
Σε διαφόρους τομείς κάτι κινείται. Παραμένει όμως, κύριε Πρόεδρε της Επιτροπής, κύριε Επίτροπε, ένα μεγάλο κενό: η έλλειψη πειθαρχικών μετρών. Έγιναν παρατυπίες και η Ευρωπαϊκή Επιτροπή δεν κατορθώνει να λάβει τα απαραίτητα πειθαρχικά μέτρα. Το θεωρώ λυπηρό. Εμείς, ως Κοινοβούλιο, δεν βλέπουμε κανέναν λόγο αυταρεσκείας. Υπάρχει μόνο λόγος επαγρύπνησης και συνεχών κοινοβουλευτικών πιέσεων ώστε να γίνουν πράξη τα μέτρα που τώρα ξεκίνησαν.

<SPEAKER ID=101 LANGUAGE="PT" NAME="Redondo Jimenez">
Κύριε Πρόεδρε, κύριε Πρόεδρε της Επιτροπής, κυρία Επίτροπε, κυρίες και κύριοι, την παρούσα στιγμή της εξέλιξης της συζήτησης γύρω από τη ΣΕΒ, σχεδόν όλα τα ουσιαστικά ζητήματα έχουν ήδη θιχθεί από τους προλαλήσαντες ομιλητές. Θα επιθυμούσα, ωστόσο, εδώ και τώρα, να υπογραμμίσω την προσπάθεια που κατεβλήθη από τον κ. Bφge, τον οποίο θέλω να συγχαρώ, όπως επίσης και την κ. Roth-Behrendt, για το σημαντικό έργο που πραγματοποίησαν, για το πνεύμα αυστηρότητας και σοβαρότητας που επέδειξαν και για τη γαλήνη που διατήρησαν καθ' όλη τη διάρκεια της συγκεκριμένης διαδικασίας, η οποία - θα ήθελα να με πιστέψετε - δεν ήταν εύκολη.
<P>
Δεδομένου ότι κάποιες πλευρές αυτού του ζητήματος - άλευρα, επιθεωρήσεις, παρουσία υπουργών κ.ά. έχουν ήδη αποτελέσει αντικείμενο διεξοδικής συζήτησης, θα ήθελα να επισημάνω ότι η Επιτροπή φαίνεται μάλλον πως έχει όντως ενημερωθεί για το γεγονός ότι πρωτεύον θέμα είναι η υγεία των καταναλωτών, και μετά έρχονται τα υπόλοιπα, άρα λοιπόν, σε οτιδήποτε αφορά το συγκεκριμένο θέμα, θα πρέπει να ενεργεί με διαφάνεια, με ετοιμότητα και σοβαρότητα, επειδή αυτό είναι το σωστό και αυτό απαιτούν από μας οι πολίτες. Η Επιτροπή αντέδρασε μεν αργά, αλλά το γεγονός είναι ότι αντέδρασε. Και αυτό είναι το πρώτο βήμα σε έναν μακρύ δρόμο που καλούμαστε να διανύσουμε.
<P>
Όσον αφορά το θέμα της αναδιοργάνωσης των υπηρεσιών, φρονώ πως οι αντίστοιχες διαδικασίες θα πρέπει να επισπευθούν, πως η νέα οργάνωση θα πρέπει να λειτουργήσει χωρίς καθυστέρηση. Οι απλοί άνθρωποι δεν μπορούν να κατανοήσουν ότι για λόγους ανισοκατανομής προσωπικού οι ενέργειες που αφορούν την επιθεώρηση δεν μπορούν να δρομολογηθούν με πλήρη αποδοτικότητα. Ας επισπευθεί η διαδικασία προσλήψεων. Στην Επιτροπή υπάρχουν πολλές κενές οργανικές θέσεις, και τα κονδύλια για την κάλυψή τους έχουν εγκριθεί. Οπότε, δεν υπάρχει καμία δικαιολογία. Μπορείτε και οφείλετε να το κάνετε. Να το κάνετε αμέσως.
<P>
Σχετικά με το ζήτημα της έρευνας επί του θέματος αυτού, αυτή έχει προωθηθεί, έχει χρηματοδοτηθεί, έχει αποτελέσει αντικείμενο συντονισμού. Αλλά και εδώ θέλω να πω ό, τι είπα προηγουμένως: να το κάνετε αμέσως. Δεν θα επιτευχθεί η εξάλειψη της νόσου εφόσον δεν εξευρεθεί ο χαμένος κρίκος, και αυτό είναι καθήκον των τεχνικών, των ερευνητών, στο πλαίσιο ερευνητικών προγραμμάτων, τα οποία πρέπει να καλύπτονται δεόντως από δημοσιονομικά κονδύλια.
<P>
Σε ό, τι αφορά το θέμα του καταλογισμού ευθυνών, θα πω μονάχα μια κουβέντα. Από τη στιγμή που επισημαίνεται ότι θα καταλογιστούν αυτές οι ευθύνες, αυτό θα πρέπει να γίνει σε όλα τα επίπεδα. Και στο σημείο αυτό δεν κάναμε και πολλά πράγματα.
<P>
Τελειώνοντας, θα ήθελα να απευθύνω μια έκκληση προς όλα τα ευρωπαϊκά θεσμικά όργανα: ας μην περιμένουν να εμφανιστεί μια άλλη ΣΕΒ για να αντιδράσουν, ας βρίσκονται σε ετοιμότητα και ας επιδείξουν πνεύμα συνεργασίας με το Ευρωπαϊκό Κοινοβούλιο. Ένας τέτοιος τρόπος δράσης θα πρέπει να αποτελέσει τον κανόνα, θα πρέπει να είναι ο πάγιος κανόνας αυτού του Σώματος. Η διοργανική συνεργασία πρέπει να γίνει βασικός γνώμονας στην οικοδόμηση της Ευρώπης που όλοι επιθυμούμε.

<SPEAKER ID=102 NAME="Λαμπράκη">
Κύριε Πρόεδρε, θα ήθελα και εγώ με τη σειρά μου να ευχαριστήσω τον κ. Bφge και την κ. Roth-Behrendt για τη δουλειά που πρόσφεραν, καταφέρνοντας, σε εννιά μήνες, να φτάσουμε να συζητάμε μέσα σε αυτό το ευχάριστο κλίμα. Βέβαια, αυτό το ευχάριστο κλίμα, που δείχνει ότι βρήκαμε μια κοινή γλώσσα μεταξύ μας, δε νομίζω ότι επικρατεί στην αγορά βοείου κρέατος. Το καταναλωτικό κοινό παραμένει δύσπιστο, υπάρχει έλλειψη εμπιστοσύνης απέναντι στην αγορά βοείου κρέατος και αυτό σημαίνει ότι τα όποια δειλά βήματα έχουμε κάνει προς την κατεύθυνση της διαφάνειας χρειάζεται να τα επισπεύσουμε στο μέλλον.
<P>
Κύριε Πρόεδρε της Επιτροπής, καλό θα είναι να δείξετε μεγαλύτερη αποφασιστικότητα στα θέματα που σχετίζονται με τους υπαλλήλους και τις αρμοδιότητες και τις ευθύνες τους. Νομίζω ότι χρειάζεται λίγο περισσότερο θάρρος γιατί πρέπει να κερδηθεί το χαμένο έδαφος. Βεβαίως, θέλω να είμαι δίκαιη. Η αναξιοπιστία της αγοράς βοείου κρέατος δεν οφείλεται μόνο στα λάθη της Επιτροπής, οφείλεται και στο Συμβούλιο και το δυστύχημα είναι ότι, ακόμα και σήμερα, το Συμβούλιο, ενώ έδειξε κάποια καλή διάθεση, δεν απάντησε στα ερωτήματα που υπέβαλε η Πρόεδρος της επιτροπής και όλοι εμείς. Πιστεύω ότι, αν θέλουμε να είμαστε ειλικρινείς προς το καταναλωτικό κοινό, σήμερα πρέπει να του πούμε την αλήθεια.
<P>
Ξεκινήσαμε μια προσπάθεια, ο δρόμος είναι μακρύς μπροστά μας και δεν θα υπάρξει επιτυχία αν δεν καταφέρουμε να συντονίσουμε τη δράση της Επιτροπής, του Ευρωπαϊκού Κοινοβουλίου - γιατί κι εμείς δεν είμασταν γενναιόδωροι στον προϋπολογισμό για την έρευνα της νόσου - αλλά, κυρίως, του Συμβουλίου. Διότι αυτή τη στιγμή, οι έλεγχοι της αγοράς δεν είναι στα χέρια της Επιτροπής; οι διασυνοριακοί έλεγχοι είναι στα χέρια των κρατών μελών και εκεί βλέπουμε ότι επικρατεί ακόμα η λογική της αγοράς. Δεν πήραν το μάθημά τους. Και αν το πάρουν το δυστύχημα είναι ότι δεν θα το πάρουν μόνο τα κράτη, θα το πάρουν, φοβούμαι, πολύ πιο έντονα, οι παραγωγοί. Γι'αυτό, κ. Πρόεδρε, προωθείστε όλα εκείνα τα μέτρα που σας ζητάμε, στην έκθεση του κ. Bφge, κατά της Μεγάλης Βρετανίας.

<SPEAKER ID=103 LANGUAGE="DE" NAME="Funk">
Κύριοι Πρόεδροι, αγαπητές κυρίες και κύριοι συνάδελφοι, όλα όσα ειπώθηκαν σήμερα είναι σωστά και σημαντικά. Δεν υπάρχει καμία αμφιβολία. Ευχαριστίες αξίζουν στο Κοινοβούλιο γι' αυτό το ορόσημο που έθεσε σήμερα, στην κ. Roth-Beηrendt, στον αγαπητό μας φίλο κ. Bφge - για την εξαιρετική τους εργασία! Και πάνω σ' αυτά υπήρξε πλήρης κατανόηση μεταξύ μας, όπως υπογράμμισε σήμερα το πρωί η κ. Roth-Beηrendt. Είναι πολύ καλό για μένα, τον αγρότη, να δέχομαι διευκρινίσεις από μία βερολινέζα δικηγόρο, αυτό σημαίνει για μένα πολλά!
<P>
Αλλά ποιό είναι το συμπέρασμα που συνάγεται από την όλη ιστορία; Μπορεί να συμβεί ακόμη και σήμερα, κ. Πρόεδρε Santer, ένα γεγονός όπως το ξέσπασμα μιας τέτοιας πανούκλας; Υπόθεση κάνω, βέβαια. Εδώ πρόκειται για ένα σημείο αποφασιστικής σημασίας. Τι δεν μου αρέσει στην όλη ιστορία; Μου αρέσει λόγου χάρη ότι τώρα έχουμε μια στρατηγική, ότι κινητοποιήθηκε η Ευρωπαϊκή Επιτροπή, ότι το Κοινοβούλιο κατέβαλε τεράστιες προσπάθειες. Όμως δεν μου αρέσει πως δεν έχουμε τελικά καμία εγγύηση ότι τα πράγματα αυτά σε ένα τακτό χρονικό διάστημα, ακόμη και κατά προσέγγιση μόνο, θα εφαρμοστούν στα 15 κράτη μέλη. Αυτό είναι το πρόβλημα. Όταν λέμε ότι δεν επιτρέπεται τα ζωάλευρα να χορηγούνται ως τροφή στα μηρυκαστικά, αυτό θα εφαρμοστεί με κάποια επιτυχία, γιατί θα ήταν χαζοί οι ίδιοι οι αγρότες αν δεν το έκαναν. Όταν ακούω όμως ότι πρέπει στο κρέας να υπάρχει "σήμανση» για να γνωρίζει ο καταναλωτής από πού προέρχεται το κρέας, δεν θα σας εγγυώμουν ότι αυτό θα μπορούσε πράγματι να εφαρμοστεί στα 15 κράτη μέλη. Δεν θα έδινα επίσης καμία εγγύηση ότι θα εφαρμοστεί στα κράτη μέλη ο διαχωρισμός του επικίνδυνου υλικού και ότι προπάντων θα τηρηθούν οι προδιαγραφές θέρμανσης που εσείς θεωρείται σωστές. Αυτές είναι οι αλλαγές, για τις οποίες μίλησε ο συνάδελφος Bφge σήμερα το πρωί, και τις οποίες πρέπει να "εισπράξει» το Ευρωπαϊκό Συμβούλιο. Τελικά σ' αυτές τις σημαντικές συνεδριάσεις εδώ έπρεπε να παρευρίσκονται 15 Υπουργοί Γεωργίας και όχι ένας που πρέπει να αναλάβει για τους άλλους τον ρόλο του "τιμωρημένου παιδιού». Αυτός θα γυρίσει σήμερα το απόγευμα στους 14 συναδέλφους του, που ίσως να του πούν: ο Boden δεν είναι στα καλά του, τους άφησε να τον στριμώξουν! Αυτό είναι το θέμα. Πρέπει στο μέλλον να γίνει έτσι, ώστε να εμπιστευόμαστε την Κοινότητα ότι αυτά θα εφαρμοστούν. Τότε θα προχωρήσουν σωστά τα πράγματα, αλλιώς όχι.
<P>
(Χειροκροτήματα)

<SPEAKER ID=104 LANGUAGE="IT" NAME="Baldarelli">
Κύριε Πρόεδρε, προσωπικά δεν μου αρέσουν οι θριαμβολογίες. Χρειάζεται να δουλέψουμε ακόμα πολύ, χρειάζεται να επιμείνουμε πολύ ακόμα στο θέμα της διαφύλαξης της υγείας και κατά τρόπον ώστε να μην υπάρξουν εξωτερικές επεμβάσεις.
<P>
Δεν έχουμε καταφέρει εντελώς, κατά την άποψή μου, να χωρίσουμε την ήρα από το σιτάρι. Υπάρχουν στην έκθεση Bφge ορισμένα ανησυχητικά σημεία, όπως υπάρχουν και ασάφειες οι οποίες πρέπει να καταπολεμηθούν. Πρέπει όντως να καταπολεμηθούν, με το έργο της Επιτροπής και των κρατών μελών, εντοπίζοντας όμως τις διαφορές μεταξύ των κρατών μελών. Δεν είναι όλα τα κράτη μέλη ίδια και στο ίδιο το Συμβούλιο υπάρχουν θέσεις διαφοροποιημένες: ορισμένα κράτη μέλη προσφέρουν την συνεισφορά τους, άλλα όχι. Δεν μπορούμε λοιπόν να καταλήξουμε σε γενικό συμπέρασμα.
<P>
Κατά τη γνώμη μου, είναι πολύ σημαντικά τα μέτρα που ελήφθησαν στην Ιταλία, η οποία, από αυτήν την άποψη, αποτελεί μια χώρα η οποία ανέπτυξε άκρως σημαντική δράση. Με ανησυχεί πολύ το ζήτημα της διάθεσης των ζωικών αλεύρων - με ανησυχεί γιατί χρειάζονται δεκαπέντε χρόνια για την αποτελεσματική διάθεση αυτών των προϊόντων- και με ανησυχεί επίσης η δυνατότητα εξαγωγής αυτών των ζωικών αλεύρων για μετατροπή ή αποτέφρωση, στις χώρες του τρίτου κόσμου. Δεν θα ήθελα τα ζωικά αυτά άλευρα να καταλήξουν στην αγορά των χωρών του τρίτου κόσμου. Είναι ένα σημείο επί του οποίου πρέπει να επαγρυπνούμε.
<P>
Χρειάζεται πράγματι επιστημονική δραστηριότητα, ωστόσο είμαι πεπεισμένος ότι η έρευνα πρέπει να είναι ανεξάρτητη. Δεν με πείθει, στην έκθεση Bφge, το γεγονός ότι οι βουλευτές συμμετέχουν, από κοινού με τους επιστήμονες, στην παρακολούθηση της κατάστασης. Πρέπει να υπάρχει διαχωρισμός των ρόλων και των αρμοδιοτήτων.
<P>
Κατά τη γνώμη μου, χρειάζονται ακόμα πολλά να γίνουν. Δεν έχω καταλάβει κυρίως τον λόγο για τον οποίο δεν έχουν χρησιμοποιηθεί όλα τα νόμιμα μέσα για την εφαρμογή μίας δράσης εις βάρος των ευθυνών της πρώην βρετανικής κυβέρνησης. Θα πρέπει να επιμείνουμε επ' αυτού, θα πρέπει να γίνουν πολλά ακόμα, γιατί κάποιες χώρες οφείλουν να λογοδοτήσουν όσον αφορά τις ευθύνες που έχουν αναλάβει απέναντι στη διεθνή κοινή γνώμη.

<SPEAKER ID=105 LANGUAGE="PT" NAME="Campos">
Κύριε Πρόεδρε της Επιτροπής, προσωπικά δεν μπορώ να παρασυρθώ στην αισιοδοξία που διαπνέει αυτή τη συζήτηση, επειδή θεωρώ ότι εδώ τίθεται επί τάπητος η ζωή των ανθρώπων αλλά και η ζωή των ίδιων των ζώων. Και διαπιστώνουμε δύο πολιτικά σφάλματα, δύο θεμελιώδεις πολιτικές, οι οποίες βρίσκονται στην αφετηρία αυτού του προβλήματος. Και τα δύο αυτά προβλήματα παραμένουν απλησίαστα και άθικτα. Πιο συγκεκριμένα, γνωρίζουμε ότι η ασθένεια μεταδίδεται μέσω της χρήσης των αλεύρων - και τώρα φροντίζουμε να αποζημιώσουμε τα θύματα - αλλά δεν επιδείξαμε μέχρι σήμερα την τόλμη να προχωρήσουμε, παρά και ενάντια στα κατεστημένα συμφέροντα, στην απαγόρευση της χρήσης των κρεαταλεύρων σε ζωοτροφές που προορίζονται για άλλα ζώα. Είναι απαράδεκτο, κύριε Πρόεδρε, να διεξάγουμε συζήτηση για μία κατάσταση δίχως να θίγουμε την καρδιά του προβλήματος που σχετίζεται με τη διάδοση της ασθένειας.
<P>
Το άλλο ζήτημα, η άλλη πολιτική που τίθεται επί τάπητος είναι η Κοινή Γεωργική Πολιτική. Ο κύριος Πρόεδρος γνωρίζει ότι, βάσει αυτής της πολιτικής, οι πληρωμές καταβάλλονται σύμφωνα με τις παραγόμενες ποσότητες. Δεν ενδιαφέρει ο τρόπος ή η μέθοδος της παραγωγής: μοναδικό κριτήριο για την ενίσχυση είναι οι παραγόμενες ποσότητες. Όμως αυτό συνιστά παραβίαση όλων των κανόνων διαφύλαξης της δημόσιας υγείας και της υγείας των ζώων. Δίχως ρητές εγγυήσεις από μεριάς της Επιτροπής ότι θα απαγορεύσει τη χρησιμοποίηση ζωικών παραγώγων για τη διατροφή άλλων ζώων, και δίχως ρητές εγγυήσεις από μεριάς της Επιτροπής ότι θα προχωρήσει στην αναμόρφωση της ΚΓΠ - κάτι που δεν προβλέπεται στην Ατζέντα 2000 - προς την κατεύθυνση της προστασίας της υγείας και της ευεξίας των ζώων και της προστασίας του περιβάλλοντος, σε ό, τι με αφορά, κύριε Πρόεδρε, θα συνεχίσω να διαμαρτύρομαι και να κάνω χρήση του μοναδικού όπλου που διαθέτω: της καταψήφισης αυτής της κατάστασης.

<SPEAKER ID=106 NAME="Pollack">
Κύριε Πρέοδρε, θα ήθελα να ευχαριστήσω τον εισηγητή, την Πρόεδρο της επιτροπής και την Επίτροπο κ. Bonino για την εργασία που επιτέλεσαν. Αυτό που έχει σημασία στο πλαίσιο της Εξεταστικής Επιτροπής που παρακολουθεί το θέμα είναι το μέγεθος των αλλαγών που έχουν υλοποιηθεί από την Επιτροπή. Σε ένα εύλογα μικρό χρονικό διάστημα, έχει γίνει πλήρης αναδιοργάνωση του τρόπου με τον οποίο αντιμετωπίζεται η ασφάλεια των τροφίμων και είμαι σίγουρος ότι αυτό θα αυξήσει την εμπιστοσύνη του κοινού και θα βελτιώσει την ασφάλεια των τροφίμων με την εξασφάλιση υψηλής ποιότητας προτύπων.
<P>
Τα βασικά σημεία είναι η αναδιοργάνωση της ΓΔ XXIV και η διαφάνεια στο έργο των επιστημονικών επιτροπών, σε συνδυασμό με τα βελτιωμένα μέτρα παρακολούθησης και την ευρεία διάδοσης των στοιχείων. Αν και η συντριπτική πλειοψηφία των συστάσεων του Κοινοβουλίου έχουν γίνει αποδεκτές, πολλά είναι αυτά που πρέπει ακόμη να γίνουν. Η έλλειψη πολιτικής βούλησης στο επίπεδο του Συμβουλίου σημαίνει ότι πρέπει να συνεχίζουμε να ασκούμε πίεση για να εξασφαλίσουμε ότι θα υπάρξει περαιτέρω πρόοδος, ώστε το κοινό να τηρείται πλήρως ενήμερο για όλα τα θέματα της διατροφής που είναι σημαντικά για τη δημόσια υγεία. Η επανάκτηση της εμπιστοσύνης του κοινού αποτελεί τον θεμελιώδη παράγοντα στην εν λόγω υπόθεση και έχει γίνει μια ουσιαστική αρχή για την επίτευξη αυτού του στόχου.

<SPEAKER ID=107 LANGUAGE="SV" NAME="Hulthιn">
Κύριε Πρόεδρε, και εγώ, όπως ακριβώς τόσοι πολλοί άλλοι, συμφωνώ ότι αυτό που έχει επιφέρει η ΣΕΒ είναι φρικτό και τραγικό. Ταυτόχρονα, μπορούμε εντούτοις να δούμε ότι η ΣΕΒ είχε ως αποτέλεσμα να προωθηθεί η διαδικασία, πέραν των άλλων εντός της Επιτροπής. Αποκτήσαμε μεγαλύτερη διαφάνεια. Εκτός αυτού, βλέπουμε ότι έχουμε δυνατότητα να αποκτήσουμε καλύτερη ασφάλεια στον τομέα των τροφίμων και μια ενισχυμένη οπτική των καταναλωτών. Θεωρώ ότι είναι καλό αυτό και χαιρετίζω τα μέτρα που έλαβε η Επιτροπή.
<P>
Για μένα αυτή είναι η αρχή μόνον μιας διαδικασίας που μπορεί να πάει μόνο μπροστά. Για μένα δεν πρόκειται μόνο για τη ΣΕΒ ως ασθένεια, αλλά πρόκειται για άλλες ασθένειες και άλλα σκέλη της γεωργικής πολιτικής μας που όντως απειλούν την ανθρώπινη υγεία. Γι'αυτό πρέπει να έχουμε μια πλήρους κάλυψης, από πλευράς υγείας, νομοθεσία στον τομέα των τροφίμων. Πρέπει να έχουμε σύστημα καταγραφής βοοειδών καθώς και σύστημα ελέγχου που να φροντίζει ώστε να τηρείται η νομοθεσία. Ωστόσο, το πλέον σημαντικό είναι να έχουμε μια αλλαγή στη γεωργική πολιτική που θα παρέχει καλή τροφή σε ολόκληρη την Ευρώπη.

<SPEAKER ID=108 LANGUAGE="FR" NAME="Happart">
Κύριε Πρόεδρε της Επιτροπής, σας συγχαίρω. Καλά τα καταφέρατε. Μπορέσατε να δώσετε μια ψευδαίσθηση σοβαρότητας, πράγμα που κατεύνασε τους περισσότερους βουλευτές, που δεν ζητούσαν τίποτε άλλο. Αυτά είναι τα μόνα συγχαρητήρια που σας δίνω. Κατά τα άλλα, επιτρέψτε μου να κατεβάσω τους τόνους των επαίνων που σας παρείχε απλόχερα η πλειονότητα των συναδέλφων μου.
<P>
Πραγματοποιήσατε σημαντικές μεταθέσεις προσωπικού από τη ΓΔ VI στη ΓΔ XXIV, αλλά, στην πράξη, τίποτα δεν άλλαξε. Σκεφτείτε την τελευταία περίπτωση στο Βέλγιο. Η μετάδοση της πληροφόρησης παραμένει εξίσου αργή και η απουσία ελέγχου το ίδιο έκδηλη. Φοβίζει άραγε η αλήθεια; Σίγουρα. Και πιστεύω ότι εάν βρίσκετε καταφύγιο πίσω από το καταστατικό των υπαλλήλων για να αρνηθείτε να επιβάλετε κυρώσεις, είναι γιατί στην πραγματικότητα, κατά την γνώμη μου, δεν θέλατε, και εξακολουθείτε να μην θέλετε να δείτε πού βρίσκονται οι πραγματικοί υπεύθυνοι, αυτοί που θα μπορούσαν, σε μια κρίσιμη στιγμή, μεταξύ 1985 και 1989, να αναλάβουν τις ευθύνες τους και να προστατεύσουν με αυτόν τον τρόπο την υγεία των πολιτών της Ευρώπης και του κόσμου.
<P>
Διαθέτετε τις δικές σας εσωτερικές εξεταστικές υπηρεσίες για να ελέγχετε την δράση αυτών των διαφόρων οργάνων της Επιτροπής και δεν τις χρησιμοποιείτε. Έπρεπε, πρέπει, άραγε, αψηφώντας τον πόνο των ανθρώπινων θυμάτων και των οικογενειών τους, αψηφώντας το σύνολο των πολιτών της Ευρώπης, να εμποδίσετε, όπως το άκουσα στην ομάδα μου, την καταδίκη της Μεγάλης Βρετανίας ως υπεύθυνης, για κερδοσκοπικούς λόγους; Δεν πρέπει, λέγεται, να αναγκάσουμε την παρούσα βρετανική κυβέρνηση να πληρώσει τα λάθη της προηγούμενης κυβέρνησης. Είναι ένας επικίνδυνα σύντομος δρόμος για την αρχή της συνέχειας της εξουσίας.
<P>
Βρετανική κυβέρνηση, Επιτροπή, Συμβούλιο, Ευρωπαϊκό Κοινοβούλιο, ο ίδιος αγώνας. Γιατί άραγε; Για την υγεία; Όχι. Κατά της απάτης; Όχι. Η στάση άρνησης των ευθυνών από την πλευρά σας σκοτώνει την αξιοπιστία των νέων στην πολιτική, καθώς γονατίζετε μπροστά στο χρηματικό συμφέρον. Αξιοθρήνητο, κύριε Πρόεδρε, αλλά ίσως με πενήντα νεκρούς παραπάνω...
<P>
(Ο Πρόεδρος αφαιρεί τον λόγο από τον ομιλητή)

<SPEAKER ID=109 LANGUAGE="DE" NAME="Gebhardt">
Κύριε Πρόεδρε, αγαπητές και αγαπητοί συνάδελφοι, στην αίθουσα και μπροστά στα μόνιτορ στο γραφείο σας! Η έκθεση του συναδέλφου Bφge αξίζει την έγκριση μας. Όμως εγώ θα επιθυμούσα ακόμη περισσότερα για τους καταναλωτές και τους κτηνοτρόφους βοοειδών, των οποίων διακυβεύεται η ύπαρξη με την απόρριψη καίριων θέσεων. Δεν αρκεί να παροτρύνουμε, με έμφαση στο σημείο 7 του ψηφίσματος μας, για τη λήψη πειθαρχικών μέτρων. Πρέπει να πούμε τα πράγματα με το όνομά τους!
<P>
Στην περίπτωση της νόσου ΣΕΒ σημαίνει ότι: δεν πρέπει να αναζητηθεί το φταίξιμο μόνον στους υψηλόβαθμους κοινοτικούς υπάλληλους που, σύμφωνα με την θέληση της Ευρωπαϊκής Επιτροπής, θα την γλιτώσουν χωρίς καμία ποινή. Η Ευρωπαϊκή Επιτροπή και το Συμβούλιο ενέχονται, τουλάχιστον όσον αφορά την ΣΕΒ, το ίδιο σ' αυτό το πλέγμα ενοχής. Εύχομαι να υπάρξουν μηχανισμοί που να παρέχουν δυνατότητα όχι απλώς και μόνον για την λήψη ευέλικτων πειθαρχικών μέτρων, όπως υποσχέθηκε η Ευρωπαϊκή Επιτροπή. Και οι Υπουργοί στο Συμβούλιο πρέπει να κληθούν να λογοδοτήσουν, αλλιώς η ΣΕΒ θα ευδοκιμήσει πάλι, με μια άλλη μορφή!

<SPEAKER ID=110 LANGUAGE="FR" NAME="Santer">
. (FR) Κύριε Πρόεδρε, θα ήθελα μόνο να πω λίγα λόγια πριν αφήσω την κ. Bonino να απαντήσει σε έναν ορισμένο αριθμό ερωτήσεων που συζητήθηκαν, σε σχέση με τα χαρτοφυλάκιά της μέσα στην Επιτροπή. Όσο για μένα, επιθυμώ απλώς να συγχαρώ τον καθένα για την συμβολή του, συμβολή που αξίζει πότε πότε να είναι κατηγορηματική, το αποδέχομαι ευχαρίστως, γιατί ούτε και εμείς έχουμε αυτό το αίσθημα σιγουριάς, που αναφέρθηκε πριν από λίγο από ορισμένους από εσάς, σχετικά με μία ενδεχόμενη μεταγενέστερη κρίση.
<P>
Για την ώρα, αισθάνομαι πραγματικά ταπεινός, πρέπει να το πω. Δεν ξέρω ούτε πώς θα είχα αντιδράσει το 1985 ή το 1989, όταν ξέσπασε η κρίση, που βρισκόταν στην πρώτη φάση της, και οι επιστήμονες δεν συμφωνούσαν ακόμα για τα αίτια αυτής της κρίσης. Αισθάνομαι πάντα, σχετικά με την κρίση των τρελών αγελάδων, πολύ ταπεινός και πολύ σεμνός. Δεν θα τολμούσα να πω ότι έχουμε τώρα πια διανύσει μακρύ δρόμο. Εάν τον έχουμε διανύσει, αυτόν τον μακρύ δρόμο, σίγουρα δεν αποτελεί ακόμα την ολοκλήρωση όλων των προσπαθειών που πρέπει να κάνουμε.
<P>
Και γνωρίζουμε πολύ καλά ότι, σε ορισμένα από τα κράτη μέλη μας, όπως ορισμένοι εξάλλου ανέφεραν, μόλις στις τελευταίες παρεμβάσεις, πρέπει ακόμα να λυπόμαστε για παράνομες διακινήσεις, που μπορούν να κλονίσουν τόσο την δική μας εμπιστοσύνη όσο και αυτή των καταναλωτών. Όλοι αυτοί οι λαθρέμποροι, όλοι αυτοί οι εγκληματίες, είναι άλλωστε και αυτοί που έχουν ήδη αναμιχθεί σε άλλα παράνομα εμπόρια, τα οποία στο παρελθόν δυσφήμησαν την Κοινότητά μας, είτε πρόκειται για το εμπόριο των ορμονών είτε για άλλα εμπόρια. Δεν θα καταφέρουμε ποτέ να εξαφανίσουμε εντελώς αυτό το είδος εγκλήματος.
<P>
Το επαναλαμβάνω, εξακολουθώ να αισθάνομαι πολύ ταπεινός απέναντι στο πρόβλημα που μας απασχολεί εδώ. Παραδεχτήκαμε, από την πρώτη προσαγωγή ενώπιον την Εξεταστικής Επιτροπής, ότι είχαν υπάρξει δυσλειτουργίες στις υπηρεσίες μας. Δεν θέλησα να κατηγορήσω τους προκατόχους μου. Επωμίστηκα ωστόσο την πολιτική ευθύνη της Επιτροπής ως οργάνου.
<P>
Σε αυτό το πνεύμα, πιστεύω ότι μπορώ να δηλώσω ότι, όλοι μαζί, πρέπει να επιτελέσουμε εποικοδομητικό έργο σε αυτόν τον τομέα, εγγυώμενοι μια συνεργασία που θα δώσει τη δυνατότητα να επανορθώσουμε την κατάσταση όπως μπορούμε, χωρίς να έχουμε αυταπάτες, χωρίς να δίνουμε ψεύτικες εγγυήσεις, που κανείς εδώ δεν μπορεί να δώσει.
<P>
Διάβασα πριν λίγο καιρό, σε μια επιστημονική επιθεώρηση μεγάλου κύρους στη Γαλλία, την La recherche scientifique , ότι στους επιστημονικούς κύκλους υπάρχει μία νέα προσέγγιση των αιτιών αυτής της κρίσης. Ας επιδείξουμε λοιπόν μετριοφροσύνη στο θέμα αυτό και ας φροντίσουμε να ξαναδώσουμε εμπιστοσύνη στους καταναλωτές, όποιοι κι αν είναι, σχετικά με την εγγύηση της ασφάλειας των προϊόντων διατροφής.
<P>
Προς αυτήν την κατεύθυνση πρέπει να εργαστούμε, και χαίρομαι για την αλλαγή κλίματος που επιτεύχθηκε στην συνεργασία ανάμεσα στην Επιτροπή και το Κοινοβούλιό σας στο θέμα της κρίσης των τρελών αγελάδων. Ελπίζω ότι το ίδιο κλίμα εμπιστοσύνης θα καθιερωθεί ανάμεσα σε εμάς και το Συμβούλιο, γιατί πρέπει να γνωρίζουμε καλά ότι μεγάλη ευθύνη εξακολουθεί να βαρύνει τα κράτη μέλη. Από αυτήν την άποψη, πιστεύω ότι είναι βασικό να εργαστούμε επίσης για να βρούμε ένα σημείο συμφωνίας ανάμεσα στα διάφορα θεσμικά μας όργανα και το Συμβούλιο.
<P>
Αυτά είναι όλα όσα ήθελα να πω. Θέλω να σας ευχαριστήσω κόμα μια φορά για το πνεύμα συνεργασίας που επιδείξατε, αλλά επίσης και για την πραγματικά καθοριστική δράση που η επιτροπή παρακολούθησης διεξήγαγε για να διευρύνει τις προοπτικές όσον αφορά την μελλοντική διαχείριση αυτήν της κρίσης. Είμαι προσηλωμένος σε αυτόν τον στόχο, και για αυτό λάβαμε έναν ορισμένο αριθμό μέτρων. Όταν, πριν από λίγο, ανέλυσα την κατάσταση σχετικά με τα πέντε ζητήματα που εκκρεμούν ακόμα έπειτα από τις εκθέσεις της Εξεταστικής Επιτροπής και της επιτροπής παρακολούθησης, το έκανα στο πλαίσιο της αρμοδιότητας της Επιτροπής. Και είμαι σίγουρος ότι, εάν συνεχίσουμε να εργαζόμαστε όπως το κάναμε, όπως αρχίσαμε να το κάνουμε σήμερα, θα έχουμε ξεκινήσει μια διαδικασία, μια διαδικασία που ανοίγει νέες προοπτικές, που επιτρέπει να ελπίζουμε ότι θα αποκαταστήσουμε την εμπιστοσύνη των καταναλωτών στην ασφάλεια των τροφίμων.

<SPEAKER ID=111 NAME="Bonino">
Κύριε Πρόεδρε, έπειτα από την παρέμβαση του προέδρου Santer, μου απομένει να απαντήσω σε κάποια συγκεκριμένα σημεία που τέθηκαν κατά την διάρκεια αυτής της συζήτησης.
<P>
Τα έχω συγκεντρώσει. Πρώτον, οι σχέσεις με τα κράτη μέλη. Οπωσδήποτε υπάρχει κάποιο πρόβλημα σε αυτό το θέμα και πρέπει οπωσδήποτε να συνεχίσουμε τις προσπάθειες ώστε όσα μάθαμε και τα συμπεράσματα που αρχίσαμε να βγάζουμε, να φτάσουν στα κράτη μέλη. Σχετικά με αυτό, συμμερίζομαι την άποψη του κ. Baldarelli, για παράδειγμα, ότι μπροστά στον ίδιο φάκελο, τα κράτη δεν είναι όλα ίσα. Υπάρχουν κάποια που θα είναι πιο αποτελεσματικά από άλλα σε ορισμένες πλευρές, ή το αντίθετο. Συνεπώς, η κατάσταση είναι εξαιρετικά πολύμορφη και πολύπλοκη. Αυτό δεν προέρχεται μόνο από τον διαχωρισμό των αρμοδιοτήτων που καθορίστηκε από την συνθήκη του Μάαστριχτ, ή τώρα από την συνθήκη του Αμστερνταμ. Πρέπει να υπολογίσουμε επίσης και τις διαφορές διαρθρώσεων, κουλτούρας ή εσωτερικής οργάνωσης των υπηρεσιών. Υπάρχει λοιπόν εκεί χωρίς αμφιβολία ένα πρόβλημα.
<P>
Θα μπορέσουμε μια μέρα να εναρμονίσουμε τους ελέγχους, κύριε Fayot; Είναι κάτι που θα πάρει τουλάχιστον δέκα χρόνια. Ελπίζω ότι θα μας βοηθήσετε, αλλά είναι ειλικρινά ένα μακρόπνοο εγχείρημα. Για την ώρα, προσπαθούμε να δημιουργήσουμε την ομάδα συντονισμού των ελέγχων με ένα εγχειρίδιο διαδικασίας που θα είναι όσο το δυνατόν πιο ομοιογενές και πιο συνεκτικό. Είναι αλήθεια όμως ότι αυτό απαιτεί αλλαγές, μικρές και μεγάλες. Για παράδειγμα, μόλις έλαβα από τον υπουργό σας, τον κ. Le Pensec, μια επιστολή όπου λέει ότι θα εφαρμόσει τώρα την διαδικασία "περί αλεύρων», την οποία είχαμε θεσπίσει, πράγμα που είχε αρνηθεί να κάνει εδώ και έξι μήνες. Βλέπετε λοιπόν ότι αυτό παίρνει πολλές φορές καιρό, αλλά ότι τα πράγματα προοδεύουν σιγά σιγά.
<P>
Πρόκειται για θριαμβολογία; Το αντίθετο μάλιστα! Ίσως δεν είναι ούτε καν αισιοδοξία. Υπάρχει επίσης, είναι αλήθεια, μια δόση ψευδαίσθησης, όχι αυτή η ψευδαίσθηση σοβαρότητας για την οποία μιλούσατε, κύριε Happart! Δεν είστε ο μόνος που θέλει να είναι σοβαρός, ξέρετε, και ούτε είστε ο μόνος...
<P>
(Διακοπή από τον κ. Happart) ... ήθελα απλώς να σας πω ότι δεν είστε ο μόνος που είναι σοβαρός, όπως και δεν είστε ο μόνος που είναι ευαίσθητος στον πόνο των ανθρώπων και των θυμάτων. Είμαι υπερήφανη που μοιράζομαι την ίδια αυτή ευαισθησία και που προσπαθώ να την θέσω στην υπηρεσία των θυμάτων, τουλάχιστον τόσο καλά όσο και εσείς.
<P>
Όσον αφορά τις ερωτήσεις σχετικά με τα φαρμακευτικά προϊόντα και την ζελατίνη, η Επιτροπή θα συζητήσει ακριβώς, στις 17.30, μια πρόταση παρέκκλισης για τα φαρμακευτικά προϊόντα life saving . Είναι ένα ζήτημα που πρέπει να εξεταστεί προσεκτικά, αφού θέτει ένα πρόβλημα σχέσης κόστους/ωφέλειας που πρέπει να λάβουμε υπόψη.
<P>
Μία άλλη πλευρά που θα ήθελα να θίξω είναι το αν η Κοινότητα έχει γίνει εξαιρετικά, και μάλιστα αποκλειστικά, ευαίσθητη στα ζητήματα αγοράς και αδιάφορη για την υγεία. Σχετικά με αυτό, θα ήθελα να πω δύο πράγματα. Καταρχάς, υπάρχει μια τεράστια πολιτισμική αλλαγή που θα πρέπει να γνωστοποιήσουμε στην κοινή γνώμη και στα κράτη μέλη, ότι δηλαδή η αγορά περιέχει δύο παράγοντες: τον παραγωγό και τον καταναλωτή. Αυτό σημαίνει ότι, ακόμα και σε μια λογική αγοράς, ακόμα και για τους παραγωγούς, η εμπιστοσύνη των καταναλωτών καθίσταται πρωταρχική αξία, ειδάλλως, πράγματι, η αγορά δεν θα λειτουργεί. Συνεπώς, δεν δημιουργούμε αυτή τη στιγμή μια ζούγκλα, αλλά τους κανόνες μιας αγοράς που περιλαμβάνει δύο πρωταγωνιστές. Κατά την γνώμη μου, έως τώρα, ο πρωταγωνιστής "καταναλωτής» δεν είχε ληφθεί αρκετά υπόψη. Αυτό αρχίσαμε να το αλλάζουμε κάπως.
<P>
Ρωτάτε, κύριε Κακλαμάνη, όσον αφορά τις απάτες, πού πήγε αυτό το κρέας; Πήγε άραγε σε τρίτες χώρες ή στην Ευρώπη; Παρουσιάσαμε στην Εξεταστική Επιτροπή για τη ΣΕΒ γραπτές εκθέσεις στις οποίες υπάρχει ακόμα και ένας κατάλογος των επιχειρήσεων και των βιομηχανιών, όλα όσα βρήκαμε. Επικριθήκαμε επίσης από τα κράτη μέλη επειδή θέλαμε να είμαστε εξαιρετικά διαφανείς. Μπορώ να σας δώσω την σχετική έκθεση, αλλά βρίσκεται ήδη στην διάθεση των συναδέλφων σας. Δεν πρόκειται λοιπόν για κακή διάθεση από την πλευρά της Επιτροπής, αλλά νομίζαμε ότι είχατε αυτές τις πληροφορίες.
<P>
Πιστεύω ότι απάντησα σε γενικές γραμμές στις ερωτήσεις που τέθηκαν. Κλείνοντας, πρέπει να το πω, ο μηδενικός κίνδυνος, κατά την γνώμη μου, δεν υπάρχει. Αφού είναι έτσι, έχουμε γίνει πιο συνετοί και πιο προσεκτικοί;
<P>
Γνωρίζω, κύριε Campos, τα επιχειρήματά σας σχετικά με τα άλευρα, την μη χρήση δηλαδή. Πρέπει να συνεχίσουμε να σκεφτόμαστε, ακόμα και έπειτα από την διάσκεψη για τα άλευρα. Πώς μπορούμε να δράσουμε, πώς να χειριστούμε αυτόν τον φάκελο που είναι πολύ περίπλοκος και όπου όλα δεν είναι άσπρα και μαύρα.
<P>
Πέραν τούτου, κυρίες και κύριοι βουλευτές, όπως το είπα σήμερα το πρωί και όπως ο Πρόεδρος μόλις επανέλαβε, βρισκόμαστε σε ένα στάδιο μιας ολόκληρης διαδικασίας, την οποία πρέπει, με την στήριξή σας, να προσπαθήσουμε να συνεχίσουμε για τα κράτη μέλη και την κοινή γνώμη.
<P>
(Χειροκροτήματα)
<SPEAKER ID=112 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=7>
Ευρωπαϊκά συστήματα συμμετοχής των εργαζομένων
<SPEAKER ID=113 NAME="Πρόεδρος">
Η ημερήσια διάταξη προβλέπει την συζήτηση της έκθεσης (A4-0354/97) του κ. Menrad, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την τελική έκθεση της ομάδας εμπειρογνωμόνων για τα ευρωπαϊκά συστήματα συμμετοχής των εργαζομένων (έκθεση Davignon) (C40455/97).

<SPEAKER ID=114 NAME="Menrad">
Κύριε Πρόεδρε, όπως είπατε, αυτό το σημείο της ημερήσιας διάταξης αφορά μια γνωμοδότηση της Επιτροπής Κοινωνικών Υποθέσεων σχετικά με την τελική έκθεση της ομάδας εμπειρογνωμόνων "Ευρωπαϊκά Συστήματα Συμμετοχής των Εργαζομένων», μίας ομάδας που διορίστηκε από την Ευρωπαϊκή Επιτροπή, υπό την προεδρία του κ. Davignon και απαρτίζεται από επιστήμονες και κοινωνικούς εταίρους. Κύριο καθήκον τους ήταν να κάνουν προτάσεις για το πώς θα μπορούσε να καθοριστεί η θέση των εργαζομένων στο καταστατικό της προγραμματιζόμενης Ευρωπαϊκής Ανώνυμης Εταιρείας (ΕΑΕ). Εδώ και 25 χρόνια καταβάλλεται ανεπιτυχώς η προσπάθεια να εναρμονιστεί και να συντονιστεί καλύτερα το ευρωπαϊκό δίκαιο των επιχειρήσεων. Πρόσφατα φούντωσε πάλι η συζήτηση για την νομική μορφή της Ευρωπαϊκής Ανώνυμης Εταιρείας.
<P>
Η θέσπιση ενός αντίστοιχου κανονισμού για παρόμοιες μορφές εταιρειών απέτυχε, κατ' αρχήν τώρα, στο επίπεδο του Συμβουλίου Υπουργών, επειδή δεν υπήρχε συμφωνία για τις συναφείς προς το όργανο αυτό οδηγίες σχετικά με την θέση των εργαζομένων. Είναι πολύ διαφορετικές οι αντιλήψεις των κρατών μελών της ΕΕ και των διαφόρων κοινωνικών εταίρων, σχετικά με την σύμπραξη των εργαζομένων. Αυτό το περίπλοκο πλέγμα απόψεων μπορεί να ξεμπερδευτεί, μόνον εάν υπάρξει απ' όλους τους φορείς που συμμετέχουν προθυμία για συναίνεση.
<P>
Είμαι πεπεισμένος ότι η σύμπραξη και η συνεκπροσώπηση συνιστούν επίσης ένα μέρος του εκδημοκρατισμού στον τομέα του εταιρικού δικαίου. Σημαίνουν επίσης, συγχρόνως, οικονομική παραγωγικότητα. Ο κ. Davignon έχει δίκιο: μόνον οι ενημερωμένοι, εξειδικευμένοι, αφοσιωμένοι, με κίνητρα και υπεύθυνοι εργαζόμενοι, που διαθέτουν δυνατότητες σύμπραξης, μπορούν να αναπτύξουν σύγχρονες μορφές οργάνωσης και τεχνολογίας και να τις χειριστούν έτσι ώστε να εξαντληθούν όλες οι δυνατότητες για μια βιώσιμη ανάπτυξη.
<P>
Σε μια ανακοίνωση της Ευρωπαϊκής Επιτροπής σχετικά με την ενημέρωση και τις διαβουλεύσεις υπήρχε μία πρόταση ψηφίσματος του Κοινοβουλίου, η οποία σε βασικά σημεία κατέληγε στα ίδια συμπεράσματα με την έκθεση Davignon. Με βάση την μελέτη Davignon, η Προεδρία του Λουξεμβούργου υπέβαλε τον Οκτώβριο στο Συμβούλιο Υπουργών Κοινωνικών Υποθέσεων μία συναινετική πρόταση. Η έκθεση της Επιτροπής Κοινωνικών Υποθέσεων, που συζητείται σήμερα, θεωρεί τα δύο αυτά έγγραφα ως μία πολύ καλή βάση σηζήτησης. Προειδοποιεί να μη γίνει προσπάθεια για την μεταφορά ενός συγκεκριμένου προτύπου συνεκπροσώπησης εργαζομένων από ορισμένα κράτη μέλη στα υπόλοιπα κράτη.
<P>
Η "συμμετοχή» των εργαζομένων στην εκπροσώπηση δεν αποτελεί εξαγώγιμο είδος, αλλά και η περαιτέρω πορεία αυτής της "συμμετοχής» δεν πρέπει να αλλάξει μέσω ενός ευρωπαϊκού μηχανισμού δικαίου σε κράτη όπως η Γερμανία, η Αυστρια, οι Κάτω Χώρες ή οι Βόρειες Χώρες. Αυτό θα μπορούσε εύκολα να καταλήξει σε αντιευρωπαϊκές αντιδράσεις. Ο κίνδυνος να παρακαμφθεί αυτό το δικαίωμα συνεκπροσώπησης δεν πρέπει να παραλειφθεί στις συζητήσεις μας, και θα μπορούσε να ανακύψει εάν η εθνική εταιρεία μεταβάλλονταν σε μία ευρωπαϊκή νομική μορφή με περιορισμένες δυνατότητες "συμμετοχής». Αυτή η διέξοδος διαφυγής, αποκλείεται ρητώς από την έκθεση Davignon. Αυτό μας χαροποιεί.
<P>
Πολύ συχνά υποβάλλεται το ερώτημα γιατί η οδηγία για το ευρωπαϊκό συμβούλιο επιχείρησης είναι τόσο επιτυχής. Μπορεί κανείς να το εξετάσει απ' όποια πλευρά θέλει, η συνταγή επιτυχίας του ευρωπαϊκού συμβουλίου επιχείρησης συνίσταται σε συγκεκριμένες διαδικαστικές αρχές, που θα μπορούσαν να διαδραματίσουν σημαντικό ρόλο και για την επεξεργασία ενός μοντέλου "συμμετοχής» σε μια ευρωπαϊκή εταιρεία: ευελιξία, διαπραγματευτικές λύσεις, κάποια ελάχιστα πρότυπα. Σε περίπτωση ασυμφωνίας μεταξύ των διοικητικών συμβουλίων της υπό σύσταση εταιρείας και των ιδιαιτέρων διαπραγματευτικών οργάνων των εργαζομένων, θα έπρεπε μέσω μια ευρωπαϊκής οδηγίας να προδιαγράφονται τα προβλεπόμενα, από την νομοθεσία, ελάχιστα δικαιώματα των εργαζομένων. Και τα δύο έγγραφα - η έκθεση Davignon και η συναίνεση του Λουξεμβούργου - προβλέπουν επίσης την οικονομική σύμπραξη των εργαζομένων και, σε περίπτωση αμφιβολίας, την έστω και περιορισμένη εκπροσώπησή τους στο διοικητικό και εποπτικό συμβούλιο, από τους προς τούτο εντεταλμένους εκπροσώπους των εργαζομένων.
<P>
Η Επιτροπή Απασχόλησης και Κοινωνικών Υποθέσεων ελπίζει ότι κατά την διάρκεια της προεδρίας του Λουξεμβούργου, είναι δυνατή η επίτευξη μιας συμφωνίας, υπό την έννοια μάλιστα των δικών μας θέσεων. Τις θέσεις αυτές συνοψίζω ακόμη μια φορά: στην διαμόρφωση των κανόνων "συμμετοχής» αποφασιστικό ρόλο διαδραματίζουν οι κοινωνικοί εταίροι. Η συνεργασία τους αποτελεί βασική προϋπόθεση. Γι' αυτό το σημαντικότερο, κατά την γνώμη μου, στην έκθεση Davignon είναι ότι συνυπογράφεται από δύο φορείς, τους εκπροσώπους των ευρωπαϊκών συνδικάτων και τους εργοδότες. Μια Ευρωπαϊκή Ανώνυμη Εταιρεία χωρίς τη "συμμετοχή» των εργαζόμενων δεν μπορεί να υπάρξει. Γιατί το ευρωπαϊκό οικονομικό πρότυπο δεν αποτελείται μόνο από την οικονομία της αγοράς αλλά και από την κοινωνική πλευρά αυτής της οικονομικής αγοράς, οι βασικές αρχές της οποίας είναι: η συμμετοχή των εργαζομένων και των κοινωνικών εταίρων. Υπ' αυτήν την έννοια, σας παρακαλώ να εγκρίνετε αυτήν την έκθεση και συγχρόνως ευχαριστώ τις και τους συναδέλφους, για την υποστήριξή τους στην Επιτροπή Κοινωνικών Υποθέσεων.

<SPEAKER ID=115 NAME="Cot">
Κύριε Πρόεδρε, κύριε Επίτροπε, η Επιτροπή Νομικών Θεμάτων εκτιμά ότι ο κ. Davignon και η ομάδα του εργάστηκαν πολύ καλά σε έναν δύσκολο φάκελο και συμφωνεί αρκετά με τα συμπεράσματα που ο κ. Menrad παρουσίασε πριν λίγο εξ ονόματος της αρμόδιας επιτροπής επί της ουσίας, της Επιτροπής Απασχόλησης και Κοινωνικών Υποθέσεων.
<P>
Το πρόβλημα της ευρωπαϊκής εταιρίας, όπως γνωρίζουμε, συναντά εμπόδιο στην θέση των εργαζομένων σε αυτήν την εταιρία, και αυτό εδώ και πολύ καιρό. Εντούτοις, αυτό το μπλοκάρισμα σχετικά με την ευρωπαϊκή εταιρία προκαλεί ένα μπλοκάρισμα σε ένα σύνολο άλλων φακέλων: την πέμπτη οδηγία για το εταιρικό δίκαιο, τη δέκατη οδηγία για τις διασυνοριακές συγχωνεύσεις, το καθεστώς των συνεταιρισμών, των επιχειρήσεων αλληλασφάλισης και των ενώσεων.
<P>
Επίσης ο κ. Davignon και η ομάδα του προτείνουν μια λύση για να παρακάμψουν την δυσκολία συστήνοντας ένα ευέλικτο, προαιρετικό σύστημα, σε δύο επίπεδα. Πρόκειται καταρχάς για την επιλογή του τύπου της ευρωπαϊκής εταιρίας. Κανένας πραγματικά δεν είναι υποχρεωμένος να ιδρύσει μια ευρωπαϊκή εταιρία, και ήδη αυτό είναι μια πρώτη επιλογή. Μόλις ληφθεί αυτή η απόφαση, η προτεραιότητα στη συνέχεια δίδεται σε μία λύση μέσω διαπραγματεύσεων μεταξύ κοινωνικών εταίρων, που μπορούν να αποφασίσουν τί θέλουν, και μόνο στην περίπτωση που δεν υπάρχει συμφωνία, παρεμβαίνουν τότε οι διατάξεις αναφοράς που προτείνει η ομάδα Davignon σχετικά με την πληροφόρηση και την διαβούλευση των εργαζομένων από τη μία, και σχετικά με την συμμετοχή των μισθωτών στα διοικητικά και στα εποπτικά συμβούλια, από την άλλη.
<P>
Πρόκειται λοιπόν για ένα πολύ ευέλικτο σύστημα που επιτρέπει, αφήνοντας μεγάλη ελευθερία στους κοινωνικούς εταίρους, να βρούν τον τύπο που τους ευχαριστεί, που επιτρέπει συνεπώς να προσαρμόσουμε τη νομική διάρθρωση στη βούληση των εταίρων και που, απλώς, σε τελευταία ανάλυση, προτείνει τότε αυτό που αποτελεί τον κανόνα στο σύνολο των χωρών μας, δηλαδή τον έναν ή τον άλλο τύπο συνεταιρισμού των εργαζομένων στην επιχείρηση.
<P>
Πιστεύουμε, και αυτή είναι η διαπίστωση της συντριπτικής πλειοψηφίας των μελών της Επιτροπής Νομικών Θεμάτων, ότι αυτή η λύση μπορεί να συγκεντρώσει πλειοψηφία στο Κοινοβούλιο και, κυρίως, να άρει στο Συμβούλιο τις αντιθέσεις που δεν έχουν πια λόγο να υπάρχουν.

<SPEAKER ID=116 LANGUAGE="PT" NAME="Cabezσn Alonso">
Κύριε Πρόεδρε, πολλοί από μας έχουμε την πεποίθηση πως το καλύτερο μέσο διευθέτησης των εργασιακών σχέσεων είναι ο διάλογος μεταξύ των κοινωνικών εταίρων και, ακόμη καλύτερα, όταν ο συγκεκριμένος διάλογος καταλήγει σε συμφωνία. Σε ευρωπαϊκό επίπεδο, ο πρωταγωνιστικός ρόλος των κοινωνικών εταίρων αναδεικνύεται όλο και περισσότερο, παρ' ότι τα βήματα που σημειώθηκαν είναι εξαιρετικά αργά από τότε που ξεκίνησαν οι πρώτες προσπάθειες προς αυτή την κατεύθυνση, στις αρχές της δεκαετίας του '70.
<P>
Το ιστορικό της παρούσας έκθεσης, ή του παρασκηνίου της έκθεσης που βρίσκεται σήμερα υπό συζήτηση, αποτελεί ενδεικτικό παράδειγμα των δυσκολιών που προκύπτουν όταν προσπαθούμε να αναγάγουμε σε ευρωπαϊκή κλίμακα τις συνήθεις πρακτικές σε εθνικό επίπεδο. Συναντούμε δυσκολίες κατά την αναζήτηση σημείων επαφής όσον αφορά την ενιαία και μονοσήμαντη ερμηνεία του τί σημαίνει συμμετοχή των εργαζομένων, είτε σε ό, τι αφορά το ουσιαστικό περιεχόμενο αυτής της συμμετοχής είτε τους τρόπους έμπρακτης προώθησής της.
<P>
Η πραγμάτωση της εσωτερικής αγοράς και η αντιμετώπιση των επιπτώσεων της παγκοσμιοποίησης των οικονομιών μας επιβάλλουν τη μεταφορά σε υπερεθνικό επίπεδο των διαδικασιών εκπροσώπησης και συμμετοχής των εργαζομένων. Σήμερα προσπαθούμε να επιτύχουμε την απεμπλοκή των προτάσεων που εκκρεμούν, σε επίπεδο Συμβουλίου, σχετικά με αυτό το θέμα. Τίθεται θέμα ρεαλιστικής αντιμετώπισης όλων των επίμαχων ζητημάτων που έχουν να κάνουν με τη συμμετοχή των εργαζομένων, εξεύρεσης διαδικασιών οι οποίες θα οδηγήσουν σε περισσότερα αποτελέσματα απ' ό, τι η απλή πληροφόρηση και διαβούλευση, όπως επίσης και αναζήτησης μορφών εκπροσώπησης των εργαζομένων που θα συνεπάγονται γνήσια συμμετοχή τους και δεν θα τους περιορίζουν στο ρόλο απλού δέκτη κάποιων πληροφοριών.
<P>
Η έκθεση του βουλευτή κ. Menrad επιδιώκει να ενθαρρύνει και να προσδώσει ευελιξία στη συζήτηση σχετικά με αυτά τα ουσιαστικά ζητήματα, ανοίγοντας το δρόμο ώστε το καταστατικό της ευρωπαϊκής εταιρείας να αποκτήσει σύντομα το χαρακτήρα ολοκληρωμένου νομοθετικού κειμένου. Η έκθεση της ομάδας εμπειρογνωμόνων, γνωστή ως έκθεση Davignon, βρήκε μια λύση όσον αφορά τη δημιουργία ενός ευρωπαϊκού συστήματος συμμετοχής των εργαζομένων. Προς την κατεύθυνση αυτή, είναι αναγκαίο να επιτευχθεί ένας συμβιβασμός στους κόλπους του Συμβουλίου και να ξεπεραστούν τα εμπόδια που υπήρχαν έως τώρα. Παλαιότερα, η θέσπιση ρυθμίσεων σχετικά με την ευρωπαϊκή επιτροπή επιχειρήσεων είχε καταφέρει να συμβιβάσει τα διαφορετικά πρότυπα εργασιακών σχέσεων. Στην προκειμένη περίπτωση της ευρωπαϊκής εταιρείας, το ζητούμενο είναι να επιτευχθεί ένας παρόμοιος ισορροπημένος και ευέλικτος συμβιβασμός - όπως τόνισε προ ολίγου ο κ. Cot - κατά τρόπο ώστε να διασφαλισθεί η πληροφόρηση, οι διαβουλεύσεις και η συμμετοχή των εργαζομένων, δίχως να επιβληθεί προς το σκοπό αυτό κάποιο συγκεκριμένο πρότυπο αλλά προωθώντας ένα πρότυπο το οποίο θα συμβιβάζεται με αυτά που εφαρμόζονται σήμερα σε καθεμιά από τις χώρες μας.

<SPEAKER ID=117 LANGUAGE="DE" NAME="Schiedermeier">
Κύριε Πρόεδρε, επιτρέψτε μου κατ' αρχήν να ευχαριστήσω θερμά τον εισηγητή Winfried Menrad. Στην έκθεση του αντικατοπτρίζεται και η απόλυτη γνώση του αντικειμένου αλλά και η εποπτική του αντίληψη για το θέμα. Προέβη σε λογικές συμπληρωματικές προτάσεις και αυτό δείχνει και την έγκριση από πλευράς Επιτροπής Κοινωνικών Υποθέσεων. Η οικονομία στην Ευρωπαϊκή Ένωση πιέζει για ένα καταστατικό μιας Ευρωπαϊκής Ανωνύμου Εταιρείας ή μιας Ευρωπαϊκής Εταιρείας. Η ομάδα Davignon πραγματοποίησε μια καλή προεργασία. Δεν υπάρχει καμία αμφιβολία γι' αυτό.
<P>
Τα κράτη μέλη παρά τις διαφορετικές δομές τους σχετικά με την συμμετοχή των εργαζομένων μπορούν να συνεχίσουν την ζωή τους με τις προτάσεις, γιατί πρώτον δεν είναι δυνατές αλλαγές όσον αφορά την σύσταση των εταιρειών με σκοπό την καταστρατήγηση της συνεκπροσώπησης, και δεύτερον για τα κράτη μέλη στα οποία οι ίδιοι οι εργαζόμενοι δεν επιθυμούν την συμμετοχή τους υπάρχει ακόμη και η δυνατότητα μιας λύσης με "μηδενική βάση». Τρίτον, σε περίπτωση που δεν επιτευχθεί συμφωνία μεταξύ εργοδοτών και εργαζομένων, μετά την πάροδο μιας ορισμένης προθεσμίας για τις διαπραγματεύσεις, είναι υποχρεωτικό ένα ελάχιστο ποσοστό εκπροσώπησης των εργαζομένων. Μέσω αυτής διασφαλίζονται η ενημέρωση και οι διαβουλεύσεις των εργαζομένων.
<P>
Δικαίως φαίνεται στον εισηγητή ότι το ποσοστό αυτό της ελάχιστης εκπροσώπησης έχει τεθεί σε πολύ χαμηλά επίπεδα. Σ' αυτό θα ήθελα να τον υποστηρίξω ρητά. Το ίδιο σωστή είναι η επισήμανσή του για τον ξαφνικό ζήλο, μετά από δεκαετίες συζητήσεων, θεωρώ επίσης κι εγώ ότι είναι απαραίτητη η συμπερίληψη των ευρωπαϊκών συνδικάτων στην πρόταση. Το καθήκον της Ευρωπαϊκής Επιτροπής να πείσει το Συμβούλιο, κ. Επίτροπε Flynn, πρέπει κανονικά, βάσει των προτάσεων που λαμβάνουν υπ' όψη κι όλες τις σχετικές αντιρρήσεις, να αποβεί τελικά απόλυτα εφικτό. Στο μέλημα σας αυτό, εύχομαι καλή επιτυχία, και προς το δικό μας όφελος και σας ευχαριστώ γι' αυτό, εκ των προτέρων.

<SPEAKER ID=118 LANGUAGE="FR" NAME="Hermange">
Κύριε Πρόεδρε, το είπαμε, ο φάκελος του καθεστώτος της ευρωπαϊκής εταιρίας έχει παγώσει εδώ και εικοσιπέντε χρόνια ενώ οι επιχειρήσεις μας ζητούν επιτακτικά ένα τέτοιο καθεστώς. Έτσι, για παράδειγμα, στη Γαλλία, μια εταιρία όπως η Airbus δεν διαθέτει νομικά μέσα.
<P>
Αυτός είναι ο λόγος για τον οποίον θα ήθελα, σήμερα, να ευχαριστήσω τον κ. Menrad για την εργασία του σχετικά με αυτόν τον φάκελο καθώς και για τη δέσμευσή του υπέρ της συμμετοχής των εργαζομένων. Πιστεύω ότι είναι σημαντικό το ότι, στο Κοινοβούλιό μας, ένας ορισμένος αριθμός βουλευτών έχουν κινητοποιηθεί ώστε να φέρουν σε πέρας αυτόν τον φάκελο της συμμετοχής γιατί είναι επίσης και ένας από τους τρόπους να προχωρήσουμε στην πολιτική της απασχόλησης.
<P>
Θα ήθελα να κάνω δύο παρατηρήσεις, παρόλα αυτά, που αξίζουν τον κόπο να γίνουν. Πρώτον, πιστεύω ότι πρέπει, σε συμφωνία με αυτήν την έκθεση, να λάβουμε υπόψη την μεγάλη ποικιλία των εθνικών παραδόσεων στο θέμα της πληροφόρησης, των διαβουλεύσεων και της συμμετοχής των εργαζομένων, σε σχέση ίσως με την έκθεση Davignon, όπου αισθανόμαστε ότι έχουμε βρεί μια συναίνεση, και σε σχέση με τις εθνικές παραδόσεις, να μην πάμε, δηλαδή, πολύ μακριά σε ένα σύστημα συνδιαχείρισης όπως το γερμανικό.
<P>
Αυτός είναι ο λόγος για τον οποίο, κύριε εισηγητή, θα μας φαινόταν λογικό να μην εγκρίνει το Κοινοβούλιό μας το σημείο 9 της έκθεσης που μας προτείνεται εδώ και, ιδιαίτερα, το τελευταίο μέρος, ζητώντας να καθοριστεί υψηλότερο όριο από αυτό που προβλέπεται στην έκθεση της ομάδας των εμπειρογνωμόνων και στη συμβιβαστική πρόταση της προεδρίας του Λουξεμβούργου για την αντιπροσώπευση των εργαζομένων μέσα στο εποπτικό συμβούλιο. Αυτό πράγματι δεν θα μου φαινόταν ρεαλιστικό και φοβάμαι ότι αυτή την στιγμή βρισκόμαστε πάλι μπροστά σε ένα πάγωμα της διαδικασίας από το οποίο η έκθεση Davignon προσπαθεί να βγεί σήμερα. Αυτά ήταν, κύριε Πρόεδρε, όσα ήθελα να πω πολύ γρήγορα σχετικά με αυτόν τον φάκελο.

<SPEAKER ID=119 LANGUAGE="NL" NAME="Boogerd-Quaak">
Κύριε Πρόεδρε, κύριοι συνάδελφοι, κύριε Επίτροπε, είναι περιττό να πείσουμε ο ένας τον άλλο ότι η ευρωπαϊκή εταιρία αποτελεί εξαιρετική ευκαιρία για τις διασυνοριακές συναλλαγές στην Ευρώπη και τελικά για την απασχόληση. Ούτε και μπορεί να αποτελέσει πρόβλημα η συμμετοχή των εργαζομένων στην επιχείρηση, αφού αυτό είναι θετικό για τη σωστή λειτουργία της επιχείρησης και την παραγωγικότητά της. Ποιό είναι λοιπόν το πρόβλημα; Το πρόβλημα είναι ότι τα κράτη μέλη δεν θέλουν να συμφωνήσουν και ίσως αναζητούν εδώ αφορμή να το αποφύγουν. Και ερωτώ: μήπως παίζουν ρόλο τα φορολογικά κίνητρα, κι όχι η συμμετοχή των εργαζομένων;
<P>
Απευθύνω μια τελευταία έκκληση στα κράτη μέλη και στον Επίτροπο κ. Flynn, τώρα που Πέμπτη και Παρασκευή συνεδριάζουν στο Λουξεμβούργο οι αρχηγοί κρατών και οι πρωθυπουργοί, να τεθεί το θέμα επίσημα, ή έστω και ανεπίσημα επί τάπητος και να μεριμνήσουν ώστε να σημειώσει η λουξεμβουργιανή προεδρία επιτυχία στο θέμα αυτό.

<SPEAKER ID=120 LANGUAGE="SV" NAME="Schφrling">
Κύριε Πρόεδρε, θέλω να αρχίσω συγχαίροντας τον κ. Menrad γι'αυτήν την έκθεση και να τον ευχαριστήσω για το μεγάλο ενδιαφέρον του στο θέμα. Δεν μπορώ να κάνω τίποτα άλλο παρά να συμφωνήσω με τις απόψεις της Επιτροπής και του εισηγητή για την έκθεση εμπειρογνωμόνων καθώς και με τις απόψεις που διατυπώθηκαν επί της συμβιβαστικής πρότασης του Λουξεμβούργου, που συνεπάγεται βέβαια ότι ένας ενδεχόμενος κανονισμός για τις ευρωπαϊκές επιχειρήσεις δεν πρέπει επ'ουδενί να οδηγήσει στη δυνατότητα παράκαμψης του δικαιώματος συναπόφασης των εργαζομένων στις επιχειρήσεις. Ούτε θα πρέπει να είναι δυνατόν να μπορούν να χρησιμοποιηθούν ευρωπαϊκά νομικά μέσα για να παρακαμφθεί το δικαίωμα συναπόφασης.
<P>
Επιπλέον, πρέπει να ληφθούν υπόψη τα διάφορα πρότυπα διαπραγματευτικών λύσεων μεταξύ των εταίρων της αγοράς εργασίας που υπάρχουν στα διάφορα κράτη μέλη. Πέραν αυτού πρέπει να ισχύουν τα δικαιώματα που έχουν τα συνδικάτα είτε μέσω της εθνικής νομοθεσίας είτε λόγω παράδοσης και για ενδεχόμενες ευρωπαϊκές επιχειρήσεις επίσης.

<SPEAKER ID=121 LANGUAGE="DE" NAME="Weiler">
Κύριε Πρόεδρε, αγαπητές κυρίες και κύριοι συνάδελφοι, θα ήθελα να ευχαριστήσω κατ' αρχήν τον κ. Menrad για την πρόταση του, που εμείς οι σοσιαλδημοκράτες στηρίζουμε. Ότι υπήρξε μια ελάχιστη συναίνεση κ. Menrad, δεν είναι δικό σας λάθος, αλλά νομίζω ότι αυτό εξαρτάται από το Συμβούλιο των Υπουργών. Θα ήθελα όμως να ευχαριστήσω και τον Πρέδρο του Συμβουλίου κ. Juncker, που μπήκε στον κόπο, μετά από πολλά χρόνια, να επιτύχει έστω και μία συναίνεση. Στην πρόταση αυτή αναφέρεται πάντως ότι υπάρχει η βούληση να αξιοποιηθούν οι εμπειρίες που προέκυψαν από τη συζήτηση και τα αποτελέσματα για το ευρωπαϊκό συμβούλιο των επιχειρήσεων. Αυτό όμως σημαίνει επίσης, κ. Flynn και κ. Juncker, ότι πρέπει να αξιοποιήσουμε ακόμη και τις αρνητικές εμπειρίες μας σχετικά με την οδηγία για τα εποπτικά συμβούλια των επιχειρήσεων, όπως π.χ. με το Vivoorde.
<P>
Στην Ευρώπη επικρατεί μεγάλη δυσαναλογία ανάμεσα στις δυνατότητες που διαθέτουν οι εργαζόμενοι, κι αυτές που διαθέτει το Κεφάλαιο. 25 ολόκληρα χρόνια περιμέναμε να υλοποιηθεί αυτή η δυνατότητα της συνεκπροσώπησης. Από την άλλη χρειάζονται 25 μόνο μήνες για να μεταφερθούν οι οδηγίες στην εσωτερική αγορά των κρατών μελών. Δεν αρκεί επίσης να διευκολύνονται οι εργαζόμενοι για μια μεγαλύτερη συμμετοχή τους στο εταιρικό κεφάλαιο. Πρέπει κανείς να ενισχυθεί η συμμετοχή τους στις αποφάσεις - και ελπίζω, κ. Menrad, ότι συμμερίζεσθε την άποψη μου.
<P>
Η Ευρώπη της εσωτερικής αγοράς, η ελευθερία των υπηρεσιών και της διακίνησης κεφαλαίων, ακόμη και με κερδοσκοπικούς στόχους, αποτελούν στο μεταξύ πράγματα αυτονόητα. Χρειαζόμαστε την συνεκπροσώπηση των εργαζομένων και των συνδικάτων, μια περαιτέρω εξέλιξη τους και ενδεχομένως κάποιον εναρμονισμό.
<P>
Ο λόγος, κατ' εμέ, που δεν σημειώσαμε σήμερα κάποια πρόοδο, δεν βρίσκεται, κατά την γνώμη μου, στους περίπλοκους συσχετισμούς, την διαφορετική θέση συμφερόντων ή ακόμα και στις διαφορετικές παραδόσεις, αλλά εντελώς σαφώς στην παντοδυναμία του κεφαλαίου.
<P>
Θα ήθελα να αναφέρω επίσης ότι είμαστε χαρούμενοι και ικανοποιημένοι που η οδηγία αυτή, ή έστω αυτή η συναίνεση, επετεύχθη με την βοήθεια και των συνδικάτων. Νομίζω ότι η έκθεση Davignon αυτό δεν το εκτιμά σωστά.
<P>
Τελειώνοντας, θα αναφέρω δύο ακόμη αρχές: πρώτον τα συνδικάτα πρέπει να εκπροσωπούνται κα, ι δεύτερον, πρέπει να συνεχιστεί μια περαιτέρω εξέλιξη προς την κατεύθυνση μιας γνήσιας εκπροσώπησης.

<SPEAKER ID=122 LANGUAGE="SV" NAME="Lindqvist">
Κύριε Πρόεδρε, είναι σημαντικό να υπάρχουν εγγυήσεις για την επιρροή των εργαζομένων σε όλα τα επίπεδα και σε όλες τις μορφές επιχειρήσεων. Το πρότυπο που προτείνεται εδώ ενός προαιρετικού συστήματος για τις ευρωπαϊκές επιχειρήσεις είναι ίσως το πιο πρακτικό. Καθιστά δυνατόν για τους εργαζόμενους και τους εργοδότες να διαπραγματευτούν οι ίδιοι σε κάθε επιχείρηση μέσω ενός προαιρετικού συστήματος τις κατάλληλες μορφές της επιρροής των εργαζομένων, ανεξαρτήτως της χώρας στην οποία βρίσκεται η επιχείρηση. Αυτό είναι ένα αποκεντρωμένο σύστημα που δίνει μεγάλη τοπική επιρροή, κάτι που είναι καλό.
<P>
Η αδυναμία αυτού του συστήματος είναι ότι η πλευρά των εργαζομένων, που είναι συχνά η αδύνατη σε μια τέτοια διαπραγματευτική φάση, μπορεί να βρεθεί σε μειονεκτική θέση. Οι συμφωνίες μπορεί τότε να μην έχουν νόημα, κάτι που μπορεί να έχει ως συνέπεια να μπορούν οι ευρωπαϊκές επιχειρήσεις να παρακάμπτουν ολόκληρη τη διαδικασία. Αυτό δεν πρέπει να γίνει. Γι'αυτό μπορεί η πρόταση επιβολής ελάχιστων κανόνων να είναι ένας τρόπος να αποκτηθεί επιρροή καθώς και ένα καλό φάρμακο όταν αποτυγχάνουν οι διαπραγματεύσεις. Πρωτίστως όμως πρέπει να ληφθούν, και απαιτούνται, εθνικά μέτρα για να λυθεί αυτό. Οι ελάχιστοι κανόνες, αν εφαρμοστούν, πρέπει να λαμβάνουν υπόψη τους τοπικούς κανόνες και νόμους που ισχύουν για τις διαπραγματεύσεις σε κάθε κράτος μέλος.

<SPEAKER ID=123 NAME="Oddy">
Θα ήθελα να συγχαρώ τον κ. Menrad για τη θαυμάσια έκθεσή του. Μιλώ ως εισηγήτρια για το ευρωπαϊκό εταιρικό καταστατικό και ιδιαίτερα για την οδηγία με θέμα τη συμμετοχή των εργαζομένων. Το καταστατικό αυτό αποτελεί προαιρετικό μέτρο και όταν τελικά εγκριθεί η πρόταση αυτή, καμία εταιρία δεν θα είναι υποχρεωμένη να καταρτίσει ένα εταιρικό καταστατικό που δεν θα είναι σύμφωνο με τις επιθυμίες της. Οι άλλες μορφές ίδρυσης υποκαταστημάτων σε άλλες χώρες, όπως είναι οι θυγατρικές, θα παραμείνουν, και συνεπώς δεν υπάρχει λόγος φόβου από τα κράτη μέλη.
<P>
Ως αντάλλαγμα για τη σύσταση μιας εταιρίας στο πλαίσιο του προτύπου του ευρωπαϊκού εταιρικού καταστατικού, πρέπει να υπάρχει ένα στοιχείο συμμετοχής των εργαζομένων. Η Επιτροπή, όσο και το Κοινοβούλιο, επιμένουν σε αυτό. Η επιλογή του τρόπου με τον οποίο θα υλοποιείται η συμμετοχή των εργαζομένων είναι ελαστική και σέβεται τις εθνικές κουλτούρες και παραδόσεις. Πολλές είναι οι επιχειρήσεις που θέλουν να συντάξουν ευρωπαϊκά εταιρικά καταστατικά.
<P>
Προτρέπω τα κράτη μέλη που διατηρούν επιφυλάξεις σχετικά με την εν λόγω πρόταση να ξυπνήσουν. Υπονομεύουν όχι μόνο τη θέση εταιριών που δραστηριοποιούνται ενεργά για την έγκριση της πρότασης αυτής, αλλά και το θετικό έργο που έχει γίνει σε αυτό εδώ το Κοινοβούλιο κατά τα τελευταία εννέα με δέκα χρόνια. Χρειαζόμαστε και θέλουμε ένα ευρωπαϊκό εταιρικό καταστατικό, ενώ την ίδια άποψη έχουν οι εργαζόμενοι και οι ευρωπαίοι επιχειρηματίες. Πρέπει να αποτίσουμε φόρο τιμής στην εργασία των ειδικών για την έκθεση Davignon, καθώς και σε αυτή του κ. Menrad. Aς σπεύσουμε και ας ρυθμίσουμε το θέμα αυτό.

<SPEAKER ID=124 LANGUAGE="EN" NAME="Skinner">
Kύριε Πρόεδρε, και εγώ επιθυμώ να συγχαρώ τον κ. Menrad για την ιδιαίτερα ισορροπημένη έκθεσή του. Πάντοτε απολαμβάναμε τον κομψό τρόπο με τον οποίο παρουσίαζε όλες τις εκθέσεις του, πράγμα που επανέλαβε!
<P>
Όμως, επειδή θα ήθελα η έκθεση αυτή να καταλήξει σε ένα επιτυχημένο αποτέλεσμα, οφείλω να εκφράσω τις αντιρρήσεις μου σχετικά με αυτά που έχουν ήδη πει ορισμένοι συνάδελφοί μου για τη θεμιτή ισορροπία μεταξύ παραδόσεων και πολιτισμικών στοιχείων στο πεδίο των εργασιακών σχέσεων σε όλη την Ευρωπαϊκή Ένωση. Πρέπει να επισημάνω στους συναδέλφους και συντρόφους μας, σε συμφωνία με όσα είπε η κ. Hermange, ότι πράγματι δεν μπορούμε να επιβάλουμε ένα πρότυπο σε όλες τις χώρες της Ευρωπαϊκής Ένωσης. Πολλά από αυτά τα πολιτισμικά στοιχεία και παραδόσεις δεν απολαμβάνονται με τον ίδιο τρόπο όπως ίσως συμβαίνει στη Γερμανία ή στην Αυστρία.
<P>
Είμαι αρκετά σίγουρος ότι εκεί βρίσκεται στην πραγματικότητα το σημείο εμπλοκής - στον υποχρεωτικό χαρακτήρα. Αυτό είναι το θέμα που θα άρει τα εμπόδια στη λειτουργία του μηχανισμού αυτού και θα οδηγήσει στην ανάμιξη των εργαζομένων και όχι στη συμμετοχή ή στον συγκαθορισμό, έννοιες στις οποίες φαίνεται να επικεντρώνονται όλα τα επιχειρήματα. Ίσως εάν φανούμε κάπως περισσότερο προοδευτικοί και ελαστικοί στο θέμα αυτό, θα μπορέσουμε να έχουμε μια προαιρετική ρύθμιση μεταξύ των εταιριών και των συνδικαλιστικών οργανώσεων που θα τους δώσει τη δυνατότητα να απολαύσουν τα οφέλη της ανάμιξης των εργαζομένων, όσο μακριά κι αν θέλουν να την προεκτείνουν.
<P>
Συμφωνώ με την κ. Οddy ότι το θέμα αυτό έχει από τη φύση του προαιρετικό χαρακτήρα. Πράγματι, ας ελπίσουμε ότι ο κόσμος θα μπορέσει να αντιληφθεί τη διαφορά μεταξύ αυτής και των άλλων αντιλήψεων σχετικά με τον υποχρεωτικό χαρακτήρα.
<P>
Ας δούμε το άλλο γεγονός: εάν οι άνθρωποι δεν ακολουθήσουν το ευρωπαϊκό καταστατικό, δεν θα βρεθούν κάποια στιγμή στο μέλλον σε ανταγωνιστικά μειονεκτική θέση; Αυτές είναι οι σκέψεις που περνούν από το μυαλό πολλών ανθρώπων, αυτές είναι οι ανησυχίες και οι φόβοι που μερικοί προσπαθούν να εκφράσουν. Πρόκειται για θέματα που πρέπει να αντιμετωπιστούν, κάτι που δεν γίνεται με τον αναλυτικό τρόπο που επιβάλλουν οι περιστάσεις. Υπάρχει χρόνος για να κάνουμε κάτι σχετικά με αυτό και η συμβολή της έκθεσης του κ. Menrad είναι σημαντική για τη μείωση ορισμένων από τους φόβους και τις ανησυχίες. Ως συμβιβαστική ρύθμιση νομίζω και ελπίζω ότι θα είναι ιδιαίτερα επιτυχής.

<SPEAKER ID=125 NAME="Flynn">
Κύριε Πρόεδρε, επιτρέψτε μου κατ' αρχήν να ευχαριστήσω το Ευρωπαϊκό Κοινοβούλιο για την πρωτοβουλία του να εκφράσει μια άποψη πάνω στην έκθεση Davignon και τις επακόλουθες εξελίξεις για το ζήτημα του ευρωπαϊκού εταιρικού καταστατικού στο πλαίσιο του Συμβουλίου.
<P>
Όπως όλοι γνωρίζουμε, υπήρξε σαφής εντολή από το Ευρωπαϊκό Συμβούλιο στο Αμστερνταμ να καταβληθεί κάθε δυνατή προσπάθεια ώστε να εξασφαλιστεί η τελική έγκριση του εταιρικού καταστατικού στο τέλος του τρέχοντος έτους. Όλοι γνωρίζουμε ότι τούτο θα απαιτήσει μια αρχική πολιτική συμφωνία μεταξύ του Συμβουλίου Κοινωνικών Υποθέσεων πάνω στο υπό εκκρεμότητα θέμα της ανάμιξης των εργαζομένων, που θα δώσει τη δυνατότητα στο Συμβούλιο Εσωτερικής Αγοράς να περατώσει εγκαίρως το όλο θέμα.
<P>
Η συμβολή που πρόκειται να παράσχει το Ευρωπαϊκό Κοινοβούλιο στην επιτυχή περάτωση του ζητήματος έχει βεβαίως εξαιρετικά μεγάλη συνάφεια και θα ήθελα να ευχαριστήσω τον εισηγητή κ. Menrad που για μία ακόμη φορά αντιλήφθηκε τη μεγάλη δυσκολία της πρόκλησης που αντιμετωπίζουμε και το θέμα της επάρκειας των προβλεπόμενων λύσεων, τόσο από την έκθεση Davignon όσο και από τη συμβιβαστική πρόταση της Προεδρίας του Λουξεμβούργου. Όλοι γνωρίζουμε πως τα κείμενα αυτά μας δίνουν για πρώτη φορά μέσα σε πάρα πολλά χρόνια μια πραγματική ευκαιρία να σημειώσουμε ουσιαστική πρόοδο στο ζήτημα αυτό. Ας εκμεταλλευθούμε την ευκαιρία στον μεγαλύτερο δυνατό βαθμό.
<P>
Όπως υπογραμμίζεται στο προσχέδιο κειμένου από τον κ. Menrad, οποιαδήποτε λύση που μπορεί να τύχει επαρκούς υποστήριξης στο πλαίσιο του Συμβουλίου πρέπει να διατηρεί την αυτονομία των κοινωνικών εταίρων κατά τη διαμόρφωση του προτύπου ανάμιξης των εργαζομένων που θα ισχύσει σε κάθε ευρωπαϊκή εταιρία. Ταυτόχρονα, χρειαζόμαστε ένα πλαίσιο αναφοράς που θα ισχύει σε περίπτωση αποτυχίας των διαπραγματεύσεων. Για να διευκολυνθεί η επίτευξη ομοφωνίας μεταξύ των κρατών μελών, το εν λόγω πλαίσιο αναφοράς πρέπει να περιλαμβάνει τόσο στοιχεία πληροφόρησης και διαβουλεύσεων, όσο και διατάξεις με αντικείμενο τη συμμετοχή. Σκοπός του δεν είναι η εναρμόνιση των εθνικών δικαίων νόμων και πρακτικών σχετικά με την ανάμιξη των εργαζομένων που διαφέρουν ουσιαστικά από χώρα σε χώρα. Η κ. Oddy έχει πράγματι δίκιο: πρόκειται για κάτι προαιρετικό που υπάρχει ως δυνατότητα και ως τέτοιο πρέπει να θεωρηθεί για το συμφέρον των επιχειρήσεων και των εργαζομένων.
<P>
Ο πραγματικός του σκοπός είναι να ανταποκριθεί στις εύλογες ανησυχίες ορισμένων κρατών μελών που φοβούνται ότι το ευρωπαϊκό εταιρικό καταστατικό θα χρησιμοποιηθεί για την καταστρατήγηση των εθνικών νόμων για την ανάμιξη των εργαζομένων, ιδιαίτερα σε σχέση με τα συστήματα συμμετοχής. Όμως, από την άλλη πλευρά, αναγνωρίζουμε επίσης τις ομοίως εύλογες ανησυχίες εκείνων που δεν επιθυμούν την επιβολή ξένων προτύπων όσον αφορά στην ανάμιξη των εργαζομένων. Η προτεραιότητα που θα δοθεί στις διαπραγματεύσεις και το γεγονός ότι στο πλαίσιο αυτό οι εταιρίες θα έχουν να κάνουν μόνο με απλές δυνατότητες, θα ελαχιστοποιήσουν, κατά την άποψη της Επιτροπής, τον εν λόγω κίνδυνο. Συνεπώς, εκφράζω την ευχαρίστησή μου που αυτά τα θεμελιώδη χαρακτηριστικά της πιθανής συμβιβαστικής λύσης υποστηρίζονται πλήρως εδώ από το Ευρωπαϊκό Κοινοβούλιο.
<P>
Θα ήθελα ξανά να σας ευχαριστήσω όλους για την υποστήριξή σας και να εκφράσω την ελπίδα ότι με τη βοήθειά σας και πολλή καλή θέληση - και θα χρειαστεί πολύ καλή πολιτική θέληση και συμβιβαστικό πνεύμα από όλους τους ενδιαφερόμενους - θα κατορθώσουμε να επιτύχουμε πραγματική και αποφασιστική πρόοδο στο εν λόγω ζήτημα και θα εκπληρώσουμε την εντολή που δόθηκε από το Ευρωπαϊκό Συμβούλιο. Για μία ακόμη φορά θα ήθελα προσωπικά σε εσάς, κ. Menrad, καθώς και στους συναδέλφους σας, να εκφράσω τις ευχαριστίες μου. Το ίδιο θα κάνω και προς τον κ. Shiedermeir για τις καλές του ευχές, διότι θα χρειαστεί αρκετή πολιτική καλή θέληση για την ολοκλήρωση του εν λόγω θέματος. Κυρία Boogerd-Quaak, γνωρίζω ότι στερηθήκατε ένα μέρος από τον χρόνο σας, αλλά κάνατε μια πολύ ορθή επισήμανση, ότι το ζήτημα αυτό είναι κεντρικής σημασίας. Ελπίζουμε ότι θα επιτύχουμε την δυναμική που ζητήσατε στις 15 Δεκεμβρίου, ημέρα συνεδριάσεως του Συμβουλίου Κοινωνικών Υποθέσεων και ότι επιτέλους η υπόθεση αυτή θα ολοκληρωθεί. Σας ευχαριστώ και πάλι όλους.

<SPEAKER ID=126 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=8>
Μερική απασχόληση - Απασχόληση
<SPEAKER ID=127 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0352/97 του κ. Jφns, εξ' ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση της Επιτροπής για την έκδοση οδηγίας του Συμβουλίου που αφορά τη συμφωνία-πλαίσιο για την εργασία μερικής απασχόλησης που συνήφθη από την UNICE, την CEEP και την CES (COM(97)0392 - C40551/97-97/0221(SYN)), -A4-0353/97 του κ. Hernαndez Mollar, εξ' ονόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής "Η απασχόληση στην Ευρώπη» 1997.
<SPEAKER ID=128 NAME="Jons">
Κύριε Πρόεδρε, αγαπητές κυρίες και κύριοι συνάδελφοι, συζητούμε σήμερα την συμφωνία μερικής απασχόλησης που διαπραγματεύτηκαν οι κοινωνικοί εταίροι 14 μέρρες μετά την αποτυχία του Συμβουλίου Υπουργών για την επίτευξη μιας συμφωνίας. Παρ' όλα αυτά δεν πρέπει να πανηγυρίζουμε. Η συμφωνία βρίσκεται πολύ κάτω από τα όρια των απαιτήσεων του Κοινοβουλίου, του 1990, για μια προστασία δηλ. των εργαζομένων με άτυπη σχέση εργασίας από την διακριτική μεταχείριση και μάλιστα από μια τέτοια διακριτική μεταχείριση και από πλευράς εργατικού δικαίου αλλά και σχετικά με θέματα κοινωνικής ασφάλισης.
<P>
Οι κοινωνικοί εταίροι συνήψαν μια συμφωνία που αφορά μόνο την μερική απασχόληση. Έτσι απέκλεισαν εκατομμύρια εργαζομένων που απασχολούνται, με όλα τα συναφή μειονεκτήματα, σε άτυπη μορφή εργασίας. Αναλογίζομαι τώρα τα 14 εκατ. των εργαζομένων ορισμένου χρόνου, αλλά και τα 10 εκατ. των κατ' οίκον ή σε τηλεργασία εργαζομένων, όπου όλοι ξέρουμε ότι την στιγμή αυτή, η τηλεργασία βρίσκεται στο ζενίθ της. Και με αυτό δεν τελείωσα. Ακόμη και από αυτή την συμφωνία, που περιορίζεται μόνο στη μερική απασχόληση, εξαιρούνται όλα τα θέματα νομικής ρύθμισης της κοινωνικής ασφάλισης.
<P>
Έχει δηλαδή αποκλειστεί από τη συμφωνία ο κεντρικός τομέας, όπου διαπιστώνεται και από οικονομική άποψη η διακριτική μεταχείριση των εργαζομένων με άτυπες σχέσεις εργασίας. Τώρα θα μπορούσε κανείς να κατανοήσει ότι λίγο πριν από το Αμστερνταμ δεν θέλησαν οι κοινωνικοί εταίροι να προκαλέσουν τα κράτη μέλη με ρυθμίσεις περί κοινωνικών ασφαλίσεων, προκειμένου επ' ουδενί να μη διακυβευτεί η συμπερίληψη του κοινωνικού πρωτοκόλλου στη Σύμβαση.
<P>
Η συμφωνία για τη μερική απασχόληση παρουσιάζει όμως ακόμη περισσότερα κενά γιατί όταν επιτυγχάνεται μία συμφωνία μόνο για την μερική απασχόληση και από την συμφωνία αυτή εξαιρείται απολύτως η νομοθετική ρύθμιση της κοινωνικής ασφάλισης, τότε θα μπορούσε να περιμένει κανεί, ότι το εργατικό δίκαιο και οι κοινωνικές υπηρεσίες και παροχές των επιχειρήσεων θα καθορίζονταν σαφώς και θα ρυθμίζονταν σύμφωνα με ευρωπαϊκά ελάχιστα πρότυπα. Δεν έγινε όμως έτσι!
<P>
Το κάθε κράτος μέλος μπορεί να καθορίζει κατά βούληση και κατά το δοκούν εθνικές εξαιρέσεις στην τόσο "αξιέπαινη» αρχή της μη διακριτικής μεταχείρισης. Εδώ βέβαια μπορούν να αναφερθούν αντικειμενικοί λόγοι, τα περιθώρια ελιγμών είναι, εντούτοις τεράστια. Έτσι μπορεί λόγου χάρη να εξαιρεθεί μια ολόκληρη κατηγορία εργαζομένων εντελώς από αυτήν την αρχή της μη διακριτικής μεταχείρισης. Δεν μιλώ εδώ για τους εργαζόμενους μερικής απασχόλησης που εργάζονται τακτικά, όπως αναφέρεται στην συμφωνία πλαίσιο.
<P>
Πέραν τούτου, η διάρκεια που ανήκει κανείς στο προσωπικό μιας επιχείρησης, ο χρόνος εργασίας ή ακόμη το ύψος του εισοδήματος δικαιολογούν και παραπέρα εθνικές εξαιρέσεις για όλους όσους εργάζονται με μερική απαχόληση. Τούτο σημαίνει ότι τα κράτη μέλη μπορούν με δικά τους σταθμά να καθορίζουν ελάχιστα όρια, κάτω απ' τα οποία συνεχίζει να υφίσταται ακόμη διακριτική μεταχείριση. Μια ευρωπαϊκή αρχή για μη διακριτική μεταχείριση υπάρχει μόνο στα χαρτιά. Το εθνικό δίκαιο εξαιρέσεων έχει συγκεκριμένη ισχύ. Όλες οι άλλες ρυθμίσεις αποτελούν μη εναγώγιμες συστάσεις.
<P>
Σε μια εποχή όπου όλοι πάντως επιθυμούμε τη δημιουργία μεγαλύτερης απασχόλησης, ακόμη και με πιο ευέλικτες μορφές εργασίας και μικρότερο χρόνο απασχόλησης, αυτά όλα δεν συμβάλουν πραγματικά στο να καταστεί η μερική απασχόληση περισσότερο ελκυστική. Αν, εντούτοις, εγκρίνουμε την πρόταση για την εφαρμογή αυτής της συμφωνίας πλαισίου, αυτό το κάνουμε τελικά, μόνον, γιατί έτσι τουλάχιστον δεν δημιουργείται ζημιά. Δεν εμποδίζεται κανένα κράτος μέλος να θεσπίσει, ευνοϊκότερες διατάξεις.
<P>
Δεν αλλάζουν όλα όμως μόνο επειδή ζητήθηκε από την Ευρωπαϊκή Επιτροπή, το συντομότερον δυνατόν, να υποβάλει μια πρόταση, προκειμένου να τερματιστεί πλέον η από άποψη δικαίου κοινωνικών ασφαλίσεων διακριτική μεταχείριση των εργαζομένων μερικής απασχόλησης. Για μένα, αυτό είναι ιδιαίτερα σημαντικό, επειδή το 80 % των μερικώς ασχολουμένων, το αποτελούν γυναίκες.
<P>
Η Ευρωπαϊκή Επιτροπή πρέπει όμως να κάνει, και η ίδια, πρόταση για να παραμερισθεί η διακριτική μεταχείριση των εργαζομένων, με άλλες άτυπες μορφές απασχόλησης, και μάλιστα σε δύο τομείς, τόσο δηλαδή στο εργατικό δίκαιο όσο και στην κοινωνική ασφάλιση. Στους κοινωνικούς εταίρους οφείλουμε να πούμε το εξής: ακόμη κι αν το Κοινοβούλιο αυτό εγκρίνει την συμφωνία για τη μερική απασχόληση, αυτό δεν σας εγγυάται για πολύ ακόμη ότι εμείς θα εγκρίνουμε μελλοντικά το ίδιο ανίσχυρες και σαθρές συμφωνίες, όπου δεν τηρούνται ούτε καν τα ελάχιστα πρότυπα. Ο κοινωνικός διάλογος είναι ένα τρυφερό βλαστάρι. Επιμένω σ' αυτό, ότι μελλοντικές συμφωνίες πρέπει να έχουν ουσιαστικότερο περιεχόμενο. Τελικά αυτή είναι η δεύτερη μόλις συμφωνία μετά το Κοινωνικό Πρωτόκολλο.
<P>
(Χειροκροτήματα)

<SPEAKER ID=129 NAME="Hernαndez Mollar">
Κύριε Πρόεδρε, κύριε Επίτροπε, λίγες μόλις μέρες πριν από την έναρξη της Συνόδου Κορυφής του Λουξεμβούργου, η παρούσα συζήτηση θα είναι κατά πάσα πιθανότητα η τελευταία που θα πραγματοποιηθεί προτού κληθούν οι αρχηγοί κρατών και κυβερνήσεων να αντιμετωπίσουν μία από τις πλέον αναμενόμενες προκλήσεις έναντι της ευρωπαϊκής κοινής γνώμης.
<P>
Με μονάχα δύο αποχές, η Επιτροπή Απασχόλησης και Κοινωνικών Υποθέσεων ενέκρινε την παρούσα έκθεση, την οποία υποβάλλω σήμερα σε αυτό το Σώμα. Η κατάσταση της ανεργίας στην Ευρωπαϊκή Ενωση, παρά τις κάποιες βελτιώσεις, εμφανίζει δραματικές διαστάσεις. Είναι αναγκαίο, η ευρωπαϊκή κοινωνία στο σύνολό της να συνειδητοποιήσει το μέγεθος του προβλήματος που έχουμε να αντιμετωπίσουμε, ένα πρόβλημα που υποσκάπτει τα ίδια τα θεμέλια της Ένωσης.
<P>
Όταν μιλάμε για διευθέτηση του προβλήματος της ανεργίας, είναι αναγκαίο να ξεκινήσουμε το συλλογισμό μας από κάποιες βεβαιότητες. Στο πλαίσιο μιας οικονομίας όπως η δική μας, δεν υπάρχει παρά μία μόνο ρεαλιστική μέθοδος ανακούφισης του συγκεκριμένου προβλήματος: η δημιουργία παραγωγικών θέσεων απασχόλησης. Όλα τα υπόλοιπα, όπως λένε στη χώρα μου, είναι «σήμερα τρώμε ψωμί και αύριο πεινάμε». Η δημιουργία παραγωγικών θέσεων απασχόλησης είναι, κατά κύριο λόγο, ευθύνη των επιχειρήσεων, και ειδικότερα των μικρών και μεσαίων επιχειρήσεων. Για να αναλάβουν οι επιχειρήσεις επιτυχώς αυτό το ρόλο, ωστόσο, είναι αναγκαίο να διαμορφωθεί το ευνοϊκό κλίμα που θα τους επιτρέπει να επιβιώσουν και να είναι ανταγωνιστικές. Οποιαδήποτε κυβέρνηση είναι σε θέση να δημιουργήσει θέσεις απασχόλησης με νομοθετικές διατάξεις, αυξάνοντας τον αριθμό των δημοσίων υπαλλήλων ή μειώνοντας το ωράριο εργασίας, αλλά τέτοιου είδους λύσεις δεν είναι παρά βραχυπρόθεσμες. Λύσεις σαν κι αυτές, σε τελευταία ανάλυση, βλάπτουν τις οικονομίες που τις προωθούν και, λαμβανομένου υπόψη ενός περίγυρου ολοένα και πιο ανοιχτού και παγκοσμιοποιημένου, καταλήγουν στο να ανεβάσουν τα ποσοστά ανεργίας σε επίπεδα μεγαλύτερα από αυτά που οδήγησαν στην εφαρμογή τους.
<P>
Από την άλλη, η Συνθήκη του Αμστερνταμ καταγράφει τη βούληση να υπάρξει συντονισμός των πολιτικών σε εθνικό επίπεδο κατά τρόπο ώστε να επιτευχθεί η αύξηση του ρυθμού δημιουργίας θέσεων απασχόλησης. Οι κοινοί στόχοι είναι αξιέπαινοι και, σε ορισμένες περιπτώσεις, μέχρι και αναγκαίοι. Αλλά ας μην τρέφουμε αυταπάτες: οι θέσεις απασχόλησης δεν δημιουργούνται με τη χάραξη στόχων. Από το Έσσεν μέχρι σήμερα έχουν τεθεί πάμπολλοι στόχοι, υπήρξαν αναρίθμητα προγράμματα. Η πραγματικότητα, όμως, είναι ότι τα ποσοστά ανεργίας παραμένουν σε πολύ υψηλά επίπεδα, και αυτό που λείπει είναι η τήρηση αυτών των στόχων, που αποφασίζονται από τα ίδια τα κράτη μέλη, στο πλαίσιο των πολυετών προγραμμάτων τους στον τομέα της απασχόλησης. Και κάτι τέτοιο, προφανώς, συναρτάται από τη διαρκή εξέλιξη των πολιτικών τους.
<P>
Από τη δική μου σκοπιά, κύριε Πρόεδρε, θα ήθελα να εκθέσω αυτό που νομίζω ότι αποτελεί τον δεκάλογο υπέρ της απασχόλησης.
<P>
Κατά πρώτον, να μπορέσουμε να ολοκληρώσουμε επιτυχώς τη Νομισματική Ένωση, που βεβαίως δεν συνιστά αυτοσκοπό αλλά είναι ένα μέσο που θα επιτρέψει τη διαμόρφωση υγιούς μακροοικονομικού περιβάλλοντος. Κατά δεύτερον, να δοθεί προτεραιότητα στις ακολουθούμενες από τις κυβερνήσεις πολιτικές στους τομείς της εκπαίδευσης και της κατάρτισης, ούτως ώστε οι νέοι μας και οι μκροχρόνια άνεργοι να μπορούν να ενταχθούν στην αγορά εργασίας έχοντας τα κατάλληλα και αποδοτικά προσόντα. Τρίτον, να δρομολογηθεί η μεταρρύθμιση των φορολογικών συστημάτων των κρατών μελών ώστε να γίνουν περισσότερο ευνοϊκά για τη δημιουργία θέσεων απασχόλησης. Τέταρτον, να στηριχθούν οι μικρομεσαίες επιχειρήσεις όσον αφορά τις πηγές χρηματοδότησής τους, με την κατάργηση διοικητικών και γραφειοκρατκών κωλυμάτων και τη λήψη μέτρων που θα ευνοούν την αυτοαπασχόληση και την αυτόνομη εργασία. Πέμπτον, να βελτιωθεί και να ολοκληρωθεί η λειτουργία της εσωτερικής αγοράς, διευκολύνοντας ταυτόχρονα την κινητικότητα των εργαζομένων, άροντας τα γλωσσικά και πολιτιστικά εμπόδια και καταργώντας κάθε σκόπιμο προστατευτισμό. Έκτον, να ενθαρρυνθούν ο κοινωνικός διάλογος και η επικέντρωση των δραστηριοτήτων σε τομεακή, εθνική και ευρωπαϊκή κλίμακα, μελετώντας και προτείνοντας στους εργαζόμενους και στους επιχειρηματίες νέες μορφές οργάνωσης της εργασίας καθώς και νέους όρους απασχόλησης, μεταξύ των οποίων, βεβαίως, συμπεριλαμβάνονται η μείωση του χρόνου εργασίας, νέες μορφές εργασιακών συμβάσεων και μέτρα υπέρ της προστασίας και της υγείας των εργαζομένων. Έβδομον, να ενισχυθεί ο ρόλος των τοπικών αρχών στην προσπάθεια εξεύρεσης λύσεων, ενθαρρύνοντας τη συμμετοχή του ιδιωτικού τομέα και δίδοντας έμφαση στις θέσεις απασχόλησης που δημιουργούνται με την κοινωνική αλληλεγγύη, την εθελοντική εργασία, την πολιτιστική αποκατάσταση ή ακόμη και τον ελεύθερο χρόνο, καθώς και στις θέσεις εργασίας που απορρέουν από καινοτόμους δράσεις. Προς την κατεύθυνση αυτή, επείγει η δρομολόγηση των τοπικών πρωτοβουλιών απασχόλησης. Όγδοον, να αυξηθούν οι ρυθμοί δημιουργίας υποδομών και να στηριχθούν η εισαγωγή καινοτομιών στις επιχειρήσεις και η εφαρμογή των νέων τεχνολογιών.
<P>
Ένατον, είναι αναγκαίο να διαμορφωθούν οι απαραίτητες προϋποθέσεις ώστε να παύσουν να υπάρχουν οι διακρίσεις που υφίστανται οι γυναίκες. Θα πρέπει να εξαλειφθούν διά παντός οι θλιβερές δηλώσεις, που ακόμη και σήμερα ακούγονται στην κοινωνία μας, οι οποίες υπονοούν πως οι γυναίκες παίρνουν τις δουλειές των ανδρών. Η εργασία αποτελεί κληρονομιά όλων των ανθρώπινων όντων, δεν είναι προνόμιο ούτε των ανδρών ούτε των γυναικών, και από κοινού τα δύο φύλα - μαζί με τις κυβερνήσεις - θα πρέπει να συνεργαστούν για να δημιουργήσουν τις αναγκαίες οικογενειακές και κοινωνικές προϋποθέσεις ώστε να καθίσταται εφικτή η πρόσβαση σε θέσεις εργασίας. Ως προς αυτό, δεν υπάρχει αμφιβολία πως η εργασία υπό καθεστώς μερικής απασχόλησης είναι ένα άριστο μέσο για την επίτευξη του συγκεκριμένου στόχου.
<P>
Τέλος, κύριε Πρόεδρε και κύριε Επίτροπε, δέκατον, πρέπει να εκσυγχρονίσουμε τα υπάρχοντα συστήματα κοινωνικής ασφάλισης. Κανένας ευρωπαίος πολίτης δεν είναι διατεθειμένος να αποποιηθεί ένα παλαιό κοινωνικό κεκτημένο, όμως οι ασφαλιστικές επιβαρύνσεις δεν μπορούν να πέφτουν στις πλάτες των επιχειρήσεών μας και η χρηματοδότηση των συντάξεων δεν μπορεί να επιβαρύνει αποκλειστικά έναν ολοένα και συρρικνούμενο ενεργό πληθυσμό. Θα πρέπει να αντιμετωπίσουμε με τόλμη το συγκεκριμένο πρόβλημα.
<P>
Κύριε Πρόεδρε, αυτός είναι ο τελευταίος συλλογισμός που παραθέτω πριν από τη διεξαγωγή μιας Συνόδου Κορυφής από την οποία όλοι οι πολίτες αναμένουν ρεαλισμό και συγκεκριμένες πολιτικές δεσμεύσεις. Τριάντα εκατομμύρια πολίτες επιθυμούν να αποκτήσουν μια θέση εργασίας. Ένας άνδρας ή μια γυναίκα χωρίς δουλειά οδηγείται στο να παραιτηθεί από την κοινωνία στην οποία ανήκει. Ο οικονομικός και κοινωνικός αποκλεισμός οδηγεί στην απόγνωση και σε σοβαρή υποβάθμιση της κοινωνίας όπου εκδηλώνεται αυτό το φαινόμενο. Θα πρέπει να είμαστε ανταγωνιστικοί όχι μόνο στο πλαίσιο των οικονομιών και των αγορών, αλλά επίσης στις προσδοκίες και στην εμπιστοσύνη σε μια Ευρώπη που όλοι μας επιθυμούμε για τον επερχόμενο 21ο αιώνα.

<SPEAKER ID=130 NAME="Randzio-Plath">
Κύριε Πρόεδρε, αγαπητοί κυρίες και κύριοι, η Διάσκεψη Κορυφής για την απασχόληση θα καταστεί το μέτρο για το κοινωνικό πρόσωπο της Ευρώπης. Η έκθεση για την απασχόληση καθιστά σαφές ποιες ασθένειες πρέπει να ξεπεραστούν στον συγκεκριμένο τομέα. Γιατί οι μεγάλες επιτυχίες σχετικά με την δημιουργία θέσεων εργασίας δεν θα οφείλονται μόνον σε πολιτικά μέτρα για την αγορά εργασίας, αλλά απαιτείται συγχρόνως και μια μακροοικονομική πολιτική που θα προάγει και δεν θα ανακόπτει την οικονομική ανάπτυξη. Εδώ πρέπει να γίνουν περισσότερα πράγματα. Δεν μπορούμε μόνο να μιλάμε για την απελευθέρωση των αγορών εργασίας από τις ρυθμίσεις, για τον εκσυγχρονισμό και την διάρθρωσή του, ή για την βιοποριστική ικανότητα των ανθρώπων. Πρέπει να διαμορφώσουμε έτσι τους όρους πλαίσια της κοινωνικής οικονομίας, ώστε τελικά το ποσοστό του εργαζόμενου τμήματος του πληθυσμού στην Ευρωπαϊκή Ένωση να προσεγγίσει το αντίστοιχο ποσοστό του 70 % που υφίσταται στην Ιαπωνία και τις ΗΠΑ. Αυτό μόνον αντιστοιχεί στις κοινωνικές δεσμεύσεις που αναλάβαμε.
<P>
Ως εκ τούτου, είναι ασφαλώς απαραίτητο η έναρξη της Νομισματικής Ένωσης να γίνει σε ένα ακριβές χρονικό σημείο, προκειμένου η πολιτική που θα διέπει το χρήμα να μπορεί να διαδραματίσει τον θετικό της ρόλο, σε ευρωπαϊκό επίπεδο. Γι' αυτό όμως χρειάζεται συγχρόνως ο συντονισμός των πολιτικών που διέπουν τις επιμέρους εθνικές οικονομίες, ενώ η αφάνταστα ουδέτερη στάση των Υπουργών Οικονομικών πρέπει να ξεπεραστεί πλέον στην Ευρωπαϊκή Διάσκεψη Κορυφής του Λουξεμβούργου.
<P>
Η αλλαγή κατεύθυνσης πρέπει να αφορά την ενίσχυση στόχων που επιδιώκουν μείωση του δείκτη ανεργίας ή την στροφή προς μια ενεργό πολιτική για την αγορά εργασίας. Όμως προπάντων πρέπει να καταβληθούν μεγαλύτερες προσπάθειες σχετικά με τις επενδύσεις. Οι επενδύσεις αποτελούν το κλειδί. Όταν αναλογίζομαι ότι οι επενδύσεις για παραγωγικές εγκαταστάσεις, που δημιουργούν θέσεις εργασίας, στις ΗΠΑ από το 1989 έως το 1996 αυξήθηκαν κατά 30 %, ενώ στην Ευρώπη φτάνουν, κατά κανόνα, το 5 %, τότε μπορεί κανείς να φανταστεί κι εδώ τη διαφορά σχετικά με την εξέλιξη της απασχόλησης. Πρέπει να πω ότι και εμείς πρέπει να συμπεριλάβουμε στο λεξιλόγιο μας την έκφραση "benchmarking » για την απασχόληση και "benchmarking » για επενδύσεις. Κι αυτό δεν αφορά μόνο την ενεργοποίηση του μηχανισμού ιδιωτικών επενδύσεων, αλλά και την αλλαγή των επενδύσεων υποδομής, και των δημοσίων επενδύσεων, από την σπατάλη των επιχορηγήσεων, σε δημόσιες δαπάνες που αποβλέπουν στην δημιουργία θέσεων εργασίας.

<SPEAKER ID=131 NAME="Pιrez Royo">
Κύριε Πρόεδρε, παρεμβαίνω για να παρουσιάσω τη γνωμοδότηση της Επιτροπής Αλιείας σχετικά με αυτή την τόσο σημαντική έκθεση με θέμα την απασχόληση, εφιστώντας καταρχήν την προσοχή στο γεγονός ότι το ζήτημα της απασχόλησης εμφανίζει ιδιαίτερα χαρακτηριστικά στο τομέα της αλιείας.
<P>
Τα θέματα που αφορούν την απασχόληση και τις συνθήκες εργασίας στον αλιευτικό τομέα αποτελούν ενδεχομένως σήμερα τις λιγότερο αναπτυγμένες πτυχές της Κοινής Αλιευτικής Πολιτικής. Η συγκεκριμένη έλλειψη γίνεται ακόμη πιο κραυγαλέα όταν γνωρίζουμε ότι, ήδη από τη δεκαετία του '70, αυτός ο τομέας δραστηριότητας πλήττεται από συνεχή διάβρωση, μια διαδικασία που οδήγησε σε συνεχή μείωση των θέσεων απασχόλησης, σε επιδείνωση των εργασιακών συνθηκών κάτω από τις οποίες διεξάγεται η δραστηριότητα, σε διακύβευση των θέσεων απασχόλησης κ.λπ.
<P>
Έτσι, μπροστά στην απουσία ελκυστικών κινήτρων ενασχόλησης με το επάγγελμα, συντελείται διαρκής αύξηση της μέσης ηλικίας του ανθρώπινου δυναμικού που απασχολείται στην αλιεία, δίχως να πραγματοποιείται η επιθυμητή διαδοχή των γενεών.
<P>
Όπως γνωρίζουν όλοι, το νέο διεθνές δίκαιο της θάλασσας, με την καθιέρωση των 200 μιλίων ως ζώνης αποκλειστικής εκμετάλλευσης των αλιευτικών πόρων από τις παρόχθιες χώρες, είχε ως συνέπεια να υπάρχει πλεονάζον δυναμικό στον κοινοτικό στόλο, γεγονός που δημιούργησε συνεχείς απαιτήσεις για μείωση του στόλου, τόσο ανοιχτής θαλάσσης όσο και παράκτιας παραδοσιακής αλιείας, με συνεπαγόμενη απώλεια θέσεων εργασίας, οι οποίες σημείωσαν ανησυχητική μείωση. Για να αναφέρω ένα μόνο παράδειγμα, στην περίπτωση της Ισπανίας, της χώρας που διαθέτει το μεγαλύτερο αλιευτικό δυναμικό στην Κοινότητα, οι θέσεις εργασίας που χάθηκαν στη διάρκεια των τελευταίων δέκα ετών κυμαίνονται γύρω στο 20 % του ενεργού πληθυσμού που απασχολείται στον τομέα.
<P>
Κατά περίπτωση, η απώλεια θέσεων εργασίας στον αλιευτικό τομέα λαμβάνει δραματικό χαρακτήρα, δεδομένου ότι, σε μεγάλο βαθμό, πλήττει κυρίως την παραδοσιακή παράκτια αλιεία, που είναι εντάσεως χειρωνακτικής εργασίας τόσο στον τομέα της αλίευσης όσο και στον τομέα της μεταποίησης, αλλά και των συναφών επαγγελμάτων - ναυπηγεία, εμπορία κ.λπ. Πρόκειται για θέσεις απασχόλησης σε περιφερειακές περιοχές που εξαρτώνται σε μεγάλο βαθμό από την αλιεία και όπου δεν υπάρχουν σήμερα πολλές πραγματικές δυνατότητες στροφής προς άλλες δραστηριότητες. Από την άλλη πλευρά, είναι ένα φαινόμενο που πλήττει περιφερειακές περιοχές της Κοινότητας, με ό, τι αυτό συνεπάγεται όσον αφορά την επιδείνωση των συνθηκών που ανέφερα προηγουμένως.
<P>
Για το λόγο αυτό - και ολοκληρώνω - η Επιτροπή Αλιείας καλεί την Επιτροπή να εκπονήσει λεπτομερή μελέτη σχετικά με τις συνθήκες εργασίας και απασχόλησης στον τομέα και, ταυτόχρονα, να θέσει συγκεκριμένα το ζήτημα της αναθεώρησης της οδηγίας περί θέσεων απασχόλησης, λαμβάνοντας υπόψη της αυτό το θέμα.

<SPEAKER ID=132 LANGUAGE="NL" NAME="van Velzen, Wim">
Κύριε Πρόεδρε, ευχαριστώ τον κ. Mollar για την έκθεσή του, την οποία θεωρώ έξοχη. Ιδίως επειδή περιλαμβάνει δύο θέματα που μπορούν να διορθώσουν τις προηγούμενες αποφάσεις της συνόδου κορυφής για την απασχόληση. Η παράγραφος 10 αποτελεί σαφή διευκρίνηση μιας μετατόπισης που θεωρούμε απαραίτητη: τη μετατόπιση των επιβαρύνσεων που πιέζουν την εργασία σε άλλους παράγοντες. Η παράγραφος 15 περιλαμβάνει σαφές αίτημα να μελετηθούν σοβαρά οι δυνατότητες του συστήματος που πρότεινε ο Michel Rocard: να περιορισθούν οι επιβαρύνσεις για την πέραν των 32 ωρών εργασία.
<P>
Όπως είπαν και άλλοι, πρέπει να μελετήσουμε την έκθεση υπό το πρίσμα της συνόδου κορυφής του Λουξεμβούργου· στη συζήτησή μας αυτό αποτελεί πρώτο θέμα. "Η σύνοδος κορυφής αποτελεί ένα πρώτο βήμα», ακούστηκε συχνά αυτές τις εβδομάδες. Ναι μεν είναι αλήθεια, αλλά πολύ συχνά ακούγεται σαν άλλοθι για να είναι ένα μικρό βηματάκι. Κι όμως, πιστεύω ότι αυτό το πρώτο βήμα πρέπει να είναι σαφές. Αρκετά σαφές ώστε να δημιουργήσει εμπιστοσύνη, την εμπιστοσύνη του πολίτη ότι επιτέλους μετά από τόσα μεγάλα λόγια, μετά από τόσα έγγραφα, θα υπάρχουν και πράξεις.
<P>
Ας επικεντρωθώ στο τί πρέπει στο ελάχιστο να είναι αυτές οι πράξεις. Πρέπει να καθορισθούν συγκεκριμένοι στόχοι τόσο σε ευρωπαϊκό όσο και σε εθνικό επίπεδο. Υπάρχουν αντιρρήσεις, επειδή υπάρχει φόβος να μην επιτευχθούν αυτοί οι στόχοι. Παρατηρώ ότι τέτοιοι φόβοι δεν υπήρχαν κατά την επεξεργασία της ΟΝΕ. Τότε τα κριτήρια δεν μπορούσαν να είναι αρκετά σκληρά, αρκετά υψηλά. Συμπεραίνω ότι στην πράξη πρόκειται για πολιτική βούληση. Για την πολιτική βούληση να ακολουθείται πολιτική απασχόλησης, καθώς και για την πολιτική βούληση να αναγνωρισθεί ότι δεν ευσταθεί η παλαιά ιστορία ότι η ΟΝΕ οδηγεί σε οικονομική ανάπτυξη και η οικονομική ανάπτυξη δημιουργεί αυτομάτως απασχόληση. Πρέπει να ακολουθήσουμε μια πολύ πιο δραστήρια πολιτική για την αγορά εργασίας.
<P>
Αλλος σημαντικός στόχος είναι το benchmarking , η σύγκριση. Να προσδιορίσουμε τους στόχους μας ανάλογα με τις επιδόσεις των τριών καλυτέρων χωρών. Υιοθετώντας αυτούς τους στόχους, κανείς δεν μπορεί πια να ισχυρισθεί ότι είναι εξωπραγματικοί, μια που υπάρχουν τουλάχιστον τρεις χώρες που τους επιτυγχάνουν. Και, επιτέλους, και για πρώτη φορά δεν θα γίνεται πια η εναρμόνιση τόσο μικρόψυχα στο χαμηλότερο επίπεδο, αλλά στο υψηλότερο. Αυτό μου φαίνεται πολύ πιο ελπιδοφόρο για τους πολίτες.
<P>
Τέλος, μπορεί κανείς να θέσει διάφορους στόχους, αλλά πρώτος πρέπει να είναι η εγγύηση ότι οι νέοι κάτω των 25 ετών δεν θα είναι ποτέ άνεργοι. Θα έχουν είτε δουλειά είτε εκπαίδευση και όλοι οι μακρόχρονα άνεργοι θα έχουν άλλη μία ευκαιρία να μπουν στην αγορά εργασίας.
<P>
Τελευταίο αλλά όχι ήσσονος σημασίας, και κατά τη γνώμη μου η ουσία της Λευκής Βίβλου Delors: να ληφθούν επιτέλους σοβαρές αποφάσεις για την ελάφρυνση των βαρών, για τη μετατόπιση επιβαρύνσεων από την εργασία προς το περιβάλλον, τις πρώτες ύλες, το κεφάλαιο.

<SPEAKER ID=133 LANGUAGE="NL" NAME="Pronk">
Ευχαριστώ θερμά τον κ. Mollar για την έξοχη έκθεσή του και για τις δέκα έντολές για την απασχόληση που διατύπωσε μόλις τώρα. Ειπώθηκαν πολλά για τη σύνοδο κορυφής του Λουξεμβούργου, αλλά πρέπει να συνειδητοποιήσουμε ότι ασχολούμεθα με μία υπόθεση που την υπερβαίνει: ο συνεχής αγώνας μας για βελτίωση της πάντα θλιβερής κατάστασης της απασχόλησης στην Ευρωπαϊκή Ένωση.
<P>
Μου προξενεί έκπληξη το ότι, μιλώντας για το Λουξεμβούργο, είμαστε από τώρα απαισιόδοξοι. Και η στενοχώρια προέρχεται κυρίως από τους σοσιαλιστές. Κοιτάζοντας τους αριθμούς, λέω στους σοσιαλιστές: οι σοσιαλιστές αντιπροσωπεύονται στις δώδεκα από τις δεκαπέντε κυβερνήσεις. Εάν η σύνοδος κορυφής αποτύχει, πρόκειται για αποτυχία των σοσιαλιστών· να προσέξετε λοιπόν. Εγώ πιστεύω ότι υπάρχουν πάντα ελπίδες για τη σύνοδο κορυφής και ότι πρέπει να κρατήσουμε αυτές τις ελπίδες ζωντανές. Για την ώρα, ασχολούμεθα όμως με την έκθεση του κ. Hernαndez Mollar, ο οποίος μας έδωσε μια εξαιρετική ανάλυση των καταστάσεων. Περιέγραψε το τί έγινε στο παρελθόν και τί πρέπει να συνεχίσουμε τώρα. Εδώ δεν έχω να προσθέσω πολλά.
<P>
Δεύτερο θέμα στην ημερήσια διάταξή μας αποτελεί η έκθεση Jφns για τη μερική απασχόληση. Η έκθεση προκάλεσε πολύ θόρυβο. Αρχικά αναρωτιόμουν πώς θα συμπεριληφθούν δύο τόσο διαφορετικές εκθέσεις σε μία και μόνη συζήτηση. Αλλά κατά βάση είναι λογικό. Σε μερικές χώρες, μεταξύ των οποίων και η δική μου, η μερική απασχόληση συνέβαλε περισσότερο από οποιοδήποτε άλλο μέτρο στον περιορισμό της ανεργίας και μάλιστα κατά τρόπο σύμφωνο με την αγορά της εργασίας. Αλλά πρέπει βεβαίως αυτή η μερική απασχόληση να αμείβεται και να αντιμετωπίζεται κατά τον ίδιο τρόπο με την πλήρη απασχόληση. Δηλαδή πρέπει να εγκαταλείψουμε τη νοοτροπία ότι η μερική απασχόληση αποτελεί υποδεέστερο πράγμα, κάτι που δεν μετράει. Πρέπει να αφήσουμε αυτή την αντίληψη.
<P>
Η έκθεση δεν ήταν εύκολη, το γνωρίζουμε. Έγιναν σκληρές μάχες. Βασική αρχή ήταν για μας ότι, εφόσον οι κοινωνικοί εταίροι καταλήξουν σε συμφωνία, εμείς δεν πρέπει να ανακατευθούμε με το περιεχόμενό της. Μπορούμε να την απορρίψουμε, μπορούμε να την αποδεχθούμε. Δεν μπορούμε όμως να κάνουμε κάτι ενδιάμεσο. Πιστεύω ότι με τις τροπολογίες που υποβλήθηκαν βρήκαμε έναν ενδιάμεσο δρόμο. Σωστά παρατηρείται στην έκθεση Jφns ότι δεν είναι πλήρης, ότι πρέπει να γίνουν κι άλλα για τις άτυπες σχέσεις εργασίας, ότι δεν πρέπει να αρκεστούμε σ'αυτή την έκθεση, η οποία δεν αποτελεί παρά μόνο μια συμβολή. Πρόκειται όμως για πρώτη συμβολή σε αυτή τη συζήτηση και περισσότερο απ' ό, τι διαθέταμε ποτέ.
<P>
Οπότε θεωρώ σημαντική την υποστήριξη της συμφωνίας. Επιπλέον, ζητώ από την Επιτροπή, από σας κ. Flynn, να λάβετε τα απαραίτητα επιπλέον μέτρα, ώστε να φτάσουμε σε ένα ισορροπημένο σύνολο. Διότι μόνον έτσι βοηθούμε στην αντιμετώπιση της ανεργίας.

<SPEAKER ID=134 LANGUAGE="EN" NAME="Killilea">
Kύριε Πρόεδρε, θα ήθελα να ευχαριστήσω την κ. Jφns για την έκθεσή της που εφιστά την προσοχή στη φύση της σύμβασης εργασίας μεταξύ των εργαζόμενων σε θέσεις μερικής απασχόλησης και των εργοδοτών τους, καθώς και στους πολλούς τρόπους με τους οποίους γίνονται διακρίσεις σε βάρος των εργαζομένων αυτών. Υπάρχουν ορισμένες άλλες σοβαρές επιπτώσεις που προκύπτουν από τη μερική απασχόληση, για τις οποίες πρέπει να επιστηθεί η προσοχή της Επιτροπής.
<P>
Η βασική είναι ότι αποκλείονται από ορισμένα επιχορηγούμενα από την ΕΕ προγράμματα πολλοί από τους λιγότερο ευνοημένους στην κοινωνία μας. Με λύπη μου δηλώνω ότι η κατάσταση αυτή αφορά κυρίως τν χώρα μου, την Ιρλανδία. Για παράδειγμα, αναφέρομαι στο πρόγραμμα της Επιτροπής για τη γεωργική ανάπτυξη ή στα συνοδευτικά μέτρα στο πλαίσιο της κοινής γεωργικής πολιτικής.
<P>
Τόσο στην έκθεση αυτή όσο και στο έγγραφο της Επιτροπής, αποδίδεται μεγάλη σημασία στην ανάγκη ορθής μέριμνας σχετικά με την κοινωνική ασφάλεια και τις συντάξεις για τους μερικώς απασχολούμενους. Όμως, την ίδια ακριβώς στιγμή η ιρλανδική Υπηρεσία Γεωργίας αποκλείει τους αιτούντες από το πρόγραμμα πρόωρης συνταξιοδότησης της ΕΕ για τους αγρότες, εάν διαπιστωθεί ότι έχουν εργαστεί σε θέση μερικής απασχόλησης για κάποια περίοδο πριν από την υποβολή της αίτησής τους.
<P>
Δεν αναφέρομαι εδώ στους αγρότες με μεγάλα κτήματα που είναι εμπορικά βιώσιμα. Μιλώ για τους αγρότες εκείνους με κτήματα 15 ή 16 εκταρίων, που απλούστατα πρέπει να συμπληρώσουν τα εισοδήματά τους με εργασίες εκτός του κτήματός τους για να επιβιώσουν. Είναι βέβαιο ότι προγράμματα όπως το πρόγραμμα πρόωρης συνταξιοδότησης προορίζονταν κατά πρώτο λόγο για τους αγρότες αυτούς. Και το θέμα δεν τελειώνει εδώ. Για τους μικρούς αυτούς αγρότες, που είχαν την ατυχία να μην βρουν κάποια μορφή μερικής απασχόλησης, η δυνατότητα εργασίας σε κρατικά επιδοτούμενα προγράμματα έγινε πραγματικότητα. Όμως, τι διαπιστώνουμε; Διαπιστώνουμε ότι το μικρό ποσό που κέρδισαν σε αυτά τα βραχυπρόθεσμα προγράμματα χρησιμοποιείται επίσης για να τους αποκλείσει από το πρόγραμμα συνταξιοδότησης. Πριν ποτέ φτάσουν στο στάδιο αυτό, η δική μας Υπηρεσία Γεωργίας θεωρεί σωστό να τους αποκλείσει από ορισμένες ειδικές πληρωμές με την εις βάρος τους εκτίμηση στην οποία προβαίνει σχετικά με το εισόδημα που κερδίζουν εκτός του κτήματός τους.
<P>
Είχα πάντοτε την άποψη ότι το φορολογικό σύστημα του κράτους μέλους υπάρχει για τη ρύθμιση του ποσού των χρημάτων που κερδίζει ένα άτομο. Εάν κέρδιζε πάνω από ένα ορισμένο ποσό φορολογείτο για το επιπλέον αυτό ποσό και το θέμα έληγε εκεί. Η πλειονότητα των αγροτών ανήκει στο δίκτυο αυτό. Όμως, μου φαίνεται ότι αυτό που συμβαίνει εδώ είναι επιβολή διακρίσεων και μάλιστα με την ωμότερη μορφή της. Τα ασθενέστερα και παραδοσιακά ευπαθέστερα τμήματα της γεωργικής μας κοινότητας από άποψη κοινωνικής ευημερίας και οι μικρότεροι αγρότες αντιμετωπίζονται από το κράτος μας με τον πιο σκληρό και άδικο τρόπο.
<P>
Ελπίζω ιδιαίτερα και πιστεύω ότι το να επιτρέπεται σε ένα κράτος μέλος να χρησιμοποιεί με τον τρόπο αυτό μια κοινωνική παροχή που ουσιαστικά έχει καθιερωθεί από την Ευρωπαϊκή Ένωση, θα θεωρηθεί παραβίαση όλων των στόχων και των αρχών της οδηγίας του Επιτρόπου.

<SPEAKER ID=135 LANGUAGE="NL" NAME="Boogerd-Quaak">
Κύριε Πρόεδρε, θέλω κι εγώ να συγχαρώ τους δύο εισηγητές για την έκθεσή τους. Πολλά από τα θέματα που τίθενται στην έκθεση Mollar, συζητήθηκαν στο Σώμα επ' ευκαιρία της έκθεσης Van Velzen. Μόνον ένα θέμα θέλω να θέσω υπόψη του κ. Επιτρόπου: παρά τα ωραία λόγια για τη μείωση των επιβαρύνσεων της εργασίας, τα βάρη δεν μειώθηκαν. Αντιθέτως, αυξήθηκαν και πάλι από 43, 5 % σε 51 %. Την Πέμπτη και την Παρασκευή, οι προσπάθειες πρέπει να επικεντρωθούν στη μετατόπιση επιβαρύνσεων απότην εργασία σε άλλους παράγοντες, όπως προτείνεται στην έκθεση Mollar.
<P>
Κύριε Πρόεδρε, συζητάμε επίσης για την έκθεση Jφns. Αναρωτιέμαι εδώ κατά πόσο πρέπει να αφεθεί η υπόθεση στους κοινωνικούς εταίρους. Από τον κοινωνικό διάλογο απουσιάζουν πάντα οι μικρομεσαίες επιχειρήσεις. Τέλος πάντων, εφόσον αφήσαμε την υπόθεση στους κοινωνικούς εταίρους, αυτοί έχουν την κύρια ευθύνη. Στις συλλογικές συμβάσεις και στις συμφωνίες ανά επιχείριση θα πρέπει να δώσουν σάρκα και οστά στη παρούσα συμφωνία, μια που δεν το πράττουμε εμείς. Αναρωτιέμαι λοιπόν αν πρέπει να συνεχίσουμε τη διεκπεραίωση τέτοιου είδους προτάσεων κατά αυτόν τον τρόπο.
<P>
Κύριε Πρόεδρε, θα ήθελα να ρωτήσω τον Επίτροπο κ. Flynn ποιες προτάσεις θεωρεί ότι μπορούν να περάσουν κατά τη σύνοδο κορυφής του Λουξεμβούργου στο θέμα τις μετατόπισης επιβαρύνσεων από την εργασία σε άλλους παράγοντες. Μήπως μπορεί να μας πληροφορήσει αν η φορολόγηση της ενέργειας ή άλλοι φόροι έχουν τώρα προοπτική επιτυχίας;

<SPEAKER ID=136 LANGUAGE="FI" NAME="Ojala">
Αξιότιμε Κύριε Πρόεδρε, κατ'αρχήν επιθυμώ να συγχαρώ την κ. Jφns γιά την εξαιρετική επιδεξιότητα με την οποία έχει χειριστεί το δύσκολο αυτό θέμα της συμφωνίας πλαισίου σχετικά με τη μερική απασχόληση. Έχουμε μπροστά μας τα αποτελέσματα διαβουλεύσεων που έχουν γίνει αποδεκτές από τους ενδιαφερόμενους φορείς στην αγορά εργασίας. Επομένως, με αυτά τα δεδομένα θα ήταν εξαιρετικά δύσκολο να απορριφθεί η παρούσα πρόταση, παρόλο που περιέχει εμφανέστατες ελλείψεις. Κατά τη γνώμη μου η εισηγήτρια έχει καταλήξει σε σωστή επιλογή με το να ασκήσει οξεία κριτική σχετικά με τις ελλείψεις των συμπερασμάτων των διαβουλεύσεων, συστήνοντας παρόλα αυτά την έγκρισή τους.
<P>
Το μεγαλύτερο πρόβλημα της συμφωνίας πλαισίου έγκειται στην περιορισμένη εμβέλειά της. Η συμφωνία αφορά μόνο τους εργαζόμενους μερικής απασχόλησης, αγνοώντας εντελώς τους υπόλοιπους εργαζόμενους με άτυπες εργασιακές σχέσεις. Όμως, όπως διαπιστώνει και η εισηγήτρια, τα προβλήματα ακριβώς αυτών των ομάδων εργαζομένων είναι συχνά πολύ μεγαλύτερα από εκείνων που εργάζονται με βάση την τακτική μερική απασχόληση. Επομένως, επιβάλλεται η Επιτροπή να ξεκινήσει άμεσα την επεξεργασία πρότασης με την οποία η εργαζόμενοι με άτυπη σχέση εργασίας που έχουν τεθεί έξω απο αυτό το σχέδιο οδηγίας, θα τύχουν ίσης μεταχείρισης.
<P>
Επιπλέον, φοβούμαι πως θα έχουμε τα ίδια ουδέτερα τελικά αποτελέσματα και από τη Διάσκεψη Κορυφής του Λουξεμβούργου γιά την απασχόληση, όπως και από την παρούσα συμφωνία σχετικά με τη μερική απασχόληση. Τα μηνύματα από τη χθεσινή μαραθώνια Διάσκεψη του Συμβουλίου Υπουργών δεν έχουν αυξήσει την αισιοδοξία, τουλάχιστον σε ό, τι με αφορά προσωπικά, πως θα καταλήξουμε σε σαφή πρακτικά συμπεράσματα, με τα οποία θα μπορούσαμε να βελτιώσουμε την κατάσταση της απασχόλησης στην Ευρώπη σε ευρεία κλίμακα.. Εύχομαι οι ανησυχίες μου να αποδειχθούν αβάσιμες, όμως το χθεσινό Συμβούλιο Υπουργών δεν υπόσχεται πολλά. Η Επιτροπή έχει επιδείξει προφανέστατα μεγαλύτερη πρωτοβουλία και κινητικότητα απ' ό, τι το Συμβούλιο Υπουργών και τα ίδια τα κράτη μέλη.
<P>
Μου προξενεί επίσης εντύπωση η θέση της κυβέρνησης της δικής μου χώρας, η οποία δεν επιδεικνύει ενθουσιασμό με την πρόταση της Επιτροπής σχετικά με τη μείωση του ποσοστού προστιθέμενης αξίας. Όμως αυτό θα δημιουργούσε ευκαιρίες γιά περισσότερε θέσεις εργασίας στον τομέα των υπηρεσιών, που τόσο τις έχει ανάγκη.

<SPEAKER ID=137 LANGUAGE="SV" NAME="Schφrling">
Κύριε Πρόεδρε, αγαπητοί κύριοι συνάδελφοι, κ. Επίτροπε, είμαστε πολλοί που έχουμε μεγάλες προσδοκίες ενόψει της προσεχούς Διάσκεψης Κορυφής στο Λουξεμβούργο. Δεν έχουν μείνει πολλές ημέρες μέχρι τότε. Πρωτίστως είναι βέβαια τα 30 εκατομμύρια ανέργων που ελπίζουν ότι θα επιτευχθούν άθλοι σε αυτή τη Διάσκεψη. Εγώ δεν είμαι σίγουρος ότι θα γίνει αυτό, αλλά ας διατηρήσουμε εντούτοις τις ελπίδες.
<P>
Πολλοί πιστεύουν ότι η ανάπτυξη είναι το μόνο που μπορεί να μας βοηθήσει και να μας βγάλει από την ανεργία, κάτι που κάνει και ο κ. Hernαrdez Mollar στην έκθεσή του. Πιστεύω ότι θα αποτύχουμε αν πιστεύουμε ότι η ανάπτυξη θα μας βγάλει από αυτή τη δυσκολία. Διότι δεν πιστεύω ότι υπάρχει μία και μοναδική λύση, αλλά πάρα πολλές λύσεις, τις οποίες πρέπει να εμπιστευτούμε. Αυτές οι λύσεις διαφέρουν η μία από την άλλη, ανάλογα με τη χώρα, την περιφέρεια και τις τοπικές συνθήκες για τις οποίες μιλάμε.
<P>
Μία τέτοια λύση που πρέπει να της δώσουμε την ευκαιρία να καρποφορήσει μπορεί να είναι το να ρίξουμε βάρος σε ό, τι πιο σοβαρό έχουμε, δηλαδή στην ανεργία των νέων. Εμείς οι "Πράσινοι» πιστεύουμε ότι πρέπει να εγγυηθούμε στους νέους μία εκπαιδευτική θέση στις επιχειρήσεις για να μπορέσουν κάποτε οι νέοι να μπουν μέσα . Αλλιώς θα βρεθούν εκτός αγοράς εργασίας επί μακρόν. Πρέπει να μπορεί να τους δοθεί μία θέση μαθητευομένου επί πληρωμή για ένα μεγάλο διάστημα, ίσως έως και δύο χρόνια.
<P>
Επιπλέον, πρέπει να ενθαρρύνουμε και να ενισχύσουμε αυτόν που αποκαλούμε τρίτο τομέα ή κοινωνική οικονομία - έχει πολλές ονομασίες - που αφορά τους συνεταιρισμούς, τους εθελοντικούς συλλόγους, τις μικρές επιχειρήσεις, αυτόν που αφορά τις πολιτιστικές παρεμβάσεις, την περίθαλψη, την μέριμνα και τις δραστηριότητες αυτού του είδους. Στη Σουηδία υπάρχουν όντως παραδείγματα ότι αυτός είναι ο τομέας που επεκτείνεται περισσότερο απ' όλους, δηλαδή οι μικροί συνεταιρισμοί και ο τρίτος τομέας. Πέραν αυτού είναι απολύτως απαραίτητη μία οικολογική φορολογική μεταρρύθμιση που συνδέεται με την μείωση της φορολόγησης της εργασίας.
<P>
Διαφωνώ πλήρως με τον κ. Hernαrdez Mollar όσον αφορά την υπεροχή της ΟΝΕ και ότι η ΟΝΕ είναι η πιο σημαντική για να έχουμε αποτελέσματα από πλευράς απασχόλησης. Υπάρχουν γνωστοί οικονομολόγοι, κύριε Hernαrdez Mollar, που υποστηρίζουν το ακριβώς αντίθετο, και είδαμε ήδη τα αποτελέσματα της ΟΝΕ με τις περικοπές που έγιναν.

<SPEAKER ID=138 LANGUAGE="FR" NAME="Scarbonchi">
Κύριε Πρόεδρε, θα ήθελα να ευχαριστήσω τον κ. Hernαndez Mollar για την ποιότητα της έκθεσής του σχετικά με την απασχόληση στην Ευρώπη το 1997. 18 εκατομμύρια άνεργοι, κοινωνικές νομοθεσίες πολύ διαφορετικές από το ένα κράτος στο άλλο, οικονομικές πολιτικές ακόμα εξαιρετικά εθνικιστικές, ένας δείκτης ανάπτυξης ακόμα ανεπαρκής για να δημιουργήσει πραγματικές θέσεις εργασίας και να αναχαιτίσει, και στη συνέχεια να μειώσει, αυτήν την ευρωπαϊκή μάστιγα που είναι η ανεργία. Μπροστά σε αυτόν τον απολογισμό, έχουμε σήμερα τις προτάσεις της Ευρωπαϊκής Επιτροπής και την ευρωπαϊκή Σύνοδο Κορυφής του Λουξεμβούργου, που πρόκειται να πραγματοποιηθεί σε 48 ώρες.
<P>
Οι προτάσεις της Επιτροπής χαροποίησαν την ομάδα μου, την Ευρωπαϊκή Ριζοσπαστική Συμμαχία. Πώς να μην τις ασπαστούμε όταν διαπιστώνουμε την αποτυχία των εθνικών πολιτικών για την απασχόληση, τουλάχιστον έως σήμερα; Πώς να μην δεχτούμε να καθορίσουμε επιτέλους ποσοτικούς στόχους που προορίζονται για τους Ευρωπαίους, για να αγωνιστούμε αποτελεσματικά κατά της μη απασχόλησης; Είναι απαράδεκτο το ότι, σχετικά με αυτό το σημείο, η Γερμανία και η Ισπανία θέτουν εμπόδια στην διαδικασία που θα ξεκινήσει στο Λουξεμβούργο σε λίγες μέρες.
<P>
Οι κατευθυντήριες γραμμές αυτών των προτάσεων θα έδιναν τη δυνατότητα δημιουργίας περίπου 12 εκατομμυρίων θέσεων εργασίας πριν το 2003 και επαναφοράς του δείκτη ανεργίας από το 10, 6 % στο 7 %.
<P>
Σχέδιο ΜΜΕ/ΜΜΒ, επαγγελματική κατάρτιση για το 25 % των ανέργων, τεχνολογικές καινοτομίες, μείωση των επιβαρύνσεων, αυτά είναι τα δυνατά σημεία αυτού του σχεδίου. Ας είναι. Μπορούμε όμως να προχωρήσουμε περισσότερο, να είμαστε πιο τολμηροί, πιο φιλόδοξοι. Την στιγμή που θα ξεκινήσει η ευρωπαϊκή Σύνοδος Κορυφής για την Απασχόληση στο Λουξεμβούργο, η ευρωπαϊκή κοινή γνώμη δεν θα καταλάβαινε ότι είμαστε ανίκανοι να προτείνουμε ένα ισχυρό σχέδιο για την απασχόληση στην Ευρώπη, ανίκανοι να διατάξουμε επείγοντα μέτρα, να προσπαθήσουμε να λύσουμε σε ευρωπαϊκό επίπεδο αυτό το πρόβλημα που υποσκάπτει, τραυματίζει και αποδυναμώνει καθένα από τα κράτη μας.
<P>
Μετά την ειρήνη και την ασφάλεια στην Ευρώπη, που η Ευρωπαϊκή Ένωση εξασφαλίζει εδώ και δεκαετίες στους κόλπους της, η απασχόληση αποτελεί την πρώτη από τις ανησυχίες των συμπολιτών μας και τον δείκτη της υγείας των κοινωνιών μας και της αξιοπρέπειας των μισθωτών τους.
<P>
Στη Γαλλία υποστηρίζω μια σοσιαλιστική κυβέρνηση, η οποία έθεσε την απασχόληση στην καρδιά του ευρωπαϊκού σχεδίου και είναι ίσως, για να απαντήσω σε έναν από τους συναδέλφους μου που αναρωτιόταν πριν από λίγο, λόγω του ότι υπάρχει σήμερα μια πλειοψηφία σοσιαλιστικών κυβερνήσεων στην Ευρώπη που η σύνοδος του Λουξεμβούργου μπορεί να καταλήξει τελικά σε μια πραγματική πολιτική για την απασχόληση στην Ευρώπη. Και δεν μπορούμε παρά να χαιρόμαστε για αυτό.
<P>
Στήριξη στις ΜΜΕ ύψους 800 εκατομμυρίων ECU, ευρωπαϊκό καθεστώς του διευθυντή επιχείρησης και του μισθωτού, ευρωπαϊκοί επιδοτούμενοι συντελεστές για την δημιουργία επιχειρήσεων, ανάπτυξη των πολύ μικρών επιχειρήσεων κατ'οίκον, ελάφρυνση της φορολογίας, αυτά είναι πολλά στοιχεία που θα μπορούσαν να μας πάνε πιο μακριά. Ας είμαστε θαρραλέοι, εάν θέλουμε να δώσουμε ένα νόημα στην Ευρώπη, εάν θέλουμε να την κάνουμε αξιόπιστη, χρήσιμη για τους συμπολίτες μας. Χρειάζεται μία συντονισμένη πολιτική για την απασχόληση, χρειάζεται μία Ευρώπη που διεξάγει, εδώ στο Κοινοβούλιο, όπως και στο Λουξεμβούργο, τη μάχη για εκσυγχρονισμό των κοινωνικών σχέσεων.
<P>
Έπειτα από την αποτυχία της κοινωνικής Ευρώπης, ας μην χάσουμε το ραντεβού με την απασχόληση στην Ευρώπη. Οι ευρωπαίοι πολίτες δεν θα μας το συγχωρούσαν.

<SPEAKER ID=139 NAME="Παπακυριαζής">
Κύριε Πρόεδρε, θεωρώ ιδιαίτερα σημαντική την έκθεση Hernαndez Mollar, την έκθεση αυτή της Κοινωνικής Επιτροπής η οποία ψηφίστηκε σχεδόν ομόφωνα στην επιτροπή αυτή. Και, βεβαίως, συγχαίρω και ευχαριστώ τον εισηγητή, τον κ. Mollar. Η έκθεση βασίστηκε σε μια πολύτιμη εργασία της Επιτροπής, κύριε Flynn. Σήμερα, λίγες ώρες πριν από την Ειδική Σύνοδο Κορυφής για την Απασχόληση, συζητούμε και εμείς, στο Κοινοβούλιο, για το ίδιο θέμα. Συγκυρία όχι τυχαία. Είναι, πιστεύω, η ευκαιρία να δώσουμε και εμείς σήμερα ένα δυνατό, ξεχωριστό πολιτικό μήνυμα. Πολιτικό μήνυμα χωρίς πολιτικούς λόγους πλέον, χωρίς πολιτικές ρητορείες, αλλά με πολιτικά έργα. Εγώ δεν είμαι απαισιόδοξος για την Ειδική Σύνοδο Κορυφής μεθαύριο. Με ανησυχεί βεβαίως η διαχεόμενη -και εν πολλοίς χρησιμοποιούμενη- απαισιοδοξία για τα αποτελέσματά της. 'Ομως, πιστεύω ότι αυτή η μεθαυριανή σύνοδος μπορεί, επιτρέψτε μου την μεγαλοστομία, να είναι ιστορική. Διότι οι πολίτες, αυτός ο εφιαλτικός αριθμός των συμπολιτών μας που είναι εγκλωβισμένοι στον φαύλο κύκλο της ανεργίας, σε τελική ανάλυση δεν νοιάζονται για το ποιός και τί φταίει, αλλά αξιώνουν, δικαίως, λύσεις και αποτελέσματα. Και αυτό σημαίνει ανάληψη ευθυνών, υποχρεώσεων και πράξεων, σε όλο το φάσμα των αρμοδιοτήτων.

<SPEAKER ID=140 LANGUAGE="SV" NAME="Carlsson">
Κύριε Πρόεδρε, κύριε Επίτροπε, αξιότιμοι κύριοι συνάδελφοι, θέλω να συγχαρώ τον κ. Hernαrdez Mollar για την έκθεση και την πολύ καλή ομιλία του. Θέλω μόνο να προσθέσω και να επαναλάβω ότι θέσεις εργασίας μπορούν να δημιουργηθούν μόνο μέσω πολλών περισσότερο πετυχημένων και αναπτυσσόμενων επιχειρήσεων.
<P>
Κυρίως στον διάλογο για την απασχόληση φαίνονται οι πολιτικοί να μην βλέπουν τίποτα άλλο παρά δράσεις που επενεργούν στα συμπτώματα και όχι στην ασθένεια. Πολλοί ανάμεσά μας φαίνεται να θέλουν να ρυθμίσουν λίγο περισσότερο. Νομίζω όντως ότι στην έκθεση Jφns, σε ορισμένες διατυπώσεις, υπάρχουν ενδείξεις φόβου στο να αφεθεί κάτι αρρύθμιστο.
<P>
Πρέπει να προσμένουμε την νέα εποχή με εμπιστοσύνη. Πιστεύω ότι οι συνεργάτες και οι εργοδότες πρέπει να έχουν αυξημένες δυνατότητες για ατομικές συμφωνίες. Πέραν αυτού είναι απολύτως σαφές ότι οι αγορές εργασίας πρέπει να διέπονται από λιγότερες ρυθμίσεις. Αποδεικνύεται φυσικά ότι οι χώρες με χαμηλότερο επίπεδο ρυθμίσεων έχουν και καλύτερα αποτελέσματα στον αγώνα κατά της ανεργίας. Η Μεγάλη Βρετανία υπό συντηρητική διακυβέρνηση είναι φυσικά ένα αποκαλυπτικό παράδειγμα.
<P>
Στις κατευθυντήριες γραμμές της Επιτροπής για την πολιτική απασχόλησης των κρατών μελών για το 1998 επισημαίνονται τέσσερις συνετές έννοιες. Χαιρετίζω τον διάλογο για την απασχολησιμότητα των ατόμων και την ικανότητα προσαρμογής. Αλλά η λέξη κλειδί είναι το επιχειρείν. Κατά τη διάρκεια 1988-1995 οι μικρές και μεσαίες επιχειρήσεις στην Ευρώπη δημιούργησαν 250.000 νέες θέσεις εργασίας ετησίως, ενώ οι μεγαλύτερες, με περισσότερους από 100 υπαλλήλους, έχασαν 200.000 θέσεις εργασίας. Αυτές οι 250.000 νέες θέσεις εργασίας είναι καλές, αλλά δεν αρκούν. Γι' αυτό η πολιτική πρέπει τώρα να προσανατολιστεί στην εξάλειψη των εμποδίων για τις νέες θέσεις μέσω περισσότερων και αναπτυσσόμενων επιχειρήσεων. Τότε δεν θα αντιστρέψουμε τους φόρους, αλλά θα τους μειώσουμε. Πέραν αυτού τότε πρέπει ο χρόνος εργασίας να είναι ευέλικτος. Επαναλαμβάνω για μία ακόμη φορά σ' αυτό το Σώμα: τα κράτη μέλη της ΕΕ δεν πρέπει να εγκαταλείψουν την ευημερία και την ανάπτυξη μέσω του διαμερισμού της εργασίας.

<SPEAKER ID=141 LANGUAGE="FR" NAME="Hermange">
Κύριε Πρόεδρε, θα ήθελα να ευχαριστήσω τους δύο εισηγητές για τις εργασίες τους, που αφορούν τη βελτίωση μιας πολιτικής για την απασχόληση, την παραμονή της ευρωπαϊκής συνόδου. Πιστεύω ότι οι εργασίες μας αποδεικνύουν ότι έχουμε, απέναντι σε αυτήν την σύνοδο, ένα πνεύμα εμπιστοσύνης και αποφασιστικότητας, γιατί αυτό είναι που ζητάνε οι συμπολίτες μας. Μαρτυρούν επίσης την πολιτική βούληση του Ευρωπαϊκού Κοινοβουλίου να προωθήσει αυτόν τον φάκελο. Εξάλλου, η ομάδα μου το απέδειξε, αφού προτείναμε την προκαταβολική διάθεση των πλεονασμάτων της ΕΚΑΧ σε δάνεια της ΕΤΕ για ΜΜΕ που δημιουργούν θέσεις εργασίες. Είναι μία συγκεκριμένη πρόταση για να προωθηθεί αυτός ο φάκελος.
<P>
Θα ευχόμουν, από την πλευρά μου, να προχωρούσαμε περισσότερο και η Σύνοδος Κορυφής για την Απασχόληση να μπορούσε να καθορίσει κοινωνικούς δείκτες, διότι πιστεύω ότι οι συμπολίτες μας δεν κατανοούν πολύ καλά γιατί υπάρχουν κριτήρια όσον αφορά το Μάαστριχτ και δεν υπάρχουν όσον αφορά την κοινωνική πολιτική.
<P>
Κύριε Επίτροπε, θα ήθελα να σας κάνω μια συγκεκριμένη πρόταση: αφού αυτή η σύνοδος διαρκεί δύο μέρες, προτείνω την πρώτη μέρα οι αρχηγοί κρατών να σκεφτούν, αλλά τη δεύτερη μέρα να καλέσουν δεκαπέντε νέους ανέργους της Ευρώπης και να τους εκθέσουν σαφώς τις προτάσεις που θα μπορούσαν να τους κάνουν ώστε, αύριο, να μπορέσουν να βρούν εργασία. Ανακοινώστε αυτήν την πρόταση στους αρχηγούς κρατών και κυβερνήσεων. Αυτό θα αποδείκνυε την συγκεκριμένη αποφασιστικότητά τους να προωθήσουν αυτόν τον φάκελο.

<SPEAKER ID=142 LANGUAGE="SV" NAME="Lindqvist">
Κύριε Πρόεδρε, κύριε Επίτροπε, πιστεύω ότι στα μάτια της κοινής γνώμης το σημαντικότερο καθήκον μας είναι να τα καταφέρουμε στο θέμα της απασχόλησης στην Ευρώπη. Γι'αυτό πολλοί, συμπεριλαμβανομένου εμού του ιδίου και άλλων, έχουμε μεγάλες προσδοκίες από τη Σύνοδο Κορυφής του Λουξεμβούργου, διότι δεν πρέπει να αποτύχει.
<P>
Χρειάζεται ένα θετικό επιχειρηματικό κλίμα. Χρειάζεται μειωμένη φορολόγηση της εργασίας και αυξημένη φορολόγηση του περιβάλλοντος - και των φυσικών πόρων όπως πολλοί έχουν πεί. Απαιτείται να αναπτυχθούν νέες επιχειρήσεις που να μπορούν να επωφεληθούν από την μελλοντική κοινωνία της ανακύκλωσης με τη νέα περιβαλλοντική τεχνολογία κ.ά. Χρειάζονται απλούστερες και φθηνότερες υπηρεσίες. Απαιτείται να στηρίξουμε τις γυναίκες επιχειρηματίες - και όχι μόνο σε ό, τι αφορά δουλειές για γυναίκες. Εκτός αυτού είναι ιδιαίτερα αναγκαίες οι τοπικές λύσεις.
<P>
Δεν πιστεύω σε μια φορολογική και δημοσιονομική πολιτική. Ούτε πιστεύω ότι η ΟΝΕ είναι ένα είδος "σουσάμι άνοιξε!» που θα λύσει όλα τα προβλήματα ανεργίας στην ΕΕ. Δεν γίνεται έτσι! Αλλά όταν υπάρχουν τώρα προτάσεις για κριτήρια σύγκλισης για τον προϋπολογισμό και για πληθωριστικούς στόχους, τότε πρέπει να υπάρχουν επίσης κριτήρια σύγκλισης για την απασχόληση για να εξισορροπηθεί ο προϋπολογισμός και ο πληθωριστικός στόχος. Γι'αυτό τέτοια κριτήρια σύγκλισης, με τα ίδια πρότυπα, προϋποθέσεις και επίπεδο όπως για τον προϋπολογισμό και τον πληθωρισμό, είναι απαραίτητα να υλοποιηθούν ως ένα βήμα προς την επίλυση των προβλημάτων της απασχόλησης. Οι παρεμβάσεις πρέπει όμως να γίνουν σε εθνικό επίπεδο.

<SPEAKER ID=143 LANGUAGE="ES" NAME="Sornosa Martνnez">
Κύριε Πρόεδρε, θα μιλήσω για τη συμφωνία-πλαίσιο περί εργασίας με μερική απασχόληση, αλλά προηγουμένως θα ήθελα να συγχαρώ τον συμπατριώτη μου κ. Hernαndez Mollar για το έργο του και για την έκθεσή του.
<P>
Ανάμεσα στις δύο υπάρχουσες μορφές εργασίας με μερική απασχόληση, η μία συνίσταται στην ονομαζόμενη συλλογική ή συντεχνιακή στρατηγική, που υποτάσσεται στα συμφέροντα των επιχειρήσεων. Και η δεύτερη ονομάζεται ατομική στρατηγική, στο πλαίσιο της οποίας οι επιχειρηματίες προσαρμόζονται στις ανάγκες των εργαζομένων. Προφανές είναι πως επικρατούσα στρατηγική είναι η πρώτη και, για το λόγο αυτό, η εργασία μερικής απασχόλησης συνήθως δεν ικανοποιεί τα άτομα που υποχρεώνονται να την ακολουθήσουν. Και η πλειονότητα αυτών των ατόμων, άνω του 80 %, είναι γυναίκες.
<P>
Κυρία Jφns, σας απευθύνω τα συγχαρητήριά μου για την έκθεσή σας. Συμφωνώ με το περιεχόμενό της, με τις αιτιολογικές της σκέψεις, με το ψήφισμα. Τάσσομαι υπέρ, πρώτα και κύρια, της άποψης πως η εν λόγω συμφωνία πρέπει να συμβάλει ώστε να ξεπεραστούν οι διακρίσεις ως προς το φύλο στους κόλπους της αγοράς εργασίας, όπως επίσης ότι καμία απολύτως διάκριση, άμεση ή έμμεση, με γνώμονα το φύλο δεν πρέπει να αιτιολογείται.
<P>
Όσον αφορά το αίτημα προς την Επιτροπή να υποβάλει ετησίως μία έκθεση σχετικά με τους εργαζόμενους μερικής απασχόλησης, ελπίζω πως θα υποστηρίξετε την τροπολογία μου, όπου ζητώ να συμπεριληφθεί ειδικό κεφάλαιο σχετικά με την κατάσταση των γυναικών, που θα δίνει απάντηση στο εξής ερώτημα: αυτή η μορφή απασχόλησης απελευθερώνει τη γυναίκα και σηματοδοτεί ένα θετικό βήμα προς την επίτευξη της ισότητας των ευκαιριών, ή μήπως διαιωνίζει τον παραδοσιακό καταμερισμό των ρόλων και, συνεπώς, δεν αποφέρει κανένα όφελος για τις γυναίκες; Ευελπιστώ ότι θα μπορεί να συμπεριληφθεί ένα τέτοιο κεφάλαιο, όπου θα δίδεται απάντηση στο παραπάνω ερώτημα.

<SPEAKER ID=144 LANGUAGE="NL" NAME="Van Dijk">
Κύριε Πρόεδρε, η συμφωνία ανάμεσα στους κοινωνικούς εταίρους για τη μερική απασχόληση είναι ειλικρινά ακόμη χειρότερη από την προηγούμενη συμφωνία για τη γονική άδεια και τη μεταχείριση εργαζομένων με μερική απασχόληση. Τα όσα συμφωνήθηκαν υποσκάπτονται τώρα με αμέτρητες εξαιρέσεις. Οι εργαζόμενοι με ευέλικτη σχέση εργασίας εγκαταλείπονται στη μοίρα τους. Πώς ήταν δυνατόν να το δεχθεί η ευρωπαϊκή συνομοσπονδία των σωματείων εργαζομένων;
<P>
Η συνάδελφος κ. Jφns διατύπωσε στην έκθεσή της μία σοβαρή κατηγορία: δεν είναι σύμπτωση ότι η συμφωνία κλείστηκε δέκα μέρες πριν από τη Σύνοδο Κορυφής του Αμστερνταμ και ότι οι κοινωνικοί εταίροι θυσίασαν τα συμφέροντα των εργαζομένων με μερική απασχόληση ή ευέλικτη σχέση εργασίας για τη διατήρηση της ισχυρής θέσης τους στη νέα Συνθήκη. Φοβάμαι ότι η κ. Jφns έχει δίκιο. Ίσως παίζει ρόλο το ότι πάνω από 80 % των εργαζομένων με μερική απασχόληση και η πλειονότητα των εργαζομένων με ευέλικτη σχέση εργασίας αποτελείται από γυναίκες. Ή αλλιώς: μόνο γυναίκες είναι, κύριοι συνδικαλιστές.
<P>
Βρισκόμαστε στην παραμονή μίας Συνόδου Κορυφής για την Απασχόληση που απειλείται με ναυάγιο. Αν και απ' ό, τι κατάλαβα, ο κ. Pronk έχει εμπιστοσύνη στους σοσιαλιστές αρχηγούς. Η παρούσα συμφωνία αποτελεί για μία ακόμη φορά μια χαμένη ευκαιρία για την προώθηση της μερικής απασχόλησης που θα δημιουργούσε νέες θέσεις εργασίας. Επιβάλλεται να απαλλαγούμε από τη συντεχνιακή διαδικασία, η οποία αναθέτει την ευρωπαϊκή κοινωνική πολιτική στους κοινωνικούς εταίρους χωρίς κανένα κοινοβουλευτικό μέσον επιβολής.
<P>
Στο αρχικό σχέδιο ψηφίσματός της, η κ. Jφns εξέφρασε την άποψη, και παραθέτω το αρχικό κείμενό της, ότι η συμφωνία δεν πρέπει να μετατραπεί σε οδηγία του Συμβουλίου, διότι δεν συμβάλλει ούτε σε ενιαίες ελάχιστες προδιαγρφές, ούτε σε περισσότερη νομική ασφάλεια. Επρόκειτο για ένα θαρραλέο και αιτιολογημένο συμπέρασμα. Δυστυχώς, δεν παρέμεινε στην παρούσα έκθεση. Πάντως συμφωνώ ολόψυχα με την αρχική διατύπωση.
<P>
Θα ήθελα να μάθω από τον Επίτροπο κ. Flynn αν προτίθεται να κάνει κάτι με τις τροπολογίες που θα εγκρίνει το Κοινοβούλιο, και πότε η Επιτροπή θα υποβάλει, όπως ζητείται στην παράγραφο 14, τη συμπληρωματική οδηγία για την άτυπη εργασία. Διότι στην προκειμένη περίπτωση αυτό έχει ιδιαίτερη σημασία.

<SPEAKER ID=145 LANGUAGE="DE" NAME="Raschhofer">
Κύριε Πρόεδρε, αξιότιμοι κυρίες και κύριοι συνάδελφοι, η έκθεση για την απασχόληση 1997 μας επιβεβαιώνει, με πολλές λεπτομέρειες, την επιδείνωση της κατάστασης στην αγορά εργασίας. Η ανεργία των γυναικών αυξήθηκε κι άλλο, η ανεργία των νέων φθάνει το ποσοστό του 20 %, ενώ δεν προβλέπεται καμία ύφεση. Οι αιτίες της μεγάλης ανεργίας οφείλονται από την μια πλευρά στην μονίμως κακή συγκυρία ανάπτυξης, αλλά από την άλλη στις αρτηριοσκληρωμένες δομές που καθιστούν όλο και πιο δυσχερή μια εύελικτη δράση στον διεθνή ανταγωνισμό. Με την ύπαρξη διαφορετικών κοινωνικών και περιβαλλοντικών ελαχίστων προτύπων στα επιμέρους κράτη μέλη της ΕΕ, δεν υπάρχει σωστός και δίκαιος ανταγωνισμός μέσα στην ΕΕ. Συνέπεια αυτού είναι ότι η καθαρή αύξηση θέσεων εργασίας το 1996 αφορά θέσεις μόνον μερικής απασχόλησης. Πρόκειται για μια αμφίβολη εξέλιξη, που δεν προσφέρει μια πραγματική αφετηρία για εξεύρεση λύσεων και ιδιαίτερα όχι για κοινωνικά ανίσχυρες ομάδες και κυρίως όχι για τις γυναίκες. Μικρά εισοδήματα, κακή κοινωνική ασφάλιση και μικρές δυνατότητες επαγγελματικής ανόδου αποτελούν την απαρχή της κοινωνικής εξαθλίωσης.
<P>
Σ' αυτό το προσκήνιο, πραγματοποιείται η Έκτακτη Σύνοδος του Λουξεμβούργου για την απασχόληση. Μία Διάσκεψη Κορυφής συνυφασμένη με μεγάλες προσδοκίες, αφού η Ευρωπαϊκή Επιτροπή ανακοίνωσε τον φιλόδοξο στόχο για την δημιουργία 12 εκατ. θέσεων εργασίας.
<P>
Είναι φυσικό, σ' όποιον δίδει μεγάλες υποσχέσεις, να εναποτίθενται και εξίσου μεγάλες προσδοκίες και τελικά θα υπάρξει μεγάλη απογοήτευση, εάν τυχόν αυτοί οι στόχοι δεν επιτευχθούν.

<SPEAKER ID=146 LANGUAGE="EN" NAME="Waddington">
Kύριε Πρόεδρε, θα ήθελα να συγχαρώ την κ. Karin Jφns για τη θαυμάσια έκθεσή της και την αναλυτική εργασία που ανέλαβε πάνω στο θέμα της μερικής απασχόλησης. Δεύτερον, επιθυμώ να συγχαρώ και να ευχαριστήσω τον Επίτροπο και τους κοινωνικούς εταίρους για το γεγονός ότι σημειώθηκε κάποια πρόοδος ύστερα από πολλά έτη δυσκολιών. Όμως, πρόκειται για δικαιολογημένες ευχαριστίες και συγχαρητήρια.
<P>
Θέλω να αναφερθώ ειδικά στη θέση των γυναικών, που αποτελούν το 80 % των μερικώς απασχολούμενων εργαζομένων στην Ευρωπαϊκή Ένωση. Σε πολλά κράτη μέλη, αυτοί οι μερικώς απασχολούμενοι εργαζόμενοι δεν απολαμβάνουν τα ίδια δικαιώματα με τους πλήρως απασχολούμενους. Τούτο φαίνεται από τα δικαιώματά τους σε σχέση με το μισθό και τη σύνταξή τους. Για παράδειγμα, οι γυναίκες που εργάζονται με πλήρες ωράριο λαμβάνουν κατά μέσο όρο το 80 % του μισθού των πλήρως απασχολούμενων ανδρών. Όμως, στο Ηνωμένο Βασίλειο, οι μερικώς απασχολούμενες γυναίκες λαμβάνουν κατά μέσο όρο μόνο το 58 % των μέσων ωριαίων αποδοχών των ανδρών που εργάζονται με πλήρες ωράριο. Αυτό το χάσμα στις αποδοχές μεταξύ των μερικώς απασχολούμενων γυναικών και των ανδρών που εργάζονται με πλήρες ωράριο δεν έχει περιοριστεί τα τελευταία 20 χρόνια.
<P>
Ο χαμηλός μισθός των μερικώς απασχολούμενων γυναικών φαίνεται από τα σημερινά τους δικαιώματα στον τομέα της κοινωνικής ασφάλισης. Εάν πάρουμε πάλι για παράδειγμα το Ηνωμένο Βασίλειο, θα δούμε ότι 2, 25 εκατομμύρια εργαζόμενες γυναίκες - κυρίως οι μερικώς απασχολούμενες - αποκλείονται από τα προγράμματα κοινωνικής ασφάλισης επειδή οι μισθοί τους είναι υπερβολικά χαμηλοί. Η ανισότητα αυτή μεταξύ των μερικώς και των πλήρως απασχολούμενων εργαζομένων συμβάλλει με αυξανόμενο ρυθμό στην ταχύτερα αυξανόμενη ομάδα απόρων στην Ευρώπη, την ομάδα των μεγαλύτερων σε ηλικία γυναικών. Μια πρόσφατη μελέτη έδειξε ότι τα δύο τρίτα των γυναικών αυτών παίρνουν ελάχιστη σύνταξη σε σύγκριση με το ένα τρίτο της αντίστοιχης ομάδας των ανδρών.
<P>
Η συμφωνία πλαίσιο αποτελεί ένα μικρό, αλλά ελπίζω σημαντικό βήμα σε μία διαδικασία που μπορεί να οδηγήσει σε μεγαλύτερη ισότητα, αφού θα δώσει στους μερικώς απασχολούμενους την ευκαιρία να συγκρίνουν την κατάστασή τους με τους πλήρως απασχολούμενους και να απαιτήσουν από τους εργοδότες να ασχοληθούν με τα θέματα της ισότητας στη μεταχείριση και στις αμοιβές. Όμως, η έκταση της συμφωνίας, όπως δείχνει σαφέστατα η έκθεση της κ. Karin Jφns, είναι πολύ περιορισμένη και η Επιτροπή πρέπει να συντάξει ένα νέο σχέδιο οδηγίας που θα προστατεύσει όλους τους άτυπους εργαζόμενους κατά των διακρίσεων.
<P>
Εάν οι προτάσεις της Επιτροπής για τις κατευθύνσεις όσον αφορά στην απασχόληση για το 1998 πρόκειται να τεθούν σε ισχύ, τότε είναι σημαντικό η Επιτροπή να καταρτίσει κάποιο νομοθετικό πλαίσιο και να το υποβάλει στα θεσμικά όργανα ώστε να τεθεί σε εφαρμογή. Πρέπει να φροντίσουμε ώστε όλοι οι εργαζόμενοι να τυγχάνουν ίσης προστασίας στο κοινωνικό πεδίο, καθώς και από άποψη απασχόλησης, μισθού και συνθηκών.

<SPEAKER ID=147 NAME="Χατζηδάκης">
Κύριε Πρόεδρε, στο δύσκολο πρόβλημα της ανεργίας, προφανώς δεν χωρεί μόνο μία απάντηση.
<P>
Η υιοθέτηση από την Διακυβερνητική Διάσκεψη του 'Αμστερνταμ ειδικού κεφαλαίου για την απασχόληση, που διευκολύνει τον συντονισμό των πολιτικών των κρατών μελών σε ευρωπαϊκό επίπεδο, είναι ασφαλώς θετική, αλλά δεν αρκεί. 'Οπως δεν αρκεί, παρ'ότι είναι ασφαλώς θετική, η περαιτέρω οικονομική ενίσχυση των προγραμμάτων σχετικά με την απασχόληση. Είναι θετική η ιδέα του ευρω-ομολόγου, είναι θετική η ιδέα της ενίσχυσης των μικρομεσαίων επιχειρήσεων, είναι θετική η περαιτέρω παρέμβαση της Ευρωπαϊκής Τράπεζας Επενδύσεων, αλλά μου φαίνεται ότι πάλι θα ήταν ανεπαρκής η παρέμβαση αυτή, αν μέναμε μόνο εκεί.
<P>
Νομίζω ότι πρέπει να σταθούμε, κυρίως, σε δύο ακόμη τομείς: ο ένας είναι ο τομέας της ανάπτυξης και ο άλλος είναι ο τομέας των διαρθρωτικών αλλαγών που χρειαζόμαστε όσον αφορά την απασχόληση.
<P>
'Οσον αφορά την ανάπτυξη, νομίζω πως μπορούμε να συμφωνήσουμε όλοι ότι είναι βασική προϋπόθεση για την απασχόληση, αλλά με τη σειρά της η ανάπτυξη έχει ως προϋπόθεση την ανταγωνιστικότητα, δεδομένης μάλιστα και της παγκοσμιοποίησης της οικονομίας. 'Αρα, αφού έχουμε αυτό το περιβάλλον, θα πρέπει, νομίζω, να ενισχύσουμε τις δομές της ελεύθερης οικονομίας που, μ'αυτόν τον τρόπο, θα μας οδηγήσει καλύτερα στο στόχο της ανταγωνιστικότητας και, ταυτόχρονα, θα πρέπει να προωθήσουμε την επιχειρηματικότητα, όπως ήδη αναφέρθηκε, και ιδίως την επιχειρηματικότητα των νέων.
<P>
Και θέλω να σταθώ, κλείνοντας, στις διαρθρωτικές αλλαγές, καθώς μεγάλο μέρος της ανεργίας στην Ευρώπη είναι διαρθρωτικής φύσεως. Γι'αυτό θα πρέπει:
<P>
πρώτον, να προωθήσουμε τις ευέλικτες μορφές απασχόλησης, -δεύτερον, να δώσουμε έμφαση στις κλαδικές συμβάσεις και στα τοπικά σύμφωνα απασχόλησης, -τρίτον να μειώσουμε το μη μισθολογικό κόστος εργασίας, -τέταρτον, να προωθήσουμε τις ενεργητικές πολιτικές απασχόλησης (όχι έμφαση στα επιδόματα ανεργίας, αλλά έμφαση στις επιδοτήσεις για προσλήψεις ανέργων) και, βεβαίως, κύριε Πρόεδρε, να αξιοποιήσουμε καλύτερα τα χρήματα του Ευρωπαϊκού Κοινωνικού Ταμείου για την κατάρτιση.Θέλω ακόμα να ευχαριστήσω τον καλό και αγαπητό συνάδελφο και φίλο, τον κύριο Hernαndez Mollar, για την έκθεση που εκπόνησε και η οποία είναι πάρα πολύ καλή.
<P>
(Χειροκροτήματα)

<SPEAKER ID=148 LANGUAGE="EN" NAME="Crowley">
Kύριε Πρόεδρε, και εγώ επιθυμώ να συγχαρώ την κ. Jφns και τον κ. Hernαndez Mollar για τις εκθέσεις τους. Θα ήθελα να επικεντρωθώ στην έκθεση του κ. Hernαndez Mollar. Όπως έχει ήδη ειπωθεί από πολλούς ομιλητές, εν όψει της Συνόδου Κορυφής για την Απασχόληση, αυτό είναι ένα από τα κεντρικά θέματα όπου επιτέλους η φωνή του Κοινοβουλίου μπορεί να ακουστεί από το Συμβούλιο και τους αρχηγούς των κυβερνήσεων.
<P>
Παρά τα όσα μπορεί να σκέφτονται άλλοι, ορισμένες λαμπρές ιδέες προέρχονται από αυτό εδώ το Κοινοβούλιο. Γνωρίζω ότι λέγονται πολλές ανοησίες, αλλά υπάρχουν ορισμένες πολύ καλές ιδέες. Ιδιαίτερα στην έκθεση του κ. Hernαndez Mollar διαφαίνεται η βάση για τη δημιουργία θέσεων απασχόλησης και, το σημαντικότερο απ' όλα, τη διατήρησή τους - εξέταση τρόπων διατήρησης των θέσεων εργασίας, καθώς και δημιουργία νέων. Για να υπάρξει κάποια ελπίδα από τη Σύνοδο Κορυφής για την Απασχόληση, πιστεύω ότι ο Επίτροπος πρέπει να υποβάλει τρεις προτάσεις.
<P>
Πρώτον, η αναγνώριση του τουρισμού ως τομέα ανάπτυξης της απασχόλησης. Δεύτερον, στον τομέα των μικρομεσαίων επιχειρήσεων, για τον οποίο έχουν μιλήσει και άλλοι συνάδελφοι, πρέπει να δοθεί ελευθερία όσον αφορά τη λειτουργία του και τη δημιουργία νέων θέσεων εργασίας και νέας οικονομικής ανάπτυξης σε όλη την Ευρωπαϊκή Ένωση. Τρίτον, πρέπει να ανατραπούν παλαιότερες εσφαλμένες αποφάσεις του Συμβουλίου, της Επιτροπής και του Ευρωπαϊκού Κοινοβουλίου και ιδιαίτερα το θέμα της κατάργησης των καταστημάτων αφορολόγητων ειδών, που θα μας κοστίσει πάνω από 400.000 χιλιάδες θέσεις εργασίας. Αυτά αποτελούν πρακτικά μέτρα που μπορούν να βοηθήσουν στην αύξηση και στη διατήρηση των θέσεων απασχόλησης.

<SPEAKER ID=149 NAME="Θεωνάς">
Κύριε Πρόεδρε, θα ήθελα πρώτα από όλα να συγχαρώ την συνάδελφο κ. Karin Jφns για την έκθεσή της, η οποία πολύ εύστοχα θέτει τα προβλήματα που άμεσα ή έμμεσα προκαλεί η Συμφωνία που υπογράφηκε από τους φορείς των ευρωπαϊκών οργανώσεων εργοδοτών και εργαζομένων και η οποία πάει πολύ πίσω, δυστυχώς, από τις ρυθμίσεις που έχει επεξεργασθεί η Διεθνής Οργάνωση Εργασίας ή και εφαρμόζουν ήδη ορισμένα κράτη μέλη.
<P>
Μπροστά μας, κύριε Πρόεδρε, έχουμε δύο πλευρές του ίδιου προβλήματος, με τεράστιες επιπτώσεις στους όρους ζωής και εργασίας των εργαζομένων. Αφ'ενός, μία ολόκληρη επιχείρηση γενίκευσης της μερικής απασχόλησης, μία ολόκληρη γκάμα άτυπων μορφών απασχόλησης, με κύριο υπεύθυνο τις γενικές κατευθύνσεις της οικονομικής και κοινωνικής πολιτικής της 'Ενωσης. Αφ'ετέρου, την προκληκτική υποβάθμιση των δικαιωμάτων που αφορούν τους μερικά απασχολούμενους, αλλά και όλες τις άτυπες μορφές εργασίας, που οδηγούν εκατομμύρια εργαζομένους στο έλεος του εργοδότη με δραματικές περικοπές στους μισθούς, στις άδειες, στα επιδόματα, στα ωράρια και στην κοινωνική ασφάλιση. Καλούνται δηλαδή οι εργαζόμενοι, με αυτήν την κατάφωρα άδικη μεταχείριση και με την γενίκευση της φτώχειας, να σηκώσουν το βάρος της ενίσχυσης της ανταγωνιστικότητας του ευρωπαϊκού κεφαλαίου.
<P>
Είναι φανερό πως τα ευρωπαϊκά συνδικάτα που υπέγραψαν αυτήν την συμφωνία ανέλαβαν τεράστιες ευθύνες απέναντι στους εργαζόμενους. Αντίθετα, η συμφωνία προωθεί στην πράξη την εργοδοτική ασυδοσία και δεν καλύπτει σε καμμία περίπτωση τα δικαιώματα των εργαζομένων με μερική απασχόληση. Είναι επίσης φανερό πως η Ευρωπαϊκή 'Ενωση δεν απαλλάσσεται των δικών της τεράστιων ευθυνών με την προώθηση μιας νομικής βάσης που υποβαθμίζει και δεν προωθεί τα εργασιακά, μισθολογικά και ασφαλιστικά δικαιώματα των εργαζομένων. Είναι συνεπώς ανάγκη να προωθηθούν μέτρα προάσπισης αυτών που παρά ταύτα θα εργάζονται σε συνθήκες μερικής ή άτυπης απασχόλησης, αλλά πάνω από όλα πρέπει να μπει φραγμός στην αντεργατική λογική γενίκευσης της ελαστικής απασχόλησης.

<SPEAKER ID=150 LANGUAGE="SV" NAME="Andersson">
Κύριε Πρόεδρε, θέλω να αρχίσω ευχαριστώντας τον κ. Hernαndez Mollar για μία απολύτως θαυμάσια έκθεση. Έθιξα σε δύο προηγούμενες περιστάσεις την κατάσταση όσον αφορά την απασχόληση. Όταν τώρα το συζητάμε πάλι αυτό, μπορούμε να διαπιστώσουμε ότι η κατάσταση δεν έχει βελτιωθεί καθόλου. Αλλά, παρόλα αυτά έχουμε μια νέα κατάσταση τώρα. Τώρα έχουμε μία νέα συνθήκη με ένα εν μέρει νέο περιεχόμενο. Εκτός αυτού έχουμε μία Σύνοδο Κορυφής για την Απασχόληση, που θα λάβει χώρα αυτή την εβδομάδα.
<P>
Ελπίζω αυτή η Σύνοδος να μην είναι ακόμη μία σε μια σειρά Συνόδων μεταξύ των αρχηγών κυβερνήσεων, απ' όπου εξέρχονται με ένα "βιβλίο ποίησης» που το βάζουν στο ράφι και το βγάζουν σε επίσημες περιστάσεις. Τώρα πρέπει να υπάρξουν συγκεκριμένοι στόχοι, δηλαδή συγκεκριμένοι στόχοι όσον αφορά την μακροχρόνια ανεργία και συγκεκριμένοι στόχοι όσον αφορά μια ενεργό πολιτική της αγοράς εργασίας. Πέραν αυτού χρειάζεται να ρίξουμε μεγάλο βάρος σε εκπαιδευτικές παρεμβάσεις καθώς και μια γενναία επένδυση σε μικρομεσαίες επιχειρήσεις.
<P>
Θα σχολιάσω κάποια πράγματα. Το θέμα της ΟΝΕ και των επιπτώσεών της επί της απασχόλησης είναι αμφισβητούμενο. Λέγω το εξής: δεν μπορεί να είναι εις βάρος της μακροπρόθεσμης αύξησης της απασχόλησης αν οι προϋπολογισμοί βρίσκονται σε ισορροπία, αν υπάρχει ένας χαμηλός πληθωρισμός και αν υπάρχουν χαμηλά επιτόκια. Μακροπρόθεσμα, αυτό είναι μόνο καλό. Αυτή την κατάσταση έχουμε τώρα στην Ευρώπη, έτσι τώρα θα έπρεπε να είναι η κατάλληλη ευκαιρία για μια μακροπρόθεσμη αύξηση της απασχόλησης.
<P>
Δεύτερον: η κ. Carlsson από τη Σουηδία, που δεν βρίσκεται εδώ ακριβώς τώρα, είπε ότι υπάρχει σαφής σχέση μεταξύ της άρσης των ρυθμίσεων και της υψηλής απασχόλησης. Αυτό δεν είναι αλήθεια! Πρίν γίνει η κ. Carlsson μέλος της Επιτροπής Απασχόλησης και Κοινωνικών Θεμάτων είχαμε την έκθεση Molitor, όπου αυτό είχε διερευνηθεί. Το φέραμε στην επιτροπή. Δεν υπάρχει καμία τέτοια σχέση. Μπορούμε να δούμε τις χώρες της Ευρώπης που έχουν το υψηλότερο επίπεδο απασχόλησης - δεν έχουν την περισσότερο ελευθερωμένη αγορά εργασίας.
<P>
Τέλος θα ήθελα να πώ τα εξής στον κ. Pronk: είναι αλήθεια ότι υπάρχουν 12 σοσιαλδημοκρατικές κυβερνήσεις. Θα προσπαθήσουμε να τις επηρεάσουμε ενόψει της Συνόδου Κορυφής για την Απασχόληση. Πιστεύω όμως ότι το πλέον σημαντικό πρόσωπο με το οποίο πρέπει να μιλήσει κανείς είναι ο κ. Helmut Kohl. Γι'αυτό νομίζω ότι ο κ. Pronk πρέπει να το κάνει, διότι είναι η μεγαλύτερη τροχοπέδη ενόψει αυτής της Συνόδου Κορυφής για την Απασχόληση.

<SPEAKER ID=151 NAME="Πρόεδρος">
Η κυρία Lulling ζητά το λόγο για ένα διαδικαστικό θέμα.

<SPEAKER ID=152 LANGUAGE="FR" NAME="Lulling">
Κύριε Πρόεδρε, διαπιστώνω με κατάπληξη ότι διακόπτουμε αυτή τη συζήτηση εξαιτίας της ώρας των ερωτήσεων, και ότι δεν θα επαναληφθεί παρά στις 21.00. Γνωρίζω ότι έχουμε καθυστέρηση, αλλά εάν την δεχτήκαμε εξαιτίας των τρελών αγελάδων, γιατί να μην κάνουμε το ίδιο και για τις ερωτήσεις.
<P>
Ζητώ από τη Συνέλευση να συνεχίσει πάντως αυτή τη συζήτηση. Θα έπρεπε να είχε τελειώσει ήδη και δεν διακόπτουμε μια συζήτηση τόσο σημαντική για ερωτήσεις, των οποίων αμφισβητώ άλλωστε και τη σπουδαιότητα...

<SPEAKER ID=153 NAME="Πρόεδρος">
Κυρία Lulling, οι απόψεις σας είναι σεβαστές, αλλά οφείλω να σας υπενθυμίσω ότι η ημερήσια διάταξη καταρτίζεται κατόπιν προτάσεως των προέδρων των ομάδων κατά την έναρξη της περιόδου συνόδου, και πως είμαστε υποχρεωμένοι να τηρήσουμε όσα εμείς οι ίδιοι έχουμε αποφασίσει. Και η ημερήσια διάταξη που ενεκρίθη, κυρία Lulling, ορίζει πως σήμερα στις 17.30 ξεκινά η Ώρα των Ερωτήσεων προς την Επιτροπή. Πέραν τούτου, κυρία Lulling, υπάρχει μια δέσμευση με τους Επιτρόπους, οι οποίοι καλούνται να παρίστανται εδώ σε σαφώς καθορισμένες ώρες. Πρόκειται, εντούτοις, για ένα θέμα το οποίο, εν πάση περιπτώσει, θα πρέπει να παραπέμψετε στους προέδρους των αντίστοιχων ομάδων σας σε περίπτωση που θεωρείτε πως το εφαρμοζόμενο σύστημα πρέπει να τροποποιηθεί. Αλλά καταρχήν, κυρίες και κύριοι, υπό την ιδιότητα του ασκούντος την προεδρία αυτή τη στιγμή, είμαι υποχρεωμένος να τηρήσω την ημερήσια διάταξη που έχει εγκριθεί. Και η ημερήσια διάταξη ορίζει σαφώς πως σήμερα, στις 17.30, και έχουμε ήδη περάσει σε αυτό το θέμα με πέντε λεπτά καθυστέρηση - λυπούμε πολύ, κυρία Lulling - ξεκινά η Ώρα των Ερωτήσεων προς την Επιτροπή.

<CHAPTER ID=9>
Ωρα των Ερωτήσεων (Επιτροπή)
<SPEAKER ID=154 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων (Β4-0901/97). Θα εξετάσουμε τις ερωτήσεις που απευθύνονται στην Επιτροπή.

<SPEAKER ID=155 NAME="Monti">
Η απόφαση του 1991 του Συμβουλίου σχετικά με την κατάργηση των πωλήσεων αφορολόγητων ειδών εντός της Ευρωπαϊκής Ένωσης παρέχει μία εξαιρετικά μακρόχρονη μεταβατική περίοδο - μέχρι το 1999 - κατά τη διάρκεια της οποίας, οι πωλήσεις αφορολόγητων ειδών θα ισχύουν ακόμα, όντας στο πλαίσιο της ενιαίας αγοράς.
<P>
Πρόκειται για ένα σημαντικό ερώτημα, το οποίο έγκειται στο να επιτραπεί ευρέως στους αρμόδιους φορείς και αρχές να λάβουν τα αναγκαία μέτρα προκειμένου να προσαρμοστούν στο νέο σενάριο, σύμφωνα με το οποίο τα ειδικά αυτά φορολογικά προνόμια δεν θα παρέχονται πια.
<P>
Η Επιτροπή είναι επιφορτισμένη με το καθήκον να καταγγείλει τα καταστροφικά αποτελέσματα των πωλήσεων αφορολόγητων ειδών, κυρίως όσον αφορά τα διάφορα μεταφορικά μέσα, όπου γενικά, σε κοινοτικό επίπεδο, τρένα και τουριστικά λεωφορεία ανταγωνίζονται τις θαλάσσιες και εναέριες μεταφορές, οι οποίες είναι προνομιούχες λόγω του ότι παρέχουν δυνατότητες πωλήσεων αφορολόγητων ειδών.
<P>
Δεν μπορούμε να αποκλείσουμε την πιθανότητα αύξησης ορισμένων ναύλων μεταφοράς εξαιτίας της κατάργησης των αφορολόγητων ειδών. Σίγουρα, τα προνόμια των πωλήσεων οι οποίες είναι απαλλαγμένες από φόρο - στα πορθμεία, για παράδειγμα - δρουν κατά μία έννοια ως λειτουργική ενίσχυση. Η Επιτροπή θεωρεί πως, αν πρέπει να χορηγήσει κοινοτική στήριξη στον τομέα αυτό - όπως για την Ιρλανδία ή άλλες παρόμοιες περιπτώσεις - θα ήταν ενδεδειγμένη η εξεύρεση ειδικής λύσης, εντελώς ανεξάρτητης από μηχανισμούς έμμεσης φορολόγησης.

<SPEAKER ID=156 LANGUAGE="EN" NAME="Collins, Gerard">
H Iρλανδία έχει εντοπίσει τον τουριστικό τομέα ως ένα χώρο όπου είναι δυνατή η δημιουργία οικονομικής ανάπτυξης και νέων δυνατοτήτων για θέσεις εργασίας στους νέους μας. Με τη συνδρομή της επένδυσης των διαρθρωτικών ταμείων της Ευρωπαϊκής Ένωσης σε τουριστικά έργα τα τελευταία χρόνια, κατέστη δυνατή η καταγραφή σημαντικής προόδου στον τουριστικό τομέα. Το ίδιο ζωτικής σημασίας παράγοντες για μία επιτυχημένη τουριστική πολιτική σε μια νησιωτική χώρα όπως η Ιρλανδία είναι οι φτηνές αεροπορικές συνδέσεις και οι συνδέσεις με οχηματαγωγά πλοία. Το κόστος τόσο των αεροπορικών συνδέσεων όσο και των συνδέσεων με οχηματαγωγά έχει διατηρηθεί σε χαμηλό επίπεδο, εν μέρει χάρη στον ανταγωνισμό μεταξύ των αεροπορικών εταιριών και των οχηματαγωγών που έχει επιβληθεί από την ΕΕ και εν μέρει λόγω των συνδυασμένων επιδοτήσεων των μεταφορικών δαπανών μέσω των πωλήσεων αφορολόγητων ειδών.
<P>
Γιατί η Επιτροπή συνεχίζει να αγνοεί τις προτροπές από βουλευτές του Ευρωπαϊκού Κοινοβουλίου, κυβερνήσεις των κρατών μελών και την τουριστική βιομηχανία και αρνείται να υποβάλει προτάσεις για την παράταση της διάρκειας ισχύος των καταστημάτων αφορολόγητων ειδών επί δέκα έτη ή μέχρι την εναρμόνιση όλων των έμμεσων φόρων;

<SPEAKER ID=157 LANGUAGE="IT" NAME="Monti">
Επιτρέψτε μου να επισημάνω, κύριε Collins, ότι και η Επιτροπή θεωρεί σημαντικό τον τουρισμό ως τομέα ο οποίος προάγει την ανάπτυξη και την απασχόληση και θεωρεί επίσης σημαντικές και άξιες προσοχής τις ιδιαίτερες συνθήκες που ισχύουν για τα νησιά.
<P>
Παράλληλα, θεωρούμε βασική την θέση σε πλήρη λειτουργία της ενιαίας αγοράς και, στο πλαίσιο αυτής, τον περιορισμό σοβαρών στρεβλώσεων όσον αφορά τον ανταγωνισμό. Να γιατί πιστεύουμε ότι οι ανησυχίες αυτές, οι οποίες προφανώς προκύπτουν αν αναφερθούμε σε συγκεκριμένες περιπτώσεις, οι οποίες επισημάνθηκαν από τον κ. Collins, μπορούν να ληφθούν κατάλληλα υπόψη χρησιμοποιώντας συνετά μέσα, τα οποία δεν θα προκαλέσουν στρεβλώσεις στην ενιαία αγορά και δεν θα έχουν το μειονέκτημα - που έχουν τα καταστήματα αφορολόγητων ειδών - να ωθήσουν τις χαμένες θέσεις απασχόλησης σε άλλους τομείς της οικονομίας.

<SPEAKER ID=158 LANGUAGE="EN" NAME="McIntosh">
Δεν συμφωνεί ο Επίτροπος ότι αναπόφευκτα θα υπάρξουν στρεβλώσεις στις αεροπορικές συνδέσεις και στις συνδέσεις οχηματαγωγών πλοίων, που στο πλαίσιο της ενιαίας αγοράς θα συνεπάγονται πολύ σοβαρές στρεβλώσεις στα ταξίδια στο εσωτερικό, για τον απλό λόγο ότι η πτήση από το Δουβλίνο, τη Σκωτία ή το Μιλάνο προς τις Βρυξέλλες θα κοστίζει πολύ περισσότερο από ό, τι η διαδρομή με τρένο από μία από τις χώρες Μπενελούξ; Δεν θεωρεί ότι είναι προτιμότερο να παραταθεί η παρέκκλιση για δέκα χρόνια, λαμβάνοντας υπόψη όχι μόνο τις θέσεις εργασίας στον τομέα των καταστημάτων αφορολόγητων ειδών, αλλά και το γεγονός ότι συγκαλείται μια ειδική διάσκεψη για την προώθηση της απασχόλησης στην Ευρωπαϊκή Ένωση, ενώ στην πραγματικότητα με μία κίνηση θα αφήσετε άνεργους περίπου 13.000 ανθρώπους;

<SPEAKER ID=159 LANGUAGE="EN" NAME="Μonti">
Αυτό που γνωρίζουμε με βεβαιότητα είναι ότι το παρόν σύστημα δημιουργεί στρεβλώσεις στον ανταγωνισμό. Εάν η κατάργηση των καταστημάτων αφορολόγητων ειδών εντός της Ευρωπαϊκής Ένωσης έχει ορισμένες συνέπειες, τότε, όπως μόλις είπα απαντώντας στη ερώτηση του κ. Collins, μπορούν θαυμάσια να εξεταστούν ορισμένα ειδικά μέσα - και η Επιτροπή είναι έτοιμη να το πράξει - για την ελάφρυνση οποιωνδήποτε δυσμενών επιπτώσεων. Όμως, δεν πρέπει να κλείνουμετα μάτια μας στο γεγονός ότι το παρόν σύστημα δημιουργεί και έχει δημιουργήσει επί πολλά χρόνια, αθέατες και δυσμενείς παρενέργειες στα άλλα μέσα μεταφοράς, στους άλλους τρόπους λιανικού εμπορίου. Επίσης, έχει το λιγότερο αισθητό και πιο δυσμενές αποτέλεσμα της μεταφοράς πόρων από τους εν γένει φορολογούμενους σε εκείνους που επωφελούνται από τη χρήση των καταστημάτων αφορολόγητων ειδών. Κανονικά, ο μέσος φορολογούμενος βρίσκεται σε χειρότερη οικονομική θέση από τον χρήστη του συστήματος πώλησης αφορολόγητων ειδών.
<P>
Κατόπιν αυτών, επαναλαμβάνω ότι αν και η Επιτροπή δεν είναι σε καμία περίπτωση έτοιμη να εξετάσει την παράταση της διάρκειας του συστήματος πώλησης αφορολόγητων ειδών, δέχεται να εξετάσει ποια διαφανή και σαφή μέσα μπορούν να τεθούν σε εφαρμογή για να αντισταθμιστούν ορισμένες ειδικές δυσμενείς συνέπειες, εφόσον υπάρξουν.

<SPEAKER ID=160 NAME="Πρόεδρος">
Ερώτηση αριθ. 25 του κ. Jan Bertens (H-0820/97):
<P>
Θέμα: Πολιτική της ΕΕ για τις νάρκες κατά προσώπων μετά από τη Διάσκεψη της Οττάβα
<P>
Το Δεκέμβριο θα υπογραφεί η Συνθήκη της Οττάβα για την Απαγόρευση των Ναρκών κατά Προσώπων. Στο πλαίσιο αυτό, είναι ιδιαίτερα σημαντικό να σηματοδοτήσει η Ευρωπαϊκή Ενωση την υποστήριξή της στην παγκόσμια εκστρατεία για την απαγόρευση των ναρκών κατά προσώπων.
<P>
Ποιές συγκεκριμένες ενέργειες πρόκειται να αναλάβει η Επιτροπή για να ενισχύσει τη συμμετοχή της στη Συνθήκη της Οττάβα και τις δραστηριότητες για την εκκαθάριση των ναρκοπεδίων τρίτων χωρών;
<P>
Ποιές συγκεκριμένες προτάσεις σκοπεύει να υποβάλει η Επιτροπή κατά τη Διάσκεψη της Οττάβα τον Δεκέμβριο; Προβλέπονται σχετικές πιστώσεις στο σχέδιο προϋπολογισμού γα το 1988 ούτως ώστε να σηματοδοτηθεί δεόντως η δέσμευση της Ενωσης στη Διάσκεψη της Οττάβα του Δεκεμβρίου;

<SPEAKER ID=161 NAME="Monti">
Όπως όλοι γνωρίζουν, η Ευρωπαϊκή Επιτροπή συμβάλλει καθοριστικά στη διεθνή δράση κατά της φρίκης από τη χρήση ναρκών κατά προσώπων. Τα τελευταία δύο χρόνια έχουν διατεθεί περίπου 52 εκατομμύρια ECU σε επεμβάσεις εκκαθάρισης των ναρκοπεδίων στα περισσότερο πληγέντα κράτη. Η Επιτροπή, ωστόσο, κλήθηκε στην Διάσκεψη της Οττάβα, όπου θα εκπροσωπηθεί από το Μέλος της Επιτροπής το οποίο είναι αρμόδιο για την ανθρωπιστική βοήθεια. Δίδεται, από τώρα και στο εξής, το ενεργό και ξεκάθαρο μήνυμα για στήριξη της Επιτροπής στην απαγόρευση των ναρκών κατά προσώπων. Είναι άλλωστε προφανές ότι η υπογραφή της Σύμβασης από τα κράτη μέρη της δεν θα σημάνει το πέρας της διαδικασίας, αλλά θα παρακινήσει αντίθετα όλα τα εμπλεκόμενα μέρη να εντείνουν τις προσπάθειες.
<P>
Για το λόγο αυτό, η Επιτροπή αποδίδει ιδιαίτερη σημασία στο Φόρουμ δράσης, το οποίο θα πραγματοποιηθεί παράλληλα με την τελετή υπογραφής. Η Επιτροπή θα συμμετάσχει ενεργά σε όλες τις ομάδες συζήτησης, όπου και θα επιμείνει σταθερά σχετικά με την ανάγκη ενίσχυσης της παγκόσμιας εναρμόνισης, θα υπογραμμίσει την ανάγκη βελτίωσης των μέσων διαχείρισης και των βάσεων δεδομένων και θα αναλύσει τις δυνατότητες που διαθέτει. Στην πράξη, μέσα στο 1998, η Ευρωπαϊκή Κοινότητα πρόκειται να ενεργοποιήσει τέσσερα είδη επεμβάσεων στον τομέα των ναρκοπεδίων.
<P>
Πρώτον, η Ευρωπαϊκή Επιτροπή θα εξακολουθήσει να υποστηρίζει ευρέως τις δράσεις απαγόρευσης των ναρκών κατά προσώπων, σε παγκόσμιο επίπεδο, επωφελούμενη όλων των διαθέσιμων πόρων, μεταξύ των οποίων και τα 7 εκατομμύρια ECU του κονδυλίου "Νάρκες κατά προσώπων» καθώς και τα προγράμματα που εφαρμόζονται σε όλα τα πληγέντα κράτη, μέσω των κονδυλίων για την ανασυγκρότηση, τη συνεργασία ανάπτυξης και τις μορφές ανθρωπιστικής βοήθειας.
<P>
Δεύτερον, η Ευρωπαϊκή Κοινότητα θα αποτελέσει τον πρώτο και μοναδικό υποστηρικτή των προγραμμάτων της Διεθνούς Επιτροπής του Ερυθρού Σταυρού, τα οποία σκοπό έχουν να συνδράμουν τα θύματα των ναρκών κατά προσώπων και να ευαισθητοποιήσουν την κοινή γνώμη.
<P>
Τρίτον, θα υποστηριχθούν οι δράσεις σε διεθνές και περιφερειακό επίπεδο, μέσω προγραμμάτων τα οποία πραγματοποιούνται από οργανισμούς όπως τα Ηνωμένα Έθνη και η Southern African Development Community .
<P>
Τέταρτον, και τελειώνω, θα ενταθούν τα προγράμματα τεχνικής φύσεως, ανεξάρτητα από το είδος επέμβασης. Κύριε Πρόεδρε, η Επιτροπή, η οποία θα αξιοποιήσει και τη στήριξη του Κοινοβουλίου, θα μπορέσει να συμβάλει σε μεγάλο βαθμό στην επίτευξη των στόχων της Οττάβα.

<SPEAKER ID=162 LANGUAGE="NL" NAME="Bertens">
Ευχαριστώ θερμά τον Επίτροπο και στο πρόσωπό του όλη την Επιτροπή για τον τρόπο με τον οποίον αγωνίστηκε κατά της μάστιγας των ναρκών. Χαιρόμαστε, διότι η Επίτροπος κ. Bonino θα είναι παρούσα και στην Οττάβα. Ο κ. Cunningham κι εγώ θα αντιπροσωπεύσουμε το Κοινοβούλιο. Περιττό να καλέσω το Κοινοβούλιο να αναλάβει μαζί με την Επιτροπή πρωτοποριακό ρόλο στο δεύτερο μέρος των διαδικασιών της Οττάβα. Χρειάζονται χρήματα, όπως ξέρετε κ. Επίτροπε, εκατοντάδες εκατομμύρια και δεν φτάνουν, αλλά χάρηκα που έγινε τουλάχιστον ένα πρώτο βήμα. Έχω δύο ερωτήσεις: θα θέσει η Επιτροπή επί τάπητος το θέμα των ναρκών κατά προσώπων στη διατλαντική σύνοδο κορυφής που προγραμματίζεται για την ημέρα μετά τη σύνοδο κορυφής της Οττάβα; Ποιες προσπάθειες θα καταβάλει η Επιτροπή για να πείσει την Κίνα, το Βιετνάμ και ακόμα τις Ηνωμένες Πολιτείες να υπογράψουν και αυτές; Ακόμα, πώς σκοπεύει η Επιτροπή να επιτύχει βελτίωση των υφιστάμενων τεχνολογιών; Διότι απ' ό, τι κατάλαβα, η περισυλλογή των ναρκών γίνεται ακόμα με μία τεχνική που αναπτύχθηκε στον Πρώτο Παγκόσμιο Πόλεμο.

<SPEAKER ID=163 LANGUAGE="IT" NAME="Monti">
Καταρχάς, θα ήθελα να υπενθυμίσω, όπως επεσήμανε και ο ερωτών, την απόλυτη συμφωνία μεταξύ Ευρωπαϊκού Κοινοβουλίου και Επιτροπής σε αυτό το σημαντικό ζήτημα. Χωρίς να είμαι σε θέση να δώσω μια λεπτομερή απάντηση στη δεύτερη ερώτησή σας, μπορώ ωστόσο να υπογραμμίσω για άλλη μια φορά την άποψή μας, κατά την οποία η Οττάβα δεν πρόκειται να σηματοδοτήσει το πέρας μιας διαδικασίας, εφόσον μετά από τη συνάντηση αυτή πολλά ακόμα θα πρέπει να γίνουν. Βέβαια, οι διάφορες μορφές της διεθνούς παρακολούθησης, τις οποίες θέλησε να υπογραμμίσει ο κ. Bertens με την δεύτερη ερώτησή του, θα ληφθούν όλες σοβαρά υπόψη και με αυτό το σκεπτικό το Φόρουμ δράσης που θα πραγματοποιηθεί παράλληλα με την τελετή υπογραφής, θα έχει μεγάλη σημασία.
<P>
Συμπληρωματικά, θα ήθελα να προσθέσω ότι οι Ηνωμένες Πολιτείες ανακοίνωσαν τον διορισμό ενός ειδικού εκπροσώπου, ο οποίος θα καθοδηγήσει και θα προωθήσει την πρωτοβουλία Demining 2010 , γεγονός που αποδεικνύει το ενδιαφέρον των Ηνωμένων Πολιτειών για το συγκεκριμένο θέμα.

<SPEAKER ID=164 LANGUAGE="DE" NAME="von Habsburg">
Κύριε Πρόεδρε, κύριε Επίτροπε, από την εξαιρετική σας απάντηση λείπει κάτι, τουλάχιστον κατά την δική μου άποψη. Κάποιος, κάποτε - δεν ξέρω πια ποιος ασιάτης πολιτικός ήταν - κατέληξε στο απόφθευγμα ότι οι νάρκες είναι οι ατομικές βόμβες των φτωχών λαών. Εδώ υπάρχει ένα ψήγμα αλήθειας. Θεωρώ ότι τούτο παραπέμπει στο ότι οι νάρκες και η όλη κατάσταση, που κάποτε δύσκολα μπορεί να επιλυθεί, ανάγεται στο γεγονός ότι οι δύο μεγάλες ατομικές υπερδυνάμεις, δηλαδή η Ρωσία και οι ΗΠΑ, δεν έκαναν τίποτα σχετικά με τις προηγούμενες υποσχέσεις τους για ατομικό αφοπλισμό.
<P>
Η δική μου ερώτηση προς εσάς θα ήταν αυτή: είναι πρόθυμη η Ευρωπαϊκή Επιτροπή να συζητήσει και το θέμα αυτό, συσχετίζοντάς το με τις νάρκες; Γιατί, εφόσον οι δύο υπερδυνάμεις έχουν το μονοπώλιο της ατομικής βόμβας, δεν θα υπάρξει κανενός είδους αφοπλισμός!

<SPEAKER ID=165 LANGUAGE="IT" NAME="Monti">
Καταρχάς σας διαβεβαιώνω ότι θα μεταφέρω τις παρατηρήσεις αυτές στον συνάδελφο μου, τον κ. Van den Broek, ο οποίος είναι αρμόδιος για τον συγκεκριμένο φάκελο. Προσωπικά, δεν έχω καμία αμφιβολία όσον αφορά την ύπαρξη των στοιχείων του διεθνούς πλαισίου που επισημάνατε, διαφορετικά δεν βλέπω πώς η Ευρωπαϊκή Ένωση μπορεί να διεξάγει αποτελεσματικά τη δράση της. Αλλωστε, γνωρίζοντας την αποφασιστικότητα με την οποία η Επιτροπή έχει ενεργήσει και με την οποία σκοπεύει να συνεχίσει να ενεργεί σχετικά με το θέμα αυτό, πιστεύω ότι είμαι σε θέση να σας διαβεβαιώσω για την ύπαρξη της διάστασης που δώσατε στο θέμα.

<SPEAKER ID=166 NAME="Πρόεδρος">
Ερώτηση αριθ. 26 του κ. David Martin (Η-0798/97):
<P>
Θέμα: Πρωτεύοντα θηλαστικά ως ζώα εργαστηρίου
<P>
Προτίθεται, παρακαλώ, η Επιτροπή να εκθέσει εν λεπτομερεία τα σχέδιά της περί συμμετοχής του Ευρωπαϊκού Κοινοβουλίου στην εκπόνηση της «Δηλώσεως Πολιτικής της Κοινότητας σχετικά με τη χρησιμοποίηση των πρωτευόντων θηλαστικών ως ζώων εργαστηρίου», η οποία επί του παρόντος εκπονείται στη συνάντηση των αρμοδίων αρχών των κρατών μελών για την εφαρμογή της οδηγίας 86/609 ;

<SPEAKER ID=167 NAME="Bjerregaard">
Κύριε Πρόεδρε, το πρώτο σχέδιο της κοινοτικής δήλωσης για την πολιτική που αφορά τη χρήση πρωτευόντων θηλαστικών ως ζώων εργαστηρίου αποτέλεσε αντικείμενο επεξεργασίας το 1994. Η πρωτοβουλία αυτή είχε στόχο να βελτιωθεί ο έλεγχος της προμήθειας και χρήσης πρωτευόντων θηλαστικών για ερευνητικούς σκοπούς σε εργαστήρια. Η εκτενέστερη επεξεργασία αυτής της δήλωσης έμεινε για πολύ καιρό σε εκκρεμότητα μέχρι σήμερα, το 1997, γιατί ήταν πρώτα αναγκαίο να λύσουμε το σπουδαίο ζήτημα της επεξεργασίας στατιστικών για τη χρήση πειραματόζωων. Οι αρμόδιες αρχές των κρατών μελών συμφώνησαν τελικά τον Απρίλιο του 1997 να χρησιμοποιήσουν μια κοινή στατιστική. Οι πρώτες συζητήσεις για το σχέδιο της δήλωσης μόλις ξεκίνησαν. Στις 4 Δεκεμβρίου 1997, οι υπηρεσίες της Επιτροπής θα έχουν μια πρώτη συνάντηση με τις εθνικές αρχές που έχουν την ευθύνη για την προστασία των ζώων που χρησιμοποιούνται σε πειράματα.
<P>
Μία περαιτέρω συνάντηση έχει ήδη σχεδιαστεί για την άνοιξη του 1998. Ελπίζουμε πραγματικά ότι η συνάντηση το Δεκέμβριο θα δώσει στις υπηρεσίες της Επιτροπής τη δυνατότητα να εξετάσουν το τί συμβαίνει με τα πρωτεύοντα θηλαστικά, συμπεριλαμβανομένων των άγριων ζώων. Στη συνέχεια, θα είναι δυνατό να συναγάγουμε τα απαραίτητα συμπεράσματα για την ΕΕ. Μέχρι εκείνη τη στιγμή μπορούμε να αποφασίσουμε ποιο είναι το όργανο που θα χρησιμοποιήσουμε. Μπορεί να είναι μία πολιτική δήλωση, μία σύσταση εκ μέρους της Επιτροπής ή μία πραγματική νομοθετική πρωτοβουλία. Μόλις ολοκληρωθεί η προπαρασκευαστική εργασία και προσδιοριστεί καλύτερα το νομικό καθεστώς της δήλωσης, θα μπορέσει φυσικά η Επιτροπή να εμπλέξει και το Ευρωπαϊκό Κοινοβούλιο στις συζητήσεις. Και πάνω σ'αυτό θα ήθελα να προσθέσω πως προσωπική μου γνώμη είναι ότι θα αναγκαστούμε να επιλέξουμε μια φόρμουλα που θα δίνει στο Κοινοβούλιο επαρκή επιρροή σε αυτόν τον πολύ ευαίσθητο και πολύ σημαντικό τομέα.

<SPEAKER ID=168 LANGUAGE="EN" NAME="Martin, David">
Θα ήθελα να ξεκινήσω ευχαριστώντας τον Επίτροπο για την πολύ χρήσιμη απάντησή του. Αναρωτιέμαι, συμφωνεί άραγε μαζί μου ότι οι πίθηκοι είναι οι στενότεροι συγγενείς του ανθρώπου και πως όλα τα στοιχεία δείχνουν ότι πονούν και υποφέρουν με τον ίδιο τρόπο όπως και εμείς; Συνεπώς, το έργο της Επιτροπής - για το οποίο, το επαναλαμβάνω, εκφράζω την ικανοποίησή μου - πρέπει να στρέφεται πρώτον στην εξασφάλιση ότι θα χρησιμοποιούμε τους πιθήκους όσο το δυνατόν λιγότερο και δεύτερον ότι η μεταφορά και στέγασή τους θα γίνεται υπό τις καλύτερες συνθήκες και σύμφωνα με τα υψηλότερα πρότυπα προστασίας. Περιμένω με ενδιαφέρον να θέσω το θέμα αυτό στο Ευρωπαϊκό Κοινοβούλιο, ώστε να δώσουμε μια πολιτική απάντηση στο τεχνικό έργο της Επιτροπής.

<SPEAKER ID=169 LANGUAGE="DA" NAME="Bjerregaard">
Κύριε Πρόεδρε, θέλω μονάχα να πω ότι συμφωνώ πλήρως με τις συμπληρωματικές παρατηρήσεις. Νομίζω επίσης ότι το θέμα είναι να βρούμε ένα τρόπο ώστε τα ζώα να χρησιμοποιούνται όσο το δυνατό λιγότερο, και είμαι επίσης σύμφωνη με τις απόψεις για τη μεταφορά. Είχα ήδη προηγουμένως την ευκαιρία να συζητήσω με την ομάδα Προστασίας των Ζώων εδώ στο Κοινοβούλιο και πραγματικά πιστεύω κι εγώ ότι είναι αναγκαίο να πετύχουμε κάποια αποτελέσματα.

<SPEAKER ID=170 NAME="Πρόεδρος">
Ερώτηση αριθ. 27 του κ. Ivar Virgin (Η-0786/97):
<P>
Θέμα: Έλεγχος των επιπτώσεων στο περιβάλλον
<P>
Η Σουηδία προσχώρησε στην ΕΕ την 1η Ιανουαρίου του 1995. Οι εργασίες για την κατασκευή ενός τούνελ διαμέσω της λοφοσειράς Halland είχαν ήδη αρχίσει. Η κατασκευή συμβιβαζόταν πλήρως με τους σουηδικούς κανόνες για τον έλεγχο των επιπτώσεων στο περιβάλλον. Οι εργασίες σταμάτησαν τον Μάϊο του 1995 λόγω δυσχερών συνθηκών εργασίας και περιβαλλοντικών προβλημάτων, συνεχίστηκαν όμως τον Φεβρουάριο 1996. Δεν θα ήταν καλύτερα για το σχέδιο να είχε αποτελέσει, πριν συνεχιστούν οι εργασίες, αντικείμενο του ελέγχου των επιπτώσεων στο περιβάλλον σύμφωνα με τις αυστηρότερες διατάξεις της οδηγίας 85/337;

<SPEAKER ID=171 NAME="Bjerregaard">
, μέλος της Επιτροπής. (DA) Κύριε Πρόεδρε, τόσο ως Δανέζα όσο και ως Επίτροπος Περιβάλλοντος έχω παρακολουθήσει με μεγάλο ενδιαφέρον τα επίκαιρα για το σοβαρό περιβαλλοντικό ατύχημα που συνέβη σε σχέση με την κατασκευή της σήραγγας Halland στη Σουηδία. Μετά από ένα τέτοιο ατύχημα είναι πολύ φυσικό να ρωτήσει κανείς τί μπορούσε να είχε γίνει για να αποφευχθεί. Θα μπορούσε η Επιτροπή να είχε επεμβεί όταν το έργο διακόπηκε το 1995 για να εξασφαλίσει την εξεύρεση των πλέον κατάλληλων λύσεων στα περιβαλλοντικά προβλήματα προτού ξαναξεκινήσουν οι εργασίες; Κι επιτρέψτε μου να το πω ξεκάθαρα: Όχι, η Επιτροπή δεν μπορούσε. Η Επιτροπή έχει αρμοδιότητα μόνο να ελέγχει την τήρηση της κοινοτικής νομοθεσίας για το περιβάλλον. Η σχετική νομοθεσία, δηλαδή η οδηγία 85/337/ΕΚ για την αξιολόγηση των περιβαλλοντικών επιπτώσεων (οδηγία-ΑΠΕ), κατέστη δεσμευτική για τη Σουηδία με τη συνθήκη προσχώρησης, δηλαδή την πρώτη Ιανουαρίου 1995.
<P>
Η Σουηδία υποχρεώνεται βάσει των όρων της οδηγίας να προβεί σε αξιολόγηση των επιπτώσεων που θα έχουν στο περιβάλλον νέα έργα, στην περίπτωση που η διαδικασία έγκρισης έχει ξεκινήσει μετά την πρώτη Ιανουαρίου 1995. Το εν λόγω έργο, δηλαδή η σήραγγα του Halland, που αποτελεί τμήμα της σιδηροδρομικής γραμμής της δυτικής ακτής, δεν συμπεριλαμβάνεται σε αυτή την δέσμευση, δεδομένου ότι είχε εγκριθεί και ξεκινήσει πριν από αυτή την ημερομηνία. Η ισχύουσα οδηγία 85/33/EK για την αξιολόγηση των περιβαλλοντικών επιπτώσεων δεν περιέχει όρους ότι είναι υποχρεωτικό να διενεργηθεί νέα ΑΠΕ στην περίπτωση που ένα κατασκευαστικό έργο κτιρίων ή εγκαταστάσεων, που έχει εγκριθεί και βρίσκεται στη φάση υλοποίησης, διακόπτεται προσωρινά και στη συνέχεια ξαναρχίζει. Ως εκ τούτου, η Επιτροπή δεν έχει τη δυνατότητα να παρέμβει σε μία τέτοια κατάσταση. Όπως ανέφερα, ευθύνη της Επιτροπής είναι να εξασφαλίζει την τήρηση της κοινοτικής νομοθεσίας. Αυτό, ωστόσο, δεν αφορά τεχνικές ή μηχανολογικές αποφάσεις, οι οποίες είναι θέμα των αρχών που έχουν αναλάβει την κατασκευή.

<SPEAKER ID=172 LANGUAGE="SV" NAME="Virgin">
Ευχαριστώ για την απάντηση. Το περιβαλλοντικό σκάνδαλο στην οροσειρά της Halland, που είχε ως αποτέλεσμα να διαρρεύσουν επικίνδυνα χημικά στη φύση, προκάλεσε σοβαρές ζημιές. Μπορούσε κατά πάσα πιθανότητα να αποφευχθεί. Αυτό που μπορεί να πεί κανείς με βεβαιότητα είναι ότι αν το πρόγραμμα συμμορφωνόταν με τις προϋποθέσεις της έρευνας των περιβαλλοντικών επιπτώσεων που υπάρχουν στην οδηγία 337 του 1985, τότε το ατύχημα δεν θα είχε γίνει ποτέ. Στην οδηγία υπάρχουν εκτεταμένες προϋποθέσεις αναφοράς όλων των συνεπειών των διαφόρων μεθόδων εργασίας και πέραν της αυτού δημόσιας αναφοράς των κινδύνων διαρροής.
<P>
Θεωρώ ότι αυτό δείχνει πόσο σημαντικό είναι να φροντίσει πραγματικά η Επιτροπή να υλοποιηθεί η οδηγία το συντομότερο δυνατόν και πραγματικά να προσδώσει ισχύ στις αποφάσεις της Ένωσης. Η Σουηδία είχε στην διάθεσή της πολύ καιρό για καταστήσει τη νομοθεσία της αυστηρότερη. Θα ήθελα, ωστόσο, να ρωτήσω μήπως θα ήταν λογικό, για επενδύσεις αυτής της μορφής, να είχε γίνει ένας αυστηρός περιβαλλοντικός έλεγχος, λαμβάνοντας υπόψη τις προϋποθέσεις της ΕΕ.

<SPEAKER ID=173 LANGUAGE="DA" NAME="Bjerregaard">
Όχι, η Επιτροπή δεν είχε καμία δυνατότητα να παρέμβει σ'αυτό το θέμα. Γνωρίζω ότι οι σουηδικές αρχές είχαν αρχικά στην πορεία διεξάγει περιβαλλοντική εκτίμηση του έργου, και μπορώ επίσης να πω ίσως προς πληροφόρηση του κ. Virgin ότι η εν λόγω οδηγία έχει τροποποιηθεί σε οδηγία 97/11/ΕΚ, η οποία πρέπει να εφαρμοστεί από τα κράτη μέλη το αργότερο στις 14 Μαρτίου 1999. Αν αυτή η οδηγία περιβαλλοντικής εκτίμησης ίσχυε, τότε θα είχε υπάρξει δυνατότητα να παρέμβαινε και να διεξήγαγε μια νέα εκτίμηση, αλλά αυτό δεν είναι δυνατό με την υπάρχουσα οδηγία.

<SPEAKER ID=174 LANGUAGE="SV" NAME="Gahrton">
Θα ήθελα να ρωτήσω σχετικά με την πρόταση οδηγίας που πρόσφατα υπέβαλε η Επιτροπή, για την εκτίμηση ορισμένων σχεδίων, π.χ. τις επιπτώσεις προγραμμάτων στο περιβάλλον - αν δηλαδή θα μπορούσε να έχει αυτή κάποια επίδραση αν είχε τεθεί σε ισχύ. Διότι αρκετές ζημιές που προκλήθηκαν δεν συνδέονται, ας πούμε, με το πρόγραμμα, αλλά έχουν σχέση με τον σχεδιασμό της κυκλοφορίας που είχε γίνε προ πολλού, και ο οποίος είχε ως αποτέλεσμα την ανάγκη δημιουργίας σήραγγας, κάτι που οδήγησε έπειτα σε διαρροή, η οποία με την σειρά της οδήγησε στην εκπομπή δηλητηρίων.
<P>
Θα ήθελα πολύ να ακούσω την εκτίμηση του Επιτρόπου για την επίδραση που θα μπορούσε αυτή η πρόταση της Επιτροπής, στην οποία εμείς από το Κοινοβούλιο αναφερθήκαμε επίσης σε ψήφισμα της 22ας Οκτωβρίου, να έχει στην εξέλιξη στην οροσειρά της Halland - και σε παρόμοιες περιπτώσεις φυσικά.

<SPEAKER ID=175 LANGUAGE="DA" NAME="Bjerregaard">
Όπως είπα στον κ. Virgin, όταν συμβαίνει ένα ατύχημα είναι φυσικά πάντα ενδιαφέρον κανείς να αναλογίζεται πώς θα μπορούσε να είχε αποφευχθεί και αν θα ήταν καλύτερα τα πράγματα αν ίσχυαν άλλες οδηγίες. Αλλά το θέμα είναι ότι δεν υπήρχαν άλλες οδηγίες και γι'αυτό πρέπει να τηρήσουμε την οδηγία που εκ των πραγμάτων ισχύει τώρα, βάσει της οποίας η Επιτροπή δεν είχε καμία δυνατότητα να παρέμβει στο θέμα. Όπως απάντησα στη συμπληρωματική ερώτηση του κ. Virgin, το θέμα θα ήταν διαφορετικό αν αφορούσε την οδηγία 97/11/ΕΚ, αλλά η εν λόγω οδηγία πρέπει πρώτα να εφαρμοστεί από τα κράτη μέλη τον Μάρτιο 1999, και προτού εφαρμοστεί προφανώς δεν έχουμε καμία δυνατότητα να κάνουμε χρήση των όρων που περιέχονται στην οδηγία.

<SPEAKER ID=176 NAME="Πρόεδρος">
Ερώτηση αριθ. 28 του κ. Robert Evans (Η-0773/97):
<P>
Θέμα: Αστυνόμευση διεθνών αγώνων ποδοσφαίρου
<P>
Ενόψει των γεγονότων που σημειώθηκαν το Σάββατο 11 Οκτωβρίου στο Ολυμπιακό Στάδιο της Ρώμης κατά τη διάρκεια του ποδοσφαιρικού αγώνα μεταξύ των εθνικών ομάδων της Αγγλίας και της Ιταλίας, σκοπεύει άραγε η Επιτροπή να πραγματοποιήσει δική της έρευνα όσον αφορά τη διοργάνωση και αστυνόμευση του αγώνα;
<P>
Επισημαίνοντας προηγούμενα ψηφίσματα και εκθέσεις που ενέκρινε το Ευρωπαϊκό Κοινοβούλιο, δεν είναι της άποψης η Επιτροπή ότι έχουν παραβιασθεί οι αρχές της ελεύθερης κυκλοφορίας προσώπων, περιλαμβανομένων και των φιλάθλων του ποδοσφαίρου;
<P>
Μέλη της εκλογικής μου περιφέρειας που παρακολουθούσαν τον αγώνα, ή που έμειναν απλά κατάπληκτοι παρακολουθώντας τις αποτρόπαιες σκηνές από την τηλεόραση, μου ζήτησαν να θέσω το ζήτημα σε ευρωπαϊκό επίπεδο. Το ποδόσφαιρο είναι άθλημα που το απολαμβάνουν εκατομμύρια άνθρωποι. Οι αρνητικές εντυπώσεις που προκαλούνται από την κακομεταχείριση γνησίων φιλάθλων πλήττουν καίρια τις προσπάθειες της Ευρωπαϊκής Ενωσης να προωθήσει τον αθλητισμό ως ουσιώδες στοιχείο του ευρωπαϊκού πολιτισμού. Ο κατάλληλος προγραμματισμός και συντονισμός, σε συνδιασμό με την αποτελεσματική αλλά συνάμα και δίκαιη αστυνόμευση, κατέδειξε ότι πολλές παρεμφερείς αθλητικές εκδηλώσεις μπορούν να πραγματοποιούνται χωρίς να προκύπτουν τέτοια προβλήματα.
<P>
Τί μέτρα σκοπεύει να λάβει η Επιτροπή για την επιβολή της ευρωπαϊκής νομοθεσίας και προκειμένου να αποτρέψει την οποιαδήποτε μελλοντική επανάληψη τέτοιων γεγονότων;

<SPEAKER ID=177 NAME="Gradin">
Η υλοποίηση των κατάλληλων μέτρων αστυνόμευσης για την πρόληψη του χουλιγκανισμού και της βίας γενικά σε αθλητικές εκδηλώσεις ή άλλες περιπτώσεις που παρακολουθούνται από μεγάλο αριθμό ανθρώπων, έχει ως πρωταρχικό σκοπό τη διατήρηση της δημόσιας τάξης. Η Επιτροπή λοιπόν δεν έχει αρμοδιότητα και συνεπώς δεν είναι σε θέση να παρέμβει στον τρόπο με τον οποίο οι αστυνομικές δυνάμεις διατηρούν την δημόσια τάξη στο δικό τους έδαφος.
<P>
Εντός του Συμβουλίου Δικαιοσύνης και Εσωτερικών Υποθέσεων, η ομάδα εργασίας στο πλαίσιο της αστυνομικής συνεργασίας αντιμετωπίζει το θέμα από λειτουργική άποψη, με τους υπευθύνους γραφείων συνδέσμου και με μία ετήσια συνάντηση αυτών των σημείων σύνδεσης. Στο πλαίσιο αυτό, το Συμβούλιο ενέκρινε το 1996 μία σύσταση σχετικά με τις κατευθύνσεις για την πρόληψη και την καταστολή των ταραχών που συνδέονται με ποδοσφαιρικούς αγώνες. Πιο πρόσφατα, το 1997, το Συμβούλο ενέκρινε μια κοινή δράση σχετικά με τη συνεργασία σε θέματα δημόσιας τάξεως και ασφάλειας και ένα ψήφισμα για την πρόληψη και τον περιορισμό των χούλιγκαν στο ποδόσφαιρο.
<P>
Βεβαίως, η Επιτροπή υποστηρίζει την προώθηση και την υλοποίηση στενότερης αστυνομικής συνεργασίας σε διεθνές επίπεδο. Όμως, η εφαρμογή των κατάληλων μέτρων για την πρόληψη και την καταστολή των ταραχών έχει αναληφθεί από τα κράτη μέλη, σύμφωνα με τους δικούς τους εθνικούς και κοινοτικούς νόμους. Επίσης, τη στιγμή αυτή, συζητείται σε τεχνικό επίπεδο ένα σχέδιο σύστασης από το Συμβούλιο σχετικά με την ευθύνη των διοργανωτών αθλητικών εκδηλώσεων. Η Επιτροπή δεν εμπλέκεται στην εφαρμογή των κανονισμών της ΟΥΕΦΑ για τα στάδια, αλλά συνεργάζεται με οργανισμούς που έχουν ειδικό ρόλο στον χώρο αυτό, όπως το Συμβούλιο της Ευρώπης, όπου έχει δημιουργηθεί μία μόνιμη επιτροπή.

<SPEAKER ID=178 LANGUAGE="EN" NAME="Evans">
Ευχαριστώ την Επίτροπο για τις απαντήσεις της, αν και δεν ανταποκρίνονται στις ερωτήσεις μου. Ανέφερε πολλές φορές τους χούλιγκαν σε ποδοσφαιρικούς αγώνες. Εάν κοίταζε το μεγάλο αριθμό από τα αποκόμματα εφημερίδων σχετικά με το συγκεκριμένο γεγονός, θα έβλεπε ότι πολλοί από τους εμπλεκόμενους - και έχω στοιχεία περί αυτού - δεν είναι άνθρωποι που μπορεί να τους αποδοθεί ο στερεότυπος χαρακτηρισμός του "χούλιγκαν». Πολλοί από αυτούς είναι δικηγόροι, στελέχη, διευθυντές επιχειρήσεων, πωλητές και άνθρωποι από εντελώς άλλους χώρους από εκείνους που αναφέρθηκαν.
<P>
Το νόημα της ερώτησής μου ήταν εάν η Επιτροπή θεωρεί ότι έχουν παραβιαστεί οι αρχές της ελεύθερης κυκλοφορίας των ανθρώπων. Πληροφορούμαστε για ανθρώπους που κρατήθηκαν στα ποδοσφαιρικά γήπεδα έως τις 3 το πρωί, ώρα που δεν υπάρχει δημόσιο μεταφορικό μέσο, με συνέπεια να αναγκαστούν να πάνε σπίτι με τα πόδια. Πολλοί από αυτούς είχαν ρούχα που τους πήραν και τα οποία δεν τους επιστράφηκαν ποτέ. Μιλώ για ένα ευρύτερο θέμα από αυτό που τέθηκε στην απάντηση της Επιτρόπου. Μπορεί άραγε να μου απαντήσει στα ειδικά θέματα που έθεσα;

<SPEAKER ID=179 LANGUAGE="EN" NAME="Gradin">
Θα υπενθυμίσω για μία ακόμη φορά στον αξιότιμο κ. βουλευτή ότι η Επιτροπή δεν είναι αρμόδια, και συνεπώς δεν είναι σε θέση να παρέμβει πάνω στον τρόπο με τον οποίο οι αστυνομικές δυνάμεις των κρατών μελών διατηρούν τη δημόσια τάξη στο έδαφός τους. Είναι κάτι που πρέπει να σεβαστούμε.

<SPEAKER ID=180 LANGUAGE="EN" NAME="Tomlinson">
Θέλω απλώς να ρωτήσω την κ. Gradin εάν γνωρίζει ότι αρκετά μέλη του Κοινοβουλίου αυτού θα αισθανθούν ικανοποίηση από τη δήλωσή της. Η Επιτροπή έχει αρκετή σοβαρή εργασία να κάνει χωρίς να χρειάζεται να αναλάβει την ευθύνη των εθνικών αστυνομικών δυνάμεων και των εθνικών οργάνων επιβολής της τάξης. Μήπως στην απάντησή της θα μπορούσε να προσθέσει μία ή δύο προτάσεις, ιδιαίτερα για να επαινέσει τις ποδοσφαιρικές αρχές των κρατών μελών που επιδίωξαν να συντονίσουν τις πολλές διαμαρτυρίες των γνήσιων οπαδών του ποδοσφαίρου, οι οποίες προκλήθηκαν λόγω της μεγάλης αναστάτωσης κατά τη διάρκεια του συγκεκριμένου αγώνα και κατάφεραν να κοινοποιήσουν τις διαμαρτυρίες αυτές με μεγάλη σαφήνεια στις ιταλικές ποδοσφαιρικές αρχές; Ίσως συμφωνήσει ότι είναι επιβεβλημένο τα διδάγματα που προέκυψαν από αυτό να μην χρειαστεί να διδαχθούν ξανά κατά το Παγκόσμιο Κύπελλο τον επόμενο χρόνο.

<SPEAKER ID=181 NAME="Gradin">
Όλοι εμείς που ενδιαφερόμαστε για το ποδόσφαιρο, ελπίζουμε πραγματικά ότι θα ληφθούν τα κατάλληλα μέτρα για τις προσεχείς αθλητικές εκδηλώσεις. Όπως είπα, η Επιτροπή δεν εμπλέκεται στον τρόπο με τον οποίο η ΟΥΕΦΑ και οι σχετικοί οργανισμοί χειρίζονται το θέμα των σταδίων. Εμείς συνεργαζόμαστε με τους οργανισμούς που έχουν ειδικό ρόλο στον χώρο αυτό. Πρέπει όλοι να κάνουμε ό, τι μπορούμε για να γίνονται καλοί ποδοσφαιρικοί αγώνες που θα μπορούμε να απολαμβάνουμε.

<SPEAKER ID=182 NAME="Πρόεδρος">
Ερώτηση αριθ. 29 της κ. Maria Izquierdo Rojo (H-0756/97):
<P>
Θέμα: Επαγγελματική κατάρτιση στις χώρες του Μαγκρέμπ
<P>
Τί είδους μέτρα και δράσεις θα αναληφθούν ώστε να συνεισφέρουν στην ανάπτυξη των συστημάτων επαγγελματικής κατάρτισης στις χώρες του Μαγκρέμπ; Ποιά είναι τα αναμενόμενα αποτελέσματα;

<SPEAKER ID=183 NAME="Marνn">
Κυρία Rojo, όπως καλά γνωρίζετε, η κοινοτική πολιτική για την τεχνική εκπαίδευση και την επαγγελματική κατάρτιση αποτελεί θεμελιώδες μέρος της ευρωμεσογειακής πολιτικής που χαράχθηκε στη Διάσκεψη της Βαρκελώνης, και έχει ως γενικό στόχο την αύξηση της ανταγωνιστικότητας στους τομείς της βιομηχανίας και της παροχής υπηρεσιών, συμβάλλοντας έτσι, στο πλαίσιο της πορείας οικονομικής μετάβασης των εν λόγω χωρών, στη δημιουργία πιο ειδικευμένου εργατικού δυναμικού. Ο παραπάνω στόχος επιτυγχάνεται με την καταβολή σειράς προσπαθειών προς την κατεύθυνση της αναδιάρθρωσης των συστημάτων τεχνικής εκπαίδευσης και επαγγελματικής κατάρτισης, σε στενή συνεργασία με άλλους διμερείς και πολυμερείς χορηγούς βοήθειας.
<P>
Ποιες συγκεκριμένες ενέργειες έχουμε προωθήσει στο πλαίσιο των συμφωνιών σύνδεσης που έχουμε συνάψει μέχρι σήμερα, σημαντικό τμήμα των οποίων αναφέρεται στην επαγγελματική κατάρτιση; Πρώτα απ' όλα, οφείλω να σας πω - αλλά πιστεύω πως θα είσαστε ήδη ενήμερη σχετικά - ότι ένα από τα πρώτα έργα του MEDA, του οποίου η εκτέλεση έχει ξεκινήσει από τον Οκτώβριο, συνίσταται ακριβώς στο Manform, ένα έργο που χρηματοδοτείται με 40 εκατομμύρια Ecu και που υλοποιείται στην Τυνησία. Στη χώρα αυτή, βάσει μιας προγραμματικής προσέγγισης, διαπραγματευθήκαμε με τις τυνησιακές αρχές την προώθηση ενός μεγάλου έργου, ιδιαίτερα σημαντικού για τη χώρα - αξίας σχεδόν 40 εκατομμυρίων Ecu - στόχος του οποίου είναι αφενός η αύξηση της ανταγωνιστικότητας των τυνησιακών επιχειρήσεων, αλλά προπαντός η βελτίωση, από άποψης ποιότητας και ικανότητας, του συστήματος εκπαίδευσης και κατάρτισης που εφαρμόζεται στις μικρομεσαίες επιχειρήσεις της χώρας.
<P>
Τη στιγμή αυτή - και η ανάλογη απόφαση θα ληφθεί πριν από το τέλος του έτους - διεξάγουμε διαπραγματεύσεις με τις μαροκινές αρχές για την προώθηση ενός παρόμοιου προγράμματος. Γενικός του στόχος θα είναι επίσης η αύξηση της ανταγωνιστικότητας και, βεβαίως, στην προκειμένη περίπτωση του Μαρόκου, η αύξηση της ανταγωνιστικότητας του ιδιωτικού τομέα. Η κοινοτική συμβολή που έχει καταρχήν προταθεί στις μαροκινές αρχές ανέρχεται σε 38 εκατομμύρια Ecu. Και αυτό που προσδοκούμε είναι να καθιερωθούν διαπραγματεύσεις οι οποίες θα συνδυάζουν επαγγελματική κατάρτιση και δράσεις της κυβέρνησης, αλλά επίσης - στην περίπτωση του Μαρόκου - που θα λαμβάνουν υπόψη τα αιτήματα του ιδιωτικού τομέα και της μαροκινής εργοδοσίας.
<P>
Θα ήθελα ακόμη να επισημάνω ότι κατά το παρελθόν είχε συσταθεί, στο πλαίσιο των σχέσεών μας με την Αίγυπτο, το ονομαζόμενο Κοινωνικό Ταμείο που, μέσα στην πορεία οικονομικών ανοιγμάτων που συντελείται στη συγκεκριμένη χώρα - αναφέρομαι στην Αίγυπτο - κατόπιν διαπραγματεύσεων με τα Ιδρύματα του Bretton Woods και κατά ουσιαστικό μέρος, μιας και πρόκειται για έργο αξίας περίπου - αν θυμάμαι καλά - 70 εκατομμυρίων Ecu, έχει ως στόχο ακριβώς τη χορήγηση βοήθειας στις αρχές της Αιγύπτου ώστε να επιτύχουν τη συνολική μεταρρύθμιση του υφιστάμενου συστήματος επαγγελματικής κατάρτισης.
<P>
Συμπερασματικά, θα ήθελα να σας διαβεβαιώσω πως στηρίζουμε τη μεταρρύθμιση του εκπαιδευτικού συστήματος, και ειδικότερα τη μεταρρύθμιση του συστήματος επαγγελματικής κατάρτισης, τη σύνδεσή του με την παραγωγή και τη ζήτηση του ιδιωτικού τομέα, κυρίως των μικρομεσαίων επιχειρήσεων που το έχουν ανάγκη, επειδή θα τους δοθούν περισσότερες δυνατότητες να παράγουν με σωστό τρόπο, μιας και θα ευνοούνται από άποψης κόστους. Αλλά το μεγάλο πρόβλημα που αντιμετωπίζουν οι μικρομεσαίες επιχειρήσεις των μεσογειακών χωρών είναι ακριβώς η έλλειψη εργαζομένων, η έλλειψη ειδικευμένου εργατικού δυναμικού. Κινούμαστε λοιπόν προς αυτή την κατεύθυνση και, στο βαθμό που και άλλες χώρες θα συμμετέχουν, η Επιτροπή θα συνεχίσει απαρέγκλιτα να κινείται προς αυτή την κατεύθυνση, επειδή πρόκειται για πολύ ειδικό αίτημα των συγκεκριμένων χωρών, επειδή η επαγγελματική κατάρτιση αποτελεί νευραλγικό στοιχείο της προσαρμογής τους και των οικονομικών ανοιγμάτων που πραγματοποιούν.

<SPEAKER ID=184 LANGUAGE="ES" NAME="Izquierdo Rojo">
Σας ευχαριστώ, κύριε Gonzαlez, για την ολοκληρωμένη και, θα έλεγα, υποδειγματική σας απάντηση. Και όντως παραδέχομαι ότι η Επιτροπή, στον τομέα αυτό, ενεργεί με μεγάλη αποφασιστικότητα, δεδομένου ότι κατέστησε εφικτό να ασχολείται επίσης με τις μεσογειακές χώρες και το Ευρωπαϊκό Ιδρυμα Επαγγελματικής Κατάρτισης, όπως είχαμε ζητήσει.
<P>
Επί τόπου, είχα την ευκαιρία να διαπιστώσω ποιες δράσεις προωθεί η Ευρωπαϊκή Ενωση - κατά τη γνώμη μου επιτυχώς - στο Μαγκρέμπ. Αυτό όμως δεν αναιρεί το γεγονός ότι παρατήρησα και κάποιες πλευρές που, κατ' εμέ, είναι εκείνες όπου συναντάμε τις μεγαλύτερες δυσκολίες.
<P>
Φρονώ ότι, όταν αναφερόμαστε στην Τυνησία, το πρόβλημα εντοπίζεται στο να επιτύχουμε τη διασύνδεση μεταξύ επιχειρήσεων και επαγγελματικής κατάρτισης. Όπως επίσης, στο να καταφέρουμε την προσαρμογή της εκπαίδευσης στο πλαίσιο της συντελούμενης μεταρρύθμισης. Λιγότερο στην Τυνησία και περισσότερο σε άλλες χώρες, το πρόβλημα βρίσκεται στο να επιτύχουμε την ενσωμάτωση των γυναικών, με τη λήψη θετικών μέτρων.
<P>
Σας ερωτώ επίσης το εξής: προτίθεστε να ενισχύσετε αυτές τις πολιτικές στις περιοχές που αποτελούν πηγές μετανάστευσης, όπως π.χ. το Βόρειο Μαρόκο; Θα υπάρξει μεταρρύθμιση της κατάρτισης στον τομέα του ανθρώπινου δυναμικού; Και κάτι πολύ σημαντικό: θα ληφθούν υπόψη οι ιδιαιτερότητες του Μαγκρέμπ ούτως ώστε να μην εφαρμοστούν κατά γράμμα όσα πραγματοποιήθηκαν στο πλαίσιο του PHARE ή του TACIS;
<P>
Θέλω και πάλι να ευχαριστήσω τον αντιπρόεδρο της Επιτροπής, τον κ. Gonzαlez.

<SPEAKER ID=185 NAME="Πρόεδρος">
Ευχαριστώ πολύ, κυρία Izquierdo Rojo, επιτρέψτε μου όμως να σας επισημάνω δύο πράγματα.
<P>
Πρώτον, ξεπεράσατε κατά ένα λεπτό το χρόνο ομιλίας που διαθέτατε. Η Προεδρία οφείλει να σας υπενθυμίσει ότι πρόκειται για χρόνο τον οποίο αφαιρείτε από τις ερωτήσεις άλλων βουλευτών. Συνεπώς, θα σας παρακαλούσα να τηρείτε το χρόνο ομιλίας σας.
<P>
Δεύτερον, η Προεδρία αισθάνθηκε κάπως έκπληκτη όταν άκουσε να απευθύνεστε στον κύριο Gonzαlez. Δεν γνωρίζω ακριβώς για ποιον κύριο Gonzαlez μιλάτε, αλλά - αχ ναι, Marνn Gonzαlez - πολύ ωραία, σας ευχαριστώ πολύ. Όχι, το ζήτημα ήταν, σε περίπτωση που επρόκειτο για άλλον Gonzαlez, θα προσφερόμουν να το μεταβιβάσω, αλλά, εν πάση περιπτώσει, κύριε Marνn Gonzαlez, έχετε το λόγο.

<SPEAKER ID=186 LANGUAGE="ES" NAME="Marνn">
Κύριε Πρόεδρε, το δεύτερο επώνυμό μου είναι Gonzαlez. Έχω δύο επώνυμα, κύριε Πρόεδρε.
<P>
Η κατεύθυνση που ακολουθούμε είναι ακριβώς αυτή, και έχετε απόλυτο δίκιο. Δεν έχουμε κανένα πρόβλημα να διαπραγματευθούμε με τη Διεθνή Τράπεζα, επειδή στην πραγματικότητα η συνεργασία μας με τη Διεθνή Τράπεζα είναι πολύ εντατική όσον αφορά τον προσδιορισμό στόχων. Το ζήτημα είναι ότι κάτι που στην Ευρώπη είναι φυσιολογικό σε ό, τι αφορά την επαγγελματική κατάρτιση, δηλαδή το δυαδικό σύστημα - με άλλα λόγια, η σύνδεση μεταξύ εκπαίδευσης, επαγγελματικής κατάρτισης και επιχειρήσεων, ένα σύστημα που έχει δοκιμαστεί πολύ στην Ευρώπη, εσείς η ίδια αναφερθήκατε στην εμπειρία του CEDEFOP στο Βερολίνο - στις χώρες αυτές θέλει πολύ κόπο για να γίνει κατανοητό ότι πρόκειται για τη σωστή διαδικασία. Επιπλέον, μιλάμε για χώρες οι οποίες σημείωσαν μια πολιτική, δημοκρατική εξέλιξη σχετικά πρόσφατα, και δεν είναι επίσης εύκολο να βάλουμε να καθήσουν στο ίδιο τραπέζι τα συνδικάτα, τους επιχειρηματίες και τις διοικητικές αρχές. Αλλά δεν θα σας κρύψω το γεγονός ότι αυτή ακριβώς είναι η δυσκολία που αντιμετωπίζουμε, μιας και αυτό, βεβαίως, έχει μεγάλη σχέση με τη διαπραγμάτευση συλλογικών συμβάσεων, με τη διαπραγμάτευση στοιχείων που αφορούν την εσωτερική πολιτική.
<P>
Ρωτάτε αν υπάρχουν ειδικά προγράμματα για τις γυναίκες. Βεβαίως και υπάρχουν ειδικά προγράμματα για τις γυναίκες. Ρωτάτε αν τα ζητήματα που αφορούν τις περισσότερο μειονεκτικές περιοχές ελήφθησαν υπόψη. Βεβαίως, και συγκεκριμένα στην περίπτωση του Μαρόκου, μία από τις επιλογές που τέθηκαν στη μαροκινή κυβέρνηση συνίσταται στη δημιουργία βιομηχανικών πάρκων στη βόρεια περιοχή της χώρας, με σκοπό τη σταδιακή εγκατάσταση ενός δικτύου μικρών και μεσαίων επιχειρήσεων, εκ παραλλήλου με την προσφορά επαγγελματικής κατάρτισης, ούτως ώστε οι άνθρωποι που δυστυχώς μεταναστεύουν διασχίζοντας το Στενό του Γιβραλτάρ να έχουν κάποιο σημείο αναφοράς, να ξέρουν τουλάχιστον ότι ανοίγουν κάποιοι ορίζοντες προς το μέλλον. Παρ' όλα αυτά, κάτι τέτοιο απαιτεί χρόνο.

<SPEAKER ID=187 NAME="Πρόεδρος">
Ευχαριστώ πολύ, κύριε Marνn Gonzαlez.
<P>
Ερώτηση αριθ. 30 του κ. Bernd Posselt (Η-0812/97):
<P>
Θέμα: Πολιτικές ελευθερίες στην Κούβα
<P>
Εν όψει της επικείμενης επίσκεψης του Πάπα, πώς εκτιμά η Επιτροπή την κατάσταση της θρησκευτικής ελευθερίας στην Κούβα, και πώς προσπαθεί η Επιτροπή, στο πλαίσιο των συνεχώς διευρυνόμενων οικονομικών σχέσεων, να ασκήσει πίεση στην Κουβανική Κυβέρνηση για σεβασμό των πολιτικών ελευθεριών και των δικαιωμάτων του ανθρώπου;

<SPEAKER ID=188 NAME="Marνn">
Έχω ένα πρόβλημα με αυτή την ερώτηση, και αυτό είναι ότι η συγκεκριμένη ερώτηση αναφέρεται στις θεμελιώδεις ελευθερίες στην Κούβα σε σχέση με την επίσκεψη του Πάπα, με τη θρησκευτική ελευθερία και με το ρόλο που καταρχήν πρέπει να διαδραματίζει η Ρωμαιοκαθολική Εκκλησία. Πιστεύω πως πρόκειται για μία ερώτηση η οποία θα έπρεπε να απευθυνθεί στον εκπρόσωπο του Βατικανού. Δεν έχει και πολύ νόημα να εκφράσει η Επιτροπή μια άποψη σχετικά με κάτι που θα πραγματοποιηθεί από τον Πάπα διαμέσου ενός απολύτως κυρίαρχου κράτους, του Κράτους του Βατικανού. Επομένως, θεωρώ πως η Επιτροπή δεν θα πρέπει να εκφράσει γνώμη γι' αυτό το θέμα.

<SPEAKER ID=189 LANGUAGE="DE" NAME="Posselt">
Κύριε Πρόεδρε, μπορεί να πιστεύετε προσωπικά - όπως ο καθένας μας- ότι θέλετε, δεν μπορείτε όμως να μας κοροϊδεύετε! Είστε εκπρόσωπος της Ευρωπαϊκής Επιτροπής και το θέμα μας είναι ότι στις σχέσεις μας με τρίτες χώρες πρέπει να αποδίδουμε την δέουσα προσοχή στα ανθρώπινα δικαιώματα. Αυτό δεν είναι καθήκον του Πάπα αλλά της Ευρωπαϊκής Ένωσης, να θέσει τις εξωτερικές της σχέσεις, καθώς και τις αναπτυξιακές της σχέσεις, στην υπηρεσία των ανθρωπίνων δικαιωμάτων. Η θρησκευτική ελευθερία αποτελεί θεμελιώδες ανθρώπινο δικαίωμα και προς αυτή την κατεύθυνση πρέπει να σπεύσετε! Αυτά που είπατε εγώ τα νομίζω, απλά, ως κοροϊδία προς τους ανθρώπους στην Κούβα, που πέθαναν ή συνελήφθησαν εξ αιτίας της θρησκευτικής τους πίστης!

<SPEAKER ID=190 NAME="Πρόεδρος">
Κύριε Posselt, οι ευθύνες αυτής της Προεδρίας με υποχρεώνουν να απευθύνω έκκληση, ή καλύτερα, να απαιτήσω από όλους τους βουλευτές το μέγιστο σεβασμό προς τους Επιτρόπους που έρχονται εδώ να απαντήσουν στις ερωτήσεις σας. Η παρούσα Προεδρία δεν αντιλήφθηκε σε καμία στιγμή την οποιαδήποτε προσβλητική στάση από μεριάς του κ. Αντιπροέδρου της Επιτροπής. Επομένως, θα ήθελα να σημειωθεί αυτό το γεγονός.
<P>
Εν πάση περιπτώσει, ο κ. Marνn έχει το λόγο για να απαντήσει στην ερώτηση του κ. Posselt, εάν το επιθυμεί.

<SPEAKER ID=191 LANGUAGE="ES" NAME="Marνn">
Ευχαριστώ για την παρέμβασή σας, κύριε Πρόεδρε. Κύριε Posselt, ούτε εξύβρισα ούτε παρέλειψα το δέοντα σεβασμό προς οποιονδήποτε καθολικό ή οποιονδήποτε χριστιανό μέσα σε αυτή την αίθουσα. Και έχω την εντύπωση πως η παρέμβασή σας διακατέχεται από σκοπιμότητα και είναι δημαγωγική, οπότε την απορρίπτω ευθέως. Όλως αντιθέτως, η απάντηση που έδωσα έχει θεσμικό χαρακτήρα, διότι η Ευρωπαϊκή Επιτροπή δεν έχει κανέναν λόγο να κρίνει ποιοι είναι οι στόχοι - όπως εσείς ζητάτε με την ερώτησή σας - της επίσκεψης του Πάπα.
<P>
Και για να σας μιλήσω ξεκάθαρα και ευθέως, θέλω να ξέρετε πως είχα λάβει ειδική πρόσκληση να μεταβώ στο Βατικανό για να πω τη γνώμη μου σχετικά με την εν λόγω επίσκεψη, αλλά πήγα κατόπιν δικής μου πρωτοβουλίας και υπό την ιδιότητα του απλού πολίτη. Επομένως, θα σας παρακαλούσα να μη χρησιμοποιείτε αυτό τον τόνο, επειδή είμαι ένας άνθρωπος πολύ ευαίσθητος μπροστά σε τέτοιες καταστάσεις.
<P>
Κατά συνέπεια, οι εξελισσόμενες διαπραγματεύσεις ανάμεσα στο Κράτος του Βατικανού και τις κουβανικές αρχές, με θέμα τη θρησκευτική ελευθερία, με θέμα την παρουσία της Εκκλησίας και το άνοιγμα νέων εκκλησιών, με θέμα την παρουσία νέων ιερέων, είναι μια υπόθεση η οποία αφορά αποκλειστικά και μόνο μια διμερή διαπραγμάτευση μεταξύ του Κράτους του Βατικανού και της κουβανικής κυβέρνησης.
<P>
Και πέραν τούτου, αφήστε στην ησυχία τους τις αρχές του Βατικανού να δουλέψουν. Και κατά τη γνώμη μου, δουλεύουν πολύ σωστά. Αυτό είναι το μόνο που μπορώ να σας πω. Αλλά δεν δέχομαι να μου λένε δημοσίως πως παρέλειψα το σεβασμό προς οποιονδήποτε καθολικό. Είναι κάτι που δεν μπορώ να το δεχθώ.

<SPEAKER ID=192 LANGUAGE="ES" NAME="Palacio Vallelersundi">
Κύριε Επίτροπε, πράγματι πρόκειται για ένα εξαιρετικά λεπτό θέμα που κατά τη γνώνη μου θα πρέπει να αντιμετωπίζεται ιδιαίτερα προσεκτικά. Πιστεύω, κύριε Επίτροπε, πως έγινε μία παρεξήγηση. Νομίζω ότι αυτό στο οποίο αναφέρεται ο κ. Posselt είναι η προάσπιση των ανθρωπίνων δικαιωμάτων και, σχετικά με τα ανθρώπινα δικαιώματα, υπάρχουν στην Κούβα κάποιες καταστάσεις που δεν συμβαδίζουν δεόντως με την προάσπισή τους.
<P>
Και η συμπληρωματική μου ερώτηση είναι η ακόλουθη: πριν από λίγο καιρό έφθασε στα χέρια μου μια οδηγία περί σεβασμού των ανθρωπίνων δικαιωμάτων, της οποίας η νομική βάση είναι το άρθρο 130 W, που αφορά δηλαδή τη χορήγηση αναπτυξιακής βοήθειας. Κύριε Marνn, με όλο μου το σεβασμό και με πρόθεση να κλείσω το ζήτημα - διότι θεωρώ ότι σε τέτοιου είδους ζητήματα πρέπει να είμαστε ιδιαίτερα προσεκτικοί και επειδή, ουσιαστικά, αυτά που είπατε είναι λογικά - θα ήθελα απλώς να επιχειρηματολογήσω προς αυτή την κατεύθυνση. Σε ό, τι αφορά την Κούβα, η Επιτροπή οφείλει να λάβει υπόψη της, μεταξύ άλλων, και την πρόταση που προανέφερα και να ενεργήσει αναλόγως.

<SPEAKER ID=193 NAME="Marνn">
Σας ευχαριστώ, κυρία Palacio, για την ισορροπημένη σας τοποθέτηση, αλλά δεν υπήρξε καμία παρεξήγηση: όπως κι εσείς, έτσι και εγώ άκουσα τη μετάφραση στα ισπανικά. Δέχθηκα κατηγορίες ότι παρέλειψα το σεβασμό προς τη Ρωμαιοκαθολική Εκκλησία, και αυτό δεν είναι αλήθεια. Έκανα προσπάθειες ώστε να είμαι πολύ προσεκτικός. Και εγώ προσωπικά διατηρώ άριστες σχέσεις με τη Ρωμαιοκαθολική Εκκλησία και τους εκπροσώπους του Πάπα. Όμως αυτού του είδους οι διαπραγματεύσεις θα πρέπει να αντιμετωπίζονται - όπως είπατε και εσείς - με μετριοπάθεια και φρόνηση, αφήνοντας τις αρχές του Βατικανού να τις διεξάγουν. Ας τους αφήσουμε να διαπραγματευθούν. Μπορώ να σας διαβεβαιώσω πως είναι εξαιρετικοί και πανέξυπνοι διαπραγματευτές. Αυτό μονάχα μπορώ να σας πω. Και βρίσκομαι σε συνεχή επαφή με αυτούς.
<P>
Κατά δεύτερον, μου απευθύνετε μία ερώτηση γενικού περιεχομένου. Μα, κυρία Palacio, δεν έχω λόγους να μεμφθώ τον εαυτό μου για απολύτως τίποτα. Πράγματι, εγώ ήμουν ο Επίτροπος που πήρα την απόφαση να διακόψω τις διαπραγματεύσεις για τη Συμφωνία Συνεργασίας επειδή έκρινα ότι τα γεγονότα που λάμβαναν χώρα την εποχή εκείνη δεν ανταποκρίνονταν στην εντολή που είχαμε λάβει από το Ευρωπαϊκό Συμβούλιο. Με ποια λογική θα μου πείτε εσείς αν έχω ή όχι συνειδητοποιήσει τα προβλήματα που αφορούν τις δημόσιες ελευθερίες; Μα προφανώς τα έχω συνειδητοποιήσει. Το θέμα είναι πως υπάρχουν διάφοροι τρόποι προσέγγισης αυτού του είδους διαπραγματεύσεων, και θα σας έλεγα πως προσωπικά θεωρώ πολύ ορθό το ότι, στην περίπτωση της Κούβας όπως και οιασδήποτε άλλης χώρας - εφόσον είμαι μη θρησκευόμενος και αγνωστικιστής, δεν το αρνούμα ι - θεωρώ λοιπόν πολύ ορθό το γεγονός ότι η θρησκευτική ελευθερία περιλαμβάνεται σε ένα διαπραγματευτικό πακέτο εάν πράγματι η κουβανική κυβέρνηση επιθυμεί να έλθει ο Πάπας του χρόνου στην Αβάνα. Φρονώ ότι η έναρξη τέτοιων διαπραγματεύσεων είναι ζήτημα κοινής λογικής, και εμείς συμφωνούμε με τον συγκεκριμένο τρόπο που αυτές προωθούνται. Αλλά εσείς θέτετε τον προβληματισμό σας σε άλλα πλαίσια, σε πολύ ευρύτερα πλαίσια.
<P>
Κατά συνέπεια, ας αφήσουμε ήσυχο το Βατικανό να διαπραγματευθεί με την κουβανική κυβέρνηση ώστε να διευθετήσει ορισμένα προβλήματα που έχουν να κάνουν με τη Ρωμαιοκαθολική Εκκλησία. Και μην ξεχνάτε, κυρία Palacio, πως εκτός από τη Ρωμαιοκαθολική Εκκλησία, στην Κούβα υπάρχουν και άλλες θρησκευτικές λατρείες και άλλα προβλήματα, οπότε η συγκεκριμένη συζήτηση είναι πολύ πιο πλατιά. Και με αφετηρία αυτό τον προβληματισμό θα καταβάλουμε τις προσπάθειές μας, σήμερα ειδικά που ξαναρχίσαμε τις επαφές με τις κουβανικές αρχές, σήμερα που αξιοποιήσαμε τα νέα ανοίγματα που πραγματοποιούνται προς την κατεύθυνση ενός κράτους μέλους - γνωρίζετε καλά πως τα πράγματα οδεύουν προς τη λύση τους - τώρα που οι κουβανικές αρχές ήλθαν σε επαφή μ' εμάς και, απ' ό, τι φαίνεται, δημιουργείται ένα σημείο αναφοράς μπροστά στο μέλλον - που ακριβώς θα σηματοδοτηθεί με το ταξίδι του Πάπα. Αφήστε μας λοιπόν να δούμε αν είμαστε ικανοί να καταπιαστούμε ξανά με το θέμα και να ξεκινήσουμε πάλι κάτι που θα επιθυμούσαμε να κάνουμε, το οποίο δεν είναι άλλο από μια διαπραγμάτευση μεγάλης εμβέλειας, μια διαπραγμάτευση προσαρμοσμένη στην κουβανική πραγματικότητα, μια διαπραγμάτευση που θα μας οδηγήσει στο να φέρουμε τη χώρα αυτή σε μια προνομιακή σχέση με την Ευρώπη.
<P>
Αλλά επιμένω: αυτά τα πράγματα πρέπει να τα χειριζόμαστε με πολλή φρόνηση και με ιδιαίτερη προσοχή.

<SPEAKER ID=194 NAME="Πρόεδρος">
Δεδομένου ότι ο διαθέσιμος χρόνος του κ. Marνn εξαντλήθηκε, οι ερωτήσεις αριθ. 31 και αριθ. 32 θα λάβουν γραπτή απάντηση.

<SPEAKER ID=195 NAME="Bangemann">
Κύριε Πρόεδρε, η Ευρωπαϊκή Επιτροπή ασχολήθηκε ήδη δύο φορές με το περιεχόμενο του ερωτήματος που υποβλήθηκε τώρα, ακόμη μια φορά. Κατ' αρχήν για το θέμα αυτό έχω ήδη απευθύνει μια επιστολή προς την ισπανική κυβέρνηση, ενώ στην συζήτηση σχετικά με την Πράσινη Βίβλο, στην απαρίθμηση, έλαβα θέση επί του θέματος, εδώ στο Κοινοβούλιο. Επιτρέψτε μου ευχαρίστως να την επαναλάβω, ακόμη μια φορά.
<P>
Θα πρέπει όμως πρώτα να σας ενημερώσω για το τί υπήρχε πίσω από την ερώτηση. Η αναφορά του κωδικού αριθμού του Γιβραλτάρ στο παράρτημα της Πράσινης Βίβλου, μέσα σ' ένα σχέδιο απαριθμήσεων, δεν περιλαμβάνεται στην στήλη που αφορά τα κράτη αλλά στην στήλη χωρίς τίτλο, στην οποία υπάρχουν διευκρινίσεις για την συγκεκριμένη χρήση ορισμένων κωδικών αριθμών, και εντελώς άλλου είδους κωδικών, όπως π.χ. των σύντομων κωδικών αριθμών των ευρωπαϊκών υπηρεσιών, των τηλεφωνικών πληροφοριών κ.λπ.
<P>
Ακόμα και όσον αφορά τους κωδικούς με γεωγραφική σημασία, δεν πρόκειται για κωδικούς αριθμούς που χαρακτηρίζουν κράτη, αλλά για διακριτικά περιφερειακών κωδικών. Το γεγονός ότι ο διακριτικός κωδικός για την περιφέρεια του Γιβραλτάρ - κατά τις διαπιστώσεις όχι τις δικές μας, αλλά της ITU - βρίσκεται, όλως τυχαίως, μεταξύ των διακριτικών κωδικών της Γερμανίας και του Λουξεμβούργου, δεν υποκρύπτει κανένα πολιτικό λόγο, αλλά οφείλεται στην σειρά των αριθμών που αναγράφονται στον πίνακα. Γι' αυτό ήταν σημαντικό να γίνει κάποια αναφορά στον διακριτικό κωδικό 350 του Γιβραλτάρ, που τότε χρησιμοποιούνταν για το Γιβραλτάρ. Δηλαδή ο πίνακας προσφέρει, όπως είπα και κατά την συζήτηση, απλώς μια βάση πραγματικών στοιχείων, εποπτική εικόνα για τεχνικά δεδομένα. Απολύτως τίποτε άλλο! Δεν παίρνει κανενός είδους πολιτική θέση. Είπα ήδη στην συζήτηση, αν τώρα αλλάζαμε αυτά τα στοιχεία, αφαιρώντας των κωδικό αριθμό από τον πίνακα ή κάτι παρόμοιο, τότε θα κάναμε μια πολιτική δήλωση, πράγμα που δεν ήταν ποτέ στις προθέσεις της Ευρωπαϊκής Επιτροπής. Σχετικά με αυτό το πολιτικό θέμα δεν θα επιθυμούσαμε να αναμιχθούμε ούτε προς όφελος της μίας, ούτε της άλλης πλευράς. Δεν ήταν αυτή η πρόθεση του πίνακα και ελπίζω ότι τούτο θα καταστεί τελικά σαφές. Καταβάλουμε κάθε προσπάθεια από την πλευρά μας, ώστε να κρατηθούμε σχετικά με το ζήτημα αυτό, πολιτικά ουδέτεροι.

<SPEAKER ID=196 LANGUAGE="ES" NAME="Palacio Vallelersundi">
Κύριε Πρόεδρε, αναφερθήκατε σε μία απάντηση που δώσατε στην ισπανική κυβέρνηση, η οποία όμως δεν αφορά αυτό το Σώμα. Επιπλέον, δηλώνετε πως η εν λόγω στήλη είναι μια στήλη σκέτη, δίχως τίτλους. Ωστόσο, διαβάζω έναν τίτλο που λέει «κωδικός χώρας». Θα μπορούσατε να είχατε γράψει «κωδικός επικράτειας» ή «κρατών μελών ή εδαφών των οποίων οι εξωτερικές σχέσεις εξαρτώνται από κράτος μέλος», ή οτιδήποτε άλλο θέλετε. Όμως η λέξη χώρα σημαίνει πάντοτε χώρα, είτε αυτή αναφέρεται σε ένα πολιτικό έγγραφο είτε σε παράρτημα πολιτικού εγγράφου. Και εδώ έχουμε την περίπτωση ενός τέτοιου παραρτήματος. Θα σας παρακαλούσα, επομένως, κύριε Bangemann, να επανεξετάσετε αυτή την κατάσταση δεδομένου ότι υπάρχει ένα ψήφισμα του Κοινοβουλίου που αυτό ακριβώς ζητά.

<SPEAKER ID=197 LANGUAGE="DE" NAME="Bangemann">
Κύριε Πρόεδρε, η ερώτηση αυτή επαναλαμβάνεται. Το είπα αυτό: αν κοιτάξετε στην στήλη εντελώς στα αριστερά, υπάρχει σήμερα το διακριτικό χωρών, κι εκεί βρίσκεται και ο κωδικός 350. Στην στήλη δεξιά με τις παρατηρήσεις αναφέρεται σαφώς: διακριτικό περιφέρειας. Αποφύγαμε την σχετική αλλαγή, επειδή τούτο θα αποτελούσε μια πολιτική δήλωση. Θα ήθελα πάντως να σας παρακαλέσω να λάβετε υπόψη σας ό, τι είπα. Τα ίδια αναφέρονται και στην επιστολή. Βέβαια, η επιστολή δεν σας αφορά, αλλά θα ήταν ίσως ενδιαφέρον για σας να γνωρίζετε ότι και στην επιστολή προς την κυβέρνηση δηλώνουμε σαφώς ότι τούτο δεν αποτελεί επ' ουδενί πολιτική θέση. Αυτό δεν σημαίνει ότι αναγνωρίζουμε το Γιβραλτάρ, ως αυτοτελές κράτος.
<P>
Το γεγονός ότι δόθηκε νούμερο για το Γιβραλτάρ δεν πρέπει να αποδοθεί σε μας, αλλά στην απόφαση της ITU. Είπα ήδη και στη συζήτηση ότι με το γεγονός αυτό δεν συσχετίζεται κανένα πολιτικό ελατήριο και επαναλαμβάνω ακόμη μια φορά την απάντηση στην ερώτηση σας. Μ' αυτό δεν λαμβάνουμε καμία θέση υπέρ της μιας ή της άλλης αξίωσης των δύο χωρών, που διαφωνούν πάνω στο θέμα. Νομίζω ότι αυτό τελικά είναι αρκετό!

<SPEAKER ID=198 NAME="Πρόεδρος">
Ερώτηση αριθ. 34 του κ. Robin Teverson (Η-0779/97):
<P>
Θέμα: Το «λάθος» της χιλιετίας
<P>
Κάθε κάτοχος Η/Υ αντιμετωπίζει την ενδεχόμενη «κατάρρευση» του Η/Υ του/της μετά το έτος 2000 εξαιτίας, απλά και μόνον, της κοντόφθαλμης αντιμετώπισης των υπευθύνων της βιομηχανίας κατασκευής Η/Υ που δεν μερίμνησαν να προγραμματίσουν τα προϊόντα τους με τις αναγκαίες πληροφορίες προκειμένου να λειτουργούν και μετά την έναρξη της νέας χιλιετίας.
<P>
Τι μέτρα έχει λάβει η Επιτροπή για την αντιμετώπιση των πιθανών καταστροφικών συνεπειών αυτού του «λάθους της χιλιετίας» (Millenium Bug), όπως είναι γνωστό, όχι μόνο στην Ευρωπαϊκή Ενωση αλλά επίσης και μέσα στην ίδια την Επιτροπή;

<SPEAKER ID=199 NAME="Bangemann">
Κύριε Πρόεδρε, εδώ πρόκειται πράγματι για ένα πρόβλημα, και ο κ. Teverson έχει απόλυτα δίκιο, που μας παραπέμπει πάλι σ' αυτό. Κατά τα δυόμισυ έως τρία τελευταία χρόνια και μετά από την παρακίνηση του τέως Βρετανού Υπουργού Τηλεπικοινωνιών, ασχοληθήκαμε εντατικά με το θέμα αυτό. Οριοθετήσαμε κατ' αρχήν τις διαστάσεις του προβλήματος στο πλαίσιο μιας ομάδας εμπειρογνωμόνων. Στη συνέχεια, ενημερώσαμε τα κράτη μέλη, και προπαντός ενημερώσαμε σχετικά, σε πολλές διασκέψεις, τους ενδιαφερόμενους, έτσι ώστε για τον καθένα είναι πλέον σαφές τί σημαίνει αυτό το πρόβλημα.
<P>
Μπορεί κανείς να κάνει πολλές σκέψεις σχετικά με τη ρίζα του προβλήματος. Μπορεί να οφείλεται στην κοντόφθαλμη αντίληψη μερικών τότε. Μπορεί, ακόμη κι αυτό είναι η πιο πιθανή εξήγηση, ότι σε πολλούς είχε φανεί δαπανηρή η τότε αποθηκευτική ικανότητα των υπολογιστών, επειδή τότε ήταν σχετικά μακρινή η προοπτική του 2000. Έκαναν λοιπόν οικονομία στις δαπάνες. Τώρα χρειάζονται χρήματα για τις απαραίτητες προσαρμογές. Κι αυτά στοιχίζουν. Σχετικά με το πόσο ακόμη μπορεί να υπάρχει εξοικονόμηση στις δαπάνες, αν συγκριθούν και τα δύο αυτά, θα μπορούσε κανείς να καταλήξει σε διαφορετικό αποτέλεσμα, και αυτό εξαρτάται από το πόσο κανείς δούλεψε ήδη με τα παλιά συστήματα.
<P>
Κάναμε δηλαδή, εγκαίρως, ό, τι ήταν απαραίτητο. Εν τω μεταξύ υπάρχει λογισμικό για τις απαιτούμενες διορθώσεις, και γι' αυτό όσοι χρησιμοποιούν και όσοι προσφέρουν τα προγράμματα και τον εξοπλισμό, οι ίδιοι ξέρουν καλύτερα πώς μπορούν να επιλύσουν το πρόβλημα, και εμείς ξέρουμε επίσης ότι αυτό συμβαίνει. Έχουμε λοιπόν επίγνωση των προβλημάτων που θα ανακαλύψουν αυτό το περίφημο έτος 2000. Έχουν συσταθεί ήδη ομάδες εργασίας. Δεν μπορούμε να κάνουμε περισσότερα απ' ό, τι έως τώρα και νομίζω ότι τώρα θα πρέπει οι εκάστοτε ενδιαφερόμενοι να καλύψουν όσα παρέλειψαν πριν. Θα μπορούσε φυσικά να ξεκινήσει κανείς από την άποψη ότι θα ήταν καλύτερο αν υπήρχε ήδη αυτή η συνολική πρόβλεψη για το 2000, αλλά κάποτε συμβαίνει, για τέτοια πράγματα, να μην υπάρχουν μεγάλες προβλέψεις.

<SPEAKER ID=200 LANGUAGE="EN" NAME="Teverson">
Σας ευχαριστώ γι' αυτή την απάντησή σας. Πολύ σύντομα θα ήθελα να επανέλθω σε εσάς για τρία πράγματα: πρώτον, η ίδια η Επιτροπή αισθάνεται ευχαριστημένη και βέβαιη ότι τα δικά της συστήματα θα επιβιώσουν από τις 31 Δεκεμβρίου 1999 μέχρι την 1η Ιανουαρίου 2000; Τα συστήματα της ίδιας της Επιτροπής θα λειτουργήσουν σωστά; Θα ήθελα να γνωρίζω, δεδομένης όλης της έρευνας και της εργασίας που έχουν γίνει στην επιτροπή εμπειρογνωμόνων, πόσο καλά προετοιμασμένες νομίζετε ότι είναι οι επιχειρήσεις στην Eυρώπη, στην Ευρωπαϊκή Ένωση. Είστε σίγουρος ότι το εμπόριο δεν θα σταματήσει την 1η Ιανουαρίου 2000;
<P>
Tέλος, με απασχολεί το γεγονός ότι σε εκθέσεις αναφέρεται πως στον ίδιο τον χώρο των επιχειρήσεων των Η/Υ, πωλούνται ακόμη συστήματα που δεν λαμβάνουν επαρκώς υπόψη τους το "λάθος της χιλιετίας». Συμμερίζεται άραγε και η Επιτροπή τις ανησυχίες αυτές και ποια είναι τα μέτρα που λαμβάνει στο πλαίσιο της ενιαίας αγοράς για να βεβαιωθεί ότι αυτό θα σταματήσει να υφίσταται;

<SPEAKER ID=201 LANGUAGE="DE" NAME="Bangemann">
Κύριε Πρόεδρε, στο ένα σκέλος της ερώτησης μπορώ τελικά να απαντήσω μόνο με ευχολόγια. Δεν γνωρίζω 100 %, ποιες θα είναι για μας οι εξελίξεις, αλλά νομίζω ότι οι αρμόδιοι θα κάνουν ακριβώς τις ίδιες σκέψεις με μας. Ίσως για μας είναι απλούστερο, και αυτό, αν θέλετε, αποτελεί το πλεονέκτημα μίας παράλειψης. Όλα τα πράγματα έχουν δύο πλευρές. Παραλείψαμε, κατά το παρελθόν - και προσπαθούμε τώρα να επανορθώσουμε - να εκμεταλλευτούμε 100 % τις δυνατότητες της ηλεκτρονικής επεξεργασίας στοιχείων, και βρισκόμαστε τώρα σε αμηχανία γιατί διαθέτουμε ασφαλώς υλικό στοιχείων που μπορούν να μεταφερθούν και μ' άλλο τρόπο και ύστερα από το 2000.
<P>
Αυτή είναι απλώς μια προσωρινή απάντηση. Αν ο κύριος βουλευτής ενδιαφέρεται, θα του πούμε ευχαρίστως τί κάναμε οι ίδιοι στην Ευρωπαϊκη Επιτροπή για να επιλύσουμε αυτό το πρόβλημα. Όσο για τους άλλους, τους επιστήσαμε σχετικά την προσοχή. Πάντως, έχουμε πραγματοποιήσει και καποια ερευνητικά προγράμματα, ως βοήθεια για την εξεύρεση λύσεων. Οι λύσεις βρέθηκαν στο μεταξύ. Υπάρχουν όμως δύο προβλήματα. Πρώτον, είναι ακριβές. Οι κατασκευαστές προγραμμάτων πουλούν ακριβά τις σχετικές προσφορές, ενώ από την άλλη, σε μερικές περιπτώσεις, για την εφαρμογή των προγραμμάτων είναι απαραίτητη η προσέλευση εμπειρογνωμόνων, κι αυτοί δεν είναι πολλοί, ώστε υπάρχει αδιέξοδο και δεν μπορώ να αποκλείσω ότι ορισμένες εταιρείες, παρ' όλες τις δικές μας και δικές τους προσπάθειες, δεν θα επιλύσουν το πρόβλημα. Μετά, στο δεύτερο ερώτημα σας, αναφέρεσθε σε μία τρίτη ομάδα. Υπάρχουν πράγματι εταιρείες που λένε: εντάξει ακόμη, καλά πάμε κι έτσι, προς το παρόν. Αυτό μας αφορά όλους, και αυτό όλους θα μας αγγίξει κάπως, αυτό σημαίνει πως υπάρχουν ακόμη εταιρείες που δεν έχουν ανακαλύψει το πρόβλημα, και αυτό είναι το ανησυχητικό.

<SPEAKER ID=202 NAME="Πρόεδρος">
Ερώτηση αριθ. 35 της κ. Marianne Eriksson (Η-0783/97):
<P>
Θέμα: Η κατασκευή τούνελ διαμέσω της λοφοσειράς Halland στη Σουηδία
<P>
Κατά τη διάρκεια της κατασκευής τούνελ για το σιδηροδρομικό δίκτυο διαμέσω της λοφοσειράς Halland στη Σουηδία ελευθερώθηκαν στην ατμόσφαιρα μεγάλες ποσότητες ακρυλαμιδίων οι οποίες μόλυναν για πολλά χρόνια τα υπόγεια ύδατα. Κατά τη διάρκεια των εργασιών κατασκευής, πολλά άτομα που ήρθαν σε επαφή με το στεγανοποιητικό υλικό Rhoca-Gil παρουσίασαν βλάβες στο νευρικό τους σύστημα, ενώ αυξήθηκαν ανάμεσά τους οι πιθανότητες καρκίνου. Οι αγρότες της περιοχής δεν μπορούν να πωλήσουν τα προϊόντα τους λόγω της μόλυνσης των υπογείων υδάτων από τα ακρυλαμίδια. Επί του παρόντος, αποζημίωση για τη μόλυνση αυτή λαμβάνουν μόνο τα άτομα που μπορούν να αποδείξουν την ύπαρξη ακρυλαμιδίων στα υπόγεια ύδατά τους, αν και όλοι οι αγρότες στη χερσόνησο Bjare αντιμετωπίζουν τεράστια προβλήματα σε ό, τι αφορά την πώληση των προϊόντων τους.
<P>
Η γαλλική χημιοβιομηχανία Rhone-Poulenc η οποία κατασκευάζει το στεγανοποιητικό υλικό Rhoca-Gil ανέφερε σε συνδυασμό με τη μόλυνση αυτή ότι το ποσοστό των ακρυλαμιδίων στο στεγανοποιητικό υλικό ανέρχεται σε 1, 5 %. Από ότι αποδείχθηκε όμως, το ποσοστό είναι πολύ μεγαλύτερο.
<P>
Ποιά μέτρα προτίθεται να λάβει η Επιτροπή κατά των μεγάλων ευρωπαϊκών εταιρειών οι οποίες είναι αναμεμειγμένες σε περιπτώσεις μόλυνσης του περιβάλλοντος; Σκοπεύει η Επιτροπή να εξετάσει τις μεθόδους διάθεσης των προϊόντων της Rhone-Poulenc στην αγορά; Σκοπεύει η Επιτροπή να εξετάσει τη χρησιμοποίηση του στεγανοποιητικού υλικού Rhoca-Gil;

<SPEAKER ID=203 NAME="Bangemann">
Κύριε Πρόεδρε, έχω μια μακροσκελή απάντηση και αναρωτιέμαι μήπως μπορώ κάπως να την συντομεύσω, προς όφελος και όλων των άλλων που υπέβαλαν ερωτήσεις.
<P>
Κατά κανόνα, η σχετική απάντηση έχει ως εξής: πρώτον, έχουμε όλες τις οδηγίες που απαιτούνται προκειμένου να συμπεριλάβουμε και αυτήν την επικίνδυνη ουσία, που πάντως έχει καταταχθεί ως δηλητηριώδης και καρκινογόνος στο επίπεδο 2 και ως μεταλλακτική στο επίπεδο 2. Αυτό σημαίνει ότι δεν πρόκειται για ουσία που μπορεί να χρησιμοποιήσει κανείς αψήφιστα, και αυτό έχει ρυθμιστεί νομοθετικά. Τούτο είναι το πρώτο σημείο και γι' αυτό θα αναφερθούν κατά λέξη όλες οι νομοθετικές διατάξεις.
<P>
Το δεύτερο σημείο, τώρα: αποτελεί πρωταρχικό καθήκον των εθνικών αρμόδιων αρχών να φροντίζουν ώστε οι ουσίες που καταχωρούνται στο επίπεδο των δηλητηριωδών ή επικίνδυνων ουσιών στις οδηγίες μας είτε να τίθενται εκτός κυκλοφορίας ή, όταν χρησιμοποιούνται, να τηρούνται τουλάχιστον οι αντίστοιχες διατάξεις για την χρήση τους, έτσι ώστε να μη ανακύπτουν κίνδυνοι για το περιβάλλον. Περιμένουμε τί θα μας πεί η σουηδική κυβέρνηση. Μετά, μπορούμε να σκεφτούμε, αν θα χρειαστεί να αποφασίσουμε και οι ίδιοι. Προς το παρόν, δεν υπάρχει λόγος να παρέμβουμε, όταν όμως μας πληροφορήσει η σουηδική κυβέρνηση για τις παραβάσεις που έγιναν και πώς αντιμετωπίστηκαν, τότε θα εξετάσουμε αν υπάρχει ανάγκη για περαιτέρω ενέργειες.
<P>
Αυτή είναι η σύντομη διατύπωση μιας μακροσκελούς απάντησης, κύριε Πρόεδρε. Μπορώ να την αναγνώσω ενώπιόν σας, μπορώ επίσης να απαντήσω στον κ. βουλευτή. Είναι έξι ολόκληρες σελίδες, θα χάναμε πολύ ώρα, αν την διάβαζα ολόκληρη.

<SPEAKER ID=204 LANGUAGE="SV" NAME="Eriksson">
Θέλω να ευχαριστήσω τον Επίτροπο κ. Bangemann για την απάντηση. Προσβλέπω στο να λάβω αυτές τις 6 σελίδες, καθώς, όπως ακριβώς λέει και ο Επίτροπος, πρόκειται για ένα πολύ επικίνδυνο υλικό.
<P>
Εν τούτοις δεν θεωρώ ότι όντως έλαβα απάντηση στις ερωτήσεις που έθεσα. Μεταξύ άλλων, διερωτώμαι τώρα αν η Επιτροπή σκοπεύει να ερευνήσει την χρήση της ουσίας στα κράτη μέλη της ΕΕ. Έχει χρησιμοποιηθεί επί 20 χρόνια και πλέον, όχι μόνο στην κατασκευή σηράγγων, αλλά επίσης σε αεροδρόμια, ορυχεία κ.λπ. Δεν υπάρχει κάποια ετοιμότητα; Η ουσία είναι παρόλα αυτά απαγορευμένη στην Ιαπωνία και η χρήση της είναι περιορισμένη στις ΗΠΑ. Δεν είναι βέβαια αυτός ο τρόπος με τον οποίο η ΕΕ θα ανταγωνιστεί στην παγκόσμια αγορά;

<SPEAKER ID=205 LANGUAGE="DE" NAME="Bangemann">
Κύριε Πρόεδρε, όπως μόλις είπα, θα το ελέγξουμε, όταν έχουμε την έκθεση της σουηδικής κυβέρνησης. Αυτή την στιγμή εξετάζουμε πάντως την ουσία αυτή στο πλαίσιο των τακτικών μας risk assesments , μήπως θα πρέπει να καταταχθεί σε άλλο επίπεδο και αν ίσως πιθανόν πρέπει να απαγορευθεί εντελώς η χρήση της. Αυτό είναι ένα πιθανό αποτέλεσμα των ελέγχων που διενεργούμε τώρα.

<SPEAKER ID=206 NAME="Πρόεδρος">
Δεδομένου ότι ο διαθέσιμος χρόνος του κ. Bangemann εξαντλήθηκε, η ερώτηση αριθ. 36 θα λάβει γραπτή απάντηση.

<SPEAKER ID=207 NAME="Wulf-Mathies">
Κύριε Πρόεδρε, κυρία Kjen Hansen, η ερώτηση αφορά μία από τις επιχορηγήσεις που εγκρίθηκαν για το πρόγραμμα PACTE. Η χρηματοδότηση του προγράμματος πραγματοποιήθηκε, με την μορφή γενικής επιχορήγησης, στην Ολομέλεια της Επιτροπής Ευρωπαϊκών Περιφερειών, η οποία είχε αναλάβει και την παρακολούθηση της διαχείρισης του προγράμματος. Με βάση τις εκθέσεις που της υποβλήθηκαν, η Ευρωπαϊκή Επιτροπή στις αρχές του 1997, κατέβαλε εξ ολοκλήρου στον οργανισμό αυτό τους κοινοτικούς πόρους, που είχαν εγκριθεί ήδη από το 1993. Το Γραφείο Διαχείρισης της Επιτροπής Περιφερειών υποβάλλει κάθε σχέδιο σε έναν επιπλέον έλεγχο. Έτσι, σε ορισμένες περιπτώσεις διαβιβάστηκαν δαπάνες που έπρεπε να επεκταθούν και έτσι διαφοροποιούνταν από το αρχικό ποσόν, που ανέφερε ο υπεύθυνος του προγράμματος στην τελική έκθεσή του.
<P>
Πριν την εξόφληση της τελευταίας δόσης, η Ολομέλεια της Επιτροπής Περιφερειών ζήτησε από τους υπεύθυνους του προγράμματος να διαβιβάσουν αποδεικτικά στοιχεία για όλες τις δαπάνες. Ενημέρωσε την Ευρωπαϊκή Επιτροπή για το ότι οι περισσότεροι υπεύθυνοι προγράμματος ανταποκρίθηκαν σε αυτήν την απαίτηση και έτσι τους καταβλήθηκε και το υπόλοιπο ποσό. Σε περίπτωση που οι υπεύθυνοι του προγράμματος δεν μπόρεσαν να προσκομίσουν τα απαιτούμενα δικαιολογητικά στις τακτές προθεσμίες για την αποπεράτωση των συνεχιζομένων ακόμη προγραμμάτων, θα ληφθούν ως βάση οι δαπάνες που κρίθηκαν ως άξιες προώθησης.

<SPEAKER ID=208 LANGUAGE="DA" NAME="Kjer Hansen">
Θα ήθελα να ευχαριστήσω την Επίτροπο για την απάντησή της. Χαίρομαι που μπήκε τάξη σε αυτές τις πληρωμές. Πιστεύω ότι είναι λυπηρό που υπήρξαν προβλήματα σχετικά με τη διαχείριση του προγράμματος PACTE, διότι όταν ο κόσμος δεν λαμβάνει τους πόρους που διατίθενται, τότε δημιουργείται αρνητική εικόνα της ΕΕ. Γι'αυτό θα ήθελα να ρωτήσω συμπληρωματικά την Επίτροπο αν μπορεί να υποσχεθεί μια συγκεκριμένη προθεσμία για το πότε θα καταβάλλονται οι εγκριθείσες δαπάνες στους δικαιούχους ώστε να μην επαναληφθεί η κατάσταση να περνούν χρόνια ολόκληρα ώσπου να καταβληθούν στους συμμετέχοντες στα έργα τα χρηματικά ποσά που έχουν εγκριθεί από την Επιτροπή. Μπορεί η Επίτροπος να θέσει ένα σταθερό χρονικό όριο για τις πληρωμές;

<SPEAKER ID=209 LANGUAGE="DE" NAME="Wulf-Mathies">
Ναί, κυρία Kjer Hansen, πράγματι η εκτέλεση του προγράμματος PACTE περιέκλειε πολλά προβλήματα, και δεν μπορεί κανείς να μείνει ικανοποιημένος για την διεξαγωγή του, και μάλιστα, όπως ξέρετε, και λόγω της δικαιολογημένης κριτικής που ασκήθηκε κατά την διαδικασία από το Ελεγκτικό Συνέδριο και άλλους για την εφαρμογή του και χρειάστηκε να γίνουν ακόμη αυστηρότεροι οι όροι και τα κριτήρια ενίσχυσης. Πιστεύω ότι, κατ' αρχήν, δεν πρέπει να επανειληφθεί κάτι παρόμοιο στο μέλλον. Γι' αυτό η ΓΔ XVI σκέφτεται επισταμένως, πρώτον, πώς μπορεί κανείς να προωθήσει περαιτέρω τη συνεργασία αυτή, και από την άλλη, πώς μπορούν να αποφευχθούν στο μέλλον παρόμοια γεγονότα. Μπορώ μόνο να σας υποσχεθώ ότι τα προβλήματα του παρελθόντος μας διδάσκουν.

<SPEAKER ID=210 LANGUAGE="EN" NAME="Howitt">
Χαίρομαι για την απάντηση αυτή. Θα ήθελα να ζητήσω από την Επίτροπο να πει κάτι ακόμη για το πρόγραμμα PACTE. Γνωρίζω ότι τις επόμενες εβδομάδες θα καταλήξει σε μια απόφαση σχετικά με το μέλλον του εν λόγω προγράμματος και ότι δεν πρόκειται σήμερα να προβεί σε κάποια ανακοίνωση περί αυτού. Αντιλαμβάνομαι ότι έχει κάποιες ανησυχίες σχετικά με ορισμένα από τα μειονεκτήματα στη διαχείριση του προγράμματος. Αναρωτιέμαι εάν θα δεχθεί σήμερα ότι ορισμένες από τις επικρίσεις κατά του προγράμματος PACTE έγιναν διότι σε ορισμένους από τους ανώτερους υπαλλήλους της δεν αρέσει ο μεγάλος αριθμός των μικρών έργων που συνεπάγεται το πρόγραμμα αυτό: προτιμούν τα μεγαλύτερα ποσά που αναφέρονται στο πρόγραμμα του άρθρου 10; Θα δεχθεί πως υπάρχει κάποιο πλεονέκτημα στην αρχή ότι η διαχείριση του προγράμματος πρέπει να γίνεται από τις ίδιες τις ενώσεις των τοπικών αρχών που έχουν καλές επαφές μεταξύ τους, παρά από ιδιώτες συμβούλους; Αν και προσπαθούμε να επιτύχουμε τη συγκέντρωση των αρμοδιοτήτων, θα δεχθεί άραγε ότι σε αυτό το ιδιαίτερα μικρό, περιφερειακό τμήμα των διαρθρωτικών ταμείων υπάρχει κάποιο πλεονέκτημα σχετικά με τη διατήρηση ενός προγράμματος που παρέχει πολύ μικρά χρηματικά ποσά σε μεγάλο αριθμό τοπικών αρχών που διαφορετικά απλούστατα δεν θα συμμετείχαν;

<SPEAKER ID=211 LANGUAGE="DE" NAME="Wulf-Mathies">
Κύριε Howitt, επί της αρχής, σας συμμερίζομαι απολύτως, γνωρίζω επίσης ότι η απήχηση αυτών των προγραμμάτων είναι εν μέρει πολύ θετική, κυρίως στις κατά τόπους περιφέρειες. Γνωρίζω επίσης, όμως, ότι αν δεν είμαστε σε θέση για την κατάλληλη διαχείριση παρόμοιων προγραμμάτων, η απογοήτευση εκ των υστέρων είναι μεγαλύτερη από την επιτυχία τους. Δεν πρόκειται εδώ για το αν μερικοί υπάλληλοι βλέπουν με καλό μάτι αυτά τα προγράμματα, αλλά απλά και μόνο πρόκειται για το τί είναι σε θέση να καταφέρει η Ευρωπαϊκή Επιτροπή. Πιστεύω, πάντως, ότι πρέπει να σκεφτούμε κάτι όχι μόνο για το πρόγραμμα PACTE αλλά για ολόκληρο το άρθρο 10 "μέτρα», πώς θα διασφαλιστούν τα μικρά προγράμματα ως παράγοντας δραστηριοποίησης, αλλά και πώς θα βρεθούν μορφές διαχείρισης που δεν θα μας ξεπερνούν. Γιατί δεν έχει κανένα νόημα με όλη την καλή μας διάθεση να ξεκινάμε παρόμοια πράγματα και στο τέλος να ναυαγούν, επειδή δεν είμαστε σε θέση να εξασφαλίσουμε την ανάλογη διαχείριση. Γι' αυτό εξετάζουμε όλα αυτά τα πράγματα. Αυτό δεν έχει καμία σχέση, βέβαια, πράγμα που ξέρουμε, με το ότι, βάσει των διαθεσμικών διαπραγματεύσεων, είμαστε υποχρεωμένοι να παρουσιάζουμε προγράμματα για τα οποία προβλέπονται κονδύλια του προϋπολογισμού, χωρίς όμως νομική βάση και γι' αυτό πρέπει να εξετάσουμε ακόμη μια φορά, πώς μπορούμε να εντάξουμε παρόμοια προγράμματα σε πειραματικά σχέδια. Σας παρακαλώ τώρα θερμά να δείξετε κατανόηση για το ότι η Ευρωπαϊκή Επιτροπή δεν δίνει απλά και μόνο υποσχέσεις, αλλά πραγματικά προσπαθεί να βρεί ένα σύστημα που θα μπορεί να διασφαλίζει επίσης μια υπεύθυνη εκτέλεση τέτοιων προγραμμάτων, και μάλιστα σε όλα τα επίπεδα, σε επίπεδο Ευρωπαϊκής Επιτροπής, όσο και σε επίπεδο των υπεύθυνων για την εκτέλεση αρμόδιων οργάνων.

<SPEAKER ID=212 NAME="Πρόεδρος">
Ερώτηση αριθ. 38 του κ. Luis Marinho (Η-0772/97):
<P>
Θέμα: Δηλώσεις του Προέδρου Σαντέρ
<P>
Κατά την πρόσφατη επίσκεψή του στην Πορτογαλία, ο Πρόεδρος Σαντέρ δήλωσε ότι: »Η Πορτογαλία θα εισπράξει, για την περίοδο 2000 έως 2006, διαρθρωτική βοήθεια μεγαλύτερη εκείνης της περιόδου 1994-1999».
<P>
Θα μπορούσε άραγε να αναφέρει η Επιτροπή σε ποιόν παράγοντα βασίζεται μια τόσο σοβαρή δήλωση του Προέδρου;

<SPEAKER ID=213 NAME="Wulf-Mathies">
Κύριε Marinho, οι δηλώσεις του Προέδρου Santer βασίζονται στο έγγραφο Ατζέντα 2000 που υποβλήθηκε τον Ιούλιο. Στον λόγο του ο ίδιος αναφέρθηκε στην αύξηση των πόρων για τον Στόχο 1, που προκύπτουν από την εμμονή της πρότασης της Ευρωπαϊκής Επιτροπής για την έως τότε στάθμιση του στόχου 1, με τα 2/3 δηλαδή των συνολικών πόρων. Εκτός από την περιφέρεια της Λισσαβώνας, που υπερβαίνει αισθητά, το κατώτερο όριο του 75 %, του κατά κεφαλή ακαθάριστου εθνικού προϊόντος, το επίπεδο ευημερίας των περιφερειών της Πορτογαλίας βρίσκεται πολύ κάτω αυτού του ορίου, ώστε χρήζει περαιτέρω ανaπτυξιακών ενισχύσεων, στα πλαίσια του στόχου 1. Περιφέρειες που δεν χρειάζονται πλέον ενίσχυση, πράγμα που αφορά προφανώς την Λισσαβώνα, θα δεχθούν ένα μεγαλοπρεπές phasing out . Τελικά η πρόταση για την διατήρηση του Διαρθρωτικού Ταμείου στην σημερινή του μορφή, δεν θέτει εν αμφιβόλω το αν δικαιούται επιχορηγήσεις η Πορτογαλία, στα πλαίσια αυτού του Ταμείου, επομένως η Πορτογαλία μπορεί και στο μέλλον να διαθέτει αξιοσημείωτους πόρους, μέσω του Διαρθρωτικού Ταμείου και του Ταμείου Συνοχής.

<SPEAKER ID=214 LANGUAGE="PT" NAME="Marinho">
Κύριε Πρόεδρε, είχα σκεφθεί να θέσω ένα ερώτημα στην κυρία Επίτροπο, με σκοπό να μάθω αν στους υπολογισμούς της Επιτροπής είχε συμπεριληφθεί το Ταμείο Συνοχής, η ύπαρξη ενός Ταμείου Συνοχής, ανεξαρτήτως από την προσχώρηση κάποιας χώρας που δικαιούται τους πόρους αυτού του ταμείου, στην πρώτη φάση της Οικονομικής και Νομισματικής Ένωσης. Είμαι αρκετά ικανοποιημένος με την απάντηση που έλαβα, επειδή η κυρία Επίτροπος, προτού προλάβω να θέσω το συγκεκριμένο ερώτημα, με διαβεβαίωσε πως οι χώρες που βρίσκονται στην πρώτη γραμμή της Οικονομικής και Νομισματικής Ένωσης, και συνεπώς θα προσχωρήσουν στο ευρώ, θα συνεχίσουν να δικαιούνται τις ενισχύσεις του Ταμείου Συνοχής, το οποίο θα συνεχίσει να λειτουργεί. Ήταν μια πολύ ωραία απάντηση που, από τη σκοπιά των Πορτογάλων, είναι και εξαιρετικά θετική.

<SPEAKER ID=215 LANGUAGE="DE" NAME="Wulf-Mathies">
Κύριε Πρόεδρε, η "Ατζέντα 2000» παραπαίει, εάν θέλετε, ανάμεσα στην συνέχιση της διαρθρωτικής πολιτικής για τα 15 κράτη μέλη, ανάμεσα στην προένταξη και την διαρθρωτική ενίσχυση νέων κρατών μελών μετά την ένταξή τους. Αυτό που είπα, και που διασφαλίζει υπ' αυτήν την έννοια, και η "Ατζέντα 2000» είναι ότι με την ένταξη, η προώθηση των περιφερειών του στόχου 1 δεν θα ελαττωθεί, αλλά ότι η πρόταση προβλέπει και περαιτέρω, την προς τούτο διάθεση των δύο τρίτων των συνολικών πόρων. Επιπλέον, το Ταμείο Συνοχής μένει ακόμη ανοικτό για τα κράτη μέλη που δεν υπερβαίνουν το 90 % του ακαθάριστου κοινωνικού προϊόντος. Η εξέταση στην ενδιάμεση περίοδο, αφορά αυτό το 90 % και όχι τα μελλοντικά κράτη μέλη, που πρόκειται να προσχωρήσουν στο διάστημα από το 2000 έως το 2006.

<SPEAKER ID=216 LANGUAGE="EN" NAME="Corbett">
Αναρωτιέμαι εάν συμφωνεί η Επίτροπος ότι κατά την εξέταση των περιοχών που θα επιλεγούν στο πλαίσιο του κανόνα του 75 % σε σχέση με τη χρηματοδότηση στο πλαίσιο του Στόχου 1 μετά το 1999, η εφαρμογή του εν λόγω κανόνα με ανελαστικό, καθαρά στατιστικό τρόπο θα ήταν εσφαλμένη, δεδομένου ότι σύμφωνα με ορισμένες, ειλικρινά όχι ιδιαίτερα αξιόπιστες, στατιστικές, ορισμένες περιοχές θα πέσουν ή θα ανέβουν μόλις κάτω ή πάνω από το 75 %. Στην περίπτωση των περιοχών που βρίσκονται στα όρια, δεν θα πρέπει να ληφθούν υπόψη παράγοντες όπως εάν έχουν υπαχθεί στο καθεστώς του Στόχου 1 κατά την τελευταία ανασκόπηση - με άλλα λόγια, εάν είναι περιοχές που μόλις υπήχθησαν στο εν λόγω καθεστώς και μόλις τώρα απέκτησαν την υποδομή και έθεσαν σε εφαρμογή τις διαδικασίες για να επωφεληθούν από αυτό; Δεν θα είχε κανένα νόημα να αποκλειστούν, τη στιγμή ακριβώς που αρχίζουν να επωφελούνται και να σημειώνουν θετικά αποτελέσματα, και η παράμετρος αυτή αξίζει να εξεταστεί.

<SPEAKER ID=217 NAME="Πρόεδρος">
Κύριε Corbett, οφείλω να σας επισημάνω ότι η ερώτησή σας ξεφεύγει από το πλαίσιο της ερώτησης του κ. Marinho. Έχουμε μια ερώτηση με θέμα που αφορά την Πορτογαλία, και εσείς ξεφύγατε αρκετά από το συγκεκριμένο θέμα. Δεν γνωρίζω αν η κ. Wulf-Mathies επιθυμεί να απαντήσει στην ερώτησή σας, αλλά εν πάση περιπτώσει καλό είναι να μη ξεφεύγουμε από τα πλαίσια των ερωτήσεων που υποβάλλονται.
<P>
Κυρία Wulf-Mathies, έχετε το λόγο, εάν επιθυμείτε να απαντήσετε.

<SPEAKER ID=218 LANGUAGE="DE" NAME="Wulf-Mathies">
Κύριε Πρόεδρε, νομίζω όι μπορώ να το θίξω τώρα σύντομα, αφού θα αναφερθώ ειδικότερα στην ερώτηση σας και αργότερα. Όμως την βάση υπολογισμού για το κατά πόσον χρειάζονται ενίσχυση οι περιφέρειες αποτελεί η τελευταία τριετία για την οποία υπάρχουν διαθέσιμα στοιχεία για τις περιφέρειες. Το πρόβλημα μας τώρα έγκειται στο ότι, πρέπει να προβούμε σε σταθερές εκτιμήσεις, και όσο και αν κατανοώ τα θαυμάσια επιχειρήματα του καθένα, πιστεύω ότι θα υπήρχε ένα τρομερό μπέρδεμα αν δεν βασιζόμαστε σε κάποια δεδομένα κριτήρια. Απ' όσο βλέπω, το κριτήριο του 75 %, παραμένει αναμφισβήτητο, σε ολόκληρη τη κοινοτική επικράτεια.

<SPEAKER ID=219 NAME="Πρόεδρος">
Ερώτηση αριθ. 39 του κ. Hugh McMahon (Η-0777/97):
<P>
Θέμα: Ατζέντα 2000
<P>
Στους προβληματισμούς της σχετικά με το νέο στόχο 2, η Ατζέντα 2000 αναφέρει ότι «θα πρέπει να προσδιοριστεί ένας περιορισμένος αριθμός σημαντικών περιοχών προκειμένου να διευκολυνθεί μία ολοκληρωμένη στρατηγική ανάπτυξης». Ποιά είναι η άποψη της Επιτροπής γιά τον τρόπο με τον οποίο θα πρέπει να προσδιοριστούν αυτές οι «σημαντικές περιοχές», πρόκειται να χρησιμοποιηθεί γιά αυτό το σκοπό η ταξινόμηση NUTS 1 ή NUTS 2 και πρόκειται η τελική απόφαση να ληφθεί από έκαστο κράτος μέλος;

<SPEAKER ID=220 NAME="Wulf-Mathies">
Κύριε Πρόεδρε, κ. Mc Mahon, στην "Ατζέντα 2000» η Ευρωπαϊκή Επιτροπή πρότεινε να επιβληθούν απλά, διαφανή και ειδικά κοινοτικά κριτήρια ενισχύσεων για τα διάφορα είδη περιοχών που υπάγονται στο νέο στόχο 2. Αυτά τα κριτήρια πρέπει να λαμβάνουν υπόψη τις προτεραιότητες των κρατών μελών. Οι σχετικές περιοχές πρέπει γι' αυτό να καθορίζονται, στο πλαίσιο της εταιρικής σχέσης μεταξύ Ευρωπαϊκής Επιτροπής και των επί μέρους αρμόδιων αρχών, και έτσι η βοήθεια να επικεντρωθεί στις περιοχές που μειονεκτούν περισσότερο.
<P>
Η υλοποίηση μιας ολοκληρωμένης στρατηγικής περιφερειακής ανάπτυξης, στην οποία συναρμόζονται και τα μέτρα για την ολοκλήρωση ης υποδομής, του ανθρώπινου δυναμικού και της οικονομίας, απαιτεί τελικά συγκεκριμένα μεγέθη. Η εμπειρία από τους στόχους 2 και 5β δείχνει ότι οι περιφέρειες και περιοχές NUTS-3 με την μεγαλύτερη συνοχή της τοπικής τους οικονομίας, που από άποψη τεχνικής διοίκησης μπορούν να οριοθετηθούν καλύτερα, είναι περισσότερο κατάλληλες για χωροταξικά σχέδια. Η Ευρωπαϊκή Επιτροπή προσπαθεί, εντούτοις, να επιδείξει μια κάποια ευελιξία που να επιτρέπει να ληφθούν υπόψη εθνικά και περιφερειακά κριτήρια.

<SPEAKER ID=221 LANGUAGE="EN" NAME="McMahon">
Ευχαριστώ την Επίτροπο για την απάντησή της. Ποιος θα πάρει την απόφαση για τα κριτήρια; Η απόφαση αυτή θα είναι κοινή, απόφαση της Επιτροπής ή των κρατών μελών;
<P>
Δεύτερον, σε ποιο επίπεδο θα βασιστεί; Θα είναι το NUTS 1, το NUTS 2 ή το NUTS 3; Είναι σημαντικό να έχουμε κάποια ένδειξη για το επίπεδο που σκέφτεται η Επιτροπή. Πότε αναμένεται να ληφθεί η απόφαση;

<SPEAKER ID=222 LANGUAGE="DE" NAME="Wulf-Mathies">
Κύριε Πρόεδρε, στην απάντησή μου επισημαίνω ότι ξεκινώ με αφετηρία ότι οι περιοχές NUTS-3, δηλαδή το επίπεδο NUTS-3 αποτελεί κατ' αρχήν το καταλληλότερο επίπεδο. Ποιός αποφασίζει; Κατ' αρχήν στους νέους κανονισμούς για τα Διαρθρωτικά Ταμεία θα καθοριστούν τα κριτήρια για το ποιες περιοχές πρέπει να ενισχυθούν και έτσι θα υποστηριχθούν από την Ευρωπαϊκή Επιτροπή κριτήρια, τα οποία φυσικά χρειάζονται την έγκριση των κρατών μελών. Τα εθνικά κριτήρια που επιθυμούμε να ληφθούν υπόψη συμπληρωματικά θα προτείνονται από τα κράτη μέλη και η Ευρωπαϊκή Επιτροπή, ως εταίρος, θα εξετάσει κατά πόσον αυτά ανταποκρίνονται στους επιδιωκόμενους στόχους και επιπτώσεις.
<P>
Τρίτο ερώτημα: πότε; Η Ευρωπαϊκή Επιτροπή προτίθεται να υποβάλει τους νέους κανονισμούς για τα Διαρθρωτικά Ταμεία του χρόνου, γύρω στο Πάσχα, και όλες οι περαιτέρω αποφάσεις εξαρτώνται, στη συνέχεια, από το Συμβούλιο, όχι μόνο όσον αφορά τις χρηματοδοτικές προοπτικές, αλλά και όσον αφορά τους κανονισμούς περί Διαρθρωτικών Ταμείων. Εδώ, στην διαδικασία αυτή, δεν είναι η Ευρωπαϊκή Επιτροπή η μόνη κυρίαρχος του παιχνιδιού.

<SPEAKER ID=223 LANGUAGE="ES" NAME="Imaz San Miguel">
Κύριε Πρόεδρε, θα ήθελα να ευχαριστήσω την Επίτροπο για την απάντησή της και να την παρακαλέσω, αν είναι δυνατόν, να κάνει κάποια σχόλια σχετικά με τα κριτήρια επιλεξιμότητας αυτών των σημαντικών περιοχών για το στόχο 2. Και αναφέρομαι ουσιαστικά στις βιομηχανικές ζώνες στις οποίες γίνεται αναφορά στην Ατζέντα 2000. Θα επιθυμούσα να μάθω εάν η Επίτροπος πιστεύει πως το υψηλό ποσοστό ανεργίας θα αποτελέσει ένα από τα κριτήρια επιλεξιμότητας των εν λόγω σημαντικών περιοχών για το στόχο 2, εάν το σχετικό βάρος της βιομηχανίας στο πλαίσιο της οικονομικής διάρθρωσης αυτών των περιοχών θα αποτελέσει κριτήριο επιλεξιμότητας, εάν το ποσοστό χαμένων θέσεων εργασίας σε καίριους βιομηχανικούς τομείς θα αποτελέσει κριτήριο επιλεξιμότητας, εάν τα πρόσθετα προβλήματα που προκύπτουν από τον κοινωνικό αποκλεισμό θα αποτελέσουν άλλο ένα κριτήριο επιλεξιμότητας και, τέλος, εάν ο διασυνοριακός χαρακτήρας αυτών των περιοχών που εμφανίζουν διαρθρωτικά προβλήματα, στο βαθμό που ενδέχεται να επιδεινώσει τα πρόσθετα διαρθρωτικά προβλήματα των περιφερειών που εντάσσονται στο στόχο 2, θα μπορούσε επίσης να αποτελέσει ένα συμπληρωματικό κριτήριο επιλεξιμότητας των περιοχών του στόχου 2.

<SPEAKER ID=224 LANGUAGE="DE" NAME="Wulf-Mathies">
Ευχαρίστως, να το κάνω, κύριε Πρόεδρε! Αυτή την στιγμή βρισκόμαστε σε φάση επεξεργασίας των κριτηρίων. Γι' αυτό δεν μπορώ να σας δώσω μία τελεσίδικη απάντηση: όμως σωστό είναι, ασφαλώς, να ληφθούν υπόψη όλα τα κριτήρια που αναφέρατε, π.χ. οι βιομηχανικές περιοχές, η εξάρτηση από ένα συγκεκριμένο βιομηχανικό κλάδο, μία συναφής, ιδιαίτερα υψηλή ανεργία για τις αστικές περιοχές, π.χ. ο βαθμός κοινωνικού αποκλεισμού και για τις αγροτικές περιοχές όχι μόνον η εξάρτησή τους από την γεωργία αλλά και οι συναφέις με την υποχώρηση της γεωργίας, κίνδυνοι μετανάστευσης.
<P>
Θα αναπτύξουμε λοιπόν κριτήρια ενίσχυσης, που έχουν προσανατολισμούς ανάλογους με την προέλευση των προβλημάτων - βιομηχανικές περιοχές, αγροτικές περιοχές, αστικά τμήματα. Επιθυμούμε όμως τα σχετικά μέτρα να λαμβάνονται, με βάση ένα πρόγραμμα και μια ολοκληρωμένη ιδέα ανάπτυξης, γιατί δεν μας ενδιαφέρει να κοιτάμε συνέχεια πίσω στο παρελθόν, αλλά να αναπτύσουμε προοπτικές για το μέλλον.
<P>
Θα κάνουμε σχετικές προτάσεις στους κανονισμούς για τα Διαρθρωτικά Ταμεία, και είμαι σίγουρη ότι τότε θα μπορέσουμε να συζητήσουμε πάλι για τα επιμέρους κριτήρια.

<SPEAKER ID=225 NAME="Πρόεδρος">
Σας ευχαριστώ πολύ, κυρία Wulf-Mathies, για την παρουσία σας ανάμεσά μας.
<P>
Δεδομένου ότι ο διαθέσιμος χρόνος για την Ώρα των Ερωτήσεων προς την Επιτροπή εξαντλήθηκε, οι ερωτήσεις αριθ. 40 έως 79 θα λάβουν γραπτή απάντηση .

<SPEAKER ID=226 NAME="Πρόεδρος">
Η Ώρα των Ερωτήσεων έληξε.

<SPEAKER ID=227 NAME="Πρόεδρος">
Ο κ. Howitt έχει το λόγο για θέμα διαδικασίας.

<SPEAKER ID=228 LANGUAGE="EN" NAME="Howitt">
Σας συγχαίρω, κ. Πρόεδρε, επειδή όχι μόνο τηρήσατε αλλά και υπερβήκατε τη χρονική διάρκεια της Ώρας των Ερωτήσεων. Πρόκειται για μια απόφαση που έχει την πλήρη υποστήριξή μου. Μήπως μπορείτε να σχολιάσετε εν συντομία τις συνέπειες για την βραδυνή ημερήσια διάταξη; Τη στιγμή αυτή έχει προγραμματιστεί μια συζήτηση ανάμεσα στις 12 τα μεσάνυχτα και στις 12.30 π.μ. Εάν υπερβούμε τα χρονικά όρια, η εν λόγω συζήτηση μπορεί να ξεκινήσει ακόμη αργότερα. Μπορείτε να δώσετε ορισμένες οδηγίες στους βουλευτές για τις συνέπειες της σημερινής συνεδρίας; Θα ολοκληρωθεί η ημερήσια διάταξη ή ορισμένες εκθέσεις πρόκειται να αναβληθούν;

<SPEAKER ID=229 NAME="Πρόεδρος">
Οι υπηρεσίες της Συνέλευσης με πληροφορούν πως προβλέπεται ότι απόψε θα μπορέσουμε να εξαντλήσουμε όλο το προβλεπόμενο πρόγραμμα μεσα σε χρονικά περιθώρια που, πράγματι, θα μας οδηγήσουν ώς τις 24.30. Αυτή την πληροφορία έχω. Θα εξαρτηθεί όμως επίσης και από την πειθαρχία των βουλευτών που πρόκειται να παρέμβουν, καθώς και από την τήρηση από μεριάς τους του χρόνου ομιλίας που διαθέτουν, κάτι που δεν τηρείται πάντα με τον επιθυμητό τρόπο.
<P>
(Η συνεδρίαση διακοπείσα στις 19.10 επαναλαμβάνεται στις 21.00)

<CHAPTER ID=10>
Μερική απασχόληση - Απασχόληση (συνέχεια)
<SPEAKER ID=230 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης επί:
<P>
της έκθεσης Jφns (Α4-0352/97) εξ ονόματος της Επιτροπής Απασχόλησης και Κοινωνικών Υποθέσεων σχετικά με την πρόταση της Επιτροπής για την έκδοση οδηγίας του Συμβουλίου που αφορά τη συμφωνία-πλαίσιο για την εργασία μερικής απασχόλησης που συνήφθη από την UNICE, την CEEP και την CES (COM(97)0392-C40551/97-97/0221(SYN)) και-της έκθεσης Hernαndez Mollar (A4-0353/97) εξ ονόματος της Επιτροπής Απασχόλησης και Κοινωνικών Υποθέσεων σχετικά με την έκθεση της Επιτροπής "Η απασχόληση στην Ευρώπη - 1997» (CΟΜ(97)0479-C40336/97)
<SPEAKER ID=231 LANGUAGE="SV" NAME="Carlsson">
Κύριε Πρόεδρε, θέλω να κάνω μόνο μια προσθήκη ώστε να είναι σωστό στα πρακτικά. Υπήρξε ένας ισχυρισμός προηγουμένως από έναν σουηδό βουλευτή ότι δεν ήμουν εδώ κατά την προηγούμενη ομιλία του. Ήμουν , και άκουσα την επίθεσή του εναντίον μου. Τώρα όμως δεν υπάρχει λόγος να ανταπαντήσω, διότι ακριβώς τώρα δεν είναι αυτός εδώ.

<SPEAKER ID=232 NAME="Πρόεδρος">
Σας ευχαριστώ, κυρία Carlsson. Μα πώς σας παρέβλεψε;

<SPEAKER ID=233 LANGUAGE="ES" NAME="Garcνa-Margallo y Marfil">
Κύριε Πρόεδρε, συγχαίρω τους δύο εισηγητές - όχι για να είμαι τυπικός - διότι πραγματικά έκαναν ότι καλύτερο θα μπορούσε να γίνει όσον αφορά αυτό το θέμα. Επίσης, ο κύριος Eπίτροπος θα μπορούσε να είχε πείσει με αυτά τα επιχειρήματα ή με εκείνα που χρησιμοποίησε η Επιτροπή, τους 15 νέους που είχαν κληθεί κατά τη δεύτερη ημέρα της Συνόδου Κορυφής του Λουξεμβούργου.
<P>
Ίσως, τουλάχιστον εδώ σε αυτό το Κοινοβούλιο, θα πρέπει να συνηθίσουμε να παραδεχόμαστε πως όσον αφορά την απασχόληση, εδώ και πολύ καιρό μας λείπει ένας θεωρητικός κανόνας, ότι τα διδάγματα του "benchmarking» - δηλαδή η σύγκριση της ευρωπαϊκής βιομηχανίας με την αμερικανική και την ιαπωνική, οι οποίες μας παίρνουν τις ποσοστώσεις αγοράς στις βιομηχανικές χώρες, και το κάνουν αρκετά καλύτερα από εμάς όσον αφορά τη δημιουργία απασχόλησης - προσφέρουν κάποια μαθήματα αλλά, σίγουρα, δεν είναι επαρκή ώστε να λυθεί το πρόβλημα.
<P>
Από αυτή την εμπειρία - όχι από τον θεωρητικό κανόνα - γνωρίζουμε πως οι υπηρεσίες οι οποίες επηρεάζουν την ανταγωνιστικότητα των επιχειρήσεων είναι ακριβότερες εδώ από ό, τι στη άλλη πλευρά του Ατλαντικού και πως πρέπει να οδεύσουμε - να συνεχίσουμε να οδεύουμε - προς την ελευθέρωση.
<P>
Γνωρίζουμε πως οι υποδομές μας είναι φτωχότερες, αλλά γνωρίζουμε επίσης πως η Ευρωπαϊκή Ένωση δεν βρίσκει ποτέ αρκετούς πόρους για να δημιουργήσει τις υποδομές που απαιτούνται για τη δημιουργία απασχόλησης.
<P>
Γνωρίζουμε επίσης πως οι ικανότητές μας όσον αφορά την έρευνα και την ανάπτυξη είναι χαμηλότερες από εκείνες των Ηνωμένων Πολιτειών, πως η συμμετοχή της ιδιωτικής πρωτοβουλίας σε αυτή την προσπάθεια είναι μικρότερη και πως οι τεχνικές που έχουμε επιλέξει, η άμεση ενίσχυση, λειτουργούν χειρότερα από τις φορολογικές επιδοτήσεις που συνδέονται με το κέρδος.
<P>
Και επαναλαμβάνουμε πως η φορολογία στον παράγοντα απασχόληση έχει αυξηθεί πάρα πολύ ενώ έχει μειωθεί στον παράγοντα κεφάλαιο.
<P>
Αυτό που όμως δεν συμπίπτει με αυτή τη διάγνωση είναι οι λύσεις που συζητούμε εδώ. Είναι σαφές πως η επιβολή ενός φόρου στην ενέργεια δεν λύνει το πρόβλημα. Είναι σαφές πως, για να μειώσουμε τις εισφορές της κοινωνικής ασφάλισης - και αυτή είναι η βασική ιδέα, κύριε Πρόεδρε - πρέπει να αρχίσουμε να σκεφτόμαστε αν ο φόρος προστιθέμενης αξίας που έχουμε με άμεση έκπτωση από τα επενδυτικά αγαθά είναι συνεκτικός με αυτή την κατάσταση της απασχόλησης. Ήταν όταν άρχισε να εφαρμόζεται. Ίσως θα πρέπει να αρχίσουμε να σκεφτόμαστε έναν ΦΠΑ στον οποίο ο φόρος επί των επενδυτικών αγαθών να εκπίπτει άμεσα ούτως ώστε να καθιστά σχετικά ακριβότερο τον παράγοντα κεφάλαιο σε σχέση με το εργατικό δυναμικό και να ευνοεί την αντικατάσταση των τεχνικών εντάσεω κεφαλαίου με τεχνικές εντάσεως εργατικού δυναμικού.

<SPEAKER ID=234 LANGUAGE="IT" NAME="Ghilardotti">
Κύριε Πρόεδρε, και εγώ θέλω να συγχαρώ τους δύο εισηγητές για την θαυμάσια εργασία τους και να ασχοληθώ ειδικά με την έκθεση της κ. Jφns σχετικά με τη συμφωνία για τη μερική απασχόληση, όπως αναφέρεται στο κοινωνικό πρωτόκολλο. Είναι καιρός που υπάρχει σε όλα τα έγγραφα μία μαγική λέξη: ευελιξία. Το Συμβούλιο τη χρησιμοποιεί πάρα πολύ, η ίδια η Επιτροπή τη χρησιμοποιεί στις κατευθυντήριες γραμμές, οι κοινωνικοί εταίροι, επίσης, το Ευρωπαϊκό Κοινοβούλιο στα ψηφίσματά του τη θεωρεί ένα από τα μέσα για την αντιμετώπιση του προβλήματος της απασχόλησης.
<P>
Για να αποτελεί πραγματικά αποτελεσματικό μέσο, η ευελιξία πρέπει να ενδιαφέρει και να συμφέρει όλους: εργαζόμενους και εργοδότες. Πρέπει να ευνοεί τη λύση προβλημάτων, δηλαδή να είναι σε θέση να αυξήσει την απασχόληση, να ευνοεί τον συμβιβασμό μεταξύ εργασίας και οικογενειακών υποχρεώσεων για άντρες και γυναίκες, να μην κάνει διακρίσεις στις συνθήκες εργασίας, στις αμοιβές, στην κοινωνική και προληπτική ασφάλιση, να μην ποινικοποιεί την επαγγελματική σταδιοδρομία. Από την άποψη αυτή, η θέση του Συμβουλίου είναι πολύ αντιφατική. Πράγματι, το Συμβούλιο από τη μία πλευρά επικαλείται την ευελιξία ως αποτελεσματικό μέσο, όμως έπειτα, από την άλλη, δεν είναι διατεθειμένο ούτε να προσυπογράψει υποχρεώσεις ούτε να ορίσει κανόνες που θα διέπουν την ευελιξία ώστε να καθίσταται δυνατή η εφαρμογή της.
<P>
Τα πρώτα κείμενα που αναφέρονται σε κανονισμούς όσον αφορά στην άτυπη εργασία της Επιτροπής ανάγονται στη δεκαετία του «80. Σήμερα, στο τέλος του 1997, αντιμετωπίζουμε ένα μονομερές πρόβλημα στη δημιουργία κανονισμών σχετικά με την άτυπη εργασία, τη μερική απασχόληση, τη συμφωνία μεταξύ των κοινωνικών εταίρων, την οποία βέβαια θεωρούμε θετική, επειδή πιστεύουμε ότι ο κοινωνικός διάλογος πρέπει να αναπτυχθεί, εντούτοις θεωρούμε ότι είναι ιδιαίτερα μονομερής. Εγκρίνουμε την έκθεση της κ. Jφns και πιστεύουμε ότι τα λόγια της μας διαφωτίζουν· την εγκρίνουμε επειδή στην πραγματικότητα θεωρούμε τη συμφωνία αβλαβή, όμως αντιλαμβανόμαστε ότι δεν συμβάλλει στο να κάνουμε ουσιαστικά βήματα μπροστά. Ακόμα πιο αντιφατικοί είναι οι εργοδότες· πιστεύω ότι υπήρξαν το βασικό στοιχείο που κατέστησε τη συμφωνία πολύ άτολμη στην αντιμετώπιση του προβλήματος· πράγματι, πολύ συχνά οι εργοδότες - αυτή είναι η περίπτωση στη χώρα μου - αντιλαμβάνονται την ευελιξία ως μονόδρομο, δηλαδή ως ελευθερία να κάνουν όποιες συμφωνίες θέλουν στην επιχείρηση, χωρίς να λαμβάνουν υπόψη τους τα δικαιώματα κανενός άλλου.
<P>
Η συμφωνία αυτή είναι συνεπώς μονομερής, επειδή αντιμετωπίζει μόνο ένα μέρος των προβλημάτων. Μαζί με την κ. Jφns απευθύνουμε έκκληση στην Επιτροπή ώστε, επιτέλους, η ίδια να λάβει πραγματικά κάποιες θέσεις, να προτείνει μία οδηγία για την άτυπη εργασία, να ελέγχει όλα τα στοιχεία, διότι στην αντίθετη περίπτωση, η ευελιξία παραμένει μία λέξη χωρίς περιεχόμενο και ακόμα περισσότερο επικίνδυνη.

<SPEAKER ID=235 LANGUAGE="FR" NAME="Lulling">
Κύριε Πρόεδρε, είναι δυστυχώς παράδοση στην Ευρωπαϊκή Κοινότητα, όταν πρόκειται για θέμα το οποίο αφορά κυρίως τις γυναίκες, να πρέπει να οπλιστούμε με υπομονή γιατί χρειάζονται τουλάχιστον μερικές δωδεκαετίες μέχρι να υιοθετηθεί ένα νομοθετικό κείμενο. Αυτό ισχύει και για την εφαρμογή του άρθρου 119 για την ισότητα στις αμοιβές, την ισότητα της αντιμετώπισης στην κοινωνική ασφάλιση, στη διευθέτηση του βάρους της απόδειξης. Τα αποτελέσματα είναι αποκαρδιωτικά.
<P>
Αυτό ισχύει και τώρα στην περίπτωση της εργασίας μερικής απασχόλησης. Προκειμένου να εξαλειφθούν οι διακρίσεις εις βάρος των εργαζομένων μερικής απασχόλησης, όπου η μεγάλη πλειοψηφία - άνω από 80 % - είναι γυναίκες, η Επιτροπή είχε υποβάλει, πριν από σχεδόν είκοσι χρόνια, μία καλή πρόταση οδηγίας για εκούσια εργασία μερικής απασχόλησης. Σε αυτή τη βάση άλλωστε, στη χώρα μου, το Δουκάτο του Λουξεμβούργου θεσπίσαμε ένα νόμο πριν από μερικά χρόνια, χωρίς να περιμένουμε την κοινοτική οδηγία.
<P>
Τώρα αντιμετωπίζουμε μια συμφωνία-πλαίσιο με ορισμένους κοινωνικούς εταίρους - οι ΜΜΕ δεν εκπροσωπούνται - για τη μερική απασχόληση, μία συμφωνία την οποία θα χαρακτήριζα "ήπια» σε σχέση με την αρχική οδηγία, και μάλιστα σε σχέση με την έκδοση του 1983.
<P>
Καταρχήν, λείπει μια σημαντική λέξη: εκούσια. Διότι αυτό που πρέπει να ρυθμισθεί σε ευρωπαϊκό επίπεδο, είναι η "εκούσια» εργασία μερικής απασχόλησης. Η εργασία αυτή δεν είναι άτυπη, το αντίθετο μάλιστα. Στο μέλλον θα είναι ακόμη λιγότερο, και η λογική λύση η οποία δεν προκαλεί διακρίσεις είναι να εφαρμοσθούν στους εργαζόμενους μερικής απασχόλησης οι ίδιες συνθήκες μισθού, εργασίας, προαγωγών, κοινωνικής ασφάλισης όπως και για τους εργαζομένους πλήρους απασχόλησης- εννοείται βέβαια αναλογικά προς τις ώρες εργασίας. Όμως αυτή η λογική αρχή, η οποία δεν προκαλεί διακρίσεις, δεν γίνεται εύκολα κατανοητή από όλους.
<P>
Κατανοώ ότι στον τομέα της κοινωνικής ασφάλισης, για παράδειγμα της ασφάλισης συντάξεως, πρέπει να έχει φθάσει κάποιος σε ένα σημείο προκειμένου να μπορεί να έχει δικαίωμα στην ελάχιστη σύνταξη. Κατανοώ ότι για την ασφάλιση ασθενείας, μπορεί να φανεί παράλογο να εργάζεται κάποιος μία ώρα την εβδομάδα και να είναι ασφαλισμένος με εξαιρετικά χαμηλή εισφορά ενώ η ασθένεια ή η εγχείριση κοστίζουν στο ταμείο ασφάλισης ασθένειας όσο και για ένα εργαζόμενο πλήρους απασχόλησης.
<P>
Γνωρίζουμε τα προβλήματα και ελπίζω, κύριε Πρόεδρε, κύριε Επίτροπε, ...
<P>
(Ο Πρόεδρος καλεί τον ομιλητή να ολοκληρώσει) Θα έλεγα ότι έχουμε την πρόθεση να ζητήσουμε την ανάκληση της πρότασης. Όμως θα ψηφίσω υπέρ, ελπίζοντας ότι θα μπορέσει να συμβάλει την εξάλειψη των διακρίσεων.

<SPEAKER ID=236 LANGUAGE="NL" NAME="Van Lancker">
Κύριε Πρόεδρε, χαίρομαι πολύ που ο Επίτροπος παρευρίσκεται πάντα εδώ, παρά την προχωρημένη ώρα. Ένα πρέπει να ειπωθεί: μιλάμε πολύ για ευελιξία, αλλά τώρα μόλις το Κοινοβούλιο έδειξε και πάλι πόσο λίγο ευέλικτοι είμαστε εμείς οι ίδιοι στην εφαρμογή του Κανονισμού μας. Τέλος πάντων, παρά ταύτα συγχαίρω τον συνάδελφο κ. Hernαndez Mollar για την έκθεσή του. Τη θεωρώ, κύριοι συνάδελφοι, πολύ χρήσιμο συμπλήρωμα στα όσα έθεσε ο κ. Van Velzen στη δική του έκθεση. Η έκθεση περιλαμβάνει μερικά θέματα που απειλούνται να εξαφανισθούν από το τραπέζι της Συνόδου Κορυφής του Λουξεμβούργου. Θα ήθελα να θέσω τρία θέματα. Πρώτο και κυριότερο, στην έκθεση δίδεται μεγάλη σημασία στην εισοδηματική πολιτική και την κοινωνική προστασία στο πλαίσιο της πολιτικής απασχόλησης. Αποτελούσε άλλωστε, κύριε Επίτροπε, ένα από τα κυριότερα θέματα κατά την εβδομάδα για την απασχόληση , η οποία έλαβε χώρα την περασμένη εβδομάδα. Πρόσφατα έλαβα μία μελέτη, την οποία σας συνιστώ, κύριοι συνάδελφοι, να τη διαβάσετε. Δείχνει ξεκάθαρα ότι οι χώρες της Ευρωπαϊκής Ένωσης αδιαφορούν πλήρως για τις κλασσικές συνταγές του ΟΟΣΑ. Μεγαλύτερη κλίμακα μισθών, περισσότερη ευελιξία αμοιβής, λιγότερο γενναιόδωρα επιδόματα, όλα αυτά δεν επηρεάζουν σχεδόν καθόλου τον βαθμό απασχόλησης, συνάδελφε κ. Carlsson, και οπωσδήποτε δεν επηρεάζουν την ανεργία. Τέτοια πολιτική οδηγεί μόνο σε διάβρωση των χαμηλών μισθών και οπωσδήποτε στην υποβάθμιση του επιπέδου διαβίωσης των πολιτών. Πρόκειται για μία επιλογή την οποία δεν επιτρέπεται να πραγματοποιήσει η Σύνοδος Κορυφής του Λουξεμβούργου. Το θέμα δεν είναι είτε κοινωνική προστασία, είτε απασχόληση. Πρέπει να αναζητούνται τρόποι να συνδυάζονται και τα δύο. Τοπική απασχόληση, γειτονικές υπηρεσίες, σύμφωνοι. Είμαστε υπέρ, αλλά με σεβασμό στους σωστούς όρους αμοιβής και όχι με τη μορφή workfare , υποχρεωτικής εργασίας.
<P>
Συνάδελφε κ. Pronk, εμείς οι σοσιαλιστές είμαστε υπέρ της προώθησης της μερικής απασχόλησης και της προσωρινής διακοπής της σταδιοδρομίας, για άνδρες και γυναίκες αν γίνεται, αλλά με σωστή κοινωνική κάλυψη, ώστε να μην ωθούνται οι άνθρωποι σε αβέβαιες συνθήκες διαβίωσης.
<P>
Κύριε Πρόεδρε, νομίζω ότι έχω τρία λεπτά, κι όχι μόνο δύο. Δεύτερο θέμα που θα ήθελα να θέσω είναι ότι στην έκθεση επαναφέρεται άλλο ένα θέμα που αμελήθηκε, δηλαδή η μείωση του ωραρίου εργασίας. Είμαι ιδιαίτερα ικανοποιημένη γι' αυτό. Το Ευρωπαϊκό Κοινοβούλιο ζήτησε ήδη το 1996 από την Επιτροπή, κύριε Επίτροπε, να εκπονήσει μία μελέτη, μία συγκριτική μελέτη για επιτυχή παραδείγματα τρόπων με τους οποίους μπορεί να μειωθεί το ωράριο εργασίας και τρόπων με τους οποίους η μείωση των εισφορών κοινωνικής ασφάλισης μπορεί να συμβάλει στη μείωση του ωραρίου εργασίας. Δυστυχώς, στη νέα έκθεση της Επιτροπής σχετικά με ένα πρόγραμμα απασχόλησης για το έτος 2000, δεν βρήκα ούτε λέξη για το θέμα. Γνωρίζω ότι το θέμα προυσιάζει πολλές διαφορές ανάμεσα στις χώρες της Ευρωπαϊκής Ένωσης· γνωρίζω ακόμα ότι η ένωση των εργοδοτών, η UNICE, δεν δείχνει καθόλου πρόθυμη. Εντούτοις, αυτό αποτελεί για την Ευρωπαϊκή Επιτροπή έναν λόγο παραπάνω, κύριε Επίτροπε, να ξανανοίξει τη συζήτηση για τη μείωση του ωραρίου εργασίας. Ξέρω ότι όλα αυτά τα θέματα δεν θα διεκπεραιωθούν στη Σύνοδο Κορυφής του Λουξεμβούργου ή θα συζητηθούν εν συντομία. Εύχομαι όμως οι υπουργοί να ξεκινήσουν τουλάχιστον τη συζήτηση γι' αυτά τα σημαντικά ζητήματα.

<SPEAKER ID=237 LANGUAGE="DE" NAME="Schiedermeier">
Κύριε Πρόεδρε, ευχαριστώ πολύ τη συνάδελφο κ. Jφns για την έκθεσή της. Μοιράζομαι τις εκτιμήσεις της στο σύνολό τους, και μάλιστα στην αρχική διατύπωση της έκθεσης και γι' αυτό επιτρέψατέ μου να κάνω μερικές γενικές αναφορές σχετικά με τον κοινωνικό διάλογο. Σίγουρα είναι πολύτιμος, μόνο τα μέχρι τώρα αποτελέσματα των κοινωνικών εταίρων στην Ευρώπη, είτε η γονική άδεια είτε η μερική απασχόληση, είναι δυστυχώς, με όλη την σημασία της λέξεως, μινιμαλιστικά. Με αυτό δεν μπορούμε να είμαστε ευχαριστημένοι. Γι' αυτό δεν μοιράζομαι την ευφορία, κύριε Επίτροπε, για τα αποτελέσματα του κοινωνικού διαλόγου που υπάρχουν μέχρι τώρα. Έχουμε βάλει μόνο ένα πόδι στην πόρτα. Πρέπει να την ανοίξουμε περισσότερο και εδώ ελπίζω συνάμα στην υποστήριξή σας. Δεν είμαι βέβαια εντελώς σίγουρος, εάν η υποστήριξή σας θα είναι αρκετά ισχυρή.
<P>
Σε περίπτωση βέβαια που θα μας παρουσιαζόταν για τρίτη φορά μία συμφωνία με τόσο λίγη αξία, είμαι της γνώμης ότι τότε θα πρέπει να την απορρίψουμε. Ευχαριστώ επίσης τον συνάδελφο κ. Hernαndez Mollar. Αυτός έδωσε σημαντικά ερεθίσματα για τη Σύνοδο Κορυφής για την Απασχόληση, τα οποία εγώ υποστηρίζω σε μεγάλο βαθμό. Φοβάμαι μόνο, κύριε συνάδελφε, ότι το Συμβούλιο θα υποταγεί στον μινιμαλισμό, όπως και οι κοινωνικοί εταίροι στο Λουξεμβούργο, και ότι το αποτέλεσμα γι' αυτό θα είναι να εισπράξουμε εμείς τα χτυπήματα από τον λαό, γιατί προηγουμένως δώσαμε περισσότερες ελπίδες απ' όσες θέλει να εκπληρώσει το Συμβούλιο. Ελπίζω μόνο να μην εκπληρωθούν οι προβλέψεις μου.

<SPEAKER ID=238 NAME="Flynn">
Θα ήθελα να ευχαριστήσω όλους εκείνους που συνέβαλαν στη συζήτηση, όπως επίσης όλους όσοι επέστρεψαν για να παρακολουθήσουν το τελευταίο μέρος της. Απομένουν δύο διαφορετικά θέματα προς συζήτηση και θα ήθελα να αναφερθώ στις δύο εκθέσεις χωριστά.
<P>
Πρώτον, η έκθεση "Η απασχόληση στην Ευρώπη» 1997 αποτελεί μέρος του πακέτου περί απασχόλησης που υιοθετήθηκε από την Επιτροπή την 1η Οκτωβρίου μαζί με την κοινή έκθεση και την πρόταση της Επιτροπής για τις κατευθυντήριες γραμμές σχετικά με την απασχόληση. Οι αξιότιμοι βουλευτές θα πρέπει να θυμούνται ότι είχαμε μία εξαιρετική συζήτηση για τις κατευθυντήριες γραμμές στην τελευταία σύνοδό μας, όταν συζητήσαμε την έκθεση van Velzen. Μάλιστα και η κ. Van Lancker συνέβαλε σ&#x02BC; αυτή τη συζήτηση με την δεινότητα του λόγου της. Όσον αφορά το θέμα που συζητάτε τώρα θα ήθελα απλά να σας πω ότι αυτό το θέμα αναπτύσσεται διεξοδικά στην Πράσινη Βίβλο για την οργάνωση εργασίας και η προθεσμία υποβολής προτάσεων λήγει στις 30 Νοεμβρίου. Η συζήτηση βρίσκεται εν εξελίξει και σίγουρα θα μάθουμε περισσότερα γι' αυτή.
<P>
Η έκθεση περί απασχόλησης στην Ευρώπη αποτελεί την ανάλυση της Επιτροπής για τις συνθήκες απασχόλησης και την παρουσίαση των μηνυμάτων πολιτικής που προκύπτουν από αυτή την ανάλυση. Κατ' ανάλογο τρόπο, μέσω της έκθεσης του κ. Hernαndez Mollar, διατυπώνεται η άποψη του Κοινοβουλίου για όλα αυτά τα θέματα. Ο βαθμός σύγκλισης ανάμεσα σε αυτές τις δύο απόψεις είναι πολύ καθησυχαστικός.
<P>
Είμαστε όλοι σύμφωνοι για τη σπουδαιότητα της συνολικής οικονομικής κατάστασης. Το να πετύχουμε και να διατηρήσουμε ένα σημαντικό βαθμό ανάπτυξης αποτελεί θεμελιώδη παράγοντα της ικανότητάς μας να πραγματοποιήσουμε τους στόχους που έχουν τεθεί στο πλαίσιο των κατευθυντήριων γραμμών. Αυτό τονίστηκε ιδιαίτερα από πολλούς ομιλητές. Συμφωνούμε επίσης ότι τα συστήματα φορολόγησης και επιδομάτων θα πρέπει να είναι φιλικά προς τον εργαζόμενο, παρέχοντας αφενός τα απαραίτητα κίνητρα για απασχόληση και αφετέρου ενίσχυση του εισοδήματος, που αποτελεί ορόσημο του ευρωπαϊκού κοινωνικού προτύπου.
<P>
Ανάμεσα στα πολλά ενδιαφέροντα ζητήματα που διατυπώθηκαν στην έκθεση του κ. Hernαndez Mollar διέκρινα δύο τομείς στους οποίους πιστεύω ότι προσπαθεί να δώσει κάπως μεγαλύτερη έμφαση. Θα ήθελα να παραμείνω σ' αυτά τα σημεία επειδή πιστεύω ότι και η Επιτροπή τα θεωρεί σημαντικά.
<P>
Το πρώτο είναι ότι χρειάζεται να ασχοληθούμε με το υπάρχον κενό δεξιοτήτων και τη στρατηγική εκπαίδευσης και κατάρτισης που απαιτείται, έτσι ώστε να καλυφθεί αυτό το κενό. Στο σχέδιο των κατευθυντήριων γραμμών που υπεβλήθη στο Ευρωπαϊκό Συμβούλιο, η Επιτροπή εντόπισε τρεις τομείς που επιδέχονται κριτική και χρειάζονται βελτίωση: τη βασική εκπαίδευση των νέων που προετοιμάζονται για την επαγγελματική τους ζωή, αφού αυτή θέτει τα θεμέλια εξασφάλισης προσαρμόσιμου και απασχολήσιμου εργατικού δυναμικού στο μέλλον. Χρειάζεται να παρέχουμε ένα σύστημα δια βίου εκπαίδευσης, για να παρέχουμε τη δυνατότητα στους ανθρώπους να βελτιώνουν τις ικανότητές τους κατά τη διάρκεια της επαγγελματικής ζωής. Πρέπει να ασχοληθούμε με το πρόβλημα των προσόντων των ανέργων, για να τους βοηθήσουμε να επανέλθουν σε μία κατάσταση, όπου θα έχουν την ικανότητα να συναγωνιστούν εκ νέου στην αγορά εργασίας. Το Κοινοβούλιο και η Επιτροπή συμφωνούν απολύτως πάνω σε αυτό το θέμα. Ελπίζουμε ότι και τα κράτη μέλη θα συμφωνήσουν πάνω σ' αυτό.
<P>
Το άλλο θέμα, στο οποίο έχει επίσης δοθεί έμφαση, είναι το πρόβλημα του χάσματος μεταξύ των δύο φύλων. Χρειάζεται να βοηθήσουμε τις γυναίκες να συμμετέχουν στην αγορά εργασίας. Παρά την αύξηση θέσεων εργασίας για γυναίκες που έχει παρατηρηθεί τα τελευταία δέκα χρόνια - έχουν όντως δημιουργηθεί πολλές νέες θέσεις εργασίας - εξακολουθεί να υπάρχει ένα μεγάλο χάσμα ανάμεσα στα ποσοστά απασχόλησης ανδρών και γυναικών και ένα κάπως μικρότερο χάσμα στα ποσοστά ανεργίας. Η προώθηση ενός αρμονικότερου συνδυασμού μεταξύ του σπιτιού και της εργασίας δεν είναι παρά το πρώτο βήμα αντιμετώπισης αυτού του προβλήματος. Θα σας ενδιέφερε να μάθετε ότι, η Μικτή Συνέλευση των Υπουργών ECOFIN και των Υπουργών Εργασίας που έλαβε χώρα χθες αργά το απόγευμα είχε πολύ θετικά αποτελέσματα. Έχοντας περάσει ολόκληρη τη μέρα ακούγοντας, μου έχει δημιουργηθεί η εντύπωση ότι υπάρχει βάση για συνεννόηση σε μεγάλο βαθμό. Έχουμε επίσης διαλευκάνει πολλές παρανοήσεις. Το επίπεδο εκπροσώπησης στη Μικτή Συνέλευση ήταν υψηλό. Στην πραγματικότητα είναι το υψηλότερο που έχω δει στα τεσσεράμισι χρόνια που είμαι εδώ. Συνεπώς, αυτό λέει κάτι για το ενδεχόμενο μίας πολύ επιτυχημένης Συνόδου Κορυφής για την Απασχόληση. Οι κατευθυντήριες γραμμές μας - εκείνες που τέθηκαν πρόσφατα σε συζήτηση - και η κοινή έκθεση παρέχουν την κύρια βάση για συζήτηση όσον αφορά την προετοιμασία αυτής της Συνόδου Κορυφής.
<P>
Εκτιμώ ότι επιτεύχθηκε πλήρης συμφωνία στη συνάντηση του Συμβουλίου για τη διαδικασία που πρόκειται να ακολουθηθεί: δηλαδή για τα προγράμματα δράσης των κρατών μελών, την από κοινού επίβλεψη, τις συστάσεις αν εγκριθούν, ενώ το πιο σημαντικό είναι ότι όλοι συμφώνησαν όσον αφορά τους τέσσερις πυλώνες, στα βασικά σημεία των οποίων αναφέρθηκα στην τελευταία συνάντησή μας. Συμφωνία υπάρχει επίσης στο θέμα της ανάγκης τόσο ποσοτικών όσο και ποιοτικών στόχων. Η Ευρωπαϊκή Ένωση στοχεύει να ασχοληθεί με τους μακροχρόνια ανέργους - έχουμε όλοι μιλήσει για τη νεολαία και την ανεργία - καθώς επίσης με το θέμα της κατάρτισης, που δεν έχει όμως ακόμη διευθετηθεί πλήρως. Πρόκειται να υπάρξει κάποια άλλη παρουσίαση αυτού του κειμένου. Κατά τη γνώμη μου, το όλο θέμα έχει πλέον φθάσει σε κρίσιμο σημείο ως αποτέλεσμα του Αμστερνταμ. Αυτή ακριβώς είναι η διαφορά. Θα πίστευα ότι τώρα βρισκόμαστε στο κατάλληλο σημείο για να σημειωθεί σημαντική πρόοδος στον τομέα της εξέλιξης και ανάπτυξης της ευρωπαϊκής στρατηγικής απασχόλησης. Όλα έχουν γίνει ώστε να υπάρξει επιτυχία. Αυτή είναι η εκτίμησή μου από όσα συνέβησαν χτες. Ελπίζω ότι όλοι θα ενθουσιαστούν με αυτά. Αν συμβεί αυτό, θα επιστρέψω εδώ για να κάνω κάποιες πολύ έντονες και ευνοϊκές δηλώσεις σε σχέση με όσα συστήσατε και με όσα πρότεινε η Επιτροπή για να υπάρξει επιτυχές αποτέλεσμα.
<P>
Όσον αφορά την έκθεση της κυρίας Jφns, η σημασία των νέων μορφών ευέλικτης εργασίας, ειδικά της μερικής απασχόλησης, έχει αυξηθεί σημαντικά με το πέρασμα των χρόνων και αυξάνεται ολοένα και περισσότερο στις εθνικές αγορές απασχόλησης. Όπως γνωρίζετε, τον Ιούνιο του 1996 η UNICE, η CEEP και η ETUC εξέφρασαν την κοινή τους επιθυμία να αρχίσουν διαπραγματεύσεις, για να εξετάσουν αυτό το θέμα από τη σκοπιά της μερικής απασχόλησης. Μετά από εκτεταμένες και λεπτομερείς διαπραγματεύσεις, αυτοί οι τρεις οργανισμοί σύναψαν, στις 6 Ιουνίου 1997, τη συμφωνία πλαίσιο περί μερικής απασχόλησης. Στο πλαίσιο αυτών των διαπραγματεύσεων ζήτησαν να εφαρμοστεί η συμφωνία μέσω ενός οργάνου του Συμβουλίου. Αυτό το ξέρουμε όλοι. Η Επιτροπή εισάγει αυτή την πρόταση στο Συμβούλιο προς συζήτηση δυνάμει του άρθρου 4 παρ. 2 της συμφωνίας περί κοινωνικής πολιτικής. Προς λύπη όλων μας, το άρθρο αυτό δεν προβλέπει τη συμμετοχή του Ευρωπαϊκού Κοινοβουλίου. Ωστόσο, η Επιτροπή έχει κρατήσει την υπόσχεσή της στο Κοινοβούλιο, ενημερώνοντάς το για τα διάφορα στάδια των διαβουλεύσεων των κοινωνικών εταίρων. Έχει επίσης καταθέσει στο Κοινοβούλιο την πρότασή της, για να του δώσει τη δυνατότητα να εκφράσει την άποψή του. Επί τη ευκαιρία θα ήθελα να ευχαριστήσω την εισηγήτρια, κυρία Jφns, για την έκθεσή της και τις προσπάθειες που κατέβαλε για να πετύχει καθολική συναίνεση σ&#x02BC; αυτό το θέμα. Το εκτιμώ αυτό προσωπικά. Ωστόσο, θα ήθελα να τονίσω ότι δε συμμερίζομαι τη συνολική κριτική που έχει ασκηθεί στη συμφωνία των κοινωνικών εταίρων στο πλαίσιο της προαναφερθείσας έκθεσης για τον ακόλουθο λόγο: δε θα σας αποκρύψω ότι η Επιτροπή βρίσκεται σε δύσκολη θέση σε σχέση με την ενιαία τροπολογία που επηρεάζει το ουσιώδες μέρος της συμφωνίας. Για να σεβαστεί την αυτονομία των κοινωνικών εταίρων κατά τη διαδικασία του κοινωνικού πρωτοκόλλου, η Επιτροπή έκανε σαφές, σε ανακοίνωσή της στις 14 Δεκεμβρίου 1993 σχετικά με την εφαρμογή της συμφωνίας στην κοινωνική πολιτική, ότι το Συμβούλιο δεν μπορούσε να τροποποιήσει την συμφωνία των κοινωνικών εταίρων. Γι' αυτό το λόγο οποιαδήποτε τροπολογία επιφέρει αλλαγές στους όρους της συμφωνίας και συγκεκριμένα στους όρους που αφορούν τους αντικειμενικούς λόγους και την έκτακτη απασχόληση δεν μπορεί να γίνει αποδεκτή. Κάτω από αυτές τις συνθήκες, η τροπολογία συμβιβασμού υπ' αριθ. 3 που προστέθηκε από τους κυρίους Pronk και van Velzen δεν μπορεί να γίνει αποδεκτή, εφόσον περιλαμβάνει κάποιες ρυθμίσεις για τους προαναφερθέντες όρους.
<P>
Ωστόσο, η Επιτροπή θα παρακολουθεί την εφαρμογή της οδηγίας για να εξασφαλίσει, συγκεκριμένα, ότι η μερική ανάκληση της συμφωνίας είναι αυστηρά περιορισμένη όσον αφορά τα θέματα των αντικειμενικών μέτρων και της έκτακτης απασχόλησης. Η Επιτροπή δεν υποστηρίζει την προσθήκη μίας τέτοιας πρότασης που επιβάλλει στα κράτη μέλη και τους κοινωνικούς εταίρους νέες υποχρεώσεις δυνάμει των τροπολογιών υπ' αριθ. 1 και 2. Ωστόσο, η Επιτροπή θα παρακολουθεί την εφαρμογή αυτής της οδηγίας και θα ασχοληθεί ως εκ τούτου με τα θέματα που αναφέρονται στις τροπολογίες υπ' αριθ. 1 και 2.
<P>
Όσον αφορά το γενικότερο θέμα του ρόλου του Κοινοβουλίου κατά τη διάρκεια αυτής της συγκεκριμένης διαδικασίας, έχει αποδειχτεί, ύστερα από συζητήσεις που έχουν διεξαχθεί τόσο στην Επιτροπή Απασχόλησης και Κοινωνικών Υποθέσεων όσον και στην Επιτροπή για τα Δικαιώματα της Γυναίκας, ότι αυτό είναι ένα από τα θέματα μείζονος ενδιαφέροντος για εσάς. Από αυτή την άποψη, η Επιτροπή εξετάζει επί του παρόντος το ενδεχόμενο το Ευρωπαϊκό Κοινοβούλιο να διαδραματίσει έναν κάπως πιο ενεργό ρόλο σε αυτή τη διαδικασία, τηρώντας συγχρόνως τους όρους της Συνθήκης και σεβόμενο την αυτονομία των κοινωνικών εταίρων, γεγονός για το οποίο έχουμε δεσμευθεί. Η μερική απασχόληση αποτελεί μία μόνο πλευρά του ευρύτερου θέματος σχετικά με την προστασία και προώθηση άλλων ευέλικτων μορφών εργασίας. Πράγματι, έγιναν διαβουλεύσεις μεταξύ της Επιτροπής και των κοινωνικών εταίρων σε ένα αρκετά ευρύτερο πλαίσιο, που περιελάμβανε άλλες μορφές μη τυποποιημένων συμβάσεων απασχόλησης. Συνεπώς, αυτή η συμφωνία θεωρείται το πρώτο σημαντικό βήμα μπροστά.
<P>
Στο προοίμιο της συμφωνίας πλαισίου, οι κοινωνικοί εταίροι έχουν ήδη εκφράσει την πρόθεσή τους να λάβουν υπόψη τους την ανάγκη ανάλογων συμφωνιών όσον αφορά άλλες ευέλικτες μορφές εργασίας. Στην κοινή τους έκθεση στη Σύνοδο Κορυφής για την Απασχόληση, που εγκρίθηκε την περασμένη Τρίτη 13 Νοεμβρίου, οι εταίροι δηλώνουν ότι εξετάζουν το ενδεχόμενο νέων διαπραγματεύσεων. Έτσι, η Επιτροπή ελπίζει ότι οι κοινωνικοί εταίροι θα είναι σύντομα σε θέση να αποφασίσουν την έναρξη ανάλογων διαπραγματεύσεων, ενώ η όσο το δυνατό πιο σύντομη αναγγελία τους θα ήταν ευπρόσδεκτη.
<P>
Τέλος, εφόσον το θέμα της κοινωνικής ασφάλισης έχει αναφερθεί από μερικούς συναδέλφους, θα πρέπει να πω ότι η εφαρμογή των κανονισμών περί κοινωνικής ασφάλισης με σκοπό την ενθάρρυνση πιο νεωτεριστικών μορφών οργάνωσης της εργασίας είναι ένα από τα θέματα που καλύπτονται από την Πράσινη Βίβλο της Επιτροπής για την οργάνωση της εργασίας. Δεν μπορούμε να προδικάσουμε την έκβαση της συζήτησης που βρίσκεται σε εξέλιξη κάνοντας σ&#x02BC; αυτό το στάδιο προτάσεις για δράση. Ωστόσο, το θέμα θα συζητηθεί σίγουρα στο πλαίσιο του προγράμματος κοινωνικής δράσης για την Επιτροπή που πρόκειται να υιοθετήσουμε τον επόμενο χρόνο.

<SPEAKER ID=239 LANGUAGE="EN" NAME="Pronk">
Κύριε Πρόεδρε, όσον αφορά την τροπολογία μου υπ' αριθ. 3, μήπως τη διαβάζει λάθος ο Επίτροπος; Με αυτή την τροπολογία δε ζητάμε να ληφθεί μέριμνα γι' αυτό στο πλαίσιο αυτής της οδηγίας. Ζητάμε να ληφθεί μέριμνα γι' αυτό γενικά. Αυτή είναι η σημαντική διαφορά ανάμεσα στην τροπολογία και το πρωτότυπο κείμενο του ψηφίσματος που εγκρίθηκε από την Επιτροπή Κοινωνικών Υποθέσεων. Έλαβε άραγε ο Επίτροπος υπόψη του στην απάντησή του αυτή τη διαφορά;

<SPEAKER ID=240 NAME="Flynn">
Η απάντηση είναι ναι. Είπα ότι θα εξετάζαμε το θέμα στο οποίο αυτός έχει αναφερθεί.

<SPEAKER ID=241 NAME="Πρόεδρος">
Ευχαριστώ, κ. Flynn.
<P>
H κοινή συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=11>
Ασφάλεια αεροσκαφών
<SPEAKER ID=242 NAME="Πρόεδρος">
Η ημερήσια διάταξη προβλέπει τη συζήτηση της έκθεσης Gonzαlez Triviρo (εγγ. Α4-0335/97) εξ ονόματος της Επιτροπής Μεταφορών και Τουρισμού σχετικά με την πρόταση οδηγίας του Συμβουλίου για τη θέσπιση διαδικασίας εκτίμησης της ασφάλειας των αεροσκαφών τρίτων χωρών που χρησιμοποιούν κοινοτικούς αερολιμένες (COM(97)0055 - C4-0140/97-97/0039(SYN))

<SPEAKER ID=243 NAME="Gonzαlez Triviρo">
Κύριε Πρόεδρε, ως εισηγητής αυτής της έκθεσης για την ασφάλεια των αεροσκαφών τρίτων χωρών που χρησιμοποιούν αεροδρόμια της Ευρωπαϊκής Ένωσης, αισθάνομαι μεγάλη ικανοποίηση για την εξέλιξη των εργασιών στην Επιτροπή Μεταφορών και Τουρισμού, οι οποίες κατέστησαν δυνατή την επίτευξη μιας ομόφωνης γνώμης σχετικά με τις βελτιώσεις που μπορούν να γίνουν στο κείμενο της οδηγίας που προτάθηκε από το Συμβούλιο.
<P>
Το λυπηρό αεροπορικό ατύχημα στη Δομινικανή Δημοκρατία τον Φεβρουάριο του 1996, το οποίο κόστισε τη ζωή σε 200 άτομα, έκρουσε τον κώδωνα του κινδύνου για την ανάγκη για βελτιώσεις στην επιθεώρηση των αεροσκαφών τρίτων χωρών που χρησιμοποιούν τα αεροδρόμιά μας. Το κείμενο της οδηγίας, το οποίο φαίνεται πως έχει την ομόφωνη υποστήριξη των κρατών μελών, αποτελεί ένα βήμα προς τα εμπρός για τη βελτίωση της ασφάλειας μέσω της επιθεώρησης των συσκευών και την επιβολή της παύσης λειτουργίας των ιδίων όταν υπάρχουν εύλογες αμφιβολίες για την ασφάλεια που παρέχουν.
<P>
Από τις δεκατέσσερις τροπολογίες οι οποίες εγκρίθηκαν από την Επιτροπή Μεταφορών και Τουρισμού, υπάρχουν τρεις στις οποίες αξίζει να δώσουμε ιδιαίτερη σημασία.
<P>
Πρώτον, θέλω να επισημάνω την τροπολογία στο άρθρο 3, η οποία επιτρέπει τη διεύρυνση του πλαισίου εφαρμογής αυτής της οδηγίας στα αεροσκάφη, τα οποία, παρότι χρησιμοποιούνται από μία αεροπορική εταιρία της Ευρωπαϊκής Ένωσης, στην πραγματικότητα είναι αεροσκάφη τρίτων χωρών, τα οποία ενοικιάσθηκαν - μερικές φορές ακόμη και μαζί με το πλήρωμα - για την πραγματοποίηση πτήσεων σε αεροδρόμια της Ένωσης. Αυτή ήταν η περίπτωση του λυπηρού δυστυχήματος στη Δομινικανή Δημοκρατία, στο οποίο αναφερθήκαμε νωρίτερα.
<P>
Δεύτερον, αναφέρομαι στην τροπολογία που εγκρίθηκε από την Επιτροπή Μεταφορών και Τουρισμού με σκοπό η επιθεώρηση να διενεργείται στην πλειονότητα των αεροσκαφών που παρουσιάζουν ενδείξεις μη επαρκούς ασφάλειας και όχι μόνο σε ένα ποσοστό 10 %, όπως ανέφερε το αρχικό κείμενο στο άρθρο 5.
<P>
Και τρίτον, μου φαίνεται σημαντικό να κάνω μνεία στην τροπολογία η οποία θα καταστήσει δυνατή τη δημοσίευση των επωνυμιών των αεροπορικών εταιριών στων οποίων τα αεροσκάφη επιβλήθηκε παύση της λειτουργίας των συσκευών τους για λόγους ασφαλείας. Πιστεύουμε πως η δημοσίευση αποτελεί απαραίτητο μέτρο που θα αποτρέψει τις αεροπορικές εταιρίες από το να χρησιμοποιούν αεροσκάφη τα οποία πάσχουν από σοβαρές ελλείψεις συντήρησης.
<P>
Τελευταίο, θέλω να διευκρινίσω τον σκοπό μιας τροπολογίας την οποία παρουσιάζω για ψηφοφορία στην Ολομέλεια, της οποίας μοναδικός στόχος είναι να διευκρινίσει πως σκοπός αυτής της οδηγίας, εφόσον μιλάμε για την ασφάλεια των ανθρώπων στο έδαφος, δεν είναι μόνο η ασφάλεια του προσωπικού των αεροδρομίων, αλλά επίσης, και κυρίως, των κατοίκων περιοχών που βρίσκονται κοντά στα αεροδρόμια.
<P>
Θα έχουμε την ευκαιρία, μέσα στους επόμενους μήνες, να βελτιώσουμε περισσότερο το κείμενο αυτής της οδηγίας, αλλά το σημαντικότερο τώρα είναι να επισπεύσουμε στο μέγιστο την προθεσμία για την θέση της σε ισχύ και να εξασφαλίσουμε τους τεχνικούς και οικονομικούς πόρους και το διοικητικό δυναμικό που είναι απαραίτητα για την αυστηρή και αποτελεσματική εφαρμογή της.
<P>
Η ύπαρξη αυτής της οδηγίας θα συμβάλει επίσης σε μία ώθηση στη δημιουργία της ενιαίας αγοράς, εφόσον θα καταστήσει αδύνατη τη συνέχιση των καταστάσεων που υπάρχουν σήμερα, στις οποίες μια αεροπορική εταιρία, ενώ της έχει ανακληθεί η άδεια πτήσης σε ένα κράτος μέλος για λόγους ασφαλείας, μπορεί να συνεχίζει να λειτουργεί σε άλλη γειτονική χώρα χωρίς να επιληφθεί των ελλείψεων που προκάλεσαν την κύρωση αρχικά.
<P>
Θέλω τέλος να εκφράσω την προσωπική μου γνώμη ότι η εφαρμογή κυρώσεων σε αεροπορικές εταιρίες των οποίων οι συσκευές παρουσιάζουν ελλείψεις θα είναι αποτελεσματικότερη αν αναγνωρισθεί η εν λόγω αρμοδιότητα στις υπηρεσίες της Ευρωπαϊκής Επιτροπής αντί στα κράτη μέλη μεμονωμένα.
<P>
Αν λοιπόν πρόκειται για μια οδηγία που θα ισχύει για όλα τα αεροδρόμια της Ευρωπαϊκής Ένωσης και που αφορά σε ένα θέμα τόσο λεπτό όπως το θέμα της ασφάλειας, θα ήταν επιθυμητό να υπάρχει ένα σώμα τεχνικών, οι οποίοι να εφαρμόζουν τις εν λόγω διατάξεις ομοιογενώς και με αυστηρότητα.
<P>
Και κλείνω, κύριε Πρόεδρε, εκφράζοντας τις ευχαριστίες μου στον Επίτροπο κ. Kinnock και σε όλη την τεχνική ομάδα της Ευρωπαϊκής Επιτροπής, η οποία για ακόμη μια φορά, μαζί με αυτό το Κοινοβούλιο, κατέστησε δυνατή την τροποποίηση του αρχικού κειμένου του Συμβουλίου και βλέπω πως όλοι μαζί - μαζί με τους κυρίους και τις κυρίες συναδέλφους της Επιτροπής Μεταφορών και Τουρισμού - καταλήξαμε σε μία καλή οδηγία, η οποία θα βελτιώσει σημαντικά την ασφάλεια των αεροσκαφών.

<SPEAKER ID=244 LANGUAGE="DE" NAME="Schmidbauer">
Κύριε Πρόεδρε, το περιεχόμενο της οδηγίας και της έκθεσης για την εξέταση της ασφάλειας των αεροσκαφών από τρίτες χώρες δεν αμφισβητήθηκε στην Επιτροπή Μεταφορών. Φαίνεται σαν μία καθαρά τεχνική διαχειριστική διαδικασία, αλλά από την απόφαση μίας τέτοιας ρύθμισης εξαρτώνται ανθρώπινες τύχες και ζωές. Το Φεβρουάριο του 1996 έπεσε ένα Boing 757 της τουρκικής εταιρίας Birgen Air κοντά στη Δομινικανή Δημοκρατία. Και οι 189 επιβάτες, σχεδόν όλοι αδειούχοι στον δρόμο της επιστροφής προς τη Γερμανία, σκοτώθηκαν σε αυτό το δυστύχημα. Εδώ επρόκειτο για έναν κατασκευαστή αεροπλάνου από τρίτη χώρα, ένα αεροδρόμιο αφετηρίας τρίτης χώρας, μία αεροπορική εταιρεία τρίτης χώρας και έναν πιλότο τρίτης χώρας. Ανάλογα περίπλοκες διαμορφώθηκαν και οι έρευνες που ακολούθησαν.
<P>
Σε μας, στην Ομοσπονδιακή Δημοκρατία της Γερμανίας, άρχισε δημόσια μία έντονη συζήτηση για τα δεδομένα ασφάλειας, για τις απαγορεύσεις προσγείωσης και απογείωσης, για μαύρες λίστες κ.λπ. Η αναζήτηση των αιτίων του δυστυχήματος και ενός πιθανού υπαιτίο έμοιαζε με ένα αναζήτηση ενός αποδιοπομπαίου τράγου, η ευθύνη μεταφερόταν από τον έναν στον άλλο, από τον διοργανωτή ταξιδίων στην αεροπορική εταιρία, από αυτή στους μηχανικούς αεροσκαφών, από εκεί στην συνέχεια στην κατασκευαστική εταιρεία, μέχρι και στη γερμανική κυβέρνηση. Τελικά εξακριβώθηκε ότι εξ αιτίας της πίεσης του ανταγωνισμού και της ελευθέρωσης στην εναέρια κυκλοφορία, όλοι οι συμμετέχοντες δούλεψαν πλημμελώς και ότι οι, στην ουσία εθελοντικοί, έλεγχοι διεθνώς δεν είναι αρκετοί.
<P>
Εάν σήμερα στην Ευρώπη ένα αεροπλάνο τρίτης χώρας έχει απαγόρευση προσγείωσης σε μία χώρα Α της ΕΕ λόγω εμφανιζόμενων ελλείψεων, καταφεύγει πολύ απλά σε μία άλλη χώρα Β της ΕΕ. Αυτό και μόνο το γεγονός, νομίζω πως καθιστά αναγκαία την έκδοση ενός κοινού κανονισμού για να εγγυηθούμε την ασφάλεια των επιβατών και του προσωπικού των αεροσκαφών.
<P>
Με αυτή την οδηγία μπορούν να συγκεντρωθούν κεντρικά όλες οι πληροφορίες των προηγουμένως διεξαχθέντων ελέγχων, εδώ καθορίζονται οι όροι συντήρησης και η Επιτροπή θα μπορεί να απαγορεύσει τις πτήσεις για συγκεκριμένα αεροπλάνα ή να απαγορεύσει σε ορισμένες αεροπορικές εταιρείες την απογείωση και προσγείωση σε όλα τα αεροδρόμια της ΕΕ. Εμείς, το Κοινοβούλιο, ζητάμε να ελέγχονται όλα τα αεροπλάνα, τα οποία είναι αντικείμενα μίας έκθεσης ή υποψίας ελλείψεων, και όχι μόνο το 10 %. Και απαιτούμε ακόμα κάθε τρείς μήνες τη δημοσίευση του καταλόγου απαγόρευσης πτήσεων.
<P>
Αυτή η οδηγία θα συμβάλει σίγουρα στη μεγαλύτερη ασφάλεια στις αεροπορικές συγκοινωνίες. Λείπουν βέβαια ακόμη οι υποχρεωτικοί κανονισμοί για τις ώρες εργασίας των πληρωμάτων πτήσης, ώστε να μειωθούν τα ανθρώπινα λάθη λόγω υπερκόπωσης και για την ενιαία καλή εκπαίδευση του προσωπικού συντήρησης ώστε να αποκλείονται συνεπέστερα οι τεχνικές ελλείψεις. Μένει λοιπόν για την Επιτροπή, για το Συμβούλιο και για μας, στο Κοινοβούλιο, ακόμα αρκετή δουλειά για να πραγματοποιηθούν αυτοί οι ζωτικά αναγκαίοι κανονισμοί.

<SPEAKER ID=245 LANGUAGE="DE" NAME="Ferber">
Κύριε Πρόεδρε, κύριε Επίτροπε, αγαπητές συναδέλφισες και συνάδελφοι, εμείς στο Ευρωπαϊκό Κοινοβούλιο δεν ασχοληθήκαμε με την ασφάλεια των αεροσκαφών μόνο μετά την πτώση του τουρκικού αεροπλάνου κοντά στην Δομινικανή Δημοκρατία τον Φεβρουάριο του 1996, για την οποία ακούσαμε πολλά από τη συνάδελφο κ. Schmidbauer. Ιδιαίτερα το θέμα μας εδώ είναι η ασφάλεια των αεροπλάνων από τρίτες χώρες. Για αεροπλάνα τα οποία έρχονται από την ΕΕ έχουμε ήδη ρυθμίσεις αρμοδιότητας, παρότι εδώ, εάν μου επιτρέπετε να το σχολιάσω από προσωπική εμπειρία, θα μπορούσε οπωσδήποτε να βελτιωθεί το ένα ή το άλλο.
<P>
Όπως στις κρατικές οδηγίες λιμένων στον τομέα των πλοίων, έτσι πρέπει και στον τομέα των αεροσκαφών από τρίτες χώρες να καταφέρουμε να καθοριστούν τα δικά μας πρότυπα ως προϋπόθεση για την άδεια προσγείωσης σε ένα ευρωπαϊκό αεροδρόμιο. Γι' αυτό, εμείς, ως ομάδα του Ευρωπαϊκού Λαϊκού Κόμματος υποστηρίζουμε την πρόταση του εισηγητή, η οποία αποτελεί μεγάλη βελτίωση σε πολλά σημεία.
<P>
Με ένα σημείο όμως εμείς, ως ομάδα του ΕΛΚ, έχουμε προβλήματα. Μπορεί να είναι πράγματι λογικό να συμβουλευθούμε επίσης τις τοποθετήσεις μη κυβερνητικών οργανώσεων; Επιβάτες, άνθρωποι που ζουν κοντά σε αεροδρόμια, πιλότοι, εγκαταστάσεις συντήρησης, εκθέσεις για ιδιαίτερα συμβάντα, μάλιστα, αλλά μη κυβερνητικές οργανώσεις, ότι και αν μπορεί να είναι αυτό, εμείς ως ομάδα του ΕΛΚ δεν συμμετέχουμε! Θα ήθελα να το πω με σαφήνεια.
<P>
Οι αρχικοί έλεγχοι είναι σίγουρα ο σωστός δρόμος για περισσότερη ασφάλεια. Ανταλλαγή πληροφοριών και συνεργασία είναι ένα άλλο σημαντικό σημείο. Πέρα από αυτό όμως πρέπει να υπάρχουν φυσικά οι δυνατότητες κυρώσεων, διαφορετικά οι συλλογισμοί μας δεν πιάνουν τόπο. Επίσης πολύ καλές προτάσεις έχουν ενσωματωθεί στην έκθεση. Ιδιαίτερα η δημοσίευση είναι ένας πολύ σημαντικός μηχανισμός, ώστε να φροντίσουμε για περισσότερη διαφάνεια σε αυτόν τον τομέα.
<P>
Παρακαλώ την Επιτροπή να πάρει στα σοβαρά τις προτάσεις του Κοινοβουλίου και όχι μόνο να τις παραμερίσει σύμφωνα με το σύνθημα "εδώ είμαστε στην διαδικασία της συνεργασίας». Προς όφελος της ασφάλειας των επιβατών σε όλη την Ευρώπη και πέραν αυτής αυτό θα ήταν φυσικά σημαντικό.

<SPEAKER ID=246 LANGUAGE="NL" NAME="Kestelijn-Sierens">
Κύριε Πρόεδρε, κύριε Επίτροπε, κύριοι συνάδελφοι, συγχαίρω την Επιτροπή για την αξιόλογη πρότασή της και τον εισηγητή για την εξαιρετική έκθεσή του. Σωστά ο εισηγητής επισημαίνει στην αιτιολογική του έκθεση ότι οι λιγότερο σημαντικοί αερολιμένες τείνουν υπό εμπορικές πιέσεις σε παράβλεψεις, όταν πρόκειται για αεροπλάνα που δεν είναι απόλυτα εντάξει.
<P>
Θεωρώ απαράδεκτη την αδράνεια των τοπικών αρχών απέναντι στους τακτικούς κινδύνους που κρέμονται στην κυριολεξία πάνω από τα κεφάλια των κατοίκων γύρω από τον αεροδρόμιο της Οστάνδης. Βασίζομαι στην παρούσα νομοθετική πρωτοβουλία για να αλλάξει η νοοτροπία των αρχών και του ιδίου του αεροδρομίου. Όχι μόνον οι επιβάτες μπορούν να πέσουν θύματα ενός αεροσκάφους που δεν είναι σε άριστη κατάσταση, αλλά και οι κάτοικοι της περιοχής. Όταν πρόκειται για φορτηγά αεροσκάφη με ολιγάριθμο πλήρωμα, κινδυνεύουν κυρίως οι πολίτες στο έδαφος.
<P>
Εξ ονόματος της Επιτροπής Μεταφορών, υπέβαλα δύο τροπολογίες ώστε να ενταχθούν ρητά οι κάτοικοι των γύρω περιοχών στις κατηγορίες κινδύνου. Θεωρώ ακόμη ότι όχι μόνον οι επιβάτες, αλλά και οι κάτοικοι πρέπει να μπορούν να καταθέτουν μήνυση όταν διαπιστώνουν κάποια ανωμαλία. Ελπίζω λοιπόν να εγκριθεί η οδηγία το συντομότερο.

<SPEAKER ID=247 LANGUAGE="DA" NAME="Sindal">
Κύριε Πρόεδρε, κύριε Επίτροπε, γίνεται τόσος πολύ λόγος για το τί πρέπει να φροντίζει η Ένωση. Στην προκειμένη περίπτωση έχουμε πραγματικά έναν τομέα με τον οποίο οφείλει ιδιαίτερα να ασχοληθεί η Ένωση. Είναι καίριο να συζητήσουμε για την ασφάλεια των αεροπλάνων που φτάνουν στην Ένωση από τρίτες χώρες. Ξεπερνούν στ'αλήθεια τα όρια όσο δεν παίρνει. Έχουμε αεροπλάνα που λειτουργούν για εταιρείες που υπάγονται στην κοινοτική νομοθεσία αλλά στην πραγματικότητα ανήκουν σε εταιρείες εκτός Ένωσης. Έχουμε αεροπλάνα που ανήκουν σε εταιρείες τρίτων χωρών, αλλά πετούν στον ευρωπαϊκό εναέριο χώρο. Είναι πολύ, πάρα πολύ σημαντικό θέμα και χαίρομαι που επικρατεί ευρεία πολιτική ομοφωνία. Η εναέρια κυκλοφορία σημειώνει άνοδο, εν μέρει λόγω των τιμών που πέφτουν αλλά και λόγω της αυξανόμενης ζήτησης. Ο αυξανόμενος ανταγωνισμός σημαίνει ότι οι εταιρείες έχουν ανάγκη για περισσότερα αεροπλάνα, που κατασκευάζονται κατά ένα μέρος καινούργια, αλλά υπάρχουν και πολλά που "βγαίνουν από το χρονοντούλαπο». Τα αεροπλάνα που αντικαθίστανται δεν βγαίνουν πάντα σε σύνταξη αλλά ορισμένες φορές πηγαίνουν σε άλλες εταιρείες με καινούργια μπογιά.
<P>
Κάθε χρόνο γινόμαστε μάρτυρες δυστυχημάτων. Είναι αναγκαίο κι εμείς στο Ευρωπαϊκό Κοινοβούλιο να συμβάλουμε ώστε να δώσουμε ένα τέλος στα αεροπλάνα που δεν πληρούν τις απαραίτητες προϋποθέσεις ασφαλείας, και αυτό φυσικά θα γίνει σε συνεργασία με την Επιτροπή και το Συμβούλιο. Πρέπει να νιώθει κανείς ασφαλής όταν αποφασίζει να ταξιδέψει. Δεν είναι δυνατό κανείς να τρέμει όταν είναι να μπει σε λεωφορείο, σε αεροπλάνο ή και σε πλοίο εδώ που τα λέμε. Ωστόσο, βλέπουμε ότι η ασφάλεια των αεροπλάνων, ειδικά όσον αφορά τα αεροπλάνα τρίτων χωρών, δεν πληρεί τις προϋποθέσεις που θέτουμε. Γι'αυτό είναι ανάγκη να κάνουμε περισσότερη δουλειά με αυτή την οδηγία. Θα μπορούσε κανείς φυσικά να έχει διάφορες προτάσεις και μεμονωμένες πρωτοβουλίες στα κράτη μελη αλλά κάτι τέτοιο δεν θα είναι αποτελεσματικό. Γι'αυτό υπάρχει ανάγκη για συντονισμένη προσπάθεια και ανταλλαγή πληροφοριών ώστε να καταστεί δυνατή η ταχεία απομόνωση των αεροπλάνων και των αεροπορικών εταιρειών που δεν πληρούν τις προϋποθέσεις ασφάλειας. Με αυτή την πρόταση κάνουμε ένα μεγάλο βήμα στην ΕΕ προς όφελος της ασφάλειας του κόσμου που ταξιδεύει.

<SPEAKER ID=248 LANGUAGE="EN" NAME="McIntosh">
Κύριε Πρόεδρε, το δυστύχημα στη Δομινικανή Δημοκρατία τον Φεβρουάριο του 1996 κάνει πιο έντονο το πρόβλημα που έχουμε να αντιμετωπίσουμε σήμερα. Στη συγκεκριμένη υπόθεση ενέχονταν ένα τουρκικό αεροσκάφος που είχε ναυλωθεί από κάποιο γερμανικό τουριστικό πράκτορα. Και οι 176 επιβάτες που επέβαιναν σε αυτό σκοτώθηκαν. Στην περίπτωση αυτή θα μπορούσε ίσως να πει κανείς ότι ο ανεπαρκής έλεγχος στον χώρο στάθμευσης του αεροσκάφους πριν από την πτήση λάθη του πιλότου μετέτρεψαν ένα μικρό τεχνικό πρόβλημα σε μεγάλη καταστροφή.
<P>
Συγχαίρω την Επιτροπή που εισήγαγε αυτή την προτεινόμενη οδηγία και τον εισηγητή για την εξαιρετική δουλειά που έκανε προετοιμάζοντας αυτή την έκθεση. Πρόκειται για την αρχή μίας σειράς μέτρων που προτάθηκαν από την ομάδα εμπειρογνωμόνων υψηλού επιπέδου που έχει επιφορτισθεί με τη χάραξη της κοινοτικής στρατηγικής για τη βελτίωση της αεροπλοΐας, η οποία είχε αποτελέσει το θέμα μίας παλιότερης έκθεσης με το όνομά μου. Με εκείνη τη γνωμοδότηση το Ευρωπαϊκό Κοινοβούλιο επιθυμούσε να εισάγει ένα σύστημα ελέγχων ασφαλείας για τα αεροσκάφη τρίτων χωρών που χρησιμοποιούν αεροδρόμια της Ευρωπαϊκής Ένωσης, ανάλογο με εκείνο που εφαρμόζεται για τον έλεγχο της κατάστασης των λιμένων στον τομέα των ναυτιλιακών μεταφορών. Αυτό σημαίνει ότι τα πρότυπα ασφαλείας της ICAO θα πρέπει να ισχύουν για όλα τα αεροπλάνα τρίτων χωρών, με σκοπό τη δημιουργία μίας μαύρης λίστας που θα περιλαμβάνει τους αερομεταφορείς τρίτων χωρών που δεν τηρούν τα πρότυπα ασφαλείας της Ευρωπαϊκής Ένωσης.
<P>
Είναι σαφές ότι τα πρότυπα που απαιτούνται από την ICAO θα πρέπει να επιβληθούν σε αερομεταφορείς που μεταφέρουν επιβάτες της Ευρωπαϊκής Ένωσης ή χρησιμοποιούν αεροδρόμια που ανήκουν σε αυτή. Σε αυτό το σημείο χαιρετίζω το γεγονός ότι για πρώτη φορά η JAA πρόκειται να συγκεντρώσει όλες τις πληροφορίες σχετικά με τους ελέγχους στους χώρους στάθμευσης αεροσλαφών και τις συγκεκριμένες συνθήκες υπό τις οποίες αυτοί οι έλεγχοι πρέπει να διεξάγονται και να ορίσει συγκεκριμένα μέτρα δράσης της ΕΕ, για να διασφαλιστεί η τήρηση αυτών των προτύπων. Πρόκειται για ένα καλοδεχούμενο πρώτο βήμα, που ελπίζω ότι θα οδηγήσει σε ακόμη μεγαλύτερη ασφάλεια στους κόλπους της Ευρωπαϊκής Ένωσης.

<SPEAKER ID=249 NAME="Kinnock, Neil">
Κύριε Πρόεδρε, θα ήθελα αρχικά να ευχαριστήσω τον εισηγητή για την εξαιρετική του έκθεση σχετικά με την πρότασή μας να ενισχυθεί η ασφάλεια της πολιτικής αεροπορίας, φροντίζοντας για την εφαρμογή ενός συστήματος επιθεώρησης των αεροσκαφών των τρίτων χωρών, για τα οποία υπάρχουν υποψίες ότι δεν συμμορφώνονται με τα διεθνώς αποδεκτά πρότυπα ασφαλείας. Είμαι φυσικά ευχαριστημένος που ο εισηγητής και τα άλλα μέλη που μίλησαν απόψε μας υποστηρίζουν όσον αφορά αυτό το τόσο σημαντικό θέμα, καθώς επίσης επειδή πολλές από τις 15 τροποποιήσεις που έχουν προταθεί αποτελούν χρήσιμες προσθήκες ή προτάσεις που συμπληρώνουν την πρόταση της Επιτροπής.
<P>
Το Σώμα θα πρέπει να θυμάται, όπως έχει πει ο κ. Gonzalez Triviρo και άλλοι, ότι μετά το τραγικό δυστύχημα στο Puerto Plata πέρυσι τον Φεβρουάριο, κατά το οποίο έχασαν τη ζωή τους 176 πολίτες της Ευρωπαϊκής Ένωσης, τόσο το Ευρωπαϊκό Κοινοβούλιο όσο και το Συμβούλιο ζήτησαν από την Επιτροπή να μελετήσει πιθανά μέτρα για την ενίσχυση της ασφάλειας. Έτσι, πέρυσι τον Ιούνιο η Επιτροπή δημοσίευσε την ανακοίνωσή της για μία κοινοτική στρατηγική ενίσχυσης της ασφάλειας της πολιτικής αεροπορίας, που περιελάμβανε ένα πρόγραμμα δράσης. Το πρώτο μέρος αυτού του προγράμματος, που πρόκειται να παρουσιαστεί ως επίσημη πρόταση, είναι εκείνο που εξετάζεται απόψε από το Σώμα. Αυτό εκδόθηκε τον Φεβρουάριο αυτού του έτους.
<P>
Η Επιτροπή με ικανοποίησή της εγκρίνει όλες τις τροπολογίες της επιτροπής, ως έχουν, με εξαίρεση δύο από αυτές, καθώς επίσης τη νέα τροπολογία υπ' αριθ. 15 που καλύπτει θέματα ανάλογα εκείνων της τροπολογίας αριθ. 2. Αναφορικά με την τροπολογία αριθ. 14, με την οποία ζητείται από την Επιτροπή να συντάξει μία έκθεση για την εφαρμογή της οδηγίας το αργότερο δύο χρόνια αφού τεθεί αυτή σε ισχύ, θα έλεγα ότι αν η πρόταση υιοθετηθεί σύμφωνα με τη γνωμοδότηση του εισηγητή, δεν πιστεύω ότι θα παραστεί ανάγκη μίας επιπλέον πρότασης στο άμεσο μέλλον. Ωστόσο, είμαι πρόθυμος να παραδεχτώ ότι οι συνθήκες μπορεί να αλλάξουν, οπότε θα αξίζει να κατατεθεί μία νέα πρόταση. Συνεπώς, η Επιτροπή θα ενσωματώσει το περιεχόμενο της τροπολογίας αριθ. 14 σε μία τροποποιημένη πρόταση.
<P>
Τέλος, υπάρχει μία τροπολογία που η Επιτροπή δεν μπορεί να υποστηρίξει. Οι αλλαγές που θα επιφέρει στην πρόταση η τροπολογία αριθ. 13 - ως έχει επί του παρόντος - συνεπάγονται τη διαγραφή του άρθρου 12, με το οποίο ζητείται από τα κράτη μέλη να οργανώσουν ένα σύστημα κυρώσεων για περιπτώσεις παραβίασης των εθνικών διατάξεων που υιοθετήθηκαν με σκοπό την εφαρμογή της οδηγίας. Θεωρούμε ότι το άρθρο 12 αποτελεί ένα απαραίτητο μέσο με το οποίο εξασφαλίζεται η κατάλληλη εφαρμογή μίας κοινοτικής νομοθετικής πράξης στα κράτη μέλη, γι' αυτό και θέλουμε να εξακολουθήσει να αποτελεί μέρος του κειμένου. Ελπίζω ότι, ύστερα από περισσότερη σκέψη, ειδικά εφόσον η πρότασή μας τυγχάνει σαφούς και έντονης υποστήριξης, το Σώμα θα συμμεριστεί τελικά την άποψή μας ότι το άρθρο 12 αποτελεί μία διάταξη που πρέπει οπωσδήποτε να τεθεί σε εφαρμογή.
<P>
Με ικανοποίησή μου διαπιστώνω ότι, καταβάλλονται από κοινού τόσο θετικές προσπάθειες για την ενίσχυση της ασφάλειας των αεροπορικών ταξιδίων. Υπάρχει απόλυτη συνοχή ανάμεσα σε αυτή την ομόφωνη άποψη και τη μέθοδο που ακολουθεί αυτό το Κοινοβούλιο εδώ και πολλά χρόνια. Ανυπομονώ για τη μελλοντική έγκριση αυτής της πρότασης που αναμένεται να συμβάλει στην ενίσχυση της ασφάλειας των ευρωπαίων πολιτών, και μάλιστα πολλών άλλων που ταξιδεύουν αεροπορικώς, καθώς επίσης στην εξασφάλιση μεγαλύτερης προστασίας για εκείνους που ζουν κοντά στα αεροδρόμια. Συνεπώς, θα ήθελα για μία ακόμη φορά να εκφράσω την ευγνωμοσύνη μου για τις προσπάθειες του κ. Gonzalez Triviρo.

<SPEAKER ID=250 NAME="Πρόεδρος">
Ευχαριστώ πολύ, κ. Kinnock.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=12>
Οικονομική και κοινωνική συνοχή
<SPEAKER ID=251 NAME="Πρόεδρος">
Η ημερήσια διάταξη προβλέπει τη συζήτηση της πρότασης του κ. Izquierdo Collado (εγγ. Α40329/97) εξ ονόματος της Επιτροπής Περιφερειακής Πολιτικής σχετικά με την πρώτη έκθεση για την οικονομική και κοινωνική συνοχή (COM(96)0542 - C4-0016/97).

<SPEAKER ID=252 NAME="Izquierdo Collado">
Κύριε Πρόεδρε, κυρία Επίτροπε, η έκθεση αυτή εστάλλη από την Επιτροπή πριν γίνει γνωστό στους βουλευτές, ούτε καν υπό μορφή σχεδίου, οποιοδήποτε κείμενο σχετικά με την Ατζέντα 2000. Ωστόσο, σήμερα, πολλές από τις έννοιες και τα κριτήριά της είναι πολύ γνωστά, γιατί με τον καιρό η έκθεση για τη συνοχή συμπίπτει με άλλες σημαντικές εκθέσεις, ανάμεσα στις οποίες βρίσκεται και η Ατζέντα 2000.
<P>
Η έκθεση για τη συνοχή που παρουσιάζει το Κοινοβούλιο αρχίζει την διαδικασία της με μια ένσταση όσον αφορά την φιλοσοφία της συνοχής. Η συνοχή δεν είναι ο Ερυθρός Σταυρός, η συνοχή είναι ένα στοιχείο δικαιοσύνης στην Ένωση, η συνοχή δεν είναι το άλλο πρόσωπο της ενιαίας αγοράς και η συνοχή δεν είναι επιδοτήσεις οι οποίες χορηγούνται αορίστως και αδιακρίτως, αλλά προσπάθειες για την επίτευξη της ανταγωνιστικότητας διαφόρων περιφερειών της Ευρωπαϊκής Ένωσης. Η έκθεση της Επιτροπής μας παρουσίαζε κάτι προφανές: πως υπήρξε άνιση πρόοδος όσον αφορά την συνοχή. Τα κράτη μέλη είχαν προσεγγίσει το ένα το άλλο προς αυτήν την κατεύθυνση. Εντούτοις, η συνοχή δεν είχε επιδράσει με τον ίδιο τρόπο στις περιφέρειες.
<P>
Οι μεταβλητές απασχόλησης, έρευνας και άλλες πολλές έδειχναν επίσης πως βρισκόταν μακριά από τους στόχους της συνοχής που επιδιώκει η Ευρωπαϊκή Ένωση. Στην έκθεση είπαμε με μεγάλη σαφήνεια πως το Κοινοβούλιο είναι ικανοποιημένο από την διαρθρωτική πολιτική της Ευρωπαϊκής Ένωσης. Ικανοποιημένο όχι μόνο από την πολιτική της αλλά επίσης και από τους αρμόδιους πολιτικούς και χαίρομαι που βρίσκεται σήμερα μαζί μας η κυρία Επίτροπος. Την άκουσα να μιλάει στην Γερμανία και σε άλλες χώρες της Ευρωπαϊκής Ένωσης με την ίδια γλώσσα, και πρέπει να σας πω, κύριε Πρόεδρε, πως για την Επιτροπή Περιφερειακής Πολιτικής ήταν τιμή να συνεργαστεί μαζί της και, αναμφίβολα, ό, τι θετικό υπάρχει στην έκθεση του Κοινοβουλίου οφείλεται κατά πολύ στην βοήθεια και τα κριτήρια που καθορίστηκαν και στη συζήτηση που είχαμε με την κυρία Επίτροπο.
<P>
Επομένως, συμφωνούμε πως πρέπει να αλλάξουν πολλά πράγματα όσον αφορά τις διαρθρωτικές πολιτικές. Αλλά λέμε με σαφήνεια, και ας γίνει αντιληπτό από αυτό το Κοινοβούλιο, τα θεσμικά όργανα και την κοινή γνώμη της Ένωσης, πως είμαστε πολύ επικριτικοί όσον αφορά τις υπόλοιπες πολιτικές της Ευρωπαϊκής Ένωσης που αφορούν την συνοχή. Το άρθρο 130 Β της Συνθήκης απαιτεί τη συνεργασία και τη συνδρομή τους ούτως ώστε η συνοχή να αποτελέσει πια γεγονός. Δεν μπορούμε να γκρεμίζουμε το βράδυ ό, τι χτίζουμε την ημέρα. Δεν είναι δυνατόν σε κάποιες περιφέρειες να παίρνουμε με το ένα χέρι αυτά που τους δίνουμε με το άλλο. Επομένως, το σύνολο των πολιτικών της Ένωσης είναι αυτό που μπορεί να συντελέσει πραγματικά στην επίτευξη των στόχων συνοχής στους οποίους προσβλέπουν το Κοινοβούλιο και η Ευρωπαϊκή Ένωση στο σύνολό της.
<P>
Επομένως, θεωρούμε πως πρέπει να υπάρξει ουσιαστική βελτίωση στην καταλληλότητα του συνόλου των κοινοτικών πολιτικών που έχουν ως στόχο την συνοχή. Θέλουμε η έρευνα να μην περιορίζεται στις πιο αναπτυγμένες περιφέρειες, θέλουμε τα διευρωπαϊκά δίκτυα να κατανέμονται λογικά και συνεκτικά, θέλουμε η πολιτική ανταγωνισμού να μην αδιαφορεί και να επικεντρώνεται ολοένα και περισσότερο στις απαραίτητες πτυχές συνοχής που πρέπει να έχει, θέλουμε η Κοινή Γεωργική Πολιτική να συνεχίσει να προχωρά και να συνεχίσει να συμβάλει στη συνοχή. Αυτό είναι λοιπόν το μήνυμα.
<P>
Κύριε Πρόεδρε, είχαμε μία μακρά συζήτηση σχετικά με το αν το 1, 27 % του ΑΕΠ της Ένωσης επαρκεί ή όχι όσον αφορά τη συνοχή, αν η επανάληψη των στόχων που επιτεύχθηκαν ήδη στο Εδιμβούργο θα μπορούσε να δημιουργήσει μια αρνητική εικόνα της Ευρωπαϊκής Ένωσης, να δώσει την εντύπωση πως έχουμε μείνει στάσιμοι. Και υποστηρίζουμε τον ρεαλισμό. Έναν ρεαλισμό ο οποίος λέει: δεν έχει έρθει η στιγμή να μπορούμε να απαιτήσουμε μεγαλύτερη συνδρομή από τα κράτη μέλη, σε αυτή τη φάση της Νομισματικής Ένωσης που βρισκόμαστε, όμως, κύριε Πρόεδρε, πριν από την διεύρυνση είναι απαραίτητες κάποιες νέες δημοσιονομικές προοπτικές για να μπορέσουμε να αντιμετωπίσουμε όντως και σοβαρά την διαδικασία διεύρυνσης.
<P>
Θέλω να ευχαριστήσω όλους τους συναδέλφους, κύριε Πρόεδρε, για την τεράστια συνεργασία που προσέφεραν γι' αυτή την έκθεση και σε εμένα προσωπικά, και εσάς για τα επιπλέον δευτερόλεπτα που μου παραχωρήσατε.
<P>
(Χειροκροτήματα)

<SPEAKER ID=253 NAME="Marset Campos">
Κύριε Πρόεδρε, η Επιτροπή Έρευνας, Τεχνολογικής Ανάπτυξης και Ενέργειας συζήτησε με ενδιαφέρον την πρώτη έκθεση για τη συνοχή, την οποία κατάρτισε η Επιτροπή, και τα συμπεράσματά της - φυσικά λιγότερα και λιγότερο σύνθετα από αυτά της εξαιρετικής και διεξοδικής έκθεσης του κυρίου Izquierdo Collado - συμπίπτουν με αυτή την έκθεση στα πεδία αρμοδιότητας. Με αυτό τον τρόπο, όντας της γνώμης πως η έκθεση της Επιτροπής κάνει μια πολύτιμη ανάλυση σχετικά με τη συνοχή, εντούτοις πάσχει από ανεπαρκή στοιχεία, τόσο όσον αφορά την μεθοδολογία που χρησιμοποιεί όσο και το πεδίο μελέτης της, που θα έπρεπε να βελτιωθούν σε μεταγενέστερες εκδόσεις της ίδιας.
<P>
Τα κύρια σημεία στα οποία η Επιτροπή Έρευνας, Τεχνολογικής Ανάπτυξης και Ενέργειας επικεντρώνει τις κριτικές και τις συστάσεις της, τα οποία συμπίπτουν με όσα επισημαίνει ο κ. Izquierdo Collado, είναι: πρώτον, να ληφθούν υπόψη οι συνέπειες της διεύρυνσης για τον καθορισμό των μελλοντικών μέσων συνοχής. Δεύτερον, να διευρυνθεί και να βελτιωθεί τόσο ο όγκος των πόρων των ταμείων όσο και η αποτελεσματικότητα της διάθεσής τους. Τρίτον, να αφιερωθούν συγκεκριμένα κονδύλια των ταμείων στην επίτευξη μιας ομογενούς διάρθρωσης έρευνας και ανάπτυξης στην Ευρωπαϊκή Ένωση, η οποία να επιτρέπει την προσέγγιση του ποσοστού του ΑΕΠ που προορίζεται για αυτές τις λειτουργίες και να πλησιάζει εκείνη των ανταγωνιστών μας και, προς αυτή την κατεύθυνση, να προσαρμοστεί το 5ο Πρόγραμμα Πλαίσιο για την έρευνα και ο προβληματισμός για τις τεχνολογικές καινοτομίες και την απασχόληση. Τέταρτον, δεδομένης της σημασίας της κοινωνίας των πληροφοριών, να υπάρξει επίσης συνεκτική δράση με αυτούς τους πόρους. Πέμπτον, να προσαρμοσθεί επίσης ο καθορισμός και η μελλοντική διεύρυνση της Κοινής Γεωργικής Πολιτικής σε αυτούς τους στόχους. Έκτον, λαμβάνοντας υπόψη τον ρόλο της διάθεσης και της προσιτότητας της ενέργειας στην επιδίωξη της κοινωνικής συνοχής, να διατεθεί ένα σημαντικό και σπουδαίο μέρος αυτών των πόρων στην υποδομή της διάθεσης. Και έβδομο και τελευταίο, να φανεί η υφιστάμενη αντίφαση ανάμεσα στο σημερινό πρότυπο οικονομικής ανάπτυξης, το οποίο δημιουργεί αύξηση των ανισοτήτων, και να ληφθούν μέτρα ώστε στο μέλλον να μην υπάρχει κάποιος παράγοντας που να θέτει περιορισμούς στην αλλαγή του οικονομικού προτύπου και στην εξέλιξή του ώστε να γίνει πιο δίκαιο.

<SPEAKER ID=254 LANGUAGE="EN" NAME="McCarthy">
Κύριε Πρόεδρε, είμαι ευχαριστημένη που μας δίνεται η ευκαιρία απόψε, ακόμη και τόσο αργά, να συζητήσουμε για την πολιτική συνοχής. Η πρώτη τριετής έκθεση της Επιτροπής σχετικά με τις πολιτικές συνοχής και τις επιπτώσεις τους έχει αποτελέσει σημαντικό μέρος της αξιολόγησης των προτεραιοτήτων που θα δοθούν στο μέλλον σε πολιτικές συνοχής. Λαμβάνει χώρα σε ένα κρίσιμο σημείο, λαμβάνοντας υπόψη την μεταρρύθμιση των διαρθρωτικών και περιφερειακών πολιτικών και το πακέτο της Ατζέντα 2000.
<P>
Μπορούμε να αρχίσουμε τη διαδικασία της ανασκόπησης, κάνοντας μία αναδρομή σε όλα όσα έχουμε κατορθώσει και, όπως πολύ αποτελεσματικά έχει κάνει ο εισηγητής μας στην περιεκτική του ανάλυση περί συνοχής, βάζοντας σημάδια για το μέλλον, που θα μας χρησιμεύσουν ως σημεία αναφοράς. Δεν υπάρχει όμως καμία αμφιβολία όσον αφορά τη δέσμευσή μας για την επίτευξη συνοχής. Στην πραγματικότητα, η παρουσία της είναι εμφανής σε κάθε συνθήκη, ακόμη και στη συνθήκη του Αμστερνταμ. Όλοι συμφωνούν ότι είναι τόσο σημαντική όσο η μητρότητα και οι παραδοσιακές αξίες. Ασφαλώς, απόδειξη αποτελεί η δέσμευση να μετατραπούν αυτές οι υποχρεώσεις σε συγκεκριμένη πρακτική πολιτική. Ο εισηγητής τονίζει ότι - και συμφωνώ μαζί του - ότι η πολιτική συνοχής είναι τόσο σημαντική όσο και η επίτευξη της ενιαίας ευρωπαϊκής αγοράς και της οικονομικής και νομισματικής ένωσης. Σε ορισμένες περιπτώσεις ίσως και να συγχωρούνταν κάποιος που θα είχε την εντύπωση ότι η οικονομική και κοινωνική συνοχή δεν αποτελούν ενιαία πολιτική. Κάτι τέτοιο δεν ισχύει. Απόλυτη προτεραιότητα δίνεται από την ΕΕ στη προσπάθεια να γίνει η ίδια κάτι παραπάνω από μία ενιαία αγορά, μία ελεύθερη ζώνη εμπορίου ή συναλλάγματος.
<P>
Οι πολιτικές συνοχής είναι ζωτικής σημασίας ως προς την παροχή ουσιαστικής στήριξης σε περιφέρειες και κοινότητες, έτσι ώστε να εξασφαλιστεί πρόσβαση στις ευκαιρίες που προσφέρει η ενιαία αγορά για θέσεις εργασίας και κατάρτιση. Τα σχέδια που διαφαίνονται στην περιφέρειά μου, όπως για παράδειγμα ένα σύνολο προγραμμάτων κατάρτισης πάνω στη χρήση ηλεκτρονικών υπολογιστών που προώθησα χτες, αποτελούν την ανθρώπινη και ευμετάβλητη πλευρά της πολιτικής της Ευρωπαϊκής Ένωσης. Η παροχή στήριξης στις κοινότητες που διαθέτουν κοιτάσματα άνθρακα και τα προγράμματα εκπαίδευσης αποτελούν σημαντικούς παράγοντες στην προσπάθεια επίτευξης οικονομικής και κοινωνικής συνοχής. Καλό θα ήταν να το θυμούνται αυτό τα κράτη μέλη κατά τη διάρκεια της έκτακτης Συνόδου Κορυφής για την Απασχόληση αυτή τη βδομάδα. Αρκετά συχνά δεν θυμούνται ή δεν σκέφτονται τον ρόλο της πολιτικής συνοχής.
<P>
Γνωρίζουμε ότι εξακολουθούν να υπάρχουν ανισότητες, ενώ αντικειμενικός στόχος της πολιτικής συνοχής είναι να συνεχιστεί η προσπάθεια εξάλειψής τους. Πρέπει να πω ότι τα σχόλιά μου δεν απευθύνονται στην Επίτροπο κ. Wulf-Mathies, αφού γνωρίζουμε τη δέσμευσή της απέναντι στην πολιτική συνοχής, αλλά σε ολόκληρο το Σώμα των Επιτρόπων. Χρειαζόμαστε περισσότερα στοιχεία που να αποδεικνύουν ότι και άλλες πολιτικές συμβάλλουν ή τουλάχιστον ασχολούνται με το θέμα της επιτακτικής ανάγκης για συνοχή. Θα ήθελα να ρωτήσω την Επίτροπο αν πιστεύει ότι θα ήταν χρήσιμο να διεξάγεται ένας έλεγχος συνοχής σε ετήσια βάση, τον οποίο θα προσπαθήσουμε να ενσωματώσουμε στο πρόγραμμα εργασιών της Επιτροπής. Καλό θα ήταν να αναθεωρήσουν οι άλλοι Επίτροποι τις δικές τους πολιτικές και να εξετάσουν ποια είναι η συμβολή τους στο θέμα της συνοχής.
<P>
Ένα από τα λίγα δυσμενή σχόλια που μπορώ να κάνω γι' αυτή την εξαιρετική έκθεση είναι το γεγονός ότι η Επιτροπή δεν αντιμετώπισε το θέμα της Οικονομικής Νομισματικής Ένωσης (ΟΝΕ) με πολύ αποτελεσματικό τρόπο. Ο καιρός περνάει γρήγορα και εμείς δεν έχουμε ακόμη σαφή ανάλυση των συνεπειών της ΟΝΕ στις περιφέρειές μας. Είναι καιρός να εξετάσουμε αυτά τα θέματα. Τέλος, όπως είπε ο Jacques Santer, πρέπει να διαθέτουμε τα μέσα για να συνδυάζουμε τις φιλοδοξίες μας με τις πολιτικές συνοχής. Απαραίτητη προϋπόθεση της επιτυχίας των περιφερειακών πολιτικών και των πολιτικών συνοχής αποτελεί η συνεργασία ανάμεσα στα κράτη μέλη, τις περιφέρειες και τις τοπικές αρχές. Απόλυτες προτεραιότητές μας αποτελούν: η αποτελεσματικότητα, η δίκαιη και αμερόληπτη κατανομή, η επιδίωξη μίας πολιτικής για την οποία διαθέτουμε τα μέσα, επειδή τα λιγότερα μπορούν μερικές φορές να γίνουν περισσότερα, και μία βάσιμη πολιτική συνοχής που θα μας οδηγήσει σε μία νέα χιλιετηρίδα.

<SPEAKER ID=255 LANGUAGE="DE" NAME="Berend">
Κύριε Πρόεδρε, κυρία Επίτροπε, σεβαστές κυρίες και κύριοι, η εν λόγω έκθεση του κυρίου Izquierdo Collado είναι ένα ασυνήθιστα περιεκτικό έγγραφο, το οποίο υπερβαίνει κατά πολύ το προβλεπόμενο πλαίσιο μίας κριτικής ανάλυσης των αποτελεσμάτων των Διαρθρωτικών Ταμείων επί τρία έτη, αναφορικά με την οικονομική και κοινωνική συνοχή και τα εξ αυτής προκύπτοντα συμπεράσματα.
<P>
Είμαστε σε πολλά σημεία σύμφωνοι με τον εισηγητή, εφόσον πρόκειται περί απαιτήσεων για έναν ισχυρότερο συγκεντρωτισμό των μέσων, για έναν καλύτερο συντονισμό στις πολιτικές της κοινότητας, για τη βελτίωση της ικανότητας ανταγωνισμού της οικονομίας, για τη διαρκή εξέλιξη και για τη δημιουργία θέσεων εργασίας ικανών στον ανταγωνισμό, διότι αυτά αποτελούν πράγματι προτεραιότητες της διαρθρωτικής πολιτικής της Ένωσης. Όμως οι ειδικές ρυθμίσεις στον τομέα της γεωργίας, στον τομέα χρηματοδότησης της Ένωσης στο συνολικό επόμενο διάστημα σχεδιασμού και η επικείμενη σε αυτό τον χρόνο διεύρυνση δεν ανήκουν άμεσα στην πρόταση ψηφίσματος της έκθεσης Izquierdo.
<P>
Όμως επειδή αυτές βρίκονται ήδη μέσα, εν μέρει παρά τις σημαντικές αντίθετες ψήφους στην επιτροπή, μας απομένει τώρα να τις αναλύσουμε στην ολομέλεια, όπου όμως η καλύτερη λύση θα ήταν η διαγραφή αυτού του άρθρου. Ο εισηγητής εμπλέκεται έτσι σε αντιφάσεις. Από την μία πλευρά λέγεται σωστά πως είναι αναγκαίο να χρησιμοποιηθούν τα περιορισμένα εργαλεία και μέσα με σύνεση, συγκεκριμένα και προπαντός εκεί όπου το απαιτούν οι μειωμένες διαφορές στο οικονομικό στάδιο ανάπτυξης. Συγχρόνως, με επιμονή στα επίπεδα αποδοχών, στα ταμεία συνοχής ή με την αμφισβήτηση των ανώτερων ορίων των ιδίων πόρων και πιθανώς με προληπτικές διορθώσεις προς τα πάνω λαμβάνεται λίγο υπόψη μια βασική αρχή της συνοχής. Δηλαδή να υποστηρίξουμε την ανάπτυξη περιοχών που παρουσιάζουν καθυστέρηση, ώστε αυτές σχετικά γρήγορα να μην χρειάζονται πλέον τέτοια υποστήριξη. Από τη σύλληψη της ευρωπαϊκής διαρθρωτικής πολιτικής γίνεται λοιπόν σαφές για τη διαθέσιμη βοήθεια ότι πρόκειται πάντα για εποχιακή υποστήριξη, και θα πρέπει μεσοπρόθεσμα ή μακροπρόθεσμα να επιτευχθεί η ανεξαρτησία από αυτές τις παροχές. Τα μεταβατικά μέσα είναι εδώ μια καλή γέφυρα για την εγκατάλειψη του σκηνικού της υποστήριξης.
<P>
Η οικονομική και κοινωνική συνοχή δεν επιτρέπεται να είναι μονόδρομος! Το δούναι και λαβείν δεν μπορεί να εξαντλείται μονόπλευρα, διαφορετικά εύκολα αντιστρέφεται η αλληλεγγύη. Ή να το πούμε αλλιώς: οι χρηματοδοτικές συμφωνίες δημιουργούνται με σωστό τρόπο μόνο για ένα ορισμένο διάστημα σχεδιασμού. Μετά θα ανακατευθούν τα χαρτιά ξανά τόσο για τους παρέχοντες όσο και για τους λαμβάνοντες, σύμφωνα με την καινούργια οικονομική κατάσταση στις χώρες της Ευρωπαϊκής Ένωσης.
<P>
Σωστά απαιτεί ο εισηγητής κριτήρια για τους στόχους υποστήριξης, αλλά πρέπει να είναι αντικειμενικά και σαφή κριτήρια, όπως π.χ. σωστά στις περιφέρειες του στόχου 1 το 75 % του ακαθάριστου εγχλωριου προϊόντος στα πλαίσια του NUTS II. Η έκθεση είναι μάλιστα επίμαχη παρ' ότι προηγουμένως βρέθηκε ο ένας ή ο άλλος συμβιβασμός. Το αν αυτή η έκθεση θα υποστηριχθεί από την πλειοψηφία αυτού του Σώματος, θα εξαρτηθεί από την αποδοχή σημαντικών τροπολογιών.

<SPEAKER ID=256 LANGUAGE="EN" NAME="Collins, Gerard">
Κύριε Πρόεδρε, τα διαρθρωτικά ταμεία έχουν διαδραματίσει θετικό ρόλο στο μέτρο που βοηθούν τις λιγότερο ανεπτυγμένες περιοχές στην περιφέρεια της Ένωσης να αναπτύξουν την οικονομία τους αξιοποιώντας στο έπακρο τις δυνατότητές τους και να γεφυρώσουν το χάσμα με τις περιοχές στο κέντρο της Ένωσης που ευημερούν.
<P>
Αυτό ισχύει ιδιαίτερα για την Ιρλανδία, όπου έμφαση δίνεται από τα διαρθρωτικά ταμεία στην κατασκευή νέων βελτιωμένων δρόμων, στις εγκαταστάσεις των αεροδρομίων, στον βιομηχανικό εκσυγχρονισμό και την επαγγελματική κατάρτιση των νέων. Τα αποτελέσματα αυτής της συγκέντρωσης πόρων έχουν αρχίσει να φέρουν καρπούς, καθώς η οικονομία της Ιρλανδίας καταγράφει συνεχώς υψηλά ποσοστά οικονομικής ανάπτυξης, ενώ νέες ευκαιρίες απασχόλησης εμφανίζονται σε όλη τη χώρα. Ωστόσο, χρειάζεται ακόμη πολλή δουλειά για να επιτευχθεί ο στόχος βελτίωσης του μέσου όρου του βιοτικού επιπέδου στην Ιρλανδία, σε βαθμό που να αγγίζει το ήδη υπάρχον βιοτικό επίπεδο των περιοχών στο κέντρο της Ένωσης που ευημερούν. Εμφανίζονται διαρκή διαρθρωτικά προβλήματα στην οικονομία, τα οποία πρέπει να αντιμετωπισθούν, για να μπορέσει η οικονομία μας να αξιοποιήσει πλήρως τις δυνατότητές της και να είναι σε θέση να κρατήσει το ΑΕΠ σε επίπεδο ανάλογο εκείνου των περιοχών της Ένωσης που ευημερούν.
<P>
Τα διαρθρωτικά ταμεία έχουν διαδραματίσει κεντρικό ρόλο στην προώθηση της προόδου που έχει παρατηρηθεί πρόσφατα. Πιστεύω ότι ο τρόπος χρήσης αυτών των πόρων από την Ιρλανδία μπορεί να χρησιμεύσει ως πρότυπο για τις υπόλοιπες περιοχές και χώρες της Ένωσης.
<P>
Είναι ζωτικής σημασίας να συνεχιστεί το πρόγραμμα επενδύσεων κεφαλαίου που βρίσκεται τώρα σε εξέλιξη, όχι μόνο για να αποπερατωθούν πολλά σημαντικά έργα που έχουν ήδη αρχίσει, αλλά και για να διατηρηθούν οι κινητήριες δυνάμεις που έχουν ως αποτέλεσμα να καταγράφονται συνεχώς, τα τελευταία χρόνια, ιδαίτερα υψηλά επίπεδα ανάπτυξης στον τομέα της οικονομίας. Αυτά τα υψηλά επίπεδα οικονομικής ανάπτυξης έχουν οδηγήσει πολλούς σχολιαστές να αναφέρουν ότι η ανάγκη επενδύσεων στην Ιρλανδία από τα διαρθρωτικά ταμεία μειώνεται. Είμαι εντελώς αντίθετος με αυτή την άποψη. Τα κριτήρια που καθορίζουν αν μία χώρα ή περιοχή δικαιούται το ανώτατο των επενδύσεων από τα διαρθρωτικά ταμεία μπορεί να κρύβουν συνεχή, σημαντικά προβλήματα.
<P>
Για παράδειγμα, το ύψος του ΑΕγχΠ υποδηλώνει ότι έχει σημειωθεί μεγαλύτερη πρόοδος στην οικονομική ανάπτυξη της Ιρλανδίας απ' ό, τι αποδεικνύεται αν βασιστούμε στο ύψος του ΑΕΠ. Συνεπώς, το επίπεδο ανάπτυξης στην περιφέρειά μας σε σύγκριση με τις ευημερεύουσες περιφέρειες της Ένωσης έχει επίσης υπερτιμηθεί. Αυτό συμβαίνει γιατί το ποσοστό ξένων επενδύσεων στην οικονομία μας διαστρεβλώνει την κατάσταση προς δικό μας όφελος.
<P>
Το θέμα θα πρέπει να συζητηθεί όταν γίνει ο επόμενος γύρος κατανομής των πόρων των διαρθρωτικών ταμείων ανάμεσα στις περιοχές που πληρούν τις προϋποθέσεις. Δεύτερον, τα επίπεδα ανεργίας πρέπει να κατέχουν ξεχωριστή θέση ανάμεσα στα κριτήρια που καθορίζουν αν μία χώρα πληρεί τις προϋποθέσεις για το καθεστώς του στόχου 1.
<P>
Τέλος, οι ιρλανδικές αρχές, όπως και εκείνες πολλών άλλων λιγότερο ανεπτυγμένων περιφερειών της Ένωσης, αντιμετωπίζουν ένα ιδιαίτερα σοβαρό πρόβλημα στην προσπάθειά τους να βρουν ευκαιρίες απασχόλησης για τους μακροχρόνια ανέργους, που συχνά δεν διαθέτουν ούτε τα πλέον βασικά προσόντα που θα μπορούσαν να προσφέρουν στους πιθανούς εργοδότες τους. Αυτό το πρόβλημα θα πρέπει να ληφθεί υπόψη κατά τον καθορισμό της επιλεξιμότητας.

<SPEAKER ID=257 LANGUAGE="ES" NAME="Vallvι">
Κύριε Πρόεδρε, κυρία Επίτροπε, πρώτα θα ήθελα να συγχαρώ τον κ. Izquierdo Collado για την έκθεσή του σχετικά με την τριετή έκθεση για την οικονομική και κοινωνική συνοχή. Είναι προφανές πως η έκθεση αυτή καταρτίσθηκε την στιγμή που εμφανίσθηκαν επίσης οι πρώτες πληροφορίες σχετικά με την Ατζέντα 2000. Πιστεύω πως ο εισηγητής έπραξε καλά καταρτίζοντας αυτή την έκθεση με βάση την σφαιρικότητα των πληροφοριών που διέθετε εκείνη τη στιγμή, διότι οι εκθέσεις που καταρτίζονται στο Κοινοβούλιο είναι εκθέσεις ζωντανές, σύμφωνες με την πραγματικότητα και δεν πρέπει να περιοριζόμαστε σε κάποια στατικά κείμενα. Θα υπάρξει χρόνος να τροποποιηθούν, αν είναι απαραίτητο, οι απόψεις που ο κ. Izquierdo Collado διατυπώνει στην έκθεση που παρουσιάζει.
<P>
Η οικονομική και κοινωνική συνοχή αποτελεί αρχή της Ευρωπαϊκής Ένωσης, και θέλω να θυμίσω πως στη Συνθήκη της Ρώμης δεν είχε συμπεριληφθεί, αλλά κάποιος, συγκεκριμένα ο υπουργός Spaak, προέβλεψε την ανάγκη που θα υπήρχε στο μέλλον για κάποια μέσα προώθησης της οικονομικής και κοινωνικής συνοχής σε διάφορες περιφέρειες και περιοχές της Ευρώπης. Και από αυτή την άποψη, πιστεύω πως η Ευρωπαϊκή Ένωση προχώρησε με τα Διαρθρωτικά Ταμεία, το Ταμείο Συνοχής, την ίδια την Κοινή Γεωργική Πολιτική, σε μερικές περιπτώσεις, για να ενισχύσει αυτή την οικονομική και κοινωνική συνοχή. Και είναι προφανές - και εδώ το ανέφερε κάποιος ομιλητής - πως αυτή η ενίσχυση της οικονομικής και κοινωνικής συνοχής, αυτές οι ενισχύσεις που παρέχονται, έχουν όρια, δεν μπορούν να συνεχίζονται επ'αόριστο, αλλά πρέπει να ελέγχονται καταλλήλως, και έτσι συμβαίνει. Τολμώ να πω πως έτσι συμβαίνει διότι μέτρο τους αποτελεί ακριβώς η αξιολόγηση του εγχώριου προϊόντος αυτών των περιφερειών που λαμβάνουν ενίσχυση από τα Διαρθρωτικά Ταμεία. Φυσικά, οι ενισχύσεις αυτές, παρότι χρονικά περιορισμένες, πρέπει να πω επίσης πως καλύπτουν μεγάλες περιόδους, γιατί η ανάπτυξη μιας περιφέρειας, η βελτίωση της κατάστασής της δεν γίνεται σε ένα μικρό χρονικό διάστημα. Επομένως, αυτές οι ενισχύσεις πρέπει να γίνουν μακροπρόθεσμες.
<P>
Συμφωνώ λοιπόν με τον εισηγητή όταν ζητά περισσότερο συντονισμό στην εφαρμογή αυτών των πολιτικών, μεγαλύτερη εφαρμογή- θα έλεγα εγώ - της αρχής της επικουρικότητας, δίνοντας στους περιφερειακούς και τοπικούς οργανισμούς τον ρόλο που τους αντιστοιχεί καθώς και μεγαλύτερη αρμοδιότητα όσον αφορά τη συμμετοχή τους στη διάθεση αυτών των πόρων. Πιστεύω πως, από αυτής της απόψεως, η νομοθεσία μας δεν είναι επαρκής για την εφαρμογή αυτής της αρχής της αρμοδιότητας των περιφερειακών οργανισμών, ούτως ώστε να μπορούν να διαχειρίζονται τους πόρους των Ταμείων Συνοχής και των Διαρθρωτικών Ταμείων.
<P>
Πιστεύω λοιπόν πως πρόκειται για μία καλή έκθεση και πρέπει να συνεχισθεί αυτή η πολιτική των Διαρθρωτικών Ταμείων.

<SPEAKER ID=258 LANGUAGE="PT" NAME="Novo">
Κύριε Πρόεδρε, κυρία Επίτροπε, αγαπητοί συνάδελφοι, η έκθεση της Επιτροπής σχετικά με την εξέλιξη της οικονομικής και κοινωνικής συνοχής στην Ευρωπαϊκή Ένωση δεν θα μπορούσε να ικανοποιήσει κανέναν και προκαλεί ανησυχίες.
<P>
Μια πολύ ελαφρά προσέγγιση του Ακαθάριστου Εγχώριου Προϊόντος ορισμένων κρατών μελών στον κοινοτικό μέσο όρο δεν μπορεί να αποκρύψει το γεγονός ότι μια τέτοια πρόοδος, αυτή καθεαυτή, είναι σαφώς ανεπαρκής και, επομένως, δεν συμβιβάζεται και δεν κινείται προς την κατεύθυνση των θεμελιωδών στόχων που καθορίζονται στο θέμα αυτό από τη Συνθήκη για την Ευρωπαϊκή Ένωση.
<P>
Από την άλλη, διαπιστώνουμε μια ξεκάθαρη επιδείνωση των ανισοτήτων ανάμεσα στις πλουσιότερες και τις φτωχότερες περιφέρειες, ενώ επιβεβαιώνεται αδιαμφισβήτητα η πραγματική και προφανής ακαταλληλότητα πολλών πολιτικών που προωθούνται με στόχο τη συνοχή, και συγκεκριμένα της Κοινής Γεωργικής Πολιτικής, της οποίας οι διαρθρωτικές και περιφερειακές ανισομετρίες οδηγούν στο να λαμβάνουν άνω του 80 % των ενισχύσεων οι πλουσιότεροι γεωργικοί παραγωγοί, ενώ ταυτόχρονα, π.χ. μια χώρα συνοχής, όπως η Πορτογαλία, συνεισφέρει σε ρευστό για την ενίσχυση αυτής της κοινής πολιτικής.
<P>
Αυτές οι ξεκάθαρες αδυναμίες και αυτοί οι περιορισμοί θα μπορούσαν, ωστόσο, σαφώς να προβλεφθούν. Και αυτό διότι τα προβλεπόμενα δημοσιονομικά κονδύλια για την περίοδο 1994-1999 υπήρξαν και συνεχίζουν να είναι ανεπαρκή, επιβεβαιώνοντας έτσι τη χρησιμότητα του ανωτάτου ορίου που πρότεινε ο Jacques Delors στο Εδιμβούργο για τον κοινοτικό προϋπολογισμό του 1999, ή την απαραίτητη εγγραφή άλλων, σαφώς ανώτερου ύψους κονδυλίων που είχαν προταθεί τότε με βάση μία σειρά οικονομικών μελετών και ερευνών, στις οποίες απεδεικνύετο η απαραίτητη εγγραφή τους ώστε να εξασφαλιστούν οι ενδεδειγμένοι ρυθμοί πραγματικής σύγκλισης για την επίτευξη μιας γνήσιας εσωτερικής συνοχής.
<P>
Επίσης διότι, από τη στιγμή που οι αρχικές πιστώσεις ήταν ήδη λιγοστές, οι δυνατότητες απορρόφησης των κονδυλίων από το κάθε κράτος υπήρξαν και είναι ακόμη περιορισμένες, όχι επειδή έλειπαν τα σχέδια ή δεν υπάρχουν ανάγκες, αλλά λόγω της επιβολής δημοσιονομικών περικοπών χάρη στη συμμόρφωση προς τους στόχους του ενιαίου νομίσματος, πράγμα που επιβεβαιώνει την πλήρη αντίθεση με τους στόχους της συνοχής.
<P>
Ενόψει της λήψης αποφάσεων σχετικά με το μελλοντικό χρηματοδοτικό πλαίσιο μιας Ένωσης με περισσότερα κράτη μέλη και με περισσότερες και νέες ανάγκες χορήγησης ενισχύσεων, διαρθρωτικών και άλλων, γίνεται ολοένα και πιο προφανής - αντίθετα με αυτό που μόλις είπε ο συνάδελφος Berend, δεδομένου ότι οι προτάσεις που περιλαμβάνονται στην Ατζέντα 2000 είναι γνωστές και από τη στιγμή που εμείς, όπως και ο εισηγητής, προτιμούμε να αποφεύγουμε τον στρουθοκαμηλισμό - γίνεται ολοένα και πιο προφανής, όπως έλεγα, η καίρια σημασία ορισμένων προτάσεων που υπάρχουν στην έκθεση του κ. Izquierdo Collado: από τη διατήρηση των παροχών του Ταμείου Συνοχής στους σημερινούς δικαιούχους που εμφανίζουν ένα Ακαθάριστο Εγχώριο Προϊόν κατώτερο του 90 % του κοινοτικού μέσου όρου μέχρι την αναγκαιότητα διασφάλισης του ύψους της στήριξης που παρέχεται στα σημερινά κράτη μέλη, από την απαράμιλλη υποχρέωση προσαρμογής του συνόλου των πολιτικών στις αρχές και στις πρακτικές που οδηγούν σε μια πραγματική συνοχή μέχρι την απαραίτητη ανάγκη αντιμετώπισης των νέων προβλημάτων που θα προκύψουν από τη διεύρυνση, έχοντας ενισχυμένη χρηματοδοτική ικανότητα.
<P>
Η αναζήτηση συναίνεσης γύρω από τα προαναφερθέντα βασικά ζητήματα μας οδηγεί αναπόφευκτα στην αναγκαιότητα επαναπροσδιορισμού του προτεινόμενου από την Επιτροπή ύψους των μελλοντικών δημοσιονομικών προοπτικών (1, 27 % του κοινοτικού ΑΕγχΠ, δηλαδή το ίδιο και καταφανώς ανεπαρκές ανώτατο όριο που προβλέπεται να επιτευχθεί το 1999), με την επιβολή μιας τροποποίησης των προτεινόμενων τιμών, ή τουλάχιστον μιας κατάλληλης αναθεώρησής τους προτού προχωρήσουμε στην επόμενη διεύρυνση.

<SPEAKER ID=259 LANGUAGE="DE" NAME="Schroedter">
Κύριε Πρόεδρε, η ευρωπαϊκή εσωτερική αγορά επέφερε αξιοσημείωτα συνολικά οικονομικά κέρδη, αλλά το χάσμα μεταξύ των φτωχών και των πλουσίων περιφερειών δεν μπόρεσε να ξεπεραστεί. Η ανεργία στις 10 φτωχότερες περιφέρειες είναι σχεδόν 7 φορές υψηλότερη απ' ό, τι στις 10 πλουσιότερες περιφέρειες. Η επίδραση του συγκεντρωτισμού της εσωτερικής αγοράς επιφέρει, βεβαίως, περαιτέρω ευημερία στις πυκνοκατοικημένες περιοχές, αλλά σε βάρος των παραμελημένων περιοχών. Μέχρι τώρα δεν μπόρεσε να ξεπεραστεί αυτή η ανισορροπία παρά την άφθονη χρηματοδότηση υποδομής. Πρέπει να συνεχιστεί αυτό έτσι;
<P>
Μετά την αρχική τάση να καταργηθεί η οικονομική και κοινωνική συνοχή ως αυτοτελής πολιτική αλληλεγγύης της Ευρωπαϊκής Ένωσης, η έκθεση συνοχής καθίσταται η σημαντικότερη ομολογία για την διατήρηση του ευρωπαϊκού προτύπου κοινωνίας. Εκεί υπάρχουν όμως Υπουργοί Οικονομικών ορισμένων κρατών μελών, οι οποίοι φαντάζονται καθαρές πληρωμές με πλασματικά μεγέθη. Τον τελευταίο καιρό συνέβενε συχνότερα, γιατί ο Γερμανός Υπουργός Οικονομικών ξέχασε ότι στη διαρθρωτική πολιτική δεν πρόκειται για μία απλή μεταφορά χρηματοδοτικών πόρων μεταξύ των κρατών μελών, αλλά για την καλύτερη δυνατή χρήση του οικονομικού δυναμικού της ΕΕ για την Κοινότητα.
<P>
Είναι πράγματι έτσι, ότι δηλαδή η Επιτροπή θέλει να πραγματοποιήσει την ανακοίνωσή της στην έκθεση συνοχής και ότι θέλει να χρησιμοποιήσει ισχυρότερα τη διαρθρωτική πολιτική για την αρμονική ανάπτυξη της Κοινότητας; Εδώ λείπει η ουσιώδης σύνδεση της αειφόρου ανάπτυξης στην Ατζέντα 2000. Αειφορία σημαίνει αποκατάσταση της ισορροπίας μεταξύ οικολογίας, οικονομίας και κοινωνικής ασφάλειας, και μάλιστα όχι μόνο για τις πυκνοκατοικημένες περιοχές αλλά και για τις παραμελημένες περιφέρειες. Αυτές είναι και θα παραμείνουν στο προσεχές μέλλον οι αγροτικές περιφέρειες. Μία αποτελεσματική πολιτική συνοχής είναι όμως δυνατή μόνο μαζί με τους ανθρώπους που ζουν στις περιοχές αυτές. Αυτοί έχουν το δικαίωμα για ανάπτυξη προσαρμοσμένη στις ανάγκες τους και δεν θα πρέπει να αποδεχθούν υποχρεωτικά συγκεντρωτικά έργα που επιβάλλονται άνωθεν, όπως τα διευρωπαϊκά δίκτυα.

<SPEAKER ID=260 LANGUAGE="ES" NAME="Novo Belenguer">
Κύριε Πρόεδρε, κυρία Επίτροπε, θέλω πρώτα να συγχαρώ, όπως έκαναν και οι υπόλοιποι συνάδελφοι, τον κ. Izquierdo για την κατάρτιση αυτής της σύνθετης, δύσκολης, σημαντικής και ενδιαφέρουσας έκθεσης. Μία έκθεση για την οποία έγιναν μακρές συζητήσεις και αρκετές φορές στην Επιτροπή Περιφερειακής Πολιτικής και στην οποία αξιολογείται το αποτέλεσμα των τελευταίων ετών της κοινοτικής πολιτικής συνοχής ως κύριου και θεμελιώδους στοιχείου της οικοδόμησης και του μέλλοντος της Ευρωπαϊκής Ένωσης. Πρέπει να σκεφτούμε και να λάβουμε υπόψη, κατά την συζήτηση και ψηφοφορία αυτής της έκθεσης, ορισμένα σημεία ζωτικής σημασίας, όχι μόνο στο πρόσφατο παρελθόν, αλλά στο άμεσο μέλλον και ενόψει της διεύρυνσης. Ως θετικό αποτέλεσμα των πολιτικών συνοχής πρέπει να επισημάνουμε τη μείωση των ανισοτήτων ανάμεσα στα κράτη συνοχής και στα υπόλοιπα κράτη μέλη. Αλλά, δυστυχώς, υφίστανται ακόμη οι διαφορές εισοδήματος ανάμεσα στις περιφέρειες και αυτές έχουν αυξηθεί όσον αφορά τα ποσοστά ανεργίας.
<P>
Το γεγονός αυτό αποκαλύπτει την έλλειψη συντονισμού ανάμεσα στις διάφορες κοινοτικές πολιτικές και δηλώνει την ανάγκη για μια σφαιρική τοποθέτηση, ώστε να εξασφαλισθεί η συνεκτικότητά τους με τον στόχο της οικονομικής και κοινωνικής συνοχής. Αλλος ανησυχητικός παράγοντας, κύριε Πρόεδρε, ο οποίος προέκυψε κατά την συζήτηση αυτής της έκθεσης, είναι η διακοπή της ενίσχυσης από το Ταμείο Συνοχής στα κράτη μέλη που θα περάσουν στην πρώτη φάση της Οικονομικής και Νομισματικής Ένωσης. Η ιδέα αυτή, η οποία από μόνη της είναι ασύμβατη με την αλληλεγγύη, αντιτίθεται στο πνεύμα και το γράμμα της Συνθήκης, όπου αναφέρεται ρητά το Ταμείο Συνοχής και η μέθοδος διάθεσης των πόρων του. Οι ανάγκες για περιβαλλοντικά έργα και έργα υποδομών στις μεταφορές είναι ζωτικές για τα κράτη αυτά, είναι διαρκείς και χρειάζεται πολύ μεγάλη οικονομία για να χρηματοδοτηθούν. Ωστόσο, η προσχώρηση στην Οικονομική και Νομισματική Ένωση είναι απολύτως σχετική και δεν είναι καθόλου αντιφατική ή ασύμβατη με τα παραπάνω. Η Ευρωπαϊκή Επιτροπή τα συμπεριέλαβε στην Ατζέντα 2000, και αυτό γιατί, μεταξύ άλλων, η Νομική Υπηρεσία της εξέδωσε μία γνωμοδότηση η οποία στηρίζει την εφαρμογή του Ταμείου Συνοχής, απολύτως ανεξάρτητα από την εκπλήρωση ή μη των κριτηρίων σύγκλισης, ανεξάρτητα από την προσχώρηση ή μη στο ενιαίο νόμισμα.
<P>
Δεν θα έχει νόημα, και έτσι παρουσιάζεται στην έκθεση του κυρίου Izquierdo, η προσπάθεια που θα έχει καταβάλει κάποιο κράτος μέλος για την προσχώρηση στην τρίτη φάση της Οικονομικής και Νομισματικής Ένωσης αν στη συνέχεια τιμωρηθεί με την διακοπή της παροχής πόρων του Ταμείου Συνοχής, που ήταν και θα είναι ζωτικοί κατά τη διάρκεια ολόκληρης αυτής της διαδικασίας. Γι' αυτό το λόγο, κυρία Επίτροπε, πιστεύουμε πως θα ήταν σωστό να μεταφέρετε σε αυτή τη Συνέλευση το περιεχόμενο της γνωμοδότησης που εξέδωσε η Νομική Υπηρεσία σας σχετικά με αυτό το θέμα, ούτως ώστε να γίνει γνωστό και να ληφθεί υπόψη από τα μέλη αυτού του Κοινοβουλίου.
<P>
Σε εμάς, στο Ευρωπαϊκό Κοινοβούλιο, εναπόκειται να ενισχύσουμε τη σημασία με την οποία η συνοχή ενσωματώθηκε στη Συνθήκη, δηλαδή την σημασία μιας Ευρώπη αλληλέγγυας, μιας Ευρώπης δίκαιης και με κοινωνική δέσμευση.

<SPEAKER ID=261 LANGUAGE="DE" NAME="Walter">
Κύριε Πρόεδρε, κυρίες και κύριοι, η Ευρωπαϊκή Ένωση είναι κάτι περισσότερο από μία κοινή εσωτερική αγορά. Είναι κάτι παραπάνω από ένα κοινό νόμισμα, το οποίο θα έχουμε σε λίγο. Είναι από τη σύστασή της, από την σύνθεσή της μία Κοινότητα στηριζόμενη στη συνοχή. Για εκείνους οι οποίοι δεν ασχολούνται καθημερινά με αυτό, θα πρέπει να εξηγήσει κανείς την έννοια συνοχή άλλη μία φορά. Συνοχή είναι ένα χαρακτηριστικό, αυτό σημαίνει ότι κατανοούμε ο ένας τον άλλο και προσπαθούμε από κοινού να προωθήσουμε αυτή την Ευρωπαϊκή Ένωση, οι ισχυρότεροι με τους ασθενέστερους και οι ασθενέστεροι με τους ισχυρότερους.
<P>
Εδώ έχουμε ένα σημαντικό μέσο σε ευρωπαϊκό επίπεδο, αυτά είναι τα διαρθρωτικά ταμεία. Πάνω σε αυτά θέλω να πω κάτι ακόμα. Στη συνοχή και στην πολιτική συνοχής ανήκουν και οι μεμονωμένες πολιτικές. Πάνω σε αυτό μας συνέστησαν την προσοχή και γι' αυτό επίσης μας ευαισθητοποίησαν ο φίλος μας Izquierdo, καθώς και η έκθεση συνοχής, κάτι που αξίζει ευχαριστίες. Οι πολιτικές δεν επιτρέπεται να αλληλοεπιτίθενται η να παρεμποδίζει η μία την άλλη. Αυτό ξεκινά με την αρχή ότι στα εθνικά κράτη δεν επιτρέπεται να υλοποιηθεί καμία πολιτική η οποία θα παρεμποδίζει αυτό που εμείς επιζητούμε σε ευρωπαϊκό επίπεδο, γιατί διαφορετικά είναι εντελώς παράλογες όλες οι πολιτικές τις οποίες χαράσουμε εμείς εδώ.
<P>
Αυτό σημαίνει όμως επίσης ότι πρέπει να συντονίσουμε τις πολιτικές μας μεταξύ τους και ότι δεν μπορεί να καταλήξει να έχει τελικά το νόημα ότι εμείς θα υποβάλλουμε όλους σε μία απόλυτη υπαγόρευση χωρίς να λαμβάνουμε υπόψη τους μεμονωμένους στόχους οι οποίοι επιδιώκονται π.χ. στον τομέα της έρευνας, όπου η ποιότητα είναι το σημαντικότερο και πρέπει να διατηρηθεί υψηλή.
<P>
Ευχαριστώ πραγματικά τον κύριο Izquierdo, που ήδη επεξεργάστηκε το ευρύ φάσμα, το οποίο εμφανίζεται, και αυτό σε αντίθεση προς όσα μας είπε ο συνάδελφός μας κ. Rolf Berend. Αυτό έχει να κάνει και με τα διαρθρωτικά ταμεία. Κατά τη συζήτηση έπρεπε να λάβουμε υπ΄ όψιν μας, ότι δεν υπάρχει αυτή την στιγμή κανένας καθορισμός. Η συζήτηση για τα διαρθρωτικά ταμεία θα γίνει τον επόμενο χρόνο. Το ότι πρέπει να υπάρχουν προσανατολισμοί γι' αυτή τη συζήτηση είναι χωρίς αμφιβολία σωστό, το ότι από την έκθεση συνοχής πρέπει να πάρει κανείς μαθήματα ειναι επίσης, χωρίς καμία αμφιβολία, σωστό.
<P>
Είχαμε δυσκολίες στην Επιτροπή καθώς επίσης και στη συζήτηση για να καθορίσουμε γραπτώς τα κεφάλαια συνοχής για τα επόμενα χρόνια. Αυτό το λέω ως τελευταία παρατήρηση. Δεν θέλαμε να επιτρέψουμε κανένα καθορισμό, σε ότι αφορά τις επόμενες συνεδριάσεις για τα διαρθρωτικά ταμεία. Δεν θέλουμε να εισάγουμε κανένα κονδύλιο, το οποίο σε τελική ανάλυση θα μπορούσε να οδηγήσει κάποτε στην οικονομική εξίσωση. Γι' αυτό σας καθιστούμε σαφές ότι αυτός ο συμβιβασμός, ο οποίος βρέθηκε τώρα σε αυτή την διατύπωση, είναι για μας δεσμευτικός και επίσης ανεκτός. Γι' αυτό ευχαριστώ τον συνάδελφό μου κ. Izquierdo, ο οποίος εδώ επένδυσε πάρα πολλή δουλειά. Προσέφερε πράγματι μεγάλες υπηρεσίες για το θέμα της συνοχής και θα ήθελα να τον συγχαρώ γι' αυτή του την έκθεση!

<SPEAKER ID=262 NAME="Χατζηδάκης">
Κύριε Πρόεδρε, κυρίες και κύριοι συνάδελφοι, η συνοχή και η ανταγωνιστικότητα είναι έννοιες συμπληρωματικές. Η συνοχή μπορεί να ενισχύει τη ανταγωνιστικότητα, η οποία με τη σειρά της μπορεί να συνεισφέρει στην προώθηση της σύγκλισης, της ανάπτυξης και της απασχόλησης.
<P>
Τα αποτελέσματα που έχουν επιτευχθεί σ'αυτό το διάστημα που εξετάζει η έκθεση για τη συνοχή θα μπορούσαν να είναι πιο ικανοποιητικά. 'Εχει επιτευχθεί πρόοδος στο επίπεδο της σύγκλισης των κρατών μελών, αλλά σε πολλές περιφέρειες του στόχου Ι ιδίως, η ψαλίδα έχει ανοίξει σε σχέση με τον μέσο όρο του κοινοτικού εισοδήματος και έχουμε χειροτέρευση ιδίως όσον αφορά την ανεργία, ιδιαίτερα την ανεργία των νέων, των γυναικών και των ανέργων μακράς διαρκείας. Μια και κάνουμε απολογισμό, θα πρέπει να πω ότι θα πρέπει να γίνει δουλειά σε βάθος από την Επιτροπή για την ανάπτυξη ακριβέστερης μεθοδολογίας όσον αφορά τις επιπτώσεις της δράσης των Διαρθρωτικών Ταμείων, να ξέρουμε για πια αποτελέσματα μιλάμε ούτως ώστε να κάνουμε και πιο σωστούς υπολογισμούς για το μέλλον.
<P>
Κατ'ανάγκην, μια και κάνουμε τον απολογισμό, το μυαλό μας πάει στο τί θα γίνει από το 1999 και πέρα με τους καινούργιους κανονισμούς των Διαρθρωτικών Ταμείων, και νομίζω ότι χρειάζεται:
<P>
πρώτον, να προχωρήσουμε με βάση τρεις αρχές, απλούστευση, διαφάνεια, αποτελεσματικότητα;-δεύτερον, να περιορίσουμε τον αριθμό των προγραμμάτων, και των κοινοτικών πρωτοβουλιών;-τρίτον, να συμπτύξουμε σε τρεις τους σημερινούς έξι στόχους των Διαρθρωτικών Ταμείων;-τέταρτον, να προχωρήσουμε με πιο αποτελεσματικές δομές ελέγχου της αξιοπιστίας και της σωστής εκτέλεσης των προγραμμάτων;-πέμπτον, να εναρμονισθούν οι διαδικασίες και οι μηχανισμοί των Διαρθρωτικών Ταμείων;-έκτον, να υπάρχει μεγαλύτερη συμμετοχή του ιδιωτικού τομέα στις δράσεις των Διαρθρωτικών Ταμείων και καλύτερη ενημέρωση του κοινού για τη συμμετοχή στα προγράμματα.'Οσον αφορά τα οικονομικά, κύριε Πρόεδρε, θα ήθελα να πω ότι η διεύρυνση είναι μεν αναγκαία, δημιουργεί όμως ζητήματα στο επίπεδο της χρηματοδότησης των προγραμμάτων. Η Επιτροπή θεωρεί ότι το 1, 27 % του κοινοτικού ΑΕΠ είναι αρκετό, στηρίζοντας την πρόβλεψή της σε συγκεκριμένους ρυθμούς ανάπτυξης. Κανείς δεν ξέρει όμως αν οι προβλέψεις αυτές επαληθευθούν. Γι'αυτό, πριν από την διεύρυνση, χρειάζεται αναθεώρηση των δημοσιονομικών προοπτικών της Ευρωπαϊκής 'Ενωσης.
<P>
Τελειώνω, συγχαίροντας τον κ. Izquierdo Collado για την έκθεσή του.

<SPEAKER ID=263 LANGUAGE="FI" NAME="Ryynδnen">
Aξιότιμε κύριε Πρόεδρε, για την πραγματοποίηση της συνοχής ασκείται εξαιρετικά μεγάλη επιρροή από την παρούσα παγκοσμιοποίηση της οικονομίας και επιβάλλεται η ΕΕ να δράσει αποτελεσματικά ώστε να αντισταθμίσει τις εξελίξεις.
<P>
Παρ'όλα αυτά, οι δραστηριότητες της ΕΕ δεν έχουν ακολουθήσει το πνεύμα του άρθρου 130 Β στην ουσιαστική εσωτερική πολιτική. Για παράδειγμα, σε σχέση με τις επιπτώσεις της, η πολιτική μεταφορών, η πολιτική ανταγωνισμού, καθώς και η επιστημονική και ερευνητική πολιτική, έχουν προωθήσει περισσότερο τον συγκεντρωτισμό της οικονομίας παρά τη συνοχή της. Όσον αφορά την ενεργειακή πολιτική, θα μπορούσαν να υπάρξουν και εδώ εναλλακτικές λύσεις που θα συνέβαλαν στη συνοχή αντί της συγκέντρωσης. Παράδειγμα αποτελούν οι βιο-ενεργειακές πηγές των βορείων περιοχών καθώς και η πιο αποτελεσματική τους εκμετάλευση.
<P>
Προς το παρόν, φαίνεται πως για την ΕΕ είναι πιο σημαντική η ενοποίηση της οικονομικής πολιτικής και των νομισματικών συστημάτων, παρά η διασφάλιση των προϋποθέσεων διαβίωσης σε απομονωμένες περιοχές. Αυτό φαίνεται τόσο από τις αποφάσεις περικοπών των κονδυλίων των κρατών μελών, όσο και στη συνεχή απίσχνανση του μερίσματος από τον προϋπολογισμό της ΕΕ. Στο όνομα της πολιτικής συνοχής, θα έπρεπε ως εκ τούτου η ΕΕ να μπορεί να επιβλέπει την υλοποίηση της αρχής της επικουρικότητας. Όπως γίνεται σήμερα, οι εθνικοί πόροι που προορίζονταν παλαιότερα γιά τον τομέα της περιφερειακής πολιτικής, αντικαθίστανται συχνά από τους πόρους της ΕΕ.
<P>
Και η βιωσιμότητα της γεωργίας σε όλη την επικράτεια της ΕΕ έχει μεγάλη σημασία για τη συνοχή της. Το ισχύον σύστημα γεωργικών επιδοτήσεων δεν λαμβάνει υπόψη του όσο θα έπρεπε τις δυσχέρειες για την παραγωγή, οι οποίες οφείλονται σε κλιματολογικές ή άλλες συνθήκες που έχουν σχέση με τα φυσικά φαινόμενα, τόσο στις βόρειες όσο και στις νότιες περιφέρειες. Το ψύχος και η ξηρασία, η αραιή κατοίκηση και οι μεγάλες αποστάσεις από την κεντρική αγορά αποτελούν παράγοντες των οποίων τα μειονεκτήματα πρέπει να αντισταθμιστούν. Το ζητούμενο αυτό αποτελεί έναν από τους κεντρικούς άξονες της πολιτικής συνοχής και η έκθεση δεν έχει επαρκώς ασχοληθεί με το θέμα. Η λειτουργική και αποτελεσματική πολιτική συνοχής προϋποθέτει ότι η ΕΕ στηρίζει την ανάπτυξη των διαφόρων περιοχών με τους δικούς τους όρους και ότι οι μέθοδοι δράσεων θα είναι πιο ευέλικτες απ' ό, τι σήμερα.

<SPEAKER ID=264 LANGUAGE="ES" NAME="Sierra Gonzαlez">
Κύριε Πρόεδρε, η πολιτική συνοχής θα αντιμετωπίσει σύντομα δύο προκλήσεις: την Οικονομική και Νομισματική Ένωση και τη διεύρυνση.
<P>
Τόσο η μία όσο και η άλλη μπορούν να οδηγήσουν σε αύξηση των υφιστάμενων περιφερειακών ανισοτήτων, όπως έχουν ισχυρισθεί οι προηγούμενοι ομιλητές. Το γεγονός ότι μπορούν να αυξηθούν οι ανισότητες μας δείχνει ότι υπήρξε σχετική αποτυχία στην διάθεση των πόρων του Ταμείου Συνοχής.
<P>
Η παραδοχή αυτής της αποτυχίας θα έπρεπε να αποτελεί το σημείο έναρξης οποιασδήποτε σκέψης για το μέλλον. Διότι, ανάμεσα σε άλλους λόγους, οι δημοσιονομικοί περιορισμοί οι οποίοι επιβάλλονται από το Σύμφωνο Σταθερότητας και Ανάπτυξης μπορούν να θέσουν σε κίνδυνο ακόμη και τους στόχους που έχουν επιτευχθεί. Οι κίνδυνοι που παραμονεύουν αποδεικνύουν πως πρέπει να δοθεί στο Ταμείο Συνοχής μεγαλύτερη ανακατανομή των πόρων από αυτή που έχει σήμερα.
<P>
Τελειώνοντας, θέλω να τονίσω πως υποστηρίζουμε τα μέτρα που προτείνονται σε αυτή την έκθεση όσον αφορά τον συντονισμό των κοινοτικών πολιτικών, τη διαφάνεια της διαχείρισης, τη δημιουργία θέσεων απασχόλησης, κ.λπ. Αλλά όλα αυτά τα μέτρα είναι ανούσια αν δεν υποστηριχθεί το Ταμείο Συνοχής ως στόχος και όχι ως μέσο το οποίο υποτάσσεται σε άλλες πολιτικές.

<SPEAKER ID=265 LANGUAGE="IT" NAME="Napoletano">
Κύριε Πρόεδρε, ο λίγος καιρός που μας μένει μας αναγκάζει να προβούμε σε επιλογές και να παραβλέψουμε στοιχεία τοποθέτησης και αξιολόγησης στην ίδια την έκθεση της Επιτροπής. Η έκθεση αυτή αποδεικνύει πόσο επικίνδυνη είναι η θεωρία της δίκαιης αμοιβής, την οποία προβάλλουν ορισμένα κράτη μέλη, όταν εφαρμόζεται στην πολιτική συνοχής, και αποδεικνύει ότι οι άλλες πολιτικές συμβάλλουν μόνο σχετικά στην πραγματοποίηση του στόχου της συνοχής.
<P>
Θέλω να περιοριστώ στο βασικό μήνυμα που επιθυμεί να στείλει το Κοινοβούλιο σχετικά με την έκθεση Collado, δεδομένου ότι βρισκόμαστε στις παραμονές της μεταρρύθμισης των ταμείων και της διαδικασίας διεύρυνσης, πλησιάζουμε στην επίτευξη της Νομισματικής Ένωσης και στην έκτακτη Σύνοδο για την απασχόληση: κατά τη γνώμη μας, όλες αυτές οι προθεσμίες θα επηρεαστούν από τη συνέχεια που θα δοθεί στην έκθεση αυτή, και κυρίως από τα στοιχεία που θα συγκεντρωθούν από την έκθεση του Κοινοβουλίου: από τη δυσκολία να υπερπηδηθούν οι περιφερειακές δυσχέρειες, από το γεγονός ότι οι άλλες πολιτικές της Ένωσης, αλλά και πολλές εθνικές πολιτικές, δεν συμβάλλουν στη συνοχή, καθώς και από το γεγονός ότι η έκθεση έχει ορισμένα κενά, για παράδειγμα τη μη ολοκληρωμένη αντιμετώπιση των συνεπειών της διεύρυνσης και της επίτευξης της Νομισματικής Ένωσης, κυρίως το τί θα γίνει μετά το γεγονός αυτό.
<P>
Θα ήθελα να τελειώσω ερωτώντας την κ. Επίτροπο εάν στην απάντησή της θα μας πει πώς θα αξιολογήσει η Επιτροπή την έκθεσή της αλλά και τη γνώμη του Κοινοβουλίου, ώστε να μας διαφωτίσει σχετικά με τις επόμενες επιλογές.

<SPEAKER ID=266 LANGUAGE="ES" NAME="Arias Caρete">
Κυρία Πρόεδρε, κυρία Επίτροπε, κύριοι και κυρίες συνάδελφοι, αν η πρώτη τριετής έκθεση για την συνοχή δεν ήταν ένα καλό έγγραφο ανάλυσης και προβληματισμού, για το οποίο η Επιτροπή και, κατά μοναδικό τρόπο, η Γενική Διεύθυνση ΧVI, αξίζουν χειροκρότημα, η έκθεση του συναδέλφου μας, κυρίου Juan de Dios Izquierdo, για το εν λόγω έγγραφο αποτελεί ένα ισορροπημένο, καλά διαρθρωμένο κείμενο, το οποίο περιέχει μία διεξοδική και εις βάθος ανάλυση και το οποίο με μία απλή ανάγνωση δείχνει την μεγάλη προσπάθεια που καταβλήθηκε για την κατάρτισή του.
<P>
Θέλω να επισημάνω δύο διαβεβαιώσεις που εμπεριέχονται στην παρουσίαση των λόγων για τους οποίους καταρτίσθηκε αυτή η έκθεση: η πρώτη τονίζει πως οι ανισότητες που υπάρχουν στο εσωτερικό της Ευρωπαϊκής Ένωσης, παρά τις προόδους που έχουν επιτευχθεί και της αποτελεσματικότητας που έχουν επιδείξει οι διαρθρωτικές πολιτικές, μετά βίας έχουν μειωθεί τα τελευταία δέκα χρόνια. Η δεύτερη επισημαίνει πως σχεδόν όλες οι κοινοτικές πολιτικές έχουν σαφώς επιζήμιες επιπτώσεις στη συνοχή. Αυτές οι διαβεβαιώσεις υπαινίσσονται πως τόσο το άρθρο 130 Α όσο και το άρθρο 130 Β της Συνθήκης δεν τηρούνται αυστηρά. Ούτε η διαρθρωτική πολιτική διαθέτει επαρκή χρηματοδοτική ικανότητα ώστε να καταστήσει δυνατή τη μείωση των περιφερειακών ανισοτήτων μεσοπρόθεσμα, ούτε οι κοινοτικές πολιτικές συμπεριλαμβάνουν στη χάραξή τους τον κύριο στόχο της μείωσης περιφερειακών ανισοτήτων.
<P>
Η Ατζέντα 2000 μπορεί να διορθώσει αυτές τις δυσλειτουργίες. Η μεταρρύθμιση της περιφερειακής πολιτικής, συγκεντρώνοντας την δράση των Διαρθρωτικών Ταμείων, καθιστώντας ορθολογικό τον περιφερειακό προγραμματισμό, διατηρώντας το Ταμείο Συνοχής με την σημερινή του μορφή και διατηρώντας την σχετική θέση των περιφερειών του Στόχου 1, αυτό όντως, με αυστηρά κριτήρια, μπορεί να αποτελέσει μία χρυσή ευκαιρία για πρόοδο στη μείωση των περιφερειακών ανισορροπιών, ιδιαίτερα αν μέσα σε ένα πλαίσιο διεύρυνσης θα ήταν δυνατόν να αντιμετωπισθεί μια αναθεώρηση των δημοσιονομικών προοπτικών, η οποία να παρέχει στην Ευρωπαϊκή Ένωση συμπληρωματικούς πόρους πάνω από το 1, 27 % του ΑΕΠ.
<P>
Η μεταρρύθμιση της ΚΓΠ μπορεί να καταστήσει δυνατή την επανεξισορρόπηση της γεωργίας στην Ευρωπαϊκή Ένωση αν δεν ακολουθηθεί η συνεχιστική πολιτική της Επιτροπής και επιτευχθεί μια ισορροπία ανάμεσα στην ηπειρωτική και την μεσογειακή γεωργία, κατά τρόπο ώστε η πολιτική η οποία διαθέτει μεγαλύτερη χρηματοδοτική ικανότητα στον κοινοτικό προϋπολογισμό να διέπεται εξίσου από κριτήρια οικονομικής και κοινωνικής συνοχής.
<P>
Ολοκληρώνω επαναλαμβάνοντας τα θερμά μου συγχαρητήρια στον εισηγητή μας για την εξαιρετική εργασία του.

<SPEAKER ID=267 NAME="Εφραιμίδης">
Κυρία Πρόεδρε, εμείς θεωρούμε κατ'αρχήν θετική την έκθεση του κυρίου Collado, γιατί προσεγγίζει πραγματικά το κρίσιμο θέμα της οικονομικής και κοινωνικής συνοχής.
<P>
'Ομως, εγώ θέλω να κάνω ορισμένες παρατηρήσεις σε ό, τι αφορά παραλείψεις, κενά και αντιφάσεις που έχει η έκθεση αυτή. Πουθενά δεν αναφέρει ότι προβλήματα εξωτερικής πολιτικής ή εμπλοκών που έχουν διάφορες περιφέρειες της Κοινότητας επιδρούν αρνητικά στη συνοχή, στην ανάπτυξή τους και, επομένως, στην πορεία της εξομοίωσής τους με άλλες περιφέρειες.
<P>
Πρώτον, αναφέρω το παράδειγμα της Ελλάδας, όπου η κατάσταση στο Αιγαίο, η τουρκική επιθετικότητα, οι ανόητοι και επικίνδυνοι εξοπλισμοί, επιδρούν αρνητικά στην ανάπτυξη ορισμένων περιοχών και, ιδιαίτερα, των νήσων του Αιγαίου.
<P>
Δεύτερον, η έκθεση δεν αναφέρεται στην άνιση κατανομή των -περιορισμένων εξάλλου- κονδυλίων. Αυξάνονται, κυρία Πρόεδρε, τα κονδύλια προκειμένου για τη Γερμανία και την Ισπανία, για την περίοδο 19941999, και μειώνονται για την Ελλάδα και την Πορτογαλία, κατ'εξοχήν φτωχές χώρες της Κοινότητας.
<P>
Τρίτον, μου κάνει εντύπωση το ότι η έκθεση δεν λέει πουθενά πού πάνε αυτά τα κονδύλια, γιατί έχω παράδειγμα την Ελλάδα, και το ξέρει η κυρία Επίτροπος, πάνε για αβδηριτισμούς, για ανέργεση μεγάρων μουσικής που δεν συντελούν ούτε στην ανάπτυξη, ούτε στην απασχόληση, ούτε -πολύ περισσότερο- μπορεί να θεωρηθούν παραγωγικές επενδύσεις.
<P>
Επομένως πρέπει, κυρία Πρόεδρε, να συμπληρωθεί αυτή η έκθεση, είτε με τροπολογίες, είτε σε άλλη ευκαιρία και, κυρίως, να διορθωθεί αυτό που υπογραμμίζει η έκθεση, δηλαδή το ότι τα κονδύλια που διατίθενται δεν ανταποκρίνονται στις ανάγκες μιας πραγματικής οικονομικής και κοινωνικής συνοχής.

<SPEAKER ID=268 LANGUAGE="PT" NAME="Lage">
Κυρία Πρόεδρε και κύριοι Βουλευτές, θέλω καταρχάς να υπογραμμίσω πως η συνοχή είναι ζωτική για μία Ένωση η οποία προχωρά όλο και περισσότερο στο δρόμο της ολοκλήρωσης και που πολύ σύντομα πρόκειται να εφαρμόσει μια ομοσπονδιακή νομισματική διάρθρωση. Η ιστορική πείρα των ομοσπονδιακών ή πρωτο-ομοσπονδιακών κρατών δείχνει ξεκάθαρα πως ο ρόλος των ομοσπονδιακών προϋπολογισμών πρέπει να είναι η δίκαιη και ισότιμη ανακατανομή των πόρων. Ο προϋπολογισμός της Ευρωπαϊκής Ένωσης, πέραν του ότι πρέπει να ανταποκρίνεται στην προοπτική της διεύρυνσης, δεν μπορεί να παραβλέπει αυτή τη θεμελιώδη επιταγή.
<P>
Η έκθεση Izquierdo Collado προβαίνει σε μια εξαίρετη κριτική εξέταση της τριετούς έκθεσης της Επιτροπής, η οποία από μόνη της συνιστά μια έκθεση υψηλών τεχνικών προδιαγραφών και με αυστηρά κριτήρια ανάλυσης. Αλλά επειδή ο κ. Izquierdo Collado δεν επιθυμεί να εμφανιστεί σαν ένα είδος αντιγραφέα που επαναλαμβάνει διαρκώς αυτά που έχουν ειπωθεί, προβαίνει ορθώς στη σύνδεση με την Ατζέντα 2000, επιδιώκοντας να θέσει εκ προοιμίου έναν ουσιαστικό προβληματισμό για το μέλλον της Ένωσης.
<P>
Θεωρώ απαραίτητο να κάνω τρεις παρατηρήσεις. Το προτεινόμενο ανώτατο όριο του 1, 27 % για τις δημοσιονομικές προοπτικές θα πρέπει να απορριφθεί. Είναι ένας επικίνδυνος περιοριστικός παράγοντας. Πριν από το δεύτερο πακέτο Delors ήταν ένα κίνητρο, ενώ τώρα αποτελεί τροχοπέδη. Δεύτερον, το Ταμείο Συνοχής θα πρέπει να διατηρηθεί, δεδομένης της αποτελεσματικότητας και του καίριου χαρακτήρα του. Τρίτον, οι χώρες και οι περιφέρειες που εντάσσονται σήμερα στη ζώνη της συνοχής δεν θα πρέπει, από θέμα αρχής, να πληρώσουν το τίμημα της διεύρυνσης, έστω κι αν το τίμημα αυτό καταβληθεί εν μέρει. Οπότε, η περικοπή των παρεχόμενων ενισχύσεων στις χώρες της συνοχής θα αποτελούσε μια λυπηρή ενέργεια. Η Πορτογαλία, για παράδειγμα, δεν θα πρέπει να τιμωρηθεί επειδή έχει να επιδείξει καλά αποτελέσματα, επειδή είναι ένα καλό παιδί της Ευρώπης.
<P>
Θα ήταν σοβαρό, άδικο και παράδοξο να τιμωρηθεί η Πορτογαλία επειδή πέτυχε τον άθλο να καλύπτει τα κριτήρια επιλεξιμότητας και εφόσον διατηρηθεί σε μια τροχιά πραγματικής σύγκλισης - το 1995, η Πορτογαλία είχε πετύχει το 67, 4 % του κοινοτικού μέσου όρου, το 1996 ανέβηκε στο 68, 3 % και το 1997, με έναν συντελεστή οικονομικής ανόδου που υπολογίζεται στο 4 %, προβλέπεται να φθάσει σε περίπου 70 %, και αυτό με ελεγχόμενο ποσοστό ανεργίας. Μια τέτοια ενέργεια θα ισοδυναμούσε με ποινικοποίηση της αρετής.

<SPEAKER ID=269 LANGUAGE="DE" NAME="Schrφder">
Κυρία Πρόεδρε, κυρία Επίτροπε, ο ομιλητής πριν από μένα, ο συνάδελφος Lage, έδωσε το σύνθημα όταν είπε ότι εδώ πρόκειται για μία ανακατανομή. Εγώ είμαι εντελώς άλλης γνώμης και νομίζω ότι με αυτό το θέμα θα πρέπει να ασχοληθούμε επίσης στο μέλλον και να το συζητήσουμε διεξοδικά. Θα μας απασχολήσει ακόμη αρκετό χρόνο. Τι σημαίνει οικονομική και κοινωνική συνοχή; Σημαίνει κατά τη γνώμη μου όχι τη δημιουργία ιδίων συνθηκών ζωής, γιατί αυτό το πρότυπο σοσιαλιστικής ανακατανομής δεν επιβεβαιώθηκε στην πράξη. Αυτό είναι απραγματοποίητο. Αυτό που μπορούμε και οφείλουμε να επιδιώξουμε είναι η δημιουργία συγκρίσιμων συνθηκών ζωής, και αυτό είναι περισσότερο από ένα σημασιολογικό μόνο παιχνίδι. Πίσω από αυτό κρύβεται το ότι εμείς στην Ευρωπαϊκή Ένωση μπορούμε να αποδεχθούμε χωρίς άλλο διαφορές, μέσω των οποίων καθίσταται εν γένει αναγκαίος και δυνατός ο ανταγωνισμός.
<P>
Η δεύτερη παρατήρηση είναι ότι η οικονομική και κοινωνική συνοχή δεν είναι το μόνο και ούτε καν πρώτιστο καθήκον της Ευρωπαϊκής Ένωσης, αλλά θέμα των κρατών μελών, γιατί τα εργαλεία και τα μέσα της Ευρωπαϊκής Ένωσης μπορούν να είναι μόνο συνοδευτικά και συμπληρωματικά.

<SPEAKER ID=270 LANGUAGE="FI" NAME="Myller">
Αξιότιμη κυρία Πρόεδρε, η εισήγηση της Επιτροπής αποτελεί μια σημαντική ανάλυση σχετικά με το τί έχει πραγματοποιηθεί στον τομέα της πανευρωπαϊκής συνοχής. Επίσης, η έκθεση του κ. Collado είναι μία πολύ καλή ανάλυση σχετικά με αυτό το θέμα. Όμως, όσο σημαντική είναι η ανάλυση, τόσο σημαντικό είναι να γνωρίζουμε τις επιπτώσεις της για το πώς μπορεί να βελτιωθεί η ισότητα μεταξύ των διαφόρων περιοχών. Πώς μπορούν οι λιγότερο ανεπτυγμένες περιοχές να προσεγγίσουν τις περισσότερο ανεπτυγμένες, εκμεταλευόμενες τις ίδιες τους τις δυνατότητες.
<P>
Απαιτείται να έχουμε κατά νου μία στρατηγική για το πώς θα εξελιχθούν τα πράγματα. Χωρίς ένα παρόμοιο σκεπτικό γιά τις δυνάμεις που επιδρούν στην περιφερειακή ανάπτυξη, αδυνατούμε να προχωρήσουμε πέρα από σκόρπιους και ασύνδετους μεταξύ τους στόχους, για τους οποίους μάλιστα θυσιάζονται μεγάλα χρηματικά ποσά. Θα πρέπει αυτή τη σκέψη να την έχουμε στο νου μας όταν συζητάμε για το μέλλον του Ταμείου Συνοχής. Στη στρατηγική αυτή αντίληψη θα βοηθούσε ίσως η ιδέα της κ. Arlene McCarthy να παρατηρούμε πώς προωθείται η συνοχή σε τακτικά διαστήματα. Αυτό θα μας ανάγκαζε να διακρίνουμε τα πραγματικά αποτελέσματα.
<P>
Ομοίως, δεν πρέπει να αγνοείται η επιρροή των πολιτικών που ασχολούνται με τα οικονομικά και τα διαρθρωτικά θέματα σε εθνικό επίπεδο. Πρέπει πράγματι να αναγνωρίσουμε πως το Διαρθρωτικό Ταμείο και το Ταμείο Συνοχής αντιπροσωπεύουν μικρό σχετικά ποσοστό σε σύγκσιση με την εθνική οικονομική πολιτική και με τα επακόλουθα της ΟΝΕ.

<SPEAKER ID=271 LANGUAGE="ES" NAME="Varela Suanzes-Carpegna">
Κυρία Πρόεδρε, κυρία Επίτροπε, κύριες και κύριοι συνάδελφοι, η οικονομική και κοινωνική συνοχή αποτελεί εξίσου ουσιαστική αρχή και στόχο προτεραιότητας της κοινοτικής οικοδόμησης με την Οικονομική και Νομισματική Ένωση ή την Κοινή Αγορά. Εντούτοις, οι στόχοι των άρθρων 130 Α και Β της Συνθήκης δεν έχουν επιτευχθεί. Η έκθεση της Επιτροπής για τη συνοχή έτσι το παρουσιάζει. Έχουν μειωθεί οι ανισότητες ανάμεσα στα κράτη μέλη αλλά το χάσμα που χωρίζει τις φτωχές από τις πλούσιες περιφέρειες παραμένει. Το κατά κεφαλήν εισόδημα των 25 πλουσιότερων περιφερειών είναι τρεις φορές υψηλότερο από εκείνο των 25 φτωχότερων. Πρέπει επομένως να ενισχυθεί η πολιτική συνοχής, η ευρωπαϊκή αλληλεγγύη, η οποία, δεν πρέπει να το ξεχνάμε, μας ωφελεί όλους και όχι μόνον εκείνους στους οποίους απευθύνεται άμεσα.
<P>
Δεν σχεδιάζουμε διαφορετικές τομεακές πολιτικές. Οικοδομούμε μία ήπειρο. Προσφέρουμε εδαφική συνοχή στην Ευρώπη μπροστά στις ιστορικές προκλήσεις του ενιαίου νομίσματος και της επίτευξης της μεγάλης Ευρώπης. Πρέπει, λοιπόν, να καταβάλουμε κάθε προσπάθεια και να προγραμματίσουμε δημοσιονομικά τις προκλήσεις που αντιμετωπίζουμε προσφέροντας τα απαραίτητα για τις φιλοδοξίες μας μέσα.
<P>
Η αναγκαία διεύρυνση δεν μπορεί να επιτευχθεί εις βάρος της συνοχής της Ευρώπης. Πρέπει να απλουστεύσουμε τα προγράμματα και να συγκεντρώσουμε πόρους στις πιο φτωχές και πιο απομακρυσμένες περιφέρειες της Ένωσης διατηρώντας, όπως μέχρι τώρα, τα δύο τρίτα των Διαρθρωτικών Ταμείων για τον Στόχο 1 - όπως πρότεινε η Επιτροπή - και πρέπει να τηρήσουμε τη Συνθήκη και να κάνουμε όλες τις πολιτικές - και όχι μόνο τις διαρθρωτικές - να τείνουν προς την οικονομική και κοινωνική συνοχή, πολιτικές όπως: η γεωργική πολιτική, η αλιευτική, η πολιτική έρευνας και ανάπτυξης, μεταφορών, ανταγωνισμού, οι δημόσιες ενισχύσεις - από τις οποίες επωφελούνται σίγουρα περισσότερο οι πλούσιες περιφέρειες από τις φτωχές-.
<P>
Η έκθεση Izquierdo Collado εξετάζει όλα, η σχεδόν όλα, αυτά τα ζητήματα. Προφανώς δεν βλέπουμε πάντα στην έκθεση όλα εκείνα τα ζητήματα τα οποία θα θέλαμε να δούμε, αλλά η συμφωνία είναι απαραίτητη, αν και γνωρίζω καλά πως είναι δύσκολο να επιτευχθεί, γιατί και εγώ υπήρξα εισηγητής - ο κ. Izquierdo Collado το γνωρίζει - στην πρώτη έκθεση της Επιτροπής Περιφερειακής Πολιτικής σχετικά με το μέλλον της οικονομικής και κοινωνικής συνοχής.
<P>
Αλλά, για όλα αυτά, για όλα όσα έχουν επιτευχθεί σε αυτή την έκθεση, με τη διεξοδικότητα και την αυστηρότητά της, θέλω να κλείσω αυτή την παρέμβαση, κυρία Πρόεδρε, συγχαίροντας θερμά τον κ. Izquierdo Collado για τη θαυμάσια εργασία του.

<SPEAKER ID=272 NAME="Καραμάνου">
Κυρία Πρόεδρε, κυρία Επίτροπε, κυρίες και κύριοι συνάδελφοι, συμμεριζόμενη απολύτως τις απόψεις που διατυπώνονται στην εν λόγω έκθεση, θα ήθελα κι εγώ να τονίσω ότι η διαπίστωση πως έπειτα από δέκα χρόνια δράσης των Διαρθρωτικών Ταμείων εξακολουθούν να υπάρχουν τεράστιες οικονομικές και κοινωνικές ανισότητες ανάμεσα στις διάφορες περιφέρειες της Ευρωπαϊκής Ένωσης σημαίνει πως ο στόχος της οικονομικής και κοινωνικής συνοχής εντάσσεται σε μια διαδικασία και μακροχρόνια και επίμονη. Η πολιτική της σύγκλισης και της συνοχής, η κορυφαία αυτή πολιτική, χωρίς την οποία η ευρωπαϊκή ολοκλήρωση καθίσταται αδύνατη, θα πρέπει να συνεχιστεί, ώστε να εμπεδωθούν όσα έχουν κατακτηθεί και να διασφαλιστεί μια σταθερή πορεία προς την ανάπτυξη, την ανταγωνιστικότητα και την σύγκλιση κατά τα επόμενα χρόνια. Οι δημοσιονομικοί περιορισμοί που επιβάλλονται από το σύμφωνο σταθερότητας και ανάπτυξης, αλλά και οι αναμενόμενες ανακατατάξεις στην ευρωπαϊκή αγορά από την επικείμενη διεύρυνση και οι πιθανές αρνητικές επιπτώσεις στις λιγότερο ανεπτυγμένες περιοχές της Ένωσης, όπως είναι η Ελλάδα, καθιστούν επιτακτική την ανάγκη να ενταθεί η κοινοτική προσπάθεια και να ενισχυθεί η πολιτική της συνοχής με επαρκείς πόρους κατά τη νέα προγραμματική περίοδο.

<SPEAKER ID=273 LANGUAGE="DE" NAME="Rack">
Κυρία Πρόεδρε, δεν διαφωνούμε στο ότι η οικονομική και κοινωνική συνοχή είναι ένα σημαντικό στοιχείο της πολιτικής της Ευρωπαϊκής Ένωσης. Στόχος αυτής της πολιτικής συνοχής είναι η μείωση των ανισοτήτων μεταξύ των περιφερειών της Ευρωπαϊκής Ένωσης. Η Ευρώπη είναι, αν θέλετε, αλληλεγγύη, αλλά και η αλληλεγγύη έχει φυσικά τα όριά της, όπως και τα πλούσια κράτη έχουν φτώχεια και προβλήματα διάρθρωσης μέσα στην επικράτειά τους. Εάν θέλετε, οι καθαροί χορηγοί δεν θέλουν να είναι μόνο χορηγοί. Επομένως, θεωρούν σημαντικό να παραμείνουν πράγματι τα απόλυτα όρια του 1, 27 % του ακαθάριστου εγχώριου προϊόντος κάτω του 0, 46 %, σε ό, τι αφορά την πολιτική προϋπολογισμού και τη διαρθρωτική πολιτική.
<P>
Σε σχέση με αυτό τίθεται για μένα, και πιθανώς όχι μόνο για μένα αλλά και για άλλους, το ερώτημα εάν σε μία έκθεση, η οποία ασχολείται με τα έτη 1994 μέχρι 1996, πρέπει να αναφερθούν εν γένει τομείς θεμάτων οι οποίοι αφορούν το μέλλον των κονδυλίων συνοχής ή τη μελλοντική χρηματοδότηση της Ένωσης. Σε αυτό το σκηνικό υπάρχουν για μας, όπως είπαμε, ακόμα μερικά ερωτηματικά.
<P>
Σε άλλα σημεία μπορούμε να υπερψηφίσουμε αυτήν την έκθεση και το περιεχόμενό της πλήρως και παντελώς. Η υποστήριξη των μικρών και μεσαίων επιχειρήσεων και η ισχυρότερη συμμετοχή ιδιωτικών πρωτοβουλιών σε διαρθρωτικές και μεταρρυθμιστικές πολιτικές στο πλαίσιο της Ένωσης πρέπει να θεωρηθούν αναγκαίες, ιδιαίτερα όταν πρόκειται για τη δημιουργία ή για τη διατήρηση θέσεων εργασίας και, μέσω αυτού, για τη μείωση της ανεργίας. Εδώ ζει η Ευρώπη όχι μόνο σε μία αφηρημένη αλληλεγγύη, αλλά στην αλληλεγγύη η οποία έχει σημασία για τον καθένα που αναζητά μια θέση εργασίας.
<P>
Στο θέμα "διεύρυνση», το οποίο δικαίως αναφέρεται στην έκθεση του Izquierdo Collado μπορεί μόνο να υπογραμμιστεί ότι η φάση προετοιμασίας πρέπει να υποστηριχθεί από ένα ειδικό οικονομικό όργανο, για να μπορέσουν πράγματι αυτές οι χώρες να οδηγηθούν στην κοινότητα της κοινής Ευρώπης.

<SPEAKER ID=274 LANGUAGE="ES" NAME="Garcνa-Margallo y Marfil">
Κυρία Πρόεδρε, η έκθεση του συμπατριώτη και πολιτικού μου αντιπάλου, κυρίου Izquierdo Collado, δεν είναι απλά καλή. Είναι εξαιρετική. Και είναι εξαιρετική διότι παρουσίασε το θέμα από μια σκοπιά όχι εθνική, όχι κομματική, αλλά από μια σκοπιά αυστηρά ευρωπαϊκή. Από την σκοπιά της φιλοσοφίας και του κοινωνικού προτύπου που πρέπει να διέπουν τη διαδικασία της ευρωπαϊκής οικοδόμησης.
<P>
Η ομάδα μου, καθώς και αυτή του κυρίου Izquierdo Collado, οι οποίες είναι οι σημαντικότερες όσον αφορά την ευρωπαϊκή οικοδόμηση, συμπίπτουν στην άποψη ότι η οικοδόμηση της Ευρώπης θα καταστεί δυνατή βασιζόμενη σε δύο στοιχεία: σε μία αγορά που να λειτουργεί και στην αυστηρή εφαρμογή της αρχής της κοινωνικής ανακατανομής. Γι' αυτό τον λόγο, έχουν όλοι πει τόσες φορές πως η ευρωπαϊκή οικοδόμηση βασίζεται σε τρεις πυλώνες εξίσου σημαντικούς: την εσωτερική αγορά, την Οικονομική και Νομισματική Ένωση και την οικονομική και κοινωνική συνοχή.
<P>
Πώς λειτούργησε η συνοχή στην περίοδο που εξετάζουμε; Τα συμπεράσματα είναι σαφή: αν λάβουμε υπόψη στο σύνολό τους τις επιπτώσεις των εσωτερικών ενισχύσεων - κρατικές ενισχύσεις - των μη διαρθρωτικών κοινοτικών πολιτικών - κατά κύριο λόγο πολιτικές έρευνας και ανάπτυξης - και των αμιγώς διαρθρωτικών πολιτικών, θα δούμε πως η συνοχή βγήκε χαμένη. Χαμένη γιατί το χάσμα ανάμεσα στις 25 πλουσιότερες και 25 φτωχότερες περιφέρειες, τόσο στην αρχή αυτής της περιόδου όσο και στο τέλος της, παραμένει το ίδιο. Χαμένη γιατί οι διαφορές ανάμεσα στα κράτη αυξήθηκαν. Χαμένη επίσης γιατί οι συνολικές ενισχύσεις ανά κάτοικο των εσωτερικών ενισχύσεων, των μη διαρθρωτικών πολιτικών και των διαρθρωτικών πολιτικών είναι μεγαλύτερες στις χώρες εκτός του χώρου συνοχής απ' ό, τι στις χώρες συνοχής.
<P>
Τι πρέπει να κάνουμε; Δεν πρέπει να αποδυναμώσουμε την προσπάθεια συνοχής, γιατί η συνοχή ήταν ανεπαρκής, γιατί η ολοκλήρωση της εσωτερικής αγοράς και της Οικονομικής και Νομισματικής Ένωσης θα ενισχύσει τη συγκέντρωση των δραστηριοτήτων στις πλουσιότερες χώρες και, τρίτον - κάτι που η έκθεση δεν έχει λάβει υπόψη - γιατί, όταν δεν θα είναι απαραίτητη η τιμή συναλλάγματος και η οικονομική πολιτική για την αντιμετώπιση ασύμμετρων κρίσεων, θα χρειαστούμε περισσότερο από ποτέ άλλοτε πόρους που να καταστούν αποτελεσματική την αρχή συνοχής.
<P>
Συγχαρητήρια, κ. εισηγητή, και λυπάμαι μόνο που δεν ανήκετε στην πολιτική μου ομάδα.

<SPEAKER ID=275 LANGUAGE="DE" NAME="Klaί">
Κυρία Πρόεδρε, κυρία Επίτροπε, αξιότιμες κυρίες και κύριοι, βλέπω ιδιαιτέρως εδώ σε αυτή την έκθεση και σε αυτό που συζητάμε τους τομείς "δομή και αγροτική πολιτική» να βρίσκονται υπό εξέταση. Εγώ αντιτίθεμαι στον κύριο Rack. Σε τι μας οφελεί μία εκτίμηση του παρελθόντος χωρίς συγχρόνως να βγάλουμε συμπεράσματα για τα επόμενα έτη. Ο κύριος Izquierdo Collado προσπαθεί κοιτάζοντας προς το μέλλον να επιχειρηματολογήσει, ξέροντας καλά ότι η ΕΕ βρίσκεται συνεχώς σε κίνηση και ότι ακριβώς τώρα βρισκόμαστε μπροστά σε σημαντικές αλλαγές, εάν θέλουμε στις μελέτες μας να συμπεριλάβουμε τη διεύρυνση. Είναι όμως σωστό να το κάνουμε, διότι διεύρυνση θα γίνει και είναι πολιτικά αναγκαία και επίσης επιθυμητή.
<P>
Έχουμε επίσης το δικαίωμα να ρωτήσουμε για τις δαπάνες. Μπορεί μία ευρωπαϊκή οικογένεια να συνεχίσει τη διαχείριση όπως μέχρι τώρα, όταν πρέπει να ληφθεί μέριμνα για περισσότερα μέλη της οικογένειας; Πρέπει ίσως το ένα ή το άλλο να αλλάξουν; Πρέπει ίσως επίσης κανείς να περιοριστεί; Σκέψεις για το επίπεδο αποδοχών δεν έχουν εδώ καμία θέση. Τα διαρθρωτικά ταμεία χρησιμοποιήθηκαν για να καταστήσουν δυνατή την προσαρμογή των φτωχότερων περιφερειών της ΕΕ. Υποθέτω ότι αυτές οι περιφέρειες μπορούν επίσης να προσαρμοστούν με τη σωστή χρήση των μέσων και με την πάροδο του χρόνου. Μπορούν ήδη τώρα να κατονομαστούν επιτυχίες.
<P>
Εάν δεν ήταν έτσι, τότε θα είχαν χρησιμοποιηθεί λάθος αυτά τα μέσα. Γι' αυτό η σημερινή συζήτηση για υψηλότερους ίδιους πόρους είναι απλώς πρώιμη. Σίγουρα πρέπει σε πέντε χρόνια να τα αναλογιστούμε εκ νέου, να εξετάσουμε εκ νέου, υπέρ αυτού εκφέρομαι εγώ, γι' αυτό εκφράζεται και η παράταξή μου.
<P>
Για το ταμείο συνοχής ισχύει κατά την γνώμη μου το ίδιο. Δημιουργήθηκε για να βοηθήσει τα κράτη μέλη στο δρόμο για τη νομισματική ένωση. Όταν όμως αυτό επιτευχθεί, τότε το ταμείο συνοχής θα έχει εκπληρώσει κατά την αντίληψή μου τον σκοπό του. Αν χρειάζεται περαιτέρω ενίσχυση, τότε πρέπει να συλλογιστεί κανείς κάποια άλλη δυνατότητα, ίσως και στο πλαίσιο μίας διαρθρωτικής στήριξης.
<P>
Η οικονομική και κοινωνική συνοχή δεν μπορεί να μετρηθεί μόνο με οικονομικά μέσα. Είναι η συνοχή η οποία πρέπει να έρχεται εκ των έσω. Λυπάμαι που απόψε το βράδυ μπορέσαμε να πούμε τόσο λίγα θετικά, επίσης και εγώ έχω έλλειψη χρόνου. Θα πω μόνο μία πρόταση: η διαρθρωτική πολιτική, η περιφερειακή πολιτική έδειξε επίσης θετικές επιτυχίες και αυτές θα πρέπει να τις αναφέρουμε.

<SPEAKER ID=276 NAME="Wulf-Mathies">
Κυρία Πρόεδρε, κυρίες και κύριοι, επιτρέψτε μου κατ' αρχάς να ευχαριστήσω τον εισηγητή, κύριο Izquierdo Collado, για την εξαιρετική έκθεσή του και επιτρέψτε μου να προσθέσω ακόμα ένα ευχαριστώ, γιατί είπε ότι το Ευρωπαϊκό Κοινοβούλιο είναι ευχαριστημένο με τη διαρθρωτική πολιτική. Νομίζω ότι αυτό βεβαίως εμπεριέχει μία κριτική συνέχεια, αλλά χαίρεται κανείς όταν ακούει πότε πότε έναν καλό λόγο. Καθώς και εσάς κυρία Klaί, σας ευχαριστώ εγκάρδια, γιατί επίσης και εσείς αναγνωρίζετε τις επιτυχίες της διαρθρωτικής πολιτικής!
<P>
Θα ήθελα όμως να πω κατηγορηματικά και για τις κυρίες και κυρίους συναδέλφους στην Επιτροπή ότι η έκθεση συνοχής χαρακτηρίζεται από την κοινή πεποίθεση της Επιτροπής ότι η πολιτική συνοχής είναι ένας βασικός στυλοβάτης για την αντοχή του ευρωπαϊκού προτύπου ολοκλήρωσης. Αυτό νομίζω εκφράζεται σε πολλές αποφάσεις, όχι μόνο σε σχέση με την πολιτική συνοχής. Η οικονομική και κοινωνική συνοχή ως κατευθυντήρια αρχή της κοινοτικής πολιτικής εξαπλώνεται, ως εκ τούτου, πέρα από την οικονομική διάσταση.
<P>
Οι στόχοι της διαρθρωτικής πολιτικής και η πρακτική της επιτόπιας συμβάλλουν ουσιαστικά στην κατανόηση και την αποδοχή της Ευρωπαϊκής Ένωσης καθώς και στη θεμελίωση της κοινωνικής διάστασης στην Ευρώπη. Νομίζω πως και αυτό εκφράζεται επίσης σαφώς στην έκθεση συνοχής.
<P>
Μερικοί από εσάς εκφράστηκαν σχετικά με τους άλλους τομείς πολιτικής της Ένωσης, οι οποίοι εξετάστηκαν για πρώτη φορά σε σχέση με τη συνοχή. Θέλω να καταστήσω για άλλη μία φορά σαφές ότι φυσικά δεν επιτρέπεται κανείς να χάσει από τα μάτια του τους πρωταρχικούς στόχους αυτών των κοινοτικών πολιτικών. Γι' αυτό η συμβολή τους στον στόχο συνοχής δεν θα πρέπει να εκτιμηθεί κατά την άποψη μας και τόσο αρνητικά, όπως εκφράστηκε στην ίδια την έκθεση και σε ορισμένες ομιλίες. Έτσι π.χ. επέδρασε θετικά στη συνοχή η μεταρρύθμιση της κοινής γεωργικής πολιτικής από το 1992, γιατί εξασφάλισε υψηλότερες μεταβιβάσεις πόρων προς όφελος των φτωχότατων κρατών μελών και περιφερειών. Σε αυτό παραπέμπει και η Επιτροπή Γεωργίας στην τοποθέτηση της.
<P>
Θεωρώ σημαντικό το ότι με την Ατζέντα 2000 μπορούμε να συνεχίσουμε αυτό το δρόμο. Κύριος στόχος - επιτρέψτε μου να το σχολιάσω σύντομα και αυτό - της πολιτικής της έρευνας είναι να ισχυροποιήσει την ικανότητα ανταγωνισμού της Ευρωπαϊκής Ένωσης στον τομέα της προηγμένης τεχνολογίας, και προπάντων έναντι των Ηνωμένων Πολιτειών και της Ιαπωνίας. Εντούτοις, υπάρχει μία σημαντική συνεισφορά των προγραμμάτων-πλαισίων έρευνας στην εξάπλωση επίσης των αποτελεσμάτων της έρευνας και των προγραμμάτων μεταφοράς τεχνολογίας, για να ωφεληθούν όλοι από την καινούργια γνώση, και από αυτά μπορείτε να βρείτε μία πληθώρα στα προγράμματα πλαίσια έρευνας. Και όμως, η Επιτροπή αισθάνεται αναγκασμένη και στο μέλλον να συμβάλει σε συνεργασίες και για ένα καλύτερο συντονισμό όλων των κοινοτικών πολιτικών.
<P>
Η Επιτροπή χαιρετίζει την υποστήριξη των προτάσεών σας για μεταρρύθμιση, και αν καταλαβαίνω καλά, εάν διαβάσει κανείς μεταξύ των γραμμών, φαίνεται να υπάρχει τελικά μία συγκατάθεση τόσο στο πλαίσιο του προϋπολογισμού όσο και στις προτεραιότητες και στις αναγκαιότητες για την μεταρρύθμιση του κανονισμού των διαρθρωτικών ταμείων.
<P>
Η Επιτροπή είναι πεπεισμένη πως οι προτάσεις της Ατζέντα 2000 εγγυώνται επίσης στο μέλλον την απεριόριστη αλληλεγγύη προς τις ασθενέστερες περιφέρειες της Ένωσης και δίνουν τη δυνατότητα για ένα βήμα προς βήμα άνοιγμα για καινούργια μέλη. Γι' αυτό δεν θεωρούμε απαραίτητες τις αλλαγές στο σχέδιο του προϋπολογισμού ή και τις αλλαγές στην οικονομική πρόβλεψη.
<P>
Συμφωνία μπορεί να διαπιστώσει κανείς εν όψει της αναγκαιότητας του συγκεντρωτισμού των στόχων και των προγραμμάτων. Νομίζω ότι συμφωνούμε ακόμη σε ουσιαστικούς στόχους, όπως η κατάργηση των δυσαναλογιών ανάπτυξης, η καταπολέμιση της ανεργίας και φυσικά η διαρκής ανάπτυξη.
<P>
Επιτρέψτε μου επίσης άλλη μια φορά να διευκρινίσω την πρόταση της Επιτροπής για το ταμείο συνοχής, γιατί αυτό ήταν ένα κρίσιμο σημείο της συζήτησης. Θα πρέπει να εξασφαλίζει την περαιτέρω υποστήριξη των κρατών μελών, των οποίων το ακαθάριστο εγχώριο προϊόν βρίσκεται κάτω του 90 %, όταν θα γίνουν μέλη της Νομισματικής Ένωσης και μάλιστα επειδή βλέπουμε ακόμη σημαντικές ελλείψεις υποδομών ακόμη και στις πιο επιτυχημένες χώρες συνοχής. Όμως το κριτήριο του 90 % πρέπει να εξετάζεται στα μέσα της περιόδου, και αν δεν επαληθεύεται, τότε να μας οδηγεί να βγάζουμε συμπεράσματα από την επιτυχία της μέχρι τώρα πολιτικής μας.
<P>
Δεν μπορώ να ακολουθήσω τις απαιτήσεις για ένα πρόσθετο διαρθρωτικο-πολιτικό όργανο υποστήριξης σε σχέση με την οικονομική και νομισματική ένωση. Τα διαρθρωτικά ταμεία σύμφωνα με τον καθορισμό του στόχου τους δεν είναι κάποιο μέσο που επιδρά βραχυπρόθεσμα κατά των τοπικών οικονομικών σοκ, αλλά ούτε και κάποιο διαρκές μέσον για οικονομική εξίσωση. Η διατήρηση του ταμείου συνοχής είναι κατά την γνώμη μου κατάληλλη να διευκολύνει τη συνεχή ανοικοδόμηση της υποδομής, ακόμα και κάτω από τις δύσκολες συνθήκες του συμφώνου σταθερότητας.
<P>
Εκτός αυτού, δεν θα πρέπει να ξεχνάμε ότι τα ασθενέστερα κράτη μέλη και οι περιφέρειες θα επωφεληθούν περισσότερο, τόσο από την αυξανόμενη ανάπτυξη όσο και από τα μειωμένα επιτόκια, που είναι ήδη το αποτέλεσμα των προσπαθειών σταθεροποίησης. Εντούτοις, θεωρώ σωστή την απαίτηση να παρακολουθείται προσεκτικά η εξέλιξη και να παρουσιάζεται τακτικά μία έκθεση. Νομίζω πως αυτό το κάνω έτσι κι αλλιώς στην Επιτροπή Περιφερειακής Πολιτικής σε πολύ τακτικά και σύντομα διαστήματα.
<P>
Στο τέλος χαιρετίζει η Επιτροπή την εκτεταμένη συγκατάθεση στις βασικές αρχές για τη μεταρρύθμιση του κανονισμού διαρθρωτικών ταμείων. Η απλοποίηση και η διαφάνεια είναι οι προϋποθέσεις για την επιτυχία της αποκέντρωσης. Η Επιτροπή δεν θέλει όμως μόνο να αποκεντρώσει, αλλά και να εξασφαλίσει τη συμμετοχή των τοπικών και περιφερειακών πρωταγωνιστών και των κοινωνικών εταίρων ουσιαστικότερα στην προετοιμασία και την εκτέλεση των προγραμμάτων, γιατί διαφορετικά μπορεί ο αποκεντρωτισμός γρήγορα να γίνει επανεθνικοποίηση. Αυτό θέλουμε να το αποφύγουμε από κοινού.
<P>
Τελειώνοντας, επιτρέψτε μου να ευχαριστήσω ακόμη μία φορά για τον ιδιαίτερα εποικοδομητικό διάλογο μεταξύ του Κοινοβουλίου και της Επιτροπής. Μπορείτε να θεωρείτε ότι εμείς θα συνεχίσουμε να αντιμετωπίζουμε το Κοινοβούλιο ως σημαντικό σύμμαχο, όταν πρόκειται για την ασφάλεια της οικονομικής και κοινωνικής συνοχής στην Ένωση.
<P>
(Χειροκροτήματα)

<SPEAKER ID=277 NAME="Πρόεδρος">
Ευχαριστώ κ. Επίτροπε. Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=13>
Χρηματοδοτικές συνεισφορές στο Διεθνές Ταμείο για την Ιρλανδία
<SPEAKER ID=278 NAME="Πρόεδρος">
Η ημερήσια διάταξη προβλέπει την συζήτηση της έκθεσης (Α4-0317/97) του κ. Gutiιrrez Dνaz σχετικά με την πρόταση για έναν κανονισμό του Συμβουλίου (KOM(97)0130 - C4-0233/97-97/0116(CNS)) σχετικά με τις χρηματοδοτικές συνεισφορές της Κοινότητας στο Διεθνές Ταμείο για την Ιρλανδία.

<SPEAKER ID=279 NAME="Gutiιrrez Dνaz">
Κυρία Πρόεδρε, κυρίες και κύριοι συνάδελφοι, θέλω για ακόμη μια φορά να επισημάνω την σημασία που δίνει αυτό το Σώμα σε κάθε πρωτοβουλία αλληλεγγύης προς τη διαδικασία ειρήνευσης και συμφιλίωσης στη Βόρειο Ιρλανδία, από σεβασμό προς την ικανότητά της να βρει η ίδια λύσεις, αλλά επίσης από ισχυρή βούληση για την υλοποίησή τους. Το Ευρωπαϊκό Κοινοβούλιο υποστηρίζει ομόφωνα την ειρήνη, τη συμφιλίωση, την ανάκαμψη και την ανάπτυξη ενός εδαφικού χώρου τον οποίο, εφόσον αποτελεί μέρος της Ευρωπαϊκής Ένωσης, όλοι εμείς θεωρούμε και δικό μας. Η Επιτροπή Περιφερειακής Πολιτικής πολλές φορές, μέσω συγκεκριμένων προτάσεων, έχει εκφράσει αυτή τη βούληση αλληλεγγύης και σήμερα την εκφράζει εκ νέου ενώπιον της ολομέλειας του Ευρωπαϊκού Κοινοβουλίου με αυτή την έκθεση την οποία έχω την τιμή να υποβάλω και στην οποία έχουν συμβάλει με τις απόψεις τους και την ψήφο τους οι εκπρόσωποι όλων των πολιτικών ομάδων που παρευρίσκονται σε αυτή την επιτροπή. Δεν θα ήταν δίκαιο να παραλείψουμε εδώ σήμερα μια σημαντική μνεία στον ρόλο των ευρωβουλευτών που συνδέονται άμεσα με την Βόρειο Ιρλανδία, τα ονόματα των οποίων βρίσκονται στο μυαλό όλων μας και των οποίων την προσπάθεια ευχαριστούμε για ακόμη μια φορά.
<P>
Η πρόταση κανονισμού που υποβάλλει η Επιτροπή ακολουθεί τις γενικές γραμμές του ισχύοντος κανονισμού του 1994, στην εκπόνηση του οποίου συμμετείχε το Ευρωπαϊκό Κοινοβούλιο, σε άριστη συνεργασία με το Συμβούλιο που ενσωμάτωσε στο κείμενο όλες τις τροπολογίες που πρότεινε η Συνέλευσή μας. Η καινοτομία της σημερινής πρότασης έγκειται στην υποχρεωτική αναφορά στο πρόγραμμα κοινοτικής πρωτοβουλίας PEACE, το οποίο επιδιώκει παρόμοιους στόχους και που, λογικά, απαιτεί την εξασφάλιση της συνεκτικότητας μεταξύ των έργων που χρηματοδοτούνται από το ταμείο και αυτών που λαμβάνουν την στήριξη της πρωτοβουλίας PEACE. Αυτή η συνεκτικότητα είναι αναγκαία, αλλά είναι απαραίτητο να εξασφαλισθεί επίσης ο κατάλληλος συντονισμός ανάμεσα στις παρεμβάσεις του ταμείου και σε αυτές που χρηματοδοτούνται από το σύνολο όλων των διαρθρωτικών πολιτικών.
<P>
Σε αυτόν τον στόχο απαντούν οι τροπολογίες αριθ. 1, 3 και 5 που προτείνουμε. Θεωρούμε επίσης σημαντικό, κυρία Πρόεδρε, κυρίες και κύριοι συνάδελφοι, να τονίσουμε τον αποκλειστικά συμπληρωματικό χαρακτήρα της χρηματοδότησης που προέρχεται από το ταμείο, η οποία διατίθεται για την κάλυψη των στόχων οι οποίοι έχουν σκοπό να αυξήσουν τις ενδογενείς δυνατότητες, και έτσι θελήσαμε να το εκφράσουμε στην τροπολογία αριθ. 2.
<P>
Τέλος, λαμβάνοντας υπόψη πως η συνεισφορά της Ευρωπαϊκής Ένωσης στο Διεθνές Ταμείο για την Ιρλανδία είναι κατά πολύ σημαντικότερη, θεωρούμε δίκαιο και απαραίτητο να γίνει γνωστή αυτή η προσπάθεια και να αξιολογηθεί από τους πολίτες ως συνεισφορά αλληλεγγύης, εφόσον είμαστε όλοι ευρωπαίοι πολίτες, και αυτό προσπαθούμε να επιτύχουμε με την τροπολογία αριθ. 4.
<P>
Οι ανανεωμένες ελπίδες για ειρήνη, οι οποίες παρ'όλες τις δυσκολίες το Ευρωπαϊκό Κοινοβούλιο επιθυμεί να λάμψουν, και η διαρκής βούλησή του να συμβάλει στην εξάρθρωση του τρίπτυχου - βία, οικονομικές δυσχέρειες, απομόνωση - που βαραίνει αρνητικά την ειρηνευτική διαδικασία, μας οδηγούν να εκφράσουμε θετικές απόψεις υπέρ της συνέχισης του ταμείου και να προσπαθήσουμε να συνδράμουμε με τις τροπολογίες μας στον καλύτερο συντονισμό του, στην συμπληρωματική και ενισχυτική του χρήση και στην αναγνώριση και αξιολόγησή του από την κοινή γνώμη.

<SPEAKER ID=280 NAME="Crowley">
Κυρία Πρόεδρε, επιθυμώ να ευχαριστήσω τον εισηγητή για το εκπληκτικό του έργο και τη συνεργασία του πάνω σε αυτή την έκθεση. Το μέλλον της κοινωνικής συνοχής στις δύο κοινότητες της Βόρειας Ιρλανδίας συνδέεται αδιάρρηκτα με το μέλλον του Διεθνούς Ταμείου για την Ιρλανδία, αφού ο ρόλος του ταμείου ως οργάνου συμφιλίωσης και ανάπτυξης είναι σημαντικός. Κλειδί για την επικράτηση της ειρήνης στην Ιρλανδία αποτελεί η διαδικασία της συμφιλίωσης σε αρχικό στάδιο στις κοινότητες και τις συνοικίες. Πρόκειται για ένα εγχείρημα που λαμβάνει χώρα μακριά από το φως της δημοσιότητας, μακριά από τις ειρηνευτικές διαπραγματεύσεις που διεξάγονται επί του παρόντος και που, αντιθέτως, έχουν προσελκύσει τα φώτα της δημοσιότητας. Ωστόσο, αυτό το έργο που πραγματοποιείται σε κοινοτικό επίπεδο είναι εκείνο που θα ενώσει τους ανθρώπους και θα τους βοηθήσει να αναγνωρίσουν τί έχουν κοινό και όχι αυτό που τους χωρίζει. Είναι σημαντικό να προωθήσει αυτό το έργο την επίτευξη μίας διαρκούς και δίκαιης ειρήνης στη χώρα μου, που αποτελεί συνεχή επιδίωξή μας.
<P>
Το Διεθνές Ταμείο έχει διαδραματίσει ένα εξαιρετικά πολύτιμο ρόλο στη διευκόλυνση και προώθηση της διαδικασίας σε κοινοτικό επίπεδο. Ωστόσο, αυτό είναι ένα μακροπρόθεσμο έργο. Θα χρειαστούν πολλά χρόνια για να επουλωθούν οι πληγές του παρελθόντος και να εξαλειφτεί η δυσπιστία και η καχυποψία. Συνεπώς, είναι ουσιώδες να συνεχιστεί η ευημερία και ανάπτυξη του ταμείου. Η έμφαση που δίνει το ταμείο σε διακοινοτικά έργα είναι ιδιαίτερα σημαντική και πρέπει να υποστηριχθεί πλήρως. Χαιρετίζω την σημαντική συμβολή και συνεχή στήριξη που παρέχει η Ευρωπαϊκή Ένωση, αλλά ιδιαίτερα το Κοινοβούλιο, στην πορεία αναζήτησης συμφιλίωσης και ειρήνης.
<P>
Η συνεχής επικράτηση της φτώχειας και η μειονεκτική θέση στην οποία βρίσκεται η Βόρεια Ιρλανδία και οι μεθοριακές χώρες απλά εντείνουν τις προκλήσεις στο πλαίσιο της ειρηνευτικής διαδικασίας. Από αυτή την άποψη, είναι εξαιρετικής σημασίας το γεγονός ότι το Διεθνές Ταμείο εστιάζει την προσοχή του στις χώρες που μειονεκτούν. Αν οι άνθρωποι αισθάνονται ότι γίνονται θύματα διακρίσεων, είναι πολύ πιο δύσκολο για αυτούς να αισθάνονται ότι αποτελούν μέρος μίας κοινότητας ή αυτής της διαδικασίας. Επιπλέον, το έργοκλειδί και η συνεργασία που μπορεί να δημιουργηθεί σε διασυνοριακό επίπεδο είχε παραμεληθεί για ένα μεγάλο διάστημα και το ταμείο έχει ενώσει κοινότητες που βρίσκονται και στις δύο πλευρές των συνόρων, για να τις βοηθήσει να αποκτήσουν μεγαλύτερη αντίληψη και πεποίθηση σε όσα μπορούν οι ίδιες να κάνουν για τους εαυτούς τους.

<SPEAKER ID=281 LANGUAGE="EN" NAME="McCarthy">
Κυρία Πρόεδρε, εκ μέρους του πολιτικού κόμματος στο οποίο ανήκω, του πρωθυπουργού της χώρας μου και της βρετανικής κυβέρνησης, χαιρετίζω ιδιαίτερα τη συμβολή της Ευρωπαϊκής Ένωσης σε αυτόν τον τομέα. Για τη δέσμευσή του πάνω σ' αυτό το θέμα θα ήθελα να ευχαριστήσω ιδιαίτερα τον κ. Gutiιrrez Dνaz, τέως πρόεδρο της Επιτροπής Περιφερειακής Πολιτικής, Αντιπρόεδρο του Κοινοβουλίου μας και άνθρωπο που έχει παρακολουθήσει με πολύ ενδιαφέρον αυτά τα θέματα από την αρχή της ειρηνευτικής διαδικασίας. Έχει επιδείξει μεγάλη ευαισθησία σε αυτό το θέμα και γι' αυτό τον ευχαριστώ.
<P>
Θεωρώ ότι το Διεθνές Ταμείο για την Ιρλανδία αποτελεί ένα ουσιώδες τμήμα της διαδικασίας ανάπτυξης της αυτοπεποίθησης των κοινοτήτων, σε συνδυασμό με το πρόγραμμα ειρήνης και συμφιλίωσης. Είναι πολύ σημαντικό να χωριστούν οι τοπικές κοινότητες σε ομάδες, πέρα των ορίων του θεσμικού πλαισίου των τρεχουσών ειρηνευτικών συνομιλιών. Αυτές αποτελούν διαύλους επικοινωνίας και μέρος των προγραμμάτων τους, ενώ οι κοινότητες έχουν την κυριότητα αυτού του ειρηνευτικού προγράμματος δόμησης των κοινοτήτων.
<P>
Η κυβέρνησή μου χαιρετίζει τις συνεχείς προσπάθειες της Επιτρόπου και τα προγράμματα που αυτή έχει προωθήσει. Σε αυτό το κρίσιμο στάδιο των διαπραγματεύσεων, είναι ιδιαίτερα σημαντικό η μεν ΕΕ να τηρήσει τη δέσμευσή της, το δε Διεθνές Ταμείο να υποδείξει στους διεθνείς μας εταίρους ότι εξακολουθεί να υπάρχει ανάγκη προώθησης της ειρηνευτικής διαδικασίας μέσω προγραμμάτων των οπαδών του κόμματος. Συμφωνώ με τον εισηγητή ότι θα θέλαμε να βλέπουμε την Επιτροπή, που αποτελεί για μας το μοναδικό μεγάλο χορηγό, να εκφράζει πιο συχνά τη στήριξή της προς τον αγώνα μας. Θα θέλαμε μάλιστα να δούμε την Επίτροπο κ. Wulf-Mathies να υποστηρίζει και να προωθεί αυτά τα προγράμματα.
<P>
Χρειάζεται επίσης να ακολουθήσουμε σκληρή πολιτική σε θέματα προϋπολογισμού. Θέλουμε να δούμε να γίνεται πιο αποτελεσματική χρήση των οικονομικών πόρων, κάτι όμως που δεν επιθυμούμε να γίνει επαναλαμβάνοντας τις ενέργειές μας όσον αφορά τους βασικούς πόρους ή το πρόγραμμα ειρήνης και συμφιλίωσης, αλλά δίνοντας επιπρόσθετη αξία στο έργο που βρίσκεται εν εξελίξει.
<P>
Τέλος, επιθυμώ να έρθουν όλα τα μέλη αυτού του Σώματος για να διαπιστώσουν πόσο διαφορετικό είναι αυτό για τις κοινότητες των οπαδών του κόμματος. Οι συνάδελφοί μας στη Βόρεια Ιρλανδία το γνωρίζουν αυτό πολύ καλά, αφού εργάζονται στους κόλπους των τοπικών κοινοτήτων. Θα έχουν παρατηρήσει τις προσπάθειες που γίνονται από διάφορες ομάδες να συνεργαστούν και να οικοδομήσουν εκ νέου τις κοινότητες. Αποδίδω φόρο τιμής στις προσπάθειες των ντόπιων, που μερικές φορές καταβάλλονται κάτω από πολύ δύσκολες συνθήκες. Πέρυσι συγκεκριμένα, όταν διακόπηκαν οι ειρηνευτικές διαδικασίες, αυτά τα προγράμματα αποτέλεσαν σανίδα σωτηρίας για την ειρήνη. Θα ήθελα να σας εξιστορήσω ένα ανέκδοτο. Διεξήχθησαν ακροαματικές διαδικασίες σχετικά με το πώς λειτουργούν αυτά τα ταμεία. Μου έκανε φοβερή εντύπωση το γεγονός ότι με πλησίασε ένας ντόπιος εργάτης. Αισθάνθηκα σα να του είχα προσφέρει μία κασέλα χρήματα. Ήταν τόσο ευγνώμων και ευχαριστημένος για τη στήριξη που παρείχε η Ευρωπαϊκή Ένωση που μου είπε: "οι άνθρωποι, οι περιοχές, οι ομάδες της κοινότητας που βρίσκονται στην καρδιά του προβλήματος θα πρέπει να βρίσκονται και στην καρδιά της λύσης». Δεν υπάρχουν άμεσες λύσεις και δεν μπορούμε να μεγαλοποιήσουμε τη σπουδαιότητα του έργου δόμησης της συμμαχίας που έχει πραγματοποιηθεί μέχρι σήμερα με την υποστήριξη του Διεθνούς Ταμείου για την Ιρλανδία.

<SPEAKER ID=282 NAME="Chichester">
Κυρία Πρόεδρε, θα ήθελα αρχικά να συγχαρώ τον εισηγητή, κ. Gutiιrrez Dνaz, για την έκθεσή του και, συγκεκριμένα, για την ευαισθησία που επέδειξε κατά την αξιολόγηση της κατάστασης στη Βόρεια Ιρλανδία, όπως παρουσιάζεται στο αιτιολογικό κείμενό του. Επιτρέψτε μου να πω ευθέως ότι χαιρετίζω την πρόταση της Επιτροπής να παραταθεί για δύο χρόνια η στήριξη που παρέχει η Ευρωπαϊκή Κοινότητα στο Διεθνές Ταμείο για την Ιρλανδία. Αν και το προτεινόμενο ύψος της χρηματοδότησης είναι χαμηλότερο από εκείνο των δύο περασμένων ετών, οφείλουμε να αναγνωρίσουμε ότι υποδηλώνει αύξηση του αρχικού ποσού που είχε εγγραφεί πριν το 1995.
<P>
Είμαι υπέρ της προώθησης μίας σειράς τροπολογιών από τον κ. Gutiιrrez Dνaz, ειδικότερα όσον αφορά την ανάγκη κατάλληλου συντονισμού ανάμεσα στις δραστηριότητες του ταμείου και σε προγράμματα που χρηματοδοτούνται στο πλαίσιο κοινοτικών διαρθρωτικών προγραμμάτων σχετικά με: α) τη διασφάλιση ότι πρόκειται για επιπρόσθετες παροχές από το ταμείο και όχι για υποκατάστατο άλλων δημόσιων δαπανών, β) την επιδίωξη πραγματοποίησης στόχων που είναι σύμφωνοι με το πρόγραμμα χρηματοδότησης της ειρήνης και γ) τη διασφάλιση ότι λαμβάνονται από την Επιτροπή τα κατάλληλα μέτρα για την κοινοποίηση της συμμετοχής της Κοινότητας στις ενέργειες του ταμείου. Μας αξίζει λοιπόν έπαινος για τη στήριξη που παρέχουμε και αν, στο πλαίσιο της διαδικασίας εξασφάλισης δημοσιότητας, υποβάλουμε τις εργασίες του ταμείου και του αρμοδίου οργάνου διαχείρισής του σε πιο προσεκτική εξέταση, τότε τόσο το καλύτερο για το θέμα της διαφάνειας.
<P>
Αυτό το ταμείο ιδρύθηκε στο πλαίσιο της αγγλο-ιρλανδικής συμφωνίας - που δεν ήταν συνθήκη όπως υποστηριζόταν στην αιτιολογική έκθεση - με στόχο την προώθηση της οικονομικής και κοινωνικής προόδου και, παράλληλα, την ενίσχυση του διαλόγου και της συμφιλίωσης ανάμεσα στις δύο κοινότητες της Βόρειας Ιρλανδίας. Πρόκειται να υποστηριχθεί ένθερμα, ενώ αξίζει να παρατηρήσουμε ότι χαίρει ήδη της υποστήριξης χωρών της Κοινοπολιτείας και των Ηνωμένων Πολιτείων, πέραν των κρατών μελών της Ευρωπαϊκής Ένωσης.
<P>
Ωστόσο, θα πρέπει να θυμόμαστε ότι δεν είναι εύκολο να εφαρμοστεί η πολιτική συναίνεσης και συμφιλίωσης, που αποτελεί χαρακτηριστικό αυτού του Κοινοβουλίου, στις εμβριθείς ιστορικές διαφορές που χωρίζουν την κοινωνία της Βόρειας Ιρλανδίας. Ελπίζω ότι η νέα κυβέρνηση της χώρας μου δεν θα ποδοπατήσει τις επιθυμίες της Ένωσης, προκειμένου να ικανοποιήσει τη δική της επιθυμία να καταλήξει σε διακανονισμό έχοντας, παράλληλα, υπόψη της ότι οι πολιτικές λύσεις μπορούν να αποδώσουν μόνο εφόσον υπάρχει συναίνεση.

<SPEAKER ID=283 LANGUAGE="EN" NAME="Gallagher">
Κυρία Πρόεδρε, επιθυμώ και εγώ να αποδώσω φόρο τιμής στον εισηγητή καθώς επίσης στην Επιτροπή και το Κοινοβούλιο για τη συνεχή στήριξη που προσφέρουν προς το Διεθνές Ταμείο για την Ιρλανδία. Βρισκόμαστε τώρα σε μία κρίσιμη καμπή της ειρηνευτικής διαδικασίας και ελπίζω ότι στους μήνες που θα ακολουθήσουν θα διακρίνουμε τη διαμόρφωση σταθερούς ειρήνης και την εδραίωση ενός ιστορικού διακανονισμού ανάμεσα στις κοινότητες της Ιρλανδίας.
<P>
Το έργο της ειρήνης προχωρά με αργούς ρυθμούς, ενώ ένα μεγάλο μέρος αυτού θα διεξαχθεί πίσω από τα παρασκήνια, για να επιτευχθεί η συνένωση των κοινοτήτων μέσα σε πνεύμα ειλικρίνειας και φιλίας, ύστερα από γενεές συγκρούσεων και καχυποψίας. Ο ρόλος του ταμείου σ&#x02BC; αυτή τη διαδικασία είναι ζωτικός. Σκοπός του είναι η προώθηση της οικονομικής και κοινωνικής προόδου και η ενίσχυση της επικοινωνίας, του διαλόγου και της συμφιλίωσης ανάμεσα σε εθνικιστές και ενωσιακούς σε όλη την Ιρλανδία.
<P>
Το ταμείο έχει κάνει σημαντικά βήματα προς την πραγματοποίηση αυτού του στόχου και πολλά έχουν επιτευχθεί. Ασφαλώς οι ΗΠΑ και η Ευρωπαϊκή Ένωση έχουν μέχρι στιγμής συνεισφέρει 270 και 150 εκατομμύρια Ecu αντίστοιχα. Πρόκειται για σημαντική και ουσιαστική συμβολή στην εδραίωση της ειρήνης εκ μέρους της Ευρωπαϊκής Ένωσης. Όταν ιδρύθηκε το ταμείο το 1986, πολλές περιοχές της Βόρειας Ιρλανδίας και έξι μεθοριακοί νομοί αντιμετώπιζαν επιχειρηματικές δυσκολίες, ενώ επικρατούσε υψηλό ποσοστό ανεργίας. Από τότε η κατάσταση έχει βελτιωθεί. Το ποσοστό ανεργίας έχει μειωθεί, αν και εξακολουθεί να βρίσκεται σε απαράδεκτα υψηλά επίπεδα. Υπολογίζεται ότι χάρη στο Διεθνές Ταμείο για την Ιρλανδία (ΔΤΙ) έχουν δημιουργηθεί 27.800 θέσεις εργασίας, ένα εντυπωσιακό ποσοστό. Ακόμη πιο σημαντικό είναι το γεγονός ότι έχει προσφερθεί βοήθεια σε 639 οργανισμούς που ασχολούνται με την προώθηση της κοινωνικής και οικονομικής ανάπτυξης, στους οποίους ενέχονται 7.600 αρχηγοί κοινοτήτων.
<P>
Θα ήθελα να αποδώσω φόρο τιμής στον πρόεδρο του ταμείου που διέθετε μεγάλη εμπειρία για το ρόλο του και υπήρξε ιδιαίτερα επιτυχής στην εξασφάλιση ενός μεγάλου ποσοστού απασχόλησης που ήταν απαραίτητη για τη Βόρεια Ιρλανδία και τους μεθοριακούς νομούς. Σημαντικός είναι ο ρόλος του Διεθνούς Ταμείου για την Ιρλανδία στη στήριξη της ανάπτυξης και την ενεργοποίηση των οικονομικών δυνατοτήτων των μεθοριακών νομών. Όλοι όσοι ενέχονται στην ειρηνευτική διαδικασία έχουν επιφορτιστεί με την ευθύνη για την εδραίωση μίας σταθερούς ειρήνης. Τόσο το Διεθνές Ταμείο που έχει καθήκον να πετύχει την ειρήνη και τη συμφιλίωση, κάτι που αποτελεί σημαντική συμβολή προς την Ευρωπαϊκή Ένωση, όσο και το INTERREG παίζουν σημαντικό ρόλο. Ελπίζω λοιπόν ότι κατά τα επόμενα έτη θα σημειωθούν τρομακτικές εξελίξεις στη Βόρεια Ιρλανδία και τους μεθοριακούς νομούς, όπου θα επικρατεί δίκαιη και σταθερή ειρήνη.

<SPEAKER ID=284 LANGUAGE="EN" NAME="Ahern">
Κυρία Πρόεδρε, ο στόχος του Διεθνούς Ταμείου για την Ιρλανδία να θέσει ένα τέλος στο καθεστώς της αμείλικτης βίας στη Βόρειο Ιρλανδία, συμβάλλοντας στην ειρήνη και τη συμφιλίωση, είναι τώρα πιο σημαντικός από ποτέ. Η Ευρωπαϊκή Ένωση αποτελεί τώρα μία σημαντική πηγή χρηματοδότησης για το ταμείο. Συμφωνώ με τον εισηγητή και του αποδίδω φόρο τιμής για το ενδιαφέρον που έδειξε απόψε για το γεγονός ότι είναι ζωτικής σημασίας να διασφαλιστεί ο κατάλληλος συντονισμός ανάμεσα στις δραστηριότητες του ταμείου και εκείνες που χρηματοδοτούνται στο πλαίσιο των κοινοτικών διαρθρωτικών πολιτικών.
<P>
Θαυμάζω τον τρόπο με τον οποίο η Επίτροπος Wulf-Mathies ασχολείται με το θέμα της Βορείου Ιρλανδίας. Ξέρω ότι έχει δεσμευτεί για την παραχώρηση του δικαιώματος άμεσης συμμετοχής των πολιτών. Ακρως σημαντικός για την εκπλήρωση μίας τέτοιας δέσμευσης κάτω από τόσο δύσκολες συνθήκες, κρίνεται ο προσεκτικός έλεγχος των οικονομικών πόρων και του τρόπου δαπάνης τους. Οι μέχρι στιγμής ενέργειες του ταμείου για την πραγματοποίηση των στόχων της συμφιλίωσης και ειρήνης, μέσω της δημιουργίας επαφών και της εδραίωσης δεσμών ανάμεσα στις δύο κοινότητες, υπήρξαν άμεμπτες. Ο αριθμός των κοινοτικών και διασυνοριακών ομάδων που έχουν ενωθεί στο πλαίσιο προγραμμάτων που χρηματοδοτούνται από το ταμείο φτάνει τις εκατοντάδες. Ελπίζουμε να αυξηθεί ακόμη περισσότερο.

<SPEAKER ID=285 LANGUAGE="EN" NAME="Nicholson">
Κυρία Πρόεδρε, θα επιθυμούσα και εγώ να συγχαρώ τον εισηγητή για την έκθεσή του. Νομίζω ότι είναι το πιο κατάλληλο άτομο για αυτό το έργο αφού διαθέτει εμβριθή γνώση για τη Βόρειο Ιρλανδία. Είμαι πολύ ευχαριστημένος που βλέπω και την Επίτροπο εδώ απόψε, αφού και αυτή έχει αποκτήσει καλές γνώσεις από τότε που ανέλαβε το αξίωμα.
<P>
Από την εποχή της ίδρυσής του, το 1986, το Διεθνές Ταμείο για την Ιρλανδία (ΔΤΙ) αντιμετώπιζε πρόβλημα αξιοπιστίας στους κόλπους της κοινότητας που αντιπροσωπεύω. Συγκρίνοντας αυτό το ταμείο με το Ταμείο Ειρήνης και Συμφιλίωσης από άποψη αποτελεσματικότητας, φοβάμαι ότι πρέπει να πω ότι η σπουδαιότητα του ΔΤΙ έχει αρχίσει να εκλείπει. Αυτό είναι απαράδεκτο για μένα και εκείνους που αντιπροσωπεύω.
<P>
Ο εισηγητής έχει ζητήσει να υπάρχει διαφάνεια σε αυξημένο βαθμό. Χρειαζόμαστε περισσότερη υπευθυνότητα. Δεν υπάρχει αμφιβολία σχετικά με αυτό. Το ΔΤΙ συνεχίζει τις εργασίες του σαν να μη συμβαίνει τίποτα. Μου φαίνεται ότι οποιαδήποτε εκπροσώπηση και να γίνει ανατρέπεται, παραβλέπεται και δε γίνεται αποδεκτή. Φαίνεται ότι είναι ικανοί να εμφανιστόυν δημοσίως στις Βρυξέλλες και να κάνουν πλύση εγκεφάλου σε όσους είναι εκεί. Δεν προσπαθούν να βρουν πού έγκειται ουσιαστικά το πρόβλημα του ταμείου. Δεν έχουν καταβάλει καμία προσπάθεια να καταστήσουν το ταμείο πιο αποδεκτό από την ευρεία κοινότητα των ενωσιακών. Στα επόμενα δύο χρόνια πρέπει να γίνουν ριζικές αλλαγές. Πρέπει να εμφανιστούν δημοσίως αντί να κρύβονται πίσω από αριθμούς ταχυδρομικών θυρίδων, όπως κάνουν τώρα στο Μπέλφαστ. Χρειάζεται να υπάρχει ουσιαστική διαφάνεια.
<P>
Θα επιθυμούσα να είχα εκφράσει μία πιο θετική άποψη για την κατάσταση, αλλά θα παραπλανούσα αυτό το Σώμα και την επίτροπο, αν δεν αναφερόμουν διεξοδικά στις αδυναμίες του ταμείου που έχω διαπιστώσει επί του παρόντος. Ελπίζω να αναρωτηθούμε, γιατί ο πρόεδρος και η γενική γραμματεία δεν έχουν αναλάβει περισσότερη δράση, για να διασφαλιστεί ότι το ΔΤΙ θα φέρει σε πέρας το έργο, την παροχή δηλαδή οικονομικής στήριξης, με την ευθύνη του οποίου είχε αρχικά επιφορτιστεί. Δυστυχώς δεν μπορώ να τρέφω τις ίδιες ελπίδες για τον πρόεδρο του ταμείου και τη γενική γραμματεία. Χρειάζεται ολική εξυγίανση του ταμείου από μερικούς που εργάζονται τώρα γι' αυτό. Αυτό πρέπει να γίνει τώρα, όπως επίσης χρειάζεται να πετύχει το ταμείο τους αρχικούς του στόχους.

<SPEAKER ID=286 LANGUAGE="EN" NAME="Malone">
Κυρία Πρόεδρε, θα ήθελα να ευχαριστήσω τον εισηγητή, την Επίτροπο και άλλους συναδέλφους που είναι εδώ απόψε. Νομίζω ότι η παρουσία τους αποτελεί ένδειξη της καλής θέλησης που έχουν επιδείξει για την ειρηνευτική διαδικασία στη Βόρειο Ιρλανδία.
<P>
Το Διεθνές Ταμείο, όπως έχει ειπωθεί εδώ, έχει διαδραματίσει πολύ σημαντικό ρόλο στην προσπάθεια επίτευξης σταθερούς και ειρηνικής διευθέτησης των συγκρούσεων στη Βόρειο Ιρλανδία. Από την ίδρυσή του, το συγκεκριμένο ταμείο έχει στηρίξει οικονομικά περισσότερα από 3.400 επιμέρους προγράμματα και έχει συμβάλει στη δημιουργία περίπου 28.000 θέσεων εργασίας.
<P>
Μπορεί να υποστηρίζεται η άποψη ότι το ΔΤΙ είναι ένα αμερικανικό πρόγραμμα, ενώ το ειδικό πρόγραμμα ειρήνης και συμφιλίωσης είναι ευρωπαϊκό. Νομίζω ότι είναι καιρός να αποβάλουμε αυτή την αντίληψη, επειδή η Ευρώπη είναι στην πραγματικότητα τώρα αυτή που κυρίως συμβάλλει και για τα δύο αυτά προγράμματα. Μπορούμε σήμερα να διαπιστώσουμε ότι εμείς, εδώ στην Ευρώπη παρέχουμε σχεδόν το ήμισυ του ετησίου προϋπολογισμού του ΔΤΙ. Όπως αναγνωρίζουν οι ίδιοι οι διαχειριστές του ταμείου, η συμβολή της Ευρωπαϊκής Ένωσης αποτελεί τη σημαντικότερη διεθνή αναγνώριση των προσπαθειών τόσο της ιρλανδικής όσο και τη βρετανικής κυβέρνησης για εξεύρεση λύσης όσον αφορά τις συγκρούσεις στη Βόρειο Ιρλανδία.
<P>
Αναφορικά με όσα είπε ο κ. Nicholson, γνωρίζω ότι υπήρχε στο παρελθόν η αντίληψη ότι οι κοινότητες των εθνικιστών έχουν ωφεληθεί ως ένα βαθμό σε βάρος των ενωσιακών, αλλά νομίζω ότι το δυσμενές αυτό σχόλιο έχει πλέον αντισταθμιστεί. Ελπίζω ότι το ταμείο θα συνεχίσει να αντιμετωπίζει - κάτι που θα διαπιστωθεί - δίκαια όλες τις πλευρές. Αυτό είναι πολύ σημαντικό. Είναι επίσης πολύ σημαντικό για τα μέλη του Κοινοβουλίου - και όχι μόνο γι' αυτούς αλλά για το κοινό ευρύτερα - να είναι σε θέση να ανακαλύψουν περισσότερα σχετικά με το τί συμβαίνει εκεί. Ο συνεχής έλεγχος είναι πολύ σημαντικός. Έχει ήδη γίνει αναφορά σ&#x02BC; αυτό το σημείο και θα ήθελα να δηλώσω ότι είμαι υπέρ αυτού.
<P>
Τέλος, η χρηματοδότηση θα πρέπει να είναι επιπρόσθετη και όχι να αντικαθιστά άλλες δημόσιες ή ιδιωτικές πηγές οικονομικών πόρων.

<SPEAKER ID=287 LANGUAGE="EN" NAME="McCartin">
Κυρία Πρόεδρε, επιθυμώ να δηλώσω ότι είμαι υπέρ του σχολίου του εισηγητή ότι θα μπορούσε να υπάρχει μεγαλύτερη ενημέρωση πάνω στη συμβολή που παρέχει η Ευρώπη σε αυτό το ταμείο. Δεν έχει περάσει πολύς καιρός από τότε που δημιουργήθηκε το πακέτο Delors. Χάρη στις προσπάθειες της Επιτροπής και του Κοινοβουλίου, έχει γίνει καλύτερη δημοσιοποίησή του στη Βόρειο Ιρλανδία. Όπως έχει ειπωθεί, η Ευρωπαϊκή ·Ενωση έχει μέχρι στιγμής προσφέρει 150 εκατομμύρια Ecu και έχει ασχοληθεί με περισσότερα από 3.000 προγράμματα.
<P>
Δεδομένης της σχετικά μικρής έκτασης της περιοχής της Βορείου Ιρλανδίας και των μεθοριακών κομητειών, έχει αγγίξει ένα μεγάλο ποσοστό του πληθυσμού. Αυτό που είναι ακόμη περισσότερο εμφανές είναι ότι έχει συνενώσει τους εθελοντικούς οργανισμούς και αυτοί με τη σειρά τους έχουν φέρει τους δημόσιους αντιπροσώπους τους σε πιο στενή επαφή και μεταξύ τους συνεργασία.
<P>
Μπορούμε να πάρουμε ένα καλό δίδαγμα από τη λειτουργία αυτού του ταμείου σε συνεργασία με το πακέτο Delors: τα μικρά χρηματικά ποσά μπορούν σε πολλές περιπτώσεις να έχουν μεγαλύτερο πολιτικό αντίκτυπο από αυτόν που θα είχαν οι επενδύσεις. Αυτό έχει συμβεί σε αυτή την περίπτωση.
<P>
Ως εκπρόσωπος της μεθοριακής περιοχής της Ιρλανδίας θα ήθελα να επωφεληθώ της ευκαιρίας να ευχαριστήσω τον εισηγητή, το Κοινοβούλιο, τα διάφορα κόμματα και την Επιτροπή που αντιμετωπίζουν πάντα τα προβλήματα στη Βόρειο Ιρλανδία με λεπτότητα και κατανόηση. Θέλω επίσης να ευχαριστήσω την Επίτροπο που έχει αποκτήσει καλό όνομα στις μεθοριακές περιοχές και τη Βόρειο Ιρλανδία και που έχει συμβάλει σημαντικά στο να μεταφερθεί το πνεύμα της ευρωπαϊκής καλής θέλησης και συνεργασίας σ&#x02BC;αυτή τη διασπασμένη κοινότητα.
<P>
Η καλή θέληση εκφράζεται μέσα από τρία πακέτα. Συγκεκριμένα, το θέμα της Βορείου Ιρλανδίας έλαβε απόλυτη προτεραιότητα, ενώ το στάδιο της οικονομικής της ανάπτυξης δεν δικαιολογούσε κάτι τέτοιο. Παράλληλα, το πακέτο Delors και το Διεθνές Ταμείο για την Ιρλανδία έχουν συμβάλει αξιοσημείωτα στην προσπάθεια να συνεργαστούν οι εθελοντές. Λυπάμαι, αν υπάρχουν άνθρωποι στη Βόρειο Ιρλανδία που αισθάνονται ότι η μία κοινότητα έχει ωφεληθεί πιο πολύ από την άλλη ή ότι δεν υπάρχει διαφάνεια στο βαθμό που θα έπρεπε. Χρειάζεται χρόνος για να ξεπεραστούν οι προκαταλήψεις. Ωστόσο, είναι σίγουρο ότι θα στηρίζω εξίσου οποιεσδήποτε υποθέσεις φέρονται σε μένα εκ μέρους είτε της κοινότητας των ενωσιακών είτε των εθνικιστών, εφόσον έχει αποδειχτεί ότι αδυνατούν να καταβάλουν το μερίδιό τους. Είμαι σίγουρος ότι το ίδιο θα κάνει και η Επίτροπος.

<SPEAKER ID=288 NAME="Wulf-Mathies">
Κυρία Πρόεδρε, κυρίες και κύριοι, κατ' αρχήν θα ήθελα να ευχαριστήσω εγκάρδια τον κύριο Gutiιrrez Dνaz γι' αυτή την πολύ σημαντική έκθεση. Η Επιτροπή ευχαριστεί επίσης το Κοινοβούλιο για την προσπάθειά του για την ειρηνευτική διαδικασία στη Βόρεια Ιρλανδία, και ιδιαίτερα για την υποστήριξη του Διεθνούς Ταμείου για την Ιρλανδία. Το ΔΤΙ είναι συμβάλλει σημαντικά στην υποστήριξη του διαλόγου και της συμφιλίωσης μεταξύ των εθνικιστών και των ενωτικών και συμπληρώνει έτσι τα μέτρα των διαρθρωτικών ταμείων για όλη την ιρλανδική νήσο και τις αξιόλογες προσπάθειες που κάνει η Επιτροπή με το πρόγραμμά της για ειρήνη και συμφιλίωση στην Βόρεια Ιρλανδία.
<P>
Νομίζω πως εδώ είναι ιδιαίτερα σημαντικό, οι πρωταγωνιστές οι οποίοι δραστηριοποιούνται για το ΔΤΙ να είναι συνδεδεμένοι και με τις δύο πληθυσμιακές ομάδες και να προσπαθούν επίσης έντονα να τις συμπεριλάβουν. Το παρόν σχέδιο κανονισμού εκφράζει σαφώς ότι τα ευρωπαϊκά μέσα οφείλουν προπάντων να χρησιμοποιηθούν για προγράμματα τα οποία εναρμονίζονται με το πρόγραμμα PEACE και ότι οφείλουν σε σχέση με αυτό να απολαμβάνουν προτεραιότητα τα προγράμματα που υπερκαλύπτουν σύνορα και θρησκείες. Γι' αυτό η Επιτροπή είναι πρόθυμη να αποδεχθεί τις προτάσεις του εισηγητή εξ ονόματος της Επιτροπής Περιφερειακής Πολιτικής για τον συντονισμό μεταξύ ΔΤΙ, διαρθρωτικών ταμείων και του προγράμματος PEACE.
<P>
Το ίδιο ισχύει και για προτάσεις για την καλύτερη πληροφόρηση του κοινού σχετικά με το έργο του ΔΤΙ. Ίσως αυτό μπορεί να συμβάλει και στην εξάλειψη της δυσπιστίας. Νομίζω ότι πρέπει να είναι κοινό μας ενδιαφέρον να θεωρούν όλοι, όχι μόνον αυτά τα προγράμματα, αλλά επίσης τα ευρωπαϊκά προγράμματα ως μέτρα που θα βοηθήσουν και τις δύο ομάδες, και προπάντων εκείνους οι οποίοι υπέφεραν περισσότερο κάτω από τη βία των περασμένων ετών και μηνών.
<P>
Η Επιτροπή έχει ήδη συμφωνήσει με το ΔΤΙ να τονίσουν ισχυρότερα την συμμετοχή της Ευρωπαϊκής Ένωσης σε προγράμματα τα οποία υποστηρίζονται από κοινού από την PEACE και το ΔΤΙ ή από ένα από τα διαρθρωτικά ταμεία και από το ΔΤΙ. Ως πρώτο βήμα προς αυτή την κατεύθυνση μετονομάζονται μελλοντικά τα flagship projects , τα οποία παρουσιάζουν υψηλό ποσοστό συγχρηματοδότησης από πόρους της Ένωσης, σε ΔΤΙ/EΕ-flagship projects. Ελπίζω πως τότε αυτό θα γίνει ανάλογα σαφές και στην ενημέρωση του κοινού.
<P>
Επιτρέψτε μου να ευχαριστήσω ακόμα μία φορά το Κοινοβούλιο για την υποστήριξή του στην διαδικασία ειρήνης και συμφιλίωσης στην Βόρεια Ιρλανδία και στην Ιρλανδία. Εμείς όλοι δεν ευχόμαστε τίποτα άλλο από μία διαρκή ειρήνη, η οποία μπορεί να δείξει πως ήταν δυνατό και για την Ευρώπη να παρέχει μία συνεισφορά, όπου η Ένωση ακολούθησε την αρχή της, δηλαδή να επιτύχει και να υποστηρίξει διαρκώς ειρήνη και συμφιλίωση με την συνεργασία για το κοινό συμφέρον.

<SPEAKER ID=289 NAME="Πρόεδρος">
Ευχαριστώ κ. Επίτροπε Wulf-Mathies.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=14>
Ασκηση του επαγγέλματος του δικηγόρου
<SPEAKER ID=290 NAME="Πρόεδρος">
Η ημερήσια διάταξη προβλέπει τη σύσταση για την δεύτερη ανάγνωση (Α4-0337/97) της κ. Fontaine σχετικά με την κοινή θέση που καθόρισε το Συμβούλιο (C4-0440/97-94/0299(COD)) για την έκδοση οδηγίας του Ευρωπαϊκού Κοινοβουλίου και του Συμβουλίου για τη διευκόλυνση της μόνιμης άσκησης του δικηγορικού επαγγέλματος σε κράτο μέλος διάφορο εκείνου στο οποίο αποκτήθηκε ο επαγγελματικός τίτλος.

<SPEAKER ID=291 NAME="Fontaine">
Κύριε Πρόεδρε, αγαπητοί συνάδελφοι, βρισκόμαστε προς την ευτυχή κατάληξη μίας μεγάλης διαδρομής, γιατί όπως μου είπαν εδώ και είκοσι χρόνια οι δικηγόροι ανέμεναν αυτή την οδηγία για την ελευθερία εγκατάστασης. Αν και όλοι ήταν σύμφωνοι κατ'αρχήν, εκτός από τους φίλους μας από το Λουξεμβούργο για λόγους οι οποίοι έχουν σχέση με την ιδιαίτερη κατάσταση στο Μεγάλο Δουκάτο, αντίθετα, ως προς το περιεχόμενο, δύο φιλοσοφίες, θα έλεγα δύο πολιτισμοί συγκρούστηκαν σκληρά.
<P>
Εν συντομία, θα έλεγα ότι η φιλελεύθερη θεώρηση συγκρουόταν με την θεώρηση της ολοκλήρωσης και οι θέσεις τις οποίες υποστήριξαν οι μεν και οι δε ήταν τόσο περιχαρακωμένες που θα έλεγε κανείς ότι θα ήταν αδύνατο να υπάρξει συμβιβασμός.
<P>
Το Μάιο του 1995 η εκτελεστική επιτροπή υπέβαλε στην Επιτροπή Νομικών Θεμάτων και Δικαιωμάτων των Πολιτών μία πρώτη πρόταση οδηγίας. Ηταν κύριε Επίτροπε, ο καρπός αξιέπαινων προσπαθειών που στόχευαν στην εξέρευση λύσης, πρέπει να το πω, στον τετραγωνισμό του κύκλου. Όμως η προσπάθεια αυτή συμβιβασμού είχε τα όρια της. Οι μεν δεν μπορούσαν να αποδεχτούν μία εξέταση ικανοτήτων για την είσοδο στον δικηγορικό σύλλογο της χώρας υποδοχής, ακόμη και με ηπιότερη μορφή, γιατί οι "εξετάσεις» αποτελούν "φραγμό» χωρίς καμία δυνατότητα έφεσης. Οι δε δεν μπορούν να αποδεχθούν ότι μετά από πέντε χρόνια άσκησης του επαγγέλματος σε μια χώρα της Ευρωπαϊκής Ένωσης, ο επαγγελματίας ο οποίος επιθυμεί να ασκήσει το επάγγελμα με βάση τον αρχικό τίτλο σπουδών να στέλνεται πίσω στην πατρίδα του.
<P>
Η επιτροπή μας έπρεπε να αντιμετωπίσει την πρόκληση αυτή. Εμπνεόμενοι από την πρόταση στην οποία κατέληξε η συμβουλευτική επιτροπή των ευρωπαϊκών δικηγορικών συλλόγων με την προτροπή του Πρόεδρου κ. Weil, τον οποίο συγχαίρω για την υπομονή και το ταλέντο του, προτείναμε μια φιλόδοξη προσέγγιση, η οποία βασίζεται στην αμοιβαία εμπιστοσύνη την οποία θα έχουν εδώ και στο εξής οι ευρωπαίοι δικηγόροι, και εδώ και πολύ καιρό στην άσκηση του επαγγέλματός τους. Η προσέγγιση αυτή μας οδήγησε από τη μία πλευρά να αντικαταστήσουμε την εξέταση ικανοτήτων με μία αυστηρή επαλήθευση της πραγματικής και τακτικής δραστηριότητας του δικηγόρου κατά τα τρία χρόνια αναφοράς, συνοδευόμενη από την δυνατότητα προσφυγής ενώπιον του αρμόδιου δικαστηρίου εθνικού δικαίου σε περίπτωση άρνησης και, από την άλλη πλευρά, να εγγυηθούμε για όσους το επιθυμούν, τον μόνιμο χαρακτήρα της εγκατάστασης ως προς τον αρχικό τίτλο.
<P>
Η σημασία του κειμένου αυτού πρέπει να καθορισθεί σαφώς. Δεν πρόκειται σε καμία περίπτωση για προσβολή των εθνικών κανονισμών ο οποίοι σε κάθε κράτος ρυθμίζουν την πρόσβαση στο επάγγελμα και τον τρόπο άσκησης του μεμονωμένα ή ομαδικά. Η επικουρικότητα επιβάλλει, και σωστά, τον σεβασμό των κανόνων αυτών. Πρόκειται απλά για διευκόλυνση της κοινοτικής κινητικότητας των δικηγόρων και δυνατότητα να ασκούν το επαγγελμά τους σε άλλο κράτος μέλος εκτός από το δικό τους, ατομικά ή σε ομάδα. Λυπούμαι που η δεύτερη πτυχή, η οποία υπόσχεται πολλά για το μέλλον, αυτή σχετικά με την άσκηση του επαγγέλματος σε ομάδα επισκιάστηκε εν μέρει από την ένταση της συζήτησης για την ατομική άσκηση τουεπαγγέλματος.
<P>
Τα πράγματα δεν είναι απλά για την εισηγήτρια, όπως και για τα μέλη της Επιτροπής Νομικών Θεμάτων και θα ήθελα να πω στους συναδέλφους πόσο η πλήρης συμμετοχή τους σε αυτό το δύσκολο, αλλά εξαιρετικά ενδιαφέρον θέμα, το ανοικτό πνεύμα το οποίο αναζητούσε τη δίκαιη ισορροπία και η θέληση να υπάρξει κατάληξη, με ενθάρρυναν. Σήμερα, θα ήθελα να ευχαριστήσω την Επιτροπη και το Συμβούλιο που δέχθηκαν να συμβαδίσουν με αυτή τη νέα προέγγιση, το οποίο θεωρώ παράδειγμα αποδοτικής συνεργασίας των θεσμικών οργάνων.
<P>
Η νομική μας επιτροπή, εξέτασε προσεκτικά την κοινή πρόταση του Συμβουλίου, στις 24 του προηγούμενου Ιουλίου. Με χαρά διαπίστωσε ότι το μεγαλύτερο μέρος των τροπολογιών που ψηφίσαμε στην πρώτη ανάγνωση επαναλήφθησαν, και ορισμένες διαφορές είχαν ως μοναδικό στόχο να γίνουν σαφέστερα και να προσδιορισθούν καλύτερα ορισμένα σημεία.
<P>
Επίσης, κυρία Πρόεδρε, αγαπητοί συνάδελφοι, προτείνουμε στην Ολομέλεια να εγκρίνει την κοινή θέση, όπως παρουσιάζεται, προκειμένου σύντομα το επάγγελμα του δικηγόρου να προχωρήσει ακόμη περισσότερο μπροστά σε αυτό το ευρωπαϊκό άνοιγμα το οποίο επιθυμεί εδώ και πολύ καιρό.

<SPEAKER ID=292 LANGUAGE="FR" NAME="Cot">
Κυρία Πρόεδρε, κύριε Επίτροπε, τον προηγούμενο Ιούνιο, κατά την πρώτη ανάγνωση, είχα συγχαρεί την κυρία Fontaine, όπως θα κάνω και απόψε και επενθύμισα στο Συμβούλιο, χωρίς να το πιστεύω πάρα πολύ, να αποκρυσταλλώσει το αποτέλεσμα το συντομότερο, γιατί ήμουν πεπεισμένος, όπως και οι συνάδελφοι μου, ότι αν δεν εκμεταλλευόμασταν την ευκαιρία, κινδυνεύαμε να αντιμετωπίσουμε μεγάλη δυσκολία προκειμένου να υπάρχει αποδεκτό αποτέλεσμα για την οδηγία των "δικηγόρων». Ιδού, γίνεται σήμερα. Το Συμβούλιο κατόρθωσε να εκμεταλλευθεί την ευκαιρία. Το Συμβούλιο επανέλαβε την ευαίσθητη ισορροπία που πρότεινε το Κοινοβούλιο, με αποδεκτές αποχρώσεις, με ορισμένες χρήσιμες διευκρινήσεις. Η εισηγήτρια προτείνει να αποδεχθούμε την κοινή θέση χωρίς τροποποιήσεις, ακολουθούμενη από τη Επιτροπή Νομικών Θεμάτων, και δεν αμφιβάλλουμε ότι αύριο θα την ακολουθήσει και η Ολομέλεια. Την συγχαίρω και την ευχαριστώ.
<P>
Πρέπει επίσης να κοιτάξουμε παραπέρα, κύριε Επιτροπε, και από δω και στο εξής να εξασφαλίσουμε την πιστή εφαρμογή της μελλοντικής οδηγίας. Απευθύνομαι λοιπόν σε εσάς, κύριε Monti, προκειμένου να εκφράσω μια ανησυχία για το επαγγελματικό περιβάλλον και να σας ζητήσω διαβεβαιώσεις. Υπενθυμίζω τους όρους της ανταλλαγής, αν μπορώ να το θέσω έτσι: ελευθερία μόνιμης εγκατάστασης με βάση τον αρχικό τίτλο, αφομοίωση στο δικηγορικό σύλλογο υποδοχής χωρίς εξετάσεις ικανότητας από την άλλη πλευρά.
<P>
Η ελπίδα είναι ότι η ελευθερία εγκατάστασης επιτρέπει να αναπτυχθεί το επάγγελμα του δικηγόρου σε ευρωπαϊκό επίπεδο. Ο φόβος ότι τα εμπόδια εξακολουθούν να υπάρχουν μέσω της πολύ αυστηρής εφαρμογής των απαιτήσεων της οδηγίας, και ιδιαίτερα ο έλεγχος από την αρμόδια επιτροπή της πραγματικής και τακτικής δραστηριότητας. Η συνέντευξη η οποία προβλέπεται μπορεί να μετατραπεί σε εξέταση, σε φίλτρο, σε νέο φραγμό.
<P>
Επίσης, Επίτροπε Monti, σας ζητώ να εξασφαλίσετε, εκ μέρους της Επιτροπής, την πιστή εφαρμογή της οδηγίας ως προς το σημείο αυτό και να μας δηλώσετε ότι δεν θα διστάσετε να σημειώσετε τις ελλείψεις και να τις θεωρήσετε ως ανάγκη, γιατί πρέπει ακόμη να πειστούν οι δικηγόροι, συχνά οι νέοι, ότι η οδηγία αυτή είναι μια ευκαιρία για αυτούς, ότι πρόκειται για ευκαιρία για την Ευρώπη. Πιστεύω ότι πρέπει αυτό να γίνει πραγματικότητα και αυτό εξαρτάται από σας, κύριε Επίτροπε.

<SPEAKER ID=293 LANGUAGE="DE" NAME="Lehne">
Κυρία Πρόεδρε, κύριες και κυρίοι συνάδελφοι, η ελευθερία εγκατάστασης εξασφαλίζεται από μακρού στις ευρωπαϊκές συνθήκες. Υπάρχουν όμως κάποιες επαγγελματικές ομάδες για τις οποίες εξαιτίας ορισμένων αντικειμενικών συνθηκών δεν μπόρεσε μέχρι σήμερα να επιβληθεί. Εδώ ανήκαν μεταξύ άλλων και οι ευρωπαίοι δικηγόροι. Αυτό είχε σίγουρα την αιτία του στο γεγονός ότι η εκπαίδευση των δικηγόρων διαφέρει πολύ στα κράτη μέλη και στο ότι και οι νόμοι στα κράτη είναι διαφορετικοί και, τουλάχιστον, όσο αφορά τη συστηματοποίηση, παρουσιάζουν όπως και πριν μεγάλες διαφορές. Από την άλλη, και σε αυτό εδώ θέλω να εκφράσω την αντίρρησή μου, σύμφωνα με σχετικές επιστημονικές έρευνες για παράδειγμα στον τομέα του οικονομικού δικαίου, σχεδόν το 60 % των ισχυόντων νόμων έχουν σήμερα την προέλευση τους στην ευρωπαϊκή νομοθεσία. Τελικά, η εναρμόνιση της νομοθεσίας στην εσωτερική αγορά έχει προχωρήσει τόσο πολύ, ώστε αυτές οι μεγάλες διαφορές, που υπάρχουν ακόμη στα συναισθήματα πολλών νομικών, στην πραγματικότητα να μην υπάρχουν πλέον. Μερικές φορές είναι απλά και μόνο τα νούμερα των παραγράφων και η συστηματοποίηση διαφορετικά, αν και εν μέρει υπάρχει ήδη μεγάλη προσέγγιση στο περιεχόμενο των διατάξεων στην Ευρώπη.
<P>
Ως εκ τούτου, είναι απολύτως λογικό που καταπιαστήκαμε λοιπόν επίσης με τον τομέα της ελευθερίας εγκατάστασης για τους δικηγόρους στην Ευρώπη και που τελικά κι αυτό το θεμελιώδες δικαίωμα των ευρωπαϊκών συνθηκών επιβάλλεται γι' αυτήν την επαγγελματική ομάδα. Σε αυτό το σημείο θα ήθελα να συγχαρώ όλως ιδιαιτέρως την εισηγήτρια, συνάδελφο κ. Fontaine, γι' αυτήν την επιτυχία που είχε εδώ. Ωφείλεται ουσιαστικά σε αυτήν το ότι βρέθηκε αυτός ο συμβιβασμός. Υπήρχε μια μεγάλη αντίθεση ανάμεσα στα διαφορετικά εθνικά συμφέροντα. Μπορώ ακόμη να θυμηθώ τις αντιπαραθέσεις στην πατρίδα μου, όπου αρχικά για παράδειγμα οι αρμόδιες ειδικές επιτροπές της γερμανικής ομοσπονδιακής βουλής αρνούνταν κάθε συγκατάθεση γι' αυτήν την οδηγία. Εν τω μεταξύ υπήρξε ένας συμβιβασμός, που είναι τόσο εφικτός ώστε σχεδόν όλοι - η εξαίρεση κατονομάστηκε, δηλαδή το μικρό κράτος του Λουξεμβούργου - σήμερα είναι σύμφωνοι με αυτήν την ανάγνωση. Ιδιαίτερα είναι σύμφωνοι με αυτήν την ανάγνωση και την υποστηρίζουν χωρίς περιορισμούς ακόμη οι επαγγελματικές ομάδες, με επικεφαλής την CCBE, την οργάνωση όλων των ευρωπαίων δικηγόρων.
<P>
Αυτό είναι για μένα ένα καλό παράδειγμα, για το πώς το Κοινοβούλιο μπόρεσε να κάνει βήματα από δική του πρωτοβουλία, ώστε να δημιουργήσει έναν τέτοιον συμβιβασμό, και για το πώς φέραμε επίσης το Συμβούλιο βασικά να αποδεχθεί αυτόν τον συμβιβασμό. Νομίζω πως αυτό μπορεί πραγματικά να γίνει αντιληπτό ως μία μεγάλη επιτυχία αυτού του Σώματος σε σχέση με το Συμβούλιο και στον ρόλο του ως νομοθέτη, και αυτό δεν θα πρέπει να το υποτιμά κανείς σε καμία περίπτωση.
<P>
Αυτό παρέχει επίσης στο μέλλον δυνατότητες στην επαγγελματική μου θέση - είμαι κι εγώ δικηγόρος - να κάνει πλήρη χρήση στην εσωτερική αγορά της Ευρώπης όλων των δικαιωμάτων και δυνατοτήτων που προβλέπει η συνθήκη, φυσικά κάτω από ορισμένους όρους. Αυτό ισχύει όμως εξίσου για όλους τους άλλους επαγγελματικούς κλάδους και για όλους τους τομείς στους οποίους ήταν απαραίτητες εξομοιώσεις της νομοθεσίας. Ως εκ τούτου, απόψε το βράδυ αφήνω αυτό το Κοινοβούλιο, αυτήν την αίθουσα με μεγάλη ικανοποίηση, γιατί πιστεύω ότι πραγματοποιήσαμε αληθινή πρόοδο στο πλαίσιο της ευρωπαϊκής ολοκλήρωσης και στην πραγματοποίηση της εσωτερικής αγοράς, αν και ακόμη μόνο σε ένα μικρό τομέα!

<SPEAKER ID=294 LANGUAGE="IT" NAME="Florio">
Κυρία Πρόεδρε, κ. Επίτροπε, επανέρχεται προς εξέταση από το Κοινοβούλιο η πρόταση οδηγίας που αφορά στην εγκατάσταση των δικηγόρων. Η πρόταση αυτή έχει εξαιρετική σημασία όχι μόνο για τους δικηγόρους της Ευρώπης, αλλά και για όλους τους πολίτες της Ευρώπης, οι οποίοι θα κάνουν ενδεχομένως χρήση των υπηρεσιών που παρέχει η δικαιοσύνη.
<P>
Η Επιτροπή Νομικών Θεμάτων και Δικαιωμάτων των Πολιτών εκφράσθηκε ομόφωνα υπέρ της έγκρισης χωρίς τροπολογίες της κοινής θέσης του Συμβουλίου, το οποίο ενέκρινε ένα μεγάλο μέρος των τροπολογιών, όταν προτάθηκαν από το Κοινοβούλιο, και ενστερνίσθηκε το πνεύμα τους. Εύχομαι, εξ ονόματος της Ομάδας Ένωση για την Ευρώπη, η Ολομέλεια του Κοινοβουλίου να υιοθετήσει τη θέση αυτή.
<P>
Η εργασία της εισηγήτριας, κ. Fontaine, υπήρξε πράγματι τόσο επίμονη όσο και χρήσιμη, και μας έδωσε την ευκαιρία να πραγματοποιήσουμε ευφυείς συμβιβασμούς μεταξύ θέσεων που συχνά φαίνονταν ασυμβίβαστες. Εάν η Ολομέλεια αυτή εγκρίνει την παρούσα πρόταση με τη μορφή που της έδωσε η Επιτροπή Νομικών Θεμάτων και Δικαιωμάτων των Πολιτών, και σε συμφωνία με τα αιτήματα του Συμβουλίου των ευρωπαϊκών δικηγορικών σωμάτων, οι ευρωπαίοι δικηγόροι θα αποκτήσουν δύο σημαντικές ευκαιρίες: εγκατάστασης αφενός, σε άγνωστο ακόμη χρονικό διάστημα, σε διαφορετικό κράτος από το δικό τους, διατηρώντας τα αρχικά τους προνόμια και παρέχοντας νομικές συμβουλές σε όλα τα ευρωπαϊκά δίκαια εκτός από το δίκαιο της χώρας εγκαταστάσεως, και εξομοίωσης αφετέρου με τους συναδέλφους της χώρας εγκατάστασής τους για όλες τις περιπτώσεις, μετά από θετική αξιολόγηση των νομικών τους αρμοδιοτήτων από τις αρμόδιες αρχές της χώρας υποδοχής.
<P>
Με την οδηγία αυτή πραγματοποιείται συνεπώς ένα σημαντικό βήμα μπροστά πάνω στην πορεία μιας ουσιαστικής πραγματοποίησης της εσωτερικής αγοράς, σχετικά με έναν επαγγελματικό τομέα ιδιαίτερα σημαντικό. Είμαι ευγνώμων στην κ. Fontaine όχι μόνο ως δικηγόρος, αλλά και ως ευρωβουλευτής. Σας υπενθυμίζω με ικανοποίηση ότι φέτος μάλιστα είναι η εικοστή επέτειος της έγκρισης της πρώτης οδηγίας σχετικά με την ελεύθερη παροχή υπηρεσιών από τους ευρωπαίους δικηγόρους, η οποία τελειοποιήθηκε μεταγενέστερα, αλλά με πενιχρά αποτελέσματα, το 1989.
<P>
Η έγκριση της νέας οδηγίας και η ουσιαστική της εφαρμογή, για την οποία κάνω θερμή έκκληση στον Επίτροπο κ. Μonti, θα αποτελέσουν τον καλύτερο τρόπο να γιορτάσουμε την επέτειο αυτή.

<SPEAKER ID=295 LANGUAGE="FR" NAME="Wijsenbeek">
Κυρία Πρόεδρε, θα μπορούσα να επαναλάβω τα επιχειρήματα μου της πρώτης ανάγνωσης, όμως πρέπει να πω ότι η ομάδα μου υποκύπτει προς το παρόν. Ωστόσο, έχουμε ήδη παρουσιάσει τροπολογίες συμβιβασμού του εισηγητή και για αυτό τον συγχαίρουμε.
<P>
Σας ερωτώ επίμονα, κύριε Επίτροπε και κυρία εισηγήτρια γιατί, για ένα επάγγελμα το οποίο είναι ίδιο με πολλά άλλα, όπως των γιατρών, θα απαιτούμε είτε πρακτική άσκηση είτε εξετάσεις; Ακριβώς γιατί στα κράτη μέλη οι επαγγελματικές ομάδες θέλουν να προστατευθούν και αυτό από την αρχή, από τότε που απαιτήσαμε την ελευθερία εγκατάστασης των δικηγόρων όπως και για κάθε άλλης επαγγελματικής ομάδας. Τώρα αποδεχόμαστε ένα συμβιβασμό θα έλεγα λίγο ανούσιο, ο οποίος προσφέρει βέβαια ορισμένες δυνατότητες, όμως κάποιες δυνατότητες για μια ομάδα που πρόσφερε τόσα στην ιδέα της Ευρώπης στο Δικαστήριο των Ευρωπαϊκών Κοινοτήτων και στα εθνικά δικαστήρια. Τώρα προστατεύεται όπως όλοι οι άλλοι με αιτήματα και απαιτήσεις αρκετά βαριά.
<P>
Συμμεριζόμενος την χαρά της εξεύρεσης ενός περιθωρίου στην ελευθερία εγκατάστασης, αναρωτιέμαι πάντοτε γιατί ένας δικηγόρος να εγγραφεί στο δικηγορικό σύλλογο ενός άλλου κράτους μέλους του οποίου δεν γνωρίζει τη νομοθεσία. Γιατί πιστεύει ότι έχει μέλλον σε αυτή την χώρα και διαθέτει γνώσεις που του επιτρέπουν να πάει.
<P>
Το γεγονός ότι παραδεχόμαστε ότι οι εθνικοί δικηγορικοί σύλλογοι πρέπει να θέσουν όρους είναι επίσης μια μορφή ήττας. Δεν είμαι και τόσο περήφανος ούτε χαρούμενος. Παρόλα αυτά, συγχαίρω την κ. Fontaine για τον συμβιβασμό.

<SPEAKER ID=296 NAME="Αναστασόπουλος">
Κυρία Πρόεδρε, διήρκησε πραγματικά χρόνια η διαδικασία που πιστεύω ότι τερματίζεται με τη νυχτερινή αυτή συζήτηση και την αυριανή ψηφοφορία. Και η δυνατότητα ασκήσεως του δικηγορικού επαγγέλματος σε κράτος μέλος διαφορετικό από εκείνο στο οποίο αποκτήθηκε ο επαγγελματικός τίτλος του ή της δικηγόρου εξασφαλίζεται αληθινά με την πρόταση οδηγίας που διαμορφώνεται οριστικά πια, με τη σύσταση για τη δεύτερή της ανάγνωση.
<P>
Είκοσι τέσσερις από τις είκοσι οκτώ τροπολογίες, που το Ευρωπαϊκό Κοινοβούλιο είχε υποβάλει κατά την πρώτη ανάγνωση, περιλαμβάνονται ήδη στην κοινή θέση του Συμβουλίου των Υπουργών, αφού είχαν γίνει προηγουμένως δεκτές και από την Ευρωπαϊκή Επιτροπή. Και είναι το Σώμα μας εκείνο που χάραξε τη γενικότερη κατεύθυνση, αλλά και προσδιόρισε τις ειδικότερες λύσεις στα περισσότερα προβλήματα. Θα ήταν δύσκολο να είχε επιτευχθεί αυτό χωρίς την υπομονή, την επιμονή, αλλά και τις ικανότητες της κυρίας Nicole Fontaine να συμβιβάσει αυτά που φαίνονταν αρχικά αδύνατο να συμβιβαστούν. Οι συνάδελφοι στη Νομική Επιτροπή νομίζω ότι την βοηθήσαμε να ξεπεράσει τις αντιθέσεις και, σε συνεργασία με τους δικηγορικούς συλλόγους των περισσότερων κρατών μελών, να φτάσει στη σημερινή σύνθεση, που ικανοποιεί τους περισσότερους. Αλλά το έργο είναι κυρίως δικό της, και της αξίζουν τα πιο θερμά μας συγχαρητήρια.
<P>
Την ειδική αυτή οδηγία ζητούσε το επάγγελμα, που καθόλου δεν ικανοποιούσε το γενικό σύστημα της Οδηγίας 89/48/ΕΟΚ. Και η λύση που δίνεται σήμερα συνδέεται με τρεις σημαντικές καινοτομίες: τον μόνιμο χαρακτήρα της εγκαταστάσεως υπό τον επαγγελματικό τίτλο της καταγωγής, τις διευκολύνσεις για την απόκτηση του τίτλου αυτού και την άσκησή του στο κράτος μέλος υποδοχής και τους κανόνες για τη συλλογική άσκηση του επαγγέλματος. Περισσότερο όμως ακόμη εξασφαλίζει την αξιοπρέπεια με την οποία οι δικηγόροι που εγκαθίστανται σε άλλο κράτος μέλος οφείλουν να αντιμετωπίζονται. Υπήκοοι μεσαίων ή μικρότερων κρατών, όπως η χώρα που έχω την τιμή να εκπροσωπώ σ'αυτήν εδώ την αίθουσα, ή και μεγαλύτερων, όπως η Γερμανία, η Γαλλία, η Βρετανία, μπορούν έτσι να προσβλέπουν σε ισότητα μεταχειρίσεως στις άλλες χώρες. Η ελευθερία κυκλοφορίας των προσώπων και η ελευθερία εγκαταστάσεως αποκτούν με τον τρόπο αυτό ένα πιο ουσιαστικό περιεχόμενο και η Ευρωπαϊκή 'Ενωση ένα ακόμη πρόσθετο λόγο δικαιώσεως. Δεν είναι μικρό το βήμα, κυρία Πρόεδρε.
<P>
'Εχουμε φυσικά συνείδηση του γεγονότος ότι με την οδηγία αυτή δεν πρόκειται αυτομάτως να λυθούν όλα τα προβλήματα που ορισμένες δικηγορικές εταιρίες δημιουργούν ακόμα. Ούτε αγνοούμε το γεγονός ότι την ώρα που φθάνουμε σε μια ευρωπαϊκή λύση γενικότερα αποδεκτή, το πρόβλημα προσλαμβάνει ακόμα ευρύτερη διάσταση με την παγκοσμιοποίηση της οικονομίας και τις κατευθυντήριες γραμμές του Παγκόσμιου Οργανισμού Εμπορίου που εξασφαλίζουν την ελεύθερη εγκατάσταση κάπως συγγενών επαγγελματιών, των ορκωτών λογιστών και ελεγκτών σε όλες σχεδόν τις χώρες.
<P>
Τα στοιχεία όμως αυτά δεν μειώνουν τη σημασία του επιτεύγματος της κυρίας Fontaine, και διαγράφουν το δρόμο για να αντιμετωπίσουμε και άλλα ανάλογα προβλήματα. Το Κοινοβούλιο, το Συμβούλιο και η Επιτροπή έπραξαν το χρέος τους. Από αύριο έρχεται η ώρα των κρατών μελών. Και είναι δική τους υποχρέωση, με τη συνδρομή και των δικηγορικών συλλόγων και την άγρυπνη παρακολούθηση της Επιτροπής, να εφαρμόσουν στο ακέραιο και να αξιοποιήσουν αυτή τη ρηξικέλευθη οδηγία, που είναι μια οδηγία ανοίγματος και ελευθερίας.

<SPEAKER ID=297 LANGUAGE="ES" NAME="Palacio Vallelersundi">
Κυρία Πρόεδρε, αυτή την νυχτερινή ώρα και μέσα σε μια ατμόσφαιρα σχεδόν φιλική, που μοιάζει σχεδόν με αυτή μιας φιλικής συγκέντρωσης, επιτρέψτε μου να ξεκινήσω με ένα ανέκδοτο: όταν ήρθα σε αυτό το Κοινοβούλιο το 1994, από την εσωτερική κοινοτική νομοθεσία γνώριζα μόνο μια οδηγία και, στην πραγματικότητα, μια αποτυχημένη οδηγία, ακριβώς εκείνη την οδηγία σχετικά με την ελεύθερη εγκατάσταση των δικηγόρων. Γνώριζα τις συζητήσεις του σώματος των δικηγόρων στη Λισσαβόνα και τη Βρέμη και τις άσχημες προοπτικές που είχαν.
<P>
Και θυμάμαι πως, την άνοιξη του 1995, είχαμε επιτέλους στα χέρια μας το κείμενο της πρότασης της Επιτροπής, και όταν τον Οκτώβριο ή Νοέμβριο του ίδιου χρόνου ξεκίνησε στην Επιτροπή Νομικών Θεμάτων η συζήτηση για την εν λόγω πρόταση, απευθύνθηκα στους συναδέλφους μου του Γενικού Συμβουλίου Ευρωπαίων Δικηγόρων και τους είπα: εγώ πιστεύω πως θα περάσει, πως θα εγκριθεί πριν περάσουν δύο χρόνια. Εκείνοι χαμογέλασαν σαν να σκέφτονταν: καλά, η ευρωφαντασία της δεν έχει όρια. Και ωστόσο, κυρία Πρόεδρε, κύριε Επίτροπε, κυρία εισηγήτρια, το επιτύχαμε χάρη στην εξαιρετική εργασία όσων προανέφερα - κυρίως χάρη στη δική σας εργασία και της ομάδας σας - και βλέπω τον κ. Visee που με κοιτάζει με μια ηρεμία, η οποία πολλές στιγμές ήταν πραγματικά σημαντική. Και η κ. εισηγήτρια ανέφερε το όνομα του Hans Weil, στον οποίον οφείλουμε πολλά. Τον Hans Weil, ο οποίος πραγματικά αντιπροσωπεύει αυτό το σύμβολο του ευρωπαίου δικηγόρου, ο οποίος, Γερμανός στην καταγωγή, είναι εγκατεστημένος στη Γαλλία και ασκεί το δικηγορικό επάγγελμα με μεγαλοπρέπεια και θάρρος που μας κάνουν όλους περήφανους.
<P>
Το επιτύχαμε λοιπόν, και αυτό το αποτέλεσμα για μένα σήμερα εδώ έχει διπλή αξία: πρώτον, αποδείξαμε τί μπορεί να επιτύχει η συναπόφαση, το καλύτερο κομμάτι της συνεργασίας ανάμεσα στα θεσμικά όργανα, το γεγονός ότι η Επιτροπή είχε αρκετό θάρρος για να κάνει μια πρόταση σε μια στιγμή όπου όλοι πίστευαν πως αυτή θα κατέληγε σε αποτυχία, το γεγονός ότι αυτό το Κοινοβούλιο ανέλαβε τις ευθύνες του και αντιμετωπίζοντας συχνά τους συλλογικούς τους φορείς στα κράτη μέλη - και κοιτάζω τον κ. Cot και τον κ. Lehne, και σκεφτόμενη άλλους που σήμερα δεν βρίσκονται ανάμεσά μας, αλλά που μας συνόδευσαν σε όλη αυτή την διαδρομή- κατάφεραν η λογική να υπερισχύσει των φόβων. Γιατί, κυρία εισηγήτρια, δεν πιστεύω πως αυτό θα πρέπει να εκληφθεί ως μια αντιπαράθεση ανάμεσα σε μια απελευθερωτική και σε μια προστατευτική άποψη. Αντιμετωπίσαμε τους φόβους των κρατών μελών που κάθε ένα χειριζόταν το θέμα με διαφορετικό τρόπο, με άλλον η Ισπανία, άλλον η Γαλλία και άλλον η Γερμανία.
<P>
Αλλά, κυρία Πρόεδρε, δεν θα έχουμε μια εισβολή μεταναστών από τη μια χώρα στην άλλη. Δεν είναι αυτή η πολιτική αξία της οδηγίας. Η πολιτική αξία αυτής της οδηγίας είναι μια συμβολική αξία. Βρισκόμαστε στην ίδια την ουσία της ευρωπαϊκής οικοδόμησης, γιατί τα εμπορικά σήματα των παιχνιδιών, οι ενισχύσεις της ΚΓΠ είναι πολύ σημαντικές, αλλά είναι σημαντικότερο αυτοί που χειρίζονται το δίκαιο, αυτοί που χειρίζονται αυτό το μέσο, το οποίο σε τελική ανάλυση είναι το μεγάλο μέσο της ολοκλήρωσης, να αισθάνονται ότι συμμετέχουν, να αισθάνονται Ευρωπαίοι και, ενθυμούμενοι ακόμη μια φορά τα λόγια του Αλφόνσου του 10ου του Σοφού, να μετατραπούν αυτομάτως σε εκπροσώπους αυτού του ευρωπαϊκού δικαίου που όλοι μαζί οικοδομούμε.

<SPEAKER ID=298 NAME="Monti">
Κυρία Πρόεδρε, η Επιτροπή χαίρεται για την προσχώρηση του Κοινοβουλίου στην κοινή θέση του Συμβουλίου και για τα αποτελέσματα της ψηφοφορίας του κειμένου αυτού από την Επιτροπή Νομικών Θεμάτων και Δικαιωμάτων των Πολιτών που την ενέκρινε χωρίς τροπολογίες. Επιθυμώ ιδιαίτερα να συγχαρώ την εισηγήτρια, κ. Fontaine, η οποία κατόρθωσε να διατυπώσει ένα κείμενο αποδεκτό από την Επιτροπή και το Συμβούλιο, όπως και από το σύνολο σχεδόν των δικηγόρων. Η εργασία της δεν ήταν εύκολη, δεδομένου ότι η ίδια η ανάγκη της πρότασης είχε καταπολεμηθεί σθεναρά. Επιθυμώ ειλικρινά να συγχαρώ την κ. Fontaine για τη μεγάλη αποφασιστικότητα και ισορροπία που είχαμε ακόμη μία φορά την ευκαιρία να θαυμάσουμε σ' αυτήν.
<P>
Η οδηγία είναι σημαντική όχι μόνο για τους δικηγόρους που παίζουν αποφασιστικό ρόλο στην εφαρμογή του κοινοτικού δικαίου και στην επιβεβαίωση αυτής της κοινότητας δικαίου, αλλά και για τους πελάτες τους, όπως τις επιχειρήσεις που λειτουργούν στην ενιαία αγορά και τον κάθε πολίτη. Η οδηγία αποτελεί και μια πρόοδο στο επίπεδο της αναγνώρισης, βασισμένης στην αμοιβαία εμπιστοσύνη μεταξύ κρατών μελών, όπως εξάλλου φαίνεται στην έκθεση σχετικά με την ελεύθερη κυκλοφορία των υψηλά ισταμένων, με προεδρεύουσα την κ. Veil. Η οδηγία με την οποία ασχολούμαστε απόψε είναι στην πραγματικότητα η πρώτη που εγκρίνει την εγκατάσταση για επαγγελματικούς σκοπούς, χωρίς έλεγχο διπλωμάτων και εμπειρίας.
<P>
Πιστεύω ότι έχουμε μία υποδειγματική περίπτωση συνεργασίας μεταξύ θεσμικών οργάνων. Ως συνέχιση της συνεργασίας αυτής, κ.κ. Cot και Florio, ως μέσο επιβεβαίωσης ότι η βούληση του νομοθέτη θα βρει ουσιαστική εφαρμογή στην πραγματικότητα, δεσμεύομαι ο ίδιος, εξ ονόματος της Επιτροπής, να κάνω εκείνο που είπατε. Είμαι πεπεισμένος ότι η εφαρμογή των κανονισμών για την ενιαία αγορά, η επιβολή τους, είναι τόσο σημαντικές όσο η νομοθετική δημιουργία των ίδιων των κανονισμών. Θα ήθελα να τονίσω εδώ την δέσμευση αυτή εκ μέρους της Επιτροπής, ακριβώς με την έννοια που εσείς ζητάτε. Η Επιτροπή θα εποπτεύσει με προσοχή την ορθή εφαρμογή της οδηγίας. Προς τούτο, οι υπηρεσίες μου έχουν ήδη συναντηθεί με εθνικές αντιπροσωπείες που ζητούσαν επεξηγήσεις στο θέμα αυτό, και είναι διαθέσιμες για περαιτέρω συναντήσεις. Η Επιτροπή θα λάβει υπόψη της όλες τις ενδεχόμενες αντιρρήσεις που θα υποβληθούν από τους δικηγόρους.
<P>
Συγχαίρω το Κοινοβούλιο αυτό, την Επιτροπή Νομικών Θεμάτων και Δικαιωμάτων των Πολιτών, και εσάς, κ. Fontaine.
<P>
(Χειροκροτήματα)

<SPEAKER ID=299 LANGUAGE="FR" NAME="Wijsenbeek">
Κυρία Πρόεδρε, το γνωρίζω, όμως κατέθεσα μια πολύ σαφή ερώτηση στον Πρόεδρο και δεν καταδέχεται να απαντήσει. Αυτό που θέλω να πω είναι ότι διερωτώμαι πραγματικά γιατί κάποιος δικηγόρος θα άλλαζε χώρα χωρίς να έχει βαθεία γνώση του νομικού συστήματος της χώρας όπου θα εγκατασταθεί. Όμως ο Επίτροπος υποστηρίζει τους δικηγόρους που ζητούν είτε εξέταση, είτε πρακτική άσκηση και δεν μπορεί να μου απαντήσει. Είναι ίσως δικαίωμά του να πει ότι δεν έχει απάντηση, όμως δεν μπορεί να αγνοεί τις δικαιολογημένες ερωτήσεις του Κοινοβουλίου, όχι αυτό δεν γίνεται!

<SPEAKER ID=300 NAME="Monti">
Είμαι ευτυχής που προσπαθώ να σας απαντήσω, κ. Wijsenbeek. Όπως ασφαλώς γνωρίζετε, στην περίπτωση των ιατρών υπάρχει ένας συντονισμός στην κατάρτισή τους, που όμως δεν υπάρχει στους δικηγόρους. Συνεπώς, το πρόβλημα υφίσταται με διαφορετική μορφή. Στην περίπτωση των δικηγόρων βρισκόμαστε αντιμέτωποι με μία κατάσταση εκκίνησης που είχε ανάγκη αυτή την οδηγία, η οποία ευτυχώς πλησιάζει σήμερα στην τελική της έγκριση.

<SPEAKER ID=301 NAME="Πρόεδρος">
Ευχαριστώ κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=15>
Θέματα φύλλου στη συνεργασία για την ανάπτυξη
<SPEAKER ID=302 NAME="Πρόεδρος">
Η ημερήσια διάταξη προβλέπει την συζήτηση της έκθεσης (Α4-0318/97) της κ. Junker εξ ονόματος της Επιτροπής Ανάπτυξης και Συνεργασίας σχετικά με την πρόταση κανονισμού του Συμβουλίου (COM(97)0265 - C4-0424/97-97/0151(SΥΝ)) που αφορά την ένταξη των θεμάτων φύλου στη συνεργασία για την ανάπτυξη.

<SPEAKER ID=303 NAME="Junker">
Κυρία Πρόεδρε, αγαπητές συναδέλφισες και συνάδελφοι. Η επιτροπή σε τελική ανάλυση σαν συνέπεια των αποτελεσμάτων της τέταρτης Παγκόσμιας Συνόδου το 1995 στο Πεκίνο κατέθεσε έναν κανονισμό για την ένταξη των θεμάτων φύλου στη συνεργασία για την ανάπτυξη. Αυτό είναι αξιοπρόσεκτο, αν και όχι αρκετό. Για να εφαρμόσουμε την αρχή mainstreaming και στη συνεργασία για την ανάπτυξη απαιτείται κάτι περισσότερο από έναν κανονισμός, ο οποίος περιορίζεται κατά μεγάλο βαθμό σε μέτρα σταθεροποίησης και ο οποίος περιλαμβάνει έναν πολύ μετριοπαθή προϋπολογισμό.
<P>
Φυσικά είναι μια αξιόλογη προσπάθεια η υποστήριξη προγραμμάτων με αυτόν τον στόχο, με υψηλό αποτέλεσμα πολλαπλασιασμού. Μπορούμε όμως να μιλήσουμε για ένα σχέδιο επιτυχίας μόνον όταν εφαρμοστούν μέτρα, τα οποία αποκαθιστούν προς όφελος των γυναικών τα σημερινά ελλείματα στην πρακτική συνεργασία για την ανάπτυξη. Στην πράξη, πρόκειται για τον προκαθορισμό οριακών σημείων ως κριτηρίων για το πώς λαμβάνοντας υπ' όψη τον συντονισμό σχετικά με τα δύο φύλα μπορεί να επιτευχθεί προ παντός η βελτίωση των συνθηκών διαβίωσης των γυναικών στις φτωχότερες χώρες.
<P>
Γενικά τα τελευταία χρόνια βελτιώθηκε βεβαίως η κατάσταση των γυναικών, ακόμη και στις υπανάπτυκτες χώρες, όμως κατά τόπο σε πολύ διαφορετικό επίπεδο. Η απόσταση όμως μεταξύ ανδρών και γυναικών άλλαξε ελάχιστα. Ιδιαίτερα υπάρχουν σοβαρά κωλύματα στον τομέα γενικά της πολιτικής συμμετοχής στην εξουσία και ειδικά της κυβερνητικής ηγεσίας.
<P>
Ακόμη και στις υπανάπτυκτες χώρες η εξίσωση των γυναικών αφορά την ανακατανομή της εργασίας, του χρήματος και της εξουσίας. Οι διεθνείς διαδικασίες μετασχηματισμού, οι οποίες έχουν ρίξει και τις υπανάπτυκτες χώρες σε σοβαρούς στροβιλισμούς, και η διεθνοποίηση επέφεραν δύο τάσεις, που η ευρωπαϊκή συνεργασία δεν τις έλαβε επαρκώς υπ' όψη και που πρέπει όμως να τεθούν στην ημερήσια διάταξη, δηλαδή από την μία πλευρά τον θηλυκό χαρακτήρα της εργασίας και από την άλλη πλευρά τον θηλυκό χαρακτήρα της φτώχειας.
<P>
Ο θηλυκός χαρακτήρας της εργασίας είναι αποτέλεσμα αυξανόμενης ευελιξίας της εργασίας και της μετάθεσης θέσεων εργασίας σε υπανάπτυκτες χώρες, που όλο και πιο συχνά στελεχώνονται από γυναίκες. Αυτό σημαίνει συχνά εκμετάλλευση υπό αξιολύπητες συνθήκες, αλλά σημαίνει επίσης και καινούργιες ευκαιρίες για γυναίκες. Η ικανότητά τους σε απόδοση είναι ένας αυξανόμενα σημαντικός παράγοντας για οικονομική ανάπτυξη και πρέπει ως τέτοιος να καταλογισθεί.
<P>
Ο θηλυκός χαρακτήρας της φτώχειας προκύπτει από το ότι σε υλικά δύσκολες καταστάσεις οι γυναίκες είναι σε ιδιαίτερο βαθμό υπεύθυνες για την επιβίωση της οικογένιας και εξαρτούνται από το εισόδημα του ανδρός ή πολύ συχνά πρέπει να τα καταφέρουν χωρίς αυτό. Μερικοί αριθμοί μπορούν να το αποδείξουν. Το 1970 επί συνόλου 100 εργαζόμενων ανδρών αναλογούσαν παγκοσμίως μόνο 37 εργαζόμενες γυναίκες. Το 1990 ήταν ήδη 62.
<P>
Στις υπανάπτυκτες χώρες υπάρχει ζήτηση φθηνών, ευέλικτων, ανειδίκευτων εργατικών χεριών που δεν είναι οργανωμένα σε συνδικάτα και που αντιπροσωπεύουν ως επί το πλείστον γυναίκες. Όταν αυξάνεται η ευημερία, βλέπε Χονγκ Κονγκ ή Κορέα, τότε απειλεί πάλι η ανεργία, συγκεκριμένα όταν ζητούνται τεχνικές και ανώτερες ειδικότητες στις οποίες συχνά αποκλείονται οι γυναίκες. Αειφόρος ανάπτυξη, λαμβανομένης υπ'όψη της άποψης των γυναικών σημαίνει ως εκ τούτου πως πρέπει να παρέχονται στις γυναίκες ικανότητες και γνώσεις, που να είναι σύγχρονες και να καθιστούν δυνατή μια διαρκή απασχόληση.
<P>
Η διεθνής εξάπλωση του τομέα παροχής υπηρεσιών δημιουργεί δυνατότητες απασχόλησης για γυναίκες, όμως συχνά σε κοινωνικά ανασφάλιστες εργασιακές σχέσεις, και αυτές πρέπει να τις καταπολεμήσουμε. Το πόσο μακρυά είναι ακόμα οι γυναίκες στις υπανάπτυκτες χώρες από την ισότητα ευκαιριών μπορεί να αποδειχθεί εντυπωσιακά με το παράδειγμα της παραγωγής και παροχής τροφίμων. Στις υπανάπτυκτες χώρες οι γυναίκες παράγουν πάνω από 55 % των καλιεργουμένων τροφίμων, στην Αφρική μάλιστα πάνω από το 70 %. Αλλά μόνον το 5 % των αγροτικών συμβουλευτικών παροχών της διεθνούς αναπτυξιακής βοήθειας πηγαίνουν σε γυναίκες. Μόνον το 13 % των αγροτικών συμβούλων που δραστηριοποιούνται στις υπανάπτυκτες χώρες είναι γυναίκες, στη Λατινική Αμερική μάλιστα μόνον το 8, 5 %, στην Αφρική μόνον 7 % και στη Μέση Ανατολή μάλιστα μόνο 1 %.
<P>
Τέτοιοι αρνητικοί απολογισμοί μπορούν να συνεχιστούν όσο θέλετε. Πρέπει να τους έχουμε στο μυαλό μας για να θέσουμε ένα τέλος σε λάθος εξελίξεις, όχι για να χάνουμε τον καιρό μας με γκρίνιες. Οι διεθνείς κινήσεις γυναικών έκαναν ορατή την ζωή των γυναικών και προσέφεραν μια σημαντική συμβολή για την διαμόρφωση μιας σφαιρικής κοινωνίας πολιτών. Το σύνθημα είναι empowerment, που σημαίνει ανάμιξη των γυναικών στην πολιτική, την οικονομία και την κοινωνία, για να πετύχουν διαρθρωτικές μετατροπές στην οικονομία και στην κοινωνία.
<P>
Ο εν λόγω κανονισμός, στον οποίο κατά την άποψη μου πρέπει ακόμα να γίνει μία σειρά από βελτιώσεις - για την υποστήριξη των οποίων παρακαλώ εδώ - μπορεί να έχει τουλάχιστον μία μέτρια συμβολή σε αυτό. Ελπίζω από αυτό να προκύψει ένα γενικό αναπτυξιακό-πολιτικό πρόγραμμα υποστήριξης των γυναικών, που πραγματικά θα μας προωθήσει. Εδώ δεν πρέπει να είναι το ζήτημα ένα μεγάλο ποσό. Θα έχουμε πετύχει ήδη πολλά αν γυναικείοι-πολιτικοί στόχοι και απαιτήσεις γίνουν μέτρο όλων των αναπτυξιακών-πολιτικών μέτρων. Επίσης ισχύει και για τις υπανάπτυκτες χώρες: δεν μπορεί να υπάρξει δημοκρατία δίχως τη νομική, οικονομική και πολιτική δηλαδή κοινωνική εξασφάλιση των ίσων δικαιωμάτων των γυναικών.

<SPEAKER ID=304 LANGUAGE="EN" NAME="Howitt">
Κυρία Πρόεδρε, η κ. Junker υποστηρίζει στην έκθεσή της ότι οι άνδρες πρέπει να χειριστούν πιο υπεύθυνα το θέμα της κοινωνικής και αναπαραγωγικής συμπεριφοράς, αν πραγματικά σκοπεύουμε να προωθήσουμε το θέμα της ισότητας των γυναικών των αναπτυσσόμενων χωρών και ότι, ως εκ τούτου, είναι σωστό να λάβουν μέρος σ' αυτή τη συζήτηση οι άνδρες μέλη του Ευρωπαϊκού Κοινοβουλίου και να υποστηρίξουν την εξαιρετική της έκθεση, με την οποία ζητά να εναντιωθούμε στην άρνηση παροχής στις γυναίκες όλου του κόσμου επαρκών μέσων ιατρικής περίθαλψης στον τομέα της αναπαραγωγής. Το ένα τρίτο των ασθενειών από τις οποίες πάσχουν γυναίκες ηλικίας 15 με 44 ετών στις αναπτυσσόμενες χώρες, προκαλούνται από σεξουαλικώς μεταδιδόμενα νοσήματα, παράνομες εκτρώσεις ή εγκυμοσύνες. Περίπου 350 εκατομμύρια γυναίκες στερούνται ακόμη το δικαίωμα ασφαλούς οικογενειακού προγραμματισμού. Θα πρέπει να διαμαρτυρηθούμε ενάντια στον αντίκτυπο της φτώχειας που γίνεται αισθητός από τις γυναίκες κατά δυσαναλογία. Το 70 % των 1, 3 δισεκατομμυρίων φτωχών σε όλο τον κόσμο είναι γυναίκες, ενώ αυξάνεται δραματικά ανά τον κόσμο ο αριθμός των γυναικών χωρίς σύζυγο που διαχειρίζονται νοικοκυριά.
<P>
Θα πρέπει να εκδηλώσουμε την αντίθεσή μας σε όλες τις μορφές διακρίσεων ενάντια σε γυναίκες, η χειρότερη των οποίων είναι η σεξουαλική βία και η γυναικεία βρεφοκτονία που εφαρμόζεται συστηματικά στην Ινδία και την Κίνα, γεγονός που δεν έχει απλά ανατρέψει την αναλογία των φύλων, αλλά και έχει δημιουργήσει τέτοιες κοινωνικές συνθήκες, όπου τα κορίτσια θεωρούνται κατάρα. Δε νομίζω ότι, δύο χρόνια αφού ψηφίστηκε ο κανονισμός του Συμβουλίου, υπάρχει στις πολιτικές ανάπτυξης της Ευρώπης mainstreaming σε θέματα σχετικά με τα φύλα. Αν κύριε Επίτροπε ισχύει κάτι τέτοιο, τότε γιατί παραλείφτηκε από την Πράσινη Βίβλο της Lomι η ανάλυση των φύλων; Ας ελπίσουμε ότι θα τα καταφέρουμε καλύτερα στο μέλλον.

<SPEAKER ID=305 LANGUAGE="DE" NAME="Glase">
Κυρία Πρόεδρε, κυρίες και κύριοι, οι γυναίκες δεν ερωτούνται, αλλά αυτές είναι η απάντηση. Μη κυβερνητικές και εκτελεστικές οργανώσεις το γνωρίζουν και δρούν σύμφωνα με αυτό, όταν τους δίνεται το περιθώριο. Δεν μπορεί να γίνει αποτελεσματική αναπτυξιακή πολιτική δίχως να συμπεριληφθούν οι γυναίκες. Δεν είναι μόνο η κινητήρια δύναμη των οικογενιών τους αλλά και η κινητήρια δύναμη μια πιθανής ανάπτυξης. Πρέπει βασικά να χαιρετίσουμε το γεγονός πως η Επιτροπή το λαμβάνει αυτό υπ'όψη σε έναν κανονισμό και έτσι περιγράφει ένα είδος καταλόγου συμπεριφοράς για την αναπτυξιακή πολιτική πράξη.
<P>
Θέλω αυτήν την πολύ περασμένη ή πρωινή ώρα να ευχαριστήσω ακόμη θερμά την εισηγήτρια του Κοινοβουλίου, την κ. Karin Junker. Στην αξιολόγηση του εν λόγω κανονισμού τόνισε σαφέστατα τους γυναικείους πολιτικούς στόχους και τις απαιτήσεις κατά τη συνεργασία για την ανάπτυξη. Η δική μας ομάδα θα υπερψηφίσει την έκθεση. Φυσικά ελπίζουμε επίσης πως θα γίνουν πράξη όσον το δυνατόν περισσότεροι από τους πολλούς στόχους. Αυτό απαιτεί φυσικά όχι μόνο την πολιτική θέληση σε όλα τα επίπεδα, αλλά και αξιόπιστους συνεργάτες στην Ευρώπη και στις λεγόμενες υπανάπτυκτες χώρες.
<P>
Οι γυναίκες, ιδιαίτερα στις φτωχότερες χώρες, φέρουν το βάρος της ζωής και αντιμετωπίζουν την πίεση του περιβάλλοντός τους. Το να τους δοθεί συγκεκριμένη ενίσχυση για αυτοβοήθεια είναι κάτι περισσότερο από το να βοηθηθούν μόνο μεμονωμένες γυναίκες και οι οικογένειές τους. Η υποστήριξη και συμμετοχή των γυναικών σε οικονομικές, πολιτικές και κονωνικές διαδικασίες σημαίνει πως δίνεται μια ευκαιρία για το μέλλον στις υπανάπτυκτες χώρες. Προς τούτο πρέπει να αφιερώσουμε μεγάλη προσοχή στην έκθεση και στον εκκρεμή κανονισμό του Συμβουλίου και να τον δρομολογήσουμε με καλές ευχές.
<P>
Επιτρέψτε μου στα τελευταία δευτερόλεπτα ακόμη μια λέξη για το πλαίσιο της συζήτησης εδώ. Μα εδώ δεν πρόκειται για συζήτηση, πρόκειται για μια ανάξια υπόθεση για τους λίγους ομιλητές και την εισηγήτρια, που πρέπει να είναι εδώ, και ευχαριστώ άλλη μια φορά σε αυτό το σημείο ρητά τους διερμηνείς και τους υπαλλήλους, που πρέπει να περιμένουν με εμάς μέχρι το τελευταίο λεπτό. Κανείς εκτός από το πρωτόκολλο και το μαγνητόφωνο δεν μας ακούει εδώ. Είναι υποτιμητικό, ιδιαίτερα τώρα που έχουμε να χειριστούμε ένα τόσο σημαντικό θέμα, που χρειάζεται όλη μας την προσοχή, για να μπορέσουμε εν γένει να το λύσουμε, για να μπορέσουμε εν γένει να βρούμε την αρχή της λύσης!
<P>
Θα ήθελα να κάνω την πρόταση να αποφεύγουμε τέτοιες εκδηλώσεις. Θα μπορούσαμε για παράδειγμα μετά τις 22.00 να πούμε: παραδίδουμε την ομιλία μας γραπτά στο πρωτόκολλο. Ποιός ακούει ακόμα; Ο κόσμος έτσι κι αλλιώς όχι, η Ευρώπη καθόλου, ούτε οι συνάδελφοι. Καθόμαστε μεταξύ μας. Γνωρίζουμε τις γνώμες μας. Είναι απλά υποτιμητικό απέναντι μας και οπωσδήποτε προς το θέμα!

<SPEAKER ID=306 LANGUAGE="DA" NAME="Sandbζk">
Κυρία Πρόεδρε, η πρόταση της Επιτροπής για την ένταξη των θεμάτων φύλου ως σημαντικής παραμέτρου στη συνεργασία για ανάπτυξη είναι προς τη σωστή κατεύθυνση. Όσον αφορά την εφαρμογή, δυστυχώς δεν έχουν συμβεί αρκετά. Η Karin Junker μιλά για ίση μεταχείριση αλλά με τα πρότυπα ρόλων του κάθε φύλου που εμφανίζονται στις αναπτυσσόμενες χώρες πρέπει μάλλον να γίνει θετική ειδική μεταχείριση υπέρ των γυναικών. Με άλλα λόγια, πρέπει να παρέχουμε βοήθεια απευθείας στις γυναίκες κομμένη και ραμμένη στα μέτρα τους, διότι με αυτόν τον τρόπο αποφέρει και το μεγαλύτερο όφελος. Πρέπει να στηρίξουμε τις γυναίκες απευθείας μέσω νομής της γης, μέσω πιστώσεων, μέσω καλύτερων εργαλείων και τεχνολογίας. Οι γυναίκες πρέπει να συμμετέχουν σε όλα τα στάδια της συνεργασίας για την ανάπτυξη και σε όλες τις πολιτικές. Η γενική mainstream προσέγγιση της Επιτροπής θα μπορούσε να αποτελέσει παράγοντα σε αυτή τη στρατηγική εάν κατά τα άλλα οι βασικές αρχές υλοποιούνταν στην πράξη και δεν παρέμεναν κενά λόγια. Στην αξιολόγηση της βοήθειας για ανάπτυξη πρέπει να χρησιμοποιηθούν παντού στατιστικές με μεταβλητή φύλου. Χωρίς τέτοιες στατιστικές δεν θα μπορέσουμε να αξιολογήσουμε τα αποτελέσματα στους άνδρες και στις γυναίκες ξεχωριστά. Η ΕΕ δείχνει έλλειψη σοβαρότητας όσον αφορά την πολιτική για τα φύλα. Το είδαμε στην Πράσινη Βίβλο της Lomι, αλλά και στη χαμηλή προτεραιότητα που δίνει στο προσωπικό αυτού του τομέα, που πρέπει να διευρυνθεί από τα υπάρχοντα τρία άτομα, τα οποία πρέπει να μονιμοποιηθούν σε υψηλό επίπεδο ώστε να μπορέσουν να αποκτήσουν επιρροή.

<SPEAKER ID=307 LANGUAGE="DE" NAME="Gόnther">
Κυρί Πρόεδρε, κύριε Επίτροπε, θα ήθελα κατ'αρχήν να ευχαριστήσω εγκάρδια την εισηγήτρια, που μας κατέθεσε τώρα αυτήν την εργασία και έτσι ίσως προχωρήσουμε λίγο παρακάτω.
<P>
Όταν στην τελευταία ολομέλεια συζητούσαμε τις εκθέσεις σχετικά με την παρουσίαση των γυναικών στη διαφήμιση και σχετικά με την βία κατά των γυναικών, τότε σκέφθηκα πως πολλές γυναίκες στις υπανάπτυκτες χώρες θα ήσαν ευτυχισμένες αν είχαν τις έγνοιες που έχουμε εμείς και όχι τα βάρη που πρέπει να επωμίζονται εκεί. Έχουν εκεί ακόμη πολύ μακρύ δρόμο να διανύσουν. Όταν εμείς εδώ απαιτούμε να τους δώσουμε δίκαιο μερίδιο στην εξουσία, στο εισόδημα και στα συναφή, τότε αυτοί είναι σίγουρα στόχοι που βρίσκονται στο απώτερο μέλλον.
<P>
Θα ήθελα να μάθω από την Επιτροπή αν σχεδιάζει βραχυπρόθεσμα βήματα για να προσεγγίσει λίγο αυτούς τους στόχους. Επί παραδείγματι, στην κατεύθυνση του να βελτιωθεί η εισοδηματική κατάσταση των γυναικών, του να σκέπτεται κανείς στα προγράμματα να απαλύνει για παράδειγμα ακόμη την καθημερινή έγνοια και εργασία αυτών των γυναικών, που τους έχει ανατεθεί η διατροφή της οικογένειας και που σίγουρα δεν θα ξεφύγουν από αυτό το παραδοσιακό πλαίσιο από την μια μέρα στην άλλη.
<P>
Στην έκθεση θέσαμε πάλι το ζήτημα μιας επιτροπής. Απευθύνω έκκληση προς την Επιτροπή να βεβαιωθεί πως αυτή η επιτροπή σε στενή συνεργασία με την Επιτροπή του Κοινοβουλίου για Ανάπτυξη και Συνεργασία θα συνεχίσει να παρακολουθεί αυτά τα σημεία, που διατύπωσε εδώ η κυρία Junker. Συγκεκριμένα, δεν τολμώ να ελπίζω πως μπορεί να πραγματοποιηθεί η τροπολογία μας, για να συμμετέχει και το Κοινοβούλιο σε αυτήν την επιτροπή. Γι' αυτό απευθύνω την έκκληση να καταστήσουμε τη συνεργασία όσο πιο στενή γίνεται, για να βελτιώσουμε την κατάσταση και να προσεγγίσουμε ακόμη λίγο το σύνολο. Προ πάντων όμως θα με ενδιέφερε ποιούς δρόμους μελετά η Επιτροπή για να συμπεριλάβει πραγματικά τους ενδιαφερόμενους, ώστε να μην θέσουμε τα πρότυπα της δικής μας κοινωνίας ως μέτρο γι' αυτό, που είναι καλό για τις γυναίκες στις υπανάπτυκτες χώρες.

<SPEAKER ID=308 LANGUAGE="DE" NAME="Grφner">
Κυρία Πρόεδρε, δυο χρόνια μετά την παγκόσμια γυναικεία σύνοδο στο Πεκίνο έγιναν κάποια πράγματα, αλλά δεν επαρκούν. Βλέπω κι εγώ επίσης πως η πρόταση της Επιτροπής και η πρόταση για έναν κανονισμό πηγαίνουν προς την σωστή κατεύθυνση, δηλαδή mainstreaming , και τονίζουν τη συνεργασία για την ανάπτυξη στα θέματα φύλου. Βλέπω όμως επίσης ότι έχουμε πολλές προσεγγίσεις και λίγα συγκεκριμένα μέτρα. Οι υπηρεσιακές θέσεις της Επιτροπής είναι από πλευράς προσωπικού πολύ αδύναμα στελεχωμένες. Εδώ λείπει συγκεκριμένη υποστήριξη για τις μη κυβερνητικές οργανώσεις στις υπανάπτυκτες χώρες, που θα βοηθήσουν άμεσα τις γυναίκες.
<P>
Ακολουθούνται οι παραδόσεις, η καταπολέμηση της βίας κρατείται σχετικά έξω από τον κανονισμό. Δεν ασχοληθήκαμε σχεδόν καθόλου με το εμπόριο γυναικών, που έχει πάρει δραματικές διαστάσεις και είναι ένα νέο φαινόμενο στην κοινωνία μας. Για μια αειφόρο ανάπτυξη, θα ήθελα να το τονίσω άλλη μια φορά, είναι απολύτως αναγκαίο να συμπεριληφθούν οι γυναίκες πολύ ουσιαστικότερα στην ανάπτυξη, στον σχεδιασμό, στην εκτέλεση και στην αξιολόγηση των προγραμμάτων.
<P>
Αν θέλουμε να το κάνουμε σοβαρά με τα αποτελέσμα του παγκόσμιου γυναικείου συνεδρίου, τότε χρειάζονται εδώ συγκεκριμένα αποτελέσματα επί τάπητος.
<P>
Τελειώνοντας θα ήθελα να τονίσω πως οι γυναίκες είναι το κλειδί για την ανάπτυξη. Έτσι το διαμορφώσαμε και στην τοποθέτηση της Επιτροπής για τα Δικαιώματα της Γυναίκας. Οι γυναίκες είναι το κλειδί για αειφόρο ανάπτυξη, διότι με τις γυναίκες έχετε πάντα και την επόμενη γενιά στο πλοίο. Όλα τα προκείμενα αποτελέσματα, π.χ. η εμπειρία για μικροδάνεια, δείχνουν πως πρέπει να αντιμετωπίσουμε τις γυναίκες ως κλειδί για την ανάπτυξη.

<SPEAKER ID=309 NAME="Pinheiro">
Κυρία Πρόεδρε, η Επιτροπή χαιρετίζει το σχέδιο της έκθεσης του Κοινοβουλίου και εκφράζει την εκτίμησή της για τη στήριξη που αυτό παρέχει στη δημιουργία αυτής της γραμμής προϋπολογισμού του 1990, καθώς επίσης στη διαμόρφωση πολιτικής ύστερα από τη Διάσκεψη του Πεκίνου του 1995.
<P>
Η θέση της Επιτροπής όσον αφορά τις 18 τροπολογίες που υπεβλήθησαν για εξέταση και ψηφοφορία, έχει ως εξής: μπορούμε να αποδεκτούμε πλήρως επτά από τις τροπολογίες, συγκεκριμένα τις τροπολογίες υπ' αριθ. 1, 2, 4 (όσον αφορά το άρθρο 1 (2)), 5, 7, 8 και 11.
<P>
Συγκεκριμένα, η Επιτροπή εξέφρασε την εκτίμησή της για τη στήριξη του Κοινοβουλίου όσον αφορά τη μέθοδο του διακανονισμού συνολικά. Σκοπός της είναι να δοθεί προτεραιότητα στην εφαρμογή στρατηγικών μεθόδων ευαισθητοποίησης, που μπορούν να συμβάλουν σε καθολική βελτίωση της ποιότητας της κοινοτικής ανάπτυξης/συνεργασίας ως σύνολο σχετικά με θέματα που αφορούν τα δύο φύλα. Η μέθοδος αυτή εστιάζεται ιδιαίτερα σε βασικές αναπτυξιακές θέσεις του προϋπολογισμού, παρά στη χρηματοδότηση ανάληψης πρωτοβουλιών σε μικρή κλίμακα μόνο από τις γυναίκες, κάτι που δεν θα έχει τα απαιτούμενα αποτελέσματα.
<P>
Μπορούμε επίσης να υιοθετήσουμε εν μέρει τις τροπολογίες αριθ. 3 και 9. Και στις δύο αυτές περιπτώσεις φαίνεται ότι υπάρχει ουσιαστική συμφωνία επί θεμάτων πολιτικής με το στόχο της τροπολογίας, αν και θα προτείναμε αναδιατύπωση της τροπολογίας προκειμένου να διασαφηνιστεί το περιεχόμενό της.
<P>
Μας είναι αδύνατο να αποδεχτούμε τις ακόλουθες τροπολογίες: την τροπολογία 4 (όσον αφορά το άρθρο 1 (1) και τις τροπολογίες 12 μέχρι και 18. Τα αναλυτικά σχόλια της Επιτροπής πάνω στις τροπολογίες που δεν μπορούμε να εγκρίνουμε ή που έχουμε προτείνει να αναδιατυπωθούν, είναι τα ακόλουθα: αναθεώρηση πρέπει να γίνει στη διατύπωση της τροπολογίας αριθ. 3 της αιτιολογικής σκέψης 17, έτσι αυτή να τηρεί τα σαφή κριτήρια της γραμμής προϋπολογισμού. Θα προτείναμε να διαγραφεί η λέξη "μικρής κλίμακας» από το τροποποιημένο κείμενο και να αναδιατυπωθεί η τελευταία φράση ως εξής: "Οι πόροι της Ευρωπαϊκής Ένωσης που προορίζονται για λειτουργικά σχέδια ανάπτυξης θα πρέπει να διατίθενται κυρίως για παρεμβάσεις στις οποίες εμπεριέχονται θέματα σχετικά με τα δύο φύλα ή που αποσκοπούν συγκεκριμένα στις ανισότητες μεταξύ ανδρών και γυναικών».
<P>
Όσον αφορά την τροπολογία αριθ. 4 του άρθρου 1 (1), η εξασφάλιση συνοχής με την ισχύουσα πολιτική και η έκβαση της Διάσκεψης του Πεκίνου καθιστούν απαραίτητο να παραμείνουν οι αναφορές στο mainstreaming και στην παρέμβαση, καθώς επίσης οι πολιτικές.
<P>
Από την τροπολογία αριθ. 6 επιθυμούμε να κρατήσουμε την αναφορά στην ανάγκη για δράση κατά της ανισότητας ανάμεσα στα φύλα "στην κατάλληλη κλίμακα». Το μέγεθος του χάσματος ανάμεσα στα φύλα σε βασικούς τομείς, όπως η στοιχειώδης εκπαίδευση, η πρόσβαση στην ιατρική περίθαλψη και τη διατροφή γίνεται εμφανές από τη Διάσκεψη του Πεκίνου, στο πλαίσιο της οποίας τονίστηκε επίσης η ανάγκη για δράση σε μεγάλη κλίμακα. Αυτό δεν σημαίνει απαραίτητα ότι πρέπει να διατεθούν επιπλέον ποσά, αλλά ότι απαιτείται ανακατανομή των πόρων που ήδη υπάρχουν.
<P>
Όσον αφορά την τροπολογία 9, είμαστε υπέρ της πρόθεσης που διατυπώνεται μέσω της τροπολογίας, αλλά θεωρούμε ότι πρόκειται για μία υπερφιλόδοξη πρόταση λαμβανομένων υπόψη του ανθρώπινου δυναμικού και των χρηματοδοτικών πόρων που διαθέτουμε μέχρι στιγμής. Θα μπορούσαμε να αποδεχτούμε μία αναφορά στους αρμόδιους για λήψη αποφάσεων και προτείνω τη διατύπωση "στο πλαίσιο της Επιτροπής και των αναπτυσσόμενων χωρών» ως εναλλακτική λύση.
<P>
Σχετικά με την τροπολογία αριθ. 10, ο κανονισμός πραγματεύεται την ανάπτυξη συνεργασίας, οπότε δεν είναι εύκολο να συμπεριλάβει θέματα εμπορίου - όχι τουλάχιστον θέματα διεθνούς εμπορίου.
<P>
Όσον αφορά την τροπολογία αριθ. 12, προτιμούμε να παραμείνει η ευελιξία των αναφορών σε υπηρεσίες. Πρόκειται για ένα τυποποιημένο κείμενο που έχει εγκριθεί και συμπεριληφθεί σε πολλές άλλες ρυθμίσεις. Περικοπές στην κάλυψη των λειτουργικών εξόδων θα προκαλούσαν προβλήματα σε μερικά προγράμματα που χρηματοδοτούνται βάσει αυτών των προϋπολογισμών. Ειδικότερα, προβλήματα θα υπήρχαν στη στήριξη προγραμμάτων κατασκευής ιδρυμάτων που συνήθως, προτού μπορέσουν να τεθούν σε εφαρμογή, απαιτούν την ως ένα βαθμό στήριξη αυτών των θεμάτων στο πλαίσιο του προγράμματος. Φαίνεται ότι είναι πολύ νωρίς για να υποβληθεί πρόταση για ένα υποάρθρο που να αναφέρεται στις εξουσίες της αρμόδιας επί του προϋπολογισμού αρχής. Αυτό το θέμα θα πρέπει να εξεταστεί σε μία δεύτερη ανάγνωση αφού συνήθως έπεται συγκεκριμένων προτάσεων του Συμβουλίου για ενδεικτικά νούμερα του προϋπολογισμού.
<P>
Στις τροπολογίες αριθ. 13 και 14, προτιμούμε για λόγους συνοχής και νομικής διαφάνειας να διατηρήσουμε το πλαίσιο που καθιερώθηκε με μία σειρά προσφάτων ρυθμίσεων αυτού του είδους.
<P>
Σχετικά με την τροπολογία αριθ. 15, υποστηρίζουμε την επιθυμία του Κοινοβουλίου να μειώσει τα έξοδα του προϋπολογισμού της ΕΚ, αλλά πιστεύουμε ότι ίσως είναι λογική η επιθυμία των κρατών μελών να διατηρήσουν την εναλλακτική λύση επιπλέον εκπροσώπησης για σημαντικά ή εξειδικευμένα προγράμματα. Θεωρούμε περιττό το αίτημα επιπλέον απολογισμού, αφού προβλέπεται ήδη στο άρθρο 9 (1) η σύνταξη ετησίων ολοκληρωμένων εκθέσεων και η υποβολή τους στο Κοινοβούλιο.
<P>
Η πρόταση να συντονίζει η επιτροπή τη συνεργασία σε διμερές και κοινοτικό επίπεδο είναι αντικείμενο υπέρμετρης φιλοδοξίας και εκτός των ορίων της αρμοδιότητας της επιτροπής. Όσον αφορά την εκδήλωση ενδιαφέροντος, η Επιτροπή δε θεωρεί ως την πιο αποτελεσματική ή κατάλληλη μέθοδο την εισαγωγή αναφορών στη νομοθεσία.
<P>
Γενικά, σχετικά με την επιτροπολογία, συγκεκριμένα στις τροπολογίες αριθ. 12, 15 και 18, είμαστε υπέρ της διατήρησής της, όπως έχει συμφωνηθεί, για λόγους σταθερότητας, πρακτικότητας και σαφήνειας. Είναι ανέφικτο να επιφέρονται σε κάθε ρύθμιση αλλαγές σε ασήμαντες λεπτομέρειες της οργάνωσης και αρμοδιότητάς τους, ειδικά εφόσον σε κάθε συνεδρίαση οι επιτροπές αυτές στην ουσία πραγματεύονται προγράμματα που προβλέπονται από πολλές διαφορετικές ρυθμίσεις.
<P>
Όσον αφορά τις τροπολογίες αριθ. 16 και 17, εκτιμούμε μεν την πρόθεση του Κοινοβουλίου, αλλά αφορά εσωτερικά διοικητικά θέματα με τα οποία δεν είναι κατάλληλο να ασχοληθούμε στο πλαίσιο της νομοθεσίας.
<P>
Επιτρέψτε μου να προσθέσω ότι με τις προτάσεις της Επιτροπής, που υπεβλήθησαν μόλις πριν μία βδομάδα τόσο στο Συμβούλιο όσο και στο Κοινοβούλιο, σχετικά με το πολιτικό πλαίσιο της μελλοντικής Σύμβασης Lomι, αναγνωρίζεται με αρκετή σαφήνεια η στρατηγική μέθοδος που θα ακολουθηθεί στο μέλλον στο πλαίσιο της Σύμβασης Lomι. Είναι προς ικανοποίησή μου που μπορώ να πω ότι, αν πρόκειται να δοθεί απόλυτη προτεραιότητα σε ένα θέμα, αυτό θα είναι το mainstreaming σε θέματα σχετικά με τα δύο φύλα, καθώς επίσης το να ληφθεί αυτό υπόψη στη στρατηγική μέθοδο ανάπτυξης που θα πρέπει να υιοθετήσει η Ένωση σύμφωνα με τις προτάσεις της Επιτροπής.
<P>
Τέλος, αν και πρόκειται για μία απλή ρύθμιση, νομίζω ότι αξίζει να συζητηθεί ευρέως. Συμφωνώ απολύτως με τον αξιότιμο μέλος του Κοινοβουλίου που εξέφρασε τη λύπη του για τη μικρή συμμετοχή των μελών σε αυτή τη συνεδρίαση, επειδή πρόκειται για ένα σημαντικό θέμα που αξίζει την απόλυτη προσοχή αυτού του Σώματος.

<SPEAKER ID=310 NAME="Πρόεδρος">
Ευχαριστώ κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.
<P>
(Η συνεδρίαση λήγει στις 0.25)

