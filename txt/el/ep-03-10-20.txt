<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη, 9 Οκτωβρίου 2003.(1) 
<SPEAKER ID="3" LANGUAGE="" NAME="" AFFILIATION="Έγκριση των συνοπτικών πρακτικών της προηγούμενης συνεδρίασης"/>
<SPEAKER ID="4" LANGUAGE="" NAME="Πρόεδρος." AFFILIATION="Τετάρτη">
<P>
   Το τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίαση της Πέμπτης, 15 Οκτωβρίου 2003, σύμφωνα με τα άρθρα 110 και 110α του Κανονισμού, έχει διανεμηθεί. Έχουν προταθεί οι ακόλουθες τροποποιήσεις:(1)
<P>
Σχετικά με την έκθεση του κ. Queiró για τον αμυντικό εξοπλισμό (A5-0342/2003), έχω λάβει αίτημα της Ομάδας ΕΕΑ/ΑρΠρΒΧ να παραπεμφθεί στην επιτροπή σύμφωνα με το άρθρο 114 του Κανονισμού. 
<SPEAKER ID="5" LANGUAGE="PT" NAME="Queiró (UEN )." AFFILIATION="">
<P>
   – Κύριε Πρόεδρε, ζήτησα τον λόγο επί της διαδικασίας. Θα ήθελα να ζητήσω, εξ ονόματος της Ομάδας μου και σύμφωνα με το Άρθρο 154 του Κανονισμού, να αναπεμφθεί μια έκθεση στην επιτροπή. Το θέμα είναι ότι, σε συνέχεια της συζήτησης στην Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, εγκρίθηκε μια έκθεση για την κοινοτική πολιτική αμυντικού εξοπλισμού, της οποίας είμαι εισηγητής και η οποία έχει εγγραφεί στο σχέδιο ημερήσιας διάταξης για την ερχόμενη Τετάρτη. Η Διάσκεψη των Προέδρων είχε αποφασίσει –και εδώ έγκειται το πρόβλημα– ότι η έκθεση αυτή θα έπρεπε να συνταχθεί σύμφωνα με το Άρθρο 162(α) του Κανονισμού, δηλαδή, σύμφωνα με τη διαδικασία ενισχυμένης συνεργασίας μεταξύ των επιτροπών του Κοινοβουλίου. Υπό αυτές τις συνθήκες, η Επιτροπή Εξωτερικών Υποθέσεων ήταν αρμόδια να κάνει παρατηρήσεις στα βασικά κείμενα, και η Επιτροπή Βιομηχανίας, Εξωτερικού Εμπορίου, Έρευνας και Ενέργειας ήταν αρμόδια να γνωμοδοτήσει. Για λόγους που σχετίζονται με τον τρόπο ερμηνείας αυτού του άρθρου –το οποίο κατά σύμπτωση είναι πρόσφατο–, η επαναδιατυπωμένη έκθεση στερείται συνάφειας και διαφέρει από εκείνη που ενέκρινε η Επιτροπή Εξωτερικών Υποθέσεων.
<SPEAKER ID="6" LANGUAGE="" NAME="" AFFILIATION="(Το Σώμα εγκρίνει το αίτημα)">
<P>
–Έπειτα από την παραπομπή στην επιτροπή, έλαβα αίτηση της Ομάδας ΕΛΚ-ΕΔ και της Ομάδας ΕΕΑ/ΑρΠρΒΧ για συμπερίληψη, ύστερα από τη συζήτηση της έκθεσης Brok την Τετάρτη, δηλώσεων του Συμβουλίου και της Επιτροπής για την προσεχή διάσκεψη κορυφής ΕΕ-Ρωσίας, κατά την οποία θα συζητηθεί η κατάσταση στην Τσετσενία, χωρίς προτάσεις ψηφίσματος. 
<SPEAKER ID="7" LANGUAGE="FI" NAME="Suominen (PPE-DE )." AFFILIATION="">
<SPEAKER ID="8" LANGUAGE="FR" NAME="Cohn-Bendit (Verts/ALE )." AFFILIATION="">
<SPEAKER ID="9" LANGUAGE="FR" NAME="Wurtz (GUE/NGL )." AFFILIATION="">
<P>
   – Κύριε Πρόεδρε, υπάρχει ίσως δυνατότητα να συμβιβαστούν οι δύο θέσεις: να δεχτούμε, πρώτα, την κοινή πρόταση των δύο Ομάδων μας να συζητηθεί το θέμα της Τσετσενίας την Τετάρτη το απόγευμα και να μεταφέρουμε, έπειτα, το θέμα της Βολιβίας την Τετάρτη το βράδυ, πράγμα που σημαίνει ότι θα συζητηθεί μόνο ενώπιον της Επιτροπής. Εάν επιλέξουμε αυτή τη λύση, πιστεύω ότι θα έχουμε τη δυνατότητα να εκφραστούμε σε σχέση με την Τσετσενία, αλλά και να εκθέσουμε τις σκέψεις μας για την αιματηρή καταστολή στη Βολιβία, η οποία, σας υπενθυμίζω, είχε ως συνέπεια τον θάνατο 80 σχεδόν ατόμων μέσα σε μία εβδομάδα. 
<SPEAKER ID="10" LANGUAGE="" NAME="" AFFILIATION="(Με διαδοχικές ψηφοφορίες, το Σώμα εγκρίνει τη συμπερίληψη στην ημερήσια διάταξη της Τετάρτης δηλώσεων του Συμβουλίου και της Επιτροπής για τη διάσκεψη κορυφής ΕΕ-Ρωσίας –με προτάσεις ψηφίσματος– και δήλωσης της Επιτροπής για τη Βολιβία)">
<P>
(2) 
<SPEAKER ID="11" LANGUAGE="" NAME="" AFFILIATION="Άλλες τροποποιήσεις στην ημερήσια διάταξη"/>
<SPEAKER ID="12" LANGUAGE="IT" NAME="Tajani (PPE-DE )." AFFILIATION="">
<P>
Η απόφαση της ιταλικής Δικαιοσύνης δεν έλαβε υπόψη τις αποφάσεις του Συμβουλίου της Ευρωπαϊκής Ένωσης και του Ευρωπαϊκού Δικαστηρίου, που απεφάνθησαν επανειλημμένως υπέρ του δικαιώματος του δημοσιογράφου να μην αποκαλύπτει τις πηγές του. Επ’ αυτού, υπενθυμίζω τη σύσταση R-2000/7, που απηύθυνε το Συμβούλιο της Ένωσης στα κράτη μέλη στις 8 Μαρτίου 2000, και μου έρχεται επίσης κατά νου η περιβόητη απόφαση Goodwin, με την οποία το Δικαστήριο νομιμοποίησε το επαγγελματικό απόρρητο του δημοσιογράφου. Επισημαίνω επίσης την πολύ πρόσφατη απόφαση αριθ. 33400 της 15ης Ιουλίου 2003, βάσει της οποίας οι έρευνες στους χώρους εργασίας για την αποκάλυψη πηγών των δημοσιογράφων αποτελούν σοβαρή παραβίαση της ελευθερίας έκφρασης· και πάλι, ο στόχος των ανακριτικών αρχών να εντοπίσουν τους υπεύθυνους για διαρροές πληροφοριών από τα δικαστικά μέγαρα δεν αποτελεί αποχρώσα αιτία για να δικαιολογήσει τη χρήση αυτών των μεθόδων.
<SPEAKER ID="13" LANGUAGE="NL" NAME="Beysen (NI )." AFFILIATION="">
<P>
Δύο ώρες προτού κλείσουν οι κάλπες, η προσέλευση ήταν μόλις 45%. Επιπλέον, και ίσως αυτό είναι το χειρότερο, ακουγόταν επίσης η πιθανότητα περιορισμού της ελευθερίας λόγου. Δεν είναι ανάγκη να συμφωνεί κανείς πάντα με τις απόψεις ορισμένων κομμάτων, αλλά αν παρατηρήσει ότι η άποψη ενός σημαντικού κόμματος της αντιπολίτευσης, συγκεκριμένα του PRM, απλώς απομακρύνεται από την ιστοσελίδα από κυβερνητικούς φορείς, τότε το Κοινοβούλιο πρέπει να διεξαγάγει έρευνα προκειμένου να διερευνήσει τις παρατυπίες οι οποίες συνέβησαν κατά τη διάρκεια της διοργάνωσης αυτού του δημοψηφίσματος.
<SPEAKER ID="14" LANGUAGE="NL" NAME="Corbey (PSE )." AFFILIATION="">
<P>
   – Κύριε Πρόεδρε, την Πέμπτη 9 Οκτωβρίου, μας ενημερώσατε για το γεγονός ότι είχατε λάβει την κοινή θέση σχετικά με την αναθεώρηση της νομοθεσίας για τα φάρμακα. Πρόκειται για σημαντική νομοθεσία, και αν εγκριθεί η κοινή θέση, θα έχει ως αποτέλεσμα σημαντική αύξηση της τιμής των φαρμάκων σε αρκετές χώρες, όχι μόνο στα υφιστάμενα κράτη μέλη, αλλά και στις χώρες οι οποίες θα ενταχθούν στην ΕΕ από τον Μάιο του 2004. Οι υπουργοί Δημόσιας Υγείας των δέκα υπό ένταξη χωρών κατήγγειλαν την κοινή θέση και τον τρόπο με τον οποίο οδηγηθήκαμε σε αυτήν.
<P>
Το ερώτημα τώρα είναι ποια θα πρέπει να είναι η δική μας, στο Σώμα, αντίδραση σε αυτό. Πρέπει με κάθε κόστος να βρούμε έναν τρόπο να λαμβάνουμε σοβαρά υπόψη τα συμφέροντα των νέων κρατών μελών. Το Άρθρο 76 του Κανονισμού μας ορίζει ότι στην κοινή θέση πρέπει να γίνεται αναφορά στην αρμόδια επιτροπή και στις επιτροπή από τις οποίες ζητήθηκε να γνωμοδοτήσουν σε πρώτη ανάγνωση. Δεδομένων των πιθανά κρίσιμων επιπτώσεων για τα νέα κράτη μέλη, θα ήταν σκόπιμο να ζητηθεί η γνώμη της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής του Σώματος σε δεύτερη ανάγνωση, αφού αυτή η επιτροπή είναι μάλλον σε καλύτερη θέση να διατυπώνει τα συμφέροντα των νέων κρατών μελών. Σας προτρέπω λοιπόν, υπό αυτές τις ειδικές συνθήκες, να ζητήσετε τη γνώμη της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής. 
<SPEAKER ID="15" LANGUAGE="" NAME="Πρόεδρος." AFFILIATION="">
<SPEAKER ID="16" LANGUAGE="EN" NAME="Hyland (UEN )." AFFILIATION="(Χειροκροτήματα)">
<P>
   – Κύριε Πρόεδρε, είμαι ενθουσιασμένος που βλέπω ότι στη συνάντηση του Ευρωπαϊκού Συμβουλίου την περασμένη εβδομάδα στις Βρυξέλλες, οι 25 αρχηγοί κρατών και κυβερνήσεων συνεχάρησαν την Αγιότητά του, τον Πάπα Ιωάννη Παύλο, με την ευκαιρία της 25ης επετείου της αρχιεροσύνης του. Η Αγιότητά του αποτελεί μια εκπληκτική μορφή του 20ου και 21ου αιώνα, και τώρα βρισκόμαστε στο κατώφλι της επανένωσης της Ευρώπης, η οποία ήταν διαιρεμένη για σχεδόν μισό αιώνα. Ο Πάπας διαδραμάτισε σημαντικό ρόλο στην κατάρριψη των φραγμών και στο κλείσιμο του λυπηρού κεφαλαίου του Δευτέρου Παγκοσμίου Πολέμου. Ελπίζω, κύριε Πρόεδρε, ότι θα στείλετε ένα μήνυμα εξ ονόματος του Κοινοβουλίου και θα συγχαρείτε τον Πάπα Ιωάννη Παύλο, όπως τον συνεχάρη και το Ευρωπαϊκό Συμβούλιο, και θα του διαβιβάσετε τις ευχές μας για τη συνέχιση του έργου του για την επικράτηση της ειρήνης ανά τον κόσμο.
<SPEAKER ID="17" LANGUAGE="" NAME="Πρόεδρος." AFFILIATION="">
<P>
   Κύριε Hyland, διαβίβασα σχετικές ευχές εξ ονόματος του Κοινοβουλίου την περασμένη Πέμπτη. 
<SPEAKER ID="18" LANGUAGE="FR" NAME="Grossetête (PPE-DE )." AFFILIATION="">
<P>
   – Κύριε Πρόεδρε, θα ήθελα να επανέλθω σε αυτά που είπε προ ολίγου η κ. Corbey σχετικά με τη δεύτερη ανάγνωση για τα φάρμακα και να επιστήσω την προσοχή σας στο γεγονός ότι οι προθεσμίες που πρέπει να τηρήσουμε είναι πολύ μικρές, καθώς και στο ότι η τιμή των φαρμάκων δεν λαμβάνεται υπόψη στη δεύτερη αυτή ανάγνωση· εξάλλου, δεν ελήφθη υπόψη ούτε κατά την πρώτη ανάγνωση. Πιστεύω, λοιπόν, ότι δεν πρέπει να συγχέουμε όλα τα θέματα και, προπαντός, ότι δεν πρέπει να καθυστερούμε, καθώς η ιταλική Προεδρία τελειώνει τον Δεκέμβριο και οι εργασίες μας θα περατωθούν στα τέλη Απριλίου. Θα ήθελα να επισύρω την προσοχή σας στο εξής: είναι απολύτως απαραίτητο να αποκτήσουμε ευρωπαϊκή νομοθεσία για τον φαρμακευτικό τομέα το γρηγορότερο δυνατόν. 
<SPEAKER ID="19" LANGUAGE="IT" NAME="Fava (PSE )." AFFILIATION="">
<P>
   – Κύριε Πρόεδρε, τις προηγούμενες ημέρες, στα ανοικτά ενός νησιού της Σικελίας, της Λαμπεντούζας, πνίγηκαν είκοσι δύο άνθρωποι. Είχαν ξεκινήσει από τη Σομαλία, είχαν πληρώσει 1 200 δολάρια κατ’ άτομο για να έλθουν και να πεθάνουν στην προσπάθεια να φθάσουν στην Ευρώπη. Από τις αρχές του έτους, έχουν αποβιβασθεί στη Λαμπεντούζα επτά χιλιάδες πρόσφυγες, διαφεύγοντας όλοι από την απελπισία από περιοχές που δεν είναι μακριά από την Ευρώπη. Είναι μια τραγωδία που κινδυνεύει να γίνει συνήθεια και ανοχή.
<SPEAKER ID="20" LANGUAGE="" NAME="Ζορμπά (PSE )." AFFILIATION="">
<SPEAKER ID="21" LANGUAGE="" NAME="Πρόεδρος." AFFILIATION="">
<SPEAKER ID="22" LANGUAGE="EN" NAME="Harbour (PPE-DE )." AFFILIATION="">
<P>
Αφορά την πρόταση για δήλωση της Επιτροπής την Πέμπτη, 6 Νοεμβρίου 2003, με τίτλο “Απόλυση των υπαλλήλων της εταιρείας FORD στην πόλη Genk του Βελγίου”.
<P>
Έχοντας εργαστεί στον τομέα της αυτοκινητοβιομηχανίας για σχεδόν 30 χρόνια, τρέφω μεγάλη συμπάθεια για τους εργαζόμενους στη Genk και για πολλούς άλλους εργαζόμενους, συμπεριλαμβανομένων εκείνων που ανήκουν στη δική μου εκλογική περιφέρεια, οι οποίοι επηρεάζονται από τέτοιου είδους αναδιαρθρώσεις.
<P>
Πρόκειται, όμως, για μια πολύ ειδική δήλωση. Απ’ όσο έχω καταλάβει, το εργοστάσιο της Ford στη Genk θα παραμείνει ανοιχτό: πρόκειται για μια περικοπή εποχικού προσωπικού επειδή η Ford επιθυμεί να συμβαδίζει η παραγωγή με τη ζήτηση. Εάν συζητούσαμε για κάθε τέτοια περίπτωση ανά την Ευρωπαϊκή Ένωση, θα ήμασταν εδώ και θα συζητούσαμε για αυτά τα θέματα κάθε ημέρα της εβδομάδας. Συνεπώς, θα ήθελα να ζητήσω –και ελπίζω να συμφωνούν οι συνάδελφοι βουλευτές– να διευρύνουμε τον χαρακτήρα αυτής της δήλωσης προκειμένου να μπορέσουμε να συμμετάσχουμε όλοι, ιδιαίτερα κάποιοι που, όπως κι εγώ, προέρχονται από εκλογικές περιφέρειες όπου πολλοί απασχολούνται στην αυτοκινητοβιομηχανία. Θα μπορούσαμε να ζητήσουμε από την Επιτροπή να προβεί σε δήλωση για τις προοπτικές απασχόλησης στον τομέα της αυτοκινητοβιομηχανίας; Μια τέτοια δήλωση θα επέτρεπε στους συναδέλφους οι οποίοι ενδιαφέρονται συγκεκριμένα για τη Genk να εκφράσουν τη θέση τους.
<SPEAKER ID="23" LANGUAGE="" NAME="Πρόεδρος." AFFILIATION="">
<P>
   Κύριε Harbour, θα θέσω το θέμα στη Διάσκεψη των Προέδρων καθώς υπάρχει ακόμα χρόνος, αλλά δεν έγκειται στη δική μου διακριτική ευχέρεια να τροποποιήσω την ημερήσια διάταξη όπως αυτή εγκρίθηκε από το Σώμα. 
<SPEAKER ID="24" LANGUAGE="IT" NAME="Santini (PPE-DE )." AFFILIATION="">
<SPEAKER ID="25" LANGUAGE="" NAME="Πρόεδρος." AFFILIATION="">
<P>
   Καθώς δύο βουλευτές έχουν θίξει αυτό το θέμα, θα ήθελα να προβώ σε ένα σύντομο σχόλιο. Από τον Οκτώβριο του 1999 στο Τάμπερε, η Ευρωπαϊκή Επιτροπή έχει υποβάλει σειρά προτάσεων οδηγιών. Σε κάθε περίπτωση έως τώρα, το Ευρωπαϊκό Κοινοβούλιο έχει ανταποκριθεί εγκαίρως. Σε έξι περιπτώσεις όμως, στις οποίες εμείς επιτελέσαμε το έργο μας, το Συμβούλιο Υπουργών δεν έχει επιτελέσει το δικό του, όπως τόνισα εξ ονόματος του Κοινοβουλίου στο Ευρωπαϊκό Συμβούλιο, την περασμένη εβδομάδα. Μερικά από αυτά τα θέματα εκκρεμούν στην ημερήσια διάταξη του Συμβουλίου για περισσότερο από δύο χρόνια. Ναι, υπάρχει πρόβλημα, αλλά το πρόβλημα δεν έγκειται σε αυτό το Κοινοβούλιο, αλλά στο Συμβούλιο και στα κράτη μέλη. 
<SPEAKER ID="26" LANGUAGE="ES" NAME="Gasòliba i Böhm (ELDR )." AFFILIATION="σταυροδρομίων">
<P>
   – Κύριε Πρόεδρε, στην Ευρωπαϊκή Ένωση υπάρχει ένα δίκτυο των λεγόμενων της υπαίθρου, τα οποία βασικά παρέχουν στους ευρωπαίους πολίτες στις αγροτικές περιοχές οι οποίες ενδιαφέρονται για αυτό το θέμα πληροφορίες σχετικά με τις γεωργικές πολιτικές της Ευρωπαϊκής Ένωσης. Υπάρχουν 138 τέτοια “σταυροδρόμια” σε συνεργασία με δημόσιους και ιδιωτικούς φορείς, κανένας από τους οποίους δεν είναι κερδοσκοπικός, και οι οποίοι εξεπλάγησαν ιδιαίτερα από μια απόφαση της Γενικής Διεύθυνσης Τύπου και Ενημέρωσης της Ευρωπαϊκής Επιτροπής, της 29ης Σεπτεμβρίου, που τους αφαιρεί την ενίσχυση που ελάμβαναν για να καλύψουν το κόστος λειτουργίας αυτών των αγροτικών κέντρων ή της υπαίθρου.
<SPEAKER ID="27" LANGUAGE="" NAME="Πρόεδρος." AFFILIATION="">
<SPEAKER ID="28" LANGUAGE="" NAME="Πατάκης (GUE/NGL )." AFFILIATION="">
<P>
   – Κύριε Πρόεδρε, συνεχίζεται στην Ελλάδα η επιχείρηση ποινικοποίησης της φιλειρηνικής δράσης με τη δίκη στην οποία παραπέμπονται 5 αγωνιστές της ειρήνης, που μαζί με χιλιάδες άλλους εξέφρασαν την αντίθεση του ελληνικού λαού στο βρώμικο ιμπεριαλιστικό πόλεμο εναντίον του γιουγκοσλαβικού λαού. Μια από τις μορφές αγώνα ήταν και τα μπλόκα στις νατοϊκές φάλαγγες οχημάτων, όπου συμμετείχαν και οι 5 αυτοί αγωνιστές της ειρήνης. Ενώ δικάστηκαν και αθωώθηκαν, οδηγούνται σε νέα δίκη στις 29 Οκτώβρη.
<SPEAKER ID="29" LANGUAGE="FI" NAME="Kauppi (PPE-DE )." AFFILIATION="">
<P>
   – Κύριε Πρόεδρε, θα ήθελα να επιστήσω την προσοχή των συναδέλφων σε ένα σημαντικό ζήτημα το οποίο είναι καίριο για το μέλλον του παρόντος θεσμικού οργάνου, ήτοι το καθεστώς των μελών του Κοινοβουλίου. Εξ όσων γνωρίζω, την προηγούμενη εβδομάδα η Επιτροπή των Μονίμων Αντιπροσώπων (COREPER) επέστρεψε στο Κοινοβούλιο προς επανεξέταση της πρότασης του τελευταίου σχετικά με το νέο καθεστώς. Δράττομαι της ευκαιρίας να ερωτήσω την Ολομέλεια ποια συνέχεια προτίθεται να δώσει το Κοινοβούλιο, προκειμένου να εγκριθεί ένα νέο, διαφανέστερο και συνεκτικότερο καθεστώς ήδη πριν από τις εκλογές, και επίσης ποια διαδικασία προτίθεται να εφαρμόσει για την εξέταση του θέματος, ούτως ώστε να διαθέτουμε ένα καλύτερο σύστημα κατά την επόμενη κοινοβουλευτική περίοδο μετά τις εκλογές για την ανάδειξη του νέου Ευρωπαϊκού Κοινοβουλίου. Κύριε Πρόεδρε, θα ήθελα να ακούσω την άποψή σας επί του προκειμένου
<SPEAKER ID="30" LANGUAGE="" NAME="Πρόεδρος." AFFILIATION="">
<SPEAKER ID="31" LANGUAGE="PT" NAME="Nogueira Román (Verts/ALE )." AFFILIATION="">
<SPEAKER ID="32" LANGUAGE="FR" NAME="Zrihen (PSE )." AFFILIATION="">
<P>
Πρέπει να σημειώσουμε επίσης ότι αυτό έρχεται σε πλήρη αντίθεση με την καινούρια στρατηγική πληροφόρησης, η οποία υιοθετήθηκε το 2002. Εάν η διοίκηση θεωρεί ότι ο νέος δημοσιονομικός κανονισμός που τέθηκε σε ισχύ την 1η Ιανουαρίου 2003 είναι αρκετά καλός λόγος για την κατάργηση αυτών των κονδυλίων, θα πρέπει επίσης να κατανοήσει ότι κλονίζει την εμπιστοσύνη τόσο των ενώσεων στο έργο που μπορεί να πραγματοποιηθεί όσο και των δημόσιων αρχών, οι οποίες μας εκπροσωπούν σε αυτόν τον τομέα.
<P>
Θα επιθυμούσα, λοιπόν, να μάθω πώς θα μπορούσε να βρεθεί, πριν ακόμα από το 2004, ένας τρόπος υποστήριξης του δικτύου αυτού και να μελετηθούν ίσως αργότερα εναλλακτικοί τρόποι συνέχισης της λειτουργίας του. 
<SPEAKER ID="33" LANGUAGE="" NAME="Πρόεδρος." AFFILIATION="">
<P>
   Όσον αφορά τις παρατηρήσεις που έγιναν σχετικά με την πολιτική πληροφόρησης, θα μιλήσω με τον Αντιπρόεδρο, τον κ. Vidal-Quadras Roca, ο οποίος είναι υπεύθυνος για το θέμα αυτό. Είναι, επιπλέον, ο συνομιλητής για το Ευρωπαϊκό Κοινοβούλιο στην Επιτροπή σχετικά με την πολιτική πληροφόρησης. Τότε θα είμαστε σε θέση να δώσουμε μια απάντηση στους συναδέλφους που έθεσαν αυτά τα ερωτήματα. 
<SPEAKER ID="34" LANGUAGE="EN" NAME="Gorostiaga Atxalandabaso (NI )." AFFILIATION="">
<P>
   – Κύριε Πρόεδρε, το απόγευμα του Σαββάτου για άλλη μια φορά χιλιάδες άνθρωποι γέμισαν τους δρόμους του San Sebastian αντιδρώντας μαζικά στη σύλληψη οκτώ μελών της πολιτισμικής κοινότητας των Βάσκων, σε μια κίνηση που θα μπορούσε να θεωρηθεί ένας νέος κύκλος καταπίεσης που έχει ως στόχο τους δύο βασικούς πυλώνες της κοινωνίας των Βάσκων: τη γλώσσα και τον πολιτισμό της. Κατόπιν εντολής της Audiencia Nacional της Ισπανίας, όλοι οι συλληφθέντες βρίσκονται ακόμα υπό κράτηση υπό συνθήκες απομόνωσης στη Μαδρίτη, στο αρχηγείο τηςGuardia Civil
<P>
Μεταξύ αυτών που συνελήφθησαν την περασμένη Πέμπτη στις 15.00 ήταν και ο κ. Joxemari Sors. Όταν η μόνη ημερήσια εφημερίδα των Βάσκων, η , έκλεισε πριν από οκτώ μήνες, απηύθυνε ανοικτή επιστολή στις ισπανικές δικαστικές αρχές, λέγοντας ότι η εφημερίδα δεν είχε τίποτα να κρύψει, αλλά πολλά να αποκαλύψει, εάν καλείτο να το κάνει.
<SPEAKER ID="35" LANGUAGE="ES" NAME="Salafranca Sánchez-Neyra (PPE-DE )." AFFILIATION="">
<P>
   – Κύριε Πρόεδρε, δεν σταματά να με εκπλήσσει το γεγονός ότι ένας βουλευτής του Σώματος, ο οποίος ανήκει σε οργάνωση που έχει κηρυχθεί παράνομη επειδή αποτελεί προέκταση της τρομοκρατικής οργάνωσης ETA, ο οποίος εμπλέκεται σε δικαστικές διαδικασίες στη Γαλλία, ο οποίος προφανώς χρησιμοποιεί παρατύπως τα κεφάλαια που διατίθενται στους αξιότιμους βουλευτές, εκμεταλλευόμενος την ιδιότητά του ως μέλους του Κοινοβουλίου και υπό την προστασία της ελευθερίας που αυτή συνεπάγεται –ελευθερίας που η τρομοκρατική οργάνωση ETA ποδοπατά καθημερινά– προσπαθεί να δικαιολογήσει τα αδικαιολόγητα.
<P>
Ήλπιζα, κύριε Πρόεδρε, ότι θα καταδίκαζε την τελευταία απόπειρα της ETA που έγινε αυτό το Σαββατοκύριακο, αλλά είναι προφανές ότι, από ένα άτομο του οποίου οι θέσεις είναι ηθικά αποκρουστικές, που δεν ήταν ικανό να καταδικάσει τη δολοφονία ενός εξάχρονου κοριτσιού ούτε κανένα από τα εγκλήματα της τρομοκρατικής οργάνωσης ETA, είναι αδύνατο να περιμένει κανείς άλλους είδους δηλώσεις και συμπεριφορές από αυτές που έχει επιδείξει εδώ. 
<SPEAKER ID="36" LANGUAGE="SV" NAME="Schmidt, Olle (ELDR )." AFFILIATION="">
<P>
Έρχονται τώρα πληροφορίες ότι έχουν φυλακιστεί χιλιάδες μέλη της αντιπολίτευσης. Θέλω να σας καλέσω να διαμαρτυρηθείτε έντονα, εξ ονόματος του Κοινοβουλίου, για όσα συμβαίνουν τώρα στο Αζερμπαϊτζάν. Προκειμένου να είναι το Αζερμπαϊτζάν ένα σεβαστό, δημοκρατικό κράτος, θα πρέπει να πληροί την πιο θεμελιώδη προϋπόθεση της δημοκρατίας και να διεξάγει ελεύθερες και ανοικτές εκλογές. Αυτό είναι κάτι που θα πρέπει να διαβιβάσετε στον άρτι εκλεγέντα πρόεδρο, τον Ilham Aliyev, ο οποίος είναι και Αντιπρόεδρος του Συμβουλίου της Ευρώπης. Τα λέω αυτά ως φίλος του Αζερμπαϊτζάν. Είμαι μέλος της επιτροπής του Συνδέσμου Φιλίας Αζερμπαϊτζάν-Σουηδίας. 
<SPEAKER ID="37" LANGUAGE="" NAME="Schmidt, Olle (ELDR )." AFFILIATION="(ΕΝ)">
<SPEAKER ID="38" LANGUAGE="" NAME="Πρόεδρος." AFFILIATION="">
<SPEAKER ID="39" LANGUAGE="PT" NAME="Lage (PSE )." AFFILIATION="">
<P>
   – Κύριε Πρόεδρε, πολλά βραβεία Νομπέλ απονεμήθηκαν πρόσφατα σε προσωπικότητες της επιστήμης και της λογοτεχνίας, αλλά ένα ειδικά αξίζει να αναφερθεί εδώ. Το Βραβείο Νομπέλ Ειρήνης απονεμήθηκε σε μια ιρανή δικηγόρο, την κ. Ebadi, η οποία άοκνα, τολμηρά και θαρραλέα αγωνίστηκε για τα ανθρώπινα δικαιώματα και τα δικαιώματα των γυναικών στη χώρα της. Το βραβείο αυτό δίνει μεγάλη ώθηση στον αγώνα για τη χειραφέτηση των γυναικών στο Ιράν και στον αγώνα για δημοκρατία κατά του θεοκρατικού κράτους των μουλάδων στη χώρα. Η κ. Ebadi, επομένως, επικροτήθηκε από χιλιάδες ανθρώπους, χιλιάδες δημοκράτες οι οποίοι της έπλεξαν το εγκώμιο. Ήταν συνεπώς λυπηρό που ο υποτιθέμενος μεταρρυθμιστής πρόεδρος του Ιράν, κ. Katami, την μείωσε, λέγοντάς της ότι, στο κάτω-κάτω, το Βραβείο Νομπέλ δεν είναι και τόσο ιδιαίτερο. Η ιρανική κοινωνία, όπως την βλέπουμε σήμερα, βρίσκεται, επομένως σε αναβρασμό. Είναι μια κοινωνία η οποία αγωνίζεται για δημοκρατία, δίνοντας μάχη για ελευθερία, δημοκρατία, ανθρώπινα δικαιώματα και για τα δικαιώματα των γυναικών στο Ιράν. Η κ. Ebadi μπορεί τώρα να αναλάβει εξέχουσα θέση σε αυτή τη μάχη.
<P>
Κύριε Πρόεδρε, θα σας ήμουν ευγνώμων αν συγχαίρατε την κ. Ebadi, διότι αυτό το Βραβείο Νομπέλ αξίζει να αναφερθεί εδώ, καθώς απονεμήθηκε σε κάποια η οποία επιδιώκει έναν πολύ σημαντικό στόχο, έναν από τους στόχους αυτού του Σώματος, τον στόχο της δημοκρατίας, των δικαιωμάτων και των ελευθεριών. 
<SPEAKER ID="40" LANGUAGE="" NAME="Πρόεδρος." AFFILIATION="">
<SPEAKER ID="41" LANGUAGE="EN" NAME="Gorostiaga Atxalandabaso (NI )." AFFILIATION="">
<P>
   – Κύριε Πρόεδρε, βάσει του κανόνα αριθ. 122, θα ήθελα να κάνω μία μόνο παρατήρηση για τα σχόλια στα οποία προέβη ο κ. Salafranca πριν από λίγα λεπτά. Πρώτον, δεν πίστεψε τα λόγια μου, συνεπώς δεν είμαι αξιόπιστος, και είμαι πολύ υπερήφανος γι’ αυτό. Δεύτερον, δεν είπε ότι έλεγα ψέματα, άρα ό,τι είπα ήταν η αλήθεια και μόνο η αλήθεια. Τρίτον, είπε ότι είμαι παράνομος σε, ούτε και εγώ ξέρω, πόσες περιπτώσεις, και πόσα δικαστήρια στην Ισπανία και τη Γαλλία. Είμαστε σίγουρα παράνομοι στην Ισπανία, σύμφωνα με τη νέα ισπανική δημοκρατία που προανέφερα. Αλλά, λυπάμαι, κύριε Salafranca, δεν έχω κανένα πρόβλημα εκτός της Ισπανίας. Φαίνεται ότι υπάρχει μια ελαφρά διαφορά στην έννοια της δημοκρατίας μεταξύ της Ισπανίας και των υπολοίπων χωρών της Ευρώπης. 
<SPEAKER ID="42" LANGUAGE="ES" NAME="Salafranca Sánchez-Neyra (PPE-DE )." AFFILIATION="(Χειροκροτήματα από τη δεξιά πτέρυγα)">
<P>
   – Κύριε Πρόεδρε, ο κ. Gorostiaga αναφέρθηκε στα πιθανά προβλήματα που μπορεί να έχω εντός και εκτός της Ισπανίας. Θα ήθελα να του πω –μιας που το ανέφερε και εφόσον αναφέρθηκε σε αυτό το γεγονός– ότι το ιδιωτικό μου αυτοκίνητο ανατινάχθηκε στο αεροδρόμιο Μπαράχας από τους φίλους του της τρομοκρατικής οργάνωσης ETA.
<P>
Επιπλέον, θα επαναλάβω αυτό που έχω ήδη πει: ο κ. Gorostiaga δεν ύψωσε ούτε μία φορά τη φωνή του σε αυτό το Σώμα για να καταδικάσει τα εγκλήματα, τις δολοφονίες, τις βιαιοπραγίες και τα πισώπλατα χτυπήματα στο κεφάλι που διαπράττουν οι φίλοι του και ομοϊδεάτες του στην τρομοκρατική οργάνωση ETA. Πιστεύω ότι αυτή η θέση είναι ηθικά αποκρουστική και άνανδρη. Επιπλέον, είναι ντροπή, κύριε Gorostiaga, να απολαμβάνετε την ελευθερία που σας δίνει η ιδιότητα του βουλευτή του Σώματος –ελευθερία που οι φίλοι σας της ETA ποδοπατούν καθημερινά– και να την εκμεταλλεύεστε για τα απολύτως επαίσχυντα ξεσπάσματά σας.
<SPEAKER ID="43" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για δεύτερη ανάγνωση (A5-0343/2003) εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει έγκρισης κανονισμού του Ευρωπαϊκού Κοινοβουλίου και του Συμβουλίου για την παρακολούθηση των δασών και των περιβαλλοντικών αλληλεπιδράσεων στην Κοινότητα (Έμφαση στα Δάση) (8243/01/03 – C5-0292/2003 – 2002/0164(COD)) (Εισηγήτρια: η κ. Encarnación Redondo Jiménez). 
<SPEAKER ID="44" LANGUAGE="ES" NAME="Redondo Jiménez (PPE-DE )," AFFILIATION="εισηγήτρια.">
<P>
Η πρόταση κανονισμού που παρουσίασε η Επιτροπή προσέθετε σε αυτούς τους δύο στόχους –“ρύπανση” και “πυρκαγιές”– τη μελέτη της βιοποικιλότητας, της κλιματικής αλλαγής και της απομόνωσης του άνθρακα. Η Επιτροπή έλεγε ότι όλα αυτά έπρεπε να γίνουν με λιγότερα χρήματα –με 51 εκατομμύρια ευρώ– και ότι, επιπλέον, η πτυχή της πρόληψης της καταπολέμησης των πυρκαγιών θα μεταφερόταν στην ανάπτυξη της υπαίθρου. Με αυτόν τον τρόπο, το Σώμα εγκατέλειπε τη συναπόφαση για μια απλή γνωμοδότηση, χωρίς να μπορεί να ελέγχει αν αυτά τα προγράμματα επρόκειτο να υλοποιηθούν ή όχι, δεδομένου ότι επαφίονταν στο κριτήριο των κρατών μελών και μεταφέρονταν σε έναν κανονισμό του οποίου ο έλεγχος εκ μέρους του Κοινοβουλίου περιοριζόταν σε γνωμοδότηση.
<P>
Επομένως, αυτό το Κοινοβούλιο δεν ήταν από πολιτική άποψη σε θέση να δεχτεί αυτή την πρόταση, όπως δεν μπόρεσε να τη δεχτεί ούτε όταν η κοινή θέση του Συμβουλίου διαβιβάστηκε και συζητήθηκε και έγινε μια μικρή προσπάθεια, μισού εκατομμυρίου ευρώ, αυξάνοντας το ποσό από τα 13 στα 13,5 εκατομμύρια ευρώ το χρόνο, γεγονός που αντιπροσώπευε μια ελάχιστη προσπάθεια όσον αφορά την εκτίμηση των δασών μας. Δεν αρκεί να λέμε ότι πιστεύουμε σε αυτά, αλλά η υποστήριξή μας πρέπει να μεταφράζεται σε μεγαλύτερη αύξηση στον προϋπολογισμό, σε μεγαλύτερη προσπάθεια, δεδομένου ότι αυτός είναι ο μοναδικός κανονισμός που έχουμε για τα δάση μας.
<P>
Το άρθρο 1 θέτει την πρόληψη των πυρκαγιών σε ισότιμη βάση με τους υπόλοιπους στόχους του Κανονισμού “Έμφαση στα Δάση”. Το άρθρο 13 προβλέπει αύξηση του προϋπολογισμού, όχι στο ποσό που θα θέλαμε, αλλά αρκετή ώστε να καταστεί δυνατή η επίτευξη συμφωνίας μεταξύ όλων των κρατών μελών – αυξάνοντάς τον σε 61 εκατομμύρια ευρώ μέχρι το έτος 2006· ενώ το άρθρο 18, καλεί τα κράτη μέλη να παρουσιάσουν αξιολόγηση του κανονισμού πριν από το τέλος του 2005, και την Επιτροπή να παρουσιάσει νέες προτάσεις μετά το 2006.
<P>
Μέσω αυτής της συμφωνίας, που επιτεύχθηκε μεταξύ της πλειοψηφίας των πολιτικών ομάδων του Σώματος, ελπίζω ότι αύριο θα μπορέσουμε να κλείσουμε αυτόν τον κανονισμό στη δεύτερη ανάγνωση και να δώσουμε πολιτική ώθηση στην ευρωπαϊκή οικοδόμηση. Ήταν πολύ δύσκολο για τις χώρες της Ευρωπαϊκής Ένωσης, ιδιαίτερα για εκείνες που τυλίχτηκαν στις φλόγες αυτό το καλοκαίρι –σε όλες τις γωνιές της Ευρώπης, αλλά κυρίως οι χώρες του Νότου– να καταλάβουν γιατί η πρόληψη δεν συμπεριλαμβανόταν σε αυτόν τον κανονισμό. Η εισαγωγή της επί ίσοις όροις αποτελεί αιτία ικανοποίησης για μας, και θα ήθελα να ευχαριστήσω ιδιαίτερα την Επιτροπή, την Επίτροπο και την Marie Claude Blin για τις προσπάθειές τους να επιτευχθεί αυτή η συμφωνία· θα ήθελα επίσης να ευχαριστήσω το Συμβούλιο, το οποίο εργάστηκε σκληρά προκειμένου να επιτευχθεί αυτή η συμφωνία, όπως και όλους τους σκιώδεις εισηγητές όλων των πολιτικών ομάδων, που πραγματοποίησαν βήματα προόδου, προκειμένου να γίνει αυτή η συμφωνία εφικτή στη δεύτερη ανάγνωση και να επιλύσουμε ένα ζήτημα που μας τέθηκε με ένα σοβαρό πρόβλημα: την καταπολέμηση των πυρκαγιών. 
<SPEAKER ID="45" LANGUAGE="" NAME="" AFFILIATION="Αντιπροέδρου">
<SPEAKER ID="46" LANGUAGE="EN" NAME="Wallström," AFFILIATION="Επιτροπή.">
<P>
     Κύριε Πρόεδρε, καταρχάς θα ήθελα να ευχαριστήσω την εισηγήτρια, κ. Redondo Jiménez, για την έκθεσή της αναφορικά με τον κανονισμό περί παρακολούθησης των δασών και περιβαλλοντικών αλληλεπιδράσεων (Έμφαση στα δάση), καθώς και για την ευελιξία της όσον αφορά την παρουσίαση του συμβιβαστικού πακέτου που εκπονήθηκε για την επίτευξη συμφωνίας δεύτερης ανάγνωσης.
<P>
Πέρα από αυτήν την κεντρική αποστολή της παρακολούθησης, θέλω να σας διαβεβαιώσω ότι η Επιτροπή αποδίδει μεγάλη σημασία στην ανάγκη διασφάλισης της συνέχειας των μέτρων τα οποία καλύπτονται από τους δύο προηγούμενους κανονισμούς που αφορούν την προστασία των δασών από την ατμοσφαιρική ρύπανση και τις πυρκαγιές. Για τον λόγο αυτό, ήδη από τις αρχές του θέρους, οι υπηρεσίες της Επιτροπής έχουν υιοθετήσει μια ευέλικτη προσέγγιση η οποία ανταποκρίνεται στις ανησυχίες που διατυπώθηκαν από το Κοινοβούλιο και τα κράτη μέλη κατά το στάδιο της πρώτης ανάγνωσης. Είμαι στην ευχάριστη θέση να δηλώσω ότι η Επιτροπή μπορεί να συμφωνήσει με τον συμβιβασμό που παρουσίασε το Κοινοβούλιο και η εισηγήτρια η κ. Redondo Jiménez. 
<SPEAKER ID="47" LANGUAGE="FR" NAME="Grossetête (PPE-DE )." AFFILIATION="">
<P>
   – Κύριε Πρόεδρε, θα ήθελα να ξεκινήσω απευθύνοντας θερμά συγχαρητήρια στην εισηγήτριά μας, κ. Redondo Jiménez, για το αξιοθαύμαστο έργο που επιτέλεσε, με την υποστήριξη φυσικά της Επιτρόπου κ. Wallström.
<P>
Όπως εύγλωττα εξήγησε η κ.Redondo Jiménez, πρέπει να εξετάσουμε τα δάση μας από κάθε άποψη: πρέπει να τα εξετάσουμε από την περιβαλλοντική σκοπιά και να λάβουμε υπόψη τα προβλήματα της ρύπανσης, αλλά πρέπει επίσης να μελετήσουμε και την οικονομική, τουριστική και κοινωνική τους λειτουργία. Πρέπει να συγκρίνουμε τις εμπειρίες διαφορετικών ατόμων και να επωφεληθούμε αποτελεσματικά από το καλό παράδειγμα που δίνουν οι σκανδιναβικές χώρες ως προς τη διαχείριση των δασών, αλλά πρέπει επίσης να δούμε το δάσος ως μέρος της στρατηγικής μας για την ανάπτυξη της υπαίθρου. Δεν υπάρχει αμφιβολία ότι πολλά κράτη μέλη πρέπει να εξετάσουν διεξοδικά το μέλλον των δασών τους.
<P>
Δεν μπορούμε, λοιπόν, παρά να επικροτήσουμε το νέο οικονομικό πλαίσιο 2003-2006, το οποίο προβλέπει 61 εκατομμύρια ευρώ, 9 από τα οποία προορίζονται για την πρόληψη των πυρκαγιών. Μπορούμε επιτέλους να ασκήσουμε πλήρως την εξουσία συναπόφασης που διαθέτουμε, καθώς το 2006 θα προβούμε επίσης στην αξιολόγηση των όσων θα έχουμε επιτύχει.
<SPEAKER ID="48" LANGUAGE="FI" NAME="Myller (PSE )." AFFILIATION="">
<P>
Μέρος του συμβιβασμού συνιστά επίσης η λήξη του προγράμματος στα τέλη του 2006. Η Επιτροπή θα πρέπει να προτείνει τη συνέχιση των δράσεων προστασίας των δασών από την ατμοσφαιρική ρύπανση και από άλλα φαινόμενα που επιβαρύνουν τα δάση.
<P>
Εντούτοις, δεν πρέπει να ξεχνούμε την ποικιλία των ευρωπαϊκών δασών. Τα μέτρα πρόληψης των δασικών πυρκαγιών πρέπει να εφαρμοστούν μέσα από τα περιφερειακά προγράμματα, προκειμένου να καταστεί εφικτή η αντιμετώπιση των σημαντικότερων προβλημάτων κάθε περιοχής και προκειμένου οι σχετικές δράσεις να προσαρμόζονται στον εκάστοτε τύπο δάσους και κλίματος. Σημαντική είναι επίσης η συμμετοχή των πολιτών στα προγράμματα αυτά. Προς τούτο, φρονώ ότι τα θέματα αυτά θα πρέπει να επισημανθούν σαφέστατα κατά τη μελλοντική εφαρμογή του προγράμματος και πιστεύω ότι τα κράτη μέλη θα παράσχουν πολύτιμες πληροφορίες στην Επιτροπή, προκειμένου εκείνη να μπορέσει να διαμορφώσει την πρότασή της για την περίοδο μετά το 2006. 
<SPEAKER ID="49" LANGUAGE="ES" NAME="Bergaz Conesa (GUE/NGL )." AFFILIATION="">
<P>
   – Κύριε Πρόεδρε, οφείλω να συγχαρώ την κ. Redondo για την τροποποίηση που έκανε σχετικά με τα δάση. Η Ομάδα μου και εγώ θα την υποστηρίξουμε. Θα ήθελα επίσης να συγχαρώ την κ. Wallström για την ομιλία της. Δείχνει πάντα τόσο ενδιαφέρον και είναι τόσο ευαισθητοποιημένη για όλα τα περιβαλλοντικά προβλήματα, όπως έχει αποδείξει με τις ομιλίες της σχετικά με το ισπανικό κράτος και την κατανομή του νερού.
<SPEAKER ID="50" LANGUAGE="FR" NAME="Isler Béguin (Verts/ALE )." AFFILIATION="">
<P>
   – Κύριε Πρόεδρε, κλιματικές μεταβολές, καύσωνας, οικολογικά εγκλήματα: όλα αυτά τα φαινόμενα επέφεραν καταστροφές το περασμένο καλοκαίρι, τις οποίες πρέπει να καταπολεμήσουμε σε όλα τα επίπεδα, και η έκθεση αυτή είναι ένας από τους πολλούς τρόπους για να γίνει αυτό. Σε τελική ανάλυση, τα ποσά που διακυβεύονται δεν είναι τόσο υψηλά και ενδεχομένως να μην άξιζαν όλη αυτή την πολιτική διαμάχη που απαιτήθηκε για να φτάσουμε σε αυτόν το συμβιβασμό. Οι Πράσινοι είναι, ωστόσο, ικανοποιημένοι από τον συμβιβασμό που προέκυψε. Πιστεύουμε ότι αυτή η έκθεση θα μπορούσε να είχε διευθετηθεί εδώ και πολύ καιρό, αλλά αισθανόμαστε καθησυχασμένοι, καθώς θα μπορέσει επιτέλους να ξεκινήσει η υλοποίηση του προγράμματος αυτού. Θα μπορούσε να είχε ξεκινήσει ήδη από το 2002.
<P>
Θα θέλαμε επίσης να σας υπενθυμίσουμε ότι τα μέτρα του προγράμματος αυτού είναι μεταβατικά και ότι οι χώρες που δεν έχουν επενδύσει στην πρόληψη των πυρκαγιών καλά θα έκαναν να το κάνουν πριν από την αναθεώρηση του 2006. Θα θέλαμε η Ευρωπαϊκή Ένωση να βρει μια μέση οδό κατά την επόμενη αναθεώρηση, ούτως ώστε να επιτευχθεί η ισορροπία μεταξύ των δύο άκρων, των χωρών του Βορρά, οι οποίες είναι υπέρ της επικουρικότητας όσον αφορά την πολιτική για τα δάση, και εκείνων του Νότου, οι οποίες έχουν ίσως περισσότερο την τάση να χτυπούν την πόρτα του ευρωπαϊκού ταμείου όταν ανακύψουν προβλήματα.
<SPEAKER ID="51" LANGUAGE="PT" NAME="Ribeiro e Castro (UEN )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, θα ήθελα με την ομιλία μου να επικροτήσω την πρόοδο που έχει σημειωθεί στον διοργανικό διάλογο και τον συμβιβασμό που πιστεύω ότι επιτεύχθηκε. Όπως και στην πρώτη ανάγνωση, η Ομάδα μας υποστήριξε θερμά τις τροπολογίες που κατατέθηκαν στο Κοινοβούλιο, ιδιαίτερα εκείνες της κ. Redondo Jiménez, την οποία συγχαίρω για την εργασία της. Οι τροπολογίες αυτές επικεντρώνονται σε τρία κεντρικά ζητήματα αυτού του νέου προγράμματος Έμφαση στα Δάση: την ανάγκη να δοθεί η δέουσα προσοχή στην πρόληψη των δασικών πυρκαγιών, την ανάγκη ύπαρξης ενός πιο ανοικτού δημοσιονομικού πλαισίου και την ανάγκη να επιδειχθεί μεγαλύτερη προσοχή στην αρχή της επικουρικότητας.
<P>
Θα ήθελα απλώς με την ευκαιρία αυτή να σας υπενθυμίσω ορισμένα από τα ψηφίσματα που εγκρίναμε πρόσφατα. Τον Σεπτέμβριο, το Ευρωπαϊκό Κοινοβούλιο επέμεινε στην ανάγκη να συνεχιστεί η επιδίωξη μιας αποτελεσματικής πολιτικής πρόληψης κατά των δασικών πυρκαγιών, και επιβεβαίωσε ότι η Κοινότητα θα πρέπει να προάγει τα μέτρα παρακολούθησης και πρόληψης, ειδικά εντός του πλαισίου του Κανονισμού Έμφαση στα Δάση. Επέμεινε στην ανάγκη επαναδιάθεσης στην Ευρωπαϊκή Ένωση των ίδιων οικονομικών πόρων που εγκρίθηκαν σύμφωνα με τον Κανονισμό No 2158/92 για την προστασία από πυρκαγιά των δασών της Κοινότητας, ιδιαίτερα ενόψει της χρηματοδότησης των κατάλληλων μέτρων πρόληψης των δασικών πυρκαγιών, όπως γραμμές, αντιπυρικές ζώνες, ίχνη δάσους, σημεία πρόσβασης και σημεία νερού.
<SPEAKER ID="52" LANGUAGE="SV" NAME="Wachtmeister (PPE-DE )." AFFILIATION="">
<P>
    Κύριε Πρόεδρε, καταρχάς, θέλω να διαβιβάσω τις ευχαριστίες μου προς την κ. Redondo Jiménez για την καλή εργασία που έκανε στο πρόγραμμα Έμφαση στα Δάση.
<P>
Επιτρέψτε μου να διευκρινίσω ότι υποστηρίζουμε πλήρως το τμήμα εκείνο του κανονισμού που αφορά την προστασία κατά των δασικών πυρκαγιών. Θεωρώ ωστόσο ότι τα νέα τμήματα του κανονισμού που αφορούντη στρατηγική για την προστασία των εδαφών και την παρακολούθηση της βιοποικιλότητας αποτελούν θέματα που απασχολούν κάθε κράτος μέλος. Δεν μπορεί να υπάρξει σύγκριση μεταξύ της δασικής παραγωγής στη νότιο Ισπανία και τη βόρειο Σκανδιναβία. Η Φινλανδία και η Σουηδία μαζί καλύπτουν το 40% της ευρωπαϊκής δασικής παραγωγής, η οποία αποτελεί τη ραχοκοκαλιά της μεγαλύτερης εξαγωγικής δραστηριότητας σε αυτές της χώρες.
<SPEAKER ID="53" LANGUAGE="FR" NAME="Roure (PSE )." AFFILIATION="">
<P>
   – Κύριε Πρόεδρε, όπως γνωρίζετε, πολλές περιοχές της Νότιας Ευρώπης επλήγησαν σοβαρά το περασμένο καλοκαίρι από πρωτοφανείς δασικές πυρκαγιές. Στο ψήφισμά του για τις συνέπειες του θερινού καύσωνα, το οποίο υιοθετήθηκε στις 4 Σεπτεμβρίου, το Ευρωπαϊκό Κοινοβούλιο ψήφισε, με πολύ μεγάλη πλειοψηφία, υπέρ μιας τροπολογίας που κατατέθηκε με πρωτοβουλία του συναδέλφου μου κ. Savary και την υποστήριξη τριάντα ενός σοσιαλιστών βουλευτών, ένας από τους οποίους ήμουν και εγώ, και η οποία ζητούσε να χορηγηθούν στην Ευρωπαϊκή Ένωση οι ίδιοι οικονομικοί πόροι που της είχαν χορηγηθεί βάσει του κανονισμού σχετικά με την προστασία των δασών της Κοινότητας από πυρκαγιές, κυρίως για να χρηματοδοτηθούν οι κατάλληλες εγκαταστάσεις για την πρόληψη των δασικών πυρκαγιών, όπως οι αντιπυρικές ζώνες, τα δασικά μονοπάτια, τα σημεία πρόσβασης και τα σημεία υδροληψίας.
<P>
Επιτρέψτε μου, λοιπόν, να εκφράσω την ικανοποίησή μου για το γεγονός ότι το Συμβούλιο, χάρη εξάλλου και στην επιμονή της εισηγήτριάς μας, της κ. Redondo Jiménez, αναγνωρίζει επιτέλους, έστω και ως έναν βαθμό, την εγκυρότητα των επιχειρημάτων μας. Αύριο, θα κληθούμε πράγματι να ψηφίσουμε για δύο τροπολογίες, οι οποίες ικανοποιούν εν μέρει τις ανησυχίες μας. Διαπιστώνουμε, λοιπόν, ότι έγινε ένα βήμα προς τη σωστή κατεύθυνση. Είναι, ωστόσο, αρκετό; Οι πυρκαγιές στα δάση πρέπει να παραμείνουν πολιτική μας προτεραιότητα, σύμβολο της αλληλεγγύης μεταξύ της Βόρειας και της Νότιας Ευρώπης. Εύχομαι, λοιπόν, ολόψυχα κατά την αξιολόγηση της Επιτροπής τον Δεκέμβριο του 2005 να τεθεί εκ νέου το ζήτημα μιας ιδιαίτερης θέσης του ευρωπαϊκού προϋπολογισμού, αφιερωμένης στην πρόληψη των δασικών πυρκαγιών, και αυτό να γίνει σε στενή συνεργασία με όλους τους ενδιαφερόμενους παράγοντες και πρώτα απ’ όλα τους δασοκόμους.
<SPEAKER ID="54" LANGUAGE="" NAME="Πατάκης (GUE/NGL )." AFFILIATION="">
<P>
   – Κύριε Πρόεδρε, η αλλαγή του ορισμού από “δασικά οικοσυστήματα” σε “δάση” αποτελεί επιστημονική οπισθοδρόμηση, αφού ο όρος “δασικό οικοσύστημα” είναι πιο πλήρης επιστημονικά. Επιπλέον, δεν μπορεί ένα δασικό οικοσύστημα να χαρακτηρίζεται ως τέτοιο από την έκτασή του και μόνο με μισό εκτάριο, αφού είναι απαραίτητο ένα σύνολο από κριτήρια και προϋποθέσεις για το χαρακτηρισμό μιας περιοχής ως δασικού οικοσυστήματος. Ακόμα, στην έκθεση δε γίνεται καμιά αναφορά για τις δασικές εκτάσεις που έχουν θάμνους και τα δένδρα είναι κάτω από το 10%. Δεκάδες εκατομμύρια στρέμματα δασικού οικοσυστήματος στη χώρα μου, που σήμερα προστατεύονται από την ελληνική νομοθεσία και αποτελούν βασικό προστατευτικό παράγοντα, σύμφωνα με πρόσφατες εξαγγελίες της κυβέρνησης για σχέδιο νόμου που ουσιαστικά προσαρμόζει την ελληνική νομοθεσία στην προτεινόμενη οδηγία, κινδυνεύουν να γίνουν αντικείμενο εκμετάλλευσης, με ανυπολόγιστες συνέπειες για το δασικό οικοσύστημα, τη στήριξη των εδαφών, τη συγκράτηση των υδάτων, την αποφυγή πλημμυρών και τον εμπλουτισμό του υπόγειου υδροφόρου ορίζοντα.
<SPEAKER ID="55" LANGUAGE="FI" NAME="Kauppi (PPE-DE )." AFFILIATION="">
<P>
   – Κύριε Πρόεδρε, θα ήθελα να ευχαριστήσω την κ. Redondo Jiménez για την εξαίρετη εργασία της κατά την εκπόνηση της έκθεσης σχετικά με το πρόγραμμα “Έμφαση στα δάση”. Είναι εκπληκτικό ότι η Ευρωπαϊκή Ένωση πραγματοποιεί τούτο το σημαντικό βήμα που αποσκοπεί στη βελτίωση της κατάστασης των δασών μας και στην περαιτέρω ενίσχυση μιας καλύτερης και πολύπλευρης δασικής πολιτικής σε όλα τα κράτη μέλη.
<P>
Το προηγούμενο καλοκαίρι είδαμε τις τεράστιες καταστροφές που επέφεραν οι δασικές πυρκαγιές. Με ικανοποίηση παρατηρώ ότι, εκτός από τις δράσεις εποπτείας, το Κοινοβούλιο εστιάζεται πλέον και στα μέτρα πρόληψης των δασικών πυρκαγιών. Θα ήθελα να διατυπώσω την υποστήριξή μου στην τροπολογία αριθ. 19 σχετικά με το καθεστώς της Μόνιμης Δασικής Επιτροπής. Προσωπικά φρονώ ότι η Μόνιμη Δασική Επιτροπή οφείλει να συμμετέχει στο συγκεκριμένο πρόγραμμα και να παρακολουθεί τον συντονισμό των δασικών θεμάτων σε επίπεδο Ευρωπαϊκής Ένωσης. Η επερχόμενη διεύρυνση της ΕΕ προϋποθέτει, επίσης, τη βελτίωση του συντονισμού της δασικής πολιτικής. Υπάρχουν μεγάλες διαφορές μεταξύ των σημερινών και των νέων κρατών μελών σχετικά με τη δομή της ιδιοκτησίας των δασών. Όσον αφορά, φερ’ ειπείν, την προώθηση της ιδιωτικής δασικής οικονομίας, εμείς, οι Φινλανδοί, θα μπορούσαμε, λόγω εμπειρίας, να προσφέρουμε εμπειρογνωμοσύνη και στήριξη στις χώρες της Κεντρικής και Ανατολικής Ευρώπης. Επίσης, θεωρώ ευπρόσδεκτη την τροπολογία αριθ. 4, η οποία ενισχύει την πολύπλευρη χρήση των δασών. Τόσο η συγκεκριμένη τροπολογία όσο και η τροπολογία αριθ. 15 είναι απαραίτητες για την τήρηση της αρχής της επικουρικότητας, καθώς προβάλλουν τη διαφορετικότητα των δασών αλλά και των περιφερειακών και των κλιματικών μας συνθηκών.
<P>
Το συγκεκριμένο πρόγραμμα δράσης θα υποστηρίξει δεόντως τις εθνικές δασικές πολιτικές των κρατών μελών, λαμβάνοντας υπόψη τα ιδιαίτερα οικολογικά χαρακτηριστικά των πιο απομακρυσμένων περιοχών της ΕΕ. Στο μέλλον, θα πρέπει να επισημάνουμε την προτεραιότητα των εθνικών δράσεων και των κανόνων χρήσης των δασών. Προσωπικά φρονώ ότι η θέσπιση κανόνων και ρυθμίσεων για τη χρήση των δασών θα πρέπει στο μέλλον να εμπίπτει στην εξουσία λήψης αποφάσεων του κάθε κράτους μέλους. Προς τούτο, θα ήθελα να υπερθεματίσω τις τοποθετήσεις του συναδέλφου Wachtmeister, ότι δηλαδή η βιώσιμη χρήση των δασών και η διαδικασία λήψης αποφάσεων στα δασικά θέματα εμπίπτουν πρωτίστως στην ευθύνη του ιδιοκτήτη του δάσους. 
<SPEAKER ID="56" LANGUAGE="PT" NAME="Lage (PSE )." AFFILIATION="">
<SPEAKER ID="57" LANGUAGE="PT" NAME="Figueiredo (GUE/NGL )." AFFILIATION="">
<P>
   – Κύριε Πρόεδρε, οι πυρκαγιές στα δάση είναι πράγματι μια μάστιγα που καταστρέφει χιλιάδες εκτάρια δασών σε όλη την Ευρωπαϊκή Ένωση κάθε χρόνο, ειδικά στις χώρες του Νότου. Όπως γνωρίζουμε, αυτή η χρονιά όχι μόνο δεν αποτέλεσε εξαίρεση στον κανόνα, αλλά η κατάσταση έφτασε σε τραγικό σημείο στις νότιες χώρες, και ειδικά στην Πορτογαλία, όπου πέθαναν 20 άνθρωποι, 45 000 έχασαν τις πηγές εισοδήματός τους και εκτιμάται ότι περισσότερο από το 11% των δασικών εκτάσεων καταστράφηκε από τις πυρκαγιές. Το συνολικό κόστος ξεπερνά το 1,3 δισεκατομμύριο ευρώ σε άμεσες αποζημιώσεις.
<P>
Η καταστροφή αυτή αποτελεί επαρκή απόδειξη ότι η Ευρωπαϊκή Ένωση πρέπει να προωθήσει μέτρα καταπολέμησης των δασικών πυρκαγιών, ιδιαίτερα στο επίπεδο της πρόληψης. Μια μεγάλη πλειοψηφία στο Ευρωπαϊκό Κοινοβούλιο χρησιμοποίησε το ψήφισμα της 4ης Σεπτεμβρίου 2003, σχετικά με τις συνέπειες του θερινού κύματος καύσωνα, προκειμένου να εκθέσει το πώς αντιλαμβάνεται την κατάσταση. Το ψήφισμα αυτό ζητούσε όχι μόνο περισσότερα κονδύλια για την ενίσχυση του προγράμματος Έμφαση στα Δάση, αλλά και την ένταξη στο πρόγραμμα επαρκών μέτρων πρόληψης σύμφωνων με τις δράσεις που προέβλεπε ο Κανονισμός No 2158/92, ο οποίος έληξε την 31η Δεκεμβρίου 2002.
<P>
Θα ήθελα επίσης να σας υπενθυμίσω ότι οι σχετικές με τα δάση δράσεις που προβλέπει ο πρόσφατος Κανονισμός No 1999/1257 για την αγροτική ανάπτυξη δεν καλύπτουν όλα τα μέτρα πρόληψης των πυρκαγιών που περιελάμβανε ο παλαιός κανονισμός. Το αναφέρω, διότι η συνέχεια είναι σημαντική όσον αφορά τα μέτρα πρόληψης, τα οποία υπό τις παρούσες συνθήκες είναι όλο και πιο επιβεβλημένα. Σωστά η εισηγήτρια επαναλαμβάνει την επιμονή της να συμπεριληφθούν οι σχετικές με την πρόληψη τροπολογίες που κατατέθηκαν στην πρώτη ανάγνωση και στη συνέχεια απορρίφθηκαν από το Συμβούλιο. Ζητά επίσης αύξηση των κονδυλίων χρηματοδότησης του προγράμματος Έμφαση στα Δάση. Αυτές αποτελούν θετικές προτάσεις τις οποίες θα πρέπει να εγκρίνει για άλλη μια φορά το Κοινοβούλιο και τις οποίες υποστηρίζω. Επιπλέον, λυπάμαι για το γεγονός ότι ο τελικός συμβιβασμός δεν εξετάζει συνολικά όλα αυτά τα μέτρα. Πιστεύω ότι η ανάγκη διατήρησης της κληρονομιάς των δασών μας, σε συνδυασμό με την κατάσταση υψηλού κινδύνου στην οποία βρίσκονται πολλές δασικές εκτάσεις, θα πρέπει να οδηγήσει το Συμβούλιο να αποδεχθεί αυτές τις τροπολογίες σχετικά με την πρόληψη και τη χρηματοδότηση που κατέθεσε το Κοινοβούλιο. 
<SPEAKER ID="58" LANGUAGE="" NAME="Φώλιας (PPE-DE )." AFFILIATION="">
<P>
   – Κύριε Πρόεδρε, καταρχάς θέλω να συγχαρώ την κ. Redondo για τη δουλειά και την προσπάθεια που έκανε, καθώς και για το πάθος με το οποίο υποστήριξε τα αυτονόητα.
<P>
Δεν υπάρχει κανείς εχέφρων ο οποίος να αρνείται ότι η αξία των δασών είναι ανεκτίμητη. Είναι αξία και περιβαλλοντική, και κλιματική, και υγιεινή, και οικονομική, και κοινωνική, και πολιτισμική, αλλά ακόμη-ακόμη και ιστορική. Όταν λοιπόν έχεις κάτι ανεκτίμητο να προφυλάξεις, είναι απαράδεκτο να συμβιβάζεσαι όσον αφορά την οικονομική διάσταση της προφυλάξεως και των μέτρων που θα πάρεις. Επιτρέψτε μου να υπενθυμίσω ότι πριν 5000 χρόνια και περισσότερα, οι αρχαίοι Έλληνες είχαν αναθέσει τη φύλαξη των δασών σε θεούς, ενώ εμείς συμβιβαζόμαστε για το πόσα χρήματα θα διαθέσουμε περισσότερα ή λιγότερα για τη σωτηρία και την προφύλαξη αυτού του ανεκτίμητου θησαυρού που έχουμε από το Θεό.
<SPEAKER ID="59" LANGUAGE="PT" NAME="Piscarreta (PPE-DE )." AFFILIATION="">
<P>
   – Κύριε Πρόεδρε, μετά τις πυρκαγιές οι οποίες κατέστρεψαν την Πορτογαλία το περσινό καλοκαίρι, ρημάζοντας περισσότερο από το 10% της χώρας, είναι όλο και πιο προφανές ότι η καταστροφή θα μπορούσε να έχει αποφευχθεί σε μεγάλο βαθμό με αποτελεσματικά μέτρα πρόληψης. Μας φέρνει στο νου το παλιό ρητό “η πρόληψη είναι καλύτερη από τη θεραπεία”. Κατά την επίσκεψή του στις πληγείσες από τις πυρκαγιές περιοχές, ο ίδιος ο Επίτροπος Barnier επέστησε την προσοχή σε αυτή τη διαπίστωση. Είναι πλέον απολύτως σαφές ότι χρειαζόμαστε συστήματα παρακολούθησης, αλλά κυρίως ότι πρέπει να λάβουμε μέτρα κατά των αιτιών του μαρασμού των δασικών εκτάσεων. Μόνο αν μελετήσουμε τα αίτια και τα αποτελέσματά τους θα μπορέσουμε να διεξαγάγουμε μια άοκνη εκστρατεία καταπολέμησης των πυρκαγιών. Τα μέτρα πρόληψης, στοχεύουν, επομένως, στη μείωση της έκτασης των πληγεισών περιοχών, στην καταπολέμηση των αιτιών των πυρκαγιών και στην παρακολούθηση των δασών μας. Η Ευρωπαϊκή Ένωση δεν μπορεί να περιοριστεί στην παρακολούθηση των πυρκαγιών και στη ανάληψη δράσης αφού έχει συντελεστεί η καταστροφή. Χρειαζόμαστε μια πραγματική πολιτική πρόληψης. Το καθήκον μας, επομένως, δεν είναι να επιβάλλουμε ανεπιθύμητα μέτρα στην Πορτογαλία, αλλά να εκπονήσουμε απτά, δυναμικά σχέδια δράσης τα οποία να είναι συμβατά με την εθνική στρατηγική για τα δάση που χαράσσεται τώρα.
<P>
Υποστηρίζω, επομένως, ότι η πρόληψη θα πρέπει να αποτελεί αναπόσπαστο τμήμα του προγράμματος Έμφαση στα Δάση, ανεξάρτητα από τον κανονισμό για την αγροτική ανάπτυξη. Όταν ασχολούμαστε με ένα θέμα τόσο σημαντικό όσο τα δάση, που αποτελούν έναν από τους θησαυρούς της Ευρώπης, δεν μπορούμε να τσιγκουνευόμαστε τα χρήματα. Ενόψει της χρηματοδότησης, συνεπώς, αυτών των μέτρων πρόληψης, έχω ήδη προτείνει την αύξηση των κονδυλίων στον γενικό προϋπολογισμό της Ευρωπαϊκής Ένωσης, μέσω της δημοσιονομικής προοπτικής για την περίοδο έως το 2006. Κανένα μέτρο πρόληψης δεν μπορεί να λειτουργήσει πραγματικά αν δεν υποστηρίζεται από επαρκείς οικονομικούς πόρους.
<P>
Τέλος, δεν θα μπορούσα να ολοκληρώσω την ομιλία μου χωρίς να συγχαρώ την εισηγήτρια, κ. Redondo Jiménez, για την ευαισθησία με την οποία χειρίστηκε ένα εξαιρετικά λεπτό για την Πορτογαλία θέμα. 
<SPEAKER ID="60" LANGUAGE="EN" NAME="Wallström," AFFILIATION="Επιτροπή">
<P>
Χρειάζεται συμφωνία δεύτερης ανάγνωσης για να διασφαλιστεί η συνέχεια των μέτρων τα οποία έχουν υλοποιηθεί στη διάρκεια μιας περιόδου μεγαλύτερης των 15 ετών. Μια απώλεια ενός έτους αναφορικά με την παρακολούθηση των δασικών πυρκαγιών και των συνεπειών ατμοσφαιρικής ρύπανσης σε δάση θα αποτελούσε, βεβαίως, ένα κενό πληροφόρησης το οποίο μπορεί να αναπληρωθεί μόνο έπειτα από αρκετά χρόνια πρόσθετων προσπαθειών. Αυτό πρέπει να αποφευχθεί. Η συμβιβαστική προσέγγιση θα έδινε στην Ευρωπαϊκή Επιτροπή τον χρόνο να σκεφτεί –μαζί με τα κράτη μέλη και τους εμπλεκόμενους φορείς«τρόπους με τους οποίους οι δασικές πυρκαγιές θα μπορούσαν να ελαχιστοποιηθούν, και δυνατότητες λήψης προληπτικών μέτρων με τον πλέον κατάλληλο τρόπο μετά το 2006. Υπό αυτό το πρίσμα, θα ενθάρρυνα τους βουλευτές του Ευρωπαϊκού Κοινοβουλίου να υποστηρίξουν την έγκριση της συμβιβαστικής πρότασης η οποία στοχεύει στην επίτευξη ευρείας συναίνεσης. Οφείλω για μία ακόμη φορά να ευχαριστήσω τόσο την εισηγήτρια όσο και όλους τους βουλευτές. 
<SPEAKER ID="61" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="62" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη συζήτηση της έκθεσης (Α5-0335/2003) του κ. Maaten, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την ποιότητα των υδάτων κολύμβησης. 
<SPEAKER ID="63" LANGUAGE="" NAME="Wallström," AFFILIATION="Επιτροπή.">
<P>
Για τη μείωση των κινδύνων που συνδέονται με την κολύμβηση, το 1976 ψηφίστηκε οδηγία περί υδάτων κολύμβησης. Αυτή η οδηγία υπήρξε ιδιαίτερα αποτελεσματική, και, σήμερα, σχεδόν το 95% των υδάτων κολύμβησης της Ευρώπης πληροί τα πρότυπα ποιότητας που όριζε αυτή η οδηγία, σε σύγκριση με το 60% που ίσχυε δέκα χρόνια πριν. Παρόλα αυτά, θα πρέπει να βλέπουμε μπροστά.
<P>
Η ισχύουσα οδηγία περί υδάτων κολύμβησης βασίζεται σε πρότυπα υγείας και υγιεινής που ίσχυαν τη δεκαετία του 1960 τα οποία έχουν έκτοτε εξελιχθεί. Τα κοινωνικά πρότυπα έχουν επίσης αλλάξει και σήμερα η ενημέρωση και η συμμετοχή του κοινού έχουν καταστεί ακρογωνιαίοι λίθοι μιας καλής διακυβέρνησης. Η νομοθετικού χαρακτήρα προσέγγιση της οδηγίας του 1976 είναι ξεπερασμένη, δεδομένου ότι βασίζεται μόνο στην παρακολούθηση και στις μετρήσεις, και όχι στην προνοητική και χρηστή διαχείριση των υδάτων κολύμβησης.
<SPEAKER ID="64" LANGUAGE="NL" NAME="Maaten (ELDR )" AFFILIATION=", εισηγητής.">
<P>
   – Κύριε Πρόεδρε, όπως σωστά δήλωσε η κ. Επίτροπος, η υφιστάμενη οδηγία για τα ύδατα κολύμβησης, η οποία χρονολογείται από το 1976, είναι ξεπερασμένη. Είναι μια δύσκαμπτη οδηγία που βασίζεται σε απαρχαιωμένα στοιχεία. Ωστόσο, πρέπει να παραδεχθούμε ότι αυτή η παλιά οδηγία είναι δημοφιλής στους Ευρωπαίους, και πράγματι, η Επίτροπος είχε δίκιο να επισημάνει ότι υπήρξε επιτυχής.
<P>
Από το 1976, δηλαδή πριν από την πρώτη απευθείας εκλογή του Ευρωπαϊκού Κοινοβουλίου, έχει, φυσικά, μεταβληθεί ουσιαστικά ο τρόπος σκέψης μας για το περιβάλλον, αλλά και για θέματα όπως η επικουρικότητα. Θα πρέπει, επομένως, να αναρωτηθούμε αν η Ένωση πρέπει, στην πραγματικότητα, να αποφασίζει για το ποια πρέπει να είναι η ποιότητα των υδάτων κολύμβησης, αν η Ευρώπη είναι σε καλύτερη θέση από τα κράτη μέλη για να το κάνει αυτό και αν υπάρχει διασυνοριακό αποτέλεσμα.
<P>
Κυρίως, λυπάμαι για εκείνες τις κυβερνήσεις οι οποίες δηλώνουν ότι είναι υπέρ των υψηλότερων προτύπων αρκεί να μην χρειάζεται να τα τηρήσουν. Κατανοώ ότι αυτό είναι επίσης ένα επιχείρημα το οποίο ακούγεται σε διάφορα γραφεία του Συμβουλίου. Πιστεύω πως είναι λάθος. Αν λένε ότι θέλουν αυστηρότερα πρότυπα, καλώς. Θα πρέπει όμως, φυσικά, και να τα τηρήσουν. Αυτά τα αυστηρότερα πρότυπα σημαίνουν, για παράδειγμα, ότι στο Ηνωμένο Βασίλειο, ή στη χώρα μου, τις Κάτω Χώρες, το 30% των υδάτων που ακόμα θεωρούνται ικανοποιητικά θα γίνουν “κακά”. Τι θα κάνει τότε η Επιτροπή; Θα γεμίσουμε με διαδικασίες παράβασης; Θα κλείσουμε τις παραλίες; Δεν θα διατρέχουμε περισσότερο τον κίνδυνο να μην χαρακτηρίζονται πλέον τέτοιες παραλίες ως ύδατα κολύμβησης, ενόσω ο κόσμος συνεχίζει να κολυμπά σε αυτές;
<SPEAKER ID="65" LANGUAGE="DE" NAME="Schleicher, Ursula (PPE-DE )." AFFILIATION="intestinal enterococci">
<P>
   – Κύριε Πρόεδρε, κυρίες και κύριοι, τα ύδατα κολύμβησης είναι ταραγμένα. Κάθε χρόνο, στην αρχή του καλοκαιριού, η Επιτροπή διεξάγει, με βάση την οδηγία του 1976, έρευνα των υδάτων κολύμβησης. Το ευρωπαϊκό κοινό όχι μόνο λαμβάνει υπόψη του αυτή την πληροφόρηση, αλλά κάνει περισσότερες από δύο εκατομμύρια επισκέψεις στις σχετικές ιστοσελίδες. Είναι δεδομένο γεγονός ότι τα ύδατα κολύμβησης είναι πλέον πολύ καθαρότερα σε όλη την Ευρώπη. Το 2002, παρά την πραγματικά κατακλυσμιαία βροχόπτωση και τις πλημμύρες, σχεδόν το 98,5% των παράκτιων υδάτων της Ευρώπης πληρούσαν τις προδιαγραφές της οδηγίας. Υπάρχουν αρκετοί λόγοι υπέρ της αναθεώρησης της οδηγίας ύστερα από ένα τέταρτο του αιώνα. Η επιστημονική και η τεχνολογική γνώση έχουν διευρυνθεί με μεγάλη ταχύτητα, η όποια αναθεώρηση πρέπει να αξιοποιήσει την εμπειρία είκοσι έξι χρόνων εφαρμογής της οδηγίας στην πράξη –ανάλογα με το χρονικό διάστημα κατά το οποίο η χώρα αποτελεί κράτος μέλος της Ευρωπαϊκής Ένωσης– η οδηγία πλαίσιο για τα ύδατα πρέπει να εναρμονιστεί με την οδηγία για τα ύδατα κολύμβησης, η προστασία της υγείας των κολυμβητών πρέπει να βελτιωθεί περαιτέρω και, τελικά, η απλούστευση των υφιστάμενων νόμων είναι κάτι για το οποίο αξίζει να προσπαθήσουμε.
<P>
Η Ομάδα μου συμμερίζεται την πρόθεση της Επιτροπής να βελτιώσει την ποιότητα των υδάτων κολύμβησης. Η κολύμβηση θα πρέπει να προαχθεί ως μια εύλογη δραστηριότητα αναψυχής, όπως και η χρήση των υδάτων κολύμβησης για τον τουρισμό σε όλα τα κράτη μέλη μας. Είναι προφανές, ύστερα από πολυετή εμπειρία, ότι οι μεγαλύτεροι κίνδυνοι για την ανθρώπινη υγεία κατά την κολύμβηση παρουσιάζονται όταν ιζήματα καταφέρνουν να εισαχθούν στα ύδατα κολύμβησης ως αποτέλεσμα ανεπαρκούς επεξεργασίας λυμάτων ή από την κτηνοτροφία. Οι νέοι κανόνες στοχεύουν να μειώσουν από 19 σε 2 τον αριθμό των παραμέτρων που μετρώνται και να θεωρήσουν κυρίαρχους δείκτες τον και το · αυτά τα δύο πρότυπα πρέπει να γίνουν αρκετά πιο αυστηρά, αλλά, αντιθέτως, οι χημικές παράμετροι αγνοούνται και δεν μετρώνται πλέον, καθώς διέπονται από άλλες οδηγίες. Τα δείγματα πρέπει να λαμβάνονται με μικρότερη συχνότητα αν διαπιστώνεται συνεχώς σε μια περίοδο ετών υψηλό επίπεδο ποιότητας των υδάτων. Η ποιότητα των υδάτων κολύμβησης πρέπει να διαπιστώνεται με βάση αλλαγές που συνέβησαν τα τελευταία τρία χρόνια και όχι πια σε ετήσια βάση, επομένως, μοναδικές πιθανότητες όπως οι κακές συνθήκες υδάτων – θα είναι λιγότερο εμφανείς. Οι παράγοντες αυτοί θα μειώσουν και το κόστος που ενέχει η εφαρμογή της οδηγίας στα κράτη μέλη.
<SPEAKER ID="66" LANGUAGE="DA" NAME="Lund (PSE )." AFFILIATION="">
<P>
   – Κύριε Πρόεδρε, καταρχάς θα ήθελα να ευχαριστήσω τον κ. Maaten για την εποικοδομητική συνεργασία του στο θέμα αυτό. Θα ήθελα επίσης να ευχαριστήσω την Επιτροπή, η οποία νομίζω ότι παρουσίασε μια πολύ ισορροπημένη πρόταση για τη νέα οδηγία για τα ύδατα κολύμβησης, η οποία λαμβάνει υπόψη τις εξελίξεις τα τελευταία 26 χρόνια. Πιστεύω ότι ο περιορισμός των παραμέτρων είναι σωστός και πιστεύω ότι έχουν βρεθεί οι σωστές οριακές τιμές για βακτηριαδιακό περιεχόμενο.
<P>
Πιστεύω επίσης ότι στην επιτροπή εγκρίναμε κάποιες βελτιώσεις και θα ήθελα να επιστήσω την προσοχή σε ορισμένες από αυτές. Διασφαλίσαμε ένα ορθό πλαίσιο με τη μορφή της οδηγίας πλαίσιο για τα ύδατα και, κυρίως, διασφαλίσαμε την παροχή αξιόπιστης, κατανοητής πληροφόρησης για τον κόσμο, συμπεριλαμβανομένων των κολυμβητών, για την ποιότητα των υδάτων κολύμβησης, χωρίς να χρειαστεί να καταφύγουμε στις τεράστιες πινακίδες σημαίας στις παραλίες μας. Πιστεύω επίσης ότι είναι σωστό να συμπεριλαμβάνονται στην οδηγία και άλλες δραστηριότητες αναψυχής, όπως η ιστιοσανίδα. Πολλά συνέβησαν στα 26 χρόνια που πέρασαν από τότε που καταρτίστηκε η πρώτη οδηγία για τα ύδατα κολύμβησης. Πιστεύω ότι η νέα οδηγία έχει σχεδιαστεί κατά τέτοιο τρόπο, και με τέτοιο κώδικα πρακτικής, ώστε να επιτρέπει σε κάθε κράτος μέλος να την εφαρμόζει εύλογα.
<P>
Θα ήθελα να επιστήσω την προσοχή σε δύο από τις τροπολογίες που έχουν κατατεθεί. Η πρώτη είναι η τροπολογία αριθ. 19 για την παροδική μόλυνση. Είναι μια πρόταση σύμφωνα με την οποία οι αρχές θα μπορούν τώρα να αγνοούν δείγματα υδάτων, ακόμα κι αν αυτά αποκαλύπτουν μόλυνση και κινδύνους για την υγεία, αν οι αρχές αυτές επιλέξουν απλώς να χαρακτηρίσουν τη μόλυνση παροδική. Η ρύθμιση θα σημαίνει ότι οι κολυμβητές θα κινδυνεύουν να πληροφορούνται ότι τα εν λόγω ύδατα κολύμβησης είναι καλής ή εξαιρετικής ποιότητας, ακόμα κι αν τα ύδατα είναι στην πραγματικότητα μολυσμένα. Αυτό θα αποτελούσε αδυναμία της οδηγίας, και ελπίζω ότι η πρόταση δεν θα εγκριθεί. Κατανοώ ότι η παροδική μόλυνση είναι εν μέρει ένα πρόβλημα της Σκωτίας, και πιστεύω ότι, αν υπάρχουν προβλήματα σε ορισμένες παραλίες της Σκωτίας, αυτά θα πρέπει να επιλυθούν στη Σκωτία και να μην επεκταθεί η πτώση της ποιότητας των υδάτων κολύμβησης σε όλη την Ευρώπη.
<P>
Η δεύτερη πρόταση στην οποία θέλω να επιστήσω την προσοχή είναι η τροπολογία αριθ. 76 που αφορά τον ορισμό των υδάτων κολύμβησης. Είναι ένας ορισμός ο οποίος θα υποχρεώσει τις αρχές να μετρούν σε καθημερινή βάση τον αριθμό των κολυμβητών στις παραλίες. Θα πρέπει να υπάρχουν περισσότεροι από 100 κολυμβητές την ημέρα για τουλάχιστον 20 ημέρες ετησίως. Πιστεύω ότι αυτή η τροπολογία πρέπει να απορριφθεί για πολλούς λόγους. Κατά πρώτον, σημαίνει την παροχή υπερβολικά λεπτομερών οδηγιών στα κράτη μέλη, κατά τρόπο τελείως αντίθετο με την αρχή της επικουρικότητας. Κατά δεύτερον, θα είναι, κατά τη γνώμη μου, πρακτικά αδύνατον να εφαρμοστεί. Ποιος θα μετρά καθημερινά τους κολυμβητές στις παραλίες της Ευρώπης; Θα έλεγα ότι, αν εγκριθεί αυτή η πρόταση, θα γίνουμε ο περίγελως όλης της Ευρώπης. 
<SPEAKER ID="67" LANGUAGE="NL" NAME="de Roo (Verts/ALE )." AFFILIATION="">
<P>
   – Κύριε Πρόεδρε, η ποιότητα των υδάτων κολύμβησης έχει βελτιωθεί. Τα ύδατα είναι καλύτερα και καθαρότερα στις Κάτω Χώρες και στην υπόλοιπη Ευρώπη. Έχουμε τώρα ενώπιόν μας μια νέα οδηγία για τα ύδατα κολύμβησης με λιγότερη γραφειοκρατία, στην οποία έχουν απομείνει δύο μόνο παράμετροι, αλλά έχουν επιβληθεί αυστηρότερα πρότυπα, κάτι το οποίο πρέπει να επικροτήσουμε. Η Επιτροπή Περιβάλλοντος, Δημόσιας Υγείας και Πολιτικής των Καταναλωτών πέτυχε λογικούς συμβιβασμούς. Ο κ. Maaten, ο εισηγητής, ήθελε, και ακόμα θέλει, να καταργήσει την οδηγία. Ευτυχώς, μόνο οι Φιλελεύθεροι είναι αυτής της άποψης. Η Ευρώπη είναι κάτι περισσότερο από μια αγορά και ένα νόμισμα. Οι Κάτω Χώρες θα πρέπει να καταβάλουν προσπάθειες να συμμορφωθούν τόσο με την παλιά όσο και με τη νέα οδηγία, και να αναλάβουν δράση αντί να γκρινιάζουν. Χάρη στο θερμότερο κλίμα, ο κόσμος θα κολυμπά συχνότερα και θα εισαχθούν και άλλες μορφές αναψυχής γύρω από το νερό. Οι τροπολογίες που κατάθεσε η Επιτροπή Περιβάλλοντος, Δημόσιας Υγείας και Πολιτικής των Καταναλωτών είναι καλές, εκτός από την τροπολογία αριθ. 19. Υπάρχει ένα τεράστιο κενό στη νομοθεσία εξαιτίας μερικών εκατοντάδων προβάτων της Σκωτίας. Και η εντατική καλλιέργεια στις Κάτω Χώρες πλήττεται από τη διάδοση ασθενειών κατά τη διάρκεια έντονων βροχοπτώσεων. Στις Κάτω Χώρες, οι αγελάδες αρρώστησαν και ελήφθησαν μέτρα. Αυτή πρέπει να είναι η απάντησή μας και όχι ένα τεράστιο κενό σε μια, επιτρέψτε μου να προσθέσω, ορθή νομοθεσία. 
<SPEAKER ID="68" LANGUAGE="NL" NAME="Blokland (EDD )." AFFILIATION="">
<P>
   – Κύριε Πρόεδρε, είναι τώρα η κατάλληλη στιγμή για να συζητήσουμε την πρόταση της Επιτροπής. Η παλιά οδηγία λάμβανε υπόψη επίπεδα ρύπανσης τα οποία, ευτυχώς, δεν υπάρχουν πλέον. Ενενήντα με ενενήντα πέντε τοις εκατό των υδάτων κολύμβησης είναι σύμφωνα με τα πρότυπα. Είναι καιρός να υψώσουμε λίγο τον πήχη και να αντιμετωπίσουμε νέες προκλήσεις. Συνεπώς, υποστηρίζω τα αυστηρότερα πρότυπα και όχι την πρόταση του εισηγητή να τα καταστήσουμε πιο χαλαρά. Εξάλλου, ακόμα και με την εφαρμογή αυτών των νέων προτύπων, ασθενεί ένας στους 20 κολυμβητές, επομένως τα πρότυπα σίγουρα δεν είναι πολύ υψηλά.
<SPEAKER ID="69" LANGUAGE="NL" NAME="Oomen-Ruijten (PPE-DE )." AFFILIATION="">
<P>
Υπάρχουν επίσης μεγάλες διαφορές στην Ευρώπη. Στις Κάτω Χώρες, υπάρχουν 557 καθορισμένα εσωτερικά ύδατα κολύμβησης, ενώ στη Μεγάλη Βρετανία μόνο έντεκα· υπάρχουν εννέα στην Ιρλανδία και τέσσερα στην Ελλάδα. Επιβάλλεται τώρα αυστηρότερη ποιότητα δεν έχω τίποτα κατά της αυστηρότερης ποιότητας– και το Κοινοβούλιο θα ήθελε να επεκτείνει το εύρος της οδηγίας ώστε να περιλαμβάνει όλες τις μορφές αναψυχής. Ωστόσο, αν θέλουμε να προστατεύσουμε όλους τους κολυμβητές αναψυχής οι οποίοι καταπίνουν νερό σε ευρωπαϊκό επίπεδο, νομίζω ότι προχωρούμε περισσότερο από όσο πρέπει, παρόλο που δεν θα ήθελα να δώσω σε αυτούς τους τουρίστες, αυτούς τους κολυμβητές αναψυχής, αυτούς τους κολυμβητές τίποτα άλλο παρά την καλύτερη ποιότητα.
<SPEAKER ID="70" LANGUAGE="FI" NAME="Myller (PSE )." AFFILIATION="">
<P>
Στην πρόταση της Επιτροπής, μια τοποθεσία κολύμβησης διέπεται από τη συγκεκριμένη οδηγία όταν συρρέει σε αυτήν μεγάλος αριθμός ατόμων. Όπως ήδη αναφέρθηκε εδώ, είναι αρκετά δύσκολο να ορίσουμε τι σημαίνει μεγάλος αριθμός: μεγάλος αριθμός, εκεί που υπάρχουν πολλοί άνθρωποι, ή μεγάλος αριθμός, όταν –για παράδειγμα– σε κάθε κάτοικο αντιστοιχούν είκοσι χιλιόμετρα ελεύθερης ακτής; Επιπλέον, πώς ορίζεται η τοποθεσία κολύμβησης και πώς διασφαλίζεται ότι οι μετρήσεις και η μέριμνα για την ποιότητα των υδάτων δεν θα καταστούν υπερβολικά γραφειοκρατικές; Ο φίλος μου Torben Lund χαρακτήρισε γελοία, ενώπιον του Κοινοβουλίου, μια πρόταση η οποία ορίζει την τοποθεσία κολύμβησης με βάση τον αριθμό των κολυμβητών που την επισκέπτονται, αξιώνοντας από τις αρχές να την χαρακτηρίσουν τοποθεσία κολύμβησης. Προσωπικά θεωρώ εξίσου γελοίο ότι η Επιτροπή παρέπεμψε τη Φινλανδία στη δικαιοσύνη, με το σκεπτικό ότι παραμέλησε τις μετρήσεις σε μια ακτή, της οποίας τα ύδατα είναι γνωστό τοις πάσι ότι είναι καθαρά, και δη εξαιρετικής ποιότητας, απλώς και μόνο επειδή ο ορισμός της τοποθεσίας κολύμβησης συνεπάγεται τα προβλήματα αυτά.
<SPEAKER ID="71" LANGUAGE="FR" NAME="Bernié (EDD )." AFFILIATION="">
<P>
   – Κύριε Πρόεδρε, τι ακριβώς είναι τα ύδατα κολύμβησης καλής ποιότητας και ποιος θα πρέπει να το αποφασίζει αυτό; Αυτά είναι τα ερωτήματα που προκύπτουν από την έκθεση Maaten σχετικά με την πρόταση οδηγίας για την ποιότητα των υδάτων κολύμβησης.
<P>
Τέλος, η πρόταση να οριστεί η παραλία ως ένα μέρος το οποίο επισκέπτονται συνήθως περισσότεροι από 100 λουόμενοι για 20 τουλάχιστον ημέρες κατά τη διάρκεια της περιόδου κολύμβησης αγγίζει τα όρια της γελοιότητας. Ποιος θα προβεί στην καταμέτρηση; Όπως συνήθως, κανείς δεν αναφέρει το κόστος των μέτρων ή τον σημαντικό οικονομικό αντίκτυπο που θα μπορούσε να έχει ενδεχόμενη απαγόρευση της κολύμβησης. Ο καθορισμός των περιπτώσεων κατά τις οποίες θα πρέπει να απαγορευτεί η κολύμβηση δεν εμπίπτει στο πεδίο της οδηγίας, καθώς η απόφαση αυτή θα πρέπει να αποτελεί αποκλειστική αρμοδιότητα των κρατών μελών. Θα πρέπει να σεβόμαστε την επικουρικότητα ακόμα και αν ταράζει τα νερά, ακόμα περισσότερο καθώς η ΠΟΥ δημοσίευσε πρόσφατα έναν πρακτικό οδηγό σχετικά με τα ύδατα κολύμβησης, ο οποίος θα μπορούσε να χρησιμεύσει στα κράτη μέλη ως σημείο αναφοράς. Για όλους αυτούς τους λόγους θα υποστηρίξουμε την πρόταση απόρριψης της οδηγίας. 
<SPEAKER ID="72" LANGUAGE="" NAME="Bowis (PPE-DE )." AFFILIATION="(ΕΝ)">
<P>
Είναι επίσης σωστό να εξετάσουμε την εποχιακή κολύμβηση και να μην προσπαθήσουμε να καλύψουμε ολόκληρο το έτος. Πρέπει να εξετάσουμε τις τοποθεσίες όπου ουσιαστικά λαμβάνει χώρα η κολύμβηση και όπου αυτό προσδιορίζεται από το κράτος μέλος. Είναι λογικό να απλοποιήσουμε τους δύο βασικούς ελέγχους που σχετίζονται με τη δημόσια υγεία – για τη γαστρεντερίτιδα και το βακτήριο e-coli. Είναι σημαντικό επίσης να υπάρχει ευελιξία στις περιπτώσεις όπου υπάρχει παροδική και άτυπη μόλυνση. Αυτή είναι μια βελτίωση που προήλθε από την επιτροπή.
<P>
Πρέπει επίσης να φροντίσουμε να δώσουμε τη δέουσα προσοχή στην ανάλυση κόστους-ωφέλειας διότι ενέχονται μεγάλα χρηματικά ποσά· για τη χώρα μου, το κόστος θα ανέλθει στα 8,8 δισεκατομμύρια ευρώ, αν και για διάστημα μεγαλύτερο των 25 ετών.
<P>
Πρέπει να έχουμε κατά νου ότι η πληροφόρηση του κοινού είναι σημαντική προκειμένου να έχουμε την εμπιστοσύνη του, και η γαλάζια σημαία κέρδισε αυτή την εμπιστοσύνη: πρέπει να είμαστε προσεκτικοί να μην την καταστρέψουμε. Είμαι ικανοποιημένος που δεν επιλέξαμε τις πολύχρωμες σημαίες. Συμπεραίνω ότι δεν πρόκειται να συζητήσουμε για τα χαμογελαστά πρόσωπα· αν καταλήξουμε με το ευτυχισμένο, χαμογελαστό πρόσωπο της κ. Wällstrom να κοιτάζει αφ’ υψηλού την παραλία του Μπράιτον, είμαι βέβαιος ότι αυτό θα είναι ευλογία για το ανθρώπινο γένος, ωστόσο πρέπει να συνυπάρχει με τη γαλάζια σημαία.
<P>
Τέλος, το ζήτημα της ραδιενέργειας δεν έχει ίσως σχέση με αυτό το μέτρο, όπως υποδεικνύει μία από τις τροπολογίες. Υπάρχουν σε τελική ανάλυση πετρώματα με φυσική ραδιενέργεια κοντά στις παραλίες και δεν θέλουμε να αναγκάσουμε τον κόσμο να πηγαίνει για μπάνιο με έναν μετρητή Geiger στο μαγιό, ή να φορά μαγιό που γίνονται μαύρα όταν έρθουν σε επαφή με ραδιενέργεια! 
<SPEAKER ID="73" LANGUAGE="" NAME="Stihler (PSE )." AFFILIATION="(ΕΝ)">
<P>
   – Θα ήθελα να επικεντρωθώ σε μια σημαντική τροπολογία που αναφέρθηκε σε αυτή τη συζήτηση, ήτοι την τροπολογία αριθ. 19 για τη συμμόρφωση και τον έλεγχο της παροδικής μόλυνσης. Είναι ιδιαίτερα σημαντική για μένα, ως εκπρόσωπο της Σκωτίας σε αυτό το Σώμα.
<P>
Στα νοτιοδυτικά της Σκωτίας, οι λεκάνες απορροής των ποταμών Irvine και Aire είναι ιδιαίτερα ευαίσθητες κατά τη διάρκεια περιόδων έντονων βροχοπτώσεων –στις ξαφνικές νεροποντές κατά τη διάρκεια των καλοκαιρινών μηνών, για παράδειγμα– και εκείνες τις λίγες, σπάνιες μέρες δεν πληρούν τις μικροβιολογικές προδιαγραφές για ικανοποιητική ποιότητα. Αυτό δεν σημαίνει ότι οι παραλίες της Βρετανίας είναι εστίες μόλυνσης. Σημαίνει ότι χρειαζόμαστε ευελιξία στη μέτρηση και τη δειγματοληψία ώστε να αντιμετωπίσουμε αυτά τα φυσικά περιστατικά.
<P>
Η τροπολογία αριθ. 19 εισάγει ένα σύστημα διαχείρισης που αποτελείται από δύο μέρη. Σκοπός του είναι να ευθυγραμμίσει την πρόταση της Επιτροπής με την προσέγγιση που υιοθετήθηκε στις κατευθυντήριες γραμμές της Παγκόσμιας Οργάνωσης Υγείας για τις δραστηριότητες αναψυχής. Οι κατευθυντήριες γραμμές αναγνωρίζουν ότι οι αυστηρότεροι κανόνες που προτείνει η ΠΟΥ θα παραβιάζονται σε ορισμένες περιπτώσεις, π.χ. έντονη βροχόπτωση, και περιλαμβάνουν προβλέψεις για μείωση των δειγμάτων κατά τη διάρκεια αυτών των περιόδων, με την προϋπόθεση ότι θα ληφθούν μέτρα διαχείρισης για την προστασία των λουόμενων.
<P>
Η τροπολογία ενθαρρύνει τις αρχές να λάβουν προληπτικά μέτρα όπου είναι δυνατόν για την προστασία των λουόμενων από την έκθεση στη μόλυνση. Το Συμβούλιο των Ευρωπαϊκών Δήμων και Περιφερειών έχει επίσης υποστηρίξει την τροπολογία αριθ. 19, και η τοπική κυβέρνηση θέλει να δει την ποιότητα των υδάτων κολύμβησης να βελτιώνεται εισάγοντας μεγαλύτερη ευελιξία στους κανόνες για τα ύδατα κολύμβησης. 
<SPEAKER ID="74" LANGUAGE="DA" NAME="Andersen (EDD )." AFFILIATION="Escherichia coli">
<P>
   – Κύριε Πρόεδρε, η πρόταση της Επιτροπής περιλαμβάνει ορισμένα καλά σημεία με τη μορφή αυστηρότερων όρων όσον αφορά το βακτηριδιακό περιεχόμενο, με ανώτερο όριο τα 500 ανά 100 ml και 200 ανά 100 ml. Η συχνότητα δειγματοληψίας που συστήνει η Επιτροπή, ωστόσο, δεν είναι επαρκής και είναι κατώτερη των υφιστάμενων ρυθμίσεων στη Δανία. Η περίοδος κολύμβησης έχει οριστεί στους τρεις μήνες στη Δανία. Η πρόταση της Επιτροπής σημαίνει ότι ο αριθμός των δειγμάτων που λαμβάνονται κάθε περίοδο πέφτει από τα δέκα στα δύο. Στην αναζήτηση καθαρών υδάτων κολύμβησης, θα σημαίνει σίγουρα λιγότερη ασφάλεια.
<P>
Με ικανοποίηση, ωστόσο, παρατηρώ ότι αρκετές από τις τροπολογίες που κατάθεσε ο Φιλελεύθερος εισηγητής, κ. Maaten, εξαφανίστηκαν από την Επιτροπή Περιβάλλοντος, Δημόσιας Υγείας και Πολιτικής των Καταναλωτών κατά τη διάρκεια της συζήτησης. Ευτυχώς εξαφανίστηκε η χαριτωμένη πρόταση του κ. Maaten για τους ορισμούς των κολυμβητών και των υδάτων κολύμβησης και μια πολύχρωμη γκάμα σημαιών διακοσμημένων με αστέρια στην παραλία. Σώζεται έτσι το Κοινοβούλιο από το να γίνει ακόμη περισσότερο περίγελως στα μάτια του κοινού.
<P>
Η έκθεση του εισηγητή προκάλεσε 124 συμπληρωματικές τροπολογίες από τους συναδέλφους βουλευτές στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, αλλά το πλήθος των τροπολογιών στην πρόταση του κ. Maaten δείχνει επίσης πώς μπορεί μια πολιτική ομάδα να αναλώσει άσκοπα μεγάλο μέρος του χρόνου των βουλευτών. Δεν μπορώ να υποστηρίξω την πρόταση του εισηγητή να συμπεριληφθούν άλλες δραστηριότητες αναψυχής στον ορισμό του πλαισίου για την οδηγία για τα ύδατα κολύμβησης. 
<SPEAKER ID="75" LANGUAGE="ES" NAME="García-Orcoyen Tormo (PPE-DE )." AFFILIATION="">
<P>
   – Κύριε Πρόεδρε, είναι προφανές ότι η αυξανόμενη κινητικότητα των Ευρωπαίων, ο τουρισμός και, ας το παραδεχτούμε, η συνήθεια της κολύμβησης είχαν ως αποτέλεσμα οι παραλίες της Ευρώπης, οι παραλίες της χώρας μου, της Ισπανίας, οι οποίες 50 χρόνια πριν ήταν μισοάδειες, να έχουν τώρα γεμίσει. Και όχι μόνο από τουρίστες: οι ίδιοι οι ντόπιοι κολυμπούν στις παραλίες τους, κάτι που δεν έκαναν 50 χρόνια πριν.
<SPEAKER ID="76" LANGUAGE="" NAME="" AFFILIATION="Αντιπροέδρου">
<SPEAKER ID="77" LANGUAGE="SV" NAME="Sandberg-Fries (PSE )." AFFILIATION="">
<P>
Αξίζει επίσης να σημειωθεί ότι η οδηγία δεν λαμβάνει υπόψη τις εξαιρετικά ποικίλες συνθήκες που ισχύουν στα διάφορα κράτη μέλη. Στη Σουηδία έχουμε, για παράδειγμα, 1 932 μίλια ακτών και 95 700 λίμνες με επιφάνεια μεγαλύτερη του ενός εκταρίου. Επιπλέον, έχουμε το νομικό δικαίωμα της πρόσβασης σε ιδιωτική περιοχή, πράγμα που καταρχήν σημαίνει ότι όλοι οι κάτοικοι της χώρας έχουν πρόσβαση σε αυτά τα ύδατα κολύμβησης.
<P>
Υποστήριξη της τροπολογίας αριθ. 76 σημαίνει αποδοχή ενός απλού, σαφούς και, επίσης, νομικά ασφαλούς ορισμού. Ούτε πρέπει να υπάρχει αρνητική επίδραση στα κράτη μέλη στα οποία οι βασικές συνθήκες είναι διαφορετικές από ό,τι στις χώρες της βόρειας Ευρώπης. Θα πρέπει, συνεπώς, να είναι δυνατόν να εφαρμοστεί η οδηγία σε όλη την ΕΕ. 
<SPEAKER ID="78" LANGUAGE="" NAME="Wallström," AFFILIATION="Επιτροπή.">
<P>
Καταρχάς, ευχαριστώ τους βουλευτές για τα σχόλιά τους, τα οποία ερμηνεύω ως στήριξη της βασικής φιλοσοφίας και διάρθρωσης της πρότασης. Πράγματι, τόσο το Κοινοβούλιο όσο και το Συμβούλιο επιβεβαίωσαν τη στήριξή τους στη διαπραγμάτευση του έκτου περιβαλλοντικού προγράμματος δράσης το 2002. Ευχαριστώ επίσης τους βουλευτές που δεν έθεσαν υπό αμφισβήτηση τα υγειονομικά πρότυπα που προτείνει η Επιτροπή.
<P>
Η Επιτροπή δεν μπορεί να δεχτεί τη συρρίκνωση του πεδίου εφαρμογής της οδηγίας μέσω των τροπολογιών αριθ. 5 ή 76. Αυτό που έχει σημασία είναι η σπουδαιότητα μιας τοποθεσίας κολύμβησης για μια τοπική κοινότητα. Οι άνθρωποι στις βόρειες ή τις μη τουριστικές περιοχές έχουν και αυτοί το δικαίωμα να κολυμπούν με ασφάλεια. Η Επιτροπή, ως εκ τούτου, αποδοκιμάζει τη συρρίκνωση του ορισμού των υδάτων κολύμβησης στις περιοχές όπου συχνάζουν περισσότεροι από 100 κολυμβητές ημερησίως και τον περιορισμό των θαλάσσιων αθλημάτων σε απόσταση μεγαλύτερη των 100 μέτρων από την ακτή.
<P>
Αν και η Επιτροπή εκτιμά ότι πολλοί βουλευτές του ΕΚ προσπάθησαν να βελτιώσουν την ολοκλήρωση της οδηγίας πλαίσιο για τα ύδατα με την οδηγία για τα ύδατα κολύμβησης, δεν μπορεί να συμφωνήσει με όλες τις σχετικές τροπολογίες. Οι τροπολογίες αριθ. 3, 4, 16, 21 και 33 δεν μπορούν να γίνουν δεκτές, διότι δημιουργούν περιττές επαναλήψεις μεταξύ των δύο οδηγιών. Η ικανοποιητική χημική ποιότητα καλύπτεται ήδη από την οδηγία πλαίσιο για τα ύδατα και δεν χρειάζεται να επαναληφθεί εδώ. Σε ορισμένες περιπτώσεις, τα ύδατα μπορεί να είναι εξαιρετικής ποιότητας για κολύμβηση χωρίς να έχουν ικανοποιητική οικολογική ποιότητα.
<P>
Εντούτοις, η Επιτροπή κάνει καταρχήν δεκτή την τροπολογία αριθ. 32, που επεκτείνει την ταυτότητα των υδάτων κολύμβησης προσθέτοντας στοιχεία όπως τα υδρολογικά χαρακτηριστικά σε σχέση με την οδηγία πλαίσιο για τα ύδατα. Ωστόσο, πρέπει να έχουμε κατά νου ότι οι κλίμακες των δύο οδηγιών είναι πολύ διαφορετικές. Η οδηγία πλαίσιο για τα ύδατα εφαρμόζεται στις κοιλάδες των ποταμών, ενώ η οδηγία για τα ύδατα κολύμβησης έχει ένα πολύ τοπικό πεδίο εφαρμογής.
<P>
Η Επιτροπή πιστεύει ότι η βάση για την καλή διαχείριση των υδάτων κολύμβησης μπορεί να βρεθεί σε μια πολύ καλά τεκμηριωμένη και ενημερωμένη ταυτότητα των υδάτων κολύμβησης. Η Επιτροπή δεν μπορεί, συνεπώς, να δεχτεί τροπολογίες όπως η αριθ. 43 και η αριθ. 44, που μειώνουν τη γνώση και τον έλεγχο των υδάτων κολύμβησης.
<P>
Η Επιτροπή επικροτεί τις τροπολογίες αριθ. 8, 11, 14, 17, 18, 20, 34, 35 και 36 όσον αφορά τη διαχείριση των υδάτων κολύμβησης, τη συμμετοχή και την πληροφόρηση του κοινού. Ωστόσο, η Επιτροπή θα προτιμούσε να αφήσει στην επικουρικότητα την επιλογή των συμβόλων και των λογότυπων που θα απεικονίζουν την ποιότητα των υδάτων κολύμβησης και, επομένως, δεν επιθυμεί να κάνει δεκτές τις τροπολογίες αριθ. 21 και 27.
<P>
Όσον αφορά την τροπολογία αριθ. 19, θα ήθελα να πω τα ακόλουθα: η Επιτροπή είναι ανοικτή σε έναν ορισμένο βαθμό ευελιξίας για τα ύδατα κολύμβησης που έχουν προβλέψιμη και εύκολα αντιμετώπιση βραχυπρόθεσμη ρύπανση. Ωστόσο, η ευελιξία δεν πρέπει να υπονομεύει την αξιοπιστία της οδηγίας. Τα ύδατα κολύμβησης που χαρακτηρίζονται από περιστασιακά και βραχυχρόνια περιστατικά πρέπει να γνωστοποιούνται στο κοινό. Είναι επίσης σημαντικό για την αξιολόγηση των τοποθεσιών κολύμβησης της ΕΕ να μην παραμένουν τα ύδατα κολύμβησης σε συμφωνία με την οδηγία, αν η μόλυνση δεν έχει ούτε εντοπιστεί ούτε ελεγχθεί κατάλληλα. Όσον αφορά την τροπολογία αριθ. 19, η Επιτροπή απορρίπτει τα επίπεδα που προτείνει η παράγραφος 2, τον απεριόριστο αποκλεισμό δειγμάτων στην παράγραφο 3α) και τη σχεδόν άνευ όρων συμμόρφωση που προτείνεται στην παράγραφο 5.
<P>
Φοβάμαι ότι ορισμένες τροπολογίες αποβλέπουν στην αύξηση των κινδύνων που αντιμετωπίζουν οι άνθρωποι όταν κολυμπούν. Οι τροπολογίες αριθ. 62 και 66 αυξάνουν και οι δύο τους κινδύνους ασθένειας από 5% σε 9%.
<P>
Η Επιτροπή γνωρίζει την ανάγκη προσαρμογής της νομοθεσίας στην τεχνική και επιστημονική πρόοδο και χαιρετίζει τις τροπολογίες αριθ. 28, 29 και 30 σχετικά με την αναθεώρηση και την προσαρμογή της οδηγίας. Σε αυτό το πλαίσιο, η Επιτροπή μόλις δημοσίευσε πρόσκληση υποβολής προτάσεων στο πλαίσιο του Έκτου Προγράμματος Πλαισίου για έργα σχετικά με τις τεχνικές ανίχνευσης ιών στα ύδατα κολύμβησης.
<P>
Εν κατακλείδι, η Επιτροπή μπορεί να δεχτεί, σε μεγαλύτερο ή μικρότερο βαθμό, 32 τροπολογίες από τις 76 που έχουν κατατεθεί. Προσβλέπω, συνεπώς, στα αποτελέσματα της αυριανής ψηφοφορίας.
<P>
Θα ήθελα να ολοκληρώσω εκφράζοντας τις ευχαριστίες μου στον εισηγητή, κ. Maaten. 
<SPEAKER ID="79" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="80" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0290/2003) του κ. Guido Sacconi, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Συμβουλίου που αφορά τον μηχανισμό παρακολούθησης των εκπομπών αερίων που συμβάλλουν στο φαινόμενο του θερμοκηπίου στην Κοινότητα και την εφαρμογή του πρωτοκόλλου του Κυότο (COM(2003) 51 – C5-0031/2003 – 2003/0029(COD)). 
<SPEAKER ID="81" LANGUAGE="" NAME="Wallström," AFFILIATION="Επιτροπή.">
<P>
     Κύριε Πρόεδρε, αξιότιμοι βουλευτές, απευθύνομαι σήμερα σε εσάς γνωρίζοντας ότι έχουμε ενώπιόν μας μια συμβιβαστική δέσμη προτάσεων που στοχεύει να εξασφαλίσει μια συμφωνία κατά την πρώτη ανάγνωση. Η σωστή παρακολούθηση των εκπομπών αερίων που συμβάλλουν στο φαινόμενο του θερμοκηπίου είναι καθοριστική για να αποκτήσουμε μια γενική εικόνα του πόσο αποτελεσματικές είναι οι πολιτικές της ΕΕ στη μείωση των εκπομπών αερίων που συμβάλλουν στο φαινόμενο του θερμοκηπίου και τι άλλο χρειάζεται να γίνει για να επιτευχθούν οι στόχοι του Κυότο. Η απόφαση αυτή είναι ένα σημαντικό περαιτέρω βήμα στην εφαρμογή του πρωτοκόλλου του Κυότο και για να εξασφαλιστεί ότι η Κοινότητα τηρεί όλες τις δεσμεύσεις της στο πλαίσιο του πρωτοκόλλου. Επιτρέψτε μου να εκφράσω τις ευχαριστίες μου στον εισηγητή, κ. Sacconi, και τους συναδέλφους του στο Ευρωπαϊκό Κοινοβούλιο, που εργάστηκαν σκληρά προκειμένου να επιτευχθεί συμφωνία για την απόφαση αυτή κατά την πρώτη ανάγνωση.
<SPEAKER ID="82" LANGUAGE="IT" NAME="Sacconi (PSE )," AFFILIATION="εισηγητής">
<P>
   . – Κύριε Πρόεδρε, από το 1992, η διεθνής κοινότητα, ή τουλάχιστον μεγάλο μέρος της, αντιδρά και αγωνίζεται εναντίον μιας από τις σημαντικότερες οικολογικές και οικονομικές προκλήσεις που αντιμετωπίζει η ανθρωπότητα: την αλλαγή του κλίματος. Γνωρίζουμε ότι αποτελεί το σημαντικότερο θέμα σε παγκόσμιο επίπεδο στον τομέα της βιωσιμότητας του περιβάλλοντος και έχει καταστροφικές συνέπειες, όχι μόνο για το κλίμα, αλλά και για τα οικοσυστήματα και τα είδη της πανίδας.
<P>
Η Ένωση απεδέχθη την πρόκληση τον Μάιο του 2002, με την κύρωση του Πρωτοκόλλου του Κυότο, αποδεικνύοντας έτσι ότι η καταπολέμηση των κλιματικών αλλαγών αποτελεί μια από τις στρατηγικές της προτεραιότητες. Με την απόφαση κύρωσης του Πρωτοκόλλου, τα κράτη μέλη συμφώνησαν να συμμορφωθούν από κοινού με τις υποχρεώσεις που προβλέπει. Προκειμένου η Κοινότητα να κατορθώσει στο σύνολό της να συμμορφωθεί προς τις νομικά δεσμευτικές δεσμεύσεις της σε διεθνές επίπεδο, ενέκριναν διάφορους στόχους επί θεμάτων περιορισμού και μείωσης των εκπομπών στο κάθε κράτος μέλος. Τα κράτη μέλη συνεχίζουν, κατά συνέπεια, να είναι υπεύθυνα για την ανακοίνωση των στοιχείων που αφορούν τις ετήσιες εκπομπές.
<P>
Με την αυριανή ψήφο, τα κράτη μέλη θα υποχρεούνται έως τις 15 Ιανουαρίου κάθε έτους να υπολογίζουν και να αναφέρουν στην Επιτροπή τα πραγματικά και τα εκτιμώμενα στοιχεία για τις εκπομπές αερίων, που θα επιτρέπουν την αξιολόγηση της πραγματικής προόδου, καθώς και την προετοιμασία των ετήσιων εκθέσεων εκ μέρους της Κοινότητας, βάσει των υποχρεώσεων που ανελήφθησαν σε διεθνές επίπεδο.
<P>
Οι περιορισμένες τροποποιήσεις που επέφερε ο εισηγητής στην προτεινόμενη νομοθεσία είχαν ως στόχο να καταστεί ο μηχανισμός ακόμη περισσότερο δεσμευτικός και αποτελεσματικός, λαμβάνοντας ιδίως υπόψη τα τελευταία, όχι πολύ ενθαρρυντικά, στοιχεία βάσει των οποίων για δεύτερη συνεχή χρονιά καταγράφεται αύξηση των εκπομπών αερίων που προκαλούν το φαινόμενο του θερμοκηπίου στην Ευρωπαϊκή Ένωση. Όπως είπε ήδη η κ. Wallström, στις ανεπίσημες διαπραγματεύσεις που διεξήχθησαν με το Συμβούλιο και την Επιτροπή, μετά τη γνωμοδότηση της Επιτροπής Περιβάλλοντος, Δημόσιας Υγείας και Πολιτικής των Καταναλωτών, επετεύχθη επί των προτεινόμενων τροπολογιών –18 τροπολογίες για την ακρίβεια– συμφωνία η οποία ενσωμάτωσε ουσιαστικά ακόμη και τις πιο σημαντικές από πολιτική άποψη τροπολογίες μας, όπως εκείνες που αφορούσαν τον αναγκαστικά και υποχρεωτικά συμπληρωματικό χαρακτήρα της προσφυγής στους ευέλικτους μηχανισμούς σε σχέση με τα σχέδια εσωτερικής δράσης που πρέπει να εκπονήσει και να προωθήσει κάθε κράτος μέλος για την επίτευξη των στόχων μείωσης των αερίων που προκαλούν το φαινόμενο του θερμοκηπίου.
<SPEAKER ID="83" LANGUAGE="FR" NAME="Vlasto (PPE-DE )," AFFILIATION="συντάκτρια της γνωμοδότησης της Επιτροπής Βιομηχανίας, Εξωτερικού Εμπορίου, Έρευνας και Ενέργειας.">
<P>
Εφιστώ, ωστόσο, την προσοχή των συναδέλφων σε ένα συγκεκριμένο σημείο, την ελαστικότητα που προβλέπεται από το πρωτόκολλο του Κυότο σχετικά με τον καθορισμό του έτους αναφοράς για την παρακολούθηση ορισμένων αερίων. Πρέπει να απομακρυνθούμε από την πρόταση της Επιτροπής, η οποία προτείνει το 1990 σαν μοναδικό έτος αναφοράς, και να στηριχθούμε στο πρωτόκολλο, περιμένοντας να δούμε τις τροπολογίες που ενδέχεται να κατατεθούν, όπως ειπώθηκε προ ολίγου. Πέρα από αυτό, ενθαρρύνω ολόψυχα τους συναδέλφους να υπερψηφίσουν αυτό το κείμενο, το οποίο παρέχει ένα λογικό νομικό πλαίσιο και ένα ενδεδειγμένο χρονοδιάγραμμα, συνδυάζοντας την ελαστικότητα με την αποτελεσματικότητα. 
<SPEAKER ID="84" LANGUAGE="FI" NAME="Korhola (PPE-DE )." AFFILIATION="">
<P>
   – Κύριε Πρόεδρε, καταρχάς θα ήθελα να ευχαριστήσω τον συνάδελφο Guido Sacconi για την καλή συνεργασία κατά την εκπόνηση της υπό εξέτασιν έκθεσης. Το γεγονός ότι, εάν όλα πάνε κατ’ ευχήν, θα μπορούσαμε να καταλήξουμε σε απόφαση για την οδηγία ήδη από την πρώτη ανάγνωση, αποδεικνύει ότι η Ευρωπαϊκή Ένωση επιθυμεί πραγματικά να εργαστεί για τη μείωση των κλιματικών αλλαγών. Η συνεργασία ανάμεσα στην Επιτροπή, το Συμβούλιο και το Κοινοβούλιο ήταν άψογη, και πιστεύω ότι η προσωπική συνδρομή του συνάδελφου Sacconi στην προσπάθεια υπήρξε σημαντική.
<P>
Το αποκαλούμενο συμβιβαστικό κείμενο, στο οποίο κατέληξαν ο εισηγητής, οι σκιώδεις εισηγητές του Κοινοβουλίου και το Συμβούλιο, προβλέπει ότι τα κράτη μέλη θα πρέπει να θεσπίσουν το συντομότερο δυνατόν, και οπωσδήποτε μέχρι το τέλος του 2005, εθνικά μητρώα για την εκτίμηση των εκπομπών αερίων ανθρωπογενούς προέλευσης που προκαλούν το φαινόμενο του θερμοκηπίου από την πηγή τους. Η τήρηση των συμβάσεων του Κυότο –τόσο η θέσπιση απόλυτων στόχων όσο και η εποπτεία της επίτευξής τους– εξαρτάται, βεβαίως, σε μεγάλο βαθμό από τον τρόπο που θα λειτουργεί το μητρώο. Είναι πράγματι λυπηρό ότι δεν υπάρχουν εγγυήσεις για τη διαθεσιμότητά του την περίοδο που θα αρχίσει να υλοποιείται στα κράτη μέλη η πρώτη φάση της εμπορίας εκπομπών. Οι 48 συνολικά τροπολογίες που περιέχει το συμβιβαστικό κείμενο πρέπει να εγκριθούν στην αυριανή ψηφοφορία, προκειμένου τα κράτη μέλη να ξεκινήσουν άμεσα τις προετοιμασίες για την εφαρμογή του μητρώου σε εθνικό επίπεδο.
<SPEAKER ID="85" LANGUAGE="" NAME="De Rossa (PSE )." AFFILIATION="(ΕΝ)">
<SPEAKER ID="86" LANGUAGE="FR" NAME="Caudron (GUE/NGL )." AFFILIATION="">
<P>
Επαινώ, επίσης, την Ευρωπαϊκή Επιτροπή, η οποία μας προτείνει έναν πιο δεσμευτικό μηχανισμό εφαρμογής των υποχρεώσεων που αναλάβαμε στο Κυότο το 1997. Προς υπενθύμιση, το Πρωτόκολλο, που υιοθετήθηκε το ίδιο έτος και επικυρώθηκε από την Ευρωπαϊκή Ένωση το 2002, επιβάλλει στα συμβαλλόμενα μέρη στόχους σχετικά με τα επίπεδα εκπομπών που πρέπει να επιτευχθούν έως το 2012: μείωση κατά 8%. Μένει φυσικά να διευκρινιστεί η ημερομηνία αναφοράς για τη μέτρηση αυτής της μείωσης, χωρίς να τεθούν σε μειονεκτική θέση εκείνες οι χώρες που ξεκίνησαν νωρίτερα από τις άλλες τις προσπάθειές τους σε σχέση με αυτό το ζήτημα.
<P>
Οι τελευταίες μελέτες ως τώρα μας δείχνουν ότι, δυστυχώς, οι συνολικές εκπομπές έχουν αρχίσει να αυξάνονται από το 2000 και, εάν δώσουμε βάση στις προβλέψεις του Ευρωπαϊκού Οργανισμού Περιβάλλοντος για το 2001, οι συνολικές εκπομπές στην Ευρωπαϊκή Ένωση των έξι αερίων που θεωρούνται υπεύθυνα για τη συνολική κλιματική αλλαγή ήταν αυξημένες κατά 1% σε σχέση με το 2000.
<P>
Αυτό αποδεικνύει ότι πρέπει να γίνει αυστηρότερο το νομικό μέσο παρακολούθησης που τέθηκε σε εφαρμογή στους κόλπους της Ευρωπαϊκής Ένωσης μέσω της απόφασής της του 1993, και αυτός είναι ο στόχος της πρότασης που τελεί σήμερα υπό μελέτη και συζήτηση. Στην πρόταση αυτή επιβεβαιώνεται ότι τα κράτη μέλη είναι το καθένα ατομικά υπεύθυνο για τους όρους της συμμετοχής του στον μηχανισμό του Κυότο. Πρόκειται για μια σωστή προσέγγιση, αρκεί να εξασφαλιστεί καλός συντονισμός και πραγματικός έλεγχος.
<SPEAKER ID="87" LANGUAGE="" NAME="Fitzsimons (UEN )." AFFILIATION="(ΕΝ)">
<P>
   – Κύριε Πρόεδρε, χαιρετίζω την πρόταση να επιλεγεί το 1990 ως έτος αναφοράς. Είναι σημαντικό να αναγνωρίσουμε τις τρομερές προσπάθειες που κατέβαλαν η Γαλλία και η Φινλανδία για να μειώσουν τις εκπομπές τους αερίων που συμβάλλουν στο φαινόμενο του θερμοκηπίου μεταξύ του 1990 και του 1995.
<P>
Η παρούσα πρόταση αντικαθιστά τον μηχανισμό που εφαρμόζεται από το 1993 για την παρακολούθηση των εκπομπών αερίων που συμβάλλουν στο φαινόμενο του θερμοκηπίου και την αξιολόγηση της προόδου προς την εκπλήρωση των δεσμεύσεων σε σχέση με αυτές τις εκπομπές. Οι προτάσεις αυτές αντικατοπτρίζουν τις υποχρεώσεις όσον αφορά την ανακοίνωση των πληροφοριών των Συμφωνιών του Μαρακές στο Πρωτόκολλο του Κυότο, συμπεριλαμβανομένης της χρήσης ευέλικτων μηχανισμών και μητρώων.
<P>
Είναι σημαντικό να εξασφαλιστεί ότι διατίθενται περισσότερες πληροφορίες όσον αφορά τα επίπεδα εκπομπών από το εσωτερικό των κρατών μελών της Ένωσης. Συμφωνούμε όλοι όσον αφορά τη σημασία της συμμόρφωσης με το πρωτόκολλο του Κυότο για τις κλιματικές αλλαγές. Η μέση θερμοκρασία της γης αυξήθηκε γύρω στους 0,06o βαθμούς Κελσίου στη διάρκεια του 20ου αιώνα. Ολοένα και πιο ισχυρές αποδείξεις δείχνουν ότι το μεγαλύτερο μέρος της αύξησης της θερμοκρασίας του πλανήτη τα τελευταία 50 χρόνια οφείλεται στις ανθρώπινες δραστηριότητες. Οι δραστηριότητες αυτές σχετίζονται με την καύση των ορυκτών καυσίμων και την αποψίλωση των δασών, που προξένησαν εκπομπές διοξειδίου του άνθρακα και άλλων αερίων που συμβάλλουν στο φαινόμενο του θερμοκηπίου.
<P>
Η Ευρωπαϊκή Ένωση εφαρμόζει το ευρωπαϊκό πρόγραμμα για τις κλιματικές αλλαγές, που θα εξασφαλίσει ότι η Ένωση θα επιτύχει μείωση κατά 8% των εκπομπών αερίων μεταξύ του 2008 και του 2012, το οποίο αποτελεί την πολιτική μας δέσμευση στο πλαίσιο του πρωτοκόλλου του Κυότο.
<P>
Συγχαίρω τον κ. Sacconi για την έκθεσή του. 
<SPEAKER ID="88" LANGUAGE="" NAME="Doyle (PPE-DE )." AFFILIATION="(ΕΝ)">
<P>
   – Κύριε Πρόεδρε, επιτρέψτε μου να ξεκινήσω αναγνωρίζοντας τη μακροχρόνια συμβολή του συναδέλφου μου, κ. Moreira Da Silva, στην οδηγία για το εμπόριο εκπομπών αερίων που συμβάλλουν στο φαινόμενο του θερμοκηπίου, και σε όλα τα ζητήματα που σχετίζονται με το πρωτόκολλο του Κυότο. Εκλήθη να υπηρετήσει στην πορτογαλική κυβέρνηση. Θα μας λείψει, και ιδιαίτερα η εμπειρογνωμοσύνη του στον εν λόγω τομέα.
<P>
Η κατάσταση της Ιρλανδίας όσον αφορά τους στόχους του Κυότο είναι, για να είμαστε ειλικρινείς, αρκετά ζοφερή. Στην Ιρλανδία προσφέρθηκαν τα επίπεδα του 1990, συν 13%. Την τελευταία φορά που κοιτάξαμε τις μετρήσεις, οι εκπομπές ήταν ήδη στα επίπεδα του 1990, συν 22%. Πληροφορούμαι ότι ο μέσος όρος της ΕΕ έχει αυξηθεί σήμερα κατά 1% περίπου. Η Ιρλανδία έχει να κάνει πολλά στον συγκεκριμένο τομέα, και οτιδήποτε μπορεί να μας βοηθήσει να συγκεντρωθούμε και να αποδώσουμε –όπως πρέπει να κάνουμε ως έθνος– είναι ευπρόσδεκτο. Χαιρετίζω την πρόταση που εξετάζουμε σήμερα εδώ. 
<SPEAKER ID="89" LANGUAGE="" NAME="Wallström," AFFILIATION="Επιτροπή.">
<SPEAKER ID="90" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="91" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0296/2003) του κ. Bernd Lange, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 97/68/ΕΚ για την προσέγγιση των νομοθεσιών των κρατών μελών σχετικά με τα ληπτέα μέτρα κατά της εκπομπής αερίων και σωματιδιακών ρύπων προερχόμενων από κινητήρες εσωτερικής καύσης που τοποθετούνται σε μη οδικά κινητά μηχανήματα (COM(2002) 765 – C5-0636/2002 – 2002/0304(COD)). 
<SPEAKER ID="92" LANGUAGE="EN" NAME="Wallström," AFFILIATION="Επιτροπή.">
<P>
     Κύριε Πρόεδρε, αξιότιμοι βουλευτές, καταρχάς επιτρέψτε μου να συγχαρώ τον εισηγητή, κ. Lange, για την ποιότητα της εργασίας του σε αυτό το τεχνικά περίπλοκο θέμα. Αυτή η πρόταση αποτελεί μέρος των συνεχιζόμενων προσπαθειών της Επιτροπής να μειώσει τις εκπομπές αερίων και να βελτιώσει την ποιότητα του αέρα προκειμένου να προστατεύσει το περιβάλλον και την υγεία των πολιτών μας.
<P>
Ο στόχος αυτής της πρότασης είναι να ενισχύσει τα πρότυπα για τις εκπομπές των μη οδικών εφαρμογών υπό το πρίσμα των τεχνολογικών ενισχύσεων και της συμβολής του τομέα στις εκπομπές στον αέρα. Η πρόταση αποσκοπεί επίσης στην επέκταση του πεδίου της παρούσας οδηγίας 97/68 ώστε να συμπεριλάβει τους κινητήρες πλοίων εσωτερικής ναυσιπλοΐας.
<SPEAKER ID="93" LANGUAGE="DE" NAME="Lange (PSE )," AFFILIATION="εισηγητής">
<SPEAKER ID="94" LANGUAGE="NL" NAME="Wiersma (PSE )," AFFILIATION="συντάκτης της γνωμοδότησης της Επιτροπής Περιφερειακής Πολιτικής, Μεταφορών και Τουρισμού">
<P>
Περιττό να πούμε ότι και η εναρμόνιση πρέπει να εξεταστεί σε παγκόσμιο επίπεδο. Πρόκειται για μια αγορά ενός συγκεκριμένου είδους μηχανήματος, κάτι το οποίο επίσης εξετάστηκε στην έκθεση. Η Επιτροπή Περιφερειακής Πολιτικής, Μεταφορών και Τουρισμού υποστηρίζει την ουσία των προτάσεων του εισηγητή και είμαστε, καταρχήν, υπέρ του να συμπεριληφθούν στην έκθεση περιβαλλοντικά πρότυπα για τα μηχανήματα πετρελαίου, δηλαδή τους πετρελαιοκινητήρες που χρησιμοποιούνται στις σιδηροδρομικές μεταφορές με ισχύ πέραν των 560 KW. Από αυτή την άποψη, θα πρέπει να ισχύσει και εδώ ο κανόνας που ισχύει αλλού, δηλαδή ότι δίνεται επαρκής χρόνος στον κλάδο ώστε, σε συνδυασμό με τις τεχνολογικές εξελίξεις, να προχωρήσει τις απαραίτητες καινοτομίες. Με λίγα λόγια, μπορώ να πω, εξ ονόματος της Επιτροπής Περιφερειακής Πολιτικής, Μεταφορών και Τουρισμού, ότι οι προτάσεις του κ. Lange αποτελούν βήμα προς τη σωστή κατεύθυνση. 
<SPEAKER ID="95" LANGUAGE="EN" NAME="Callanan (PPE-DE )." AFFILIATION="">
<P>
   – Κύριε Πρόεδρε, καταρχάς θα ήθελα να απονείμω εύσημα στον κ. Lange για το έργο που έχει επιτελέσει σε μια εξαιρετικά περίπλοκη τεχνικά πρόταση. Σίγουρα απέκτησε τη φήμη στην επιτροπή ότι διαθέτει εξαιρετικά καλή τεχνική γνώση του αντικειμένου του θέματος. Ακόμη και αν δεν συμφωνώ απαραίτητα με όλα τα συμπεράσματα στα οποία καταλήγει, χαιρετίζω όλο το έργο που έχει επιτελέσει και τη γνώση του επί του θέματος.
<P>
Ήμουν αντίθετος με πολλές από τις τροπολογίες που πρότεινε αρχικά ο κ. Lange στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, αλλά μπορώ να πω με μεγάλη μου χαρά ότι έκτοτε έχει εργαστεί εντατικά για να διαπραγματευτεί συμβιβασμούς με το Συμβούλιο, τη μεγάλη πλειοψηφία των οποίων θα χαρώ να προσυπογράψω.
<P>
Χαίρομαι που μπορώ να υποστηρίξω τώρα πολλούς από τους συμβιβασμούς που έχουν επιτευχθεί μέσω διαπραγματεύσεων. Το κείμενο είναι περισσότερο εναρμονισμένο με την προτεινόμενη φάση της Υπηρεσίας Προστασίας του Περιβάλλοντος των ΗΠΑ για τα όρια και τις ημερομηνίες. Το έγγραφο δηλώνει τώρα ότι το προτεινόμενο πακέτο οριακών τιμών θα πρέπει να εναρμονιστεί, όσο το δυνατόν περισσότερο, με τις εξελίξεις στις Ηνωμένες Πολιτείες ούτως ώστε να προσφέρεται στους κατασκευαστές μια παγκόσμια αγορά για την τεχνολογία των κινητήρων που αναπτύσσουν. Αυτή είναι μια προσέγγιση που υποστηρίζω ένθερμα. Το κείμενο αναβάλλει την ημερομηνία αναθεώρησης για το 2007, γεγονός που παρέχει περισσότερες ευκαιρίες να αποκτηθεί πρακτική εμπειρία με την τεχνολογία μετεπεξεργασίας πριν επιβεβαιωθούν οι φάσεις IIIB και IV.
<P>
Κατόπιν αυτού, δεν θα υποστηρίξω τις τροπολογίες αριθ. 71, 75, 82 και 89, που αφορούν τους κινητήρες αντικατάστασης, την ταξινόμηση βοηθητικών κινητήρων και τους κινητήρες που χρησιμοποιούνται για έργα συντήρησης ή κατασκευής. Καθώς η ειδική σιδηροδρομική τεχνολογία δεν έχει ακόμη, κατά τη γνώμη μου, εξελιχθεί ικανοποιητικά ώστε να πληροί τις απαιτήσεις των φάσεων 3 και 4, πιστεύω ότι δεν είναι δυνατό να καθιερωθεί παρά μόνο αν και όταν αυτές οι απαιτήσεις μπορέσουν να εκπληρωθούν.
<P>
Χαίρομαι για τη μεγάλη πλειοψηφία των συμβιβασμών που διαπραγματεύτηκε τόσο επιδέξια ο κ. Lange και θα ήθελα να επαινέσω το έργο που έχει επιτελέσει από αυτή την άποψη. 
<SPEAKER ID="96" LANGUAGE="EN" NAME="Bowe (PSE )." AFFILIATION="">
<P>
   – Κύριε Πρόεδρε, εξ ονόματος της Σοσιαλιστικής Ομάδας, θα ήθελα επίσης να συγχαρώ τον κ. Lange. Τις τελευταίες λίγες εβδομάδες, και κυριολεκτικά μόνος χωρίς βοήθεια, πέτυχε –και αυτό ήταν πραγματικά δύσκολο!– εξαιρετικά αποτελέσματα με το Συμβούλιο. Τώρα έχουμε μια συμφωνία στη δεύτερη ανάγνωση που πιθανότατα μπορούμε να υποστηρίξουμε όλοι. Με μια-δυο επιφυλάξεις, πιστεύω ότι ο κ. Callanan θα μπορέσει επίσης να ψηφίσει θετικά τα περισσότερα πράγματα, οπότε πιστεύω ότι έχουμε ένα πολύ καλό αποτέλεσμα.
<SPEAKER ID="97" LANGUAGE="NL" NAME="de Roo (Verts/ALE )." AFFILIATION="">
<P>
   – Συγχαρητήρια, κύριε Lange. Πριν από πέντε χρόνια, χρειαζόντουσαν τρεις αναγνώσεις για να επιτευχθεί ένα συγκεκριμένο αποτέλεσμα στο πρόγραμμα για το λάδι των αυτοκινήτων. Τώρα, και γι’ αυτό κοιτάζω τον κ. Bowe, επιτεύχθηκε συμφωνία με το Συμβούλιο μετά την πρώτη ανάγνωση. Εξαιρετικό!
<SPEAKER ID="98" LANGUAGE="DE" NAME="Florenz (PPE-DE )." AFFILIATION="">
<P>
   – Κύριε Πρόεδρε, κύριε Lange, έχουμε πράγματι κληρονομήσει μια ωραία παράδοση στον τομέα αυτό της ευρωπαϊκής νομοθεσίας. Έχουμε θεσπίσει κανονισμούς για τα αυτοκίνητα, τις μοτοσικλέτες, τα πλοία και τα μηχανοκίνητα πριόνια και τώρα είναι η σειρά των μη οδικών οχημάτων. Το Σώμα χαρακτηρίζεται από τη συνέχειά του, με την έννοια ότι δεν είναι ανάγκη να συμφωνεί κανείς με κάθε λέξη, αλλά κάθε φορά αντιμετωπίζουμε το ίδιο πρόβλημα. Η βιομηχανία που κατασκευάζει τα μηχανήματα λέει: “Θα το λύσουμε”. Εκείνοι που χρησιμοποιούν τα μηχανήματα θα πουν φυσικά: “Θεέ μου, θα περάσει πολύς καιρός προτού αποσβέσουμε την επένδυση”. Όλα αυτά είναι κατανοητά, και επομένως πιστεύω ότι ο συμβιβασμός στον οποίο καταλήξαμε είναι σωστός.
<P>
Ιδιαίτερα το γεγονός ότι συμβαδίζουμε με τους Αμερικανούς σημαίνει ότι είμαστε στον σωστό δρόμο όσον αφορά το δικό μας μερίδιο στη μείωση των στρεβλώσεων του ανταγωνισμού. Πιστεύω ακράδαντα ότι η μείωση των τιμών εκπομπών σε μια τόσο βιομηχανοποιημένη περιοχή όσο είναι η Ευρώπη είναι πιο ακριβή από ό,τι σε άλλες χώρες. Το πρόβλημά μας είναι απλό: υπάρχουν όλο και περισσότερα μηχανήματα. Μπορεί να γίνονται καθαρότερα, αλλά τα μηχανήματα συνολικά γίνονται όλο και περισσότερα, και έτσι η κατάσταση της περιβαλλοντικής ρύπανσης από τα καυσαέρια δεν είναι όσο ρόδινη θα θέλαμε. Αν και χαίρομαι που βρήκαμε έναν τρόπο να διευκολύνουμε σε κάποιο βαθμό τους σιδηροδρόμους, διαφαίνεται ακόμα ένας βαθμός αυστηρότητας, επομένως δύο ή τρεις τροπολογίες δεν με ικανοποιούν τόσο. Είναι σαφές, ωστόσο, ότι αν ο κόσμος θέλει, μακροπρόθεσμα, να χρησιμοποιεί αυτούς τους μεγάλους κινητήρες –οι οποίοι δεν είναι υπόθεση 80 ίππων, αλλά φτάνουν μεταξύ 600 και 1000 kW και έχουν ανάλογα μεγάλη παραγόμενη ισχύ– τότε θα πρέπει να βάλει το χέρι στην τσέπη. Πρέπει να αντιληφθεί ότι θα πρέπει να το κάνει στο μέλλον και πρέπει να προετοιμαστεί. Πιστεύω ότι είμαστε στον σωστό δρόμο. Αν μένει κάτι να διευθετηθεί, ο τραυματισμένος εισηγητής μας θα είναι σε θέση να το χειριστεί. 
<SPEAKER ID="99" LANGUAGE="DE" NAME="Schnellhardt (PPE-DE )." AFFILIATION="">
<P>
Μπορώ να πω στον κ. Lange ότι θα πρέπει να είμαστε μάλλον πιο προσεκτικοί εδώ, και ότι δεν θα πρέπει να επιτρέψουμε στους εαυτούς μας να παραπλανηθούν και να παρουσιάσουμε ειδικές τεχνικές λύσεις ως ιδιαίτερα αποτελεσματικές στη μείωση των εκπομπών ρύπων. Όχι μόνο πρέπει να περιορίσουμε τους ρύπους, αλλά και να μελετήσουμε τη μείωση του CO2 σύμφωνα με το Πρωτόκολλο του Κυότο. Ως προς αυτό, σίγουρα, θα πρέπει να βρεθεί συμβιβασμός, ούτως ώστε, ενώ προτρέπουμε για μείωση, να αναρωτιόμαστε εντούτοις συνεχώς σε ποιο βαθμό πρέπει να προσεγγίζουμε μόνο από αυτή την κατεύθυνση το πρόβλημα.
<P>
Μπορώ να συμφωνήσω με τον χαρακτηρισμό που πρότεινε ο εισηγητής, και θα πρέπει να συμφωνήσουμε σε αυτή τη σκληρή γραμμή. Θυμάμαι, όμως, ότι το 1998, κάποιοι προμήνυαν ότι ο πετρελαϊκός κλάδος της Ευρώπης θα κατέρρεε. κι όμως κατέληξε να είναι πιο γρήγορος από ό,τι προέβλεπε το χρονοδιάγραμμα που είχαμε προτείνει. Η προσέγγισή μας είναι αναμφίβολα η σωστή.
<SPEAKER ID="100" LANGUAGE="EN" NAME="Wallström," AFFILIATION="Επιτροπή.">
<P>
Το σημαντικό είναι ότι περιλαμβάνει επίσης μια πρόβλεψη για μια αναθεώρηση το 2007, με την οποία η Επιτροπή θα εκτιμήσει αν υπάρχει ανάγκη για κάποια προσαρμογή στα πρότυπα εκπομπών της φάσης IIIb και της φάσης IV και στο χρονοδιάγραμμα εφαρμογής ή εξαίρεσής τους.
<P>
Επιπλέον, ο προτεινόμενος συμβιβασμός εξετάζει το θέμα της σήμανσης και μιας σειράς τεχνικών θεμάτων όπως το “cycle beating” και οι βελτιώσεις του κύκλου δοκιμών. Αναγνωρίζει επίσης ότι ορισμένες λεπτομέρειες δεν μπορούν να οριστικοποιηθούν σε αυτό το σημείο και είναι προτιμότερο να παραπεμφθούν στην επιτροπολογία ή στην αναθεώρηση.
<P>
Η Επιτροπή είναι πολύ ευχαριστημένη με το αποτέλεσμα, και θα ήθελα να ευχαριστήσω για άλλη μια φορά τον εισηγητή, κ. Lange, για τις προσπάθειές του να επιτευχθεί συμφωνία στην πρώτη ανάγνωση. Η Επιτροπή μπορεί να δεχτεί πλήρως τις προτεινόμενες συμβιβαστικές τροπολογίες. 
<SPEAKER ID="101" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="102" LANGUAGE="" NAME="Πρόεδρος." AFFILIATION="">
<SPEAKER ID="103" LANGUAGE="EN" NAME="Wallström," AFFILIATION="Επιτροπή.">
<P>
Πιο γενικά, και εκτός από αυτή τη συγκεκριμένη περίπτωση, ανησυχώ επίσης για τα περιβαλλοντικά προβλήματα και τα προβλήματα υγείας που σχετίζονται με τη διάλυση των πλοίων, ιδιαίτερα τις επιπλοκές για τις χώρες που δεν ανήκουν στον ΟΟΣΑ. Σύμφωνα με τις εκτιμήσεις μας περίπου 2 200 θα αποσυρθούν σταδιακά και θα διαλυθούν ως αποτέλεσμα της καταστροφής του Prestige και της απόσυρσης των πλοίων μονού κύτους. Δεν μπορούμε να φορτώσουμε αυτό το πρόβλημα στις αναπτυσσόμενες χώρες.
<P>
Σε μια χρονική στιγμή κατά την οποία έχουμε δεσμευτεί να αναπτύξουμε μια φιλόδοξη νέα ευρωπαϊκή στρατηγική για να προστατεύσουμε και να διατηρήσουμε το θαλάσσιο περιβάλλον, δεν πιστεύω ότι πρέπει να διατρέχουμε τους κινδύνους που συνδέονται με τη μεταφορά αυτών των πλοίων στον Ατλαντικό. Υπό το πρίσμα των καταστροφών του Erika και του Prestige, χρειαζόμαστε μια προληπτική προσέγγιση για να προστατέψουμε αυτόν τον πιο εύθραυστο πόρο μας.
<SPEAKER ID="104" LANGUAGE="" NAME="" AFFILIATION="Αντιπροέδρου">
<SPEAKER ID="105" LANGUAGE="DE" NAME="Florenz (PPE-DE )." AFFILIATION="ντάμπινγκ,">
<SPEAKER ID="106" LANGUAGE="DE" NAME="Scheele (PSE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, με ικανοποίησε ιδιαίτερα η δήλωση της Επιτρόπου Wallström. Οι λόγοι για τους οποίους είμαι έντονα επιφυλακτικός σε όλο αυτό το θέμα αφορούν επιφυλάξεις περιβαλλοντικής πολιτικής. Όπως είπε η Επίτροπος Wallström, εδώ είναι εξαιρετικά σημαντικό να ισχύσει η αρχή της γειτνίασης. Φυσικά, θεωρώ ότι μια χώρα όπως οι ΗΠΑ πρέπει να μπορεί να διαθέτει την τεχνογνωσία και την τεχνολογία στη διάλυση παλαιών πλοίων – είτε αυτά είναι πολεμικά πλοία ή εμπορικά σκάφη. Ο κ. Bowe κουνά το κεφάλι του, αλλά πιστεύω ότι μια χώρα η οποία αυτοαποκαλείται η καλύτερη δημοκρατία στον κόσμο πρέπει να μπορεί να αντιμετωπίσει τα προβλήματά της.
<SPEAKER ID="107" LANGUAGE="NL" NAME="Dhaene (Verts/ALE )." AFFILIATION="">
<P>
Και η Ευρώπη εξάγει παλιά πλοία στον Νότο για διάλυση, χωρίς να γίνεται πρώτα επεξεργασία των επικίνδυνων αποβλήτων τους. Κυκλοφορεί τώρα ένας κατάλογος από 144 πλοία τα οποία είναι προς διάλυση στον Νότο.
<P>
Βασιζόμαστε συνεπώς στην Επιτροπή για να δημιουργήσει το συντομότερο δυνατόν ένα νομικό πλαίσιο προκειμένου να βάλει τέλος σε αυτό. Ζητάμε ως εκ τούτου μια πολιτική συντήρησης για τα ευρωπαϊκά πλοία που βρίσκονται στο τέλος του κύκλου ζωής τους. Στις 27 Οκτωβρίου, θα συνεδριάσει το Συμβούλιο Υπουργών Περιβάλλοντος. Αυτή είναι, επομένως, μια καλή ευκαιρία για μια προειδοποιητική βολή και την ανάληψη νομοθετικής πρωτοβουλίας. 
<SPEAKER ID="108" LANGUAGE="EN" NAME="De Rossa (PSE )." AFFILIATION="">
<P>
Πρέπει να αναρωτηθεί κανείς τι θα συμβεί στα επικίνδυνα απόβλητα που, απ’ ό,τι μας έχουν πει, αποτελούν ένα σημαντικό ποσοστό αυτών των πλοίων. Οδηγούμαστε να πιστέψουμε ότι πάνω από 300 τόνοι πολυχλωροδιφαινυλίων και 600 τόνοι αμίαντου περιέχονται στα τέσσερα πλοία που βρίσκονται αυτή τη στιγμή καθ’ οδόν προς το Ηνωμένο Βασίλειο.
<P>
Υπάρχουν ερωτηματικά για το αν πράγματι το Ηνωμένο Βασίλειο παραβιάζει τους κανονισμούς της ΕΕ. Η Επίτροπος δήλωσε ήδη ότι έχει ζητήσει από τις αρχές του Ηνωμένου Βασιλείου να υποδείξουν αν πιστεύουν ή όχι ότι εξακολουθούν να συμμορφώνονται με τους νόμους της ΕΕ. Από την ενημέρωση που έχω λάβει κατανοώ ότι υπάρχει μια απαίτηση αυτά τα πλοία να διαλύονται μέσα σε μια περίοδο 180 ημερών. Απαιτείται η ύπαρξη διαθέσιμης δεξαμενής καθαρισμού για τη διάλυση αυτών των πλοίων, αλλά δεν είναι δυνατό να διαλυθούν μέσα σε 180 μέρες, και πράγματι δεν υπάρχει καμία δεξαμενή καθαρισμού διαθέσιμη για την ανακύκλωση αυτών των πλοίων.
<SPEAKER ID="109" LANGUAGE="EN" NAME="McKenna (Verts/ALE )." AFFILIATION="">
<P>
   – Θα ήθελα να επικροτήσω ιδιαίτερα τα σχόλια της Επιτρόπου Wallström. Είναι απολύτως απεχθές το γεγονός ότι το Ηνωμένο Βασίλειο αφήνεται να γίνει σκουπιδότοπος για κάτι που δεν ήθελαν να αντιμετωπίσουν οι Ηνωμένες Πολιτείες. Οι εκεί αρχές εκτίμησαν ότι αυτά τα πλοία ήταν πολύ επικίνδυνο να διαλυθούν στις ΗΠΑ, και μου φαίνεται αδιανόητο ότι στη συνέχεια θα μεταφέρονταν 4 500 μίλια στην άλλη πλευρά του Ατλαντικού και μέσω υδάτων της ΕΕ για να φορτωθούν στο Ηνωμένο Βασίλειο.
<P>
Αρχικά, το σχέδιο ήταν να περάσουν τα πλοία από ιρλανδικά ύδατα, αλλά προς το παρόν φαίνεται ότι αυτό δεν ισχύει. Δεν είμαστε σίγουροι αν μπορούν να μας εγγυηθούν ότι οι πορείες τους δεν θα αλλάξουν, όμως, ανεξάρτητα από αυτό, πρέπει να εξετάσουμε τη δέσμευσή μας, και το Ηνωμένο Βασίλειο πρέπει να εξετάσει τη δέσμευσή του, στη νομοθεσία της ΕΕ – ιδιαίτερα τον κανονισμό για την αποστολή αποβλήτων. Θα ήθελα να ρωτήσω την Επιτροπή αν η δράση του Ηνωμένου Βασιλείου παραβιάζει το Άρθρο 19, παράγραφος 3, του κανονισμού για την αποστολή αποβλήτων, και το άρθρο 4 της οδηγίας πλαίσιο για τα απόβλητα.
<P>
Σε σχέση με το πρόγραμμα Natura 2000, οι ακτές του Teesmouth και του Cleveland έχουν χαρακτηριστεί ως περιοχές ειδικής προστασίας στο πλαίσιο αυτού του προγράμματος. Αυτό σημαίνει, για τη διατήρηση των οικοτόπων και της άγριας χλωρίδας και πανίδας, ότι οποιοδήποτε σχέδιο ή έργο το οποίο δεν συνδέεται άμεσα ή δεν είναι απαραίτητο για τη διαχείριση της περιοχής, αλλά είναι πιθανόν να έχει σημαντικό αντίκτυπο σε αυτή –είτε μεμονωμένα είτε σε συνδυασμό με άλλα σχέδια ή έργα– θα υπόκειται σε ανάλογη αξιολόγηση των επιπτώσεών του στην τοποθεσία.
<P>
Θα ήθελα να ζητήσω από την Επιτροπή να ερευνήσει –εκτός και αν το έχει ήδη κάνει– αν η μεταφορά και η διαχείριση αυτών των πλοίων παραβιάζει τη νομοθεσία Natura 2000. Αυτό που κάνει το Ηνωμένο Βασίλειο, όχι μόνο σε σχέση με τις ακτές του Ηνωμένου Βασιλείου αλλά και σε σχέση με την ΕΕ στο σύνολό της, είναι απολύτως απαράδεκτο. Μόλις συζητήσαμε την οδηγία για τα ύδατα κολύμβησης, και είναι αδιανόητο να σκεφτόμαστε ότι συζητάμε εδώ για ένα κράτος μέλος της ΕΕ το οποίο θέτει ανεύθυνα σε μεγάλο κίνδυνο τα ύδατα κολύμβησης μας αλλά και την αλιευτική μας βιομηχανία. Τι θα συμβεί, ποιος θα αποζημιώσει τους ανθρώπους αν συμβεί κάποιο ατύχημα, αν συμβεί κάποια καταστροφή που θα πλήξει την αλιεία, τον τουρισμό ή οποιοδήποτε άλλο τομέα;
<SPEAKER ID="110" LANGUAGE="EN" NAME="Bowe (PSE )." AFFILIATION="">
<P>
Τα κράτη από τα ύδατα των οποίων θα περάσουν τα πλοία αυτά έχουν ενημερωθεί, και οι απόψεις τους έχουν ληφθεί υπόψη. Πράξαμε σωστά, και πράξαμε έτσι επειδή πριν από δέκα χρόνια αποφασίσαμε να μην ξεφορτωθούμε τα πετρελαιοφόρα μας στη Βόρεια Θάλασσα, αλλά να τα ξαναφέρουμε πίσω, στο Teesside και σε άλλα μέρη, και να τα ανακυκλώσουμε. Έχουμε τη δυνατότητα. Έχουμε τη γνώση. Έχουμε τις ικανότητες να κάνουμε αυτό που δεν μπορούν να κάνουν οι Αμερικανοί, επειδή εκείνοι πετούν τα πετρελαιοφόρα τους στον Κόλπο του Μεξικού.
<P>
Η Επίτροπος θα έπρεπε να ρωτάει τι πρόκειται να συμβεί στα 100 και πλέον πλοία που φεύγουν από τα ύδατα της ΕΕ φέτος για να εγκαταλειφθούν και να καταστραφούν στον Τρίτο Κόσμο με έναν απολύτως απαράδεκτο τρόπο, αντί να κάνει παρατηρήσεις για πράγματα που έχουν γίνει σωστά από τους Βρετανούς. 
<SPEAKER ID="111" LANGUAGE="" NAME="Wallström," AFFILIATION="Επιτροπή.">
<P>
     Κύριε Bowe, αυτό ακριβώς εννοούσα! Το έθεσα στο ευρύτερο πλαίσιο της ευθύνης που έχουμε βάσει της Σύμβασης της Βασιλείας –πρέπει να είμαστε σε θέση να πληρούμε τις απαιτήσεις αυτής της Σύμβασης. Αυτό είναι κομμάτι της πολύ μεγαλύτερης εικόνας.
<P>
Ορθώς επισημαίνετε την ανάγκη για ακριβείς πληροφορίες. Αυτός είναι ο λόγος που απευθύνθηκα γραπτώς τόσο στην κυβέρνηση και στις αρχές του Ηνωμένου Βασιλείου όσο και στις ΗΠΑ, προκειμένου να συλλέξω τις σωστές πληροφορίες. Αυτό που μπόρεσα να ανακαλύψω μέχρι στιγμής είναι ότι αυτά τα 13 πλοία αποτελούν μέρος του εθνικού αμυντικού στόλου υπό τη διοίκηση του Υπουργείου Μεταφορών και Θαλάσσιας Διοίκησης. (MARAD). Γνωρίζω επίσης ότι όλα αυτά τα πλοία κατασκευάστηκαν μεταξύ του 1945 και του 1967, οπότε είναι μεταξύ 36 και 58 ετών. Εκτιμάται ότι περιέχουν συνολικά 698 τόνους πολυχλωρυδιφαινυλίων και περισσότερους από 3 300 τόνους πετρελαίου, όπως και σημαντικές ποσότητες μολύβδου, καδμίου και αμίαντου. Αυτά τα πλοία ανήκαν στη στρατιωτική διοίκηση των Ηνωμένων Πολιτειών και δεν είναι πλέον λειτουργικά. Το MARAD αναφέρει ότι πολλά από τα πλοία βρίσκονται σε επιδεινούμενη κατάσταση. 11 από τα 13 πλοία βρίσκονται στη λίστα προτεραιότητας των 40 πλοίων που βρίσκονται στη χειρότερη κατάσταση. Αυτά μπόρεσα να ανακαλύψω μέχρι στιγμής. Ας περιμένουμε μέχρι να έχουμε όλα τα στοιχεία.
<P>
Καταρχήν, δεν είμαι εναντίον της αποστολής απορριμμάτων για τον σκοπό της ανακύκλωσης. Αυτό αποτελεί μέρος της υπάρχουσας νομοθεσίας. Αλλά, σε μια χρονική στιγμή που έχουμε πασχίσει τόσο σκληρά να καθαρίσουμε τις θάλασσές μας μετά τα ατυχήματα του Prestige και του Erika, μαζί με άλλα ατυχήματα θαλάσσιας ρύπανσης, και αγωνιζόμαστε να προστατεύσουμε το θαλάσσιο περιβάλλον, δεν πιστεύω ότι αυτός είναι ο καλύτερος δρόμος να προχωρήσουμε, όταν, προφανώς, υπάρχουν εγκαταστάσεις ανακύκλωσης στις Ηνωμένες Πολιτείες.
<P>
Επί του παρόντος, δεν έχουμε μια νομική υπόθεση εναντίον του Ηνωμένου Βασιλείου. Είναι σημαντικό να το πούμε αυτό. Εξετάζουμε τη συμμόρφωσή του με τις υπάρχουσες οδηγίες που σχετίζονται με το Natura 2000, την οδηγία πλαίσιο για τα ύδατα και μια σειρά άλλων οδηγιών. Φυσικά, θα εξετάσουμε την καταγγελία που λάβαμε.
<SPEAKER ID="112" LANGUAGE="" NAME="Πρόεδρος." AFFILIATION="">
<P>
   – Ευχαριστώ, Επίτροπε Wallström.
<SPEAKER ID="113" LANGUAGE="" NAME="Πρόεδρος." AFFILIATION="">
<P>
   – Η ημερήσια διάταξη προβλέπει τη σύσταση για τη δεύτερη ανάγνωση (A5-0336/2003) της κ. De Sarnez, εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την κοινή θέση του Συμβουλίου ενόψει της έγκρισης πρότασης απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση προγράμματος για την αύξηση της ποιότητας στην τριτοβάθμια εκπαίδευση και για την προώθηση της διαπολιτισμικής κατανόησης μέσω της συνεργασίας με τρίτες χώρες (Erasmus Mundus) (2004-2008) (8644/1/2003 – C5-0294/2003 – 2002/0165(COD)). 
<SPEAKER ID="114" LANGUAGE="FR" NAME="De Sarnez (PPE-DE )," AFFILIATION="εισηγήτρια.">
<P>
   –Κύριε Πρόεδρε, αγαπητοί συνάδελφοι, εδώ και ήδη δύο χρόνια εργαζόμαστε όλοι μαζί για τη γέννηση του Erasmus Mundus. Θέλω λοιπόν να ευχαριστήσω εδώ την Επιτροπή, το Συμβούλιο και το σύνολο των συναδέλφων μου της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, για το έργο που επιτελέσθηκε.
<P>
Με το πρόγραμμα Erasmus Mundus που θεσπίστηκε για την περίοδο 2004-2008, η Ευρωπαϊκή Ένωση θα αποκτήσει έναν νέο μηχανισμό ανταλλαγής και συνεργασίας στον τομέα της τριτοβάθμιας εκπαίδευσης, προκειμένου να συσφίξει τις σχέσεις μεταξύ των ευρωπαϊκών πανεπιστημίων και να δημιουργήσει έναν πραγματικό ευρωπαϊκό χώρο της τριτοβάθμιας εκπαίδευσης, τον μόνο ικανό να προσελκύσει φοιτητές, διδάσκοντες και ερευνητές από ολόκληρο τον κόσμο. Θέλω να σας υπενθυμίσω με λίγα λόγια τις βασικές ενέργειες αυτού του προγράμματος.
<P>
Η πρώτη συνίσταται στη δημιουργία 250 ευρωπαϊκών μεταπτυχιακών κύκλων μαθημάτων με την ονομασία “Μάστερ Erasmus Mundus”, με την πιστοποίηση και την υποστήριξη της Ευρωπαϊκής Ένωσης. Αυτοί οι μεταπτυχιακοί κύκλοι μαθημάτων, οι οποίοι θα επιλέγονται για περίοδο πέντε ετών, θα πρέπει να περιλαμβάνουν τουλάχιστον τρία ιδρύματα τριτοβάθμιας εκπαίδευσης από τρία κράτη μέλη. Θα καταλήγουν στην απονομή επίσημα αναγνωρισμένων διπλωμάτων διπλής ή πολλαπλής ειδίκευσης. Οι φοιτητές που θα ακολουθούν αυτούς τους μεταπτυχιακούς κύκλους θα πρέπει να κάνουν τις σπουδές τους τουλάχιστον σε δύο από τα τρία συνδεδεμένα πανεπιστήμια.
<P>
Η δεύτερη ενέργεια συνίσταται στη δημιουργία υποτροφιών Erasmus Mundus για 4 200 φοιτητές από τρίτες χώρες στην Ευρώπη. Το ποσό αυτών των υποτροφιών είναι σημαντικό. Ανέρχεται στο ίδιο επίπεδο με αυτό των υποτροφιών του προγράμματος Fullbright στις Ηνωμένες Πολιτείες. Οι φοιτητές αυτοί θα λαμβάνουν κατά μέσο όρο 1 600 ευρώ τον μήνα για να παρακολουθήσουν έναν μεταπτυχιακό κύκλο σπουδών στο πλαίσιο του Erasmus Mundus.
<P>
Η τρίτη ενέργεια απευθύνεται στο εκπαιδευτικό προσωπικό. Χίλιοι καθηγητές ή ερευνητές από ολόκληρο τον κόσμο θα μπορέσουν να έλθουν στα ευρωπαϊκά πανεπιστήμια για αποστολές διδασκαλίας ή έρευνας τρίμηνης κατά μέσο διάρκειας. Θα λαμβάνουν για την αποστολή τους μια χορηγία 13 000 ευρώ.
<P>
Πέμπτη και τελευταία ενέργεια είναι η διεθνής προαγωγή της ευρωπαϊκής τριτοβάθμιας εκπαίδευσης. Για να γίνει γνωστό το Erasmus Mundus σε ολόκληρο τον κόσμο, η Ευρωπαϊκή Ένωση θα χορηγεί οικονομική στήριξη σε εκστρατείες διεθνούς προώθησης και στη δημιουργία υπηρεσιών παροχής πληροφοριών στους φοιτητές τρίτων χωρών σχετικά με τα ευρωπαϊκά πανεπιστήμια, διευκολύνοντας έτσι την πρόσβασή τους σε αυτά.
<P>
Πρώτη προτεραιότητα: η ονομασία του προγράμματος, που αρχικά ήταν Erasmus World, μετατράπηκε σε Erasmus Mundus, επιτρέποντας έτσι την ευκολότερη ταύτισή του με την Ευρωπαϊκή Ένωση. Δεύτερη προτεραιότητα: για να διατηρηθεί η πολιτιστική και γλωσσική πολυμορφία, δώσαμε στους φοιτητές τη δυνατότητα εκμάθησης τουλάχιστον δύο από τις ομιλούμενες γλώσσες στις χώρες όπου βρίσκονται τα πανεπιστήμια. Τρίτη προτεραιότητα: θέλαμε να επιλέγονται οι μεταπτυχιακές σπουδές Erasmus Mundus όχι μόνο με βάση την ποιότητα της προτεινόμενης κατάρτισης, αλλά και την ποιότητα των συνθηκών υποδοχής των φοιτητών. Τέταρτη προτεραιότητα: επιμείναμε επίσης στην επίσημη αναγνώριση των διπλωμάτων και των σπουδών, διότι είναι απαραίτητη για να οδεύσουμε επιτέλους προς έναν ευρωπαϊκό χώρο της τριτοβάθμιας εκπαίδευσης. Πρέπει να εξασφαλίσουμε μια πραγματικά ελεύθερη κυκλοφορία των διπλωμάτων στους κόλπους της Ευρωπαϊκής Ένωσης. Από αυτόν τον πραγματικό γύρο της Ευρώπης που προσφέρουμε στους φοιτητές των τρίτων χωρών θα μπορέσουν να επωφεληθούν αύριο και οι ευρωπαίοι φοιτητές που το επιθυμούν. Πέμπτη και τελευταία προτεραιότητα – η πέμπτη προτεραιότητα που υπερασπιστήκαμε ως Ευρωπαϊκό Κοινοβούλιο: η συμφωνία ενός προϋπολογισμού στο ύψος των φιλοδοξιών αυτού του προγράμματος. Το Συμβούλιο των Υπουργών Παιδείας πρότεινε να χορηγηθούν για αυτό το πρόγραμμα 180 εκατομμύρια ευρώ. Η Επιτροπή πρότεινε 200 εκατομμύρια ευρώ. Το Κοινοβούλιο πέτυχε να αποσπάσει, στο πλαίσιο αυτής της δεύτερης ανάγνωσης, προϋπολογισμό 230 εκατομμυρίων ευρώ.
<P>
Θα ήθελα να επαναλάβω εδώ, κυρία Επίτροπε, πόσο εκτίμησα το θετικό πνεύμα με το οποίο εργαστήκαμε όλοι μαζί, Ευρωπαϊκό Κοινοβούλιο, Επιτροπή και Συμβούλιο. Πιστεύω ότι μπορούμε να είμαστε ικανοποιημένοι από τις προόδους του προγράμματος Erasmus Mundus. Ελπίζω το Erasmus Mundus να γνωρίσει την ίδια επιτυχία και την ίδια δημοτικότητα με το μικρό του αδελφάκι, το Erasmus, και να γίνει έτσι πραγματικότητα η Ευρώπη της γνώσης, την οποία όλοι επιθυμούμε. 
<SPEAKER ID="115" LANGUAGE="FR" NAME="Reding," AFFILIATION="Επιτροπή.">
<P>
    –Κύριε Πρόεδρε, οφείλω καταρχάς να πω ότι η κ. de Sarnez επιτέλεσε έξοχο έργο.
<P>
Βρισκόμαστε στο στάδιο της δεύτερης ανάγνωσης, και μπορώ να σας πληροφορήσω, κυρία de Sarnez, ότι η Επιτροπή είναι σε θέση να δεχθεί και τις επτά τροπολογίες του σχεδίου σύστασης. Θα ήθελα επίσης να συγχαρώ το Ευρωπαϊκό Κοινοβούλιο και το Συμβούλιο για τις προσπάθειές τους να καταλήξουν σε συναίνεση – μια συναίνεση που είναι σημαντική, γιατί μας επιτρέπει να επιταχύνουμε τη διαδικασία και να ξεκινήσουμε το πρόγραμμα εντός του 2004, όπως είχε προγραμματισθεί.
<P>
Όπως έχω ήδη πει, η Επιτροπή συμπλέει πλήρως με αυτήν τη συναίνεση. Σέβεται την ουσία της πρότασης και προβλέπει χρηματοδότηση 230 εκατομμυρίων ευρώ, αντάξια ενός προγράμματος PHARE. Η χρηματοδότηση αυτή συνάδει επίσης με τον δημοσιονομικό προγραμματισμό που προετοιμάζει η Επιτροπή ενόψει της διεύρυνσης.
<P>
Η Επιτροπή μπορεί να δεχθεί την τροπολογία αριθ. 5 σχετικά με τον προϋπολογισμό, την τροπολογία αριθ. 1 που αποσαφηνίζει το εύρος της έννοιας της τριτοβάθμιας εκπαίδευσης, την τροπολογία αριθ. 2 που αναφέρεται στη νέα γενιά προγραμμάτων, τις τροπολογίες αριθ. 3 και 6 που αναφέρονται στην απαίτηση ποιότητας που πρέπει να εξασφαλίζουν τα “Μάστερ Erasmus Mundus”, καθώς και τις τροπολογίες αριθ. 4 και 7 σχετικά με την πολυγλωσσία, η οποία μας είναι ιδιαιτέρως προσφιλής.
<P>
Θα ήθελα να πω στην κ. de Sarnez και στα μέλη αυτού του Κοινοβουλίου ότι, όπου πηγαίνω, στην Ευρώπη των Δεκαπέντε ή στις νέες χώρες, ακόμα και εκτός της Ευρώπης, όλοι συμφωνούν ότι το Erasmus Mundus αποτελεί μια θαυμάσια πρωτοβουλία και όλοι περιμένουν πολλά από αυτό. Είμαι σίγουρη ότι αυτό το σχέδιο θα συμβάλει στη μεγαλύτερη σύγκλιση των συστημάτων της τριτοβάθμιας εκπαίδευσής μας και ότι θα έχει σημαντικό αντίκτυπο στην ελκυστικότητά της στον υπόλοιπο κόσμο.
<P>
Το Erasmus Mundus έχει τις δυνατότητες να καταστεί αφενός σημείο αναφοράς της εξαιρετικής ευρωπαϊκής ακαδημαϊκής αριστείας και αφετέρου φορέας διαλόγου μεταξύ των λαών. Ευχαριστώ εκ βάθους καρδίας το Κοινοβούλιο για τη συνεργασία του από την πρώτη έως την τελευταία στιγμή αυτής της διαδικασίας. Πιστεύω ότι έχουμε δρομολογήσει ένα λαμπρό πρόγραμμα. Εναπόκειται πλέον στους ακαδημαϊκούς, στους φοιτητές και στους καθηγητές να το κάνουν να λειτουργήσει πραγματικά.
<SPEAKER ID="116" LANGUAGE="DE" NAME="Pack (PPE-DE )." AFFILIATION="(Χειροκροτήματα)">
<P>
   – Κύριε Πρόεδρε, Επίτροπε Reding, συνεδριάζαμε μέχρι τώρα στην Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού όπου ψηφίσαμε για τρεις πολύ πολύπλοκες εκθέσεις. Γι’ αυτό έφτασα τόσο λαχανιασμένος, αλλά τα πήγαμε πολύ καλά.
<P>
Θα ήθελα να ευχαριστήσω την κ. de Sarnez που επιτέλεσε το καθήκον της με τόση αποφασιστικότητα και δυναμισμό. Με τον τρόπο αυτόν κατάφερε εκείνο που θέλαμε να πετύχουμε· θα μπορέσουμε να ξεκινήσουμε το πρόγραμμα Erasmus Mundus στις αρχές του 2004. Η έκθεση αυτή δίνει έμφαση σε κάτι πολύ σημαντικό για το Κοινοβούλιο, δηλαδή στο γεγονός ότι δημιουργούμε έναν ευρωπαϊκό χώρο μάθησης, μια έκφραση που δεν μας επιτρέπεται να χρησιμοποιούμε όσον αφορά το Socrates II. Νομίζω ότι σήμερα όλοι μιλούν με τέτοιους όρους και αυτό πιστεύω ότι είναι καλό. Επαναφέρουμε την Ευρώπη στη διεθνή σκηνή. Η Ευρώπη θα γίνει πιο ανταγωνιστική και πιο ελκυστική στους νέους από το εξωτερικό.
<P>
Αντί για τα 180 εκατομμύρια ευρώ που ήθελε η Επιτροπή, θέσαμε ένα ποσό 230 εκατομμυρίων ευρώ. Χρειάστηκε πολλή προσπάθεια για να πετύχουμε αυτή την αύξηση, αλλά πιστεύω ότι αντανακλά και τις φιλοδοξίες μας για το πρόγραμμα. Ένα τέτοιο πρόγραμμα χρειάζεται χρηματοδότηση προκειμένου να είναι πραγματικά ελκυστικό. Τονίζουμε ακόμη περισσότερο την εκμάθηση γλωσσών, και αυτό είναι ένα πολύ σημαντικό σημείο, διότι οι σπουδαστές που έρχονται εδώ σπουδάζουν σε τρεις διαφορετικές χώρες, και περιμένουμε από αυτούς να προσπαθήσουν να μάθουν τουλάχιστον δύο από τις γλώσσες αυτών των χωρών.
<P>
Θεωρώ ότι το Erasmus Mundus είναι ένας εξαιρετικός τρόπος να συνεχιστεί το Socrates-Erasmus και πιστεύω ότι αυτό το πρόγραμμα θα έχει μεγάλη επιτυχία το 2004, τη χρονιά ακριβώς των ευρωπαϊκών εκλογών. Ελπίζω ότι με αυτό τον τρόπο και αποδεικνύοντας τις δυνατότητές μας, θα το καταστήσουμε πραγματικά ελκυστικό για την Ευρωπαϊκή Ένωση και ακόμα παραπέρα. Οι σπουδαστές αυτοί, οι οποίοι προέρχονται από χώρες εκτός της ΕΕ, θα μπορούν να σπουδάσουν σε τρία μέρη της Ευρώπης· θα αφομοιώσουν την πολιτιστική πολυμορφία της Ευρωπαϊκής Ένωσης, θα μάθουν τις γλώσσες και θα μεταφέρουν στο εξωτερικό το μήνυμα της Ευρώπης. Χαίρομαι που κάναμε αυτή τη διαδρομή μέχρι εδώ μαζί.
<SPEAKER ID="117" LANGUAGE="FR" NAME="Rocard (PSE )." AFFILIATION="">
<P>
   –Κύριε Πρόεδρε, κυρία Επίτροπε, αγαπητοί συνάδελφοι, συχνά σε αυτό το Κοινοβούλιο –δεν θα εκπλήξω κανέναν με αυτό που θα πω– οι συζητήσεις μας δεν είναι ιδιαίτερα συναρπαστικές και τα θέματα που συζητούμε είναι μάλλον πολύπλοκα. Ως πρόεδρος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού και έχοντας μόλις εξέλθει από συνεδρίαση αυτής της ίδιας Επιτροπής όπου ψηφίζαμε χωρίς εσάς, αγαπητή κυρία de Sarnez, οφείλω εδώ να πω ότι η Επιτροπή Πολιτισμού εργάστηκε πάνω σε αυτή την εξαιρετική έκθεση της κ. de Sarnez σε κλίμα γενικού και θα έλεγα ομόφωνου ενθουσιασμού. Για να είμαι απόλυτα ειλικρινής, όταν είδαμε το έγγραφο της Επιτροπής, βρήκαμε την ιδέα εξαιρετική και συμφωνήσαμε ότι, σε ορισμένα σημεία, η Επιτροπή ήταν κάπως υπερβολικά επιφυλακτική.
<P>
Καταρχάς, όσον αφορά τον προϋπολογισμό, ευτυχώς που ήμασταν εκεί για να τον αυξήσουμε λίγο. Οφείλω αμέσως να πω ότι η Επιτροπή Πολιτισμού του Ευρωπαϊκού Κοινοβουλίου δεν θεωρεί το ποσό των 230 εκατομμυρίων επαρκές και πιστεύει μάλλον ότι θα χρειαστεί να αυξηθεί ακόμη περισσότερο.
<SPEAKER ID="118" LANGUAGE="NL" NAME="Sanders-ten Holte (ELDR )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, πριν από έναν χρόνο γιορτάσαμε την εγγραφή του εκατομμυριοστού σπουδαστή Erasmus. Αν εξαρτάτο από εμένα, θα προσφέραμε σε πολύ περισσότερους σπουδαστές από όλο τον κόσμο την ευκαιρία να σπουδάσουν σε άλλα πανεπιστήμια. Είμαι επίσης υπόχρεος στην κ. de Sarnez για την προσπάθεια που κατέβαλε για την επιτυχή ολοκλήρωση της έκθεσής της.
<P>
Θα ήθελα εντούτοις να κάνω μια παρατήρηση όσον αφορά την έκθεση. Το πρόγραμμα απευθύνεται σε φοιτητές και λέκτορες πανεπιστημίων από όλο τον κόσμο, εξ ου και το όνομα “Mundus”. Θα ήθελα ως προς αυτό να ζητήσω να δοθεί επιπλέον προσοχή στα πανεπιστήμια των αναπτυσσόμενων χωρών. Η εκπαίδευση είναι το καλύτερο όπλο για την καταπολέμηση της φτώχιας. Παρέχοντας στους φοιτητές των αναπτυσσόμενων χωρών την ευκαιρία της απόκτησης γνώσεων εντός της ΕΕ, μπορούμε να τους βοηθήσουμε να διαδώσουν αυτή τη γνώση στις χώρες τους. Ωστόσο, θα ήθελα να προσθέσω ρητά ότι πρέπει, φυσικά, να διασφαλιστεί ότι, όταν ολοκληρώσουν τις σπουδές τους, θα επενδύσουν τη γνώση τους πίσω στις χώρες τους. Το πρόγραμμα, εξάλλου, δεν στοχεύει να πυροδοτήσει τη μετανάστευση των επιστημόνων. Αυτό απαιτεί μεγάλη συνεργασία μεταξύ των ευρωπαϊκών πανεπιστημίων και των πανεπιστημίων των αναπτυσσόμενων χωρών, τα οποία πρέπει να έχουν ως προτεραιότητα τη διεύρυνση της γνώσης και των εμπειριών φοιτητών και λεκτόρων. 
<SPEAKER ID="119" LANGUAGE="FR" NAME="Mayol i Raynal (Verts/ALE )." AFFILIATION="Auberge espagnole">
<P>
   – Κύριε Πρόεδρε, θα ήθελα να εκφράσω τα θερμότερα συγχαρητήριά μου στην εισηγήτρια για την εξαιρετική εργασία της. Με την κάλυψη που εξασφαλίζει για μεταπτυχιακές σπουδές, το πρόγραμμα Erasmus Mundus θα αποτελέσει μια πολύ ωφέλιμη προσθήκη στο υφιστάμενο πρόγραμμα Erasmus, το οποίο, όπως γνωρίζετε, προωθεί τον σεβασμό και τη διαπολιτισμική κατανόηση, καθώς και τον διάλογο μεταξύ των διαφορετικών λαών μας.
<P>
Το ευρύτερο άνοιγμα στον κόσμο που προσφέρουν αυτά τα προγράμματα Erasmus Mundus είναι κάτι το εξαιρετικά σημαντικό και θα επιτρέψει την περαιτέρω βελτίωση αυτής της κατανόησης μεταξύ των λαών. Και τονίζω τη λέξη λαοί, διότι διαπιστώνω ότι, δυστυχώς, σήμερα είναι της μόδας να μιλάμε για τους πολίτες και να ξεχνάμε τους λαούς, όπως είδαμε να συμβαίνει στο σχέδιο συνταγματικής Συνθήκης της Συνέλευσης. Ανήκω σε ένα λαό, τον καταλανικό, ο οποίος δεν ταυτίζεται κατ’ ανάγκην ούτε με το γαλλικό κράτος ούτε και με το ισπανικό, και υπενθυμίζω με χαρά εδώ ότι αυτά τα προγράμματα Erasmus Mundus θα προωθήσουν την αμοιβαία κατανόηση μεταξύ των λαών, όχι μόνον των λαών της Ευρώπης, αλλά των λαών ολόκληρου του κόσμου.
<P>
Η Καταλονία –αφού για την Καταλονία μιλούσα– φιλοξενεί πολλούς φοιτητές από όλη την Ευρώπη. Η Βαρκελώνη είναι ένα ελκυστικό πολιτιστικό κέντρο και το γεγονός ότι τα καταλανικά δεν είναι, δυστυχώς, επίσημη γλώσσα προξενεί μεγάλη έκπληξη σε μερικούς φοιτητές, όταν φθάνουν εδώ. Αργότερα, όμως, ανακαλύπτουν ότι στη Βαρκελώνη, τη Βαλένθια, την Πάλμα ή ακόμη και στο Περπινιάν τα μαθήματα γίνονται στην καταλανική γλώσσα. Στη Βαρκελώνη, τα περισσότερα μαθήματα γίνονται στα καταλανικά. Ίσως να είχατε την ευκαιρία να δείτε την πολύ έξυπνη και πολύ καλογυρισμένη ταινία του Cédric Klapisch , η οποία αναφέρεται στις εμπειρίες των φοιτητών του προγράμματος Erasmus και θίγει επίσης αυτό το γλωσσικό πρόβλημα.
<P>
Πιστεύω ότι είναι επιθυμητό όλες οι γλώσσες της Ευρώπης να απολαμβάνουν ίσα δικαιώματα, όχι μόνο στο πλαίσιο αυτών των προγραμμάτων Erasmus Mundus, αλλά και σε όλους τους ευρωπαϊκούς θεσμούς. 
<SPEAKER ID="120" LANGUAGE="NL" NAME="Dillen (NI )." AFFILIATION="">
<P>
Χαίρομαι συνεπώς ιδιαίτερα που το Συμβούλιο και το Κοινοβούλιο, στην κοινή τους θέση σχετικά με το πρόγραμμα Erasmus Mundus, ζητούν να δοθεί ιδιαίτερη προσοχή στην προώθηση της γνώσης των γλωσσών των σπουδαστών τόσο εντός όσο και εκτός της Ευρωπαϊκής Ένωσης. Προσφέροντας στους σπουδαστές του προγράμματος Erasmus την ευκαιρία να μάθουν τουλάχιστον δύο γλώσσες οι οποίες ομιλούνται στις χώρες όπου βρίσκονται τα κολέγια τριτοβάθμιας εκπαίδευσης, ίσως μπορέσουμε να ανατρέψουμε εγκαίρως αυτή την ολέθρια τάση που παρατηρούμε στα μεγάλα κυρίως κράτη μέλη. Είναι λυπηρό το γεγονός ότι, κατά τη διάρκεια των περασμένων δεκαετιών μειώθηκε η γνώση των γλωσσών, αλλά και του πολιτισμού και της Ιστορίας, των νέων ευρωπαίων.
<SPEAKER ID="121" LANGUAGE="PT" NAME="Graça Moura (PPE-DE )." AFFILIATION="">
<P>
   – Κύριε Πρόεδρε, κυρία Επίτροπε, πρέπει να επικροτήσουμε τη σύσταση για τη δεύτερη ανάγνωση της κ. De Sarnez και τις τροπολογίες σε αυτήν που κατέθεσε ομόφωνα η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού, διότι διευκρινίζουν και προωθούν διάφορες πτυχές του προγράμματος Erasmus Mundus.
<P>
Είναι σημαντική η συμφωνία του Συμβουλίου Υπουργών Παιδείας να οριστεί το οικονομικό χαρτοφυλάκιο στα 230 εκατομμύρια ευρώ, αφού αυτό το ποσό φαίνεται ικανοποιητικό. Εξίσου σημαντικό είναι να ανοίξει το πρόγραμμα νέες προοπτικές για την τριτοβάθμια εκπαίδευση, τόσο εντός της Ευρώπης όσο και αναφορικά με τις σχέσεις συνεργασίας της Ευρώπης με τρίτες χώρες. Επιπλέον, οι σχέσεις αυτές δεν θα πρέπει να υπάρχουν μόνο σε επίπεδο φοιτητών αλλά και στο επίπεδο των μη ευρωπαίων ακαδημαϊκών οι οποίοι προσκαλούνται.
<SPEAKER ID="122" LANGUAGE="DE" NAME="Prets (PSE )." AFFILIATION="">
<P>
   – Κύριε Πρόεδρε, Επίτροπε Reding, είναι ενθαρρυντικό το ότι σήμερα μπορούμε να ξεκινήσουμε δύο νέα εκπαιδευτικά προγράμματα, τα οποία, παρόλο που έχουν διαφορετική λειτουργία και αποστολή, έχουν ένα κοινό στόχο: να καταστήσουν την Ευρώπη πιο ελκυστική και επομένως να δημιουργήσουν μεγαλύτερο ενδιαφέρον για αυτήν σε όλο τον κόσμο. Ήδη ειπώθηκε ότι το πρόγραμμα, το οποίο γενικά απευθύνεται σε ιδρύματα τριτοβάθμιας εκπαίδευσης και σπουδαστές από όλο τον κόσμο που διαθέτουν ένα πρώτο πτυχίο, πρέπει, ωστόσο, να λάβει υπόψη του την επαγγελματική κατάρτιση, όπως τεχνικά μαθήματα για μηχανικούς και εξειδικευμένους τεχνικούς, που περιλαμβάνονται στην κατηγορία “ιδρύματα τριτοβάθμιας εκπαίδευσης” και για τα οποία πρέπει να εκπονηθούν οι κατάλληλες προτάσεις.
<P>
Η στενή συνεργασία των διαφόρων ευρωπαϊκών πανεπιστημίων θα καταστήσει δυνατή τη βελτίωση της ποιότητας και την αύξηση του διεθνούς ανταγωνισμού. Ο συμβιβασμός του χρηματοδοτικού πλαισίου των 230 εκατομμυρίων ευρώ είναι αυτός ακριβώς –ένας συμβιβασμός και τίποτα περισσότερο– και πιστεύω ότι το πρόγραμμα θα επιτύχει τον φιλόδοξο στόχο του μόνο αν όλα τα εμπλεκόμενα μέρη –η Ευρωπαϊκή Ένωση, τα κράτη μέλη και τα πανεπιστήμια– αποδεχτούν αυτές τις προκλήσεις και συμβάλλουν στο βαθμό που τους αναλογεί. Τα 230 εκατομμύρια ευρώ μόνα τους σίγουρα δεν είναι αρκετά. Επιπλέον, πρέπει να καταστεί σαφές ότι αυτοί οι οικονομικοί πόροι πρέπει να εξευρεθούν συμπληρωματικά με άλλα εκπαιδευτικά προγράμματα και να μην αντληθούν και πάλι από αυτά. 
<SPEAKER ID="123" LANGUAGE="DE" NAME="Wenzel-Perillo (PPE-DE )." AFFILIATION="">
<P>
   – Κύριε Πρόεδρε, Επίτροπε Reding, θα ήθελα να συγχαρώ την κ. de Sarnez για την εξαίρετη έκθεσή της και να την ευχαριστήσω για άλλη μια φορά για τη συνεργασία της. Το Πρόγραμμα Erasmus Mundus δεν μπορεί παρά να υποστηριχθεί θερμά. Από τη μια πλευρά, η προστιθέμενη αξία του προγράμματος συνίσταται στη δυνατότητα μετακίνησης, στην εκμάθηση ξένων γλωσσών καθώς και στις διαπολιτισμικές ανταλλαγές. Από την άλλη, το Erasmus Mundus αποδέχεται, κατά τρόπο προορατικό και εποικοδομητικό, τις εκπαιδευτικές προκλήσεις της παγκοσμιοποίησης. Ακριβώς επειδή το πρόγραμμα είναι ανοικτό σε σπουδαστές από τρίτες χώρες, η Ευρώπη μπορεί να διακριθεί ακόμη περισσότερο στον τομέα της τριτοβάθμιας εκπαίδευσης.
<P>
Σε μια εποχή παγκοσμιοποίησης, υπάρχει ανταγωνισμός για τα καλύτερα προϊόντα, τις καλύτερες ιδέες και, τελευταίο αλλά εξίσου σημαντικό, για τα καλύτερα μυαλά. Γι’ αυτόν τον λόγο η Ευρώπη πρέπει να γίνει πιο ελκυστική και ανταγωνιστική ως τόπος μάθησης και εκπαίδευσης. Ως συντάκτης της γνωμοδότησης της Επιτροπής Προϋπολογισμών για την πρώτη ανάγνωση της έκθεσης τον Απρίλιο του 2003, και εγώ βλέπω με ιδιαίτερη ικανοποίηση σήμερα ότι το Κοινοβούλιο σημείωσε μια σημαντική επιτυχία. Με 230 εκατομμύρια ευρώ αντί για τα 180 εκατομμύρια ευρώ που είχαν προταθεί, το Erasmus Mundus θα έχει μια καλή οικονομική βάση. Εξάλλου, τι μπορούν να πετύχουν σοβαρά προγράμματα αν δεν έχουν επαρκή χρηματοδότηση; Αυτό που πετύχαμε είναι αξιέπαινο, αλλά οι υπάρχουσες δεσμεύσεις και οι νέες πρωτοβουλίες είναι συνολικά ανεπαρκείς όταν εξετάζονται ως προς τους στόχους της Λισαβόνας. Όταν τα οικονομικά είναι σφιχτά και οι δημοσιονομικοί πόροι περιορισμένοι, δεν πρέπει να περιμένουμε εκπληκτικά αποτελέσματα, αλλά δεν θα πρέπει επίσης τα σφιχτά οικονομικά και οι περιορισμένοι δημοσιονομικοί πόροι να αποτελούν δικαιολογίες που θα μας εμποδίζουν να λαμβάνουμε διορατικές πολιτικές δεσμεύσεις.
<P>
Κυρίες και κύριοι, η εκπαίδευση είναι η πρώτη επένδυση στο μέλλον. Θέλουμε να έχουμε τον πιο δυναμικό και τον πιο ανταγωνιστικό οικονομικό χώρο στον κόσμο έως το 2010; Αν ναι, πρέπει να ορίσουμε σωστά τις προτεραιότητές μας, επενδύοντας στην έρευνα και στην κατάρτιση, και το πρόγραμμα Erasmus Mundus αποτελεί ένα βήμα προς τη σωστή κατεύθυνση. 
<SPEAKER ID="124" LANGUAGE="FI" NAME="Iivari (PSE )." AFFILIATION="">
<P>
   – Κύριε Πρόεδρε, θα ήθελα καταρχάς να ευχαριστήσω την εισηγήτρια, κ. Marielle de Sarnezia, για την εξαίρετη εργασία της σχετικά με το πρόγραμμα Erasmus Mundus. Κατορθώσαμε να καταλήξουμε σε ένα αποτέλεσμα το οποίο να ικανοποιεί τόσο το Κοινοβούλιο όσο και το Συμβούλιο. Επιτέλους, μια φορά θα έχουμε καταλήξει στη νομοθετική διαδικασία ενός πολυετούς προγράμματος, ήδη πριν δρομολογηθεί η έναρξή του. Ευελπιστούμε ότι η εξαίρεση αυτή θα μετατραπεί πλέον σε κανόνα και θα εφαρμοστεί και σε άλλα υπό εξέταση προγράμματα της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού.
<P>
Προς το παρόν, η Ευρωπαϊκή Ένωση συνιστά για τους σπουδαστές της τριτοβάθμιας εκπαίδευσης που προέρχονται από τρίτες χώρες μια σαφώς λιγότερο ελκυστική επιλογή σε σχέση με τις Ηνωμένες Πολιτείες. Η ΕΕ δέχεται ετησίως 100 000 περίπου νέους σπουδαστές λιγότερους από τις ΗΠΑ. Φρονώ ότι, μετά την παρέλευση πενταετίας, όταν πλέον το πρόγραμμα Erasmus Mundus θα έχει αρχίσει να εφαρμόζεται στην πράξη, ο αριθμός αυτός θα έχει μειωθεί.
<P>
Τα δέκα νέα κράτη που θα προσχωρήσουν στην Ευρωπαϊκή Ένωση μετά από επτά μήνες θα πρέπει εξαρχής να συμμετάσχουν ενεργά στην υλοποίηση του προγράμματος Erasmus Mundus. Όταν αλλάξουν τα εξωτερικά σύνορα της Ένωσης, θα πρέπει να χρησιμοποιήσουμε τις δεξιότητες και την τεχνογνωσία που διαθέτουν ήδη τα μελλοντικά κράτη μέλη, λόγω των σχέσεων συνεργασίας που διατηρούν με χώρες όπως η Ουκρανία, η Λευκορωσία και η Μολδαβία. Πιστεύω ότι η στενή συνεργασία των νέων κρατών μελών στο πρόγραμμα αυτό θα προωθήσει τη συμμετοχή τους στην υλοποίηση των στόχων της κοινοτικής πολιτικής για την εκπαίδευση.
<P>
Είμαι ικανοποιημένος με το αποτέλεσμα που επιτύχαμε στο γλωσσικό ζήτημα που είχε ανακύψει σχετικά με το πρόγραμμα. Η προώθηση της πολυγλωσσίας συνιστά βασική αρχή της ΕΕ· εντούτοις, το πρόγραμμα Erasmus Mundus δεν αποσκοπεί βεβαίως στη διδασκαλία ξένων γλωσσών. Στόχος του προγράμματος είναι να καταστήσει την ευρωπαϊκή τριτοβάθμια εκπαίδευση περισσότερο ελκυστική. Προς τούτο, είμαι ικανοποιημένος με τη διατύπωση στην οποία καταλήξαμε. 
<SPEAKER ID="125" LANGUAGE="DE" NAME="Mann, Thomas (PPE-DE )." AFFILIATION="">
<P>
   – Κύριε Πρόεδρε, το Erasmus Mundus θα βελτιώσει σημαντικά την ποιότητα της τριτοβάθμιας εκπαίδευσης στην Ευρώπη: 250 ευρωπαϊκά πανεπιστημιακά μαθήματα, περισσότερες από 4 000 υποτροφίες για μεταπτυχιακούς φοιτητές, 1 000 επισκέπτες καθηγητές από τρίτες χώρες, 4 000 φοιτητές, 800 πανεπιστημιακοί καθηγητές έως το 2008, συνεργασίες μεταξύ πανεπιστημίων τρίτων χωρών και των πανεπιστημίων του προγράμματος Erasmus-Mundus στην Ευρώπη – όλα αυτά αποτελούν σημαντικά στοιχεία στην προώθηση της Ευρώπης ως χώρου γνώσης και –όπως είπε η κ. Pack– στη δημιουργία ενός ευρωπαϊκού χώρου μάθησης.
<P>
Οι δημοσιονομικές προοπτικές δεν φαίνονται τόσο εντυπωσιακές· στην πρώτη ανάγνωση καταστήσαμε σαφές ότι τα 200 εκατομμύρια ευρώ δεν ήταν αρκετά και ζητήσαμε 300 εκατομμύρια ευρώ. Συμφωνώ με τους άλλους βουλευτές ότι η πρόταση του Συμβουλίου για 180 εκατομμύρια ευρώ είναι απολύτως απαράδεκτη. Η αύξηση της χρηματοδότησης δεν επιβαρύνει, με κανέναν τρόπο, τα υφιστάμενα προγράμματα. Ο προτεινόμενος από την κ. de Sarnez συμβιβασμός των 230 εκατομμυρίων ευρώ είναι εύλογος και σύμφωνος με τη νέα Διοργανική Συμφωνία. Πιστεύω ότι η εξαίρετη Επίτροπος Reding σίγουρα θα υπερψηφίσει αυτές τις προοπτικές.
<P>
Ποιο το νόημα ενός εξαιρετικά φιλόδοξου στόχου της Λισαβόνας αν δεν έχουμε αρκετά ειδικά μέτρα; Στη Γερμανία, η εμπειρία μας δίδαξε –και η μελέτη Pisa το κατέστησε σαφές– ότι τα μέτρα αυτά δεν είναι χωρίς κόστος. Ποιο το νόημα όταν δεν επενδύουμε αρκετά στην εκπαίδευση στα ανεξάρτητα κρατίδιάμας; Θα μείνουμε σίγουρα πίσω. Η Ευρωπαϊκή Ένωση πρέπει να απονείμει το σήμα ποιότητας “Μάστερ Erasmus-Mundus” προκειμένου να μπορούμε να ορίσουμε σαφώς μια ιδιαίτερη τριτοβάθμια εκπαίδευση, με καλή επάρκεια γνώσεων στις γλώσσες τουλάχιστον δύο κρατών μελών. Αφήσαμε ένα σαφές πολιτικό σημάδι τόσο ως προς τα μαθήματα όσο και ως προς τη φιλοξενία των φοιτητών.
<SPEAKER ID="126" LANGUAGE="" NAME="" AFFILIATION="Αντιπροέδρου">
<SPEAKER ID="127" LANGUAGE="" NAME="Ζορμπά (PSE )." AFFILIATION="">
<P>
   – Κύριε Πρόεδρε, θα ήθελα να συγχαρώ την κ. Επίτροπο και την κ. de Sarnez γι’ αυτό το φιλόδοξο πρόγραμμα, γι’ αυτό το μεγάλο και ουσιαστικό βήμα. Το άνοιγμα της Ευρώπης της εκπαίδευσης σε διεθνές επίπεδο, που είναι και ένα τολμηρό στοίχημα, προάγει τον ευρωπαϊκό χώρο εκπαίδευσης και αρχίζουμε να τον βλέπουμε πια όχι αποσπασματικά, αλλά με τις γέφυρες που έχει, με τις συνεργασίες που έχει, σαν ένα πραγματικό χώρο.
<P>
Νομίζω ότι το Erasmus Mundus Masters είναι μια ποιοτική διαφορά σε σχέση με όλα τα προηγούμενα προγράμματα ακριβώς γιατί δεν στηρίζεται απλώς σε μια ανταλλαγή, σε μια κινητικότητα, αλλά μας δίνει μια καινούργια σφραγίδα, ένα καινούργιο σημείο αναφοράς, στο οποίο οι χιλιάδες φοιτητές και τα εκατοντάδες εκπαιδευτικά ιδρύματα που θα το αξιοποιήσουν θα μπορέσουν να δώσουν ένα πραγματικό νόημα.
<P>
Είναι πολύ σημαντικό που η Ευρώπη έχει την τόλμη σήμερα να ανοιχτεί στο συναγωνισμό, στις γλώσσες και στη διαπολιτισμική κατανόηση. Επιβραβεύουμε και τα ιδρύματα και τις συνεργασίες τους μέσα από αυτό το πρόγραμμα, αλλά προάγουμε και την αριστεία των φοιτητών από όποια χώρα, ήπειρο ή πολιτισμικό υπόβαθρο και αν προέρχονται. Και αυτό σημαίνει ότι προάγουμε τις ευρωπαϊκές αξίες. Νομίζω ότι τους το χρωστάμε! Iδιαίτερα στις χώρες από τις οποίες προέρχονται τα εκατομμύρια οικονομικοί μετανάστες πρέπει να δώσουμε κάτι πίσω και νομίζω ότι αυτό που δίνουμε, αυτές οι υποτροφίες που δίνουμε, είναι μια ανταμοιβή και εύχομαι από αυτές τις αναπτυσσόμενες χώρες να μας έρθει η πλειοψηφία των φοιτητών.
<SPEAKER ID="128" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, μετά τις 11.30. 
<SPEAKER ID="129" LANGUAGE="" NAME="Πρόεδρος." AFFILIATION="e Learning">
<P>
   Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (A5-0314/2003) εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την κοινή θέση του Συμβουλίου εν όψει της έγκρισης απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση πολυετούς προγράμματος (2004-2006) για την αποτελεσματική ενσωμάτωση των τεχνολογιών των πληροφοριών και των επικοινωνιών (ΤΠΕ) στα ευρωπαϊκά συστήματα εκπαίδευσης και κατάρτισης (πρόγραμμα ) (8642/1/2003 – C5-0293/2003 – 2002/0303(COD)) (Εισηγητής: ο κ. Mauro) 
<SPEAKER ID="130" LANGUAGE="IT" NAME="Mauro (PPE-DE )," AFFILIATION="εισηγητής">
<P>
Μητέρα του προγράμματος είναι, ασφαλώς, η Ευρωπαϊκή Επιτροπή, η οποία με την ανακοίνωσή της τον Μάιο του 2000 θέσπισε το πρώτο πιλοτικό πρόγραμμα ηλεκτρονικής εκμάθησης, ένα πρόγραμμα που τη στιγμή εκείνη δεν είχε, ωστόσο, την υποστήριξη ενός δικού του κονδυλίου. Αύριο, μετά από δύο χρόνια και χάρη στο ευσυνείδητο έργο που χαρακτηρίζεται από τη συνεργασία μεταξύ των οργάνων, ψηφίζεται το πρώτο πολυετές πρόγραμμα Συνεπώς, δεν είναι δύσκολο να αντιληφθούμε ότι, εκτός από μητέρα, υπήρξε και πατέρας αυτού του μέτρου. Ο ρόλος του πατέρα είναι πάντοτε πιο δύσκολος να αποδοθεί, και παραμένει ένα ερωτηματικό και στην περίπτωση αυτή, αλλά θα έλεγα ότι ο ρόλος θα πρέπει να μοιραστεί εξίσου μεταξύ Κοινοβουλίου και Συμβουλίου. Οι προσπάθειες του Συμβουλίου, είτε υπό την ελληνική Προεδρία είτε, με τρόπο πιο καταληκτικό, υπό την ιταλική Προεδρία, επέτρεψαν στο Κοινοβούλιο την εξεύρεση σημαντικής διεξόδου για τα αιτήματά του και, κατά συνέπεια, την εκχώρηση χρηματοδότησης που θα αρκεί για την έναρξη εφαρμογής του προγράμματος 
<P>
Το πολυετές αυτό πρόγραμμα, που προστίθεται στα άλλα ιστορικά προγράμματα όπως το SOCRATES και το LEONARDO, ικανοποιεί τα αιτήματα των Ευρωπαϊκών Συμβουλίων της Λισαβόνας, της Στοκχόλμης και της Βαρκελώνης. Οι κύριοι στόχοι είναι η καταπολέμηση του ψηφιακού χάσματος με τη θέσπιση υπολογιστικών μεθόδων ανάγνωσης και γραφής, την προώθηση εικονικών εκπαιδευτικών χώρων, την ηλεκτρονική αδελφοποίηση σχολείων, την προώθηση και τη διάδοση ορθών πρακτικών και τη συνεργασία μεταξύ κοινοτικών προγραμμάτων και οργάνων δράσης που προωθούνται σε εθνικό επίπεδο. Ο προϋπολογισμός του προγράμματος αυξήθηκε, όπως ανέφερα, σε 44 εκατομμύρια ευρώ, χάρη σε αυτό που θα ήθελα να αποκαλέσω στενή συνεργασία μεταξύ των θεσμικών οργάνων.
<P>
Όσον αφορά την ηλεκτρονική αδελφοποίηση των ευρωπαϊκών σχολείων, σύμφωνα με τους στόχους που ενέκρινε το προηγούμενο ψήφισμα του Ευρωπαϊκού Κοινοβουλίου, θέλησα να υπογραμμίσω και πάλι ότι η κατάρτιση των διδασκόντων παραμένει ζήτημα προτεραιότητας. Θα ήθελα να μας προβληματίσει ακόμα μια φορά το γεγονός ότι, το 2003, κατά μέσο όρο, το 90% των σχολείων πρωτοβάθμιας εκπαίδευσης, το 98% της δευτεροβάθμιας και το 99% των επαγγελματικών και τεχνικών σχολών των κρατών μελών συνδέθηκαν με το Διαδίκτυο, αλλά μόνο το 39% των διδασκόντων της πρωτοβάθμιας εκπαίδευσης, το 50% της δευτεροβάθμιας και το 58% των επαγγελματικών και τεχνικών σχολών χρησιμοποίησαν στην πραγματικότητα το Διαδίκτυο ως διδακτικό μέσο. Είναι, συνεπώς, απόλυτα αναγκαίο αυτό το πρόγραμμα. Αυτοί οι μέσοι όροι κρύβουν, στην πραγματικότητα, δραματικές διαφορές μεταξύ των κρατών μελών: ενώ ο μέσος όρος της Δανίας είναι το 70%, ο μέσος όρος της Ελλάδας δεν φθάνει το 9%.
<SPEAKER ID="131" LANGUAGE="FR" NAME="Reding," AFFILIATION="Επιτροπή.">
<P>
    – Κύριε Πρόεδρε, θα επιθυμούσα καταρχάς να ευχαριστήσω το Κοινοβούλιο που κατέστησε δυνατή την εφαρμογή του προγράμματος ηλεκτρονικής μάθησης, αφού το πρόγραμμα αυτό βασίζεται στα αποτελέσματα των προπαρασκευαστικών και διερευνητικών μέτρων υπέρ της ηλεκτρονικής μάθησης –του Learning– τα οποία το Ευρωπαϊκό Κοινοβούλιο έχει εγκρίνει ήδη από το 2001. Η ενεργός υποστήριξη του Ευρωπαϊκού Κοινοβουλίου θα μας επιτρέψει, συνεπώς, να εγκρίνουμε αυτό το πρόγραμμα σε χρόνο ρεκόρ, δηλαδή σε λιγότερο από ένα έτος μετά την πρόταση της Επιτροπής, που χρονολογείται από τον Δεκέμβριο 2002. Και αυτή η πολύ μικρή προθεσμία κατέστη δυνατόν να τηρηθεί χάρη στον εισηγητή σας, τον οποίο οφείλω να ευχαριστήσω. Ο κ. Mauro έκανε σπουδαία δουλειά χωρίς να υπολογίσει κόπο και προσπάθειες. Για παράδειγμα, χάρη σε αυτόν, η κατάρτιση των εκπαιδευτικών συμπεριλήφθηκε στους βασικούς στόχους του προγράμματος. Αντιλαμβανόμαστε όντως ότι αυτή η κατάρτιση αποτελεί ένα από τα κλειδιά της επιτυχίας του προγράμματος και όλα τα κράτη μέλη εργάζονται ήδη για την εξασφάλισή της. Οφείλω να του εκφράσω την ευγνωμοσύνη μου που, με τον τρόπο αυτόν, εμπλούτισε το συγκεκριμένο πρόγραμμα.
<P>
Σήμερα, λοιπόν, πρέπει να αποφασίσουμε για τη δεύτερη ανάγνωση, και είμαι βέβαιη ότι το Ευρωπαϊκό Κοινοβούλιο θα μπορέσει να διατυπώσει τη σύμφωνη γνώμη του. Το Συμβούλιο συμφωνεί με το περιεχόμενο, συμπεριλαμβανομένης της προσθήκης για την κατάρτιση των εκπαιδευτικών. Ωστόσο, όπως γνωρίζετε, η θέση του αναφορικά με τον προϋπολογισμό του προγράμματος, όπως διατυπώνεται στην κοινή θέση του, η οποία εγκρίθηκε με ειδική πλειοψηφία, αρχικά ήταν πολύ διαφορετική από τη θέση του Ευρωπαϊκού Κοινοβουλίου. Επιτεύχθηκε, λοιπόν, τώρα συμφωνία. Βέβαια, δεν υπάρχει αμφιβολία ότι θα θέλαμε να εγκριθεί μεγαλύτερο κονδύλιο από αυτό που πρότεινε το Κοινοβούλιο, αλλά αυτό δεν στάθηκε δυνατόν. Τα 44 εκατομμύρια ευρώ, επί των οποίων το θεσμικό όργανό σας πρέπει να ψηφίσει, αποτελούν λοιπόν έναν συμβιβασμό, ο οποίος όμως επιτρέπει το κλείσιμο της διαδικασίας, εξοικονομώντας χρόνο και πόρους, και την έναρξη της λειτουργίας του προγράμματος, όπως προβλέπεται, την 1η Ιανουαρίου. Πιστεύω ότι, πάνω σε αυτή την απλή βάση, οφείλουμε να πούμε στον εαυτό μας ότι είναι προτιμότερο να έχουμε λίγο λιγότερα χρήματα, αλλά να μπορέσουμε να αρχίσουμε αμέσως την εφαρμογή ενός καλού προγράμματος. 
<SPEAKER ID="132" LANGUAGE="DE" NAME="Prets (PSE )." AFFILIATION="e">
<P>
   – Κύριε Πρόεδρε, Επίτροπε Reding, η κατάρτιση και η εκπαίδευση θα αποτελέσουν σημαντικό θέμα στο Συμβούλιο, την Επιτροπή και το Σώμα και πιστεύω ότι, αν θέλουμε να είμαστε δίκαιοι με το πρόγραμμα -Learning, προκειμένου να γεφυρώσουμε το ψηφιακό χάσμα μεταξύ των διαφορετικών χωρών, περιφερειών και γενεών, τότε η έκθεση αυτή έκανε σίγουρα ένα βήμα προς τη σωστή κατεύθυνση. Όλα τα ευρωπαϊκά συστήματα κατάρτισης και εκπαίδευσης πρέπει να επιταχύνουν την πρόσβαση στις νέες τεχνολογίες των πληροφοριών και των επικοινωνιών (ΤΠΕ) ώστε να βελτιωθεί η ποιότητα και να μειωθούν οι διαφορές. Θα ήθελα και πάλι να αναφέρω τους στόχους της Μπολόνια και της Βαρκελώνης, οι οποίοι, όπως ακούσατε ήδη, μπορούν, αν υλοποιηθούν, να δώσουν μια ευκαιρία στον ευρωπαϊκό οικονομικό χώρο και τον χώρο της μάθησης.
<P>
Με λύπη μου λέω ότι η κατάσταση σε πολλές χώρες –συμπεριλαμβανομένης της Αυστρίας– είναι επί του παρόντος τέτοια που οι περικοπές δαπανών εμπόδισαν την αυξημένη επένδυση που είχε συμφωνηθεί στην παιδεία, καταλήγοντας αντίθετα σε αύξηση των περικοπών στον τομέα της παιδείας. Δυστυχώς απομακρυνόμαστε όλο και περισσότερο από τον στόχο να γίνουμε η περισσότερο βασισμένη στη γνώση κοινωνία στον κόσμο έως το 2013, όπως υπέδειξε ήδη το Συμβούλιο το οποίο και προέβλεψε ότι θα πάρει ακόμα πολύ καιρό για να γίνει αυτό. Όταν ξεκινούν νέα προγράμματα, θα πρέπει επίσης να υλοποιούνται με την απαραίτητη αποφασιστικότητα, πράγμα που σημαίνει ότι θα πρέπει να εμφανίζουν –όπως κάνει στην πραγματικότητα το -Learning– ορατά σημάδια επιτυχίας μετά από τρία χρόνια. Πιστεύω ότι εναπόκειται στην Ευρωπαϊκή Ένωση να δώσει μια ορατή ώθηση στον τομέα αυτό, ξεκινώντας έτσι μια αλυσιδωτή αντίδραση και καθιστώντας και πάλι την παιδεία πρώτη προτεραιότητα στα κράτη μέλη, ούτως ώστε να μην πέσει θύμα των περικοπών όπως γίνεται μέχρι σήμερα. 
<SPEAKER ID="133" LANGUAGE="NL" NAME="Sanders-ten Holte (ELDR )." AFFILIATION="e">
<P>
   – Κύριε Πρόεδρε, κυρία Reding, κυρίες και κύριοι, καταρχάς θα ήθελα να ευχαριστήσω τον εισηγητή για την εξαιρετική έκθεσή του. Μια δυναμική οικονομία της γνώσης απαιτεί ένα καλό πρόγραμμα Learning.
<P>
Θα ήθελα να κάνω τρεις παρατηρήσεις. Κατά πρώτον, θεωρώ ότι είναι θετικό το γεγονός ότι η πρωτοβάθμια εκπαίδευση συμπεριλαμβάνεται στο πρόγραμμα, αλλά ο κοινός στόχος θα πρέπει να περιλαμβάνει και άλλους πέραν των νέων ανθρώπων, διότι δεν πρέπει να παραμελούμε τους γηραιότερους ή και εκείνους που ζουν σε απομακρυσμένες περιοχές. Αυτούς ακριβώς τους ανθρώπους πρέπει να βγάλουμε από την Learning απομόνωσή τους. Μέσω της διά βίου μάθησης επωφελούνται από αυτό το πρόγραμμα και μπορούν να μεταδώσουν τις γνώσεις και την εμπειρία τους στις επόμενες γενεές. Οι γιαγιάδες μπορούν να τα λένε ηλεκτρονικά με τα εγγόνια τους – έχω ειδικευτεί σε αυτό.
<P>
Κατά δεύτερον, υπάρχει η εικονική αδελφοποίηση σχολείων. Υπάρχουν μεγάλες διαφορές μεταξύ των περιοχών της Ευρώπης όσον αφορά τη χρήση των τεχνολογιών των πληροφοριών στην εκπαίδευση, και πρέπει να διασφαλίσουμε ότι θα δοθούν κίνητρα στα σχολεία που μειονεκτούν ώστε να τολμήσουν να ενταχθούν στο Learning. Έχει μεγάλη σημασία η ανταλλαγή πληροφοριών και καλών πρακτικών μέσω της πλατφόρμας του Διαδικτύου. Με τον τρόπο αυτόν, θα μπορέσουν τα σχολεία να επωφεληθούν και να διδαχθούν το ένα από την εμπειρία του άλλου.
<P>
Κατά τρίτον, και οι υποψήφιες χώρες πρέπει κατηγορηματικά να ενταχθούν στο πρόγραμμα. Από την εμπειρία μου, γνωρίζω ότι υπάρχουν σχολεία τα οποία είναι ήδη εξαιρετικά προχωρημένα στην εφαρμογή των ΤΠΕ στην εκπαίδευση που παρέχουν. Το πρόγραμμα που εκπονεί η Siemens είναι ένα καλό παράδειγμα. Είμαι μέλος της κριτικής επιτροπής και πρέπει, κυρία Επίτροπε, το πρόγραμμα αυτό να συνδεθεί με κάποιο ευρωπαϊκό βραβείο. Παραβρέθηκα στην τελετή βράβευσης και εντυπωσιάστηκα ιδιαίτερα από αυτό που προσφερόταν, στο οποίο το βραβείο δίνει ώθηση. Τέλος, η ποσότητα είναι βέβαια σημαντική, αλλά και η ποιότητα θα πρέπει να είναι ανώτερη. Ελπίζω ότι ο ιδιωτικός τομέας που έχει δημιουργηθεί, με το θα συμβάλει σημαντικά σε αυτό. Η συνεργασία μεταξύ του ιδιωτικού και του δημόσιου τομέα είναι ένα αναγκαίο βήμα προς μια δυναμική ευρωπαϊκή οικονομία της γνώσης, η οποία αποτελεί, εξάλλου τον στόχο μας. 
<SPEAKER ID="134" LANGUAGE="EN" NAME="Crowley (UEN )." AFFILIATION="">
<P>
Προφανώς, οι νέες θέσεις απασχόλησης που θα δημιουργηθούν στο μέλλον θα βασίζονται πολύ στην τεχνολογία. Είναι πολύ ενδιαφέρον να κοιτάξουμε τους αριθμούς, που δείχνουν ότι το 70% του εργατικού δυναμικού που θα απασχολείται το έτος 2010 απασχολούνται ήδη, αλλά μόνο το 20% της τεχνολογίας που θα χρησιμοποιείται τότε είναι διαθέσιμο σήμερα. Είναι επίσης πολύ ενδιαφέρον να το εξετάσουμε από μια διαφορετική σκοπιά: από όλους τους επιστήμονες και εφευρέτες που υπήρξαν ποτέ, το 92% βρίσκεται σήμερα εν ζωή. Συνεπώς, ο ρυθμός της αλλαγής και των αλλαγών που θα συμβούν στο μέλλον θα είναι ακόμη μεγαλύτερος και ταχύτερος, και η ικανότητά μας ως ανθρώπων να αντιμετωπίσουμε αυτή την αλλαγή θα καθοριστεί από τις ικανότητές μας, τις γνώσεις και την εκπαίδευση που θα μας έχουν δοθεί στο ενδιάμεσο διάστημα. 
<SPEAKER ID="135" LANGUAGE="FI" NAME="Iivari (PSE )." AFFILIATION="">
<P>
   – Κύριε Πρόεδρε, τα προηγούμενα κοινοτικά προγράμματα κατάρτισης είναι επιτυχημένα, επειδή συνιστούν προγράμματα ανθρώπινης κλίμακας. Το υπό εξέταση πρόγραμμα e-Learning θα συνεχίσει –ευελπιστούμε– τη σειρά των επιτυχιών. Γενικός στόχος του προγράμματος είναι η βελτίωση και η λειτουργικότητα των προγραμμάτων κατάρτισης μέσω της τεχνολογίας των πληροφοριών και των επικοινωνιών. Ελπίζω ότι οι διδάσκοντες και οι διδασκόμενοι θα αναλάβουν έναν κεντρικότερο ρόλο στην προσπάθεια για την επίτευξη του στόχου. Εάν επιτύχουμε αυτό, τότε θα είναι πιθανότερο να υλοποιήσουμε τους στόχους του προγράμματος.
<P>
Το πρόγραμμα e-Learning είναι ένα καλό παράδειγμα του τρόπου με τον οποίο τα πιλοτικά προγράμματα μπορούν να κερδίσουν τη θέση τους στην πολιτική της Ευρωπαϊκής Ένωσης. Το Ευρωπαϊκό Κοινοβούλιο άρχισε να υποστηρίζει την πρωτοβουλία για την προώθηση της εξ αποστάσεως μάθησης ήδη από το έτος 2001, και τώρα έχουμε ενώπιόν μας την πρόταση για ένα πενταετές πρόγραμμα δράσης. Παρότι δεν επιτύχαμε να αυξήσουμε τον προϋπολογισμό του προγράμματος ακριβώς στο επιθυμητό μας επίπεδο, ο εισηγητής, κ. Mario Mauro, μπορεί να είναι ιδιαίτερα ικανοποιημένος για την εργασία του.
<P>
Προτεραιότητα του προγράμματος e-Learning πρέπει να αποτελεί η λειτουργία των ηλεκτρονικά αδελφοποιημένων σχολείων. Εάν η δικτύωση των αδελφοποιημένων σχολείων επιτευχθεί στην πράξη, τότε οι μαθητές θα μπορούν να γνωρίσουν συνομηλίκους τους από διαφορετικές περιοχές της ΕΕ και να μάθουν για την καθημερινότητά τους. Μια τέτοιου είδους επιτυχία του προγράμματος θα μπορούσε να ενισχύσει την ιδέα της υπηκοότητας της ΕΕ.
<P>
Η ηλεκτρονική μάθηση προσφέρει νέα παιδαγωγικά προγράμματα διδασκαλίας και μάθησης. Έρευνα του European School Net κατέδειξε ότι στην Ευρώπη αναπτύσσονται ραγδαία τα ενδοσχολικά εικονικά περιβάλλοντα μάθησης. Εμπορικά περιβάλλοντα μάθησης χρησιμοποιεί μόνο ένας στους τρεις χρήστες εικονικής εκπαίδευσης. Είναι εξαιρετικά σημαντικό οι μεμονωμένες αυτές προσπάθειες να προβληθούν ώστε να επωφεληθούν και άλλοι από αυτές. Επί του προκειμένου, το πρόγραμμα e-Learning δεν παρέχει άμεση στήριξη, αλλά ευελπιστούμε ότι στο μέλλον θα μπορέσουμε επίσης να συμβάλουμε στην ανάπτυξη των περιεχομένων. 
<SPEAKER ID="136" LANGUAGE="FI" NAME="Paasilinna (PSE )." AFFILIATION="">
<SPEAKER ID="137" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, μετά τις 11.30. 
<SPEAKER ID="138" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A5-0319/2003) της κ. Hermange, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση της Επιτροπής για την έκδοση απόφασης του Συμβουλίου με την οποία εξουσιοδοτούνται τα κράτη μέλη να προσχωρήσουν στη σύμβαση σχετικά με τη διεθνή δικαιοδοσία, το εφαρμοστέο δίκαιο, την αναγνώριση, την εκτέλεση και τη συνεργασία σε θέματα γονικής μέριμνας και μέτρων προστασίας των παιδιών (Σύμβαση της Χάγης του 1996) ή να επικυρώσουν την εν λόγω σύμβαση για λογαριασμό της Ευρωπαϊκής Κοινότητας (COM(2003) 348 – C5-0302/2003 – 2003/0127(CNS))
<SPEAKER ID="139" LANGUAGE="EN" NAME="Reding," AFFILIATION="Επιτροπή.">
<P>
    Κύριε Πρόεδρε, αυτή η πρόταση αποσκοπεί να εξουσιοδοτήσει τα κράτη μέλη να επικυρώσουν τη Σύμβαση της Χάγης του 1996 σχετικά με την προστασία των παιδιών προς το συμφέρον της Ευρωπαϊκής Κοινότητας. Είναι μια απόφαση που ενισχύει την απόφαση της 19ης Δεκεμβρίου 2002 η οποία, κατ’ εξαίρεση, επέτρεψε στα κράτη μέλη να υπογράψουν αυτή τη Σύμβαση προς το συμφέρον της Κοινότητας. Η παρούσα πρόταση αφορά τη δεύτερη και τελευταία φάση αυτής της διαδικασίας, δηλαδή, τη διαδικασία επικύρωσης.
<P>
Το πεδίο της Σύμβασης, η οποία ολοκληρώθηκε το 1996 στο πλαίσιο της Διάσκεψης της Χάγης για το ιδιωτικό διεθνές δίκαιο, είναι πολύ παρόμοιο με εκείνο του κανονισμού του Συμβουλίου για τη γονική μέριμνα, ο οποίος εγκρίθηκε από το Συμβούλιο στις 3 Οκτωβρίου και θα εφαρμόζεται στα κράτη μέλη από την 1η Μαρτίου 2005.
<P>
Η Επιτροπή θα ήθελε να εκφράσει την ευγνωμοσύνη της στο Κοινοβούλιο γενικά, και στην εισηγήτρια, κ. Hermange, ειδικά, όχι μόνο για τη διαρκή τους υποστήριξη στο έργο της Επιτροπής στον τομέα της γονικής μέριμνας, αλλά επίσης για τις τεράστιες προσπάθειές τους σε αυτή τη συγκεκριμένη περίπτωση.
<SPEAKER ID="140" LANGUAGE="FR" NAME="Hermange (PPE-DE )," AFFILIATION="εισηγήτρια.">
<P>
Η γνώμη του Κοινοβουλίου για αυτή την πρόταση απόφασης του Συμβουλίου ζητήθηκε –όπως μας υπενθυμίσατε, κυρία Επίτροπε– μέσα σε πολύ μικρή προθεσμία, την οποία ωστόσο το Κοινοβούλιο είχε τη βούληση να τηρήσει, δεδομένης της σπουδαιότητας της συζήτησης και των θεμάτων που αφορά. Πιστεύω ότι δεν μπορούμε παρά να καλωσορίσουμε αυτήν την πρόταση, αφού η συζήτηση για τη γονική μέριμνα είναι η απόρροια, θα τολμούσα να πω, της πολιτικής βούλησης ορισμένων βουλευτών αυτού του Κοινοβουλίου –στην πρώτη γραμμή των οποίων βρίσκεται η συνάδελφός μου κ. Banotti– οι οποίοι επιδίδονται από το 1994 σε εκστρατεία ώστε το Κοινοβούλιο να λάβει υπόψη του την προάσπιση των συμφερόντων και των δικαιωμάτων του παιδιού.
<P>
Μολονότι η Σύμβαση της Χάγης του 1996 αποτελεί κλασικό νομικό μέσο του ιδιωτικού διεθνούς δικαίου, έχει ήδη αποτελέσει ισχυρή πηγή έμπνευσης για τους συντάκτες του σχεδίου νέου κανονισμού για θέματα γονικής μέριμνας. Γνωρίζουμε ήδη ότι οι Υπουργοί Δικαιοσύνης των χωρών μας ενέκριναν, στις 3 Οκτωβρίου, αυτόν τον νέο κανονισμό, ο οποίος αναμένεται να εξασφαλίσει την αποφυγή των ατέρμονων δικαστικών διενέξεων, οι οποίες είναι τόσο επιζήμιες για τα παιδιά. Αυτό το νέο κείμενο διευρύνει επίσης το πεδίο εφαρμογής του κανονισμού “Βρυξέλλες ΙΙ” σε όλες τις αποφάσεις που αφορούν την επιμέλεια των τέκνων, γεγονός για το οποίο θα πρέπει να χαρούμε, δεδομένου ότι σε αρκετές χώρες, και ιδιαίτερα στη Γαλλία και τη Γερμανία, τα διαζύγια και οι χωρισμοί ανάμεσα σε ζευγάρια από διαφορετικές χώρες εξακολουθούν να αποτελούν αιτία σημαντικών διενέξεων. Το κείμενο αυτό θα επιτρέπει επίσης να προσδιορίζεται, σε ένα και μόνο κείμενο, η αρμόδια δικαιοδοσία η οποία θα αποφαίνεται επί διαζυγίων ή επί θεμάτων που αφορούν τη γονική μέριμνα των τέκνων. Κατά συνέπεια, αυτή η πρόταση απόφασης βαίνει προς τη σωστή κατεύθυνση. Ωστόσο, δεν πρέπει να ξεχνάμε ότι το ακανθώδες ζήτημα της γονικής μέριμνας προκαλεί προβλήματα και εκτός της Ευρωπαϊκής Ένωσης, με τρίτες χώρες. Αυτός είναι ο λόγος για τον οποίο υποστηρίζω, με το ίδιο πνεύμα, την πρόταση της Επιτροπής να εξουσιοδοτήσει τα κράτη μέλη να προσχωρήσουν στη Σύμβαση της Χάγης. Είμαι πεπεισμένη ότι αυτή η Σύμβαση μπορεί να αποτελέσει πολύτιμη συνεισφορά στην ενίσχυση της κοινοτικής νομοθεσίας όσον αφορά την προστασία των παιδιών στις περιπτώσεις που υπερβαίνουν τα σύνορα της Ευρωπαϊκής Κοινότητας. Εφιστώ την προσοχή σας στο γεγονός ότι η επικάλυψη μεταξύ των πεδίων εφαρμογής της Σύμβασης και του νέου κανονισμού θα διευκολύνει, είμαι βέβαιη, την παράλληλη εφαρμογή των δύο μέσων.
<P>
Επέμεινα, κυρία Επίτροπε, στο χρονοδιάγραμμα. Η Επιτροπή είχε προτείνει μια πολύ μακρινή ημερομηνία: την 1η Μαρτίου 2005. Αυτός είναι ο λόγος για τον οποίο, σε τροπολογία, πρότεινα να συντομευτεί η προθεσμία κατά έξι μήνες, να οριστεί δηλαδή ως ημερομηνία η 30ή Ιουνίου 2004. Πιστεύω να μην έχετε αντίρρηση γι’ αυτό, κυρίως χάριν του συμφέροντος των παιδιών. Υπέβαλα επίσης δύο ακόμη τροπολογίες, εκ των οποίων η μία αναφέρεται στον Χάρτη των Θεμελιωδών Δικαιωμάτων και η άλλη στις εργασίες της Ευρωπαϊκής Συνέλευσης. Θα γνωρίζετε ότι στο πρώτο μέρος του σχεδίου Συνθήκης για τη θέσπιση Συντάγματος της Ευρώπης, τα άρθρα 3 και 4 ορίζουν ότι η Ένωση καταπολεμά τον κοινωνικό αποκλεισμό και τις διακρίσεις και προάγει την κοινωνική δικαιοσύνη και προστασία, την ισότητα μεταξύ γυναικών και ανδρών, την αλληλεγγύη μεταξύ γενεών και την προστασία των δικαιωμάτων του παιδιού. Με το πνεύμα αυτό πρότεινα και τη συγκεκριμένη τροπολογία.
<SPEAKER ID="141" LANGUAGE="EN" NAME="Banotti (PPE-DE )." AFFILIATION="">
<P>
   – Κύριε Πρόεδρε, η κ. Hermange έχει απόλυτο δίκιο. Είχε δίκιο τονίζοντας στο πλαίσιο της εξαίρετης έκθεσής της ότι στο επίκεντρο όλων αυτών πρέπει να είναι το μεγαλύτερο συμφέρον των παιδιών.
<P>
Η μεγάλη αξία αυτής της συγκεκριμένης νομοθεσίας είναι ότι ελπίζουμε ότι πολλές χώρες οι οποίες, λόγω των δικών τους δικαστικών συστημάτων, ήταν απρόθυμες να υπογράψουν τη Σύμβαση της Χάγης του 1980 σχετικά με τη διακρατική απαγωγή παιδιών, θα αναγκαστούν να υπογράψουν αυτή τη νομοθεσία, διασφαλίζοντας κατ’ αυτόν τον τρόπο την ασφαλή και γρήγορη επιστροφή των παιδιών που έχουν απαχθεί. Τα καλά νέα είναι ότι το Μαρόκο έγινε πρόσφατα η πρώτη ισλαμική χώρα που υπέγραψε αυτή τη συγκεκριμένη διεθνή νομοθεσία, γεγονός για το οποίο θα ήθελα να συγχαρώ αυτή τη χώρα. Ελπίζουμε ότι αυτό θα θέσει ένα προηγούμενο για πολλές από τις άλλες ισλαμικές χώρες οι οποίες δεν πιστεύουν, λόγω του είδους της νομοθεσίας του έχουν –τον νόμο της Σαρία– ότι μπορούν να υπογράψουν τη Σύμβαση του 1980.
<P>
Η Σύμβαση της Χάγης του 1996 είναι μια εξαίρετη νομοθεσία. Μπορώ να σας διαβεβαιώσω, κύριε Πρόεδρε, κυρία Reding και κυρία Hermange, ότι σήμερα θα κάνουν προπόσεις με σαμπάνια για μας στη Χάγη. Εκείνοι ανυπομονούσαν περισσότερο να δουν αυτό το θέμα να προχωρά. Ο Γενικός Γραμματέας της Σύμβασης της Χάγης, ο κ. Duncan, θα είναι απολύτως ενθουσιασμένος με την ταχύτητα, την αποτελεσματικότητα και τη φροντίδα με την οποία η κ. Hermange μας παρουσίασε την έκθεσή της. 
<SPEAKER ID="142" LANGUAGE="DE" NAME="Gebhardt (PSE )," AFFILIATION="συντάκτης της γνωμοδότησης της Επιτροπής Νομικών Θεμάτων και Εσωτερικής Αγοράς.">
<P>
   – Κύριε Πρόεδρε, η έκθεση της κ. Hermange είναι στην πραγματικότητα πολύ σημαντική. Η αναγνώριση, η εκτέλεση και η συνεργασία σε θέματα γονικής μέριμνας και μέτρων προστασίας των παιδιών έχουν τόσο μεγάλη αξία, ώστε η Ομάδα του Κόμματος των Ευρωπαίων Σοσιαλιστών θα υπερψηφίσει ανεπιφύλακτα όλες τις τροπολογίες και την έκθεση της κ. Hermange.
<P>
Στην πραγματικότητα, θα ήθελα να αναφέρω τρία ερωτήματα, τα οποία προώθησα στην Επιτροπή μέσω του κ. Gargani, του Προέδρου της Επιτροπής Νομικών Θεμάτων και Εσωτερικής Αγοράς, καθώς και ένα ερώτημα που έθεσε η κ. Hermange, το οποίο αναφερόταν στη σημασία της συμφωνίας αυτής σε σχέση με το κοινοτικό δίκαιο.
<SPEAKER ID="143" LANGUAGE="FI" NAME="Aaltonen (Verts/ALE )." AFFILIATION="">
<P>
   – Κύριε Πρόεδρε, κυρίες και κύριοι, θα ήθελα να απευθύνω τις ειλικρινείς μου ευχαριστίες και τα θερμά μου συγχαρητήρια στην κ. Hermange για την εξαίρετη έκθεσή της. Είναι αδήριτη ανάγκη, η σύμβαση της Χάγης που προωθεί τη γονική μέριμνα και την προστασία των παιδιών ήδη από το 1996 να επικυρωθεί το συντομότερο δυνατόν και από τα υπόλοιπα κράτη μέλη. Η σύμβαση της Χάγης, και ιδιαίτερα ο κανονισμός που ενέκριναν τα κράτη μέλη της Ευρωπαϊκής Ένωσης στην αρχή του μηνός σχετικά με την αναγνώριση και εκτέλεση αποφάσεων σε γαμικές διαφορές και διαφορές γονικής μέριμνας έναντι των κοινών τέκνων των συζύγων, συμβάλλει σημαντικά στη διευθέτηση των διαφορών για θέματα επιμέλειας στο εσωτερικό της Ευρώπης.
<P>
Βεβαίως, η παρούσα έκθεση της κ. Hermange δεν μας επιτρέπει να ασχοληθούμε με το περιεχόμενο της σύμβασης της Χάγης. Προς τούτο, θα ήθελα να ρωτήσω εάν η Επιτροπή και το Συμβούλιο γνωρίζουν ότι, παρόλα αυτά, τα μεγαλύτερα προβλήματα εντοπίζονται στις διαφορές για την επιμέλεια των τέκνων και στις απαγωγές τέκνων, όταν ο ένας εκ των δύο γονέων προέρχεται από χώρα εκτός ΕΕ, και από χώρα που δεν έχει επικυρώσει τη σύμβαση της Χάγης. Όλοι έχουμε διαβάσει στον απογευματινό Τύπο διάφορα λυπηρά παραδείγματα απαγωγών, τα οποία αγχώνουν τους γονείς αλλά και τους συνομηλίκους των απαχθέντων παιδιών. Θα μπορούσε η Ευρωπαϊκή Ένωση, από την πλευρά της, να προωθήσει αποτελεσματικότερα την επικύρωση της σύμβασης της Χάγης; Θα μπορούσαν η Επιτροπή και το Συμβούλιο να επιδιώξουν τη διαπραγμάτευση περισσότερων διμερών συμφωνιών, προκειμένου να μπορέσει η σύμβαση της Χάγης να υπογραφεί σε ακόμη περισσότερες χώρες; Το σίγουρο είναι ότι θα επιτυγχάναμε ακόμη καλύτερα αποτελέσματα, εάν κατορθώναμε να προσελκύσουμε και χώρες εκτός ΕΕ στο συγκεκριμένο πλαίσιο, το οποίο μας επιτρέπει πλέον να διευθετούμε τις ενδοκοινοτικές διαφορές για την επιμέλεια των τέκνων. 
<SPEAKER ID="144" LANGUAGE="" NAME="Πρόεδρος." AFFILIATION="(Η συνεδρίαση λήγει στις 21.35)">
<P>
Η ψηφοφορία θα διεξαχθεί αύριο, μετά τις 11.30.
<P>
(1) 
<SPEAKER ID="145" LANGUAGE="" NAME="" AFFILIATION="Ημερήσια διάταξη της επόμενης συνεδρίασης"/>
