<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την παρουσίαση της ετήσιας έκθεσης του Ελεγκτικού Συνεδρίου. Είμαι ευτυχής που καλωσορίζω στο Κοινοβούλιο τον Πρόεδρο του Συνεδρίου και πρώην συνάδελφό μας κ. Fabra Vallés. 
<SPEAKER ID="3" LANGUAGE="ES" NAME="Fabra Vallés," AFFILIATION="Πρόεδρος του Ελεγκτικού Συνεδρίου">
<P>
Κύριε Πρόεδρε, αξιότιμοι βουλευτές, κύριε Επίτροπε επί του Προϋπολογισμού, αγαπητοί συνάδελφοι του Ελεγκτικού Συνεδρίου, κυρίες και κύριοι, στις 17 Νοεμβρίου παρουσίασα στην συνεδρίαση της Επιτροπής Ελέγχου του Προϋπολογισμού την ετήσια έκθεση του Ελεγκτικού Συνεδρίου για το οικονομικό έτος 2002. Σε εκείνη την συνεδρίαση, είχα επίσης την ευκαιρία να σχολιάσω λεπτομερώς τις παρατηρήσεις και τα συμπεράσματα που περιέχονται στην έκθεση.
<P>
Πέρα από αυτόν τον έλεγχο, το Ελεγκτικό Συνέδριο αποφαίνεται ότι οι ετήσιοι λογαριασμοί του 2002 που παρουσιάστηκαν από την Επιτροπή εκπονήθηκαν σύμφωνα με τον Δημοσιονομικό Κανονισμό. Οι λογαριασμοί αντανακλούν πιστά τα έσοδα και τις δαπάνες του οικονομικού έτους, και την οικονομική κατάσταση της Κοινότητας.
<P>
Ωστόσο, όπως και τα προηγούμενα χρόνια, το Ελεγκτικό Συνέδριο διατύπωσε σειρά επιφυλάξεων όσον αφορά το λογιστικό σύστημα της Επιτροπής. Πρέπει να σημειωθεί ότι τον περασμένο Δεκέμβριο, η Επιτροπή ενέκρινε ένα σχέδιο δράσης για τον εκσυγχρονισμό του λογιστικού της συστήματος. Αυτό το σχέδιο προβλέπεται να τεθεί σε ισχύ το 2005. Θα ήθελα να εκφράσω την επιφυλακτικότητά μου όσον αφορά το χρονοδιάγραμμα. Το εύρος και η ποιότητα των απαραίτητων ρυθμίσεων δεν πρέπει να υπονομευθούν από αδικαιολόγητη βιασύνη.
<P>
Θα αναφερθώ τώρα στις παρατηρήσεις σχετικά με τη δημοσιονομική διαχείριση που περιέχονται στο κεφάλαιο 2 της έκθεσης. Καταρχάς, είναι προφανής μια γρήγορη αλλαγή στην διάρθρωση των εσόδων. Οι παραδοσιακοί ίδιοι πόροι, όπως δασμοί και γεωργικές εισφορές, έχουν μειωθεί κατά 23% σε σύγκριση με το προηγούμενο έτος. Ταυτόχρονα, τα έσοδα που προέρχονται από το ΑΕΠ έχουν αυξηθεί κατά 32%.
<P>
Δεύτερον, παρατηρούμε ότι το δημοσιονομικό πλεόνασμα έχει μειωθεί σημαντικά. Το πλεόνασμα μειώθηκε από τα 15 000 στα 7 000 εκατ. ευρώ. Ωστόσο, το ποσό εξακολουθεί να είναι υψηλό. Είναι ενδεικτικό των συστηματικών προβλημάτων που πρέπει να διορθωθούν.
<P>
Μία από τις κύριες αιτίες του πλεονάσματος είναι η διαφορά μεταξύ προβλεπόμενων και πραγματικών χρεών. Για το οικονομικό έτος 2002, τα κράτη μέλη υπερεκτίμησαν τις δαπάνες στα διαρθρωτικά ταμεία σχεδόν κατά 5 000 εκατ. ευρώ. Κατά συνέπεια, το οικονομικό έτος 2002 έκλεισε με περισσότερα από 66 000 εκατ. ευρώ σε εκκρεμείς αναλήψεις υποχρεώσεων, γνωστές στα γαλλικά ως RAL. Σχεδόν 10 000 εκατ. περισσότερα από το προηγούμενο έτος.
<P>
Ως θετικό στοιχείο θα ήθελα να αναφέρω τη γενική βελτίωση στο επίπεδο των πληρωμών. Μια αξιοσημείωτη εξαίρεση σε αυτό είναι το πρόγραμμα SAPARD για την ανάπτυξη της υπαίθρου στις υποψήφιες προς ένταξη χώρες. Μόνο το 2% των διαθέσιμων κεφαλαίων έχει μεταβιβαστεί στους τελικούς δικαιούχους, μολονότι αυτό το πρόγραμμα βρίσκεται σε λειτουργία εδώ και τρία χρόνια.
<P>
Θα περάσω τώρα στη δημοσιονομική διαχείριση των Ευρωπαϊκών Ταμείων Ανάπτυξης. Η Επιτροπή έχει επιταχύνει τη διαδικασία λήψης αποφάσεων για τη χρηματοδότηση των προγραμμάτων. Ωστόσο, ο ρυθμός εκτέλεσης εξακολουθεί να είναι χαμηλός. Στο κλείσιμο του οικονομικού έτους 2002, το διαθέσιμο υπόλοιπο ανερχόταν σχεδόν σε 3 000 εκατ. ευρώ. Οι εκκρεμείς αναλήψεις υποχρεώσεων προς εκκαθάριση ανέρχονταν σε περισσότερα από 8 000 εκατ. ευρώ. Το Ελεγκτικό Συνέδριο πιστεύει ότι η διαχείριση θα βελτιωνόταν εάν το ΕΤΑ ενωματωνόταν στον γενικό προϋπολογισμό.
<P>
Επιτρέψτε μου να περάσω τώρα στην κατάσταση της διοικητικής μεταρρύθμισης. Το Ελεγκτικό Συνέδριο ανέλυσε με ιδιαίτερη προσοχή τον βαθμό εφαρμογής των προτύπων εσωτερικού ελέγχου. Η αξιολόγηση είναι ότι θα μπορούσε να είναι καλύτερος. Παρά την πρόοδο που επιτεύχθηκε σε όλες τις Γενικές Διευθύνσεις, τα πρότυπα δεν είχαν φτάσει στο απαιτούμενο επίπεδο μέχρι του τέλος του 2002. Πρέπει να δοθεί προτεραιότητα στη επίτευξη αυτών των επιπέδων χωρίς καθυστέρηση.
<P>
Μια από τις κύριες δυσκολίες που αντιμετωπίζει η Επιτροπή είναι ο έλεγχος των μέτρων που διαχειρίζεται από κοινού με τα κράτη μέλη. Αυτό αφορά κυρίως το ΕΓΤΠΕ-Εγγυήσεις και διαρθρωτικά ταμεία. Το άρθρο 274 της Συνθήκης εκχωρεί την πλήρη ευθύνη για τη διαχείριση στην Επιτροπή. Στην πράξη, ωστόσο, η Επιτροπή περιορίζεται από τη δράση των εθνικών κυβερνήσεων. Προκειμένου να βελτιωθεί η διαχείριση των ευρωπαϊκών κεφαλαίων, απαιτείται αυστηρότερος έλεγχος εκ μέρους των κρατών μελών. Τα σχέδια διαχείρισης δραστηριοτήτων των Γενικών Διευθύσεων έχουν βελτιωθεί. Ωστόσο, συνιστάται να προσδιορίζονται σαφέστερα οι στόχοι. Θα ήταν ενδεδειγμένο επίσης να εισαχθούν δείκτες που θα επέτρεπαν την μέτρηση και σύγκριση των αποτελεσμάτων.
<P>
Οι εκθέσεις πεπραγμένων και οι δηλώσεις των Γενικών Διευθύνσεων έχουν επίσης βελτιωθεί. Η πλειοψηφία των μέτρων που εκτέθηκαν λεπτομερώς από την Επιτροπή μετά από τη συνοπτική παρουσίαση των εκθέσεων για το οικονομικό έτος 2001 έχουν εφαρμοστεί. Η Επιτροπή έχει βελτιώσει τη διαδικασία εκπόνησης των εκθέσεων σύμφωνα με τις συστάσεις στις οποίες παρέβη το Ελεγκτικό Συνέδριο. Ωστόσο, οι Γενικοί Διευθυντές θα πρέπει να παρέχουν περισσότερες λεπτομέρειες αναφορικά με το περιεχόμενο των επιφυλάξεών τους σχετικά με τον τρόπο που λειτουργούν τα συστήματα ελέγχου. Πρέπει επίσης να παρέχουν μια πιο ακριβή περιγραφή των ελλείψεων που έχουν παρατηρηθεί.
<P>
Τέλος, το Ελεγκτικό Συνέδριο συστήνει την επικαιροποίηση της Λευκής Βίβλου που υιοθετήθηκε το 2000 ώστε να επιτευχθεί μεγαλύτερη διαφάνεια και να διευκολυνθεί η συνέχιση της μεταρρύθμισης. Το Ελεγκτικό Συνέδριο συνιστά επίσης την αναθεώρηση του προβλεπόμενου χρονοδιαγράμματος.
<P>
Συμπερασματικά, η μεταρρύθμιση έχει σημειώσει πρόοδο το 2002. Η Επιτροπή αποδείχτηκε ικανή να εφαρμόσει με επιμέλεια τις νέες διατάξεις του Οικονομικού Κανονισμού. Έχει σημειωθεί πρόοδος σε όλους τους τομείς. Ωστόσο, όπως αναγνωρίζει και η ίδια η Επιτροπή, μένουν ακόμη να γίνουν πολλά.
<P>
Κατά την άποψή μου, το περιεχόμενο του σχεδίου μεταρρύθμισης της Επιτροπής είναι επαρκές και το ίδιο το σχέδιο συνεπές. Το σχέδιο θα απαιτήσει αναμφίβολα προσαρμογές και τροποποιήσεις. Αυτήν τη στιγμή, ωστόσο, θα ήταν λάθος να το απορρίψουμε και να ξεκινήσουμε μια μεταρρύθμιση της μεταρρύθμισης. Αυτό θα ήταν ένα επικίνδυνο εγχείρημα. Το σχέδιο περιέχει ήδη τα κατάλληλα μέτρα για τη βελτίωση της διαχείρισης και του ελέγχου. Αυτό που απαιτείται τώρα είναι μια βιώσιμη προσπάθεια, προκειμένου να διασφαλιστεί ότι αυτά τα μέτρα θα εφαρμοστούν θεληματικά από όλες τις υπηρεσίες της Επιτροπής. Αυτή είναι η κύρια ευθύνη της Επιτροπής. Το ίδιο ισχύει για όλα τα θεσμικά οργάνα. Η απλή παρουσίαση σχεδίων δεν είναι αρκετή. Είναι απαραίτητο να διασφαλίσουμε ότι αυτά τα σχέδια εφαρμόζονται και στην πράξη. Πιστεύω ότι αυτό είναι ένα από τα μαθήματα που πρέπει να πάρουμε από την υπόθεση Eurostat.
<SPEAKER ID="4" LANGUAGE="" NAME="Schreyer" AFFILIATION="Επιτροπή">
<P>
     Κύριε Πρόεδρε, κύριε Πρόεδρε του Ελεγκτικού Συνεδρίου, αξιότιμα μέλη του Ελεγκτικού Συνεδρίου, κυρίες και κύριοι, το Ελεγκτικό Συνέδριο ποτέ δεν σταμάτησε να υποστηρίζει τις μεταρρυθμίσεις της Επιτροπής και αναγνωρίζει στην έκθεσή του για το 2002 ότι η μεταρρύθμιση έχει σημειώσει σημαντική πρόοδο. Ευχαριστώ θερμά όλα τα μέλη του Ελεγκτικού Συνεδρίου όχι μόνο γι’ αυτό, αλλά και για το βάθος και το εύρος του έργου τους και τις σαφείς συστάσεις τους για περαιτέρω συγκεκριμένα μέτρα.
<P>
Αναμφίβολα, τα κύρια σημεία του 2002 αναφορικά με τον προϋπολογισμό ήταν η νέα έκδοση του Δημοσιονομικού Κανονισμού και η περάτωση των δημοσιονομικών διαπραγματεύσεων με τις υποψήφιες χώρες που έθεσαν σε υγιή οικονομική βάση την διεύρυνση. Αυτά τα δύο ήταν και οι στόχοι που είχα θέσει για εμένα προσωπικά και για την Επιτροπή. Καθώς επίκειται η διεύρυνση, αισθάνομαι μεγάλη χαρά διότι το Ελεγκτικό Συνέδριο ήταν σε θέση να διαπιστώσει στην ετήσια έκθεσή του για το 2002 ότι δεν έγιναν σημαντικά λάθη στη διαχείριση της προενταξιακής βοήθειας. Οι προσπάθειες που έγιναν, όχι μόνο από τις υποψήφιες χώρες αλλά και από όλα τα ευρωπαϊκά θεσμικά όργανα, για να ενισχυθούν και να γίνουν πιο εκτεταμένοι και λειτουργικοί οι δημοσιονομικοί έλεγχοι στις χώρες της διεύρυνσης απέφεραν καρπούς. Αυτό γίνεται ακόμη πιο σημαντικό επειδή η εφαρμογή της προενταξιακής βοήθειας επιταχύνεται επιτέλους, και, από τον επόμενο χρόνο, οι δέκα αυτές χώρες θα συμμετέχουν σε όλα τα προγράμματα στήριξης που χρηματοδοτούνται από τον ευρωπαϊκό προϋπολογισμό.
<P>
Το Ελεγκτικό Συνέδριο έχει ως αποστολή να ελέγχει τα βιβλία της Ευρωπαϊκής Ένωσης – δηλαδή να εξετάζει πώς τηρεί τους λογαριασμούς της. Είναι ο οικονομικός μας ελεγκτής. Υπέβαλε και πάλι θετική γνωμοδότηση ως προς την ορθότητα των βιβλίων: οι λογαριασμοί της Ευρωπαϊκής Ένωσης αντικατοπτρίζουν ειλικρινά τα έσοδα και τις δαπάνες του έτους 2002 και ο ισολογισμός δίνει μια πιστή εικόνα για τα περιουσιακά στοιχεία της Ευρωπαϊκής Ένωσης στο τέλος του χρόνου.
<P>
Επιτρέψτε μου να προσθέσω ότι οι δαπάνες του 2002 ανέρχονται σε 85 δισ. ευρώ και όχι σε 100 δισ. ευρώ όπως αναφέρεται διαρκώς στα μέσα ενημέρωσης και αυτή η διαφορά μεταξύ των 100 και των 85 δισ ευρώ δεν θα θεωρείτο μόνο από μια Επίτροπο για θέματα προϋπολογισμού κάτι περισσότερο από οριακή. Οι παρατηρήσεις του Ελεγκτικού Συνεδρίου σχετικά με τον ισολογισμό του 2002 δείχνουν επίσης ότι οι απαιτήσεις και οι υποχρεώσεις της Ευρωπαϊκής Ένωσης δεν είναι άκαμπτες αλλά μεταβάλλονται ανάλογα με τα καθήκοντα – θα ήθελα να χρησιμοποιήσω ως παράδειγμα τη συμμετοχή μας στο πρόγραμμα Galileo, που δεν αποτελεί πρόκληση μόνο από τεχνολογικής άποψης αλλά και από άποψης ελέγχου και ισολογισμού. Το Ελεγκτικό Συνέδριο έκανε επίσης θετική δήλωση αξιοπιστίας σχετικά με τα έσοδα και εξέτασε τόσο την είσπραξη φόρων όσο και τον υπολογισμό των εσόδων της Ευρωπαϊκής Ένωσης από τον ΦΠΑ και τις συμβολές των κρατών μελών που βασίζονται στο ΑΕΠ, το οποίο –παρά τις διάφορες παραπλανητικές φήμες σε σχέση με την υπόθεση της Eurostat– δηλώνεται από τα κράτη μέλη και όχι από την Eurostat.
<P>
Ενώ το Ελεγκτικό Συνέδριο πιστοποιεί την αξιοπιστία των υποχρεώσεων πληρωμών και των διοικητικών δαπανών, δεν κάνει το ίδιο για τις υπόλοιπες δαπάνες. Αυτό δείχνει καθαρά πού πρέπει να τεθούν νέες προτεραιότητες ως προς τη βελτίωση της δημοσιονομικής διαχείρισης τόσο σε επίπεδο Επιτροπής όσο και στα κράτη μέλη. Υπογραμμίζω ότι το Ελεγκτικό Συνέδριο αναγνωρίζει ότι η Επιτροπή έχει ενισχύσει τους ελέγχους και δίνει έμφαση στις δυσκολίες της κοινής διαχείρισης, που αφορά το 80% των δαπανών.
<P>
Για παράδειγμα, ως προς τον γεωργικό προϋπολογισμό, το Ελεγκτικό Συνέδριο διαπίστωσε εξετάζοντας 64 υπηρεσίες πληρωμών ότι σε τρεις από αυτές τα σφάλματα εμφανίζονταν με τέτοια συχνότητα ώστε δεν ήταν δυνατόν να πιστοποιηθεί η αξιοπιστία τους. Η μία από αυτές βρισκόταν στην Πορτογαλία και οι άλλες δύο βρίσκονται στη Γερμανία, συγκεκριμένα στη Βάδη-Βυρτεμβέργη και στη Βαυαρία. Το Ελεγκτικό Συνέδριο επέκρινε εκ νέου τα διαρθρωτικά ταμεία ως προς το ότι εφόσον οι πόροι δεν αναμένεται να χρησιμοποιηθούν στο σύνολό τους, το πλεόνασμα δεν πρέπει να επιστρέφεται στα κράτη μέλη το επόμενο, αλλά το τρέχον έτος με έναν συμπληρωματικό προϋπολογισμό. Αυτόν τον χρόνο αποδεχθήκαμε αυτήν την κριτική και υποβάλαμε έναν συμπληρωματικό προϋπολογισμό συνολικού ύψους 5 δισ. ευρώ, τον οποίο το Σώμα θα εγκρίνει πιθανώς στις 18 Δεκεμβρίου.
<P>
Το γεγονός ότι κάθε χρόνο συζητείται ο τρόπος που γίνεται η δημοσιονομική διαχείριση της ΕΕ μπορεί να δημιουργήσει την εντύπωση ότι δεν σημειώνεται πρόοδος. Ωστόσο, το Ελεγκτικό Συνέδριο είναι εκείνο που υπογραμμίζει πόσο θεμελιώδης και περιεκτική είναι η δημοσιονομική μεταρρύθμιση της Επιτροπής, όπως άλλωστε είχε ζητήσει το Συνέδριο. Το κεντρικό σημείο της είναι η προσαρμογή της δημοσιονομικής διαχείρισης στην πραγματικότητα ενός προϋπολογισμού που το επόμενο έτος θα πλησιάσει το όριο των 100 δισ. ευρώ και θα περιλαμβάνει πάνω από ένα εκατομμύριο συναλλαγές πληρωμών κάθε χρόνο, κατανεμημένες σε 35 Γενικές Διευθύνσεις και 15 –σε λίγο 25– κράτη μέλη, τις οποίες θα διαχειρίζονται διεθνείς οργανισμοί και ΜΚΟ. Η ευθύνη για τον εκ των προτέρων έλεγχο των δημοσιονομικών συναλλαγών μεταφέρθηκε στις λειτουργικές υπηρεσίες, και κάθε προσπάθεια να αναιρεθεί αυτό –ακόμη και το αίτημα οι εκ των προτέρων έλεγχοι να διεξάγονται από τον οικονομικό ελεγκτή– δεν λαμβάνει υπόψη τις απαιτήσεις της σύγχρονης δημοσιονομικής διαχείρισης του δημόσιου τομέα. Οι εντατικοί έλεγχοι δεν μειώθηκαν μετά από την κατάργηση του κεντρικού δημοσιονομικού ελέγχου, που οπωσδήποτε είχε τη δυνατότητα να κάνει μόνο περιορισμένους δειγματοληπτικούς ελέγχους. Σε κάθε Γενική Διεύθυνση, τα νέα δημοσιονομικά κυκλώματα, που πρέπει να περιλαμβάνουν εκπαιδευμένους ειδικούς σε κάθε υπηρεσία και εκ των υστέρων ελέγχους των δημοσιονομικών ελεγκτών, και τα οποία πρέπει να είναι ενισχυμένα με την πρόσθεση νέων ανθρωπίνων πόρων στον τομέα αυτόν και με μια πρωτοφανούς ύψους δαπάνη για την εκπαίδευση και περαιτέρω κατάρτιση στον τομέα του ελέγχου, δίνουν τη δυνατότητα σε κάθε Γενικό Διευθυντή να λογοδοτεί τακτικά στην Επιτροπή για τη δημοσιονομική διαχείριση. Εάν λάβουμε επιπλέον υπόψη τους ελέγχους της εσωτερικής υπηρεσίας ελέγχου, την τακτική αξιολόγηση της εξέτασης των συστημάτων ελέγχου από την κεντρική δημοσιονομική υπηρεσία, τις έρευνες της OLAF και, φυσικά, τους ολοένα διευρυνόμενους ελέγχους από τους εξωτερικούς ελεγκτές της Επιτροπής, καθίσταται φανερό ότι υπάρχει μια ευρεία δομή για τον έλεγχο του ευρωπαϊκού προϋπολογισμού, στην οποία πρέπει να προσθέσουμε τους ελέγχους που γίνονται στα κράτη μέλη και αφορούν το 80% του προϋπολογισμού.
<P>
Σύμφωνα με στοιχεία των κρατών μελών, 16 000 άτομα ασχολούνται με τον έλεγχο των γεωργικών ταμείων και 6 700 με τον έλεγχο των διαρθρωτικών ταμείων. Συμφωνώ με το Ελεγκτικό Συνέδριο ότι εδώ χρειαζόμαστε μεγαλύτερη σύγκλιση προκειμένου να γίνουν αποτελεσματικοί οι έλεγχοι αυτοί. Οι έλεγχοι απαιτούν κανόνες, οι προϋποθέσεις για τους οποίους δημιουργήθηκαν όταν τέθηκε την 1η Ιανουαρίου σε ισχύ ο νέος, πλήρως ανανεωμένος Δημοσιονομικός Κανονισμός. Το τι προηγήθηκε φαίνεται από το παράδειγμα της οικονομικής ενίσχυσης οργάνων τα οποία, μολονότι αποτελούν κεντρικά όργανα για τις δαπάνες της Κοινότητας, δεν διέπονταν από κανόνες πριν από το πρώτο εγχειρίδιο που εξέδωσε η Επιτροπή το 1999. Τώρα υπάρχουν γι’ αυτά αναλυτικοί και δεσμευτικοί κανόνες στον νέο Δημοσιονομικό Κανονισμό και στο παράγωγο δίκαιο και οι νέες νομικές πράξεις που απαιτούνται για τις εν λόγω ενισχύσεις θα ψηφιστούν σύντομα εδώ στο Σώμα.
<P>
Παίρνουμε διδάγματα από τις εμπειρίες μας με την Eurostat, φυσικά πρώτα ως προς την ίδια την Eurostat, αλλά και αναφορικά με την OLAF και με τη σχέση μεταξύ των Γενικών Διευθύνσεων και του επιπέδου της πολιτικής. Αυτό που συνέβαινε στην Eurostat μέχρι το 1999 δεν είναι απόδειξη για την αποτυχία της μεταρρύθμισης – αντίθετα, είναι απόδειξη για το πόσο μεγάλη ήταν η ανάγκη για μεταρρύθμιση και για το ότι τα βήματα που κάναμε ήταν τα σωστά. Όπου παρουσιάζονται κενά, εμείς τα κλείνουμε.
<P>
Επιτρέψτε μου να υπογραμμίσω και πάλι πόσο ευρείες είναι αυτές οι μεταρρυθμίσεις. Στην πραγματικότητα, καθιερώνουν επιτέλους ενιαίους κανόνες και προδιαγραφές σε κάθε τομέα της διαχείρισης αυτής της διεθνούς αρχής. Αυτό αποτελεί μια πολιτιστική επανάσταση, καθώς προηγουμένως οι διάφοροι πολιτισμοί διέπονταν από πολύ διαφορετικούς κανόνες, πολλοί από τους οποίους δεν ήταν γραπτοί. Μελλοντικά –και επαναλαμβάνω εδώ τα λόγια του κ. Fabra Vallés- δεν θα υπάρχουν πλέον “πριγκιπάτα” παρά μια διοίκηση που πρέπει να εκπληρώνει σε όλους τους τομείς απαιτητικές και ελέγξιμες προδιαγραφές - και θα το κάνει. Η παρουσίαση της ετήσιας έκθεσης του Ελεγκτικού Συνεδρίου είναι η αρχή της διαδικασίας χορήγησης απαλλαγής του προϋπολογισμού. Η Επιτροπή ελπίζει σε καλή συνεργασία με τον εισηγητή κ. Bayona de Perogordo και με ολόκληρη την Επιτροπή Ελέγχου του Προϋπολογισμού.
<P>
Κάθε δημόσιος προϋπολογισμός που έχει ως κύριο έργο τη χορήγηση επιδοτήσεων, και μάλιστα σήμερα σε 15 και αύριο σε 25 κράτη μέλη, πάντα θα πρέπει να υπερασπίζεται τα οικονομικά του συμφέροντα με νύχια και με δόντια. Η Επιτροπή έχει αφιερωθεί σε αυτόν τον σκοπό και δεν θα αποθαρρυνθούμε από τις αποτυχίες, αλλά θα διπλασιάσουμε τις προσπάθειές μας και το Ελεγκτικό Συνέδριο μάς ενθαρρύνει σε αυτές μας τις προσπάθειες.
<SPEAKER ID="5" LANGUAGE="" NAME="Theato (PPE-DE )." AFFILIATION="(">
<P>
    Κύριε Πρόεδρε, κύριε Πρόεδρε του Ελεγκτικού Συνεδρίου, κυρία Επίτροπε, αξιότιμα μέλη του Ελεγκτικού Συνεδρίου, κυρίες και κύριοι, θα ήθελα να σας ευχαριστήσω, κύριε Fabra Vallés, για την παρουσίαση της ετήσιας έκθεσης του Συνεδρίου για το 2002, και ιδιαίτερα επειδή παρουσιάσατε ήδη το σημαντικό αυτό έγγραφο πριν από 14 ημέρες στην Επιτροπή Ελέγχου του Προϋπολογισμού. Σήμερα είμαστε σε θέση να ρίξουμε περισσότερο φως σε ορισμένες πτυχές της ετήσιας έκθεσης και να τις συζητήσουμε μαζί σας, και με αυτό αρχίζει το έργο μας για την απαλλαγή 2002 επί τη βάσει της ετήσιας έκθεσής σας.
<P>
Επιτρέψτε μου να ασχοληθώ με τα σημεία στα οποία αναφερθήκατε αρχίζοντας με τη δήλωση αξιοπιστίας. Περιγράψατε πώς εκλέπτυνε περαιτέρω το Ελεγκτικό Συνέδριο τις μεθόδους ελέγχου του, πράγμα που επικροτούμε. Παραμένει, ωστόσο, γεγονός ότι εξαιτίας ενός ποσοστού σφαλμάτων, που μπορεί βέβαια να διαφέρει από εκείνο των προηγουμένων χρόνων, αλλά εξακολουθεί να είναι υπερβολικά μεγάλο, δεν μπορεί να χορηγηθεί θετική δήλωση αξιοπιστίας για το 2002. Στους τομείς της γεωργίας, των διαρθρωτικών ταμείων, των εσωτερικών και εξωτερικών πολιτικών πιστοποιήθηκαν μόνο τα έσοδα και διαπιστώνετε ότι είναι εντάξει μόνο οι διοικητικές δαπάνες.
<P>
Δεύτερον, αισθανόμαστε ευγνώμονες που το Ελεγκτικό Συνέδριο έκανε αυτό που ήθελε το Κοινοβούλιο καθιερώνοντας ένα συνοπτικό κεφάλαιο για τη δημοσιονομική διαχείριση που περιλαμβάνει μια γενική εικόνα των εσόδων και των δαπανών. Αναρωτιόμαστε γιατί υπάρχουν ακόμη τόσο μεγάλα πλεονάσματα στον προϋπολογισμό του 2002. Μπορεί βέβαια να φθάνουν το ήμισυ των περασμένων ετών, αλλά εγώ δεν θεωρώ 7 δισ. ευρώ που παρέμειναν αδιάθετα ως εξοικονόμηση, αλλά ως έλλειμμα από μέτρα που δεν εκτελέστηκαν και, επομένως, ως αποτυχία εκπλήρωσης στόχων που είχαν τεθεί. Εάν τα κράτη μέλη υπερεκτιμούν κάθε χρόνο τους πόρους που χρειάζονται για δράσεις που διαχειρίζονται από κοινού με την Επιτροπή, τότε η Επιτροπή πρέπει να λάβει ακόμη πιο αποφασιστικά αντίμετρα, κάτι που ήδη κάνει, αλλά ανεπαρκώς. Θα μπορούσε, για παράδειγμα, να υποβάλλει συμπληρωματικούς και διορθωτικούς προϋπολογισμούς. Το ότι το Συνέδριο τάσσεται ευθέως υπέρ της ιδέας της ένταξης του Ταμείου Ανάπτυξης στον γενικό προϋπολογισμό προκειμένου να βελτιωθεί η διαχείρισή του είναι ακριβώς αυτό που ζητά εδώ και αρκετά χρόνια το Κοινοβούλιο.
<P>
Τρίτον, κύριε Fabra Vallés, αναφερθήκατε στη διοικητική μεταρρύθμιση και τους εσωτερικούς ελέγχους που ενδιαφέρουν ιδιαίτερα το Σώμα ενόψει της υπόθεσης της Eurostat. Τα λόγια σας ακούγονται πολύ θετικά, ωστόσο αμφιβάλλουμε εάν αυτές οι μεταρρυθμίσεις θα έχουν κάποια αποτελέσματα. Ας πάρουμε το σύνθημα “αποκέντρωση στη διοίκηση της Επιτροπής” που το επιδοκιμάζω αυτό καθεαυτό. Οι εκθέσεις πεπραγμένων και οι εγγυήσεις των επιμέρους Γενικών Διευθυντών συνιστούν βελτίωση, όμως δεν θα έπρεπε να συνυπογράφονται από την υπηρεσία οικονομικών και προσωπικού; Δεν θα έπρεπε να υπάρχει σαφέστερη διάκριση μεταξύ οικονομικού ελεγκτή και εξουσιοδοτημένου υπαλλήλου; Δεν θα έπρεπε ο εσωτερικός ελεγκτής να βρίσκεται μέσω των εκθέσεών του σε στενή επαφή με την εσωτερική υπηρεσία ελέγχου; Το Συνέδριο ασχολήθηκε με τις εκθέσεις ελέγχου, θα ρίξει όμως και μια ματιά και στο σύνολο των διοικητικών διαδικασιών; Η Επιτροπή Ελέγχου του Προϋπολογισμού θα θέσει και άλλες ερωτήσεις σχετικά με τη μεταρρύθμιση του λογιστικού συστήματος και του συστήματος τήρησης βιβλίων.
<P>
Τις ερχόμενες εβδομάδες, η επιτροπή μας θα έχει πολλά να κάνει για την προετοιμασία της απαλλαγής για το 2002. Σας ευχαριστούμε θερμά γιατί μας παρέχετε την απαραίτητη τεκμηρίωση και πληροφόρηση, καθώς και για την ανοιχτή συνεργασία με εσάς και με όλα τα μέλη του Ελεγκτικού Συνεδρίου. Επιτρέψτε μου να πω ακόμα κάτι σχετικά με τις τελευταίες σας παρατηρήσεις για τη Διακυβερνητική Διάσκεψη. Ασφαλώς γνωρίζετε ότι το Κοινοβούλιο –και στο σημείο αυτό και η Επιτροπή Ελέγχου του Προϋπολογισμού– αποδίδει τεράστια σημασία στην ισοτιμία του Ελεγκτικού Συνεδρίου με τα άλλα θεσμικά όργανα. Γι’ αυτό θα δείτε στα έγγραφα ότι εγώ ως εισηγήτρια απηύθυνα έκκληση στη Διακυβερνητική Διάσκεψη να προσθέσει το Ελεγκτικό Συνέδριο στον κατάλογο των διαφόρων θεσμικών οργάνων προκειμένου να διασφαλιστεί ότι έχει τη σωστή θέση και ότι η κοινή γνώμη θα μπορεί να διαπιστώσει πως διαθέτουμε τα όργανα και τις υπηρεσίες που απαιτούνται για την επίβλεψη του τρόπου με τον οποίο γίνεται η διαχείριση των χρημάτων των φορολογουμένων.
<SPEAKER ID="6" LANGUAGE="" NAME="Kuhne (PSE )." AFFILIATION="(">
<P>
    Κύριε Πρόεδρε, επιτρέψτε μου να ευχαριστήσω εξ ονόματος της Ομάδας μου τον Πρόεδρο του Ελεγκτικού Συνεδρίου για την έκθεσή του, μολονότι όσα θα πω απευθύνονται προς την Επιτροπή. Αφού περάσει κανείς εννέα χρόνια ως μέλος του Ευρωπαϊκού Κοινοβουλίου –από αυτά τα 4,5 στην Επιτροπή Ελέγχου του Προϋπολογισμού– πιστεύει ότι δεν τον περιμένουν πια πολλές διαφωτιστικές εμπειρίες. Όμως αυτήν την εβδομάδα η πεποίθησή μου αποδείχθηκε εσφαλμένη. Είχα μια στιγμή αναλαμπής ακριβώς πριν από δύο ημέρες, όταν στην Επιτροπή Ελέγχου του Προϋπολογισμού ένας Επίτροπος που βρισκόταν ήδη κάτω από πίεση αντιμετώπισε το γεγονός ότι ο μηχανισμός της Επιτροπής δεν είχε ακόμη δώσει απαντήσεις σε τέσσερις ερωτήσεις ενός μέλους του Σώματος σχετικά με την υπόθεση της Eurostat, ενώ οι εν λόγω απαντήσεις έπρεπε να έχουν δοθεί στα μέσα Οκτωβρίου. Το διαφωτιστικό ήταν ότι για πρώτη φορά και μόνο για πέντε λεπτά αισθάνθηκα υποχρεωμένος να εκτιμήσω πόσο τεράστιο επίτευγμα ήταν αυτό για τον μηχανισμό της Επιτροπής και τι μας λέει για το βάθος της αφοσίωσής του προς έναν Επίτροπο. Δεν απευθύνω το πολιτικό μου πρόβλημα σε εσάς, κυρία Επίτροπε, αλλά στην Επιτροπή ως σώμα Επιτρόπων. Άρχισα να μπαίνω στον πειρασμό να σταματήσω να διατυπώνω πολιτική κριτική για τους Επιτρόπους και να αισθάνομαι γι’ αυτούς μονάχα συμπόνια. Εάν δεν κατορθώσουν στους μήνες που απομένουν από τη θητεία τους να δώσουν στον μηχανισμό τους κάποια δομή, έτσι ώστε οι υπάλληλοι να ζουν με φόβο για τον κύριό τους και να αποκτήσουν μια ελάχιστη υπακοή στους πολιτικούς τους αρχηγούς, τότε θα αντιμετωπίσουμε στους επόμενους μήνες διάφορες φαιδρές καταστάσεις. Εάν δεν λάβει επιτέλους αυτό το μήνυμα η σημερινή Επιτροπή, τότε ο Θεός να φυλάει εκείνους που θα την διαδεχθούν κατά την επόμενη θητεία της. Εάν δεν αλλάξει η κατάσταση, τότε δεν θα υπάρξει επίσης η παραμικρή αλλαγή στην δημόσια εικόνα της Επιτροπής – το πολύ-πολύ να γίνει χειρότερη. Ήρθε ο καιρός να το πούμε αυτό δυνατά και θεωρώ ότι είναι αναγκαίο να ειπωθεί.
<SPEAKER ID="7" LANGUAGE="" NAME="Mulder (ELDR )." AFFILIATION="(">
<P>
Στις αρχές του τρέχοντος έτους, η Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών ανέλαβε την πρωτοβουλία να καταθέσει μια πρόταση σχετικά με τις δαπάνες στον τομέα της γεωργίας, οι οποίες και εφέτος βρίσκονται στο επίκεντρο έντονων επικρίσεων. Στην εν λόγω πρόταση αναφερόταν ότι, εάν ένα κράτος μέλος κακοδιαχειρίζεται διαρκώς τους δημοσιονομικούς πόρους για τη γεωργία, η Επιτροπή οφείλει να διακόψει την καταβολή προπληρωμών στο υπεύθυνο κράτος μέλος. Κατά τη γνώμη μας, αυτό θα ήταν αποτελεσματικό. Η σχετική έκθεση έλαβε την ομόφωνη στήριξη του Κοινοβουλίου και, σύμφωνα με τον κ. Fischler, είχε επίσης τη στήριξη της Επιτροπής. Απαντώντας σε γραπτή ερώτηση που είχα υποβάλει επί του θέματος, τα κράτη μέλη απέρριψαν την πρόταση. Ποιες άλλες δυνατότητες παρέμβασης απομένουν λοιπόν στο Κοινοβούλιο;
<P>
Τέλος, ακόμη και μετά από την υπό συζήτηση έκθεση, δεν γνωρίζουμε σε ποιο βαθμό η κατάσταση έχει μεταβληθεί προς το καλύτερο ή το χειρότερο. Σύμφωνα με το Ελεγκτικό Συνέδριο, η κατάσταση βελτιώνεται. Κυκλοφορεί ευρέως η λέξη “δείκτες”. Είναι δυνατή η εκπόνηση δεικτών; Το Ελεγκτικό Συνέδριο έχει δηλώσει ότι δεν έχει αυτήν τη δυνατότητα, αλλά ότι αυτό είναι κάτι που οφείλουν να αναλάβουν οι Γενικοί Διευθυντές. Εξετάζει η Επιτροπή το ενδεχόμενο έναρξης μιας τέτοιας διαδικασίας; Μπορούμε να δηλώσουμε ότι η κατάσταση βελτιώνεται κάθε έτος κατά ένα συγκεκριμένο ποσοστό, μέχρι να καταλήξουμε κάποια στιγμή στο 100% – ελπίζοντας ότι αυτό θα συμβεί το ταχύτερο δυνατόν; 
<SPEAKER ID="8" LANGUAGE="SV" NAME="Sjöstedt (GUE/NGL )." AFFILIATION="">
<P>
Μας έχει δοθεί η υπόσχεση ότι θα υπάρξει εκτεταμένη μεταρρύθμιση έως το 2005, αλλά σήμερα ακούσαμε για μια ακόμη φορά ότι το Ελεγκτικό Συνέδριο αμφισβητεί τη δυνατότητα επαρκούς υλοποίησης αυτής της μεταρρύθμισης έως το 2005. Συνεπώς, εξακολουθεί να υπάρχει κίνδυνος για νέα σκάνδαλα, καθόσον είναι προφανές ότι η Επιτροπή δεν έχει πλήρη εποπτεία του τρόπου εκτέλεσης του προϋπολογισμού. Αυτό καταδεικνύεται με μεγάλη σαφήνεια κυρίως από το σκάνδαλο της Eurostat.
<P>
Σκόπευα επίσης να αναφερθώ εν συντομία στο Ευρωπαϊκό Ταμείο Ανάπτυξης, καθόσον είμαι εισηγητής ως προς τη χορήγηση απαλλαγής στο ΕΤΑ για το τρέχον έτος. Έχει ανακαλυφθεί κατάχρηση πόρων του Ευρωπαϊκού Ταμείου Ανάπτυξης από τις ίδιες εταιρείες που εμπλέκονται στο σκάνδαλο της Eurostat. Έχουν χρησιμοποιηθεί χρήματα από το Ευρωπαϊκό Ταμείο Ανάπτυξης για τη χρηματοδότηση συμβάσεων μεταξύ της COMESA (Κοινή Αγορά της Ανατολικής και Μεσημβρινής Αφρικής) και του CESD, της εταιρείας που υπεξαίρεσε τουλάχιστον 3 εκατ. ευρώ από τη Eurostat. Η υπηρεσία εσωτερικού ελέγχου κατέληξε στο συμπέρασμα ότι υπάρχει μεγάλος κίνδυνος διάπραξης σφαλμάτων, ενδεχομένων διπλών πληρωμών και σύγκρουσης συμφερόντων και ούτω καθεξής. Η Γενική Διεύθυνση Ανάπτυξης συνήψε σύμβαση με την εν λόγω εταιρεία ήδη από τον Απρίλιο του 2001, μια σύμβαση ισχύος 33 μηνών. Θα ήθελα να ρωτήσω την Επιτροπή εάν αυτή η σύμβαση έχει πλέον λυθεί.
<SPEAKER ID="9" LANGUAGE="DE" NAME="Rühle (Verts/ALE )." AFFILIATION="">
<P>
    Κύριε Πρόεδρε, σήμερα θέλω να εκφράσω τις ευχαριστίες μου προς το Ελεγκτικό Συνέδριο για την εξαίρετη ποιότητα και την έκταση της εργασίας του. Οι πολυάριθμες μεμονωμένες εκθέσεις και τώρα η εκτεταμένη ετήσια έκθεση μάς δίνουν μια σαφή εικόνα των αδυναμιών και των δυνατών σημείων της Ευρωπαϊκής Ένωσης, των προβλημάτων της και των προσπαθειών που έγιναν για την επίλυσή τους. Διανύουμε το έτος που προηγείται των ευρωεκλογών και θέλω να διαβεβαιώσω και πάλι ότι το έργο του Συνεδρίου μπορεί να συμβάλει στον μετριασμό της διαδεδομένης καχυποψίας απέναντι στα ευρωπαϊκά θεσμικά όργανα. Τα σφάλματα που έγιναν πρέπει να αποκαλυφθούν και να διορθωθούν. Ειδικότερα, η περίπτωση της Eurostat δείχνει ότι χρειαζόμαστε μεγαλύτερη διαφάνεια και λιγότερη γραφειοκρατία στα ευρωπαϊκά θεσμικά όργανα. Η έκθεσή σας όμως πηγαίνει πιο μακριά, δείχνοντας επί τη βάσει σημαντικών ζητημάτων ποιες προκλήσεις αντιμετωπίζει η Ευρωπαϊκή Ένωση. Η διεύρυνση είναι ένα παράδειγμα. Τα προγράμματα για τη διεύρυνση, όπως για παράδειγμα το SAPARD, έχουν σκοπό να συνεισφέρουν στην καλή λειτουργία των διαρθρωτικών προγραμμάτων, των προγραμμάτων για τη γεωργία και των διοικητικών δομών μετά από τη διεύρυνση. Είναι λυπηρό που υπάρχουν ακόμη ελλείμματα: για παράδειγμα ο ρυθμός εκτέλεσης του SAPARD ήταν υψηλότερος από τον προηγούμενο χρόνο, αλλά το 2% εξακολουθεί να είναι ένα εξευτελιστικά χαμηλό ποσοστό.
<P>
Ωστόσο, κύριε Fabra Vallés, η έκθεσή σας αναφέρεται και σε διαρθρωτικά προβλήματα και σφάλματα στις κοινοτικές πολιτικές. Θα πάρω για παράδειγμα την κοινή γεωργική πολιτική και θα αναφερθώ σε όσα μνημονεύετε στην έκθεσή σας, γιατί μου φαίνονται πολύ διδακτικά. Ως προς τον οικολογικό προσανατολισμό της κοινής γεωργικής πολιτικής, το Συνέδριο κατέληξε στο συμπέρασμα ότι η εντατικοποίηση της γεωργικής παραγωγής κατέληξε σε ανησυχητικά περιβαλλοντικά προβλήματα. Ουσιαστικά, επιτύχαμε το αντίθετο από αυτό στο οποίο αποσκοπούσαμε με την χρησιμοποίηση των πόρων μας. Υπάρχουν αρκετές ελλείψεις που πρέπει να αντιμετωπιστούν –στην οδηγία του Συμβουλίου και στα περιβαλλοντικά κριτήρια– γιατί οι φορολογούμενοι δικαιολογημένα περιμένουν όχι μόνο να μην υπάρχει δυνατότητα να σημειωθούν απάτες αλλά και να επενδύονται με φρόνηση τα χρήματά τους. Την ευθύνη γι’ αυτό δεν φέρουν μόνο η Επιτροπή και το Κοινοβούλιο, αλλά πρωτίστως το Συμβούλιο. Θα αναφέρω ένα παράδειγμα που μνημονεύσατε και μου φαίνεται πολύ διαφωτιστικό, συγκεκριμένα τις τεχνητά αποξηραμένες ζωοτροφές. Παραθέτω: “Το ποσοστό επιδότησης που καταβάλλεται για τεχνητά αποξηραμένες ζωοτροφές είναι σχεδόν διπλάσιο από το αντίστοιχο για τις ζωοτροφές που ξηραίνονται στον ήλιο. Αυτό ενθαρρύνει τους παραγωγούς να εγκαταλείψουν την ξήρανση στον ήλιο και να παράγουν όσο περισσότερες τεχνητά αποξηραμένες ζωοτροφές είναι δυνατόν. Η κοινοτική παραγωγή αυξάνεται συνεχώς από το 1965 και από το 1998/99 έχει ξεπεράσει τη μέγιστη εγγυημένη ποσότητα τεχνητά αποξηραμένων ζωοτροφών.” Θεωρώ ότι αυτό είναι ένα σκάνδαλο που πρέπει να επισημανθεί και πρέπει να γίνει κάτι προκειμένου να αλλάξει η κατάσταση.
<P>
Το πρόβλημα δεν είναι μόνο η απάτη και οι παρατυπίες, αλλά και η σωστή χρησιμοποίηση των χρημάτων. Επιτρέψτε μου να αναφέρω ένα ακόμη παράδειγμα: τις επιστροφές κατά την εξαγωγή, που το 2002 έφθασαν τα 3 622 εκατ. ευρώ. Εγώ δεν θεωρώ ότι αυτά τα χρήματα χρησιμοποιήθηκαν σωστά, διότι όλοι ακούμε διαρκώς σε καθημερινή βάση ότι οι επιστροφές κατά την εξαγωγή οδηγούν σε απάτη και παρανομίες, ενώ πέραν τούτου οι επιστροφές κατά την εξαγωγή είναι άδικες και επειδή καταστρέφουν αγορές των αναπτυσσομένων χωρών.
<SPEAKER ID="10" LANGUAGE="DA" NAME="Camre (UEN )." AFFILIATION="">
<P>
Περιττεύει βεβαίως να επαναλάβουμε στο παρόν Σώμα όλες τις απόψεις που εξέφρασαν με εύγλωττο τρόπο οι συνάδελφοί μου βουλευτές. Θα αρκεστώ να δηλώσω ότι βρισκόμαστε αντιμέτωποι με δύο προβλήματα. Το πρώτο είναι ο απίθανος αριθμός διοικητικών συστημάτων και το δεύτερο το χαμηλό ηθικό στη διοίκηση. Όπως ανέφερε προηγουμένως ο κ. Sjöstedt, αληθεύει ασφαλώς ότι η κατ’ επανάληψη υπογραφή συμβάσεων με εταιρείες οι οποίες έχουν επιδείξει τελείως απαράδεκτη διαγωγή είναι ανησυχητική και ότι η Επιτροπή, απλούστατα, έπρεπε να είχε αποφύγει να συνδεθεί καθ’ οιονδήποτε τρόπο με τέτοιου είδους εταιρείες. Όπως και ο συνάδελφος βουλευτής κ. Kuhne, οφείλω επίσης να δηλώσω ότι το κυρίαρχο αίσθημα είναι στην πραγματικότητα η συμπόνια προς την Επιτροπή. Κάθε φορά που ακούω τα μέλη της Επιτροπής να μιλούν στην Επιτροπή Ελέγχου του Προϋπολογισμού, με παραπέμπουν στην εικόνα ενός ανθρώπου ο οποίος έχει απλώς άδεια οδήγησης αυτοκινήτου, και βρίσκεται μόνος του στο πιλοτήριο ενός Μπόινγκ 767 σε ύψος δέκα χιλιομέτρων, χωρίς να έχει την παραμικρή ιδέα πώς μπορεί να το προσγειώσει.
<P>
Όταν εξετάζουμε τα προβλήματα που αντιμετωπίζουμε τώρα που η ΕΕ έχει πίσω της ιστορία 46 ετών, δεν μπορούμε παρά να διαπιστώνουμε ότι το όλο πρόβλημα έγκειται στην απόπειρα επίλυσης προβλημάτων τα οποία, απλούστατα, δεν χρειαζόταν να λυθούν. Η γεωργική πολιτική στις 15 χώρες είναι εξαιρετικά επιζήμια, ενώ συγχρόνως είναι περιττή. Και οι 15 χώρες είναι τόσο πλούσιες ώστε να είμαστε σε θέση να προσφέρουμε οι ίδιοι τις αναγκαίες επιδοτήσεις στη γεωργία μας. Το ίδιο ισχύει και για την πολιτική των διαρθρωτικών ταμείων ενώ, όπως δήλωσε πρόσφατα ο σουηδός πρωθυπουργός, είναι τελείως άσκοπο, χώρες οι οποίες επιβάλλουν υψηλό ποσοστό φορολογίας, να αντλούν φόρους από τους απλούς πολίτες τους τη στιγμή που υπάρχουν χώρες οι οποίες δεν φορολογούν τους πολίτες τους, ακόμη και τους πλουσιότερους, και στη συνέχεια να αναδιανέμουν αυτούς τους πόρους μέσω της ΕΕ. Συνεπώς, για κάθε ευρώ που στέλνουμε στην ΕΕ, μάς επιστρέφεται, κατά μέσο όρο, το 80%. Αυτή η πολιτική είναι, βεβαίως, τελείως παράλογη, και μπορούμε να την αναθεωρήσουμε εκ βάθρων. Θα μπορούσαμε να επιτελέσουμε το σύνολο των δραστηριοτήτων της ΕΕ με το 10% του προϋπολογισμού, οπότε θα είχαμε μόλις το 10% της απάτης που διαπιστώνουμε σήμερα. 
<SPEAKER ID="11" LANGUAGE="ES" NAME="Avilés Perea (PPE-DE )." AFFILIATION="">
<P>
    Κύριε Πρόεδρε, κυρία Επίτροπε, κύριε Πρόεδρε του Ελεγκτικού Συνεδρίου, θα ήθελα να ξεκινήσω ευχαριστώντας τον κ. Fabra Vallés για την εξαίρετη έκθεση που παρουσίασε. Θα ήθελα επίσης να ευχαριστήσω όλο το Ελεγκτικό Συνέδριο για το έργο που επιτελεί. Η Επιτροπή Ελέγχου του Προϋπολογισμού βασίζεται σε αυτό το έργο για να εκτελέσει τα καθήκοντά της.
<P>
Όλα αυτά σχετίζονται με ένα από τα θέματα που αναλύει λεπτομερώς η φετεινή έκθεση του Ελεγκτικού Συνεδρίου. Αναφέρομαι στην κοινή διαχείριση με τα κράτη μέλη και, ιδιαίτερα στο ΕΓΤΠΕ και στα Διαρθρωτικά Ταμεία. Η αποτυχία εκτέλεσης ήταν πιο αισθητή σε αυτούς τους τομείς. Πιστεύω ότι αυτό το θέμα απαιτεί ιδιαίτερη προσοχή και ελπίζω ότι θα την έχει τόσο κατά τη διάρκεια αυτού του έτους όσο και κατά τη διάρκεια των τωρινών εργασιών μας για την απαλλαγή του έτους 2002. Οι έλεγχοι των κρατών μελών πρέπει να βελτιωθούν, όπως και το ποσοστό των δαπανών. Το έχουμε επισημάνει επανειλημμένα.
<SPEAKER ID="12" LANGUAGE="EN" NAME="Van Hulten (PSE )." AFFILIATION="(">
<P>
    Κύριε Πρόεδρε, ως εισηγητής για την απαλλαγή του Ευρωπαϊκού Κοινοβουλίου για το 2002, διαπίστωσα με χαρά ότι το Ελεγκτικό Συνέδριο θίγει ορισμένα από τα θέματα που εμπνέουν ανησυχία στο Κοινοβούλιο.
<P>
Από την έκθεση προκύπτει σαφώς ότι εξακολουθούν να υπάρχουν προβλήματα. Υπάρχουν ακόμη “παραθυράκια” στους κανόνες περί επιδόματος γραμματείας, με αποτέλεσμα τα χρήματα να μην ξοδεύονται πάντα για το προσωπικό, όπως θα έπρεπε. Παρά τις προειδοποιήσεις του Δικαστηρίου, οι κανόνες περί χρηματοδότησης των πολιτικών ομάδων εξακολουθούν να παρουσιάζουν προβλήματα. Αυτό έγινε φανερό αυτήν την εβδομάδα, όταν έκθεση της OLAF κατέδειξε ότι πρώην πολιτική ομάδα του Κοινοβουλίου είχε προβεί σε κακοδιαχείριση κεφαλαίων. Τέλος, το ταμείο συντάξεων δεν έχει ακόμη σωστή νομική βάση, ενώ δεν έχει ούτε επαρκείς πόρους για να αντεπεξέλθει σε όλες τις υποχρεώσεις του.
<P>
Όπως όλοι γνωρίζουμε, το Ευρωπαϊκό Κοινοβούλιο ασκεί πάντα εύκολα κριτική στα άλλα θεσμικά όργανα – το πράξαμε και σήμερα, αλλά πρέπει να αποκαταστήσουμε την τάξη και στο δικό μας θεσμικό όργανο. Χθες, μια συμμαχία εγωκεντρικών, αφελών και άπληστων ανθρώπων άσκησε για άλλη μια φορά βέτο σε πρόταση για μεταρρύθμιση του συστήματος αποδοχών και δαπανών των βουλευτών του Ευρωπαϊκού Κοινοβουλίου, κάτι που θα έλυνε το πρόβλημα οριστικά. Επικεφαλής των αντιτιθέμενων ήταν οι κκ. Schulz και Nassauer. Είναι οι άνθρωποι που, με επιστολή, ζήτησαν από εσάς, κύριε Πρόεδρε, μεταρρύθμιση του συστήματος ταξιδιωτικών δαπανών, γιατί μια γερμανική εφημερίδα δημοσίευσε τις φωτογραφίες τους και τους διαπόμπευσε. Όπως αντιλαμβάνομαι, το Προεδρείο ανέβαλε τη σχετική συζήτηση. Ελπίζω ότι η γερμανική πρόταση θα εξεταστεί, αν και οι SPD, CDU και CSU –όχι οι Πράσινοι– έχουν καταστήσει σαφές, ανεπίσημα, ότι ελπίζουν ότι δεν θα εξεταστεί.
<P>
Αυτή η υποκρισία έγινε ολοφάνερη χθες το βράδυ, όταν το Προεδρείο εξέτασε την αναθεώρηση του επιδόματος γραμματείας κατόπιν εντολής του Ελεγκτικού Συνεδρίου. Όπως πληροφορήθηκα, η πρώτη αντίδραση του κ. Friedrich ήταν να ρωτήσει εάν οι βουλευτές θα μπορούσαν να απασχολούν τους συγγενείς τους ακόμη και μετά την έγκριση των νέων κανόνων! Δεν αντιτίθεμαι στο να απασχολούν οι βουλευτές τους συγγενείς τους, εάν αυτό γίνεται με εντιμότητα και διαφάνεια, αν και, προσωπικά, δεν θεωρώ συνετή αυτήν την κίνηση. Ωστόσο, η αντίδραση του κ. Friedrich δείχνει ότι, δυστυχώς, για ορισμένους βουλευτές και από τις δύο πτέρυγες του Κοινοβουλίου, ο μόνος σκοπός της βουλευτικής τους ιδιότητας είναι οι ατομικές σκοπιμότητες και ο δόλος.
<P>
Ευτυχώς, πολλοί βουλευτές, όπως ο συνάδελφος κ. Kuhne, επιθυμούν τη μεταρρύθμιση του συστήματος δαπανών μας. Το θέμα αυτό θα έχει κεντρική θέση στην έκθεσή μου σχετικά με την απαλλαγή του Ευρωπαϊκού Κοινοβουλίου για το οικονομικό έτος 2002. Το 2004 είναι έτος εκλογών· οι εκλογές δεν μπορούν να διεξαχθούν με το ισχύον σύστημα, στο οποίο κυριαρχεί η διαφθορά. Εάν χρειαστεί, ας διαπομπεύσουμε τους εαυτούς μας, προκειμένου να αναλάβουμε δράση.
<SPEAKER ID="13" LANGUAGE="DA" NAME="Sørensen (ELDR )." AFFILIATION="">
<P>
   – Κύριε Πρόεδρε, ακούω με ικανοποίηση το Ελεγκτικό Συνέδριο να επαινεί τις προσπάθειες που καταβάλλει η Επιτροπή για τη μεταρρύθμιση. Συγχρόνως, είναι θετικό το γεγονός ότι, για πρώτη φορά, το Ελεγκτικό Συνέδριο δεν ανακάλυψε ουσιαστικά σφάλματα σχετικά με την προσφορά της προενταξιακής βοήθειας στις υποψήφιες χώρες. Τέλος, αξίζει επίσης να επισημανθεί το γεγονός ότι το Ελεγκτικό Συνέδριο ενέκρινε τους λογαριασμούς του Ευρωπαϊκού Ταμείου Ανάπτυξης για το 2002, παρόλο που διατυπώνονται ορισμένα επικριτικά σχόλια σχετικά με τον έλεγχό τους. Θα ήθελα να τονίσω ότι εμείς, στην Ομάδα του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών, στηρίζουμε πλήρως την πρόταση του Ελεγκτικού Συνεδρίου για την ενσωμάτωση του Ευρωπαϊκού Ταμείου Ανάπτυξης στον γενικό προϋπολογισμό.
<P>
Συγχρόνως, είναι εξαιρετικά ανησυχητικό το γεγονός ότι το Ελεγκτικό Συνέδριο για μια ακόμη φορά δεν είναι σε θέση να εγκρίνει τα πραγματικά μεγάλα δημοσιονομικά κονδύλια, όπως τις δαπάνες για τις γεωργικές ενισχύσεις, τα διαρθρωτικά ταμεία και τις εσωτερικές πολιτικές, δηλαδή τα κονδύλια που αποτελούν περίπου το 80% του προϋπολογισμού της ΕΕ. Ως προς αυτό, οφείλουμε να έχουμε υπόψη ότι η διαχείριση και ο έλεγχος αυτών των κονδυλίων πραγματοποιείται σε μεγάλο βαθμό από τα ίδια τα κράτη μέλη. Υπάρχουν επίσης κονδύλια τα οποία, επανειλημμένα, έρχονται σε πλήρη ασυμφωνία με τα προϋπολογιζόμενα ποσά. Κατά το υπό εξέταση έτος, το συνολικό ποσό των πόρων που δεν χρησιμοποιήθηκαν ανέρχεται σε 7,4 δισ. ευρώ, ή 7 400 εκατ. ευρώ, και αυτό είναι άκρως απογοητευτικό. Τα χρήματα αυτά έπρεπε και μπορούσε να έχουν χρησιμοποιηθεί για την επίτευξη των πολιτικών στόχων, ενώ, εάν δεν είχαν διοχετευθεί στους τομείς για τους οποίους προορίζονταν αρχικά, θα μπορούσαν να έχουν χρησιμοποιηθεί σε άλλους τομείς του προϋπολογισμού της ΕΕ, όπως, για παράδειγμα, η έρευνα και η ανάπτυξη.
<P>
Εν κατακλείδι, θα ήθελα να θέσω ένα πρακτικό ερώτημα στον κ. Fabra Vallés. Όσον αφορά τη δημοσιοποίηση της έκθεσης, καθώς και την παρουσίασή της σήμερα στο Ευρωπαϊκό Κοινοβούλιο, δηλώσατε ότι η καταληκτική ημερομηνία για τη μεταρρύθμιση του λογιστικού συστήματος από την Επιτροπή, ο Ιανουάριος του 2005, είναι πολύ αισιόδοξη. Θα ήθελα να ρωτήσω ποια είναι τα στοιχεία στα οποία βασίζεται αυτή η δήλωση, διότι παρατήρησα ότι το Ελεγκτικό Συνέδριο δεν έχει προβεί σε αξιολόγηση των μεταρρυθμίσεων του λογιστικού συστήματος στην έκθεσή του. 
<SPEAKER ID="14" LANGUAGE="" NAME="" AFFILIATION="Αντιπροέδρου">
<SPEAKER ID="15" LANGUAGE="FR" NAME="Dell'Alba (NI )." AFFILIATION="">
<P>
    Κυρία Πρόεδρε, κυρίες και κύριοι, μετά από την παρέμβαση του φίλου μου, κ. Van Hulten, δεν είμαι πια σίγουρος αν μιλάμε για την έκθεση του Ελεγκτικού Συνεδρίου ή για την έκθεση της συνεδρίασης του Προεδρείου. Εάν μιλάμε για την έκθεση του Ελεγκτικού Συνεδρίου, δεν υπάρχει πρόβλημα, γιατί για αυτήν ακριβώς τη συζήτηση είχα εγγραφεί στον κατάλογο των ομιλητών.
<P>
Καταρχάς, θα ήθελα να εκφράσω την εκτίμησή μου για το έργο του Προέδρου του Ελεγκτικού Συνεδρίου, του κ. Fabra Vallés, και για το έργο του Συνεδρίου στο σύνολό του. Νομίζω πως, για μία ακόμη φορά, το Ελεγκτικό Συνέδριο μάς παρουσίασε ένα έγγραφο που αξίζει και απαιτεί την πλήρη προσοχή μας. Δυστυχώς, δεν πιστεύω ότι το έγγραφο αυτό θα διαβαστεί ευρέως εκτός του οργάνου μας, παραδείγματος χάρη από τις εθνικές κυβερνήσεις, από τα μέλη του Συμβουλίου και του Συμβουλίου ECOFIN, που θεωρούν πως είναι καλό και θεμιτό να αφαιρούν εξουσίες από το Ευρωπαϊκό Κοινοβούλιο, ενώ θα έπρεπε πρώτα από όλα να κοιτάξουν και να ελέγξουν τους δικούς τους λογαριασμούς και να λάβουν πολύ σοβαρά υπόψη τους τις υποδείξεις του Ελεγκτικού Συνεδρίου.
<P>
Ο κ. Van Hulten έχει δίκιο όταν είπε ότι το Ελεγκτικό Συνέδριο εφιστά την προσοχή σε ορισμένα πράγματα που πρέπει να ρυθμιστούν και στο πλαίσιο του δικού μας οργάνου. Δυστυχώς, μερικές φορές γινόμαστε υπερβολικά ομφαλοσκόποι. Αμέσως μπορούμε να δούμε τι δεν πάει καλά στο Ευρωπαϊκό Κοινοβούλιο και είναι σωστό να γίνεται αυτό· και όμως, το Ελεγκτικό Συνέδριο μάς λέει εδώ και χρόνια ότι το 80% των δαπανών μας, που ελέγχεται από τα κράτη μέλη, περιέχει έναν απίθανο αριθμό σφαλμάτων, εσφαλμένων καταλογισμών και προβλημάτων που ακόμη και το ίδιο το Ελεγκτικό Συνέδριο δεν καταφέρνει να εντοπίσει επακριβώς.
<P>
Συνεπώς, αναρωτιέμαι πότε θα ξεκαθαρίσουμε τα πράγματα και θα βάλουμε επιτέλους σε τάξη αυτό το σύστημα. Είναι καθήκον μας να είμαστε σχολαστικοί και να προσέχουμε τι κάνουν η Ευρωπαϊκή Επιτροπή και τα άλλα θεσμικά όργανα. Όπως γνωρίζετε, κυρία Schreyer και κύριε Fabra Vallés, εμείς, ως Επιτροπή Ελέγχου του Προϋπολογισμού, υποβάλαμε στην Ευρωπαϊκή Επιτροπή διακόσιες –ίσως και περισσότερες– ερωτήσεις βασισμένες στην έκθεση του Ελεγκτικού Συνεδρίου. Όμως, δυστυχώς, δεν υποβάλαμε καμία ερώτηση στα κράτη μέλη, γιατί δεν έχουμε τέτοια δυνατότητα. Αυτό είναι, κατά την άποψη μου, πραγματικό πρόβλημα. Θα πρέπει, με κάποιον τρόπο, να βρούμε μια λύση και να καταστήσουμε την έκθεση του Ελεγκτικού Συνεδρίου δεσμευτική όχι μόνο για την Επιτροπή, από την οποία θα ζητάμε να παρουσιάζει λογαριασμούς, αλλά και για τους λογαριασμούς των κρατών μελών.
<P>
Το άλλο πρόβλημα είναι η συνέχεια των συστάσεων του Ελεγκτικού Συνεδρίου. Εδώ και χρόνια, το Ελεγκτικό Συνέδριο δεν έχει διενεργήσει ειδικούς ελέγχους ή έρευνες, στην Eurostat για παράδειγμα. Ωστόσο, εδώ και χρόνια, επισημαίνει συγκεκριμένα προβλήματα που ποτέ δεν ελήφθησαν σοβαρά υπόψη. Παραδείγματος χάρη, όσον αφορά τις επιστροφές κατά την εξαγωγή, το Ελεγκτικό Συνέδριο είχε εντοπίσει από χρόνια ένα πρόβλημα που δεν ελήφθη σοβαρά υπόψη και καταλήξαμε στο σκάνδαλο που όλοι γνωρίζουμε.
<SPEAKER ID="16" LANGUAGE="ES" NAME="Bayona de Perogordo (PPE-DE )." AFFILIATION="">
<P>
    Κυρία Πρόεδρε, θα ήθελα να ξεκινήσω ευχαριστώντας τον Πρόεδρο του Ελεγκτικού Συνεδρίου για την παρουσία του στο Σώμα σήμερα και για την παρουσίασή του. Χαίρομαι που μια σειρά αξιωματούχων του Ελεγκτικού Συνεδρίου συνοδεύει τον κ. Fabra Vallés και θα ήθελα να εκμεταλλευτώ αυτήν την ευκαιρία για να ευχαριστήσω και αυτούς για το έργο που επιτελούν.
<P>
Ασφαλώς, μένουν να γίνουν πολλά . Ωστόσο, υπάρχει κίνηση προς μεγαλύτερη συνεργασία. Επομένως, πιστεύω ότι η παρατήρηση που έκανε ο κ. Fabra Vallés όσον αφορά το ευκταίο της αναθεώρησης του χρονοδιαγράμματος είναι πολύ επίκαιρη. Οι υπολογισμοί μπορεί να αποδειχτούν υπερβολικά αισιόδοξοι.
<P>
Επιπλέον, ορισμένα από τα θέματα που εξετάζονται στην έκθεση, όπως η ανεπαρκής εκτέλεση, η κοινή διαχείριση και η διαδικασία της μεταρρύθμισης θα εξεταστούν στην έκθεση σχετικά με την απαλλαγή για το οικονομικό έτος 2002. 
<SPEAKER ID="17" LANGUAGE="PT" NAME="Casaca (PSE )." AFFILIATION="">
<P>
Γραμμένες με σαφήνεια, χωρίς να καταφεύγουν σε υπερβολές ή στη γραφειοκρατική μεταφυσική που δυστυχώς συνεχίζουμε να συναντούμε σε ορισμένα από τα κείμενα του Ελεγκτικού Συνεδρίου, επαναλαμβάνουν μια διάγνωση η οποία είχε γίνει αρχικά το 1990. Το σύστημα των επιστροφών κατά την εξαγωγή είναι εξαιρετικά περίπλοκο και επιτρέπει σε μεγάλο βαθμό την απάτη, καθώς δεν τηρεί τους πλέον στοιχειώδεις κανόνες της διαφάνειας. Σε δεκατρία χρόνια, ουσιαστικά δεν έχει αλλάξει τίποτε στον τρόπο λειτουργίας αυτού του συστήματος, το οποίο αφορά πολύ μικρό αριθμό συμφερόντων και εταιρειών, τις οποίες η Επιτροπή αρνείται να κατονομάσει. Έχουν αλλάξει Επίτροποι, έχουν εγκριθεί μεταρρυθμίσεις, αλλά οι επιστροφές κατά την εξαγωγή παραμένουν και αποτελούν πρόκληση για όλους και για όλα. Τρία χρόνια μετά από την αποκάλυψη του δικτύου που είχε παραποιήσει δεκάδες χιλιάδες τόνους βουτύρου σε ολόκληρη την Ευρώπη, και ενώ της ζητήθηκε να προστατεύσει τα οικονομικά συμφέροντα της Ευρώπης, καθώς και τα δικαιώματα των πολιτών και των κτηνοτρόφων, η Επιτροπή εξακολουθεί να αρνείται να αναλάβει δράση κατά των παραβατών, και μάλιστα επιφυλάσσει προνομιακή μεταχείριση σε μεγάλες εταιρείες γαλακτοκομικών οι οποίες ενέχονται σε αυτό το σκάνδαλο σε σύγκριση με τη μεταχείριση που επιφυλάσσει στους κτηνοτρόφους των οποίων η παραγωγή γάλακτος υπερβαίνει την ποσόστωσή τους.
<SPEAKER ID="18" LANGUAGE="DE" NAME="Bösch (PSE )." AFFILIATION="">
<P>
    Κυρία Πρόεδρε, ίσως μπορώ να δώσω μία συμβουλή στον Πρόεδρο του Ελεγκτικού Συνεδρίου για το πώς θα μπορούσε το Συνέδριο να χαίρει μεγαλύτερης εκτίμησης από τα άλλα θεσμικά όργανα διότι –όπως είπατε και εσείς, κύριε Fabra Vallés, και το πιστεύω κι εγώ– αυτό είναι που λείπει σήμερα. Ίσως θα ήταν καλό να κάνετε τις εκθέσεις σας λίγο πιο σαφείς. Ίσως να μπορούσατε απλώς να διαπιστώσετε ότι δεν υπάρχει δήλωση αξιοπιστίας ή ότι κατά την εκτίμησή σας οι μεταρρυθμίσεις δεν θα έχουν γίνει εμπρόθεσμα ή ίσως να μπορούσατε απλώς να αναφέρετε ότι δεν μπορούμε να κάνουμε λόγο για προετοιμασία για τη διεύρυνση στον τομέα της γεωργίας.
<P>
Όταν θεωρούμε δεδομένο ότι μόνο 2% των πόρων καταλήγουν στους αποδέκτες τους, τότε αποδεικνύεται ότι η πολιτική αυτή δεν υλοποιήθηκε ποτέ. Αυτή είναι η απλή γνώμη των συμπολιτών μας. Δεν βλέπω κανένα τρόπο για να εξωραΐσουμε αυτά τα πράγματα. Όταν μιλάμε για μεταρρύθμιση, έχουμε τους δικούς μας δείκτες. Όταν μια Επιτροπή μάς λέει –και δεν αναφέρομαι στο διάστημα που προηγήθηκε του 1999 παρά στη σημερινή ημέρα– ότι η έκθεση θα υποβληθεί με ένα χρόνο καθυστέρηση, κατά παράβαση του νόμου τον οποίο οφείλει να προστατεύει, τότε υπάρχει κάτι που δεν έγινε, δηλαδή η Επιτροπή δεν έμαθε τίποτα. Εάν πρέπει κανείς να περιμένει για μήνες προκειμένου να λάβει απάντηση σε ερωτήσεις που αφορούν τρέχοντα γεγονότα στην Eurostat –δηλαδή ερωτήσεις που δεν αναφέρονται σε κάποιο μακρινό παρελθόν, αλλά σε σφάλματα που γίνονται τώρα και στη συνεχιζόμενη κατασπατάληση των χρημάτων των φορολογουμένων– τότε δεν έχει γίνει απολύτως τίποτα. Όταν μας λένε πως εάν θέλουμε μεταρρυθμίσεις και προτάσεις νομοθετικού περιεχομένου στο τέλος του Δεκεμβρίου, θα τις έχουμε τον Ιανουάριο, τότε και πάλι κάποιος δεν κατάφερε να μάθει τίποτα. Αυτά είναι τα δικά μας κριτήρια για το εάν έγινε και εάν σημείωσε επιτυχία μια μεταρρύθμιση. Όπως θα έχετε πλέον καταλάβει, είμαστε εξαιρετικά επιφυλακτικοί. 
<SPEAKER ID="19" LANGUAGE="EN" NAME="Morgan (PSE )." AFFILIATION="">
<P>
Μετά από τη δημοσίευση της έκθεσης, στο Ηνωμένο Βασίλειο είναι ηχηρά τα πρωτοσέλιδα για τις απάτες που γίνονται στην ΕΕ. Είναι η ένατη φορά που το Ελεγκτικό Συνέδριο δεν πιστοποίησε την ακρίβεια των στοιχείων στους μεγάλους τομείς δαπανών. Πρέπει να έχουμε πάντα υπόψη ότι το 80% των χρημάτων δαπανάται στα κράτη μέλη, και, εάν αυτά δεν δείξουν μεγαλύτερη υπευθυνότητα, η Επιτροπή δεν μπορεί να λογοδοτεί για κάθε ευρώ που δαπανάται.
<P>
Το θέμα στο οποίο θα ήθελα να εστιάσω αφορά τα τεράστια ποσά που δαπανώνται για τις συντάξεις αναπηρίας των υπαλλήλων των θεσμικών οργάνων. 74 000 εκατ. ευρώ δαπανώνται ετησίως για υπαλλήλους θεσμικών οργάνων που είναι ασθενείς. Φυσικά, έχουμε ευθύνη για τη φροντίδα των ασθενών, αλλά οι προσπάθειες που καταβάλλονται για την επιστροφή των υπαλλήλων στην εργασία τους, ιδιαίτερα των υπαλλήλων που αντιμετωπίζουν ψυχολογικά προβλήματα, είναι μηδαμινές. Το 50% των υπαλλήλων δήλωσε ότι δεν ερωτήθηκε για την κατάσταση της υγείας του ή ότι δεν του δόθηκε η δυνατότητα επιστροφής στην εργασία του κατά την αναρρωτική άδεια. Στις βαθμίδες Γ και Δ, το 62% των υπαλλήλων έλαβε σύνταξη αναπηρίας, ενώ το 21% έλαβε σύνταξη γήρατος.
<SPEAKER ID="20" LANGUAGE="ES" NAME="Fabra Vallés," AFFILIATION="Πρόεδρος του Ελεγκτικού Συνεδρίου">
<P>
    Κυρία Πρόεδρε, καταρχάς θα ήθελα να κάνω μια δήλωση σχετικά με την Eurostat. Αρκετοί ομιλητές αναφέρθηκαν σε αυτό το θέμα έμμεσα, μολονότι δεν τέθηκαν συγκεκριμένες ερωτήσεις.
<P>
Το Ελεγκτικό Συνέδριο δεν έχει πραγματοποιήσει ποτέ πλήρη οικονομικό έλεγχο στην Eurostat. Η Επιτροπή Ελέγχου του Προϋπολογισμού έχει ενημερωθεί γι’ αυτό επανειλημμένα. Ωστόσο, το Ελεγκτικό Συνέδριο έχει εξετάσει ορισμένα προγράμματα που εκτέλεσε η Eurostat στο πλαίσιο άλλων ελέγχων. Τα αποτελέσματα αυτών των ελέγχων συμπεριλήφθηκαν στις ετήσιες εκθέσεις του Ελεγκτικού Συνεδρίου για τα έτη 1993, 1998 και 1999. Αυτή η τελευταία έκθεση δημοσιεύτηκε τον Νοέμβριο του 2000.
<P>
Οι παρατηρήσεις του Ελεγκτικού Συνεδρίου σχετικά με τη διαχείριση της Eurostat αναφέρονται σε ανεπαρκείς διαδικασίες για την ανάθεση ορισμένων συμβάσεων. Αναφέρονται επίσης στην κακή χρήση των γραφείων τεχνικής βοήθειας, γνωστών ως ΓΤΒ. Πρέπει να σημειωθεί ότι το Ελεγκτικό Συνέδριο έχει ήδη εκφράσει την άποψή του σχετικά με τα ΓΤΒ κατόπιν άλλων ελέγχων. Η Επιτροπή ακολούθησε αυτές τις παρατηρήσεις και αναθεώρησε τις διαδικασίες χορήγησης συμβάσεων και χρήσης των ΓΤΒ το 1999. Επίσης, εισήγαγε νέα πρότυπα διαχείρισης και ελέγχου σε αυτούς τους δύο τομείς. Επιπλέον, η Ευρωπαϊκή Υπηρεσία Καταπολέμησης της Απάτης (OLAF) ξεκίνησε εσωτερική έρευνα στη Eurostat στα μέσα του 2000. Υπό το πρίσμα της εισαγωγής αυτών των νέων μέτρων και της συνεχιζόμενης εσωτερικής έρευνας της OLAF, θα ήταν ανάρμοστο να ξεκινήσει ένας έλεγχος σχετικά με την Eurostat αυτήν τη στιγμή.
<P>
Αξίζει να επισημανθεί ότι καταρχήν, το Ελεγκτικό Συνέδριο αποφεύγει να διενεργεί ελέγχους σε τμήματα και τομείς που ερευνώνται από την OLAF. Αυτό γίνεται προκειμένου να αποφευχθεί οποιαδήποτε παρέμβαση ή δράση που μπορεί να ζημιώσει τις έρευνες κατά της απάτης.
<P>
Το Ελεγκτικό Συνέδριο θα λάβει υπόψη τα διδάγματα της υπόθεσης Eurostat όταν πραγματοποιήσει την ανάλυση κινδύνου για το επόμενο έτος.
<P>
Ευχαριστώ τον κ. Kuhne για την συμβολή του, αλλά πρέπει να πω ότι δεν πιστεύω ότι υπήρχαν ερωτήσεις για το Ελεγκτικό Συνέδριο.
<P>
Ο κ. Mulder δήλωσε ότι είμαστε στο σωστό δρόμο, αλλά διερωτήθηκε πόσο καιρό θα κρατήσει αυτό. Κατά την άποψή μου, εάν είμαστε στον σωστό δρόμο, πρέπει να μείνουμε σε αυτόν. Όσο για το χρονικό διάστημα, αυτό εξαρτάται από το θεσμικό όργανο ή οργανισμό. Εξαρτάται από το πόσο περίπλοκο ή εκτεταμένο είναι. Πρέπει να έχουμε υπόψη το μέγεθος της Επιτροπής και τη γεωγραφική της διάσταση. Πρέπει να θυμόμαστε επίσης ότι η Επιτροπή δεν είναι ο μοναδικός εμπλεκόμενος φορέας. Κάθε αλλαγή που κάνει έχει επιπτώσεις σε εθνικό επίπεδο. Επομένως, η Επιτροπή είναι υποχρεωμένη να είναι σε συνεχή επαφή με τα διάφορα κράτη μέλη. Συνεπώς, δεν μπορεί πάντα να διατηρήσει τον ρυθμό που έχει θέσει μια δεδομένη στιγμή. Πρέπει, επίσης, να έχουμε υπόψη ότι οι μεταρρυθμίσεις που έχουν ξεκινήσει δεν αφορούν μόνο τα επόμενα πέντε χρόνια. Πιστεύουμε ότι είναι ένα πιο μακροπρόθεσμο εγχείρημα.
<P>
Πιστεύω ότι είμαστε στη σωστή κατεύθυνση. Επιπλέον το Κοινοβούλιο είναι εκεί, για να διαδραματίσει τον ρόλο του. Το Κοινοβούλιο είναι αυτό που πρέπει να συνεχίσει να ωθεί την Επιτροπή να αναλάβει δράση, και να διασφαλίσει ότι αυτή η μεταρρύθμιση θα προχωρήσει ως μια διαρκής και συνεχιζόμενη διαδικασία. Πρέπει να λεχθεί επίσης ότι από το 1994, δίνεται μια θετική δήλωση αξιοπιστίας παρά τις ελλείψεις στο λογιστικό σύστημα.
<P>
Αυτός είναι ο λόγος για τον οποίο τον Δεκέμβριο του 2002, η Επιτροπή αποφάσισε να μεταρρυθμίσει το λογιστικό σύστημα. Ο στόχος ήταν το νέο σύστημα να τεθεί σε εφαρμογή το 2005. Συνεχίζω να πιστεύω ότι αυτή η χρονική προθεσμία είναι υπερβολικά αισιόδοξη. Δεν επιθυμώ να διαφωνήσω με την Επιτροπή πάνω σε αυτό. Απλώς το αναφέρω ώστε να μην αποθαρρυνθεί το Κοινοβούλιο, εάν αποδειχτεί ότι η μεταρρύθμιση δεν έχει ολοκληρωθεί πλήρως μέχρι το 2005. Το Ελεγκτικό Συνέδριο πιστεύει ότι η χρονική προθεσμία είναι υπερβολικά μικρή. Πιστεύουμε ότι είναι προτιμότερο να προχωρήσουμε αργά αλλά σταθερά. Κάθε βήμα προς τα εμπρός πρέπει να γίνεται μόνο μετά από σκέψη, προκειμένου να διασφαλιστεί η βιωσιμότητα των αποφάσεων. Η υιοθέτηση της προσέγγισης της Πηνελόπης στην μεταρρύθμιση δεν είναι χρήσιμη. Η πρόοδος δεν μπορεί να επιτευχθεί μέσω μιας αδιάκοπης δημιουργίας και διάλυσης.
<P>
Όσον αφορά το θέμα της μεταρρύθμισης, πιστεύω ότι είναι σημαντικό να μην το αφήσουμε να υπονομευθεί από την υπόθεση της Eurostat. Αυτή η υπόθεση ήταν ένα χτύπημα για όλους τους Ευρωπαίους, καθώς προέκυψε όταν πιστέψαμε ότι είχαμε τελειώσει επιτέλους με τα ΓΤΒ και ορισμένες άλλες καταστάσεις. Το σαφές συμπέρασμα που μπορεί να εξαχθεί από αυτήν την κατάσταση είναι η επιτακτική ανάγκη να συνεχιστεί η μεταρρύθμιση και να ολοκληρωθεί το συντομότερο δυνατό. Έτσι έχουν τα πράγματα.
<P>
Ο κ. Sjöstedt δήλωσε ότι αναφερόμαστε σε μια γενική βελτίωση. Κυρίες και κύριοι, είναι σημαντικό να καθορίσουμε εάν έχει σημειωθεί βελτίωση ή όχι, και αν ναι, να την μετρήσουμε. Εξου και η αναφορά στα πρότυπα, για να σας επιτρέψει να κάνετε συγκρίσεις. Μπορώ να σας διαβεβαιώσω ότι υπήρξε πράγματι βελτίωση.
<P>
Η κ. Rühle μίλησε για την εξάλειψη της έλλειψης εμπιστοσύνης και την αύξηση της διαφάνειας. Ζήτησε, επίσης, περισσότερη δημοκρατία. Στη συνέχεια, αναφέρθηκε στη γεωργία. Η απάντησή μου σε αυτό το σημείο απευθύνεται επίσης στον κ. Sørensen. Το πρόβλημα της γεωργίας είναι ότι συνεχίζουν να γίνονται πάρα πολλές λανθασμένες πληρωμές. Αυτό είναι το πρόβλημα. Και διαπιστώνουμε ότι τα περισσότερα λάθη σχετίζονται με πληρωμές που γίνονται εκτός του ολοκληρωμένου συστήματος διαχείρισης και ελέγχου.
<P>
Προφανώς, αυτό αφορά σημαντικό μέρος του προϋπολογισμού. Στην πραγματικότητα, αφορά πάνω από το 40% του προϋπολογισμού! Σε σύγκριση με τον γεωργικό τομέα στο σύνολό του, το ποσό του τελικού δικαιούχου μπορεί να φαίνεται μικρό. Ωστόσο το 40% είναι ένα μεγάλο μέρος του προϋπολογισμού, και τα μικρά λάθη δεν πρέπει να παραβλέπονται.
<P>
Δεν πρέπει να ξεχνάμε επίσης ότι το 80% του κοινοτικού προϋπολογισμού περνάει από τους εθνικούς προϋπολογισμούς. Επομένως, προκύπτει το ερώτημα μέχρι πού μπορεί να φτάσει η βελτίωση της Επιτροπής χωρίς τη βοήθεια του ελέγχου των κρατών μελών. Πρέπει να σας ενημερώσω ότι καθόλη τη διάρκεια του έτους οργανώνουμε σεμινάρια. Σε αυτά προσκαλέσαμε βουλευτές, άλλα θεσμικά όργανα και μέλη των εθνικών Ελεγκτικών Συνεδρίων. Τους προσκαλέσαμε να έρθουν στο Λουξεμβούργο και να μας γνωρίσουν. Είναι ένας τρόπος οικοδόμησης καλών σχέσεων. Μπορέσαμε να τους ενημερώσουμε και να αρχίσουμε σταδιακά να εναρμονίζουμε τις διαδικασίες. Πρέπει να έχετε υπόψη ότι δεν χρησιμοποιούμε όλοι το ίδιο σύστημα. Υπάρχει το αγγλοσαξονικό σύστημα και το ευρωπαϊκό σύστημα. Εμείς προσπαθούμε να τα εναρμονίσουμε.
<P>
Για να μην παρατείνω περισσότερο αυτήν την παρέμβαση, θα απαντήσω γραπτώς στους κκ. Camre, Bayona, Van Hulten, Dell'Alba, Casaca, Bösch και στις κκ. Avilés και Morgan.
<SPEAKER ID="21" LANGUAGE="" NAME="Πρόεδρος. –" AFFILIATION="">
<P>
   Σας ευχαριστώ για την κατανόησή σας, κύριε Fabra Vallés. Πρέπει να σεβαστούμε το πολύ αυστηρό μας χρονοδιάγραμμα.
<SPEAKER ID="22" LANGUAGE="" NAME="Πρόεδρος. –" AFFILIATION="">
<P>
   Στη συνέχεια η ημερήσια διάταξη προβλέπει τη συζήτηση της έκθεσης (A5-0399/2003) της κ. Jensen, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την τροποποίηση του κανονισμού (ΕΟΚ) αριθ. 1408/71 του Συμβουλίου περί εφαρμογής των συστημάτων κοινωνικής ασφαλίσεως στους μισθωτούς και στα μέλη των οικογενειών τους που διακινούνται εντός της Κοινότητας, και του κανονισμού του Συμβουλίου (ΕΟΚ) αριθ. 574/72 περί του τρόπου εφαρμογής του κανονισμού (ΕΟΚ) αριθ. 1408/71, όσον αφορά την ευθυγράμμιση των δικαιωμάτων και την απλούστευση των διαδικασιών
<P>
[COM(2003) 378 – C5-0290/2003 – 2003/0138(COD)]. 
<SPEAKER ID="23" LANGUAGE="" NAME="Διαμαντοπούλου," AFFILIATION="Επιτροπή">
<P>
Μετά από δυόμιση χρόνια διαπραγματεύσεων και πέντε προεδρίες που ασχολήθηκαν εντατικά με το θέμα, υπήρξε συμφωνία στο Συμβούλιο για τον κανονισμό 1408/1971, έναν κανονισμό ιδιαίτερα σημαντικό γιατί αφορά τα δικαιώματα των εργαζομένων στην Ευρωπαϊκή Ένωση.
<P>
Η έκθεση της κ. Jensen αφορά ακριβώς τη θέση του Κοινοβουλίου για την ευθυγράμμιση των δικαιωμάτων και την απλούστευση των διαδικασιών που αφορούν τους εργαζόμενους της Ευρωπαϊκής Ένωσης οι οποίοι εργάζονται σε διαφορετικό τόπο από αυτόν όπου διαμένουν, και έχουμε σήμερα την πρώτη ανάγνωση.
<P>
Πέρα, όμως, από τη σημαντική αυτόνομη λειτουργία του κανονισμού και τη διευκόλυνση και ενίσχυση των δικαιωμάτων των εργαζομένων, θα διευκολύνει τη θέσπιση της ευρωπαϊκής κάρτας ασφάλισης ασθένειας που, όπως γνωρίζετε, θα είναι έτοιμη την 1η Ιουνίου  2004 και θα διευκολύνει σημαντικά την ελεύθερη κυκλοφορία στην Ευρώπη.
<P>
Θα πρέπει να συγχαρώ ιδιαίτερα την κ. Jensen η οποία, με βαθιά γνώση του θέματος αλλά και με δημιουργική ευελιξία, κατάφερε να διατυπώσει τη θέση του Κοινοβουλίου σε σχέση με την πρόταση αυτή σε σχετικά σύντομο χρονικό διάστημα, θα έλεγα σε εξαιρετικά σύντομο χρονικό διάστημα. Με την πολύ δημιουργική συνεργασία που υπήρξε ανάμεσα στην Επιτροπή και το Κοινοβούλιο, ίσως πραγματικά σήμερα να βρεθούμε μπροστά σε μια απόφαση η οποία θα ληφθεί σε χρόνο ρεκόρ, ίσως και από την πρώτη ανάγνωση, εάν υπάρξει τελικά συμφωνία και να έχουμε τελική συμφωνία των τριών θεσμών επί του κανονισμού και λειτουργία του όσο γίνεται πιο σύντομα. Υπενθυμίζω ότι ουσιαστικά μέσα σε ένα εξάμηνο, από τον Ιούνιο μέχρι σήμερα, έχουν γίνει πολύ σημαντικές προσπάθειες, εξαιρετικά δημιουργική συνεργασία και είμαι πολύ ικανοποιημένη που η Επιτροπή μπορεί σε μεγάλο βαθμό να αποδεχθεί τις τροπολογίες που πρότεινε το Κοινοβούλιο, γιατί η έγκριση αυτών των τροπολογιών θα επιτρέψει στο Συμβούλιο να προχωρήσει στην τελική έγκριση, μετά την ανάγνωση από το Κοινοβούλιο.
<P>
Κυρίες και κύριοι βουλευτές, πολύ συχνά, λόγω και της φύσεως των θεσμών αλλά και των λειτουργιών, ασχολούμεθα πολύ με τις διαδικασίες, οι οποίες είναι πολύπλοκες. Σήμερα, με το τέλος των διαδικασιών, με τη συμφωνία των θεσμών, ουσιαστικά βρισκόμαστε μπροστά σε μια απόφαση η οποία έχει πολύ συγκεκριμένες και απτές επιπτώσεις στη ζωή των ευρωπαίων πολιτών, πόσο μάλλον σε μια Ευρώπη των 25, όπου η διακίνηση των εργαζομένων, η συνεργασία των κρατών μελών, θα πρέπει να διευκολύνεται και να γίνεται με πολύ πιο απλές και καθαρές διαδικασίες. 
<SPEAKER ID="24" LANGUAGE="DA" NAME="Jensen (ELDR )," AFFILIATION="εισηγήτρια">
<P>
   . – Κυρία Πρόεδρε, κυρία Επίτροπε, κυρίες και κύριοι συνάδελφοι, θα ήθελα καταρχάς να σας ευχαριστήσω θερμά για τη συνεργασία που είχαμε όσον αφορά την ευρωπαϊκή κάρτα ασφάλισης ασθενείας, διότι έχετε δίκιο, κυρία Επίτροπε. Πρόκειται για πραγματική επιτυχία, χάρη στην οποία, με ελάχιστες ουσιαστικά αλλαγές και ορισμένες ελάσσονος σημασίας τροποποιήσεις, θα διασφαλίσουμε όντως εξαιρετικά σημαντικά οφέλη για τους απλούς πολίτες. Αισθάνομαι, επιπλέον, ικανοποίηση διότι το Κοινοβούλιο στήριξε τη σημασία που αποδώσαμε στην ταχεία ολοκλήρωση των σχετικών εργασιών προκειμένου η κάρτα να είναι διαθέσιμη στους πολίτες από 1ης Ιουλίου 2004. Φρονώ δε ότι θα έχει πραγματικά μεγάλη συμβολική αξία.
<P>
Το κείμενο που υιοθετούμε σήμερα οδηγεί στην αντικατάσταση αρκετών από τα έντυπα που χρησιμοποιούμε επί του παρόντος με μία κάρτα. Αρχικά θα αντικατασταθεί ένα απλό έντυπο, το λεγόμενο Ε111. Στη συνέχεια θα αντικατασταθεί μια σειρά άλλων εντύπων, τα οποία συνήθως συμπληρώνονται όταν οι πολίτες μετακινούνται από τη μια χώρα στην άλλη ή έχουν ανάγκη ασφάλισης ασθενείας –την οποία καλύπτει η χώρα προέλευσής τους– όταν διαμένουν προσωρινά στο εξωτερικό. Αυτό θα απλουστεύσει την κατάσταση και θα διευκολύνει τους πολίτες, συμπεριλαμβανομένων και όσων ταξιδεύουν, με πολλούς πρακτικούς τρόπους. Αναμφίβολα, λοιπόν, τη νέα κάρτα ασφάλισης ασθενείας δεν θα την χρειαστούν μόνον οι φοιτητές και οι συνταξιούχοι που διαμένουν προσωρινώς ή εργάζονται σε μια άλλη χώρα, αλλά και τα άτομα που ταξιδεύουν, καθόσον δεν θα χρειάζεται πλέον να έρχονται σε επαφή με τις υπηρεσίες κοινωνικής πρόνοιας, αλλά θα έχουν στη διάθεσή τους την κάρτα και θα μπορούν να πηγαίνουν απευθείας στον γιατρό.
<P>
Τέλος, θεωρώ ότι είναι πολύ σημαντικό να δηλώσουμε ότι εν προκειμένω σχεδιάζουμε μια κάρτα ασφάλισης και όχι μια κάρτα η οποία προσφέρει πληροφορίες για θέματα υγείας εν γένει. Η μόνη πληροφορία που θα φέρει η κάρτα θα είναι το όνομα του προσώπου και τα στοιχεία ασφάλισης, αλλά όχι στοιχεία που αφορούν την κατάσταση της υγείας του. Στο πλαίσιο του προγράμματος Europe, βρίσκεται σε εξέλιξη μια διαδικασία για τη δημιουργία μιας κάρτας η οποία θα περιλαμβάνει αυτές τις πληροφορίες, αλλά δεν είναι αυτό το θέμα της σημερινής μας συζήτησης. Συνεπώς, δεν αντιμετωπίζουμε προβλήματα προστασίας προσωπικών δεδομένων, διότι τα δεδομένα που θα ανταλλάσσονται μέσω αυτής της κάρτας ασφάλισης ασθενείας είναι τα ίδια ακριβώς στοιχεία που ανταλλάσσονται μέσω των εντύπων. Πρόκειται για μια μικρή μεταρρύθμιση, η οποία όμως, κατά την άποψή μου, στην πράξη θα αποδειχθεί πολύ αποτελεσματική. 
<SPEAKER ID="25" LANGUAGE="ES" NAME="Pérez Álvarez (PPE-DE )." AFFILIATION="">
<P>
    Κυρία Πρόεδρε, κυρία Επίτροπε, θα ήθελα να συγχαρώ και εγώ την κ. Jensen, όχι μόνο για το έργο που επιτέλεσε, αλλά και για την ικανότητά της και τις προσπάθειές της να επιτευχθεί συναίνεση μεταξύ όλων των μελών της Επιτροπής Απασχόλησης και Κοινωνικών Υποθέσεων.
<P>
Η Ευρωπαϊκή Επιτροπή παρουσίασε επισήμως την ιδέα της δημιουργίας μιας ευρωπαϊκής κάρτας ασφάλισης υγείας στις αρχές της ισπανικής Προεδρίας της Ευρωπαϊκής Ένωσης, από τον Ιανουάριο έως τον Ιούνιο του 2002, κατά την άτυπη συνεδρίαση των υπουργών Απασχόλησης και Κοινωνικής Πολιτικής που διεξήχθη στο Μπούργκος στις 18 και 19 Ιανουαρίου 2002. Αυτή η πρόταση στηρίχθηκε από τον τότε ισπανό υπουργό Εργασίας και Κοινωνικών Υποθέσεων, Προεδρεύοντα του Συμβουλίου Υπουργών Απασχόλησης και Κοινωνικής Πολιτικής, κ. Juan Carlos Aparicio Pérez, ο οποίος παρεμπιπτόντως είναι σήμερα ο δήμαρχος αυτής της όμορφης πόλης στην Καστίλλη.
<P>
Στη συνέχεια, το Συμβούλιο της Βαρκελώνης, τον Μάρτιο του 2002, αποφάσισε να δημιουργήσει μια ευρωπαϊκή κάρτα ασφάλισης ασθένειας, μια κάρτα που θα αντικαταστήσει τα τωρινά έντυπα τα οποία χρειάζονται οι ευρωπαίοι πολίτες προκειμένου να μπορούν να τύχουν υγειονομικής περίθαλψης σε άλλα κράτη μέλη.
<P>
Η κατάσταση ήταν πολύ διαφορετική στην αρχή, καθώς εργαζόμασταν πάνω στη βάση διαφορετικών καταστάσεων σε κάθε κράτος μέλος. Ωστόσο, τα πλεονεκτήματα αυτής της ευρωπαϊκής κάρτας ασφάλισης υγείας είναι ολοφάνερα. Για τη χώρα μου, η οποία δέχεται πάνω από 40 εκατ. ευρωπαίους πολίτες ετησίως και στην οποία, επιπλέον, πολλοί κοινοτικοί πολίτες διαμένουν μόνιμα, είναι πολύ σημαντική. Οι κάτοικοι άκρως περιφερειοποιημένων χωρών θα έχουν επίσης ιδιαίτερα πλεονεκτήματα.
<P>
Με αυτήν την κάρτα, η οποία αρχικά πρόκειται να αντικαταστήσει το τωρινό έντυπο E-111, που χρησιμοποιείται για μικρά διαστήματα διαμονής, όπως είπε η κ. Επίτροπος, θα έχουμε άλλο ένα κομμάτι της Ευρώπης στις τσέπες μας μετά το ευρώ.
<SPEAKER ID="26" LANGUAGE="NL" NAME="Van Lancker (PSE )." AFFILIATION="">
<P>
Δεύτερον, οι διαδικασίες θα καταστούν επίσης πολύ πιο απλές για το κοινό. Σήμερα, τα άτομα που διαμένουν σε διαφορετικό κράτος μέλος πρέπει να προσέρχονται με τα έντυπα Ε111 στα τοπικά ταμεία ασφάλισης ασθενείας, οπότε τους χορηγούνται νέα έντυπα, και μόνο τότε μπορούν να επισκεφθούν κάποιον γενικό ιατρό ή οδοντίατρο. Αυτή η διαδικασία είναι απελπιστικά περίπλοκη. Τουλάχιστον τώρα έχουν τη δυνατότητα να επισκεφθούν απευθείας τον πάροχο περίθαλψης. Και αυτό αποτελεί τεράστια βελτίωση.
<SPEAKER ID="27" LANGUAGE="FR" NAME="André-Léonard (ELDR ). –" AFFILIATION="">
<P>
    Ως μέλος της Επιτροπής Απασχόλησης και Κοινωνικών Υποθέσεων, αλλά και ως πρώην κυβερνητικός επίτροπος για τη διοικητική απλούστευση στη χώρα μου, δεν μπορώ παρά να χαρώ για την ομόφωνη έγκριση από την επιτροπή μας της έκθεσης της κ. Jensen.
<P>
Πράγματι, η καθιέρωση μιας ευρωπαϊκής κάρτας ασφάλισης ασθενείας, η οποία θα αντικαταστήσει τα έντυπα που απαιτούνται σήμερα για την παροχή υγειονομικής περίθαλψης σε άλλο κράτος μέλος, αποτελεί σημαντική πρόοδο για τους Ευρωπαίους. Νομίζω πως αυτό όλοι μας πρέπει να το αναγνωρίσουμε. Η εναρμόνιση των διαδικασιών θα οδηγήσει σε καλύτερη ποιότητα ζωής, θα αποτρέψει τον καταιγισμό των ανθρώπων με ατελείωτο χαρτομάνι, αλλά πάνω από όλα θα εξασφαλίσει πραγματική κινητικότητα στους ευρωπαίους πολίτες. Αυτό το βήμα αποτελεί εξαίρετο παράδειγμα της αποτελεσματικότητας που μπορεί να προκύψει από την αναδιοργάνωση των διαδικασιών. Έτσι, το περίφημο έντυπο Ε111, το τόσο γνωστό στους τουρίστες και απαραίτητο για διαμονές μικρής διάρκειας, θα είναι το πρώτο που θα καταργηθεί.
<SPEAKER ID="28" LANGUAGE="PT" NAME="Figueiredo (GUE/NGL )." AFFILIATION="">
<P>
   – Κυρία Πρόεδρε, τα μέτρα για τη διευκόλυνση της απλούστευσης των διαδικασιών και της γραφειοκρατίας είναι πάντα θετικά, και στην προκειμένη περίπτωση της παροχής υπηρεσιών υγειονομικής περίθαλψης είναι ακόμη πιο σημαντικά καθόσον θα συμβάλουν στη διευκόλυνση της ελεύθερης κυκλοφορίας των προσώπων. Τα δικαιώματα αυτά πρέπει να επεκταθούν σε όσο το δυνατόν περισσότερους ανθρώπους, γι’ αυτό και αποτελεί θετικό βήμα η επιτυχής θέσπιση της ευρωπαϊκής κάρτας ασφάλισης ασθενείας για όλους όσοι ταξιδεύουν, σπουδάζουν ή εργάζονται –καθώς και για τα μέλη των οικογενειών τους– σε οποιοδήποτε κράτος μέλος της ΕΕ, αντικαθιστώντας έτσι τα ισχύοντα έντυπα, αλλά χωρίς να περιέχουν στοιχεία τα οποία ενδεχομένως θα έθεταν σε κίνδυνο την προστασία του ιδιωτικού τους βίου. Θεωρώ ότι εξίσου θετικό βήμα είναι και η ενημέρωση όλων των πολιτών όσον αφορά τα δικαιώματά τους σε αυτόν τον τομέα στα διάφορα κράτη μέλη, καθώς και την εξασφάλιση αυτών των δικαιωμάτων. Συνεπώς, συγχαίρω την κ. Jensen για το έργο που έχει επιτελέσει. Ευελπιστώ ότι οι πολίτες των διαφόρων κρατών μελών της Ευρωπαϊκής Ένωσης θα αποκτήσουν πράγματι άμεση πρόσβαση σε όλες τις υπηρεσίες υγειονομικής περίθαλψης και ότι αυτό θα συμβεί το ταχύτερο δυνατόν, σύμφωνα με ένα καθορισμένο χρονοδιάγραμμα. Ευελπιστώ, επίσης, ότι η σημερινή ψηφοφορία θα συμβάλει ώστε να διασφαλιστεί η τήρηση αυτού του χρονοδιαγράμματος και η κάρτα ασθενείας να γίνει πραγματικότητα στη διάρκεια του προσεχούς έτους. 
<SPEAKER ID="29" LANGUAGE="EN" NAME="Ahern (Verts/ALE )." AFFILIATION="">
<P>
    Κυρία Πρόεδρε, επικροτώ και εγώ την απόφαση για καθιέρωση ευρωπαϊκής κάρτας ασφάλισης ασθένειας και συγχαίρω την εισηγήτρια για τη σαφήνεια και την επιμονή της. Η απόφαση είναι πράγματι ριζοσπαστική για τους πολίτες μας και ένα χαρακτηριστικό παράδειγμα του τρόπου με τον οποίο η Ευρωπαϊκή Ένωση μπορεί να τους ωφελήσει άμεσα. Για παράδειγμα, αντί να υποχρεούνται να ζητούν το έντυπο E111 πριν από το ταξίδι και, στη συνέχεια, να υπόκεινται σε διάφορες γραφειοκρατικές διαδικασίες, πριν μπορέσουν να λάβουν περίθαλψη, θα έχουν, με την κάρτα, άμεση πρόσβαση στην περίθαλψη που χρειάζονται.
<P>
Την ευθύνη για την υγεία έχουν τα κράτη μέλη, και, φυσικά, οι προσεγγίσεις ποικίλλουν στον συγκεκριμένο τομέα. Ωστόσο, κατέστη τελικά δυνατό να επιτευχθεί συμφωνία στο Συμβούλιο. Συγχαίρω όλους τους συμμετέχοντες για την επίτευξη αυτής της συμφωνίας, ώστε η κάρτα να μπορέσει να χρησιμοποιηθεί ενεργά ως την 1η Ιουνίου 2004.
<SPEAKER ID="30" LANGUAGE="EN" NAME="Crowley (UEN )." AFFILIATION="">
<P>
Ωστόσο, εδώ και πολλά χρόνια, με το έντυπο E111 ή άλλα έντυπα, έχουμε καταλήξει σε συμφωνία όσον αφορά τη δυνατότητα παροχής υπηρεσιών σε ασθενείς οι οποίοι βρίσκονται εκτός του κράτους μέλους καταγωγής τους. Το μεγαλύτερο πρόβλημα που δημιουργεί η μορφή του εν λόγω εντύπου είναι η υπερβολική γραφειοκρατία και η αβεβαιότητα ή η έλλειψη εγγύησης ότι ο πολίτης θα λάβει υψηλής ποιότητας περίθαλψη –ή έστω κάποια περίθαλψη– όταν προσβληθεί από κάποια ασθένεια και εξακολουθεί να βρίσκεται εκτός της χώρας του. Με την ενιαία κάρτα, θα εξαλειφθούν τουλάχιστον πολλά από αυτά τα προβλήματα.
<P>
Το τρίτο και το πιο σημαντικό είναι ότι το νέο σύστημα θα ενισχύσει το αίσθημα ασφάλειας των πολιτών οι οποίοι ταξιδεύουν στο εξωτερικό για διακοπές, για εργασία ή για οποιονδήποτε άλλο λόγο. Τα συναφή με το θέμα αυτό στοιχεία παρουσιάζουν ενδιαφέρον. Από το 1970, στα υφιστάμενα 15 κράτη μέλη της Ευρωπαϊκής Ένωσης, ο αριθμός των πολιτών που ζουν εκτός του κράτους μέλους καταγωγής τους αυξήθηκε κατά 61%. Από το 1970, στην Ευρωπαϊκή Ένωση, ο αριθμός των πολιτών οι οποίοι εργάζονται εκτός του κράτους μέλους καταγωγής τους αυξήθηκε κατά 54%. Από το 1970, ο αριθμός των φοιτητών που σπουδάζουν εκτός του κράτους μέλους καταγωγής τους αυξήθηκε κατά 71%. Αυτά τα στοιχεία δείχνουν ότι η ανάγκη για παροχή υπηρεσιών είναι ακόμη μεγαλύτερη.
<SPEAKER ID="31" LANGUAGE="NL" NAME="Blokland (EDD )." AFFILIATION="">
<P>
   – Κυρία Πρόεδρε, κυρία Επίτροπε, κυρία Jensen, κυρίες και κύριοι συνάδελφοι, συμφωνώ με την ουσία αυτής της έκθεσης. Είναι σημαντικό να προωθήσουμε την ελεύθερη κυκλοφορία στην Ευρωπαϊκή Ένωση και να διαμορφώσουμε τις κατάλληλες συνθήκες προς αυτήν την κατεύθυνση. Εάν επιθυμούμε την προώθηση της ελεύθερης κυκλοφορίας των προσώπων και την περαιτέρω ολοκλήρωση της εσωτερικής αγοράς, θα χρειαστεί να βρεθεί κάποια λύση και για τα λιγότερο ευχάριστα στη ζωή – όπως η ανάγκη για πρόσβαση σε υγειονομική περίθαλψη στο εξωτερικό. Αυτή η λύση βρίσκεται πλέον προ των πυλών, με τη θέσπιση μιας ευρωπαϊκής κάρτας ασφάλισης ασθενείας. Παράλληλα με τα σαφή πλεονεκτήματα, ωστόσο, νομίζω ότι μπορούν να διατυπωθούν και ορισμένες αντιρρήσεις ως προς τη θέσπιση μιας κάρτας αυτού του είδους. Στην έκθεσή της, η κ. Jensen ανέφερε δύο μέτρα τα οποία είναι αναγκαία για μια τέτοια κάρτα.
<SPEAKER ID="32" LANGUAGE="PT" NAME="Bastos (PPE-DE )." AFFILIATION="">
<P>
   – Κυρία Πρόεδρε, κυρία Επίτροπε, κυρίες και κύριοι συνάδελφοι, η Ευρωπαϊκή Ένωση δεν μπορεί απλώς να είναι ένας χώρος ελεύθερης κυκλοφορίας κεφαλαίων, προϊόντων και υπηρεσιών· πρέπει, επίσης, να είναι μια Ευρώπη ελεύθερης κυκλοφορίας πολιτών χωρίς αυτό να επηρεάζει τα δικαιώματά τους. Η θέσπιση της ευρωπαϊκής κάρτας ασφάλισης ασθενείας θα αποτελέσει ένα σημαντικό βήμα στην πορεία για την επίτευξη αυτού του βασικού στόχου. Στα συμπεράσματα της Βαρκελώνης τον Μάρτιο του 2002, είχε συμφωνηθεί η θέσπιση μιας ευρωπαϊκής κάρτας ασθενείας ως μέσο για την άρση των εμποδίων στη διασυνοριακή κινητικότητα. Συνεπώς, ο στόχος είναι η διευκόλυνση της ελεύθερης κυκλοφορίας προσώπων στην Ευρωπαϊκή Ένωση. Η στήριξη αυτής της έκθεσης τώρα αποτελεί αναγκαία προϋπόθεση προκειμένου να επωφεληθούμε όλοι από αυτό το βήμα προόδου για την Κοινότητα το 2004. Συγχαίρω την κ. Jensen, την εισηγήτρια, για το θαυμάσιο έργο που επιτέλεσε. Συγχαίρω, επίσης, την Επιτροπή για την επιμέλεια και την προσήλωση που επέδειξε στην προσπάθεια υλοποίησης αυτής της φιλοδοξίας, καθώς και την εξαιρετικά θετική συνεργασία του Συμβουλίου.
<P>
Προκειμένου να δημιουργηθεί το περιβάλλον που είναι αναγκαίο για τη θέσπιση αυτής της κάρτας, πρέπει πρώτα να τροποποιηθούν οι κανονισμοί που διέπουν τη λειτουργία των συστημάτων κοινωνικής ασφάλισης, ήτοι οι κανονισμοί αριθ. 1408/71 και αριθ. 572/72. Διαπιστώνω με ικανοποίηση τη συμφωνία που επετεύχθη με το Συμβούλιο όσον αφορά την αναθεώρηση του κανονισμού αριθ. 1408/71. Με τη θέσπιση αυτού του ενιαίου, ατομικού εγγράφου, θα καταργηθούν τα διάφορα έντυπα που βρίσκονται αυτήν τη στιγμή σε χρήση, τα δικαιώματα των ασφαλισμένων θα εναρμονιστούν και οι διατυπώσεις θα απλουστευθούν. Η κατάργηση των εντύπων που ισχύουν σήμερα, όμως, θα πραγματοποιηθεί σταδιακά. Αυτού του είδους οι αλλαγές απαιτούν την ορθή ενημέρωση των ασφαλισμένων σχετικά με τα δικαιώματα και τις υποχρεώσεις τους που απορρέουν από τη νέα νομοθεσία, ενώ το καθήκον να διασφαλίσουν την ενημέρωση των πολιτών τους ανήκει στα κράτη μέλη. Η δημιουργία της ευρωπαϊκής κάρτας ασφάλισης ασθενείας είναι, συνεπώς, μια φιλοδοξία η οποία αποτελεί πλέον πραγματικότητα, αλλά αποτελεί επίσης ένα σύμβολο της Ευρώπης και μέσο για την ενίσχυση του αισθήματος συμμετοχής στην Ευρωπαϊκή Ένωση. 
<SPEAKER ID="33" LANGUAGE="NL" NAME="Van den Burg (PSE )." AFFILIATION="">
<SPEAKER ID="34" LANGUAGE="" NAME="Πατάκης (GUE/NGL )" AFFILIATION="">
<P>
Τα προτεινόμενα μέτρα μάλλον θα δυσχεράνουν την οικονομική κατάσταση των ασφαλιστικών ταμείων. Όταν η κοινωνική ασφάλιση ιδιωτικοποιείται, τι είδους ασφάλιση θα έχει το 20% του πληθυσμού της Ευρωπαϊκής Ένωσης που βρίσκεται κάτω από το όριο φτώχειας και το 8,8% των ανέργων, σύμφωνα με πρόσφατη μελέτη της Eurostat ;
<SPEAKER ID="35" LANGUAGE="SV" NAME="Sacrédeus (PPE-DE )." AFFILIATION="">
<P>
   – Κυρία Πρόεδρε, κυρία Επίτροπε, κυρίες και κύριοι συνάδελφοι, εμείς οι Χριστιανοδημοκράτες του Ευρωπαϊκού Κοινοβουλίου και, προφανώς, το Σουηδικό Χριστιανοδημοκρατικό Κόμμα, χαιρετίζουμε τη σαφή και σημαντική διοικητική απλούστευση που επιφέρει η ευρωπαϊκή κάρτα ασφάλισης ασθενείας. Από το 2004, η κάρτα θα είναι επίσης ηλεκτρονική, οπότε θα είναι δυνατή η ανάγνωση των δεδομένων που θα είναι αποθηκευμένα σε αυτήν.
<P>
Η θέσπιση μιας κάρτας ασφάλισης ασθενείας αξίζει, ασφαλώς, να χαιρετιστεί θερμά. Θα απλουστεύσει σημαντικά τη διασφάλιση των κοινωνικών δικαιωμάτων των ατόμων στα διάφορα κράτη μέλη της Ευρωπαϊκής Ένωσης χωρίς διοικητικές σκοτούρες. Τα διάφορα έντυπα πλέον θα εξαφανιστούν· πρώτα, το έντυπο Ε111 και, στη συνέχεια, τα υπόλοιπα έντυπα: Ε110, Ε119 και Ε128.
<SPEAKER ID="36" LANGUAGE="ES" NAME="Cercas (PSE )." AFFILIATION="">
<P>
Η διοικητική απλούστευση είναι πολύ σημαντική, όπως έχουν επισημάνει ήδη άλλοι συνάδελφοι, αλλά θα ήθελα επίσης να εκμεταλλευτώ την ευκαιρία για να πω ότι για πρώτη φορά, τροποποιούμε τον παλιό κανονισμό (ΕΟΚ) αριθ. 1408/71 και αρχίζουμε να μιλάμε, όχι μόνο για την ελεύθερη κυκλοφορία των εργαζομένων στην Ευρώπη, αλλά επίσης για την ελεύθερη κυκλοφορία των πολιτών, και αρχίζουμε να οργανώνουμε μια συζήτηση και μια πολιτική πρακτική όπου το δικαίωμα της ευρωπαϊκής ιθαγένειας αρχίζει να γίνεται πραγματικότητα σε σχέση με τόσο θεμελιώδη στοιχεία όσο το δικαίωμα στην υγεία. Είναι, επομένως, ένα εξαιρετικά σημαντικό πρώτο βήμα στρατηγικού χαρακτήρα.
<SPEAKER ID="37" LANGUAGE="IT" NAME="Fatuzzo (PPE-DE )." AFFILIATION="">
<P>
    Κυρία Πρόεδρε, κυρίες και κύριοι, εκφράζω τα θερμά μου συγχαρητήρια στην Επιτροπή και στην Επίτροπο Διαμαντοπούλου για το εξαιρετικό αυτό έγγραφο, στην εισηγήτρια κ. Jensen και σε όλους τους βουλευτές που προσέρχονται μαζικά στην Αίθουσα από τα γραφεία τους για να παρακολουθήσουν την τοποθέτησή μου, γιατί δεν ήλθαν ασφαλώς για να ψηφίσουν. Τους ευχαριστώ γιατί δεν ήταν ποτέ παρόντες τόσοι πολλοί βουλευτές όπως σήμερα για να με παρακολουθήσουν. Χίλια ευχαριστώ σε όλους.
<P>
Πρέπει να πω ότι ονειρεύτηκα τον κ. Μπερλουσκόνι καθώς προσήρχετο στην Αίθουσα στα τέλη Δεκεμβρίου για να εξηγήσει τη δραστηριότητα του ευρωπαϊκού εξαμήνου. Στο όνειρο, ο κ. Schultz σηκώθηκε και πάλι όρθιος και, απευθυνόμενος στον κ. Μπερλουσκόνι, είπε: “Κύριε Μπερλουσκόνι, τι θα κάνετε εάν σας συμβεί να ασθενήσετε περιφερόμενος στην Ευρώπη, για παράδειγμα εδώ, στη Γαλλία;” Ακούγοντας αυτό, ο κ. Μπερλουσκόνι έπιασε τα γεννητικά του όργανα για εξορκισμό –όπως συνηθίζεται στην Ιταλία– και απήντησε: “Αγαπητέ κ. Schultz, εγώ θα κάνω πολύ περισσότερα από την ήδη σημαντική κάρτα της Επιτροπής. Σε δεκατρία χρόνια και έξι μήνες, όταν η Ιταλία θα αναλάβει και πάλι την Προεδρία και εγώ θα είμαι ακόμη Προεδρεύων, θα προσπαθήσω να εξασφαλίσω για όλους τους πολίτες ότι θα κυκλοφορούν στην Ευρώπη και θα νοσηλεύονται για όλες τις ασθένειες. Για τον λόγο αυτόν, μην ξεχάσετε να ψηφίσετε υπέρ αυτού του εγγράφου και να εκφράσετε την ικανοποίησή μου για αυτήν την εξαιρετική κάρτα ασφάλισης ασθενείας». 
<SPEAKER ID="38" LANGUAGE="EN" NAME="De Rossa (PSE )." AFFILIATION="">
<P>
Τα έντυπα τα οποία αντικαθιστά –E111, E128, E110 και E119– ηχούν περισσότερο ως πρόσθετα τροφίμων και λιγότερο ως διαβατήρια υγειονομικής περίθαλψης, και είμαι ευτυχής για το γεγονός ότι θα αντικατασταθούν από την κάρτα σε εύθετο χρόνο.
<SPEAKER ID="39" LANGUAGE="EN" NAME="Moraes (PSE )." AFFILIATION="">
<P>
    Κυρία Πρόεδρε, καθώς έχω μεγαλύτερο ακροατήριο από τον κ. Fatuzzo, θα ήθελα να σκεφτώ θετικά και να πω ότι, μετά από την ενδοσκόπηση κατά τη συζήτηση για την ετήσια έκθεση του Ελεγκτικού Συνεδρίου και την κριτική που ασκήθηκε, είναι αναζωογονητική η συζήτηση για ένα θέμα για το οποίο ασκείται ελάχιστη κριτική και το οποίο είναι εξαιρετικά θετικό για τους ευρωπαίους πολίτες.
<P>
Θέλω να τονίσω τα λόγια της Επιτρόπου: πρόκειται για ένα ορατό πλεονέκτημα, το οποίο θα καταστήσει ουσιαστική την ελεύθερη κυκλοφορία των απλών ευρωπαίων πολιτών. Συγχαίροντας την εισηγήτρια, θα ήθελα επίσης να ζητήσω –εφόσον η εν λόγω κάρτα θα γίνει πράξη– από την Επιτροπή και από όλους τους βουλευτές του Ευρωπαϊκού Κοινοβουλίου να τονίσουν στις κυβερνήσεις των κρατών μελών ότι δεν πρέπει να την θεωρήσουν απλώς ως ένα τεχνικό βήμα. Χρειάζεται ενημέρωση και, όπως ανέφερε ο κ. Crowley, επαρκής κατάρτιση των ιατρών, ώστε να αποδεχτούν την κάρτα ασφάλισης ασθένειας και να διασφαλίσουν ότι θα θεωρηθεί ως επιτυχία, όπως πραγματικά είναι.
<SPEAKER ID="40" LANGUAGE="EN" NAME="Διαμαντοπούλου," AFFILIATION="Επιτροπή">
<P>
Η δεύτερή μου παρατήρηση αφορά τις διαδικασίες. Πιστεύω ότι η εν λόγω συμφωνία είναι μια απάντηση σε όσους ισχυρίζονται σε ευρωπαϊκό επίπεδο ότι η Ευρώπη γίνεται όλο και πιο πολύπλοκη. Ισχυρίζονται ότι είναι εξαιρετικά δύσκολη η επίτευξη συμφωνίας για περίπλοκα κοινωνικά θέματα, αλλά, σε αυτήν την περίπτωση, 15 κράτη μέλη με διαφορετικά συστήματα κοινωνικής προστασίας συμφώνησαν και κατέληξαν σε έναν κοινό ενιαίο κανονισμό.
<P>
Η κ. Jensen επιτέλεσε εξαίρετο έργο, και θα ήθελα να την συγχαρώ για άλλη μια φορά. Δεν ήταν εύκολη η επίτευξη ισορροπίας και συμφωνίας σε όλες τις πτέρυγες του Κοινοβουλίου. Η Επιτροπή δέχεται τις τροπολογίες αριθ. 8 έως 34. Υπό το πρίσμα της συμφωνίας, οι τροπολογίες αριθ. 1 έως 7 δεν είναι πλέον εφαρμόσιμες.
<SPEAKER ID="41" LANGUAGE="" NAME="" AFFILIATION="Αντιπροέδρου">
<SPEAKER ID="42" LANGUAGE="EN" NAME="Atkins (PPE-DE )." AFFILIATION="(Χειροκροτήματα)">
<SPEAKER ID="43" LANGUAGE="" NAME="Πρόεδρος." AFFILIATION="(Γέλια και χειροκροτήματα)">
<SPEAKER ID="44" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την ψηφοφορία επί της αίτησης κατεπείγοντος για την πρόταση κανονισμού του Συμβουλίου σχετικά με μεταβατικά μέτρα για τη μεταρρύθμιση του κανονισμού υπηρεσιακής κατάστασης, ιδίως σε ό,τι αφορά τις αμοιβές και τις συντάξεις (COM(2003) 612 - C5-0492/2003 - 2003/0241(CNS)). 
<SPEAKER ID="45" LANGUAGE="" NAME="Διαμαντοπούλου," AFFILIATION="Επιτροπή">
<P>
Η πρόταση αυτή εγκρίθηκε από την Επιτροπή στις 18 Νοεμβρίου. Η εν λόγω πρόταση έχει λάβει υπόψη της μια σειρά από τροπολογίες που υπέβαλε το Ευρωπαϊκό Κοινοβούλιο και έκανε δεκτές η Επιτροπή, συμπεριλαμβανομένων των διατάξεων για τους υπαλλήλους που εργάζονται για τις πολιτικές ομάδες του Ευρωπαϊκού Κοινοβουλίου. 
<SPEAKER ID="46" LANGUAGE="" NAME="" AFFILIATION="(Το Σώμα εγκρίνει την αίτηση κατεπείγοντος)">
<P>
(1) 
<SPEAKER ID="47" LANGUAGE="" NAME="" AFFILIATION="Έγκριση των συνοπτικών πρακτικών της προηγούμενης συνεδρίασης:"/>
<SPEAKER ID="48" LANGUAGE="" NAME="Πρόεδρος." AFFILIATION="(Το Σώμα εγκρίνει το κείμενο)">
<SPEAKER ID="49" LANGUAGE="IT" NAME="Santini (PPE-DE )," AFFILIATION="εισηγητής">
<P>
    Κύριε Πρόεδρε, θα ήθελα να ευχαριστήσω όλους όσοι θα διευκολύνουν την ολοκλήρωση σε πρώτη ανάγνωση της συζήτησης ενός κανονισμού που ευχόμαστε να τεθεί σε ισχύ, όπως προβλέπεται, την 1η Ιανουαρίου 2004.
<P>
Θα ήθελα να ευχαριστήσω τη συντάκτρια γνωμοδότησης, κ. Sauquillo, την Επιτροπή, το Συμβούλιο και όλους όσοι, αποδεχόμενοι τις τροπολογίες συμβιβασμού που παρουσίασα, θα επιτρέψουν την έγκριση αυτής της έκθεσης σήμερα, στην έσχατη προθεσμία για να διασφαλισθεί η έναρξη ισχύος του κανονισμού την 1η Ιανουαρίου του προσεχούς έτους. Πρόκειται για μια έκθεση ιδιαίτερα καινοτόμο που, για πρώτη φορά, διαθέτει κοινοτικούς πόρους σε τρίτες χώρες, ούτως ώστε να μας βοηθήσουν να καταπολεμήσουμε τη λαθρομετανάστευση στο έδαφός τους. 
<SPEAKER ID="50" LANGUAGE="" NAME="" AFFILIATION="(Το Σώμα εγκρίνει το νομοθετικό ψήφισμα)">
<SPEAKER ID="51" LANGUAGE="DE" NAME="Randzio-Plath (PSE )," AFFILIATION="εισηγήτρια">
<P>
    Κύριε Πρόεδρε, ως εισηγήτρια είμαι υποχρεωμένη να κάνω ένα σχόλιο και να συστήσω την απόρριψη όλων των άλλων τροπολογιών εκτός από εκείνες της επιτροπής της οποίας ηγούμαι. Θα ήθελα όμως να παρατηρήσω εξ αρχής ότι ανεξάρτητα από την Ομάδα στην οποία ανήκουμε, συνεργαστήκαμε πολύ καλά εδώ και αυτό ισχύει ιδιαίτερα για εμένα και την κ. Hermange, εισηγήτρια της Επιτροπής Απασχόλησης και Κοινωνικών Υποθέσεων. Μολονότι δεν ήταν πλέον δυνατόν στην εν λόγω επιτροπή να διατυπωθεί γνωμοδότηση και να γίνει ψηφοφορία επ’ αυτής, ψηφίζουμε κατά τον ίδιο τρόπο. Θα ήθελα ακόμη να διασαφηνίσω ότι αγνοήσαμε τις διαφορές μεταξύ των Ομάδων και ψηφίσαμε ομόφωνα σε ένα σημείο για το οποίο το Σώμα είχε λάβει μια πολιτική απόφαση, συγκεκριμένα τους μειωμένους φορολογικούς συντελεστές για τις υπηρεσίες με ένταση εργασίας, και αισθανθήκαμε αγανάκτηση ακούγοντας τον Επίτροπο Bolkestein να λέει χθες το βράδυ ότι προβλέπει παράταση μόνο έξι μηνών, μολονότι ακόμη και το Συμβούλιο προβλέπει διετή παράταση και εμείς είμαστε υπέρ εξαετούς παράτασης.
<P>
Η νομική υπηρεσία είπε στην επιτροπή ότι η τροπολογία αριθ. 22 που μας έχει υποβληθεί σήμερα δεν μπορεί να εγκριθεί και η επιτροπή την απέρριψε για τον παραπάνω λόγο. Φοβάμαι, ωστόσο, ότι η τροπολογία αριθ. 22 θα μπορούσε σήμερα να στείλει ένα εσφαλμένο από πολιτικής άποψης μήνυμα. Γι’ αυτό συνιστώ στην Ολομέλεια, που ασφαλώς μπορεί να φανεί πιο συνετή από μια επιτροπή, να εγκρίνει την τροπολογία αριθ. 22 δηλώνοντας έτσι ξεκάθαρα ότι παρατείνουμε την ισχύ για τους μειωμένους συντελεστές ΦΠΑ για υπηρεσίες με ένταση εργασίας και πέραν της 31ης Δεκεμβρίου 2003. Με ακριβώς τον ίδιο τρόπο μπορούμε να κάνουμε το ίδιο για τις ταινίες μέσω της τροπολογίας αριθ. 21. 
<SPEAKER ID="52" LANGUAGE="" NAME="" AFFILIATION="Πριν από την ψηφοφορία επί της τροπολογίας αριθ">
<SPEAKER ID="53" LANGUAGE="FR" NAME="Lulling (PPE-DE ). –" AFFILIATION="">
<P>
    Κύριε Πρόεδρε, είμαι πολύ υπέρ. Η κ. Randzio-Plath ορθώς διόρθωσε τον κατάλογο της ομάδας της. Υποβάλαμε την τροπολογία αριθ. 22 για να εξασφαλίσουμε ότι η πειραματική εφαρμογή των μειωμένων συντελεστών ΦΠΑ για τις υπηρεσίες υψηλής εντάσεως εργασίας θα μπορέσει να συνεχιστεί και πέραν της 31ης Δεκεμβρίου του τρέχοντος έτους. Αυτό θέλει η εισηγήτρια και αυτό θέλουμε όλοι μας.
<P>
Η προφορική τροπολογία είναι καθαρά συντακτικής φύσεως. Αντί να πούμε ότι η ημερομηνία της 31ης Δεκεμβρίου αντικαθίσταται από την ημερομηνία που αναφέρεται στο άρθρο 2 της νέας οδηγίας –η οποία αφορά τη θέση σε εφαρμογή αυτής της νέας οδηγίας– γράφουμε σαφέστερα ότι η 31η Δεκεμβρίου 2003 αντικαθίσταται από την ημερομηνία θέσης σε εφαρμογή της νέας οδηγίας.
<SPEAKER ID="54" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική αυτή τροπολογία)">
<P>
(1)
<SPEAKER ID="55" LANGUAGE="FR" NAME="Berès (PSE )." AFFILIATION="">
<P>
    Θέλω απλώς να διευκρινίσω τη διατύπωση, γιατί νομίζω πως η αρχική διατύπωση δεν ήταν εύκολα κατανοητή. Στο τέλος της τροπολογίας που προτείνει ο κ. Corbett και σε συμφωνία μαζί του, προτείνω να αναδιατυπωθεί ως εξής η τροπολογία, “η εισαγωγή στο άρθρο 1(2) της ισότητας μεταξύ γυναικών και ανδρών, η οποία, ωστόσο, θα έπρεπε να θεωρείται αξία και όχι απλώς αρχή”. 
<SPEAKER ID="56" LANGUAGE="" NAME="" AFFILIATION="(Ο Πρόεδρος διαπιστώνει ότι δεν υπάρχει αντίρρηση να ληφθεί υπόψη η προφορική αυτή τροπολογία)">
<SPEAKER ID="57" LANGUAGE="" NAME="Πρόεδρος." AFFILIATION="(Το Σώμα, όρθιο, τηρεί ενός λεπτού σιγή)">
<P>
   Κύριοι συνάδελφοι, περιμέναμε μέχρι να γεμίσει η αίθουσα, καθώς είμαι σίγουρος ότι όλοι θέλετε να τιμήσουμε τη μνήμη των ισπανών πολιτών που δολοφονήθηκαν στο Ιράκ το περασμένο Σάββατο, 29 Νοεμβρίου 2003.
<SPEAKER ID="58" LANGUAGE="" NAME="Αλυσανδράκης (GUE/NGL )." AFFILIATION="">
<P>
    Κύριε Πρόεδρε, οι ευρωβουλευτές του Κομμουνιστικού Κόμματος Ελλάδας ακολουθήσαμε την πρότασή σας για σιγή ενός λεπτού στη μνήμη των 7 Ισπανών που έχασαν τη ζωή τους στο Ιράκ. Θλιβόμαστε βαθειά για την αναίτια απώλεια ανθρώπινης ζωής, ακόμη και εάν πρόκειται για μυστικούς πράκτορες με αδιευκρίνιστη αποστολή, και συλληπούμαστε θερμά τις οικογένειές τους. Δεν μπορούμε όμως να μη σημειώσουμε ότι την αποκλειστική ευθύνη για το θάνατό τους την έχει η ισπανική κυβέρνηση που τους έστειλε εκεί. Πολύ περισσότερο, θλιβόμαστε για τους δεκάδες χιλιάδες Ιρακινούς που βρήκαν το θάνατο από τους ξένους επιδρομείς και κατακτητές της πατρίδας τους και καταδικάζουμε δριμύτατα το γεγονός ότι δεν κάνατε καμία αναφορά σε αυτούς, σαν να ήταν κατώτερης κατηγορίας ανθρώπινα όντα. Ελπίζουμε ότι θα επικρατήσει η σωφροσύνη και θα αποχωρήσουν από το Ιράκ οι ξένοι επιδρομείς πριν τους τρέψει σε άτακτη φυγή η αντίσταση του ιρακινού λαού. 
<SPEAKER ID="59" LANGUAGE="" NAME="Πρόεδρος. –" AFFILIATION="(Το Σώμα εγκρίνει το ψήφισμα)">
<SPEAKER ID="60" LANGUAGE="FR" NAME="Krivine et Vachetta (GUE/NGL )," AFFILIATION="γραπτώς">
<P>
   Παρότι η Επιτροπή Νομικών Θεμάτων και Εσωτερικής Αγοράς δεν είναι βέβαια δικαστήριο, η “φυσιολογική” αντίδραση στα έγγραφα που υπέβαλε ο υπεύθυνος για την υπόθεση δικαστής, κ. Courroye, για τον Jean-Charles Marchiani θα ήταν να επιτραπεί στη δικαιοσύνη να ασκήσει το έργο της, γιατί οι κατηγορίες που του προσάπτονται είναι εξαιρετικά σοβαρές. Συγκεκριμένα, ο ευρωβουλευτής κατηγορείται ότι έχει καταχραστεί 5,5 εκατ. ευρώ στην υπόθεση Falcone. Κατηγορείται ότι έχει εμπλακεί σε παράνομη διακίνηση όπλων με την Αγκόλα και σε δύο υποθέσεις διαφθοράς σε σχέση με δημόσιες συμβάσεις, για τα άρματα μάχης Leclerc και για το αεροδρόμιο του Roissy. Το μόνο που κάνει για να υπερασπιστεί τον εαυτό του είναι να επικαλείται το «fumus persecutionis», με άλλα λόγια την υποψία ότι η δικαστική διαδικασία κινήθηκε, κυρίως και πρωτίστως, για να βλάψει έναν πολιτικό μόνο και μόνο επειδή πολιτικός. Όμως, κατά την άποψη των γαλλικών αρχών και ιδιαιτέρως της εφορίας, αλλά και κατά την άποψη των κάθε προέλευσης ευρωβουλευτών που απαρτίζουν την Επιτροπή Νομικών Θεμάτων, ο Jean-Charles Marchiani φαίνεται να απολαύει μάλλον του «fumus protectionis», δηλαδή της προστασίας της κοινοβουλευτικής ασυλίας. Αυτή η στάση είναι απαράδεκτη και μας δυσφημεί όλους. Με το να άρουμε την ασυλία του Jean-Charles Marchiani αρνούμαστε έναν κόσμο όπου βασιλεύουν οι φορολογικοί παράδεισοι, οι έμποροι όπλων και οι πετρελαϊκές εταιρείες. Απαρνούμαστε τον διακανονισμό “Γαλλία-Αφρική”, ο οποίος διαφθείρει σαν γάγγραινα τον πολιτικό κόσμο με το χρήμα και περιφρονεί τη δικαιοσύνη και την κυριαρχία των αφρικανικών λαών. Για τους λόγους αυτούς ψηφίσαμε υπέρ της άρσης της ασυλίας. 
<SPEAKER ID="61" LANGUAGE="" NAME="" AFFILIATION="">
<SPEAKER ID="62" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Με αυτό το σχέδιο διορθωτικού προϋπολογισμού προτείνεται η μείωση κατά 5 δισ. ευρώ των πιστώσεων πληρωμών για τα προγράμματα των διαρθρωτικών ταμείων προ του 2000 και επικυρώνεται η καταρχήν συμφωνία στην οποία κατέληξε το Ευρωπαϊκό Κοινοβούλιο και το Συμβούλιο κατά τη συνεδρίαση συνεννόησης επί του προϋπολογισμού της 24ης Νοεμβρίου 2003.
<P>
Η Επιτροπή δικαιολογεί τη μείωση αποδίδοντάς την σε δυσκολίες κατά την επεξεργασία των αιτήσεων πληρωμών και σε ανεπαρκή απορρόφηση των δημοσιονομικών κονδυλίων σε συνδυασμό με τις προβλέψεις ως προς τις αιτήσεις πληρωμών που υπέβαλαν τα κράτη μέλη. Απομένει να φανεί, ωστόσο, πώς θα εκτελεστούν αυτές οι πληρωμές στο μέλλον, λαμβάνοντας υπόψη ότι στον προϋπολογισμό του 2004 έχει προβλεφθεί ποσό μικρότερο του ενός δισ. ευρώ για τα προγράμματα προ του 2000.
<P>
Το ζήτημα είναι ότι, εάν υπάρχουν αναλήψεις υποχρεώσεων ύψους σχεδόν 13 δισ. ευρώ για τα προγράμματα προ του 2000, αυτές οι πληρωμές πρέπει να εκτελεστούν πλήρως, και όχι να ακυρωθούν, σύμφωνα με την αρχή της σκοπιμότητας των δαπανών, έτσι ώστε να διαφυλαχθεί η αρχή της οικονομικής και κοινωνικής συνοχής. Αντί να εκδηλώνεται μέριμνα για την εκτέλεση των πληρωμών, διαπιστώνουμε μια απόπειρα ανταπόκρισης στους περιορισμούς που επιβάλλει το Σύμφωνο Σταθερότητας, μειώνοντας έτσι τη δημοσιονομική συνεισφορά των κρατών μελών της Ευρωπαϊκής Ένωσης, κυρίως δε των μεγάλων χωρών, όπως η Γερμανία και η Γαλλία. 
<SPEAKER ID="63" LANGUAGE="" NAME="" AFFILIATION="">
<SPEAKER ID="64" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .– Το πρόγραμμα μετατροπής του στόλου που επιχειρούσε στο πλαίσιο της αλιευτικής συμφωνίας με το Μαρόκο εγκρίθηκε πριν από δύο έτη, καθώς δεν επιτεύχθηκε η ανανέωση της συμφωνίας, διαθέτοντας 197 εκατ. ευρώ στους αλιευτικούς στόλους της Πορτογαλίας και της Ισπανίας, οι οποίοι ήταν οι δύο στόλοι που επηρεάζονταν άμεσα. Στη γνωμοδότηση της Επιτροπής Αλιείας την οποία συνέταξα για τον κοινοτικό προϋπολογισμό του 2003, εξέφραζα την ανησυχία μου για την υλοποίηση και τη χρηματοδότηση αυτού του προγράμματος.
<SPEAKER ID="65" LANGUAGE="SV" NAME="Malmström, Paulsen και Olle Schmidt (ELDR )," AFFILIATION="γραπτώς">
<SPEAKER ID="66" LANGUAGE="PT" NAME="Piscarreta (PPE-DE )," AFFILIATION="γραπτώς">
<P>
   . – Η αλιευτική συμφωνία της ΕΕ με το Μαρόκο έληξε το 1999. Έκτοτε, οι απαιτήσεις του Μαρόκου κατέστησαν αδύνατη τη σύναψη νέας συμφωνίας. Εξαιτίας αυτής της μη ανανέωσης, ο κοινοτικός αλιευτικός στόλος έγινε στόχος μεγάλου αριθμού περιορισμών. Αυτή η κατάσταση έχει επηρεάσει 400 σκάφη και 4 300 αλιείς. Εξάλλου, ο τομέας της αλιείας δεν χρειαζόταν μια τέτοια κατάσταση για να οδηγηθεί σε κρίση, δεδομένου ότι οι βασικές χώρες που επλήγησαν ήταν η Ισπανία και η Πορτογαλία, κυρίως δε η περιοχή Algarve.
<SPEAKER ID="67" LANGUAGE="" NAME="" AFFILIATION="">
<SPEAKER ID="68" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .– Αυτή η πρόταση κανονισμού αποσκοπεί στη διατήρηση του τρέχοντος προγράμματος στήριξης της εμπορίας ορισμένων προϊόντων αλιείας από εξόχως απόκεντρες περιοχές, ένα πρόγραμμα το οποίο λειτουργεί με επιτυχία από το 1992 και εντάσσεται στους στόχους των προγραμμάτων POSEI. Η πρόταση στοχεύει στην αντιστάθμιση των συμπληρωματικών δαπανών για τη διάθεση αυτών των προϊόντων μέσω χρηματικής αποζημίωσης για την παραγωγή, την επεξεργασία και την εμπορία τους, λαμβάνοντας υπόψη τις δαπάνες που προκύπτουν από την απομόνωση, την απόσταση από τις αγορές, το μικρό μέγεθος των τοπικών αγορών, την τοπογραφία και το κλίμα.
<P>
Ως εκ τούτου, συμφωνούμε με την εισηγήτρια όσον αφορά, όχι μόνο το γεγονός ότι εγκρίνει το τρέχον πρόγραμμα, αλλά και την αλλαγή της νομικής βάσης από το άρθρο 37 στο άρθρο 299, παράγραφος 2, της Συνθήκης για την ίδρυση της Ευρωπαϊκής Κοινότητας, σχετικά με τα συγκεκριμένα χαρακτηριστικά των εξόχως απόκεντρων περιοχών. Είναι επίσης απαραίτητο να εξασφαλιστεί η συνέχιση αυτού του προγράμματος, λαμβάνοντας υπόψη τον μόνιμο χαρακτήρα των περιορισμών που υφίστανται σε αυτές τις περιοχές.
<P>
Ωστόσο, εκφράζω τη λύπη μου για τη μείωση του προϋπολογισμού του προγράμματος από 17 εκατ. ευρώ σε 15 εκατ. ευρώ ετησίως για την περίοδο 2003-2007, τη στιγμή μάλιστα που θα έπρεπε να έχει αυξηθεί.
<P>
Η τροπολογία αριθ. 3 που κατέθεσε η εισηγήτρια είναι αμφισβητήσιμη, δεδομένου ότι η επιθυμητή ευελιξία σε σχέση με την ανεπαρκή απορρόφηση των παρεχόμενων ποσών μπορεί να θέσει σε κίνδυνο την κλείδα κατανομής τους μεταξύ των κρατών μελών. 
<SPEAKER ID="69" LANGUAGE="PT" NAME="Marques (PPE-DE )," AFFILIATION="γραπτώς">
<P>
   .– Προσφέρω την πλήρη στήριξή μου στον υπό εξέταση κανονισμό, ο οποίος, ενόψει των συγκεκριμένων χαρακτηριστικών των εξόχως απόκεντρων περιοχών, θα επιτρέψει τη συνέχιση του προγράμματος αντιστάθμισης των συμπληρωματικών δαπανών που προκαλούνται από την απομόνωσή τους στην παραγωγή, την επεξεργασία και την εμπορία των προϊόντων αλιείας, προσφέροντάς του έναν προϋπολογισμό 15 εκατ. ευρώ ετησίως για τις επτά εξόχως απόκεντρες περιοχές. Αυτή είναι μια προσπάθεια να εξασφαλιστεί ότι οι περιφερειακοί οικονομικοί φορείς που αναπτύσσουν δραστηριότητες στον τομέα της αλιείας απολαμβάνουν όρους παραγωγής και ανταγωνισμού παρόμοιους με εκείνους που υφίστανται στην ηπειρωτική αγορά.
<SPEAKER ID="70" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Επομένως, πιστεύω ότι είναι απολύτως δίκαιη η προώθηση των αντισταθμιστικών μέτρων για την εμπορία σημαντικών προϊόντων αλιείας· επιπλέον, συνεχίζεται το πρόγραμμα που ξεκίνησε αρχικά το 1992, και τίθενται σε εφαρμογή οι στόχοι του άρθρου 299, παράγραφος 2, της Συνθήκης για την ίδρυση της Ευρωπαϊκής Κοινότητας. 
<SPEAKER ID="71" LANGUAGE="" NAME="" AFFILIATION="">
<SPEAKER ID="72" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   .– Κατά την διάρκεια της αναθεώρησης της κοινής αλιευτικής πολιτικής, τον Δεκέμβριο του 2002, το Συμβούλιο θεώρησε ότι οι εξόχως απόκεντρες περιοχές έχρηζαν ειδικής μεταχείρισης, και συγκεκριμένα όσον αφορά τη διαχείριση των κοινοτικών αλιευτικών στόλων. Η προκειμένη πρόταση της Επιτροπής εντάσσεται σε αυτό το πλαίσιο, αλλά υπολείπεται του επιδιωκόμενου στόχου ενόψει των πραγματικών δυσκολιών των εν λόγω περιοχών, οι οποίες διαθέτουν μη βιομηχανικούς στόλους και μικρής κλίμακας επιχειρήσεις, πράγμα που έχει οδηγήσει σε ανεπαρκή εκμετάλλευση της διαθέσιμης στήριξης για τον εκσυγχρονισμό και την ανακαίνιση του στόλου. Είναι, επομένως, σημαντικό να εξασφαλιστεί ότι θα μπορέσει να συνεχιστεί αυτή η διαδικασία εκσυγχρονισμού και ανακαίνισης, χωρίς περιορισμούς από την κοινοτική νομοθεσία.
<P>
Οι προτάσεις της εισηγήτριας βελτιώνουν την πρόταση της Επιτροπής. Καταρχάς, προτείνεται μια καταλληλότερη νομική βάση, το άρθρο 299, παράγραφος 2, της Συνθήκης για την ίδρυση της Ευρωπαϊκής Κοινότητας, στο οποίο αναγνωρίζονται οι ειδικοί περιορισμοί που έχουν επιπτώσεις στην κοινωνική και οικονομική κατάσταση των εξόχως απόκεντρων περιοχών. Επιπλέον, παρεκκλίνουν από τη διάταξη σχετικά με τις δημόσιες ενισχύσεις για την ανανέωση του στόλου για δύο ακόμη έτη, έως και την 31η Δεκεμβρίου 2006.
<P>
Τέλος, η εισηγήτρια ζητά επίσης την εκπόνηση μιας έκθεσης για την αξιολόγηση της εφαρμογής αυτών των μέτρων, προκειμένου να εξεταστεί κατά πόσον ενδείκνυται να συνεχιστούν μετά από το 2006. Είναι λυπηρό, εντούτοις, το γεγονός ότι δεν συμπεριλαμβάνεται η απαραίτητη στήριξη από τις διαρθρωτικές ενισχύσεις που χορηγούνται μέσω του ΧΜΠΑ. 
<SPEAKER ID="73" LANGUAGE="PT" NAME="Marques (PPE-DE )," AFFILIATION="γραπτώς">
<P>
- οι δημόσιες ενισχύσεις για την ανανέωση του στόλου πρέπει να είναι διαθέσιμες έως το τέλος του 2006 αντί του Δεκεμβρίου του 2004·
<P>
- πρέπει να εκπονηθεί αξιολόγηση αυτών των μέτρων έτσι ώστε να εξεταστεί κατά πόσον ενδείκνυται να συνεχιστούν μετά από το 2006·
<P>
- οι προκαταβολές των ενισχύσεων πρέπει να επιτραπεί να ανέρχονται σε 14% αντί του ισχύοντος 7%.
<SPEAKER ID="74" LANGUAGE="" NAME="" AFFILIATION="">
<SPEAKER ID="75" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Παρόλα αυτά, χαιρετίζω το αίτημα για μεγαλύτερο άνοιγμα και διαφάνεια στη χρήση εμπειρογνωμόνων, καθώς και ως προς τη δημοσιοποίηση της σύνθεσης των επιτροπών και των ομάδων εργασίας με τις οποίες διαβουλεύεται η Επιτροπή κατά την εκπόνηση των προτάσεών της, πράγμα που ασφαλώς θα τονίσει τον ρόλο που διαδραματίζει η UNICE, η συνομοσπονδία των μεγάλων ευρωπαϊκών επιχειρήσεων. 
<SPEAKER ID="76" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="77" LANGUAGE="" NAME="" AFFILIATION="">
<SPEAKER ID="78" LANGUAGE="EN" NAME="Fitzsimons (UEN )," AFFILIATION="γραπτώς">
<P>
Η εν λόγω στρατηγική συμβάλλει στο πρόγραμμα “Καθαρός αέρας για την Ευρώπη”, για το οποίο ήμουν εισηγητής του Κοινοβουλίου. Πρόκειται για στόχους και αξίες κοινές για όλους, κάτι που φαίνεται από την ομόφωνη έγκριση της έκθεσης της κ. Lucas.
<SPEAKER ID="79" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="80" LANGUAGE="" NAME="" AFFILIATION="">
<SPEAKER ID="81" LANGUAGE="SV" NAME="Arvidsson, Cederschiöld, Grönfeldt Bergman, Stenmarck και Wachtmeister (PPE-DE )," AFFILIATION="γραπτώς">
<SPEAKER ID="82" LANGUAGE="PT" NAME="Coelho (PPE-DE )," AFFILIATION="γραπτώς">
<P>
Θα ήθελα να υπενθυμίσω, λαμβανομένης υπόψη και της πρόσφατης υπόθεσης της Eurostat, ότι, εκτός από τη διαφθορά στην οποία ενέχονται οι εκπρόσωποι των θεσμικών οργάνων της Κοινότητας, υπάρχει ένα ακόμη ανησυχητικό πρόβλημα: η απώλεια της εμπιστοσύνης των πολιτών στη διαδικασία της ευρωπαϊκής ολοκλήρωσης.
<P>
Ο ρόλος των ευρωπαϊκών υπηρεσιών που φέρουν την ευθύνη της ενθάρρυνσης της συνεργασίας μεταξύ των κρατών μελών για την καταπολέμηση της διαφθοράς είναι κρίσιμος. Η συντονισμένη δράση αυτών των υπηρεσιών (Eurojust, Europol, OLAF, καθώς και το ευρωπαϊκό δικαστικό δίκτυο) θα ενισχύσει τα μέτρα που λαμβάνουν οι εθνικές διωκτικές αρχές και θα διευκολύνει τις διεθνείς έρευνες, με την ανταλλαγή των δυνατοτήτων συλλογής πληροφοριών των κρατών μελών. 
<SPEAKER ID="83" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
- έναν βαθμό φεντεραλισμού, με τον οποίο δεν συμφωνούμε, παραδείγματα του οποίου είναι η προάσπιση του ευρωπαϊκού εντάλματος σύλληψης, η ενίσχυση των εξουσιών των Europol και Eurojust, ακόμη και η ανεπαρκής, αδέξια και αδικαιολόγητη δημιουργία της ευρωπαϊκής εισαγγελικής αρχής·
<SPEAKER ID="84" LANGUAGE="EN" NAME="Kirkhope (PPE-DE )," AFFILIATION="γραπτώς">
<P>
    Οι συντηρητικοί βουλευτές του Ευρωπαϊκού Κοινοβουλίου πιστεύουν ότι η δωροδοκία είναι ένα αρνητικό φαινόμενο που πρέπει να εξαλειφθεί σε όλα τα επίπεδα. Ωστόσο, υπάρχουν τρόποι και μέσα για να επιτευχθεί αυτό. Θεωρούμε ότι το ευρωπαϊκό ένταλμα σύλληψης και η ευρωπαϊκή εισαγγελία προσκρούουν άσκοπα στα νομικά συστήματα των εθνικών κρατών και, κατά συνέπεια, είναι ανεπιθύμητα. Για αυτόν ακριβώς τον λόγο, απείχαμε από την έκθεση Rutelli. 
<SPEAKER ID="85" LANGUAGE="" NAME="" AFFILIATION="">
<SPEAKER ID="86" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="87" LANGUAGE="FR" NAME="Krivine και Vachetta (GUE/NGL )," AFFILIATION="γραπτώς">
<P>
    Σύμφωνα με τα συμπεράσματα των ευρωπαϊκών συνόδων κορυφής του Τάμπερε και της Σεβίλλης, η Ευρωπαϊκή Ένωση έχει δεσμευτεί να καταβάλει, κατά την περίοδο 2004-2008, 250 εκατ. ευρώ σε τρίτες χώρες για να τις βοηθήσει να ελέγξουν τη μετανάστευση των υπηκόων τους προς την Ευρώπη. Αυτό το πρόγραμμα τεχνικής και οικονομικής βοήθειας στον τομέα του ασύλου και της μετανάστευσης είναι απλώς η “εξωτερικοποίηση” της διαχείρισης των μεταναστευτικών ρευμάτων. Αντί να έχουμε καταυλισμούς προσφύγων στα κράτη μέλη, θα τους έχουμε προ των πυλών του οχυρού της Ευρώπης, με τις χείριστες υγειονομικές και κοινωνικές συνθήκες και χωρίς καμία εγγύηση του σεβασμού των ανθρωπίνων δικαιωμάτων.
<SPEAKER ID="88" LANGUAGE="ES" NAME="Naranjo Escobar (PPE-DE )," AFFILIATION="γραπτώς">
<SPEAKER ID="89" LANGUAGE="" NAME="" AFFILIATION="">
<SPEAKER ID="90" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
   . – Χαιρετίζω θερμά αυτήν την πρόταση της Επιτροπής για την υλοποίηση της απόφασης του Ευρωπαϊκού Συμβουλίου της Βαρκελώνης τον Μάρτιο του 2002 για τη θέσπιση μιας ευρωπαϊκής κάρτας ασφάλισης ασθενείας.
<SPEAKER ID="91" LANGUAGE="" NAME="" AFFILIATION="">
<SPEAKER ID="92" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Η πρόταση, ωστόσο, αδυνατεί να ανταποκριθεί στις προσδοκίες που υπάρχουν σε αυτόν τον τομέα, ο οποίος αντιστοιχεί σήμερα σε περίπου 150 000 αγροκτήματα και σε 4% του καλλιεργήσιμου εδάφους στην ΕΕ. Σε αυτό το πλαίσιο, συμφωνώ με τη δήλωση της εισηγήτριας ότι οι αγρότες που καλλιεργούν βιολογικά προϊόντα, οι οποίοι είναι οι κύριοι εμπλεκόμενοι σε αυτήν τη μορφή παραγωγής, πρέπει να διαδραματίσουν ενεργό ρόλο σε αυτήν την διαδικασία τροποποίησης των κανονισμών που τους αφορούν. Συμφωνώ, επίσης, ότι η επισήμανση δεν πρέπει να περιλαμβάνει καμία ασάφεια ως προς τις ονομασίες, και γι’ αυτόν ακριβώς τον λόγο οι ισχύουσες παρεκκλίσεις για ορισμένα εμπορικά σήματα, όπως της Danone, για παράδειγμα, πρέπει αμέσως να ανακληθούν. Είναι σαφές ότι η επισήμανση και οι κανόνες πρέπει να είναι οι ίδιοι και για τα εισαγόμενα προϊόντα.
<SPEAKER ID="93" LANGUAGE="EN" NAME="Fitzsimons (UEN )," AFFILIATION="γραπτώς">
<P>
Όπως πάντα, η εισηγήτρια, η κ. Auroi, εκπόνησε μια εξαίρετη έκθεση για την επιτροπή μας, και επικροτούμε πολλές από τις προτεινόμενες τροπολογίες, καθώς βελτιώνουν το κείμενο της Επιτροπής. Για παράδειγμα, είναι σημαντικό το γεγονός ότι αναγνωρίζουμε τις γλώσσες των νέων κρατών μελών.
<SPEAKER ID="94" LANGUAGE="FR" NAME="Lulling (PPE-DE )," AFFILIATION="γραπτώς">
<SPEAKER ID="95" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Δεδομένης της αυξανόμενης ζήτησης και του ενδιαφέροντος μεγάλου αριθμού αγροτών για την εφαρμογή ορθών πρακτικών οι οποίες είναι υγιεινές και σέβονται το περιβάλλον, η πρόταση της Επιτροπής για την τροποποίηση του κανονισμού (ΕΟΚ) αριθ. 2092/91 όσον αφορά την παρακολούθηση της ανάπτυξης των βιολογικών καλλιεργειών στην Ευρωπαϊκή Κοινότητα είναι πλήρως δικαιολογημένη.
<SPEAKER ID="96" LANGUAGE="FR" NAME="Souchet (NI )," AFFILIATION="γραπτώς">
<P>
    Ψηφίσαμε υπέρ της έκθεσης Auroi, γιατί συμμεριζόμαστε τη θέση της εισηγήτριας και τον φόβο της για εξάπλωση ψευδο-βιολογικών προϊόντων, που ενδέχεται να παραπλανούν τους καταναλωτές, εάν οι έλεγχοι δεν είναι αρκετά αυστηροί και εναρμονισμένοι.
<SPEAKER ID="97" LANGUAGE="" NAME="" AFFILIATION="">
<SPEAKER ID="98" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Η έκθεση αυτή εγκρίνει τη νέα αλιευτική συμφωνία με τη Μοζαμβίκη, η οποία θα έχει τριετή διάρκεια και προβλέπει ποσόστωση 1 000 τόνων γαρίδας ανοικτής θαλάσσης, καθώς και 535 τόνους παρεμπιπτόντων αλιευμάτων και αλιευτικές δυνατότητες για 35 θυνναλιευτικά γρι-γρι με ψυκτικές εγκαταστάσεις και για 14 παραγαδιάρικα επιφανείας, με κύριο αποδέκτη τον ισπανικό στόλο. Η συνολική οικονομική αντιστάθμιση θα ανέρχεται σε λίγο περισσότερο από τέσσερα εκατ. ευρώ ετησίως. Οφείλουμε να τονίσουμε ότι η πρώτη συμφωνία, η οποία είχε υπογραφεί το 1988, καταδικάστηκε από τη Μοζαμβίκη το 1993, η οποία θεωρούσε ότι δεν συνέβαλε πλέον στην ανάπτυξη του αλιευτικού τομέα της.
<P>
Αυτή η έκθεση έχει σε γενικές γραμμές τη στήριξή μου, παρόλο που θα ήθελα να εκφράσω τις επιφυλάξεις μου για τρία στοιχεία. Καταρχάς, η Πορτογαλία θα κερδίσει μόνο 150 τόνους γαρίδας (συν 80 τόνους παρεμπιπτόντων αλιευμάτων) και προβλέπει πέντε παραγαδιάρικα, παρά τις ανάγκες του στόλου της και την παραδοσιακή παρουσία του στα ύδατα της Μοζαμβίκης.
<SPEAKER ID="99" LANGUAGE="SV" NAME="Malmström, Paulsen και Olle Schmidt (ELDR )," AFFILIATION="γραπτώς">
<SPEAKER ID="100" LANGUAGE="" NAME="" AFFILIATION="">
<SPEAKER ID="101" LANGUAGE="FR" NAME="Berthu (ΝΙ )," AFFILIATION="γραπτώς">
<P>
    Χθες το βράδυ στο τέλος της συζήτησης, μείναμε άναυδοι που είδαμε την Ευρωπαϊκή Επιτροπή να κατεβάζει τις μάσκες και να δηλώνει πως, εν πάση περιπτώσει, δεν θα προτείνει την παράταση της πειραματικής εφαρμογής των μειωμένων συντελεστών ΦΠΑ για τις υπηρεσίες υψηλής εντάσεως εργασίας, ακόμη και αν το ζητήσουν ομόφωνα όλα τα κράτη μέλη (όπως και έγινε στις 25 Νοεμβρίου 2003). Αυτό μας επιβεβαίωσε, ταυτόχρονα, τον αντιδημοκρατικό χαρακτήρα του μονοπωλίου της πρωτοβουλίας και την αλαζονεία της Ευρωπαϊκής Επιτροπής όταν χρησιμοποιεί αυτό το μονοπώλιο για να υπερασπιστεί τα δικά της συμφέροντα εξουσίας.
<P>
Ελπίζουμε ότι, κατά τη διάρκεια των εργασιών της Διακυβερνητικής Διάσκεψης, οι υπουργοί θα λάβουν υπόψη τους αυτούς τους προβληματισμούς και θα έχουν το σθένος να επιστήσουν την προσοχή σ’ αυτούς. Εν τω μεταξύ, υποστηρίζουμε την εξαίρετη έκθεση Randzio-Plath, που κατανόησε πολύ καλά τι διακυβεύεται εδώ. 
<SPEAKER ID="102" LANGUAGE="FR" NAME="Butel (EDD )," AFFILIATION="γραπτώς">
<SPEAKER ID="103" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Αυτή η ιδέα, την οποία πρότειναν τα κράτη μέλη αποβλέποντας στα δυνητικά οφέλη για τη φορολογική τους πολιτική, έχει τη στήριξη του Ευρωπαϊκού Κοινοβουλίου, αν και προξενεί έκπληξη το γεγονός ότι, στην προκειμένη περίπτωση, το Κοινοβούλιο έχει τηρήσει μια πιο ρεαλιστική στάση, κυρίως υιοθετώντας την άποψη ότι η περίοδος δεν είναι κατάλληλη για περαιτέρω εναρμόνιση και στηρίζοντας τις προθέσεις του Συμβουλίου για την επέκταση της πειραματικής εφαρμογής μειωμένων συντελεστών ΦΠΑ σε ορισμένες υπηρεσίες υψηλής εντάσεως εργασίας. Ο Επίτροπος Bolkestein αρνήθηκε να παρουσιάσει αυτήν την επέκταση στην τελευταία συνεδρίαση του Συμβουλίου ECOFIN στις 25 Νοεμβρίου.
<SPEAKER ID="104" LANGUAGE="FR" NAME="Hermange (PPE-DE )," AFFILIATION="γραπτώς">
<P>
    Τέσσερα χρόνια εφαρμογής των μειωμένων συντελεστών ΦΠΑ δεν μας επιτρέπουν να δούμε τα συνολικά αποτελέσματα αυτού του πειράματος, πόσο μάλλον που, γνωρίζοντας ότι ήταν προσωρινό, ορισμένοι εργοδότες δεν το εφάρμοσαν. Ωστόσο, όλοι οι επαγγελματίες που ερωτήθηκαν δηλώνουν ότι η μείωση του ΦΠΑ έχει θετικό οικονομικό αντίκτυπο που δεν είναι διόλου αμελητέος. Έτσι, στη Γαλλία, μέσα σε δύο χρόνια, αυξήθηκε κατά 8,6% ο αριθμός των μισθωτών στον τομέα της συντήρησης κατοικιών. Γι’ αυτόν τον λόγο πρέπει να συνεχίσουμε στην ίδια πορεία. Ως συντάκτρια γνωμοδότησης, δεν μπορώ παρά να εκφράσω την ικανοποίησή μου για το κείμενο της Επιτροπής και ιδίως για το παράρτημα Η, που επεκτείνει το παράρτημα Κ σε ορισμένες υπηρεσίες, όπως η εστίαση. Εφόσον κάθε κράτος μέλος επιλέγει ελεύθερα εάν θα εφαρμόσει μειωμένο συντελεστή σε κάποια από τις κατηγορίες του παραρτήματος Η, όλοι οι τομείς που ωφελήθηκαν από το πείραμα δεν πρέπει τώρα να εξαιρεθούν από το πεδίο εφαρμογής της οδηγίας.
<P>
Γι’ αυτόν τον λόγο υπερψήφισα τις τροπολογίες της Επιτροπής Οικονομικής και Νομισματικής Πολιτικής. Εξάλλου, οι τροπολογίες αριθ. 22 και 23 που υπέβαλα με την Astrid Lulling για την Ολομέλεια έχουν μεγάλη σημασία· επιτρέπουν, πράγματι, την παράταση του πειράματος μέχρι τη θέση σε ισχύ της παρούσας τροποποίησης της οδηγίας, πράγμα απολύτως απαραίτητο για την αποφυγή καταστροφικών συνεπειών σε θέματα απασχόλησης. 
<SPEAKER ID="105" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
   .– Οι κανόνες της ΕΕ προβλέπουν τα αγαθά και τις υπηρεσίες στις οποίες τα κράτη μέλη έχουν τη δυνατότητα να επιβάλλουν υψηλούς συντελεστές ΦΠΑ και τα αγαθά και τις υπηρεσίες για τις οποίες, κατ’ εξαίρεση, ενδέχεται να ισχύουν μειωμένοι συντελεστές. Αυτή η εξαίρεση εφαρμοζόταν ήδη στα τρόφιμα και τα είδη ένδυσης, αλλά το 1999 οι υπηρεσίες υψηλής εντάσεως εργασίας εντάχθηκαν επίσης, σε πειραματική βάση, στο πλαίσιο των μειωμένων συντελεστών ΦΠΑ. Αυτό είχε θετικό αντίκτυπο στην απασχόληση. Σύμφωνα με μια πρόσφατη ακρόαση που διεξήχθη στο Κοινοβούλιο, η εφαρμογή αυτού του μέσου δημιούργησε 250 000 επιπλέον θέσεις εργασίας σε ολόκληρη την Ευρωπαϊκή Ένωση. Υπάρχουν μάλιστα και άλλες θετικές επιπτώσεις. Εάν διατηρήσουμε προσιτές τις τιμές του επισκευαστή ποδηλάτων, αυτό θα έχει ως συνέπεια την προώθηση της ποδηλασίας. Προξενεί έκπληξη το γεγονός ότι η Επιτροπή επιθυμεί τώρα να θέσει τέρμα σε αυτήν την πρακτική. Η Επιτροπή στηρίζει την απόφασή της σε ανεπαρκείς και ημιτελείς έρευνες, ενώ δεν διαθέτει επαρκή στοιχεία που να αποδεικνύουν ότι το πείραμα οδήγησε σε μη ικανοποιητικά αποτελέσματα. Εάν το πείραμα διακοπεί, αμέτρητες θέσεις εργασίας θα χαθούν στην Ευρώπη, 8 500 εκ των οποίων στις Κάτω Χώρες. Το κόμμα μου, το Σοσιαλιστικό Κόμμα των Κάτω Χωρών, αντιμετωπίζει τη φορολογία ως ένα χρήσιμο μέσο για τη διασφάλιση ενός υγιούς συστήματος κοινωνικής ασφάλισης και παροχής δημοσίων υπηρεσιών, αλλά απορρίπτει αυτόν τον τρόπο επιβολής αυξήσεων στη φορολογία. Επιθυμούμε τη διατήρηση των μειωμένων συντελεστών ΦΠΑ για τους κομμωτές, τους επισκευαστές ποδηλάτων και τους υποδηματοποιούς. Απευθύνω έκκληση για την άσκηση του δικαιώματος των κρατών μελών να διατηρήσουν μειωμένους τους συντελεστές ΦΠΑ για τις υπηρεσίες υψηλής εντάσεως εργασίας, όταν αυτό συνοδεύεται από ορθή επιχειρηματολογία από κοινωνικής πλευράς, καθώς και ως προς την απασχόληση. 
<SPEAKER ID="106" LANGUAGE="EN" NAME="Skinner (PSE )," AFFILIATION="γραπτώς">
<P>
    Μολονότι ο εν λόγω τομέας έμμεσης φορολογίας αναθεωρείται κάθε δύο χρόνια, η αντιπροσωπεία των Εργατικών του Ηνωμένου Βασιλείου θεωρεί ότι δεν συντρέχει λόγος τροποποίησης του τωρινού παραρτήματος H. Θεωρούμε ότι αυτό πρέπει να αποτελεί ευθύνη των εθνικών κυβερνήσεων, εφόσον δεν προκαλούν στρεβλώσεις στο εμπόριο και τη βιομηχανία. 
<SPEAKER ID="107" LANGUAGE="FR" NAME="Souchet (ΝΙ )," AFFILIATION="γραπτώς">
<P>
Ο Επίτροπος Bolkestein επεσήμανε κυνικά χθες το βράδυ ότι, παρόλο που το Συμβούλιο είχε ζητήσει ομόφωνα τη διατήρηση του μειωμένου συντελεστή για τις υπηρεσίες υψηλής εντάσεως εργασίας, η Ευρωπαϊκή Επιτροπή δεν προτίθεται να υποβάλει πρόταση προς αυτήν την κατεύθυνση και πως, αντίθετα, θα κινήσει διαδικασίες, από 1ης Ιουλίου 2004, κατά των κρατών που θα διατηρήσουν αυτούς τους μειωμένους συντελεστές.
<SPEAKER ID="108" LANGUAGE="" NAME="" AFFILIATION="">
<SPEAKER ID="109" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="110" LANGUAGE="FR" NAME="Krivine και Vachetta (GUE/NGL )," AFFILIATION="γραπτώς">
<P>
    Το κοινό ψήφισμα της Ομάδας του Κόμματος των Ευρωπαίων Σοσιαλιστών, της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών και της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών για την προετοιμασία του Ευρωπαϊκού Συμβουλίου των Βρυξελλών είναι κατ’ εικόνα και ομοίωση της φιλελεύθερης, μιλιταριστικής και αντιδημοκρατικής Ευρώπης που οικοδομούν. Το αίτημα για μεταφορά της κυριαρχίας από τις αμερικανικές δυνάμεις κατοχής στους εκπροσώπους του ιρακινού λαού ή ακόμη και η απαίτηση για μια δίκαιη δίκη για τους φυλακισμένους του Γκουαντανάμο δεν μπορούν να ρίξουν στάχτη στα μάτια όσον αφορά την πραγματική φύση της Ευρώπης. Καταρχάς, είναι υποδουλωμένη στη φιλελεύθερη ιδεολογία. Ανταγωνισμός, ανάπτυξη, Σύμφωνο Σταθερότητας και Ανάπτυξης και ελευθέρωση των ταχυδρομικών υπηρεσιών και των μεταφορών παρουσιάστηκαν σαν αυτονόητες ανάγκες, ενώ τελικά οι πολίτες είναι εκείνοι που νιώθουν στο πετσί τους τα αποτελέσματα αυτής της πολιτικής, αρχής γενομένης από την ανεργία και την αβεβαιότητα. Διαχείριση των μεταναστευτικών ρευμάτων και έλεγχοι στα σύνορα είναι η θλιβερή απάντηση στους καταραμένους της γης, που είναι έτοιμοι να κάνουν τα πάντα για να βγουν από τη φτώχεια, την υπανάπτυξη, τις δικτατορίες και τους πολέμους. Τέλος, η Διακυβερνητική Διάσκεψη συνεχίζει να συνεδριάζει κεκλεισμένων των θυρών για να διαπραγματευτεί, περιφρονώντας 450 εκατ. Ευρωπαίους, τη συνταγματοποίηση του φιλελευθερισμού.
<P>
Εμείς δεν ανήκουμε σε αυτήν την Ευρώπη, γι’ αυτό και δεν μπορούμε να υποστηρίξουμε τούτο το ψήφισμα. Είμαστε “παλιοί Ευρωπαίοι”, οι οποίοι μαζί με χιλιάδες άλλους, στο Ευρωπαϊκό Κοινωνικό Φόρουμ του Παρισιού/Saint-Denis, πρότειναν μιαν άλλη Ευρώπη, βασισμένη στην ειρήνη, στη δημοκρατία, στα κοινωνικά δικαιώματα και στις δημόσιες υπηρεσίες. 
<SPEAKER ID="111" LANGUAGE="" NAME="" AFFILIATION="">
<SPEAKER ID="112" LANGUAGE="" NAME="Αλυσανδράκης (GUE/NGL )," AFFILIATION="γραπτώς">
<SPEAKER ID="113" LANGUAGE="SV" NAME="Andersson, Färm, Hedkvist Petersen, Karlsson και Sandberg-Fries (PSE )," AFFILIATION="γραπτώς">
<SPEAKER ID="114" LANGUAGE="SV" NAME="Arvidsson, Cederschiöld, Grönfeldt Bergman, Stenmarck και Wachtmeister (PPE-DE )," AFFILIATION="γραπτώς">
<SPEAKER ID="115" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="116" LANGUAGE="PT" NAME="Marinho (PSE )," AFFILIATION="γραπτώς">
<P>
   . – Ψήφισα αρνητικά στην πρώτη περίπτωση και απείχα στο δεύτερο τμήμα του σημείου 9 διότι:
<SPEAKER ID="117" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Με εξόργισε ιδιαιτέρως η απόρριψη των τροπολογιών αριθ. 8 και 9, τις οποίες κατέθεσα εξ ονόματος της Ομάδας Ένωση για την Ευρώπη των Εθνών. Η απόρριψη της κίνησης της διάσκεψης της Νάπολης προς την κατεύθυνση της λύσης του ενός Επιτρόπου ανά κράτος μέλος, με ισότιμο και πλήρες καθεστώς, δεν συμβάλλει στην επιτυχία της ΔΔ και αποκαλύπτει μια απροσδόκητα αντιδραστική νοοτροπία εκ μέρους της κοινοβουλευτικής πλειοψηφίας – ιδίως τη στιγμή που, δυστυχώς, στη θέση αυτής της λύσης υποστηρίζονται πραγματικές ανοησίες, όπως η ιδέα ότι “ο διορισμός ενός Επιτρόπου ανά κράτος μέλος απειλεί να προσδώσει στην Επιτροπή διακυβερνητικό χαρακτήρα” (!;). Όσον αφορά την απουσία υποστήριξης της ισορροπίας από πλευράς της ιταλικής Προεδρίας, δεδομένης της πρότασής της για την υπέρβαση των διαφορών σχετικά με το προοίμιο μέσω μιας ρητής αναφοράς στη χριστιανική ή ιουδαϊκο-χριστιανική κληρονομιά της Ευρώπης, επιβεβαιώνοντας συγχρόνως τον κοσμικό χαρακτήρα των ευρωπαϊκών οργάνων, καταδεικνύει απλώς την αδιαλλαξία και την προκατάληψη που χαρακτηρίζουν την πολιτική αντίσταση στο διογκούμενο αίτημα εκατομμυρίων ευρωπαίων πολιτών για κοινωνική αλλαγή. 
<SPEAKER ID="118" LANGUAGE="SV" NAME="Sacrédeus (PPE-DE )," AFFILIATION="γραπτώς">
<P>
   . – Καταψήφισα το κείμενο (το οποίο εγκρίθηκε με 346 ψήφους υπέρ, 106 ψήφους κατά και 58 αποχές), διότι, σε καίρια σημεία, δεν ανταποκρίνεται στα πρότυπα που βρίσκονται στο επίκεντρο των αξιών των σουηδών Χριστιανοδημοκρατών και στις προσπάθειές μας για την προστασία των δικαιωμάτων των μικρών χωρών της ΕΕ.
<P>
Επιθυμούμε να δούμε μια αναφορά στην ιουδαϊκο-χριστιανική και βιβλική κληρονομιά της Ευρώπης στο προοίμιο ενός μελλοντικού ευρωπαϊκού Συντάγματος. Συνεπώς, χαιρέτισα την τροπολογία αριθ. 7, στην οποία εκφράζεται η στήριξη των προσπαθειών της Προεδρίας για την ενσωμάτωση στο κείμενο της ιουδαϊκο-χριστιανικής κληρονομιάς της Ευρώπης. Η εν λόγω τροπολογία απορρίφθηκε από την Ολομέλεια (με 213 ψήφους υπέρ, 293 κατά και 17 αποχές).
<P>
Στήριξα επίσης την τροπολογία αριθ. 8, στην προβάλλεται η απαίτηση για τη σύνθεση της Επιτροπής βάσει της ισότητας, με έναν Επίτροπο με πλήρη δικαιώματα ψήφου για κάθε κράτος μέλος. Το Κοινοβούλιο, ωστόσο, καταψήφισε αυτήν την πρόταση (με 349 ψήφους υπέρ, 147 κατά και 49 αποχές). Αντ’ αυτού, στην παράγραφο 8 τώρα δηλώνεται, εσφαλμένα, ότι ο διορισμός ενός Επιτρόπου ανά κράτος μέλος απειλεί να προσδώσει στην Επιτροπή διακυβερνητικό χαρακτήρα.
<P>
Δεν στηρίζουμε εξάλλου την παράγραφο 5, στην οποία το Κοινοβούλιο υιοθετεί μια θέση ως προς την πρόταση για μια ρήτρα παρέκτασης στο σχεδιαζόμενο ευρωπαϊκό Σύνταγμα. Η εν λόγω ρήτρα θα εξουσιοδοτούσε το Ευρωπαϊκό Συμβούλιο να προσφέρει στον εαυτό του και στην ΕΕ αυξημένες εξουσίες, καθώς και να αλλάξει τους κανόνες ψηφοφορίας υπέρ της ειδικής πλειοψηφίας αντί της ομοφωνίας, χωρίς την έγκριση των εθνικών Κοινοβουλίων των κρατών μελών. 
<SPEAKER ID="119" LANGUAGE="SV" NAME="Wijkman (PPE-DE )," AFFILIATION="γραπτώς">
<P>
   . – Απείχα από την ψηφοφορία επί του κειμένου που εγκρίθηκε από το Ευρωπαϊκό Κοινοβούλιο σχετικά με την πρόοδο της Διακυβερνητικής Διάσκεψης. Το ψήφισμα καθεαυτό περιλαμβάνει εν γένει πολλές ορθές απόψεις και απαιτήσεις. Δεν μπορώ, ωστόσο, να στηρίξω την παράγραφο 8, διότι σε αυτήν υποστηρίζεται ότι δεν πρέπει να έχουν όλες οι χώρες τη δυνατότητα διορισμού ενός Επιτρόπου. Αυτό δικαιολογείται στο ψήφισμα με το επιχείρημα ότι ο διορισμός ενός Επιτρόπου ανά κράτος μέλος απειλεί να προσδώσει στην Επιτροπή “διακυβερνητικό χαρακτήρα”. Αυτό το επιχείρημα είναι παράξενο, δεδομένου ότι αυτή η αρχή είχε λειτουργήσει αποτελεσματικά μέχρι σήμερα ενώ, εξ όσων γνωρίζω, η Επιτροπή ποτέ δεν έχει κατηγορηθεί για “διακυβερνητικό χαρακτήρα”.
<SPEAKER ID="120" LANGUAGE="" NAME="" AFFILIATION="">
<SPEAKER ID="121" LANGUAGE="FR" NAME="Berthu (ΝΙ )," AFFILIATION="γραπτώς">
<P>
   Καταψήφισα την έκθεση MacCormick για τους λόγους που αναφέρω στην άποψη της μειοψηφίας, η οποία επισυνάπτεται στην έκθεση: οι “συμφωνίες” ή οι “τριμερείς στοχοθετημένες συμβάσεις” δεν είναι παρά μια μηχανή πολέμου που έστησε η Ευρωπαϊκή Επιτροπή κατά των κρατών, για να τα παρακάμψει, δημιουργώντας άμεσους δεσμούς μεταξύ Βρυξελλών και περιφερειακών αρχών.
<P>
Η έκθεση του Ευρωπαϊκού Κοινοβουλίου, παρά τα ελαττώματα της, φαίνεται να διαβλέπει, ενίοτε, τους κινδύνους του νέου συστήματος και να τρομάζει. Ζητά να διατηρήσουν οι τριμερείς συμφωνίες τον εξαιρετικό τους χαρακτήρα, για να μην “υπάρχει περίπτωση · να επιφέρουν υπερβολική πολυπλοκότητα και να ακυρώσουν τον κανονιστικό στόχο [του διοικητικού δικαίου]” (παράγραφος 8) και για να μην ευνοήσουν την εξάλειψη της ευθύνης των κρατών μελών (παράγραφος 14).
<SPEAKER ID="122" LANGUAGE="PT" NAME="Figueiredo (GUE/NGL )," AFFILIATION="γραπτώς">
<SPEAKER ID="123" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Επί της ουσίας, όπως και ο κ. Berthu, φρονώ ότι το κοινοτικό νομικό σύστημα διαθέτει ήδη έναν μηχανισμό που μας επιτρέπει να επιδιώξουμε τα ίδια αποτελέσματα με τη χρήση διαφορετικών μέσων, όπως η οδηγία.
<SPEAKER ID="124" LANGUAGE="" NAME="" AFFILIATION="">
<SPEAKER ID="125" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
Μόνο το 2002, περίπου δύο δισ. ευρώ χάθηκαν εξαιτίας ατασθαλιών και απάτης εις βάρος της Κοινότητας, και αυτό το ποσό είναι ίσως μόνο η κορυφή του παγόβουνου –με προφανείς οικονομικές επιπτώσεις– γεγονός που τονίζει την ανάγκη να ενισχυθεί η προσπάθεια καταπολέμησης της διαφθοράς.
<P>
Συμμερίζομαι πολλές από τις επικρίσεις και τις ανησυχίες του εισηγητή σχετικά με την αξιολόγηση των δραστηριοτήτων της OLAF. Όπως δηλώνει ο εισηγητής, “η υπόθεση της Eurostat άφησε να καταστούν προφανείς αδυναμίες στη δραστηριότητα ερευνών της υπηρεσίας”, ειδικότερα το γεγονός ότι η έρευνα καθυστέρησε εν μέρει επί έτη και ότι δεν έχουν τηρηθεί οι κανόνες για την προστασία των δικαιωμάτων των θιγομένων από τις έρευνες. Συνεπώς, συμφωνώ επίσης με την ανάγκη να διασφαλιστεί η ενίσχυση της αυτονομίας και των μέσων της OLAF, ειδικότερα δε η αύξηση του αριθμού των ερευνητών.
<P>
Επιπλέον, διατηρώ σοβαρές επιφυλάξεις ως προς την ανάγκη για έναν ευρωπαίο εισαγγελέα, ένα στάδιο στη διαδικασία δημιουργίας του θεσμού της ευρωπαϊκής εισαγγελικής αρχής, την οποία υποστηρίζουν η Europol, η Eurojust και η OLAF. 
<SPEAKER ID="126" LANGUAGE="NL" NAME="Meijer (GUE/NGL )," AFFILIATION="γραπτώς">
<P>
   .– Η κοινή γνώμη αντιμετωπίζει την ΕΕ, προπάντων, ως έναν οργανισμό μεγάλης κλίμακας ο οποίος είναι τελείως απομακρυσμένος από τον πολίτη, και ο οποίος προσφέρει τεράστιες ευκαιρίες απάτης. Η απάτη είναι κάτι στο οποίο επιδίδονται οι διευθυντές, οι Επίτροποι της ΕΕ και οι υπηρεσίες τους· εκδηλώνεται με τη συμμετοχή ιδιωτικών επιχειρήσεων και με την προσφορά εισοδήματος σε ορισμένα άτομα, χωρίς οποιοδήποτε αντάλλαγμα. Υπάρχει απάτη για να γεμίζουν οι τσέπες ορισμένων, απάτη για την εξαγορά φίλων και για την εξασφάλιση του μέλλοντος των θέσεων εργασίας ορισμένων ατόμων, ανεξαρτήτως του διοικητικού προγραμματισμού. Για την εξάλειψη αυτού του είδους απάτης, έχει θεσπιστεί αυξανόμενος αριθμός γραφειοκρατικών κανόνων ελέγχου, καθώς και διάφορες υπηρεσίες ελέγχου οι οποίες εργάζονται εκ παραλλήλου, κάθε μια εντός του περιορισμένου πλαισίου των αρμοδιοτήτων της. Η ύπαρξη της OLAF, και παλαιότερα της UCLAF, δεν συνέβαλε καθόλου στην αποφυγή της απάτης κατά το παρελθόν, συμπεριλαμβανομένου του σκανδάλου της Eurostat, το οποίο ήρθε πρόσφατα στο φως της δημοσιότητας. Η μέχρι τώρα προσέγγιση χαρακτηρίζεται από την ενίσχυση του εσωτερικού ελέγχου αντί της διαφάνειας, η οποία επιτρέπει στην κοινή γνώμη να εξετάζει την κατάσταση. Οι ελεγκτές εμπλέκονται σε υποθέσεις οι οποίες οφείλουν να παραμείνουν μυστικές λόγω του φόβου ότι μπορεί να παρεμποδίσουν την πορεία των δικαστικών διαδικασιών. Η λειτουργία της OLAF θα γινόταν πολύ πιο εποικοδομητική εάν εστιαζόταν επίσης στην εξάλειψη των βασικών αιτίων εκδήλωσης της απάτης και στη δημοσιοποίηση των ατασθαλιών. Προτού μπορέσει να επιτευχθεί κάτι τέτοιο, ωστόσο, ίσως να καταστεί αναγκαία μια κοινοβουλευτική έρευνα. 
<SPEAKER ID="127" LANGUAGE="PT" NAME="Ribeiro e Castro (UEN )," AFFILIATION="γραπτώς">
<P>
Οφείλουμε να παρακολουθήσουμε ορισμένες από τις προσεγγίσεις που προτείνει ο εισηγητής, όπως η στενότερη συνεργασία μεταξύ των υπηρεσιών ελέγχου των διάφορων οργάνων, η βελτίωση του ορισμού των κανόνων εργασίας της OLAF, καθώς και ο καθορισμός μιας σαφούς πολιτικής που να δίνει προτεραιότητα στις έρευνες.
<P>
Αξίζει επίσης να επισημανθεί μια πτυχή η οποία συνήθως εξετάζεται μόνον επιφανειακά –με τεράστιες συνέπειες για την επιτυχία της OLAF– ήτοι η δεκτικότητα των οργάνων και των υπηρεσιών στις προειδοποιήσεις και τις εκθέσεις που υποβάλλει η εν λόγω υπηρεσία. 
<SPEAKER ID="128" LANGUAGE="" NAME="" AFFILIATION="">
<SPEAKER ID="129" LANGUAGE="PT" NAME="Figueiredo (GUE/NGL )," AFFILIATION="γραπτώς">
<P>
   . – Αυτήν την περίοδο δεν υπάρχει καμία πρόνοια για τον καθορισμό ενός τυποποιημένου τρόπου επαναπατρισμού της σορού των αποβιωσάντων σε ένα κράτος μέλος και της μεταφοράς της σε κάποιο άλλο. Δεδομένης της απουσίας οιουδήποτε είδους μέριμνας σε αυτόν τον τομέα, η διασυνοριακή μεταφορά μιας σορού διέπεται από δύο διεθνή νομικά όργανα: τη συμφωνία του Βερολίνου του 1937 και τη συμφωνία του Στρασβούργου του 1973, υπό την αιγίδα του Συμβουλίου της Ευρώπης, τις οποίες μόνον ορισμένα από τα κράτη μέλη έχουν αποδεχτεί και, κατά την άποψη του εισηγητή, είναι σε μεγάλο βαθμό ξεπερασμένες.
<SPEAKER ID="130" LANGUAGE="PT" NAME="Ribeiro e Castro (UEN )," AFFILIATION="γραπτώς">
<SPEAKER ID="131" LANGUAGE="DA" NAME="Rovsing (PPE-DE )." AFFILIATION="">
<SPEAKER ID="132" LANGUAGE="" NAME="Πρόεδρος." AFFILIATION="">
<P>
   Θα διαβιβάσω τις παρατηρήσεις σας στον Πρόεδρο του Κοινοβουλίου, ο οποίος θα θίξει το θέμα στη Διάσκεψη των Προέδρων.(1) 
<SPEAKER ID="133" LANGUAGE="" NAME="" AFFILIATION="Διορθώσεις ψήφου - Σύνθεση επιτροπών και αντιπροσωπειών - Εξουσιοδότηση για σύνταξη εκθέσεων - Απόσυρση εκθέσεων - Συνεργασία μεταξύ επιτροπών - Ανακοίνωση κοινών θέσεων του Συμβουλίου - Διαβίβαση ψηφισμάτων που εγκρίθηκαν κατά την παρούσα συνεδρίαση - Χρονοδιάγραμμα των επομένων συνεδριάσεων:"/>
<SPEAKER ID="134" LANGUAGE="" NAME="Πρόεδρος." AFFILIATION="(Η συνεδρίαση λήγει στις 12.10)">
