<CHAPTER ID=1>
Επαvάληψη της συvσδoυ
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Παρασκευή, 19 Νοεμβρίου 1999.

<CHAPTER ID=2>
Νεκρολογία
<SPEAKER ID=2 NAME="Πρόεδρος">
Αγαπητοί συνάδελφοι, πολλοί από εσάς είναι νέα μέλη του Κοινοβουλίου. Όμως, πιστεύω ότι όλοι οι παλαιοί συνάδελφοι οι οποίοι βρίσκονται εδώ θυμούνται πολύ καλά την κ. Carmen Dνez de Rivera Icaza. Οφείλω να σας πω σήμερα ότι, όπως θυμόσαστε, είχε παραιτηθεί, πάλεψε πολύ θαρραλέα κατά της αρρώστιας και απεβίωσε εχθές. Γνωρίζετε ότι ήταν μία εξαίρετη συνάδελφος. Εχθρός του κομφορμισμού και συνάδελφος η οποία αγωνιζόταν για όλους τους ευγενείς σκοπούς με πάθος και το φωτεινό χαμόγελο το οποίο γνωρίζετε. Ας μου επιτρέψετε, αγαπητοί συνάδελφοι, να σας ζητήσω να τηρήσουμε ενός λεπτού σιγή και να σκεφθούμε την Carmen με όλη την καρδιά μας.
<P>
(Το Σώμα ορθώνεται και τηρεί ενός λεπτού σιγή)

<SPEAKER ID=3 NAME="Salafranca Sαnchez-Neyra">
Κυρία Πρόεδρε, θα ήθελα να πω ότι, στην αρχή της προηγούμενης κοινοβουλευτικής περιόδου και λόγω παρεξήγησης, δημιουργήθηκε μεταξύ εμού και της κ. Dνez de Rivera ένα επεισόδιο δημοσίως. Εγώ δεν πρόκειται τώρα να σχολιάσω την πολιτική της διαδρομή - εσείς μόλις το πράξατε πολύ καλά, κυρία Πρόεδρε -, θα ήθελα όμως να εξάρω δημοσίως ενώπιον αυτού του Σώματος την ποιότητά της ως ανθρώπου, την προσωπική της αξία, την ακεραιότητά της και το θάρρος με το οποίο αντιμετώπισε την αρρώστια της μέχρι την τελευταία στιγμή. Επίσης - γιατί να μην το πω - οφείλω να επισημάνω το κατά πόσο συνέβαλε από την πλευρά της, κυρία Πρόεδρε, προκειμένου να ξεπεράσουμε μια δύσκολη στιγμή, μια συμβολή που εντέλει μεταφράστηκε σε μια εγκάρδια και πιστή φιλία, η οποία μας οδήγησε να υπογράψουμε από κοινού πρωτοβουλίες στην Ολομέλεια αυτού του Σώματος. Σήμερα, κυρία Πρόεδρε, αισθάνομαι υπερήφανος που μπόρεσα να βάλω την υπογραφή μου από κοινού με τη δική της στις συγκεκριμένες πρωτοβουλίες τις οποίες ενέκρινε η Ολομέλεια του Σώματος.
<P>
(Χειροκροτήματα)

<SPEAKER ID=4 LANGUAGE="ES" NAME="Barσn Crespo">
Κυρία Πρόεδρε, πρώτα απ' όλα θέλω να σας ευχαριστήσω για την αναφορά που κάνατε στη μνήμη της Carmen. Εάν δεν την είχε καταβάλει ο καρκίνος, μπορώ να σας διαβεβαιώσω ότι σήμερα θα καθόταν στη θέση της στα έδρανα της Ομάδας μας σε αυτό το Κοινοβούλιο. Δεδομένου ότι είχα την ευκαιρία να την επισκεφτώ στο νοσοκομείο πριν από δύο εβδομάδες - και ήδη ενημερώθηκε γι' αυτό η κυρία Πρόεδρος -, με παρεκάλεσε να μεταφέρω ένα αποχαιρετιστήριο μήνυμα σε όλους τους συναδέλφους. Θέλω να ευχαριστήσω ιδιαιτέρως δύο συναδέλφους, τον ανιψιό της Νριgo Mιndez de Vigo και τον Paca Sauquillo, για την προσπάθεια που κατέβαλαν στη διάρκεια όλης αυτής της μακράς και οδυνηρής πορείας ώστε να της κρατήσουν συντροφιά στις τελευταίες της μέρες.
<P>
Θέλω επίσης να πω ότι η Carmen Dνez de Rivera, που ήταν μια γυναίκα με συναρπαστική προσωπικότητα, υπήρξε επίσης μια μεγάλη ευρωβουλευτής, και εάν μου επιτρέπετε να το πω, ήταν ένα πρόσωπο που έπαιξε εξαιρετικά κρίσιμο ρόλο στην ιστορία της χώρας μου και στη μετάβασή της στη δημοκρατία. Ελπίζω κάποια μέρα η Ιστορία να τη δικαιώσει γι' αυτό.
<P>
(Χειροκροτήματα)
<P>

<SPEAKER ID=5 LANGUAGE="ES" NAME="Valdivielso de Cuι">
Κυρία Πρόεδρε, θέλω να αναφερθώ στην τρομοκρατική συμμορία της ΕΤΑ που, όπως όλοι γνωρίζετε, αποφάσισε να ξαναρχίσει τις εγκληματικές της δραστηριότητες, την επ' αορίστω παύση των οποίων είχε ανακοινώσει πριν από 14 μήνες. Ως Βάσκος, θέλω, με σεμνή και απροσποίητη αλλά σταθερή φωνή, να μεταφέρω στο Ευρωπαϊκό Κοινοβούλιο το αίσθημα εξανέμισης μιας ελπίδας για ειρήνη που η ισπανική κοινωνία, και ιδιαιτέρως η βασκική, διατηρούσαν καθ' όλο αυτό το διάστημα.
<P>
Αποτελεί τραγωδία η διαπίστωση ότι υπάρχουν ακόμα στην Ευρωπαϊκή Ένωση ανυπεράσπιστοι πολίτες απέναντι στη φανατική βία κάποιων λιγοστών, έχοντας να πληρώσουν υψηλότατο τίμημα επειδή μένουν σταθεροί στις πεποιθήσεις τους απέναντι στους εκβιασμούς των τρομοκρατών.
<P>
Για αυτό τον λόγο, ζητώ από αυτό το Σώμα, που αντιπροσωπεύει όλους τους πολίτες της Ευρωπαϊκής Ένωσης, να επιδείξει αλληλεγγύη προς τη βασκική κοινωνία για την προάσπιση της ελευθερίας, της τήρησης των νόμων και της ειρηνικής συνύπαρξης που εδώ και τόσον καιρό λαχταρούμε, με την πεποίθηση ότι, με αφετηρία την ανεκτικότητα έναντι των άλλων και την αγάπη για τη ζωή, θα επιτύχουμε την ειρήνη.
<P>
Τέλος, ζητώ την προσωπική συμβολή εκάστου εξ υμών, προκειμένου να κάνουμε να θριαμβεύσει η θέληση για ειρήνη που συμμεριζόμαστε όλοι οι Ισπανοί, ώστε να πορευθούμε όλοι σε αυτό το μονοπάτι της ελπίδας.
<P>
(Χειροκροτήματα)

<SPEAKER ID=6 NAME="Doyle">
Κυρία Πρόεδρε, με την ιστορική ευκαιρία του σχηματισμού της κυβέρνησης της Βορείου Ιρλανδίας, υπάρχει κάποια δόση ειρωνείας στο γεγονός ότι λαμβάνω τον λόγο με καλά νέα, όταν ο συνάδελφός μας αναφέρει τέτοια προβλήματα από την περιοχή των Βάσκων. Όμως εδώ έχουμε μια ιστορική ευκαιρία για τη Βόρειο Ιρλανδία.
<P>
Πάνε 20 χρόνια ακριβώς από τότε που ο συνάδελφός μου κ. Joe McCartin έθεσε για πρώτη φορά εδώ, σε αυτό το Κοινοβούλιο το ζήτημα της Βορείου Ιρλανδίας, και της διένεξης που υπήρχε εκεί. Στη διάρκεια των τελευταίων 30 χρόνων χιλιάδες άνθρωποι έχουν σκοτωθεί, χιλιάδες άνθρωποι έχουν τραυματισθεί και χιλιάδες οικογένειες έχουν καταστραφεί. Θα ήθελα να σας ζητήσω να διαβιβάσετε σε όλους τους πολιτικούς ηγέτες της Βορείου Ιρλανδίας και, όπως λέμε εμείς στην Ιρλανδία, στους "πέρα από τη λιμνούλα" , στον Βρετανό πρωθυπουργό και σε όλους τους συναδέλφους του, και ακόμη στον Ιρλανδό πρωθυπουργό κ. Bertie Ahern και στους προκατόχους τους, τους προκατόχους και των δύο πλευρών, τις ειλικρινείς ευχαριστίες μας για τη συνδρομή τους στα όσα επιτεύχθηκαν. Πάνω από όλα οι ευχαριστίες μας απευθύνονται στους πολιτικούς ηγέτες της Βορείου Ιρλανδίας, σε όλους εκείνους που συμμετέχουν τώρα στη νέα εκτελεστική εξουσία της Βορείου Ιρλανδίας, ιδιαίτερα στον αναπληρωτή πρώτο υπουργό κ. Seamus Mallon, και ίσως επιτρέπεται να ξεχωρίσω και να αναφέρω ιδιαιτέρως τον πρώτο υπουργό κ. David Trimble. Έχει επιδείξει τόλμη και ηγετικά χαρίσματα, τα οποία συνιστούν την ουσία της πολιτικής.
<P>
(Χειροκροτήματα) Είθε να διανύσουν πολλά χρόνια και δεκαετίες επιτυχημένης δημοκρατικής πολιτικής στη Βόρειο Ιρλανδία και θα μπορούσατε, και μάλιστα μέσω του συναδέλφου μας εδώ, του κ. Jim Nicholson, τον οποίο συμπεριλαμβάνω στην ηγεσία της Βορείου Ιρλανδίας, να διαβιβάσετε τις καλύτερες ευχές αυτού του Κοινοβουλίου σε όλη την ηγεσία.

<SPEAKER ID=7 NAME="Πρόεδρος">
Κυρία Doyle, σας ευχαριστώ για την παρέμβασή σας και οφείλω να σας πω ότι έλαβα το θάρρος να προλάβω την ευχή σας και ότι, εξ ονόματος του Ευρωπαϊκού Κοινοβουλίου, έστειλα ήδη επιστολή στους αρχηγούς των κυριότερων κομμάτων της Βορείου Ιρλανδίας στην οποία υπογραμμίζω το θαυμασμό μου για όσα πέτυχαν και που μας εμπνέουν και απευθύνω τις καλύτερες και θερμότερες ευχές μας για την ευτυχή συνέχιση της ειρηνευτικής διαδικασίας.

<SPEAKER ID=8 NAME="Gallagher">
Κυρία Πρόεδρε, καθώς προέρχομαι από το Donegal, μία συνοριακή κομητεία στην ιστορική επαρχία του Ulster, και εγώ όπως η Ιρλανδή συνάδελφός μου κυρία Doyle, εκτιμώ λίαν ιδιαιτέρως την πρόοδο που έχει σημειωθεί στη Βόρειο Ιρλανδία κατά το πρόσφατο παρελθόν, και κυρίως τις εξελίξεις των τελευταίων ημερών. Η κυβέρνηση έχει σχηματισθεί και απομένουν μόνον ώρες για τη μεταβίβαση των εξουσιών και των καθηκόντων.
<P>
Το θάρρος και την επιμονή των πολιτικών ηγετών της Βορείου Ιρλανδίας, σε συνδυασμό με τη συμβολή του Ιρλανδού πρωθυπουργού, των προκατόχων του, του βρετανού πρωθυπουργού και των προκατόχων του, μόνο να τα επαινέσουμε μπορούμε. Και υπάρχει ένας άνθρωπος ο οποίος έλαβε ουσιαστικά μέρος στην όλη προσπάθεια: ο Γερουσιαστής George Mitchell, η συμβολή του οποίου στην ειρηνευτική διαδικασία είναι τεράστια.
<P>
Επιθυμώ επίσης να ευχηθώ στον κ. David Trimble, τον πρώτο υπουργό και στον αναπληρωτή πρώτο υπουργό κ. Seamus Mallon, στην κυβέρνησή τους, στα μέλη της Συνέλευσης και στον λαό της Βορείου Ιρλανδίας, ειρήνη και ευημερία για τη νέα χιλιετία. Θεωρώ ότι ολόκληρο το νησί της Ιρλανδίας μόνο οφέλη μπορεί να έχει από τις εξελίξεις των τελευταίων ημερών.
<P>
Αυτό το Κοινοβούλιο - και σας ευχαριστώ που στείλατε τις καλές σας ευχές στους αντίστοιχους ηγέτες - έχει διαδραματίσει πολύ σημαντικό ρόλο στην ειρηνευτική διαδικασία. Υποστηρίξαμε πάντοτε την ειρηνευτική διαδικασία με θετικό και πρακτικό τρόπο μέσω της οικονομικής ενίσχυσης. Οι αποφάσεις μας ελήφθησαν εδώ ομόφωνα: στήριξη του Διεθνούς Ταμείου για την Ιρλανδία, στήριξη του προγράμματος για την ειρήνη και τη συμφιλίωση και βεβαίως του Ιnterreg. Moλονότι χαιρετίζω τη συμβολή αυτού του Κοινοβουλίου, θέλω επίσης να αναγνωρίσω τη συμβολή της Ευρωπαϊκής Επιτροπής όλα τα χρόνια, και ιδιαίτερα τη συμβολή των πρώην Προέδρων, του Προέδρου Delors, του συνάδελφού μας και πρώην Προέδρου Jacques Santer και του νυν Προέδρου Prodi, ο οποίος στη χθεσινή δήλωσή του δεσμεύθηκε για τη συνέχιση της χρηματοδότησης των διαφόρων προγραμμάτων για τη Βόρειο Ιρλανδία. Ας εργασθούμε όλοι μαζί για το καλό αυτών των ανθρώπων και ελπίζω ότι και άλλα μέρη της ηπείρου μας θα στρέψουν το βλέμμα τους προς τη Βόρειο Ιρλανδία και θα αγωνισθούν να επιλύσουν τα προβλήματά τους με παρόμοιο τρόπο.
<P>
(Χειροκροτήματα)

<SPEAKER ID=9 NAME="McCarthy">
Κυρία Πρόεδρε, πολλά ειπώθηκαν, όμως ως παιδί που μεγάλωσα στο Belfast και πέρασα 30 από τα 39 χρόνια της ζωής μου εν μέσω της βίαιης διένεξης στην πατρίδα μου, θέλω να επισημάνω προσωπικά τη σημερινή ιστορική ευκαιρία. Πρόκειται για ιστορική μέρα. Κάθομαι σκόπιμα στο έδρανο του John Hume, επειδή θεωρώ ότι είναι σημαντικό να τον τιμήσουμε σήμερα, ως άνθρωπο που από τους κόλπους αυτού του Κοινοβουλίου τιμήθηκε με το βραβείο Νόμπελ, καθώς αφιέρωσε όλη του τη ζωή στη διασφάλιση της ειρηνευτικής διαδικασίας, και καθώς αναρρώνει τώρα σπίτι του στη Βόρειο Ιρλανδία.
<P>
(Χειροκροτήματα) Είναι σημαντικό να πούμε σήμερα ότι η επιθυμία του λαού έχει πραγματοποιηθεί στη Βόρειο Ιρλανδία. Το 71% του λαού ψήφισε υπέρ της ειρήνης και οι πολιτικοί όλων των πλευρών στάθηκαν στο ύψος των περιστάσεων, ώστε να πραγματώσουν αυτή τη λαϊκή επιθυμία για τις μελλοντικές γενεές. Οφείλω να ομολογήσω ότι για την περίπτωσή μου ίσως είναι πολύ αργά. Έφυγα από τη Βόρειο Ιρλανδία διότι εκεί δεν υπήρχε μέλλον, δουλειά, ευκαιρίες για τους νέους ανθρώπους. Ωστόσο, είμαι χαρούμενος που σήμερα οι μελλοντικές γενεές θα απολαμβάνουν αυτές τις ευκαιρίες, και η Ευρώπη διαδραμάτισε αποφασιστικό ρόλο στην εν λόγω διαδικασία.

<SPEAKER ID=10 NAME="Barσn Crespo">
Κυρία Πρόεδρε, επιθυμώ να προσθέσω και τη δική μου φωνή στους πανηγυρισμούς γι' αυτή την ιστορική συμφωνία. Έχετε ήδη αποστείλει επιστολή με την οποία διαβιβάζετε τις καλύτερες ευχές μας στις αρχές της Βορείου Ιρλανδίας. Θα μπορούσατε να στείλετε ακόμη μία επιστολή και να προσκαλέσετε τους φίλους μας από τη Βόρειο Ιρλανδία, τα μέλη της εκτελεστικής εξουσίας, να επισκεφθούν το Κοινοβούλιο. Θεωρώ ότι είναι καθήκον μας να αναφερθούμε στον ρόλο που διαδραμάτισε ένας εκ των συναδέλφων μας, ο κ. John Hume, σε αυτή τη διαδικασία. Βρίσκεται σε καλύτερη κατάσταση έπειτα από τέσσερις εγχειρήσεις και μακρά περίοδο ανάρρωσης και ελπίζω να επιστρέψει ανάμεσά μας πολύ σύντομα.

<SPEAKER ID=11 NAME="Nicholson">
Κυρία Πρόεδρε, μπορώ να πω ότι είμαι πολύ ευχαριστημένος που είμαι ο αποδέκτης του ενθουσιώδη φόρου τιμής προς τους συναδέλφους μου για την επιτυχή έκβαση που σημειώθηκε αυτό το σαββατοκύριακο. Θα ήθελα να τονίσω τα εύσημα που πρέπει να αποδοθούν στον αρχηγό του κόμματός μου, τον κ. David Trimble, για το θάρρος και το ψυχικό σθένος του. Είναι ελάχιστες οι φορές όπου μπορούμε να δούμε έναν πολιτικό άνδρα να διακινδυνεύει τα πάντα. Διακινδυνεύει πλήρως το μέλλον του, ελπίζω μόνο να επιτύχει.
<P>
Απομένει ακόμη πολύς δρόμος να διανύσουμε. Ας μην είμαστε υπέρμετρα ενθουσιώδεις, ωστόσο δεν έχω αμφιβολία ότι ο David Trimble θα χαρεί. Θα του διαβιβάσω τις καλύτερες ευχές αυτού του Κοινοβουλίου για το μέλλον. Τη Δευτέρα βρισκόταν στο Belfast μια αντιπροσωπεία της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, η οποία είχε τη δυνατότητα να γίνει μάρτυρας των ιστορικών γεγονότων της συγκεκριμένης ημέρας. Ο David Trimble εξέφρασε την ευχή και την επιθυμία του να έρθει ξανά στην Ευρώπη, ελπίζουμε στα μέσα Ιανουαρίου, και θα προσμένω με χαρά αυτό το γεγονός, όπως είμαι σίγουρος, κυρία Πρόεδρε, και εσείς.
<P>
(Χειροκροτήματα)

<SPEAKER ID=12 NAME="Ευθυμίου">
Κυρία Πρόεδρε, θα παρακαλούσα να λάβετε μέτρα για ένα εξίσου σημαντικό θέμα όσο αυτά που αναφέρθηκαν και που αφορά την χώρα μου, την Ελλάδα. Προετοιμάζοντας χθες την εισήγησή μου για τις εκθέσεις Morillon, σε κείμενο του Ευρωπαϊκού Κοινοβουλίου, της Γραμματείας της Ομάδας Εργασίας για την Διεύρυνση, των Διεθνών και Θεσμικών Υποθέσεων της ΓΔ IV, με υπεύθυνη την κ. Martine Chariot, υπάρχει στο σημείο 6 της έκθεσης για τις σχέσεις της Τουρκίας με την Ευρωπαϊκή Ένωση το εξής εκπληκτικό και βαθιά απαράδεκτο σημείο:
<P>
Ο τίτλος λέει "Κατάσταση στο Αιγαίο" και η συντάκτρια του κειμένου σε ένα έγγραφο δικό μας, του Ευρωπαϊκού Κοινοβουλίου, παρουσιάζει τα νησιά του Αιγαίου, ένα τμήμα της ελληνικής επικράτειας βάσει των διεθνών συνθηκών, ως μια αμφιλεγόμενη περιοχή κυριαρχίας μεταξύ της Ελλάδας και της Τουρκίας. Για το κάνω πιο σαφές, κ. Fontaine, σε εσάς, ως ευρωπαία πολίτη και ως Γαλλίδα, είναι σαν σε αντίστοιχο κείμενο να υπήρχε ότι η Αλσατία και Λορραίνη είναι αμφιλεγόμενες περιοχές κυριαρχίας μεταξύ της Γαλλίας και της Γερμανίας.
<P>
Θα παρακαλούσα πάρα πολύ όχι μόνο για λόγους τάξης και ιστορικής αλήθειας, αλλά και για λόγους ουσίας, γιατί καταλαβαίνετε την πολιτική σημασία παρόμοιων κειμένων, να ανακληθεί αμέσως αυτή η απαράδεκτη και βαθιά επικίνδυνη διατύπωση.

<SPEAKER ID=13 NAME="Πρόεδρος">
Κύριε Ευθυμίου, μπορώ να σας υποσχεθώ ότι θα εξετάσουμε εκ του σύνεγγυς το θέμα και ότι, πράγματι, εάν υπάρξει ανάγκη, θα προβούμε στην απαραίτητη διόρθωση.

<SPEAKER ID=14 NAME="Gonzαlez Αlvarez">
Κυρία Πρόεδρε, και εμείς χαιρετίζουμε την ειρήνη στη Βόρειο Ιρλανδία και τη νέα κυβέρνηση που συστάθηκε και εκφράζουμε την ανησυχία μας, όπως και ο συνάδελφος Jaime Valdivielso, σχετικά με την απειλή της ΕΤΑ για επανάληψη των σκοτωμών.
<P>
Εγώ όμως είχα ζητήσει τον λόγο για να συμφωνήσω με τα λόγια του κ. Barσn Crespo σε ό,τι αφορά τα αισθήματα για τον χαμό της Carmen Dνez de Rivera. Πιο πολύ και από το αναφερθώ στο ρόλο της στη διάρκεια της μετάβασης - αυτός ήδη το έπραξε πολύ καλά - θέλω να αναφερθώ στην ανθρώπινη σχέση που διατηρήσαμε στους κόλπους της Επιτροπής Περιβάλλοντος επί έξι χρόνια. Συνιστά και για μας μια μεγάλη απώλεια. Αυτή εργάστηκε πολύ για την προστασία του ισπανικού και ευρωπαϊκού περιβάλλοντος, και μας φαίνεται τρομερό που την χάσαμε σε τόσο πρώιμη ηλικία. Θα ήθελα να εκφράσω το ίδιο αίσθημα απώλειας, όπως ο κ. Barσn Crespo.
<P>
(Χειροκροτήματα)

<SPEAKER ID=15 NAME="Nogueira Romαn">
Κυρία Πρόεδρε, θέλω να χαιρετίσω, όπως είναι φυσικό, το γεγονός ότι άρχισε μια διαδικασία - πιστεύω οριστικά - για την ειρήνευση στη Βόρειο Ιρλανδία και στην Ιρλανδία συνολικότερα. Και πιστεύω ότι πρέπει να δώσουμε συγχαρητήρια για το έργο όλων των πολιτικών ηγετών που συμμετείχαν σε αυτό.
<P>
Εν πάση περιπτώσει, θέλω να επισημάνω εδώ και τώρα τον ιστορικό ρόλο του John Hume, που επέδειξε την ικανότητα, εδώ και χρόνια, να κάνει να τον ακολουθήσουν το Sinn Fein και ο Gerry Adams στην εξεύρεση πολιτικής λύσης στο ιστορικό πρόβλημα της Ιρλανδίας.
<P>
Επιπλέον, κυρία Πρόεδρε, θέλω επίσης να μιλήσω για την ανησυχία που μας κατατρώει όλους σχετικά με την άρση της δέσμευσης για ανακωχή από την οργάνωση ΕΤΑ. Υπό αυτή την έννοια, θέλω να πω ότι πραγματικά θεωρώ εντελώς απαράδεκτη τη χρήση βίας σήμερα, στην Ευρώπη ή σε όποιο άλλο μέρος στον κόσμο, για την επίτευξη πολιτικών συμβιβασμών. Θέλω όμως να πω επίσης ότι στη Χώρα των Βάσκων είναι απολύτως αναγκαίος ένας πολιτικός συμβιβασμός όπως στην Ιρλανδία, κατά τρόπο που να μην υφίσταται το απειλητικό κλίμα, ακόμα και ο αντιδραστικός χαρακτήρας - θα έλεγα - της στάσης της ισπανικής κυβέρνησης, που αρνείται να δεχθεί έναν πολιτικό συμβιβασμό με τα εθνικιστικά βασκικά κόμματα κατά την εξέλιξη της ειρηνευτικής διαδικασίας.
<P>
Κατά συνέπεια, πιστεύω ότι το Ευρωπαϊκό Κοινοβούλιο, ως το ύπατο θεσμικό όργανο της Ευρώπης, θα πρέπει να πάρει επίσης θέση προς αυτή την κατεύθυνση, ευνοώντας μια διαδικασία πολιτικού συμβιβασμού στη Χώρα των Βάσκων.
<P>
(Χειροκροτήματα)

<SPEAKER ID=16 NAME="Ortuondo Larrea">
Κυρία Πρόεδρε, εγώ είμαι Βάσκος και ανήκω στο Βασκικό Εθνικιστικό Κόμμα. Θέλω καταρχάς να συγχαρώ τους κυβερνώντες, τα πολιτικά κόμματα, τους μεσολαβητές και πάνω απ' όλα τον βρετανικό λαό και το λαό της Ιρλανδίας για αυτόν τον ειρηνικό δρόμο που βρήκαν, υποχωρώντας όλοι από τις αρχικές τους θέσεις.
<P>
Θα ήθελα επίσης να εκφράσω τη συμφωνία μου για την καταγγελία που εκφράζεται εδώ, σε αυτό το ευρωπαϊκό βήμα, αναφορικά με την άρση της ανακωχής από μέρους της οργάνωσης ΕΤΑ και θέλω να εκφράσω την απόλυτη απόρριψή μου στη χρήση βίας για την επίτευξη πολιτικών στόχων.
<P>
Πρέπει όμως επίσης να τονίσω ιδιαιτέρως ότι στη Χώρα των Βάσκων έχουμε ένα πρόβλημα: έχουμε μια πολιτική σύγκρουση με το ισπανικό κράτος. Και θα ήθελα από αυτό το βήμα να ζητήσω από το ισπανικό κράτος και από τα ισπανικά πολιτικά κόμματα να έχουν την ίδια διορατικότητα που είχαν οι Βρετανοί και οι Ιρλανδοί, ώστε να μπορέσουμε όλοι να βρούμε έναν ειρηνικό δρόμο και μια λύση στη βασκική σύγκρουση, που είναι τόσο ευρωπαϊκή όσο και η σύγκρουση στη Βόρειο Ιρλανδία.
<P>
Εμείς οι Βάσκοι επιθυμούμε την ειρήνη και θέλουμε να βρούμε μια λύση διαρκείας και αποδεκτή από όλους. Για αυτό όμως είναι αναγκαίο να καταβάλουμε όλοι προσπάθεια για την εξεύρεση κοινών λύσεων στο πνεύμα της συναίνεσης, με προοπτική το μέλλον και την ειρήνη.

<SPEAKER ID=17 NAME="Πρόεδρος">
Ευχαριστώ, αγαπητέ συνάδελφε. Όμως πράγματι δεν μπορούμε να ξεκινήσουμε μία συζήτηση. Όπως βλέπετε, αυτές οι παρεμβάσεις επί της διαδικασίας τείνουν να εξελιχθούν σε συζήτηση.

<SPEAKER ID=18 NAME="Dνez Gonzαlez">
Κυρία Πρόεδρε, κύριοι βουλευτές, και εγώ είμαι Βάσκα. Είμαι γυναίκα και Βάσκα. Είμαι γυναίκα σοσιαλίστρια και Βάσκα, και συγκαταλέγομαι στο 92% των πολιτών της Χώρας των Βάσκων που ψήφισαν στην Euskadi υπέρ ενός Καθεστώτος Αυτονομίας και υπέρ της δημοκρατίας.
<P>
Κυρία Πρόεδρε, κύριοι βουλευτές, στην Euskadi υπάρχει δημοκρατία. Στην Euskadi διεξάγονται εκλογές. Διεξάγονται ελεύθερες και δημοκρατικές εκλογές. Υπάρχει Καθεστώς Αυτονομίας που εγκρίναμε με την ψήφο μας η συντριπτική πλειοψηφία των Βάσκων. Οι Βάσκοι πολίτες και τα βασκικά θεσμικά όργανα ήρθησαν στο ύψος των περιστάσεων. Στην Euskadi αυτό που υπάρχει είναι μια τρομοκρατική οργάνωση που θέλει να ελέγξει τις ζωές μας, που θέλησε εκ νέου να μας εκβιάσει, πράγμα στο οποίο οι Βάσκοι και το σύνολο των δημοκρατών είπαμε "όχι" . Αυτό μονάχα ήθελα να πω.
<P>
(Χειροκροτήματα)

<SPEAKER ID=19 NAME="Gorostiaga Atxalandabaso">
Κυρία Πρόεδρε, θα ήθελα απλώς να πω ότι είναι απαράδεκτο σε μία δημοκρατία να επιτρέπεται σε ανθρώπους συγκεκριμένων πολιτικών πεποιθήσεων να ομιλούν για τη Χώρα των Βάσκων και να μην επιτρέπεται σε κανένα άλλο άτομο διαφορετικών πολιτικών πεποιθήσεων να λάβει τον λόγο. Τούτο είναι απαράδεκτο σε οποιοδήποτε Κοινοβούλιο. Δεν πρόκειται για Κοινοβούλιο εάν συμβαίνει κάτι τέτοιο. Συνεπώς, διαμαρτύρομαι πολύ έντονα. Θα ήθελα να έχω τρία λεπτά, που είναι τμήμα του χρόνου κατά τον οποίο συζητήθηκε το θέμα, απλώς για να εκφράσω την άποψή μου. Γνωρίζω ότι πολλοί άνθρωποι εδώ αγαπούν πολύ τη δημοκρατία και τις κοινοβουλευτικές μεθόδους. Θα μπορούσα να έχω τον λόγο, κυρία Πρόεδρε;

<SPEAKER ID=20 NAME="Πρόεδρος">
Όχι, πραγματικά, πιστεύω ότι δεν ήταν λογικό. Δεν πρόκειται για συζήτηση επί του θέματος. Έχετε ήδη μιλήσει για ένα λεπτό. Δεν μπορούμε να συνεχίσουμε, δεν είναι δυνατόν. Δεν πρόκειται για συζήτηση η οποία έχει εγγραφεί στην ημερήσια διάταξή μας.

<SPEAKER ID=21 NAME="Poettering">
Κυρία Πρόεδρε, είναι ακριβώς αυτό που μόλις είπατε. Ασφαλώς είναι πολύ θετικό να ακουστούν τώρα πολλές απόψεις για το σημαντικό αυτό πρόβλημα, όμως φαίνεται ήδη επίσης ότι τότε θα ζητήσουν τον λόγο και άλλοι συνάδελφοι και γι' αυτό θα πρέπει να αρχίσουμε τώρα τις κανονικές μας εργασίες στο πλαίσιο της ημερήσιας διάταξης. Η Επιτροπή είναι εδώ. Η κυρία Reding θα παρουσιάσει την έκθεσή της. Θα πρέπει να αρχίσουμε τώρα τις εργασίες μας.
<P>
(Χειροκροτήματα)

<SPEAKER ID=22 NAME="Πρόεδρος">
Συμφωνώ μαζί σας, κύριε Poettering, για τον πρόσθετο λόγο ότι έχω ορισμένες πληροφορίες να σας δώσω, να χαιρετίσω αντιπροσωπείες, και όλα αυτά είναι πολύ χρονοβόρα.

<SPEAKER ID=23 LANGUAGE="FR" NAME="Cohn-Bendit">
Κυρία Πρόεδρε, δεν συμφωνώ με τον προηγούμενο βουλευτή. Όμως, σε ένα σημείο έχει δίκιο. Όταν δώσαμε το λόγο σε τρία ή τέσσερα άτομα προκειμένου να εκφράσουν μία γνώμη, οι στοιχειώδεις δημοκρατικές αρχές απαιτούν να δώσουμε, επίσης, το λόγο σε μία άλλη άποψη, έστω και εάν αυτή δεν μας βρίσκει σύμφωνους. Δεν είναι δυνατόν να επιτρέπουμε στην εκπρόσωπο μιας μεγάλης Ομάδας να μιλήσει επί τρία λεπτά και να μην δίνουμε το λόγο στον εκπρόσωπο μιας μικρής Ομάδας, έστω και εάν δεν συμφωνούμε, έστω και αυτό που πρόκειται να πει ίσως να πονάει.

<SPEAKER ID=24 NAME="Πρόεδρος">
Κύριε Cohn-Bendit, πρόκειται για το πρόβλημα, και το γνωρίζετε καλά, των παρεμβάσεων επί της διαδικασίας. Όταν ένας συνάδελφος ζητά να παρέμβει επί διαδικαστικού θέματος, πράγμα το οποίο δεν αληθεύει πάντοτε - και μου φαίνεται ότι το πράγμα αυτό μπορεί να συνέβη και με εσάς -, η Πρόεδρος δύσκολα μπορεί να φανταστεί τι πρόκειται να πει ο συνάδελφος και δεν μπορεί να ξεκινήσει μία συζήτηση. Τη στιγμή αυτή, θα πρέπει να δοθεί ο λόγος σε όλες τις ομάδες, σε όλες ανεξαιρέτως τις Ομάδες.

<SPEAKER ID=25 NAME="Perry">
Κυρία Πρόεδρε, θέλω να θέσω ένα ζήτημα διαδικασίας σύμφωνα με το άρθρο 179, το οποίο αφορά τις σχέσεις με τον Διαμεσολαβητή. Στις 29 Ιουλίου φέτος ο Διαμεσολαβητής απευθύνθηκε γραπτώς σε αυτό το Κοινοβούλιο σχετικά με μία έρευνα ιδίας πρωτοβουλίας από την πλευρά του και ζητούσε έναν κώδικα χρηστής διοικητικής συμπεριφοράς, αναμένοντας απάντηση μέχρι τις 30 Νοεμβρίου. Μέχρι χθες δεν είχε λάβει απάντηση. Από ό,τι γνωρίζω, αποστείλατε σήμερα επιστολή στον Διαμεσολαβητή, ωστόσο θέλω να μάθω πότε οι βουλευτές του Κοινοβουλίου θα έχουν την ευκαιρία να απαντήσουν στο αίτημα του Διαμεσολαβητή για σχολιασμό της εν λόγω έρευνας ιδίας πρωτοβουλίας.

<SPEAKER ID=26 NAME="Πρόεδρος">
Πράγματι, κ. Perry. Όντως υπέγραψα τη συγκεκριμένη επιστολή σήμερα. Συντάχθηκε σχέδιο αναφορικά με το θέμα αυτό. Βρίσκεται στο στάδιο της ολοκλήρωσης. Νομίζω ότι θα υποβληθεί, το Δεκέμβριο, για έγκριση στο Προεδρείο του Ευρωπαϊκού Κοινοβουλίου. Μπορώ να ικανοποιήσω το αίτημά σας απολύτως.

<CHAPTER ID=3>
Καλωσσρισμα
<SPEAKER ID=27 NAME="Πρόεδρος">
Θέλω να καλωσορίσω την παρουσία, στα θεωρεία του κοινού, του συνόλου των προέδρων των κοινοβουλίων των 12 υποψηφίων για ένταξη στην Ευρωπαϊκή Ένωση χωρών.
<P>
(Χειροκροτήματα)
<P>
Ήρθαν για να συμμετάσχουν στην όγδοη συνάντηση των προέδρων των εθνικών κοινοβουλίων των υποψηφίων χωρών και του Ευρωπαϊκού Κοινοβουλίου. Πρόκειται για συναντήσεις οι οποίες ξεκίνησαν από τους προκατόχους μου Klaus Hδnsch και Josι Maria Gil-Robles. Εργαστήκαμε πολύ δραστήρια εχθές και πρόκειται να μας αφήσουν σε λίγα λεπτά για να συνεχίσουν τις εργασίες τους, εργασίες οι οποίες συμβάλλουν ιδιαίτερα στην επίτευξη του στόχου που επιδιώκουμε, δηλαδή την ενοποίηση της μεγάλης ευρωπαϊκής οικογένειας. Αυτός είναι ο λόγος για τον οποίο επιθυμώ να τους καλωσορίσω πολύ θερμά.
<P>
Μας επισκέπτεται, επίσης, αντιπροσωπεία του εσθονικού κοινοβουλίου με επικεφαλής τον πρόεδρό του, τον κ. Tunne Kelam, και θα επιθυμούσα να τονίσω το ρόλο τον οποίο διαδραματίζει η κοινή κοινοβουλευτική επιτροπή στις διεξαγόμενες διαπραγματεύσεις οι οποίες πρόκειται να καταλήξουν, και αυτές, σε προσχώρηση στην Ευρωπαϊκή Ένωση. Σας καλωσορίζω πολύ θερμά.
<P>
(Χειροκροτήματα)

<CHAPTER ID=4>
Ανακοίνωση της Προέδρου
<SPEAKER ID=28 NAME="Πρόεδρος">
Αγαπητοί συνάδελφοι, σας πληροφορώ ότι το Πρωτοδικείο των Ευρωπαϊκών Κοινοτήτων εξέδωσε, στις 25 Νοεμβρίου, απόφαση η οποία, στο πλαίσιο της υπόθεσης των βουλευτών Martinez - De Gaulle κατά του Ευρωπαϊκού Κοινοβουλίου, κλείνει προς το παρόν τη διαδικασία λήψης ασφαλιστικών μέτρων η οποία, και αυτή, τέθηκε σε κίνηση από τους εν λόγω συναδέλφους. Στην απόφαση αυτή, σας πληροφορώ ότι ο Πρόεδρος του Δικαστηρίου διατάσσει την αναστολή της εκτέλεσης της πράξης του Ευρωπαϊκού Κοινοβουλίου της 14ης Σεπτεμβρίου 1999 με την οποία το Κοινοβούλιο είχε υιοθετήσει την ερμηνεία του άρθρου 29 του Κανονισμού του που είχε προτείνει η Επιτροπή Συνταγματικών Υποθέσεων.
<P>
Μετά την εν λόγω απόφαση, η Ομάδα Τεχνικού Συντονισμού των Ανεξαρτήτων Βουλευτών (Μικτή Ομάδα) θεωρείται ως υπάρχουσα και εξομοιώνεται με τις άλλες πολιτικές ομάδες σε όλα τα επίπεδα. Σε επίπεδο κοινοβουλευτικής διαδικασίας, η Ομάδα αποκτά αμέσως όλα τα δικαιώματα τα οποία αναγνωρίζονται από τον Κανονισμό στις πολιτικές ομάδες οι οποίες έχουν συγκροτηθεί δεόντως και, σε επίπεδο τόσο διοικητικό όσο δημοσιονομικό, η Ομάδα αυτή έχει δικαίωμα στο προσωπικό το οποίο είναι απαραίτητο για τη λειτουργία της, καθώς και στα κονδύλια τα οποία διατίθενται στις πολιτικές ομάδες σύμφωνα με τους ισχύοντες κανόνες κατανομής.
<P>
Οφείλω να σας πω ότι το Προεδρείο του Κοινοβουλίου έλαβε κατά τη συνεδρίασή του, σήμερα το πρωί, τα απαραίτητα μέτρα προκειμένου να διασφαλισθεί η ορθή εφαρμογή των διατάξεων της απόφασης η οποία αναφέρεται παραπάνω. Είναι αρκετά προφανές, και το διευκρινίζω, ότι οι διατάξεις αυτές έχουν προσωρινό χαρακτήρα μέχρι τη στιγμή κατά την οποία το Δικαστήριο θα έχει την ευκαιρία να λάβει απόφαση για την υπόθεση επί της ουσίας.
<P>
Εξάλλου, το Προεδρείο έκρινε σκόπιμο να ζητήσει τη γνώμη της Επιτροπής Νομικών Θεμάτων και Εσωτερικής Αγοράς σχετικά με το ενδεχόμενο άσκησης έφεσης στο Δικαστήριο σχετικά με την υπόθεση αυτή.

<SPEAKER ID=29 LANGUAGE="FR" NAME="Bonino">
Κυρία Πρόεδρε, πρόκειται σαφώς για διαδικαστικό θέμα που αφορά την ημερήσια διάταξη. Ανακοινώσατε, και σας ευχαριστώ για αυτό, το αποτέλεσμα και, συνεπώς, την επανασυγκρότηση της Ομάδας Τεχνικού Συντονισμού μετά την απόφαση του Δικαστηρίου. Εξάλλου, είναι αρκετά λυπηρό, νομίζω, ένα δημοκρατικό όργανο να χρειάζεται να παίρνει διδάγματα από ένα Δικαστήριο σχετικά με τα πολιτικά δικαιώματα, τα δικαιώματα των βουλευτών και τα δικαιώματα των ψηφοφόρων. Σας ευχαριστώ για την ανακοίνωση αυτή, κυρία Πρόεδρε.
<P>
Έλαβα το λόγο επειδή, όπως γνωρίζετε, μετά την αυθαίρετη διάλυση της Ομάδας Τεχνικού Συντονισμού, εμείς οι ριζοσπάστες ανακοινώσαμε ότι δεν συμμετέχουμε πλέον στις ψηφοφορίες αυτού του Σώματος. Μετά τις πληροφορίες που μας δώσατε, οι ριζοσπάστες θα συμμετάσχουν εκ νέου στις ψηφοφορίες. Όμως, να μου επιτρέψετε, κυρία Πρόεδρε, να τονίσω ότι θα παύσει η αποχή από τις ψηφοφορίες·ωστόσο, ο αγώνας για την τροποποίηση του Κανονισμού, σχετικά με την οποία καταθέσαμε πρόταση, την οποία υπέγραψαν 80 βουλευτές, με σκοπό την συγκρότηση μιας πραγματικής μικτής ομάδας μη εγγεγραμμένων, δεν έπαυσε ακόμη. Ευχαριστώ τους συναδέλφους οι οποίοι υποστήριξαν αυτό το διάβημα υπέρ της αξιοπρέπειας κάθε βουλευτού, χωρίς διακρίσεις.
<P>
Εξάλλου, θέλω να ευχαριστήσω επίσης, και το λέω αυτό με όλη την ειλικρίνεια, τον πρόεδρο κ. Barσn Crespo ο οποίος μας πρότεινε να ενταχθούμε στην Ομάδα του, καθώς και το συνάδελφό μας τον κ. Cohn-Bendit. Όμως, δεν ήταν αυτό το πρόβλημα το οποίο θέσαμε. Τον ευχαριστώ·όμως, θέλω να πω ότι πρόκειται να συνεχίσουμε τον αγώνα μας για να παύσουν οι διακρίσεις μεταξύ των βουλευτών και ελπίζω ότι σύντομα η μικτή ομάδα των μη εγγεγραμμένων θα υπάρξει τελικώς σε ισότιμη βάση με όλες τις άλλες και ότι οι διακρίσεις αυτές έναντι των μη εγγεγραμμένων βουλευτών, οι οποίοι είναι πραγματικοί παρίες του Ευρωπαϊκού Κοινοβουλίου, και οι οποίες διήρκεσαν επί 20 χρόνια, δεν θα ξαναεμφανιστούν πλέον ποτέ.
<P>
(Χειροκροτήματα)
<P>

<SPEAKER ID=30 NAME="Πρόεδρος">
Μία τελευταία πληροφορία. Η κ. Maj Britt Theorin, Πρόεδρος της Επιτροπής για τα Δικαιώματα της Γυναίκας και τις Ίσες Ευκαιρίες, ανέλαβε μία πρωτοβουλία την οποία θεωρώ προσωπικά πολύ συμπαθητική, δηλαδή να αποστείλει σε όλους τους άνδρες συναδέλφους επιστολή με την οποία τους παροτρύνει να φέρουν τη λευκή ταινία ως ένδειξη της δημόσιας δέσμευσής τους να μην διαπράξουν βία και να μην δικαιολογήσουν ή αποσιωπήσουν οποιαδήποτε βία έναντι των γυναικών.
<P>
Νομίζω ότι μπορούμε να ενθαρρύνουμε πολύ θερμά την πρωτοβουλία αυτή

<CHAPTER ID=5>
Διάταξη τωv εργασιώv
<SPEAKER ID=31 NAME="Πρόεδρος">
Σχετικά με την ημερήσια διάταξη, υπάρχουν πολλές αιτήσεις τροποποίησης.
<P>
Όσον αφορά την Τετάρτη: Εν πρώτοις, ο κ. Karlsson, ο οποίος πρέπει να μας παρουσιάσει την ετήσια έκθεση του Ελεγκτικού Συνεδρίου, οφείλει οπωσδήποτε να αποχωρήσει στις 7 το απόγευμα. Προτείνω, αγαπητοί συνάδελφοι, να επισπεύσουμε το σημείο αυτό στην ημερήσια διάταξη έτσι, ώστε η παρουσίαση αυτή να πραγματοποιηθεί αμέσως μετά τη δήλωση σχετικά με τα ανθρώπινα δικαιώματα.
<P>
(Το Σώμα εγκρίνει την εν λόγω πρόταση)
<P>
Η έκθεση του κ. Di Pietro, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, πρέπει να διαγραφεί από την ημερήσια διάταξη, δεδομένου ότι δεν κατέστη δυνατό να εγκριθεί από την επιτροπή επειδή δεν ήταν διαθέσιμη σε όλες τις γλώσσες.
<P>
Όσον αφορά την Πέμπτη:Η Επιτροπή Νομικών Θεμάτων και Εσωτερικής Αγοράς ζητά την εγγραφή, αύριο το πρωί, της σύστασης για δεύτερη ανάγνωση σχετικά με το πρόγραμμα "Τελωνεία 2000" . Εισηγητής είναι ο κ. Moraes.
<P>
Θέλω να σας τονίσω ότι η σύσταση αυτή εγκρίθηκε και κατατέθηκε εχθές και συμπεριλαμβάνεται τώρα στην ημερήσια διάταξη της Τετάρτης, 14ης Δεκεμβρίου, στο Στρασβούργο. Συνεπώς, θα την εγγράψουμε και η Ομάδα των Ευρωπαίων Σοσιαλιστών καθώς και η Ομάδα των Φιλελευθέρων προτείνουν η σύσταση αυτή να εξεταστεί χωρίς συζήτηση και να εγγραφεί στην ώρα των ψηφοφοριών αύριο, την Πέμπτη.

<SPEAKER ID=32 NAME="Medina Ortega">
Κυρία Πρόεδρε, εξ ονόματος της Σοσιαλιστικής Ομάδας θέλω να υποστηρίξω αυτή την αναφορά. Πρόκειται για ένα πρόγραμμα που πρέπει να τεθεί σε ισχύ στις 5 Ιανουαρίου. Υπάρχει συμφωνία μεταξύ των βασικών πολιτικών ομάδων για αυτό το θέμα και επίσης το Συμβούλιο φαίνεται να συμφωνεί με τις τροπολογίες της Επιτροπής Νομικών Θεμάτων αυτού του Κοινοβουλίου, πράγμα που σημαίνει ότι θα μπορούσαν να εγκριθούν χωρίς δυσκολία αύριο. Γι' αυτό, προτείνω όντως να συμπεριληφθεί στην αυριανή ημερήσια διάταξη.
<P>
(Το Σώμα εγκρίνει την αίτηση) Πρόεδρος. Συνεπώς, εγγράφεται στην ώρα των ψηφοφοριών που θα διεξαχθεί αύριο, Πέμπτη.
<P>
Τέλος, σας πληροφορώ ότι λόγω της καθυστερημένης κατάθεσης της έκθεσης της κ. Fraga Estevez, εξ ονόματος της Επιτροπής Αλιείας, σχετικά με την ΚΟΑ στον τομέα των προϊόντων αλιείας και υδατοκαλλιέργειας, η προθεσμία κατάθεσης των τροπολογιών παρατείνεται έως σήμερα στις 16.00.

<CHAPTER ID=6>
Η Κοινότητα και ο αθλητισμός
<SPEAKER ID=33 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με την προστασία των σημερινών αθλητικών δομών και την διατήρηση της κοινωνικής λειτουργίας του αθλητισμού στο κοινοτικό πλαίσιο, το σχέδιο κοινοτικής στήριξης της καταπολέμησης του ντοπαρίσματος στις αθλητικές δραστηριότητες, και τη συμμετοχή της Επιτροπής στην Παγκόσμια Υπηρεσία Καταπολέμησης του Ντοπαρίσματος.

<SPEAKER ID=34 NAME="Reding">
Κυρία Πρόεδρε, αγαπητοί συνάδελφοι, η στιγμή αυτή είναι σημαντική για τον αθλητισμό στην Ευρώπη γιατί είναι η στιγμή κατά την οποία ο αθλητισμός εγγράφεται στην ημερήσια διάταξη. Γιατί εγγράφεται στην ημερήσια διάταξη; Απλώς, επειδή αποτελεί φαινόμενο της κοινωνίας. Η Ευρώπη είναι υπεύθυνη για τους πολίτες και, συνεπώς, οφείλει να ασχοληθεί με τις θετικές πλευρές του αθλητισμού, να τον διατηρήσει και να προσπαθήσει να επιλύσει τα προβλήματα που τίθενται. Πιθανόν να θυμάστε ότι, κατά την πρώτη ομιλία του ενώπιον του Ευρωπαϊκού Κοινοβουλίου, ο Πρόεδρος κ. Prodi ανέφερε ότι η νέα Επιτροπή επιθυμεί να αναπτύξει προνομιούχες σχέσεις με τους πολίτες και, στο πλαίσιο αυτό, τόνισε τη σημασία της καταπολέμησης της μάστιγας του ντοπαρίσματος.
<P>
Λοιπόν, κυρία Πρόεδρε, αυτό έγινε πραγματικότητα: σήμερα τίθεται ο πρώτος λίθος του οικοδομήματος το οποίο θα κτιστεί, προκειμένου η δίκαιη άμιλλα να ξαναβρεί τη θέση της στον αθλητισμό. Η καταπολέμηση του ντοπαρίσματος θα γίνει σε δύο φάσεις. Εν πρώτοις, η Επιτροπή ενίσχυσε τη δημιουργία της Παγκόσμιας Υπηρεσίας για την Καταπολέμηση του Ντοπαρίσματος. Το λιγότερο που μπορούμε να πούμε είναι ότι αυτό δεν ήταν εύκολο έργο. Αντίθετα, ήταν πολύ πολύπλοκο·όμως, αγωνιστήκαμε και τελικά πραγματοποιήσαμε το έργο μας. Η Επιτροπή μου ανέθεσε την εντολή να διαπραγματευτώ, με το συμβούλιο και τον πρόεδρο της Διεθνούς Ολυμπιακής Επιτροπής, κ. Samaranch, προκειμένου η νέα αυτή Υπηρεσία για την Καταπολέμηση του Ντοπαρίσματος να ιδρυθεί υπό συνθήκες ισορροπίας.
<P>
Ποια ισορροπία; Εν πρώτοις, πρέπει να είναι διαφανής και ανεξάρτητος. Δεύτερον, πρέπει να υπάρχει ίση συμμετοχή, να αποτελείται δηλαδή, αφενός, από εκπροσώπους του κόσμου του αθλητισμού και, αφετέρου, από εκπροσώπους των κυβερνήσεων. Τρίτον, όλα τα μέλη του, σε παγκόσμιο επίπεδο, πρέπει να αναλάβουν την επίσημη δέσμευση να εφαρμόσουν στην πράξη, καθένας στον τομέα του, τις αποφάσεις που λαμβάνει ο οργανισμός. Στη συνέχεια, ο οργανισμός αυτός πρέπει να μεριμνήσει, βέβαια, να καταρτίσει τον κατάλογο των απαγορευμένων προϊόντων, να εποπτεύει τα εργαστήρια, να δημιουργήσει συστήματα ελέγχου, να θεσπίσει ελέγχους εκτός αγώνων, να αναλάβει τη δίωξη, δηλαδή να καταπολεμήσει τις μαφίες οι οποίες διεξάγουν το εμπόριο των απαγορευμένων προϊόντων, να αναλάβει όμως ταυτόχρονα την πρόληψη, προκειμένου οι νέοι να αποσυνδεθούν ψυχολογικά και ενεργά από τη μάστιγα του ντοπαρίσματος.
<P>
Κυρία μου, μπορώ να σας πω ότι τόσο το Συμβούλιο όσο και η Επιτροπή ακούστηκαν από τους υπεύθυνους της ΔΟΕ. Τα αιτήματα των Ευρωπαίων καταγράφηκαν λέξη προς λέξη στο καταστατικό του νέου οργανισμού και, στις 10 Νοεμβρίου 1999, το καταστατικό μπόρεσε να υπογραφεί. Στο μέλλον, θα εκπροσωπούμεθα στο διοικητικό συμβούλιο του εν λόγω οργανισμού με δύο άτομα. Παρόμοια, θα υπάρχουν δύο θέσεις για το Συμβούλιο της Ευρώπης. Εξάλλου, το Συμβούλιο της Ευρώπης μας είχε ζητήσει να διαπραγματευθούμε για λογαριασμό του. Συνεπώς, διαπραγματευτήκαμε όχι μόνο για την Ένωση αλλά και για το Συμβούλιο της Ευρώπης.
<P>
Ο οργανισμός ιδρύθηκε χάρη στη δράση των Ευρωπαίων. Σήμερα, κυρία Πρόεδρε, η επιτυχία του δεν εξαρτάται από εμάς γιατί θα ήμαστε μεταξύ 30 ή 40 περίπου εταίρων. Πρέπει να αγωνιστούμε όλοι μαζί προκειμένου να δημιουργήσουμε τις βάσεις για την καταπολέμηση του ντοπαρίσματος. Θα καταβάλουμε κάθε προσπάθεια, προκειμένου να καταστεί δυνατό το πρώτο βήμα. Τα άλλα βήματα, θα πρέπει να τα κάνουμε μαζί με τους εταίρους μας σε παγκόσμιο επίπεδο.
<P>
Δεδομένου ότι δεν διαθέτουμε όλα τα περιθώρια που απαιτούνται προκειμένου να διασφαλιστεί η επιτυχία του παγκόσμιου αυτού οργανισμού - βέβαια, θα καταβάλουμε κάθε προσπάθεια για αυτό·όμως, οι άλλοι πρέπει να μας ακολουθήσουν - αποφασίσαμε παράλληλα να καταρτίσουμε ένα ευρωπαϊκό σχέδιο δράσης για την καταπολέμηση του ντοπαρίσματος και αυτή τη φορά θα έχουμε όλα τα περιθώρια προκειμένου να εκπληρώσουμε τις υποχρεώσεις μας. Αυτό το σχέδιο δράσης θεσπίστηκε σήμερα το πρωί από την Επιτροπή και τούτο χάρη στη συνεργασία πολλών επιτρόπων, ο καθένας από τους οποίους είναι υπεύθυνος για τον τομέα του. Ο Επίτροπος ο οποίος είναι αρμόδιος για την έρευνα θα θέσει τα προγράμματα έρευνας του 5ου προγράμματος-πλαίσιο, και άλλες δυνατότητες, στην υπηρεσία της καταπολέμησης του ντοπαρίσματος, είτε πρόκειται για βασική έρευνα είτε για εφαρμοσμένη έρευνα, προκειμένου να ενισχυθούν όλα τα μέσα για την καταπολέμηση αυτή. Ο Επίτροπος ο οποίος είναι αρμόδιος για την εκπαίδευση και τη νεότητα θα θέσει τα προγράμματα "Σωκράτης" , LEONARDO και "Νεολαία" στη διάθεση της κατάρτισης, της συνεργασίας των νέων, προκειμένου η καταπολέμηση του ντοπαρίσματος να υιοθετηθεί από τη νεολαία της Ευρώπης. Ο Επίτροπος ο οποίος είναι αρμόδιος για τα προβλήματα υγείας θα μεριμνήσει ώστε οι ισχύουσες οδηγίες, π.χ., στον τομέα της επισήμανσης των φαρμακευτικών προϊόντων για ανθρώπινη χρήση, να αναπτυχθούν, επίσης, προς την κατεύθυνση της καταπολέμησης του ντοπαρίσματος. Πρότεινε, επίσης, να υποβάλει σύσταση, η οποία θα περιλαμβάνει όλα τα θέματα τα οποία αφορούν τη δημόσια υγεία, την υγεία των νέων αθλητών, την υγεία των αθλητών γενικά, για μία ευρεία συντονισμένη δράση των κρατών μελών με σκοπό την καταπολέμηση του ντοπαρίσματος. Μετά, βέβαια, υπάρχει και η πτυχή της ποινικής δίωξης και, στο σημείο αυτό, ο Επίτροπος ο οποίος είναι αρμόδιος για θέματα του τρίτου πυλώνα, δηλαδή ο Επίτροπος ο οποίος είναι αρμόδιος για τις εσωτερικές πολιτικές, θα συμβάλει με τα σχέδια και τα προγράμματα τα οποία υπάρχουν ήδη, προκειμένου να ευαισθητοποιηθούν οι δυνάμεις της τάξεως και η δικαιοσύνη σχετικά με την καταπολέμηση του ντοπαρίσματος.
<P>
Κυρία Πρόεδρε, αντιλαμβάνεστε ότι, σχετικά με τα δύο αυτά σχέδια, το παγκόσμιο σχέδιο και το ευρωπαϊκό σχέδιο, από την αρχή του προσεχούς έτους, θα καταστήσουν την καταπολέμηση του ντοπαρίσματος αιχμή του δόρατος της αθλητικής πολιτικής μας.
<P>
Μετά, υπάρχει ένα δεύτερο σχέδιο. Κατά τη Διάσκεψη Κορυφής της Βιέννης, οι κυβερνήσεις μάς ζήτησαν να παρουσιάσουμε, για τη Διάσκεψη του Ελσίνκι, ένα έγγραφο σχετικά με τον αθλητισμό ως στοιχείο της κοινωνίας, τον κοινωνικό αθλητισμό. Και το Ευρωπαϊκό Κοινοβούλιο, νομίζω στις 17 Δεκεμβρίου 1998, ενέκρινε ένα ψήφισμα προς την κατεύθυνση αυτή. Σήμερα, κυρία, κυρίες και κύριοι, εκπληρώνουμε την εντολή μας γιατί η Επιτροπή αποφάσισε να υποβάλει ένα σχέδιο σχετικά με μία ανακοίνωση για την προστασία των σημερινών αθλητικών διαρθρώσεων και τη διατήρηση της κοινωνικής λειτουργίας του αθλητισμού στο κοινοτικό πλαίσιο.
<P>
Πρέπει να είναι σαφές ότι η Επιτροπή και η Ένωση δεν διαθέτουν νομική βάση προκειμένου να αρχίσουν να θεσπίζουν ρυθμίσεις. Δεν θα το κάνουμε, επειδή δεν έχουμε την εξουσία. Όμως, θα χρησιμοποιήσουμε, σε όλους τους πολιτικούς τομείς στους οποίους διαθέτουμε μία νομική βάση, τα διαθέσιμα μέσα, προκειμένου να δράσουμε υπέρ του αθλητισμού. Θα σας δώσω ένα πολύ συγκεκριμένο παράδειγμα. Στα διαρθρωτικά ταμεία, ένα μεγάλο τμήμα των πόρων μπορεί να διατεθεί σε έργα υπέρ του αθλητισμού.
<P>
Όμως, υπάρχει, επίσης, ένα άλλο πράγμα, μία νέα προσέγγιση έναντι του πολίτη. Η Επιτροπή δεν θεωρεί ότι βρίσκεται σε ένα ησυχαστήριο μαγειρεύοντας ρυθμίσεις τις οποίες επιβάλει στον κοσμάκη. Απολύτως όχι. Νομίζουμε ότι ο ρόλος μας είναι να επιτύχουμε τη συναίνεση όλων όσοι, στα κράτη μέλη, έχουν την πολιτική ευθύνη και όλων όσοι, στον κόσμο του αθλητισμού, έχουν ευθύνη για τη λειτουργία του αθλητισμού στην πράξη. Όλοι μαζί, θα καθίσουμε γύρω από ένα στρογγυλό τραπέζι, θα συζητήσουμε, θα ακούσουμε, θα εντοπίσουμε ότι δεν πάει καλά και μαζί θα προτείνουμε τις λύσεις οι οποίες σέβονται την αυτονομία των αθλητικών ομοσπονδιών και την επικουρικότητα που εφαρμόζεται στα 15 κράτη μέλη.
<P>
Έως τότε, θα αναζητήσουμε ό,τι στην ευρωπαϊκή νομοθεσία μπορεί να προωθήσει τον αθλητισμό και ό,τι μπορεί να αποτελέσει εμπόδιο
<P>
Παίρνω, για παράδειγμα, τους κανόνες του ανταγωνισμού προκειμένου να παραμείνω στη σφαίρα του συγκεκριμένου: ορισμένες πρακτικές δεν έχουν καμία σχέση με τους κανόνες στον τομέα αυτό. Για παράδειγμα, εάν μία ποδοσφαιρική ομάδα έχει 11 παίκτες αυτό δεν έχει καμία σχέση με τον ανταγωνισμό. Πρόκειται για στοιχείο το οποίο δεν αφορά διόλου τον ανταγωνισμό. Εξάλλου, υπάρχουν πρακτικές οι οποίες, καταρχήν, απαγορεύονται από τους κανόνες του ανταγωνισμού. Θα σας δώσω εδώ ένα άλλο συγκεκριμένο παράδειγμα: εάν, κατά τη διάρκεια ενός μεγάλου πρωταθλήματος, πωλούνται εισιτήρια εισόδου στο γήπεδο αποκλειστικά και μόνο στους ημεδαπούς και όχι στους αλλοδαπούς, σε άλλους ευρωπαίους πολίτες, παραβιάζονται οι κανόνες του ανταγωνισμού και, συνεπώς, πρέπει να υπάρξει δίωξη.
<P>
Ωστόσο, όταν υπάρχει προφανής σύγκρουση όσον αφορά τους κανόνες του ανταγωνισμού, οι αθλητικές ομοσπονδίες, όμως, δεσμεύονται στη δράση τους να χρησιμοποιήσουν τους πόρους που συγκεντρώνουν προκειμένου να εκπαιδεύσουν και να αναλάβουν κοινωνική δράση στον αθλητισμό, τη στιγμή αυτή ορισμένες πρακτικές είναι δυνατόν να εξαιρεθούν από τους κανόνες του ανταγωνισμού. Σας δίδω, και εδώ επίσης, ένα πολύ συγκεκριμένο παράδειγμα. Ορισμένες ομοσπονδίες, μέχρι τώρα, πωλούσαν συλλογικά τα οπτικοακουστικά δικαιώματα. Λοιπόν, εάν αυτή η μονοπωλιακή δράση χρησιμοποιείται μόνο για εμπορικούς σκοπούς, είναι σαφές ότι υπάγεται στο εμπόριο και τις επιχειρηματικές δραστηριότητες. Όμως, εάν τα χρήματα τα οποία συγκεντρώνονται διανέμονται σε λέσχες οι οποίες προσφέρουν εκπαίδευση, καταρτίζουν νέους, η δράση συλλογικού συμφέροντος επιτρέπει εξαίρεση από τους κανόνες του ανταγωνισμού.
<P>
Αυτός είναι, λοιπόν, με λίγα λόγια ο τρόπος με τον οποίο θα δράσουμε στο μέλλον, στο χώρο της νέας πολιτικής για τον αθλητισμό που θα θέσουμε σε εφαρμογή. Από του χρόνου, θα πραγματοποιηθεί ευρεία συνεννόηση με όλες τις ομοσπονδίες, είτε μεγάλες είτε μικρές, και με τους πολιτικούς υπεύθυνους των κρατών μελών, προκειμένου να δούμε μαζί πώς θα "ρυθμίσουμε" και όχι για να καταρτίσουμε νέους κανόνες, αλλά για να στήσουμε φραγμούς και προστατευτικά μέτρα, ώστε ο τομέας να γίνει σαφής και να εργαστούμε όλοι μαζί προς το συμφέρον της νεολαίας μας, προς το συμφέρον ενός αθλητισμού δίκαιης άμιλλας, προς το συμφέρον της δέσμευσης του αθλητισμού προς την κοινωνία, του αγώνα του κατά των φυλετικών διακρίσεων, κατά της ξενοφοβίας, και προκειμένου ο αθλητισμός να γίνει θετικός, χωρίς βία, όπως όλοι τον θέλουμε, αλλά που συχνά πολύ απέχει από τους στόχους αυτούς.
<P>
(Χειροκροτήματα)

<SPEAKER ID=35 LANGUAGE="FR" NAME="Cohn-Bendit">
Επιθυμώ να θέσω ένα ερώτημα στην κυρία Επίτροπο. Προκειμένου να καταπολεμήσουμε το ντοπάρισμα, αυτό το οποίο πρέπει να κάνουμε ως Ευρωπαϊκή Ένωση είναι να καταπολεμήσουμε την υπέρμετρη εμπορευματοποίηση του αθλητισμού που είχε ως αποτέλεσμα το διπλασιασμό των αθλητικών αγώνων. Αυτή είναι η αιτία του ντοπαρίσματος. Όσο καιρό ο Γύρος της Γαλλίας θα είναι τόσο μεγάλος, όσο καιρό ο Γύρος της Ιταλίας θα είναι τόσο μεγάλος, όσο καιρό θα υπάρχουν τρεις αγώνες των ομάδων επαγγελματικού ποδοσφαίρου την εβδομάδα, θα υπάρχει και ντοπάρισμα. Όσο καιρό δεν υπάρχει ρύθμιση του αθλήματος και του αριθμού των αγώνων, θα υπάρχει ντοπάρισμα. Εάν δεν κάνουμε το καθήκον μας και καταρτίσουμε ευρωπαϊκή οδηγία για την προστασία των αθλητών, συμπεριλαμβανομένων των επαγγελματιών, δεν θα καταπολεμήσουμε τις ρίζες και τα αίτια του ντοπαρίσματος.
<P>
(Χειροκροτήματα)

<SPEAKER ID=36 LANGUAGE="FR" NAME="Reding">
Ο κύριος βουλευτής έχει απόλυτα δίκιο. Συζήτησα με πολλούς επαγγελματίες αθλητές και ο κύριος λόγος που υποστηρίζουν ό,τι τους υποχρεώνει, σχεδόν τους εξαναγκάζει, να χρησιμοποιούν διεγερτικά, είναι ακριβώς ο λόγος τον οποίο αναφέρει ο κ. Cohn-Bendit. Ωστόσο, πρέπει να γνωρίζουμε ότι, χωρίς νομική βάση προκειμένου να καταρτίσουμε μία οδηγία για τον αθλητισμό, δεν μπορούμε να δράσουμε προς την κατεύθυνση που επιθυμεί ο αξιότιμος Ευρωβουλευτής. Το μόνο πράγμα το οποίο μπορούμε να πράξουμε, στη στρογγυλή αυτή τράπεζα με τις ομοσπονδίες, είναι τους ζητήσουμε να υπερισχύσει η ορθή λογική ώστε, τελικά, να ξαναβρεί ο αθλητισμός τον ευγενή προορισμό του.
<P>
Δεδομένου ότι στην Παγκόσμια Υπηρεσία για την Καταπολέμηση του Ντοπαρίσματος υπάρχει ίση συμμετοχή του κόσμου του αθλητισμού και του κόσμου των κυβερνήσεων και δεδομένου ότι τα άτομα τα οποία θα συμμετάσχουν στο διοικητικό του συμβούλιο, και συνεπώς το σύνολο των ομοσπονδιών και το σύνολο των εθνικών ολυμπιακών επιτροπών, έχουν αναλάβει τη δέσμευση να εφαρμόσουν στην πράξη, καθένας στον τομέα του, τις αποφάσεις τις οποίες λαμβάνει ο οργανισμός, υπάρχει ελπίδα. Εάν ο οργανισμός υιοθετήσει μία οδηγία, για παράδειγμα, ώστε οι αθλητικές εκδηλώσεις να ξαναβρούν διαστάσεις ανθρώπινα βιώσιμες για τους αθλητές, τούτο θα αποτελούσε ένα μεγάλο βήμα στη σωστή κατεύθυνση·δεν μπορώ, όμως, να υπερβώ τις αρμοδιότητες που μου ανατέθηκαν. Αρμόδιος θα είναι ο οργανισμός να δράσει προς την κατεύθυνση αυτή. Μπορώ να τονίσω στον αξιότιμο βουλευτή ότι, οπωσδήποτε, οι ευρωπαϊκές αρχές θα δράσουν προς την κατεύθυνση αυτή.

<SPEAKER ID=37 NAME="Barσn Crespo">
Κυρία Πρόεδρε, πάνω απ' όλα θέλω να χαιρετίσω την ανακοίνωση της Επιτρόπου κ. Reding. Δεν πρέπει να ξεχνούμε ότι ο αθλητισμός γεννήθηκε από την πιο αρχαία ανακωχή που γνωρίζουμε: την ιερή ανακωχή που γέννησε τους Ολυμπιακούς Αγώνες. Έχει δηλαδή επίσης μια πολιτική αξία ειρήνης.
<P>
Είναι αλήθεια ότι υπάρχουν εκατοντάδες χιλιάδες νέοι, αγόρια και κορίτσια, που αρχίζουν να αναπτύσσουν την παιδεία τους μέσω του αθλητισμού. Σε σχέση με το τελευταίο σχόλιο στο οποίο προέβη η κ. Επίτροπος, θα ήθελα να της θέσω ένα ερώτημα. Στις μέρες μας, ο αθλητισμός, πέραν αυτής της κοινωνικής και παιδευτικής δραστηριότητας, ανήκει στον κόσμο των μεγάλων επιχειρήσεων και αποτελεί μια από τις πλέον σημαντικές επιχειρηματικές δραστηριότητες. Η ερώτησή μου είναι η ακόλουθη: συμφωνεί η Επιτροπή ότι η πολιτική που πρέπει να αναπτύξει σε σχέση με τον αθλητισμό, και κυρίως με τη συγκέντρωση ισχύος που προκαλείται αναφορικά με τα οπτικοακουστικά μέσα, πρέπει να οδηγήσει σε μια κοινή δράση ανάμεσα στην επιτροπή σας και σε αυτή που ασχολείται με την προστασία του ανταγωνισμού; Διότι πιστεύω ότι αυτή είναι μια από τις κατεξοχήν κρίσιμες ερωτήσεις για την Ευρώπη και τον κόσμο.

<SPEAKER ID=38 LANGUAGE="FR" NAME="Reding">
Πρόκειται για πολυσύνθετο ζήτημα, κυρία Πρόεδρε, γιατί η απόκριση μπορεί να δοθεί μόνο μετά τις διαβουλεύσεις της πολιτικής με τον κόσμο του αθλητισμού. Η επιθυμία μας είναι να τεθεί τάξη σε όλα και να αποκατασταθεί η ισορροπία στον αθλητισμό ώστε ο αθλητισμός της δίκαιης άμιλλας, ο αθλητισμός της δίκαιης και πραγματικής άμιλλας, να ξαναβρεί την ευγενική του φύση. Αυτό δεν είναι εύκολο, πρόκειται για γιγαντιαίο έργο, νομίζω όμως ότι με τη βοήθεια των κοινοβουλευτικών, υπό την πίεση της κοινής γνώμης, θα μπορέσουμε να επιτύχουμε το σκοπό μας.
<P>
Εξάλλου, είναι πολύ σαφές ότι μπορούμε να δράσουμε μόνο στον αθλητισμό ως κοινωνικό στοιχείο, στον εκπαιδευτικό αθλητισμό. Όταν ο αθλητισμός είναι μόνο εμπόριο, δεν θα υπάρξει εξαίρεση. Τη στιγμή αυτή, ο αθλητισμός θα αντιμετωπιστεί όπως όλες οι άλλες εμπορικές δραστηριότητες. Μπορούμε να βοηθήσουμε τον αθλητισμό, να τον ενισχύσουμε, να αποκαταστήσουμε την τάξη, μόνο όταν ο αθλητισμός επιτελεί μία σημαντική κοινωνική λειτουργία. Όμως, ο εμπορικός αθλητισμός θα θεωρηθεί και θα αντιμετωπιστεί όπως όλες οι άλλες εμπορικές δραστηριότητες οποιασδήποτε φύσης και εάν είναι.

<SPEAKER ID=39 NAME="Pack">
Κυρία Πρόεδρε, κυρία Reding, θα ήθελα να σας συγχαρώ για την πρωτοβουλία που αναλάβατε σχετικά με το ντοπάρισμα. Δεν μπορούμε παρά να ελπίζουμε όλοι μας ότι εσείς θα προχωρήσετε λίγο περισσότερο με εκείνους τους κυρίους που όλη αυτήν την ώρα κάνουν σαν να ήταν αντίθετοι με το ντοπάρισμα. Πιστεύω ότι έχουμε τη σωστή θέση και σας εύχομαι καλή τύχη.
<P>
Θα ήθελα ωστόσο να επανέλθω σε όσα είπε ο συνάδελφος Cohn-Bendit. Δεν μπορούμε να δημιουργήσουμε νομοθεσία, ακριβώς επειδή, όπως είπατε, δεν υπάρχει η σχετική νομική βάση στη Συνθήκη. Όπως γνωρίζετε, το 1996 ζήτησα στην έκθεσή μου εξ ονόματος του Κοινοβουλίου να εδραιωθεί επιτέλους και ο αθλητισμός στη Συνθήκη. Θέλαμε να περιληφθεί στο άρθρο 128 ως ξεχωριστή γραμμή - υπό τον πολιτισμό. Δεν το επιτύχαμε όμως. Υπάρχει κάτι σαν δήλωση που έχει προσαρτηθεί στη Συνθήκη, δεν είναι όμως αρκετή για να μην αναγκαζόμαστε κάθε χρόνο κατά τη συζήτηση για τον προϋπολογισμό να θέτουμε το ερώτημα αν μας επιτρέπεται να δαπανήσουμε χρήματα για τον αθλητισμό ή όχι. Νομίζω ότι αν όλα αυτά που είπατε, όλα όσα θα υποβάλετε στο Συμβούλιο του Ελσίνκι, έχουν πραγματικά κάποιο νόημα, τότε πρέπει κανείς βέβαια να συμπεράνει από αυτά ότι η Ευρωπαϊκή Κοινότητα δεν μπορεί να εκφέρει γνώμη μόνο για μία απόφαση Bosman και για ζητήματα ανταγωνισμού στον αθλητισμό, αλλά και ότι δίνει αξία στον αθλητισμό με το να τον μνημονεύσει πραγματικά εν συνεχεία στη Συνθήκη. Μόνο τότε θα μπορέσουμε να κάνουμε αυτό που είπε ο συνάδελφος Cohn-Bendit και να παράσχουμε στο πλαίσιο του προϋπολογισμού μας πραγματικά ουσιαστική βοήθεια για διασυνοριακές αθλητικές εκδηλώσεις.
<P>
Σας παρακαλώ θερμά και έντονα να πείσετε τους συναδέλφους σας στην Επιτροπή να προχωρήσουν μαζί με το Συμβούλιο στο Ελσίνκι ένα σωστό βήμα μπροστά περιλαμβάνοντας στη Συνθήκη μία υποπαράγραφο σχετικά με τον αθλητισμό. Μόνο τότε θα μπορέσουμε να προχωρήσουμε στον συγκεκριμένο τομέα!
<P>
(Χειροκροτήματα)

<SPEAKER ID=40 NAME="Reding">
Κυρία Πρόεδρε, η κυρία Pack είπε ακριβώς αυτά που αισθάνομαι. Διότι, δυστυχώς, έχει δίκιο. Θα ήταν για μένα πολύ πιο απλά τα πράγματα αν είχα τη δυνατότητα δημιουργίας μιας πολιτικής για τον αθλητισμό που θα στηρίζεται σε ένα άρθρο της Συνθήκης. Δυστυχώς όμως δεν έχω τέτοια δυνατότητα. Θα μπορούσε να μου την δώσει μόνο η διακυβερνητική διάσκεψη, αν προσέθετε στη Συνθήκη ένα άρθρο για τον αθλητισμό. Θα, αν, και τα λοιπά. Θα πραγματοποιηθεί αυτό; Το ελπίζω, το θέλω, το ονειρεύομαι, όπως όμως φαίνεται σήμερα, το μόνο που μπορώ να σας πω είναι ότι οι περισσότερες κυβερνήσεις ενεργούν κατά της συμπερίληψης ενός άρθρου για τον αθλητισμό στη Συνθήκη. Υπάρχουν κυβερνήσεις που θέλουν να ακολουθήσουν αυτήν την κατεύθυνση. Θα ήθελα το Κοινοβούλιο ασκήσει μεγαλύτερη πίεση σύμφωνα με το πνεύμα αυτό και να επηρεάσει τις διάφορες κυβερνήσεις βοηθώντας να πεισθούν, προκειμένου να αποκτήσει ο αθλητισμός μια βάση στη Συνθήκη. Μάλιστα θα ήταν εξαιρετικά επιθυμητό να γίνει αυτό με το πνεύμα που ισχύει για τον πολιτισμό, καθώς κάτι τέτοιο συμφωνεί και με την αρχή της επικουρικότητας. Αυτό θα ήταν μεγάλη βοήθεια για μας, ωστόσο είναι κατ' επιθυμίαν σκέπτεσθαι και όνειρο για το μέλλον.

<SPEAKER ID=41 LANGUAGE="FR" NAME="Goebbels">
Κυρία Πρόεδρε, μολονότι επικροτώ τη δήλωση της κυρίας Επιτρόπου, θεωρώ ότι υπάρχει μία ορισμένη αντίφαση σε αυτά τα οποία μας είπε προ ολίγου. Αποκρίθηκε στην ερώτηση του συναδέλφου Cohn-Bendit, ότι δεν διαθέτει τη νομική βάση προκειμένου να δράσει κατά του υπέρμετρου επαγγελματισμού που κυριαρχεί στον αθλητισμό και, στην ερώτηση του Προέδρου μου Barσn Crespo, είπε ότι προτίθεται να δράσει από τη στιγμή κατά την οποία πρόκειται για εμπόριο.
<P>
Πιστεύω ότι πραγματικά η συνθήκη δίνει πολύ περιορισμένα μέσα στην Επιτροπή προκειμένου να προτείνει οδηγίες·όμως, είναι προφανές ότι οργανώσεις όπως ο Γύρος της Γαλλίας, ο Γύρος της Ιταλίας, οι μαιτρ του τένις, και άλλοι διάφοροι, ασκούν μια αμιγή εμπορική δραστηριότητα. Πρόκειται για επικερδείς δραστηριότητες και, θεωρούμενες από αυτή την οπτική γωνία, νομίζω ότι η Επιτροπή θα μπορούσε τουλάχιστον να προσπαθήσει να ρυθμίσει λίγο τον τομέα και τις συνθήκες εργασίας του, γιατί, όπως πολύ ορθά είπε ο συνάδελφος κ. Cohn-Bendit, εάν οι αθλητές παίρνουν διεγερτικές ουσίες τούτο είναι επειδή το απαιτούν οι αγώνες.

<SPEAKER ID=42 LANGUAGE="FR" NAME="Reding">
Ναι, πρέπει να διορθώσω τα λόγια μου, κυρία Πρόεδρε. Ποτέ δεν είπα ότι δεν θα δράσω όταν ο αθλητισμός είναι εμπορικός. Ακριβώς το αντίθετο. Είπα ότι όταν ο αθλητισμός αποτελεί μία καθαρά οικονομική δραστηριότητα και είναι εμπορικός, θα εφαρμόζονται πλήρως οι κανόνες του ανταγωνισμού ώστε να ματαιώνονται οι παρεκκλίσεις του αθλητισμού. Αντίθετα, θα δρω όταν ο αθλητισμός, ως κοινωνική δραστηριότητα, τίθεται σε κίνδυνο από τους κανόνες του κανονισμού. Αυτή τη στιγμή πλέον, η Επιτροπή θα είναι έτοιμη να εφαρμόσει διορθωτικά μέσα.
<P>
Γνωρίζουμε κάλλιστα ότι ο αθλητισμός παρεκκλίνει λόγω της εμπορικής πτυχής του. Αυτός είναι ο λόγος για τον οποίο πρέπει να βοηθήσουμε τον αθλητισμό στο επίπεδο το οποίο παρουσιάζει ενδιαφέρον για το σύνολο των λαών της Ευρώπης, όχι μόνο ως θέαμα, αλλά και ως εκπαιδευτική δραστηριότητα, δραστηριότητα αλληλεγγύης μεταξύ των λαών, μεταξύ των νέων και των πιο ηλικιωμένων, αλληλεγγύης επίσης μεταξύ των εθνών. Τη στιγμή αυτή, μπορούμε να κάνουμε κάτι. Όταν ο αθλητισμός είναι εμπορικός, πρέπει να αντιμετωπίζεται όπως όλες οι άλλες εμπορικές δραστηριότητες στην Ευρώπη.

<SPEAKER ID=43 NAME="Zabell">
Κυρία Επίτροπε, θα ήθελα καταρχάς να σας συγχαρώ για την ώθηση που δίνετε στα αθλητικά θέματα μέσα στην Επιτροπή. Όπως μόλις αναφέρατε, ο αθλητισμός κατέχει σημαντική θέση στον καθημερινό ευρωπαϊκό βίο και κατά συνέπεια, πρέπει να κατέχει ανάλογη θέση και στο Ευρωπαϊκό Κοινοβούλιο, όπως ακριβώς είπε ο Πρόεδρος Prodi στην εναρκτήρια ομιλία του.
<P>
Κυρία Επίτροπε, σας συγχαίρω για ό,τι έχει να κάνει σε σχέση με την έναρξη λειτουργίας της Παγκόσμιας Υπηρεσίας κατά του Ντοπαρίσματος, αν και ζητώ επίσης, ως αθλήτρια, ακριβώς όπως πρόκειται να επιβληθούν αυστηροί κανόνες στους αθλητές στο θέμα του ντόπινγκ - κάτι που μου φαίνεται πολύ σωστό - να τους ακούσουμε και αυτούς και να βάλουμε τα συμφέροντά τους πάνω από τα οικονομικά και εμπορικά συμφέροντα, κάτι που γινόταν πάντοτε μέχρι τώρα.
<P>
Από την άλλη πλευρά, φαίνεται ότι το Συμβούλιο θέλει να διαγράψει σε δεύτερη ανάγνωση τη θέση του προϋπολογισμού για τον αθλητισμό. Ως αθλήτρια, ως Ευρωπαία πολίτης και ως μέλος αυτού του Κοινοβουλίου, θα ήθελα, αφενός, να εκφράσω πολύ έντονα τη διαφωνία μου με αυτή την πρόταση του Συμβουλίου και, αφετέρου, να σας ρωτήσω ποια μέτρα σκέφτεστε να πάρει η Επιτροπή ώστε ο αθλητισμός να έχει κονδύλι στον προϋπολογισμό της Ευρωπαϊκής Ένωσης, προκειμένου να μπορούμε να εργαστούμε από εδώ για τον ευρωπαϊκό αθλητισμό.

<SPEAKER ID=44 LANGUAGE="FR" NAME="Reding">
Απευθύνω έκκληση, εδώ στο Ευρωπαϊκό Κοινοβούλιο, σε όλους τους αθλητές οι οποίοι είναι μέλη αυτού του Σώματος να με βοηθήσουν, προκειμένου να ασκήσουμε μία γνήσια αθλητική πολιτική η οποία είναι βιώσιμη, πραγματιστική, που προσφέρει κάτι. Και βέβαια, εάν έχουμε μεγάλους πρωταθλητές στη συνέλευση αυτή, και έχουμε, τους ευχαριστώ ήδη εκ των προτέρων για τη βοήθεια που θα μου παράσχουν.
<P>
Αντιλαμβάνομαι απολύτως το αίσθημα της αποτυχίας που υπάρχει όταν δεν μπορούμε πλέον να κάνουμε τίποτα. Ας με πιστέψετε, είμαι η πρώτη η οποία έχει αυτό το αίσθημα της αποτυχίας γιατί εάν διέθετα μία νομική βάση θα μπορούσα να ζητήσω έναν προϋπολογισμό, θα μπορούσα μαζί σας να δράσω, να καταρτίσω προγράμματα για τους νέους μας, να καταρτίσω προγράμματα για τους αθλητές μας. Δυστυχώς, δεν έχω μία νομική βάση. Και μη έχοντας αυτή τη νομική βάση, δεν έχω κονδύλια, συνεπώς, υποχρεώθηκα να φανταστώ, να καινοτομήσω, να βρω άλλες πηγές εκτός από τις άμεσες πηγές. Αυτός είναι ο λόγος για τον οποίο το σχέδιό μας για την καταπολέμηση του ντοπαρίσματος προβλέπει τη συμβολή όλων των πολιτικών οι οποίες, με τον έναν ή τον άλλο τρόπο, μπορούν να μας βοηθήσουν να καταπολεμήσουμε τη μάστιγα. Μίλησα για την έρευνα, την υγεία, την εκπαίδευση, τον τρίτο πυλώνα.
<P>
Η μόνη μου ευχή είναι μπορέσω να βγω από το αδιέξοδο αυτό και, εάν το Κοινοβούλιο μπορέσει να πείσει τις κυβερνήσεις των 15 να θεσπίσουν, κατά τη Διακυβερνητική Διάσκεψη, ένα άρθρο στη Συνθήκη το οποίο θα μας επιτρέψει να ασκήσουμε μία πραγματική πολιτική του αθλητισμού, θα ήμουν η πιο ευτυχισμένη και η πρώτη που θα την επικροτούσε.
<P>
(Χειροκροτήματα)

<SPEAKER ID=45 NAME="Πρόεδρος">
 - Νομίζω ότι μπορούμε να ευχαριστήσουμε την κυρία Επίτροπο και τους συναδέλφους.
<P>
Η συζήτηση έληξε.

<CHAPTER ID=7>
Προετοιμασία του Ευρωπαϊκού Συμβουλίου στο Ελσίνκι στις 10/11 Δεκεμβρίου 1999
<SPEAKER ID=46 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την προετοιμασία του Ευρωπαϊκού Συμβουλίου στο Ελσίνκι, στις 10 και 11 Δεκεμβρίου 1999.
<P>
Χωρίς καθυστέρηση, δίνω το λόγο στην Προεδρεύουσα του Συμβουλίου, την κ. Halonen.

<SPEAKER ID=47 NAME="Ηalonen">
Αξιότιμη κυρία Πρόεδρε, αξιότιμοι βουλευτές του Ευρωπαϊκού Κοινοβουλίου, σήμερα ξεκίνησε ο τελευταίος μήνας της φινλανδικής Προεδρίας. Στη διάρκεια των πέντε προηγουμένων μηνών είχα πολλές φορές τη δυνατότητα να παρευρεθώ στο Κοινοβούλιο και να σας συναντήσω επ' ευκαιρία διαφόρων περιστάσεων. Προσωπικά θεωρώ ότι οι συζητήσεις μας ήταν γόνιμες και οι απόψεις που ανταλλάξαμε εποικοδομητικές.
<P>
Σε μια εβδομάδα σχεδόν οι αρχηγοί των κρατών και κυβερνήσεών μας θα αφιχθούν στο Ελσίνκι προκειμένου να συμμετάσχουν στο τελευταίο Ευρωπαϊκό Συμβούλιο της τρέχουσας χιλιετηρίδας. Τόσο προσωπικά όσο και εκ μέρους της κυβέρνησής μου θα ήθελα, αξιότιμη κυρία Πρόεδρε, να σας καλωσορίσω στη δεκεμβριάτικη πόλη μου, ως εκπρόσωπο του Ευρωπαϊκού Κοινοβουλίου. Αναμένω με ενδιαφέρον την εισήγησή σας, αλλά και τη συζήτηση που θα διεξαχθεί στη βάση της.
<P>
Η διεύρυνση αποτελεί το σημαντικότερο θέμα του επικείμενου Ευρωπαϊκού Συμβουλίου. Στο Ελσίνκι, η Ένωση θα ξεκινήσει πρακτικά την προετοιμασία της διεύρυνσης, η οποία θα πραγματοποιηθεί όταν θα είναι αντάξια του ονόματος τής Ένωσης: όταν, δηλαδή, μια ανοικτή Ένωση θα καλύπτει όλη την επικράτεια της Ευρώπης, θα διασφαλίζει την σταθερότητά της και θα δρα αποτελεσματικά. Όσον αφορά τη διεύρυνση, οι μέχρι στιγμής διεξαχθείσες διαπραγματεύσεις κατά τη διάρκεια της Προεδρίας μας έχουν προχωρήσει βάσει του προγράμματος. Στο πλαίσιο των διαπραγματεύσεων με τις ήδη υποψήφιες χώρες έχουμε ανοίξει επτά νέα κεφάλαια διαπραγματεύσεων και ελπίζουμε ότι θα επιτύχουμε να προχωρήσουμε και στο όγδοο, το οποίο όμως έχει αποδειχθεί δύσκολο, καθώς αφορά το περιβάλλον. Όσο για το αποτέλεσμα, ανταποκρίνεται στους στόχους που έχουμε θέσει.
<P>
Σε ό,τι αφορά το μέλλον, τα κράτη μέλη συμφωνούν ότι στο Ελσίνκι θα μπορέσουμε να αποφασίσουμε για την έναρξη των διαπραγματεύσεων με τη Λιθουανία, τη Λετονία, τη Σλοβακία, τη Βουλγαρία, τη Ρουμανία και τη Μάλτα. Μολονότι οι πολιτικές και οικονομικές αναπτυξιακές διαφορές τους είναι μεγάλες, η πρόσκλησή τους στο τραπέζι των διαπραγματεύσεων είναι πλέον δικαιολογημένη.
<P>
Σε γενικές γραμμές, η διεύρυνση συνιστά μια διαδικασία προσαρμογής. Τόσο οι υποψήφιες χώρες όσο και η ίδια η Ένωση θα πρέπει να προσαρμοστούν σε μια Ευρώπη, την οποία θα επηρεάζει ως βασικός μοχλός αλλαγών μια Ευρωπαϊκή Ένωση εικοσιπέντε ή ακόμη και τριάντα κρατών μελών. Η προσέλευση στο τραπέζι των διαπραγματεύσεων θα παράσχει στις υποψήφιες χώρες τη δέουσα υποστήριξη στην πορεία τους προς τη δημοκρατία, το κράτος δικαίου και μια υγιή εθνική οικονομία. Οι ταυτόχρονες διαπραγματεύσεις με δώδεκα χώρες είναι δύσκολες. Σημαντικότατο είναι επίσης να εμμείνουμε στο γεγονός ότι θα πρέπει να ικανοποιηθούν τα κριτήρια προσχώρησης, στα οποία κατέληξε το Ευρωπαϊκό Συμβούλιο της Κοπεγχάγης. Από την άλλη πλευρά, οι διαπραγματεύσεις θα πρέπει να μπορούν να διεξαχθούν με τρόπο ώστε κάθε υποψήφια χώρα να έχει τη δυνατότητα να προχωρά σύμφωνα με τον δικό της βαθμό ετοιμότητας.
<P>
Προχωρώντας σε υγιείς βάσεις, η διεύρυνση προϋποθέτει επίσης ότι εμείς οφείλουμε να τολμήσουμε να είμαστε ανοιχτοί και ειλικρινείς τόσο μεταξύ μας όσο και απέναντι στις υποψήφιες χώρες και στους πολίτες τους. Η Ένωση δεν είναι ακόμη σε θέση να υποσχεθεί συγκεκριμένο χρονοδιάγραμμα ένταξης σε καμία υποψήφια χώρα. Επί του προκειμένου, ακόμη και ο καθορισμός χρονικών στόχων συνιστά ιδιαίτερα φιλόδοξο εγχείρημα. Ωστόσο, αυτό που η Ένωση μπορεί να πράξει είναι να θέσει στόχους για την ίδια και παράλληλα να καταστήσει στις υπόλοιπες χώρες σαφές, με ποιες προϋποθέσεις και σε ποια χρονική στιγμή θα είναι έτοιμη να πραγματοποιήσει τη διεύρυνση.
<P>
Ένα από τα πλέον περίπλοκα και εκ των προτέρων πολυσυζητημένα θέματα της Συνόδου Κορυφής του Ελσίνκι αφορά την Τουρκία. Η Προεδρία έχει ενισχύσει τις σχέσεις μεταξύ Ένωσης και Τουρκίας. Είμαι ιδιαίτερα ικανοποιημένη, διότι αφενός οι σχέσεις μεταξύ Τουρκίας και Ελλάδας έχουν βελτιωθεί, και αφετέρου αμφότερες οι χώρες υποστηρίζουν τις διαπραγματεύσεις που διεξάγονται στα Ηνωμένα Έθνη για το ζήτημα της Κύπρου. Ως εκπρόσωπος της ασκούσας την Προεδρία χώρας εύχομαι το Ευρωπαϊκό Συμβούλιο να καταφέρει να αναγνωρίσει στην Τουρκία το καθεστώς της υποψήφιας προς ένταξη χώρας. Είναι σαφές σε όλους ότι η Τουρκία έχει ακόμη μπροστά της μία μακρά και επίπονη πορεία προκειμένου να μπορέσει να εκπληρώσει τα κριτήρια της Κοπεγχάγης. Τούτο βεβαίως αποτελεί πρωταρχικά καθήκον της Τουρκίας. Το θέμα, εντούτοις, αφορά και το πώς θα μπορούσε η Ένωση να συνδράμει με τον βέλτιστο τρόπο στη θετική ανάπτυξη και να ενισχύσει τις δυνάμεις που επιδιώκουν τη δημοκρατία στην εν λόγω χώρα. Η απόφαση του τουρκικού εφετείου να επικυρώσει τη θανατική ποινή του κούρδου ηγέτη Abdullah Φcalan ήταν ανησυχητική, μολονότι αναμενόμενη. Προσωπικά, εξέφρασα την άποψη της Προεδρίας αμέσως μόλις κοινοποιήθηκε η απόφαση. Επανέλαβα τη θέση μας, σύμφωνα με την οποία η Ένωση δεν αποδέχεται τη θανατική ποινή. Απηύθυνα έκκληση να μην εφαρμοσθεί η ποινή, αλλά οι Τούρκοι να περιμένουν την απόφαση από το Δικαστήριο των Ανθρωπίνων Δικαιωμάτων στο Στρασβούργο. Απαίτησα, με άλλα λόγια, από την Τουρκία να διατηρήσει τη θέση που έχει υιοθετήσει σχετικά με το μορατόριουμ για τη θανατική ποινή.
<P>
Αυτή τη στιγμή βρισκόμαστε στη φάση ολοκλήρωσης της έκθεσης για την επόμενη Διακυβερνητική Διάσκεψη, την οποία θα υποβάλει η Προεδρία στο Ευρωπαϊκό Συμβούλιο. Η έκθεση αποτελείται από δύο τμήματα, εκ των οποίων το πρώτο αφορά τα θέματα που κατά πάσα πιθανότητα θα συμπεριληφθούν στην ημερήσια διάταξη της Διακυβερνητικής Διάσκεψης. Σύμφωνα με την εντολή που λάβαμε από τη Σύνοδο Κορυφής στην Κολωνία, οι προπαρασκευαστικές εργασίες επικεντρώνονται στη σύνθεση της Επιτροπής, στην εκ νέου στάθμιση των ψήφων στο Συμβούλιο, στην επέκταση της διαδικασίας λήψης αποφάσεων με ενισχυμένη πλειοψηφία, καθώς και σε κάποια άλλα θεσμικά θέματα που συνδέονται στενά με τα προαναφερθέντα ζητήματα. Το δεύτερο τμήμα της έκθεσης εμπεριέχει θέματα, τα οποία ένα ή περισσότερα κράτη μέλη επιθυμούν να συμπεριλάβουν στην ημερήσια διάταξη.
<P>
Ένα τρίτο βασικό ζήτημα συνιστούν άλλα θέματα που αποτελούν αντικείμενο έντονων συζητήσεων. Σε διάφορες περιστάσεις έχει προταθεί, μεταξύ άλλων, η ανάπτυξη της δραστηριότητας του Δικαστηρίου των Ευρωπαϊκών Κοινοτήτων και του Ελεγκτικού Συνεδρίου, ο καταμερισμός σε διαφορετικά σημεία της έδρας του Ευρωπαϊκού Κοινοβουλίου, της Οικονομικής και Κοινωνικής Επιτροπής και της Επιτροπής Περιφερειών, η ευθύνη των Επιτρόπων και οι οικονομικές εξωτερικές σχέσεις. Τα εν λόγω θέματα σχετίζονται στενά με τη δράση των θεσμικών οργάνων στο πλαίσιο της διευρυνόμενης Ένωσης και, ως εκ τούτου, αγωνίζονται να αποκτήσουν μια θέση στην επόμενη Διακυβερνητική Διάσκεψη. Όσον αφορά την εντολή της Κολωνίας για τα θέματα εξωτερικής πολιτικής δηλώνω εδώ, ενώπιον του Κοινοβουλίου, ότι έχουν τύχει ιδιαίτερης προσοχής, μεταξύ άλλων, τα ζητήματα που αφορούν την άμυνα και την ευελιξία.
<P>
Εμείς στη Φινλανδία έχουμε ένα παλιό ρητό: λέμε πως ό,τι είναι καλά σχεδιασμένο έχει ήδη πραγματοποιηθεί κατά το ήμισυ. Στην έκθεσή μας προσπαθούμε να προετοιμάσουμε το έργο με τρόπο ώστε η Πορτογαλία να μπορέσει να ξεκινήσει το ταχύτερο δυνατόν τη διαδικασία της Διακυβερνητικής Διάσκεψης, ενδεχομένως ήδη από το Φεβρουάριο του 2000, και η Διακυβερνητική Διάσκεψη να καταλήξει ενδεχομένως σε αποφάσεις στο τέλος του ίδιου έτους. Ωστόσο, η Διακυβερνητική Διάσκεψη δεν αποτελεί μονόδρομο για τη βελτίωση και μεταρρύθμιση της δράσης της Ένωσης. Θα ήθελα να υπενθυμίσω ότι μεταρρυθμίσεις μπορούν να υλοποιηθούν και χωρίς τροποποίηση των ιδρυτικών συνθηκών. Το φθινόπωρο πραγματοποιήσαμε διαβουλεύσεις σε επίπεδο κρατών μελών και θέσαμε, εν μέρει, σε εφαρμογή τις συστάσεις της ονομαζόμενης έκθεσης "Trumpf - Piris" σχετικά με τη βελτίωση της λειτουργικότητας του Συμβουλίου.
<P>
Ως ασκούσα την Προεδρία χώρα επιδιώξαμε επίσης την προώθηση της διαφάνειας στο πλαίσιο συγκεκριμένων δράσεων. Με ιδία πρωτοβουλία δημοσιεύσαμε στο Διαδίκτυο, μεταξύ άλλων, τις ημερήσιες διατάξεις και τα χρονοδιαγράμματα του Συμβουλίου και των συνεδριάσεων των ομάδων εργασίας. Είμαι ικανοποιημένη που μπορώ να σας δηλώσω σήμερα ότι ένα αρκετά σημαντικό τμήμα των εν λόγω μεταρρυθμίσεων πρόκειται να ισχύσει επί μονίμου βάσεως. Το Συμβούλιο Γενικών Υποθέσεων προτίθεται να υιοθετήσει την ειλημμένη με δική μας πρωτοβουλία απόφαση επί του προκειμένου. Σύμφωνα με αυτή, το Συμβούλιο θα δημοσιεύει στο εξής τις ημερήσιες διατάξεις των συνεδριάσεων των ομάδων εργασίας, των επιτροπών και των συμβουλίων, στο μέτρο που αφορούν έγγραφα νομοθετικού περιεχομένου. Επιπλέον, αναμένουμε με ενδιαφέρον την πρόταση της Επιτροπής σχετικά με την εφαρμογή του κανονισμού περί διαφάνειας της Συνθήκης του Αμστερνταμ, ήτοι του άρθρου 255. Η Φινλανδία ευχαρίστως θα ξεκινούσε την προσπάθεια ήδη κατά τη διάρκεια της Προεδρίας της, όμως το σημαντικότερο είναι βεβαίως ότι θα λάβουμε στις αρχές του επόμενου έτους μια εμπεριστατωμένη πρόταση.
<P>
Το Ευρωπαϊκό Συμβούλιο της Κολωνίας περιόρισε σαφώς την ανάπτυξη της Κοινής Εξωτερικής Πολιτικής και Πολιτικής Ασφαλείας στο θέμα της διαχείρισης των κρίσεων. Συνεπώς, στο Ελσίνκι δεν πρόκειται να τεθεί θέμα ουσιαστικής κοινής άμυνας. Προκειμένου να υπάρξει βελτίωση στην ικανότητα της Ευρωπαϊκής Ένωσης να διαχειρίζεται τις κρίσεις, στο Ελσίνκι θα επικεντρωθούμε στις εκτιμήσεις για το επίπεδο των στόχων και για τις δυνάμεις που απαιτούνται σχετικά με κάθε τομέα διαχείρισης των κρίσεων. Επίσης, προετοιμάζουμε προτάσεις που αφορούν τα θεσμικά όργανα, ούτως ώστε να ενισχυθεί η διαδικασία λήψης αποφάσεων σχετικά με τη διαχείριση των κρίσεων εκ μέρους της ΕΕ. Παράλληλα πρέπει να εξετάσουμε τις σχέσεις μας με εκείνες τις τρίτες χώρες που επιθυμούν και δύνανται να συμμετάσχουν στις κοινές δράσεις.
<P>
Ιδιαίτερο χαρακτηριστικό πλεονέκτημα της Ευρωπαϊκής Ένωσης σε σύγκριση με στρατιωτικούς οργανισμούς, όπως για παράδειγμα το ΝΑΤΟ ή η ΔΕΕ, συνιστά η ευρύτητα και η πληρότητά της. Η Ευρωπαϊκή Ένωση θα διαθέτει όλο το φάσμα των μέσων για τη διαχείριση των κρίσεων, δηλαδή εκτός των πολιτικών, οικονομικών και ανθρωπιστικών μέσων, στο μέλλον θα διαχειρίζεται τις κρίσεις και με στρατιωτικά μέσα. Η πτυχή αυτή πιστεύεται ότι θα αυξήσει περαιτέρω τις δυνατότητες της Ένωσης και για την πρόληψη των κρίσεων.
<P>
To Ευρωπαϊκό Συμβούλιο του Ελσίνκι προβλέπεται να ενισχύσει το συντονισμό και την ταχεία συνδρομή των δυνάμεων, τόσο των κρατών μελών και της Ένωσης, όσο και των ΜΚΟ για τη διαχείριση κρίσεων με πολιτικά μέσα. Παράλληλα θα τονιστεί η ανάγκη αποφυγής της αλληλεπικάλυψης αρμοδιοτήτων, ενώ ακόμη γίνεται προσπάθεια να αυξηθεί η συμβολή της ΕΕ στην δράση άλλων οργανισμών, όπως τα Ηνωμένα Έθνη, ο ΟΑΣΕ και το Συμβούλιο της Ευρώπης. Επί του προκειμένου, πρέπει να διασφαλιστεί η απρόσκοπτη συνεργασία. Επιπλέον, εξετάζουμε τις πιθανότητες θέσπισης μιας κοινής τράπεζας πληροφοριών και ενός συντονιστικού συστήματος. Παρομοίως, θα ενισχυθεί η ικανότητα της ΕΕ για αυτόνομη δράση. Επείγουσα θεωρείται και η βελτίωση της διαθεσιμότητας της πολιτικής αστυνομίας στις αποστολές διαχείρισης των κρίσεων. Ελπίζουμε ότι τα συμπεράσματα του Ελσίνκι θα επιταχύνουν την ανάπτυξη της πολιτικής διαχείρισης των κρίσεων εκ μέρους της ΕΕ με τον ίδιο τρόπο που η Σύνοδος Κορυφής της Κολωνίας επίσπευσε την ανάπτυξη της στρατιωτικής διαχείρισης των κρίσεων. Πριν προχωρήσω στο θέμα της στρατιωτικής διαχείρισης των κρίσεων θα ήθελα να επισημάνω ιδιαιτέρως ότι, μολονότι η πολιτική και στρατιωτική διαχείριση των κρίσεων συνιστούν δύο διαφορετικούς τομείς, πρέπει να επιτευχθεί επίσης αρμονικός συντονισμός μεταξύ τους.
<P>
Η ανάπτυξη των δυνάμεων θα αναχθεί σε κομβικό σημείο των συμπερασμάτων του Ελσίνκι σε ό,τι αφορά τη στρατιωτική διαχείριση των κρίσεων. Τα κράτη μέλη φαίνονται πλέον πρόθυμα να υιοθετήσουν ένα κοινό επίπεδο στόχων. Επίσης, θα διεξαχθούν διαπραγματεύσεις, προκειμένου να εξετάσουμε με πόση σαφήνεια και σε ποιο επίπεδο μπορούμε να καθορίσουμε τους συγκεκριμένους στόχους. Ωστόσο, επιδίωξή μας είναι να επιτύχουμε την υλοποίηση ολόκληρου του φάσματος των δράσεων Petersberg. Με τον τρόπο αυτό η Ευρωπαϊκή Ένωση αναδιοργανώνει τις διαθέσιμες δυνάμεις και δομές της για τη στρατιωτική διαχείριση των κρίσεων. Στις προπαρασκευαστικές εργασίες του Ευρωπαϊκού Συμβουλίου του Ελσίνκι διαφαίνεται η δυσκολία και η εμβέλεια ενός στόχου τέτοιου επιπέδου, ο οποίος πρακτικά θα μπορούσε να ανταποκριθεί στις εξελισσόμενες επιχειρήσεις στη Βοσνία και στο Κοσσυφοπέδιο. Στις εν λόγω επιχειρήσεις συμμετέχουν αυτή τη στιγμή περί τους 50.000 στρατιώτες από τα κράτη μέλη της Ένωσης. Έχει υποβληθεί η πρόταση ότι τα στρατεύματα θα πρέπει να είναι έτοιμα να προσφέρουν τις υπηρεσίες τους μέσα σε 60 ημέρες και να μπορούν να δρουν στην περιοχή της κρίσης για δύο συναπτά έτη. Ως χρονοδιάγραμμα υλοποίησης του στόχου έχουν προταθεί τα έτη 2002-2003. Η ουσιαστική αναπτυξιακή προσπάθεια θα μπορούσε να ταυτιστεί τόσο με τη βελτίωση, μέσω της κατάρτισης, της ικανότητας δράσης των στρατευμάτων όσο και με τη βελτίωση του εξοπλισμού. Πού εντοπίζονται λοιπόν οι ελλείψεις; Ελλείψεις έχουν παρατηρηθεί στην ενημέρωση, στα συστήματα διαχείρισης και στην ικανότητα αεροπορικής μεταφοράς. Επί του προκειμένου, η Ευρώπη πόρρω απέχει από την αυτάρκεια. Επιπλέον, το Ευρωπαϊκό Συμβούλιο του Ελσίνκι προτίθεται να λάβει αποφάσεις και για τα απαιτούμενα νέα θεσμικά όργανα αναφορικά με τη διαχείριση των κρίσεων, στα οποία εντάσσεται μία πολιτική επιτροπή, μία επιτροπή ασφαλείας, μία στρατιωτική επιτροπή, ένα συντονιστικό όργανο πολιτικής διαχείρισης των κρίσεων, καθώς και ένα στρατιωτικό επιτελείο που θα πραγματοποιεί το αναλυτικό έργο.
<P>
Στην Κολωνία θέσαμε τον στόχο αντικατάστασης της ΔΕΕ με τη δράση της ίδιας της ΕΕ, καθώς και με την άμεση συνεργασία ΕΕ-ΝΑΤΟ κατά τις στρατιωτικές δράσεις Petersberg. Με τον στόχο αυτό αποφασίστηκε να πραγματοποιηθούν οι κατάλληλες ρυθμίσεις που θα προσφέρουν τις ευρύτερες δυνατές πιθανότητες συμμετοχής στα έξι ευρωπαϊκά μέλη του ΝΑΤΟ που δεν έχουν προσχωρήσει στην ΕΕ. Παράλληλα θα υπάρξουν ρυθμίσεις περί συνεργασίας με άλλους ευρωπαίους εταίρους της ΕΕ. Στο Ελσίνκι ενδεχομένως να επιτύχουμε μια συμφωνία τουλάχιστον σε ό,τι αφορά τις γενικές κατευθυντήριες γραμμές των εν λόγω ρυθμίσεων. Στόχος μας θα είναι η δημιουργία μιας δέσμης μέτρων συνεργασίας για την επικοινωνία, η οποία αφορά γενικότερα τη διαχείριση των κρίσεων και προηγείται της απόφασης για την ανάληψη επιχειρησιακής δράσης. Ωστόσο, θα ήθελα, για παν ενδεχόμενο, να υπενθυμίσω επιπλέον ότι στη διάρκεια των προπαρασκευαστικών εργασιών κατέστη σαφές ότι η ΕΕ θα λαμβάνει πάντοτε η ίδια την απόφαση έναρξης κάποιας στρατιωτικής επιχείρησης. Η συγκεκριμένη απόφαση προϋποθέτει ομοφωνία. Πέραν τούτου, η συμμετοχή των κρατών μελών στις επιχειρήσεις εναπόκειται βεβαίως στη διακριτική τους ευχέρεια.
<P>
Στις περιγραφές μου χρησιμοποίησα συνειδητά εκφράσεις που παραπέμπουν στο μέλλον, καθώς, επί του παρόντος, οι εκπρόσωποι των κρατών μελών διαπραγματεύονται επί των συγκεκριμένων θεμάτων και το τελευταίο Συμβούλιο Γενικών Υποθέσεων θα συνέλθει την επόμενη εβδομάδα, στις 6 Δεκεμβρίου. Ωστόσο, έτσι διαφαίνεται η κατάσταση την παρούσα χρονική στιγμή.
<P>
Στην ομιλία μου αναφέρθηκα μόνο σε ορισμένα από τα ουσιαστικότερα θέματα που θα συζητηθούν στο Ευρωπαϊκό Συμβούλιο του Ελσίνκι. Πέραν τούτων, στο Ελσίνκι θα εξεταστούν θέματα που άπτονται τόσο της οικονομικής πολιτικής όσο και της απασχόλησης. Οι κατευθυντήριες γραμμές της απασχόλησης για το έτος 2000, οι οποίες θα υιοθετηθούν στο πλαίσιο της Συνόδου Κορυφής απαιτούν από τα κράτη μέλη να επενδύσουν σημαντικά στην πολιτική βελτίωσης της απασχόλησης. Εκτός από τα κύρια θέματα της απασχόλησης, στο Ελσίνκι θα εξεταστούν επίσης τα ζητήματα του συντονισμού της οικονομικής πολιτικής, της λειτουργίας της εσωτερικής αγοράς και της κοινωνίας της πληροφορίας. Βέβαια, το Κοινοβούλιο ενδέχεται να είναι ήδη ενήμερο γι' αυτά.
<P>
Η συγκεκριμένη συνοπτική θεώρηση - η οποία ωστόσο διήρκησε αρκετά - επικεντρώθηκε στα κυριότερα θέματα της Συνόδου Κορυφής. Θα ήθελα ακόμη να προβάλω ένα τελευταίο θέμα συνοπτικά. Κατά την πρώτη ημέρα της Συνόδου Κορυφής επιθυμούμε να εγκρίνουμε όλοι μαζί, εκ μέρους της Ευρωπαϊκής Ένωσης, τη διακήρυξη της χιλιετηρίδας. Στην εν λόγω συνοπτική και σαφή διακήρυξη θα πρέπει να μπορέσουμε να δικαιολογήσουμε γιατί χρειαζόμαστε την Ένωση, τι έχουμε επιτύχει μέχρι στιγμής, τι προκλήσεις ανοίγονται μπροστά μας και πώς θα ανταποκριθούμε στις συγκεκριμένες προκλήσεις. Αυτό το καθήκον λοιπόν δεν είναι διόλου εύκολο.
<P>
(Χειροκροτήματα)

<SPEAKER ID=48 NAME="Prodi">
Κυρία Πρόεδρε, αξιότιμοι συνάδελφοι, σε λίγες ημέρες οι αρχηγοί κρατών και κυβερνήσεων της Ευρωπαϊκής Ένωσης θα συνεδριάσουν στο Ελσίνκι για να αντιμετωπίσουν μια εξαιρετικά απαιτητική ημερήσια διάταξη. Επιθυμώ, πρώτα απ' όλα, να συγχαρώ τη φινλανδική Προεδρία για τον όγκο εργασίας που επιτέλεσε και για το λεπτομερή σχεδιασμό με τον οποίο προετοίμασε αυτό το Ευρωπαϊκό Συμβούλιο. Ευχαριστώ για αυτές τις προσπάθειες, και δεν έχω αμφιβολία ότι η Σύνοδος Κορυφής πρόκειται να αποτελέσει μια σίγουρη επιτυχία.
<P>
Ένα από τα κυριότερα σημεία στην ημερήσια διάταξη στο Ελσίνκι θα είναι φυσικά η διεύρυνση. Στο ανακεφαλαιωτικό έγγραφο, που δημοσιεύτηκε τον περασμένο μήνα, η Επιτροπή υποστήριξε με σθένος την ανάγκη να διατηρηθεί η δυναμική των μεταρρυθμίσεων στις υποψήφιες χώρες. Αυτές οι χώρες έχουν ήδη κάνει σημαντικές προσπάθειες για να πετύχουν, με τον καιρό, την ικανοποίηση των λεγόμενων κριτηρίων της Κοπεγχάγης. Καθήκον μας είναι τώρα να ανταμείψουμε τη μεγάλη τους επιμέλεια για να τις ωθήσουμε να πραγματοποιήσουν περαιτέρω προόδους και να μην υποχωρήσουν στην τάση να παραιτηθούν των προσπαθειών. Χωρίς μια αναγνώριση από την πλευρά μας, πράγματι, μερικές από αυτές τις χώρες θα μπορούσαν να αποθαρρυνθούν και να μας γυρίσουν την πλάτη: οι οικονομίες τους θα άρχιζαν να παρεκκλίνουν, η πρόοδος προς τη δημοκρατία και το σεβασμό των ανθρωπίνων δικαιωμάτων θα κινδύνευε να καθυστερήσει και θα χανόταν, ίσως και για πάντα, μια μεγάλη ιστορική ευκαιρία. Για το λόγο αυτό η διαδικασία ένταξης θα πρέπει να είναι γρήγορη αλλά συνετή και εγώ, από τη πλευρά μου, εύχομαι ότι η Σύνοδος του Ελσίνκι θα εγκρίνει τη στρατηγική για την ένταξη την οποία προτείναμε τον Οκτώβριο και θα αποφασίσει, με την προϋπόθεση ότι έχουν ικανοποιηθεί οι προβλεπόμενοι όροι, να ξεκινήσει τον επόμενο χρόνο ενταξιακές διαπραγματεύσεις με τη Βουλγαρία, την Λετονία, τη Λιθουανία, τη Μάλτα, τη Ρουμανία και τη Σλοβακία.
<P>
Αυτό που θα ήθελα να προκύψει από το Ελσίνκι, με λίγα λόγια, είναι μια εντελώς ελαστική διαδικασία ένταξης, με εναλλασσόμενη ταχύτητα, στην οποία οι διαπραγματεύσεις με καθεμιά από τις δώδεκα υποψήφιες χώρες θα συμβαδίζουν με τις αντίστοιχες πολιτικές και οικονομικές προόδους. Αυτό το σύστημα - που κάποιος παρομοίασε με λεμβοδρομία - επιτρέπει σε καθεμιά από τις χώρες να προχωρά με το δικό της ρυθμό, να αξιολογείται με βάση αυτό και να προσχωρήσει στην Ένωση όταν θα είναι τελικά σε θέση να αναλάβει όλες τις υποχρεώσεις που απορρέουν από την ένταξή της.
<P>
Εύχομαι ότι το Ευρωπαϊκό Συμβούλιο θα αναγνωρίσει επισήμως στην Τουρκία το καθεστώς της υποψήφιας χώρας. Σαφώς και δε μπορούν να ξεκινήσουν ενταξιακές διαπραγματεύσεις έως ότου η Τουρκία δε θα έχει ικανοποιήσει τα πολιτικά κριτήρια της Κοπεγχάγης, που δίνουν ρητώς έμφαση στα ανθρώπινα δικαιώματα, στο σεβασμό των μειονοτήτων, και στην πλήρη θρησκευτική ελευθερία. Και εγώ, ως προς αυτό, αναφέρομαι σε όσα ήδη είπε ο Φιλανδός Υπουργός Εξωτερικών σχετικά με το σοβαρό πρόβλημα της υπόθεσης Φcalan. Αναγνωρίζοντας το καθεστώς της υποψήφιας χώρας, ωστόσο, θα παρείχαμε στην Τουρκία ένα ισχυρό κίνητρο ώστε να συνεχίσει να κινείται προς τη σωστή κατεύθυνση.
<P>
Ένα άλλο σημαντικό σημείο στην ημερήσια διάταξη στο Ελσίνκι, προφανώς, θα είναι η Διακυβερνητική Διάσκεψη, που θα πρέπει να εγκρίνει τις αναγκαίες θεσμικές μεταρρυθμίσεις ώστε να προετοιμάσει την Ευρωπαϊκή Ένωση για τη διεύρυνση. Εύχομαι η Σύνοδος Κορυφής να αποφασίσει να ξεκινήσει το συντομότερο αυτήν τη Διάσκεψη, γιατί η διαδικασία διεύρυνσης θα ξεκινήσει σε τρία περίπου χρόνια και, από εκεί και πέρα, θα συνεχιστεί χωρίς διακοπή για πολύ καιρό. Στην πράξη αυτό σημαίνει ότι, εάν θέλουμε να είμαστε έτοιμοι εγκαίρως, οι αναγκαίες μεταρρυθμίσεις πρέπει να έχουν ήδη τεθεί σε εφαρμογή έως το τέλος του 2002. Κατά συνέπεια, καθώς οι προθεσμίες επικύρωσης διαρκούν πολύ, ο χρόνος μας πιέζει.
<P>
Ποιες είναι οι αναγκαίες θεσμικές μεταρρυθμίσεις; Οι βασικές γραμμές έχουν ήδη χαραχθεί μέσα στα συμπεράσματα της Συνόδου Κορυφής της Κολωνίας και οι συζητήσεις σχετικά με την εμβέλειά τους ξεκίνησαν με την έκθεση που παρήγγειλα στους κυρίους Dehaene, von Weiszδcker και Lord Simon. Το Κοινοβούλιο προσέφερε τη δική του συμβολή και το ίδιο έπραξε και η Επιτροπή με το έγγραφο που δημοσίευσε στις 10 Νοεμβρίου. Η Προεδρία θα αναφέρει τα συμπεράσματά της στο Ευρωπαϊκό Συμβούλιο. Πιστεύω ότι μπορώ να πω ότι υπάρχει μια αυξανόμενη συναίνεση μεταξύ μας σε σχέση με τις αναγκαίες μεταρρυθμίσεις. Πρώτα απ' όλα υπάρχουν τα ζητήματα που αναφέρθηκαν συγκεκριμένα στο Αμστερνταμ, ο αριθμός, δηλαδή, των επιτρόπων, η εκπροσώπηση των κρατών μελών μέσα στο Συμβούλιο και η επέκταση των ψηφοφοριών με ειδική πλειοψηφία. Αυτές οι τρεις πτυχές, πάντως, συνδέονται στενά μεταξύ τους.
<P>
Δεύτερον, υπάρχουν τα ζητήματα που προκύπτουν από τα παραπάνω, όπως για παράδειγμα το γεγονός ότι η διεύρυνση θα έχει αντίκτυπο στα άλλα θεσμικά όργανα και σε όλους τους άλλους ευρωπαϊκούς οργανισμούς, όπως το Δικαστήριο και, χωρίς αμφιβολία, και σε αυτήν τη Συνέλευση η οποία, καθώς θα φθάνουν σιγά σιγά τα νέα μέλη, θα πρέπει να προετοιμαστεί να υποδεχτεί έως τους 700 αντιπροσώπους, και όχι πάνω από 700. Θα πρέπει επίσης να επεκτείνουμε τη διαδικασία συναπόφασης στη νομοθεσία σχετικά με την οποία έχει ήδη επεκταθεί η ψηφοφορία με ειδική πλειοψηφία.
<P>
Υπάρχουν, τέλος, πτυχές για τις οποίες θα πρέπει να διεξαχθούν προπαρασκευαστικές εργασίες πέρα από τη Διακυβερνητική Διάσκεψη, οι οποίες όμως, προς το τέλος της ίδιας της Διάσκεψης, θα μπορούσαν να ενσωματωθούν στη Συνθήκη ή θα μπορούσαν να την επηρεάσουν κατά τη μια ή την άλλη έννοια. Αναφέρομαι, για παράδειγμα, σε ειδικές πτυχές, όπως, πρωτίστως, είναι οι συζητήσεις για θέματα ασφάλειας και άμυνας: το Ευρωπαϊκό Συμβούλιο θα εγκρίνει σημαντικές αποφάσεις σε θέματα ασφάλειας και άμυνας, καθώς και διαχείρισης των μη στρατιωτικών πτυχών των διεθνών κρίσεων. Η Επιτροπή έχει συνδεθεί στενά με τη διαδικασία πολιτικής επεξεργασίας, που θα επιτρέψει τη δημιουργία νέων λειτουργικών δομών, ικανών να προχωρήσουν προς την κατεύθυνση της ολοκλήρωσης, η οποία έχει ήδη συζητηθεί στην Κολωνία.
<P>
Χαιρετίζω θετικά αυτές τις σημαντικές εξελίξεις και υπόσχομαι να αγωνιστώ, στη Σύνοδο του Ελσίνκι, για να επιτύχουμε αυτό το αποτέλεσμα, καθώς και για να εξασφαλίσουμε ότι αυτές οι θετικές εξελίξεις θα είναι συνεπείς με το θεσμικό σχεδιασμό της Ένωσης. Η Επιτροπή προτίθεται να δεσμευθεί εις βάθος, ώστε να οδηγήσει στην πρακτική εφαρμογή των αποφάσεων που θα ληφθούν από τους αρχηγούς κρατών και κυβερνήσεων, και ιδιαίτερα όσον αφορά τις διαδικασίες για την υλοποίηση της βοήθειας στην περίπτωση διεθνών κρίσεων. Αναφέρομαι τόσο στη χρηματοδοτική δέσμευση, για την οποία θα πρέπει να υπάρξει εγγύηση, όσο και στην ανάγκη αποστολής ειδικών που θα μπορούν να δράσουν επί τόπου για τα έργα επείγουσας ανάγκης. Αυτό θα χρειαστεί μια μεγάλη προσπάθεια από την πλευρά των υπηρεσιών μας σε επίπεδο οργάνωσης και διαχείρισης, και αυτά είναι προβλήματα που σίγουρα δε μπορούμε να αγνοήσουμε. Σε γενικότερο επίπεδο επιθυμώ να θυμίσω ότι η πολιτική ασφάλειας και άμυνας απαιτεί τη δημιουργία μιας στρατιωτικής βιομηχανίας σε ευρωπαϊκό επίπεδο, που θα είναι αποτελεσματικά ανταγωνιστική σε τεχνολογικό και χρηματοδοτικό επίπεδο. Η Επιτροπή προτίθεται να ενισχύσει αυτή τη διαδικασία χρησιμοποιώντας όλα τα μέσα που διαθέτει σε θέματα εσωτερικού εμπορίου, εμπορικής πολιτικής και πολιτικής ανταγωνισμού, και εγώ βλέπω θετικά τις αλλαγές που ήδη πραγματοποιούνται σήμερα.
<P>
Οι εργασίες που ξεκίνησαν στο Tampere για τη σύνταξη ενός Χάρτη Θεμελιωδών Δικαιωμάτων και η ενδεχόμενη αναδιάρθρωση της Συνθήκης για να διαχωριστούν οι θεμελιώδεις και ουσιώδεις πράξεις από τις διατάξεις εφαρμογής: με τον τρόπο αυτό θα μπορούσαν να καταστούν πιο ευανάγνωστες οι ουσιώδεις πράξεις και πιο ευέλικτη η διαδικασία για την τροποποίηση εκείνων που είναι λιγότερο ουσιώδεις. Δεν επιθυμώ βέβαια να υποτιμήσω τις τεχνικές και πολιτικές δυσκολίες αυτών των ενεργειών: πρώτον, η Επιτροπή θα ζητήσει από εμβριθείς εμπειρογνώμονες να διεξάγουν μια λεπτομερή μελέτη σκοπιμότητας αυτού του σχεδίου. Σχετικά με αυτό προτίθεμαι να επιφορτίσω το Πανεπιστημιακό Ίδρυμα της Φλωρεντίας - που διαθέτει ειδικούς στα θέματα αυτά σε ευρωπαϊκό επίπεδο - να αναλύσει αυτό το πρόβλημα. Όταν θα έχει ολοκληρωθεί αυτή η μελέτη, θα πρέπει να εξετάσουμε λεπτομερώς πώς θα προχωρήσουμε όσον αφορά αυτήν την ιδέα.
<P>
Κυρία Πρόεδρε, κύριοι βουλευτές, για να μπορέσουν να λειτουργήσουν αποτελεσματικά τα θεσμικά μας όργανα σε μια διευρυμένη Ευρωπαϊκή Ένωση θα χρειαστεί να λύσουμε όλα αυτά τα προβλήματα, αλλά βασικό θα είναι κυρίως να περιορίσουμε τον αριθμό των αποφάσεων για τις οποίες θα απαιτείται και πάλι η ομοφωνία. Το να διατηρήσουμε την ομοφωνία σημαίνει να καταδικαστούμε στην πιο ολοκληρωτική παράλυση και να περιορίσουμε οποιοδήποτε ζήτημα στον κατώτερο κοινό παρονομαστή, μια πολυτέλεια που δε μπορούμε να επιτρέψουμε στους εαυτούς μας στο σημερινό κόσμο στον οποίο απαιτούνται άμεσες επεμβάσεις σε τομείς ζωτικής σημασίας για το μέλλον της Ευρωπαϊκής Ένωσης.
<P>
Θα αναφέρω και ένα τελευταίο παράδειγμα. Στο Seattle αρχίζουν οι εμπορικές διαπραγματεύσεις και η Ευρωπαϊκή Ένωση πρέπει να κάνει αισθητή την παρουσία της σε αυτές τις διαπραγματεύσεις. Στα χνάρια του Tampere οι αρχηγοί κρατών και κυβερνήσεων συμπεριέλαβαν μεταξύ των πρωταρχικών τομέων τη δικαιοσύνη και τις εσωτερικές υποθέσεις. Το ευρωπαϊκό φορολογικό πακέτο αντιμετωπίζει αυτή τη στιγμή σοβαρές δυσκολίες, ωστόσο, αυτό το πακέτο αποτελεί όχι μόνο μια σημαντική πρωτοβουλία για τον αγώνα κατά του βλαβερού ανταγωνισμού στο φορολογικό τομέα, αλλά και ένα ουσιώδες στοιχείο για τη στρατηγική μας σχετικά με την απασχόληση. Εάν συνεχίσουμε να επιβαρύνουμε τους φόρους που επιβάλλονται στην εργασία, όπως κάναμε έως τώρα, η πολιτική μας στον τομέα της απασχόλησης θα είναι σίγουρα αντιφατική. Σε αυτά τα τρία μέτωπα η Ευρώπη συναντά εμπόδια λόγω της απαίτησης για ομοφωνία: μοιάζει με ένα στρατιώτη που προσπαθεί να βαδίσει έχοντας μια σιδερένια μπάλα στο πόδι. Εύχομαι ότι το Ελσίνκι, ξεκινώντας τη διαδικασία μεταρρύθμισης, θα υποδείξει σαφώς ότι έχουμε τη φιλοδοξία και την πολιτική βούληση να απελευθερωθούμε από αυτήν την τροχοπέδη και να αντιμετωπίσουμε τα άλλα κρίσιμα ζητήματα που πρέπει να επιλυθούν.
<P>
Το Ευρωπαϊκό Κοινοβούλιο, φυσικά, θα συμμετάσχει ενεργά στη διεξαγωγή της Διακυβερνητικής Διάσκεψης. Η Ευρωπαϊκή Ένωση υπάρχει για τους πολίτες της τους οποίους εσείς αντιπροσωπεύετε. Οι μεταρρυθμίσεις που σχεδιάζουμε πρέπει να αποβλέπουν στα συμφέροντα των πολιτών. Εύχομαι λοιπόν ότι αυτή η Συνέλευση θα επιτελέσει έναν καθοριστικό ρόλο στη διαδικασία μεταρρύθμισης και στην οικοδόμηση της διευρυμένης Ευρώπης του αύριο.
<P>
(Χειροκροτήματα)

<SPEAKER ID=49 NAME="Poettering">
Κυρία Πρόεδρε, κυρία Πρόεδρε του Συμβουλίου, κύριε Πρόεδρε της Επιτροπής, αγαπητοί συνάδελφοι, η σύνοδος κορυφής που θα γίνει στις 10 και 11 Δεκεμβρίου στο Ελσίνκι έχει μεγάλη σημασία γενικά για την ήπειρό μας στον 21ο αιώνα και ειδικότερα για την Ευρωπαϊκή Ένωση. Κυρία Πρόεδρε, επικροτούμε σαφέστατα ότι θα αποφασισθεί η έναρξη διαπραγματεύσεων και με τη Λετονία, τη Λιθουανία, τη Σλοβακία, τη Βουλγαρία, τη Ρουμανία και τη Μάλτα. Επίσης, ελπίζω ότι ειδικά εάν διεξαγάγουμε διαπραγματεύσεις και με τα τρία κράτη της Βαλτικής, θα καταστεί σαφές ότι τα κράτη αυτά θα χαίρουν ασφαλείας μέσα στην Ευρωπαϊκή Ένωση.
<P>
Τις τελευταίες μέρες συζήτησα με εκπροσώπους των τριών αυτών χωρών. Ανησυχούν πολύ εξ αιτίας της συμπεριφοράς της Ρωσίας απέναντι στην Τσετσενία. Γι' αυτό, θα αποτελέσει ένα σωστό μήνυμα να μην συνεχιστούν τώρα μόνο οι διαπραγματεύσεις που έχουν αρχίσει με την Εσθονία, παρά να αρχίσουν διαπραγματεύσεις και με τη Λετονία και τη Λιθουανία, ώστε τα τρία κράτη της Βαλτικής να γνωρίζουν ότι ανήκουν στην Κοινότητά μας και ότι σύντομα θα είναι μέλη της Ευρωπαϊκής Ένωσης και έτσι θα είναι ασφαλή.
<P>
(Χειροκροτήματα) Εμείς ως Ομάδα του ΕΛΚ/ΕΔ δεν κρύβουμε ότι δεν παίρνουμε αψήφιστα το ζήτημα της Τουρκίας. Πάντα υπήρξαμε - και εξακολουθούμε να είμαστε - φίλοι της Τουρκίας. Εμείς ήμασταν η Ομάδα του Ευρωπαϊκού Κοινοβουλίου που τάχθηκε με έμφαση και πριν από όλους τους άλλους υπέρ της τελωνειακής ένωσης. Ωστόσο, υπάρχει στην Ομάδα μας και μία μεγάλη μειοψηφία που δεν συμμερίζεται την άποψη της πλειοψηφίας. Η τελευταία είναι: Αν η Τουρκία γίνει μέλος της Ευρωπαϊκής Ένωσης - και αυτό πρέπει να το γνωρίζουμε καλά - τότε αυτή η Ευρωπαϊκή Ένωση θα αποκτήσει μια διαφορετική πολιτική, οικονομική και πολιτιστική ποιότητα. Κυρία Πρόεδρε του Συμβουλίου, ξέρω ότι ειδικά εσείς στο παρελθόν είχατε δραστηριοποιηθεί εξαιρετικά ως προς την εξέταση και τη συζήτηση του Κουρδικού προβλήματος. Γνωρίζετε πολύ καλά για ποιό πράγμα μιλάω.
<P>
Παρακαλώ τις άλλες Ομάδες, αν εμείς ως ΕΛΚ υποστηρίξουμε αυτό το συμβιβαστικό κείμενο, να αποδεχθούν το αίτημα να αρχίσουμε επιτέλους μία συζήτηση για τη γεωγραφική επέκταση της Ευρωπαϊκής Ένωσης. Επίσης, περιμένουμε από το Συμβούλιο Υπουργών να δηλώσει επιτέλους ποιά μορφή νομίζει ότι θα έπρεπε να λάβει η γεωγραφική επέκταση της Ευρωπαϊκής Ένωσης. Αυτό θα πρέπει να το συζητήσουμε τις επόμενες εβδομάδες και τους επόμενους μήνες.
<P>
Ύστερα, σχετικά με τη διακυβερνητική διάσκεψη, κυρία Πρόεδρε του Συμβουλίου, σας έχω απόλυτη εμπιστοσύνη ότι θα επιτύχετε να καταστήσετε σαφές στο Ελσίνκι πως δεν περιοριζόμαστε στους τρεις τομείς που έμειναν ανοιχτοί στο Αμστερνταμ. Φυσικά, το σημαντικότερο είναι η επέκταση της λήψης απόφασης με ειδική πλειοψηφία. Όμως, είναι επίσης πολύ σημαντικό να αποκτήσει το Ευρωπαϊκό Κοινοβούλιο το δικαίωμα της συναπόφασης σε όλα τα ζητήματα, για τα οποία λαμβάνονται πλειοψηφικές αποφάσεις στο Συμβούλιο Υπουργών. Αν θέλουμε να έχουμε εκπροσώπηση ως Ευρωπαϊκή Ένωση στο επίπεδο της παγκόσμιας οικονομίας που τείνει προς την παγκοσμιοποίηση καθώς και στην αυξανόμενη πολιτική αλληλοδιαπλοκή που υπάρχει στον κόσμο, πρέπει να δώσουμε επιτέλους σε αυτήν την Ευρωπαϊκή Ένωση και τη νομική επάρκεια, προκειμένου οι εκπρόσωποί της να μπορούν να ενεργούν πραγματικά εξ ονόματός της.
<P>
Σήμερα, η Ευρωπαϊκή Ένωση είναι ένα μηδενικό. Δεν μπορεί καν να αγοράσει ένα σπίτι. Αυτή είναι η πραγματικότητα και πρέπει, συνεπώς, να κινηθούμε για να λύσουμε αυτά τα προβλήματα. Υπάρχουν πολλά άλλα ζητήματα. Λέω με μεγάλη ανησυχία - και σας παρακαλώ να το πάρετε πολύ σοβαρά στο Συμβούλιο Υπουργών, αλλά και στην Επιτροπή - ότι μία διεύρυνση της Ευρωπαϊκής Ένωσης είναι δυνατή μόνο υπό συγκεκριμένους όρους. Είμαι ένθερμός οπαδός της διεύρυνσης, διότι οι χώρες της Κεντρικής Ευρώπης, αφού αποτίναξαν τον κομμουνισμό, έχουν δικαίωμα να ενταχθούν στην κοινότητα αξιών μας. Όμως με την ίδια αποφασιστικότητα λέω ότι αν υπάρχει κίνδυνος να οδηγήσει η διεύρυνση στη διάλυση ή στην αποδυνάμωση της Ευρωπαϊκής Ένωσης, έτσι ώστε στο τέλος να είμαστε μόνο μία οικονομική και δημοσιονομική οργάνωση και όχι μία πολιτική ένωση, αν αυτός είναι ο κίνδυνος που κρύβει η διεύρυνση, τότε θα πρέπει να πούμε "όχι" στη διεύρυνση! Αυτό σημαίνει δηλαδή ότι χρειαζόμαστε μεταρρυθμίσεις πριν από τη διεύρυνση. Δεν μπορώ παρά να καλέσω το Συμβούλιο να καταβάλει προσπάθειες ώστε να υπάρξει ευρεία εντολή για τη διακυβερνητική διάσκεψη και να συμμετάσχει σ' αυτήν ισότιμα το Ευρωπαϊκό Κοινοβούλιο με τους δύο εκπροσώπους του!
<P>
Συζητάμε για την αμυντική πολιτική, ένα θέμα για το οποίο αγωνιζόμαστε εδώ και δεκαετίες εδώ στο Σώμα. Πρέπει να υπάρχει μία ευρωπαϊκή άμυνα. Όταν όμως γίνεται λόγος για ευρωπαϊκή άμυνα, πρέπει επίσης να ληφθούν πρακτικά μέτρα. Για παράδειγμα, παρακολουθώ με μεγάλη ανησυχία το γεγονός ότι στη χώρα, από την οποία έρχομαι, μειώνεται ο προϋπολογισμός για τις αμυντικές δαπάνες, πράγμα που σημαίνει ότι οι στόχοι που προβάλλονται λεκτικά δεν μπορούν σε καμία περίπτωση να επιτευχθούν, και αυτό θα ήταν βασικά ό,τι χειρότερο! Δεν έχει νόημα να συζητάμε για μια ευρωπαϊκή άμυνα και να το καταγράφουμε αυτό και στις Συνθήκες, ενώ δεν υλοποιούμε την ουσία. Γι' αυτό, είναι σημαντικό να υλοποιήσουμε την ουσία, να δημιουργήσουμε ένα δυναμικό και επίσης να μην προκαλέσουμε αντίθεση με τους Αμερικανούς εταίρους μας και τους φίλους μας στις ΗΠΑ. Δεν θέλουμε να υπάρχει αντίθεση με την Αμερική, θέλουμε ισοτιμία, θέλουμε να ενεργούμε ως εταίροι! Αν ακολουθήσουμε αυτόν τον δρόμο, αυτό θα είναι επίσης καλό για τη δυτική συμμαχία στο σύνολό της.
<P>
(Χειροκροτήματα)

<SPEAKER ID=50 NAME="Barσn Crespo">
Κύριε Πρόεδρε, κυρία Προεδρεύουσα του Συμβουλίου, κύριε Πρόεδρε της Επιτροπής, κυρίες και κύριοι συνάδελφοι, ελπίζω η Προεδρεύουσα του Συμβουλίου να έχει το χρόνο να διαβάσει, πριν από τη Διάσκεψη Κορυφής, το ψήφισμά μας αναφορικά με αυτήν, καθώς και την έκθεση που εγκρίνουμε για τη Διακυβερνητική Διάσκεψη του Νοεμβρίου, διότι μου φάνηκε ότι λείπει κάπως ο προβληματισμός σχετικά με μερικά από τα επιχειρήματα που για μας έχουν απολύτως θεμελιώδη σημασία.
<P>
Είναι γεγονός ότι την τρέχουσα στιγμή αντιμετωπίζουμε μια ιστορική πρόκληση: να κάνουμε να προχωρήσει και να εδραιωθεί η Ευρωπαϊκή Ένωση και να τη μεταρρυθμίσουμε προκειμένου να αντεπεξέλθει στη διεύρυνση. Ο σύντροφός μου ο κ. Hδnsch θα αναφερθεί πιο συγκεκριμένα στη διεύρυνση. Εγώ θα προβώ μόνο σε ένα σχόλιο για αυτή την "υπερδιεύρυνση" που θέτει η σχέση μας με την Τουρκία. Και εδώ μπορώ να πω ότι η Σοσιαλιστική Ομάδα έχει ομόφωνη θέση. Εμείς πιστεύουμε ότι είναι το πλέον κατάλληλο να λάβουμε θετική στάση σε σχέση με την Τουρκία. Τώρα λοιπόν, πιστεύουμε πρώτον ότι η Τουρκία πρέπει να κάνει βήματα προς τα εμπρός. Δεν μπορεί να είναι σε στάση αναμονής, και είναι σημαντικό να το πράξει σε σχέση με την υπόθεση Φcalan. Και κατά δεύτερον, πρέπει να χαράξουμε μία πορεία που θα μας επιτρέπει να προχωρήσουμε.
<P>
Επανερχόμενος όμως στη θέση του Κοινοβουλίου - που πιστεύω ότι είναι μια ισορροπημένη θέση - σε σχέση με τη Διακυβερνητική Διάσκεψη, εγώ θα έλεγα στο Συμβούλιο να μη θέσει χαμηλά τον πήχη σε αυτό το θέμα. Η διεύρυνση αποτελεί μια μεγάλη πολιτική φιλοδοξία, πρέπει να μπορούμε να ανταποκριθούμε σε αυτή και δεν μπορούμε να λέμε απλώς ότι πρέπει να προβούμε σε μερικές μεταρρυθμίσεις σε κάποια από τα εκκρεμή θέματα, ή ότι αυτό είναι ζήτημα που πρέπει να επιλύσουμε αναλογιζόμενοι μόνο το κόστος. Εγώ πιστεύω ότι πρέπει να είμαστε ικανοί να δώσουμε σημαντική πολιτική ώθηση σε αυτή την διαδικασία.
<P>
Και θα προσέδιδα επίσης τεράστια διάσταση σε κάτι στο οποίο έγινε ελάχιστη αναφορά: πραγματοποιούμε μια παράλληλη άσκηση συνταγματοποίησης των Συνθηκών, με την επεξεργασία μιας Χάρτας των Θεμελιωδών Δικαιωμάτων, κατά το στάδιο έναρξης της Διακυβερνητικής Διάσκεψης.
<P>
Πιστεύω ότι έχουμε την υποχρέωση απέναντι στους συμπολίτες μας - και απευθύνομαι στην Προεδρεύουσα του Συμβουλίου, που είναι από μια βόρεια χώρα, η οποία ανελλιπώς χαίρεται να επιδεικνύει διαφάνεια - να επιτύχουμε μια διαφανή διαδικασία στην οποία καταρχάς το Κοινοβούλιο να αντιπροσωπεύεται ανάλογα και θα ήθελα να διαψεύσει η Πρόεδρος εκείνες τις φωνές που λένε ότι η Προεδρία αντιτίθεται σε πλήρη εκπροσώπηση του Κοινοβουλίου στη Διακυβερνητική Διάσκεψη με δύο αντιπροσώπους. Κατά δεύτερον, πρέπει να εξηγήσουμε στις πολιτικές μας δυνάμεις, στα εθνικά μας κοινοβούλια, γιατί πραγματοποιούμε τη Διακυβερνητική Διάσκεψη, γιατί θέλουμε μια Χάρτα βασικών δικαιωμάτων, γιατί θέλουμε τη διεύρυνση και γιατί έχουμε την ευθύνη να κάνουμε να λειτουργήσει η Επιτροπή ως τέτοια.
<P>
Για την άμυνα θα επεσήμανα μόνο κάτι που παρατήρησα με πολύ ικανοποίηση: πώς, έχοντας μια παράδοση ουδετερότητας, η Προεδρία μετατράπηκε σε ειδικό σε θέματα ασφαλείας και άμυνας. Πιστεύω ότι πρέπει να χαιρετίσουμε το γεγονός.
<P>
Τέλος, επιτρέψτε μου να κάνω μια αναφορά σε ένα θέμα που για μας έχει πρωταρχική σημασία: την ανάπτυξη, τη σταθερότητα και την απασχόληση, θέμα στο οποίο η γραμμή που εγκαινιάσθηκε στο Λουξεμβούργο, που ακολουθήθηκε στο Κάρντιφ, την Κολωνία και το Ελσίνκι, πρέπει να πάρει συγκεκριμένη μορφή στην επόμενη Διάσκεψη Κορυφής ενόψει της Πορτογαλικής Προεδρίας, διότι αντιλαμβανόμαστε ότι για να έχουμε ένα ευοίωνο μέλλον στην Ένωση, πρέπει να έχουμε την ικανότητα να είμαστε πιο ανταγωνιστικοί και να δημιουργήσουμε περισσότερη οικονομική ανάπτυξη, δίνοντας όμως την έμφαση στην απασχόληση και στην κοινωνική συνοχή, που είναι και πρέπει να είναι πρώτη μας προτεραιότητα. Αυτές είναι οι προκλήσεις στις οποίες, κατά την αντίληψη της Ομάδας μου, πρέπει να απαντήσει η Διάσκεψη Κορυφής του Ελσίνκι κατά τρόπο θετικό.

<SPEAKER ID=51 NAME="Duff">
Κύριε Πρόεδρε, η Προεδρεύουσα του Συμβουλίου δηλώνει ότι εκτιμά πάντοτε τα ταξίδια που κάνει στο Κοινοβούλιο, έτσι είναι μάλλον ασυνήθιστο το γεγονός ότι παρέλειψε κατά την ομιλία της να απαντήσει σε όλες τις προτάσεις του Κοινοβουλίου για τη Διακυβερνητική Διάσκεψη. Αυτό μάλλον ενισχύει τις αναφορές του τύπου, οι οποίες δημιουργούν λόγους ανησυχίας για το γεγονός ότι το Ευρωπαϊκό Συμβούλιο έχει επιλέξει μία περιορισμένη ημερήσια διάταξη για τη Διακυβερνητική Διάσκεψη και έναν απλώς εθελοντικό χάρτη.
<P>
Εάν αυτό συμβαίνει, τότε εξηγούνται πολλά για τον τρόπο με τον οποίο η Ένωση αντιμετωπίζει την πρόκληση της διεύρυνσης. Μία Διακυβερνητική Διάσκεψη, η οποία θα παρέλειπε να τροποποιήσει τη μέθοδο μελλοντικής αναθεώρησης των συνθηκών και να αμβλύνει τους τομείς των διαφόρων πολιτικών, θα ήταν μία Διακυβερνητική Διάσκεψη η οποία θα απειλούσε να παραλύσει την Ένωση κατά την προσπάθεια εκσυγχρονισμού της έπειτα από την προσχώρηση των νέων κρατών μελών. Μία Διακυβερνητική Διάσκεψη η οποία θα παρέλειπε να παραχωρήσει στον πολίτη βελτιωμένη πρόσβαση στο Ευρωπαϊκό Δικαστήριο σημαίνει ότι, ο χάρτης θα αποτελεί περισσότερο μία άσκηση δημοσίων σχέσεων παρά έναν ισχυρό επαναπροσδιορισμό της ευρωπαϊκής ιθαγένειας. Και μία Ένωση που φοβάται να ενισχύσει τον φιλελεύθερο και κοινοβουλευτικό χαρακτήρα της θα είναι μία Ένωση απωθητική για τα νέα κράτη μέλη και ένας αναξιόπιστος παίκτης στην παγκόσμια σκηνή. Οι στάσεις της Ευρώπης δεν πρέπει να αποτελούν ζήτημα γεωγραφίας, αλλά φιλελεύθερων αξιών και δημοκρατικών πρακτικών, σαφώς καθορισμένων και πλήρως αποσαφηνισμένων, ώστε οι υποψήφιες χώρες να γνωρίζουν που θα τους οδηγήσει το ευρωπαϊκό ταξίδι.

<SPEAKER ID=52 LANGUAGE="FI" NAME="Hautala">
Αξιότιμε κύριε Πρόεδρε, αξιότιμη κυρία Προεδρεύουσα του Συμβουλίου, από τη Σύνοδο Κορυφής του Ελσίνκι αναμένουμε, εκτός των όσων έχουν αναφερθεί εδώ, να συντελεστεί επίσης πρόοδος -μάλιστα κάποιος έχει ήδη κάνει λόγο γι' αυτό - στον τομέα της προστασίας του περιβάλλοντος και να καταστεί επιτέλους η προστασία του περιβάλλοντος τμήμα όλων των δράσεων της Ένωσης. Τώρα πρέπει να γίνει ένα σταθερό βήμα μπροστά σε ό,τι αφορά το συγκεκριμένο θέμα, διότι εμείς ξέρουμε πόσο δύσκολο είναι να σταματήσουμε αυτές τις αρνητικές για το περιβάλλον εξελίξεις. Αναμένουμε από εσάς να επιδείξετε αποφασιστικότητα και να επιτύχετε συγκεκριμένα αποτελέσματα στον τομέα των μεταφορών, της βιομηχανίας και της γεωργίας.
<P>
Όσον αφορά γενικότερα την οικονομία, η μάχη που διεξάγεται αυτή τη στιγμή για την εναρμόνιση των έμμεσων φόρων αποτελεί βεβαίως τυπικό παράδειγμα του γεγονότος ότι ούτε στο μέλλον θα υπάρξει πρόοδος στον συγκεκριμένο τομέα, εάν εμμείνουμε στην προϋπόθεση λήψης αποφάσεων με ομοφωνία. Παρακολούθησα τη μάχη ανάμεσα στην Προεδρία του Συμβουλίου και τους τραπεζίτες του London City και πιστεύω ότι δεν θα μπει τέρμα στη συγκεκριμένη διαμάχη προτού καταστεί εφικτή η λήψη απόφασης για θέματα φορολογίας με ειδική πλειοψηφία. Συνεπώς, το συγκεκριμένο αποτελεί σημαντικό θέμα για την προσεχή Διακυβερνητική Διάσκεψη. Σε διαφορετική περίπτωση θα δώσουμε στην αγορά την ευχέρεια της απόφασης για τους φόρους, γεγονός το οποίο βεβαίως δεν επιθυμούμε.
<P>
Εντούτοις, το θέμα το οποίο μετά τη Σύνοδο Κορυφής του Ελσίνκι θα επηρεάσει σαφέστατα τη ζωή μας αφορά τις συγκεκριμένες αποφάσεις για την κοινή ασφάλεια. Θα ήθελα να ευχαριστήσω ιδιαιτέρως την ασκούσα την Προεδρία του Συμβουλίου, δεδομένου ότι παρουσιάσατε με πραγματικά έξοχο τρόπο τη συμπληρωματική σχέση ανάμεσα στην πολιτική και στρατιωτική διαχείριση των κρίσεων, αλλά και το γεγονός ότι ανήκουν στην ίδια αρμόδια αρχή όσον αφορά τη λήψη αποφάσεων και την άσκηση ελέγχου. Η Ευρωπαϊκή Ένωση όντως διαθέτει το πλεονέκτημα στο οποίο αναφερθήκατε, για παράδειγμα σε σχέση με το ΝΑΤΟ. Η Ευρωπαϊκή Ένωση αποτελεί κατ' ουσίαν πολιτικό οργανισμό και, εφόσον αυτή τη στιγμή αναπτύσσει μια πτυχή στρατιωτικής διαχείρισης των κρίσεων, τότε μπορούμε να αναμένουμε ότι θα λάβει επίσης υπόψη της το ρητό πως είναι πάντοτε καλύτερα να προλαμβάνουμε τις κρίσεις παρά να τις καταστέλλουμε με τα όπλα. Σε αυτά μπορούμε να καταφύγουμε σε περίπτωση που τίποτε άλλο δεν αποδίδει. Αναφέρατε ότι για την πολιτική διαχείριση των κρίσεων απαιτούνται μεταξύ άλλων αστυνομικοί.
<P>
Θα ήθελα να προσθέσω ότι και άλλες ομάδες απλών επαγγελματιών, όπως για παράδειγμα ψυχολόγοι και κοινωνικοί λειτουργοί, αν όχι υδραυλικοί και οικοδόμοι, μπορούν να φανούν χρήσιμοι σε περίπτωση πολιτικής διαχείρισης των κρίσεων. Η Ομάδα μας ικανοποιήθηκε ιδιαιτέρως ακούγοντας πρόσφατα ότι, ο Ύπατος Αντιπρόσωπος για την εξωτερική πολιτική κ. Xavier Solana άρχισε να εξετάζει την πρωτοβουλία του Κοινοβουλίου, σχετικά με τη δημιουργία στρατευμάτων για την πολιτική διαχείριση των κρίσεων.
<P>
Αξιότιμη κυρία ασκούσα την Προεδρία του Συμβουλίου, αναφερθήκατε στη διακήρυξη της χιλιετηρίδας, πράγμα που σημαίνει ότι έχει μεταδοθεί πλέον και στο Συμβούλιο η επικρατούσα τάση για τη νέα χιλιετία. Υπεραμυνθήκατε επίσης της διαφάνειας, όμως η διακήρυξη συνιστά ένα από τα καλύτερα φυλασσόμενα κρατικά μυστικά. Ίσως λοιπόν θα μπορούσατε να μας δώσετε κάποια ένδειξη για τα ίχνη που θα αφήσουμε κατά τον εορτασμό της αλλαγής της χιλιετίας.

<SPEAKER ID=53 NAME="Παπαγιαννάκης">
Κύριε Πρόεδρε, ακούσαμε πολλά για την νέα στρατηγική της διεύρυνσης, που και παλιότερα μας είχε προτείνει ο κ. Prodi. Έχει ελκυστικές πλευρές και σωστές, έχει και απειλές. Και ο κ. Prodi δεν ήταν καθόλου πειστικός ως προς το εξής ερώτημα: Νέα στρατηγική για τη διεύρυνση εις βάρος της πολιτικής ενοποίησης; Εμείς έχουμε πολλές ανησυχίες για αυτό. Και για το ότι πηγαίνει κάπως το πράγμα προς μια Ευρώπη των δύο ταχυτήτων ­οι δεκαπέντε και οι άλλοι­ και, βεβαίως, από την άλλη μεριά, ότι πολλές πλευρές της ενοποίησης αφήνονται στην μπάντα.
<P>
Έρχομαι στο δεύτερο θέμα το οποίο μας κάνει και ανησυχούμε για το λόγο αυτό. Η Διακυβερνητική Διάσκεψη: Ασάφεια και πείσμα, στενή ατζέντα, μόνο διαδικαστικά θέματα. Πού είναι τα πολιτικά ζητήματα, όπως π.χ. αυτό που θα λέγαμε η οικονομική διακυβέρνηση της ΟΝΕ, δηλαδή η παρέμβαση της πολιτικής, κ. Πρόεδρε; Η κοινή πολιτική για την ανεργία ή για την απασχόληση από την άλλη μεριά; Δεν είναι θέματα που αφορούν και την ενοποίηση και τους πολίτες, από τους οποίους λέμε ότι απομακρύνεται η Ένωση;
<P>
Τρίτο θέμα, η Τουρκία. Έχει γνώση το Συμβούλιο και η Επιτροπή για το τί ακριβώς θέλει η Τουρκία; Εμάς μας πείθουν πολλές δηλώσεις ότι κάποιοι στην Τουρκία θέλουν απλώς μια συμβολική αναγνώριση. Για εσωτερικούς λόγους. Υποβαθμίζουν σοβαρά το θέμα της ευρωπαϊκής τους πορείας. Δεν είναι καλό ούτε για την Ευρώπη, ούτε για την Τουρκία. Εάν θέλουμε να είμαστε σαφείς, κ. Πρόεδρε, και να μην παίζουμε με τα λόγια και να μην κοροϊδεύουμε και την Τουρκία, χρειαζόμαστε ένα καθαρό σήμα που θα λέει: Όχι βεβαίως διακρίσεις εις βάρος της Τουρκίας, είναι προφανές, αλλά σαφήνεια ως προς το ουσιαστικό περιεχόμενο της πορείας της μέσα στην Ευρώπη. Από τώρα και εις το μέλλον. Βεβαίως ουσιαστική και επαληθεύσιμη από την πλευρά της Τουρκίας πολιτική ότι προχωρά στο δρόμο αυτό. Στο δρόμο του κράτους δικαίου βεβαίως, στο δρόμο της καλής γειτονίας και της ειρηνικής συνύπαρξης, στον δρόμο της εγκατάλειψης των στρατιωτικών μεθόδων παντού, ιδιαίτερα δε στην Κύπρο, αλλά βεβαίως και στο κουρδικό ζήτημα.

<SPEAKER ID=54 NAME="Collins">
Κύριε Πρόεδρε, όλα τα μέλη της Ευρωπαϊκής Ένωσης μπορούν να ανακουφισθούν από το γεγονός ότι, αφενός, η οικονομία της Ευρωπαϊκής Ένωσης έχει θετική πορεία και, αφετέρου, διαθέτουμε σταθερές δημοκρατικές δομές, οι οποίες λειτουργούν σε όλους τους αντίστοιχους τομείς δικαιοδοσίας μας.
<P>
Τούτο δεν συμβαίνει σε όλες τις χώρες της Ευρώπης την παρούσα χρονική στιγμή και για τον λόγο αυτό επιδοκιμάζω τις προσπάθειες της φινλανδικής κυβέρνησης να επιδιώξει την υιοθέτηση στρατηγικής για τα Δυτικά Βαλκάνια κατά την επικείμενη Σύνοδο Κορυφής του Ελσίνκι. Η μόνιμη σταθεροποίηση στην περιοχή είναι προς το συμφέρον της Ευρωπαϊκής Ένωσης συνολικά. Η Ευρωπαϊκή Ένωση και τα κράτη μέλη αποτελούν από κοινού τους πιο σημαντικούς χορηγούς στην περιοχή και, εκτός της ανθρωπιστικής βοήθειας, η περιοχή έχει λάβει φέτος κοινοτική βοήθεια ύψους 2.100 εκατομμυρίων ευρώ. Υποστηρίζουμε τη δημοκρατική αλλαγή στη Γιουγκοσλαβία και η Ευρωπαϊκή Ένωση ορθώς ξεκίνησε την εφαρμογή πειραματικών προγραμμάτων βάσει της πρωτοβουλίας "ενέργεια για τη δημοκρατία" .
<P>
Η διεύρυνση της ΕΕ θα αποτελέσει ένα άλλο κεντρικό θέμα στη Σύνοδο Κορυφής του Ελσίνκι. Κατά τη διάρκεια της Φινλανδικής Προεδρίας ξεκίνησαν οι ενταξιακές διαπραγματεύσεις αναφορικά με επτά ακόμη κεφάλαια συνομιλιών. Πρόκειται για την ΟΝΕ, την κοινωνική πολιτική και την απασχόληση, την ελεύθερη κυκλοφορία των κεφαλαίων, την ελεύθερη κυκλοφορία των υπηρεσιών, τη φορολογία, την ενέργεια, τις μεταφορές, όλα δηλαδή είναι θέματα που συνιστούν πολύ απαιτητικούς κοινωνικούς και οικονομικούς τομείς. Με ιδιαίτερη ευχαρίστηση διαπίστωσα ότι έχουν ξεκινήσει τώρα διαπραγματεύσεις για το κεφάλαιο που αφορά την ενέργεια. Το λέγω αυτό διότι για την ασφάλεια των πυρηνικών σταθμών στην Ανατολική και Κεντρική Ευρώπη υπάρχουν λόγοι μεγάλης ανησυχίας τα τελευταία χρόνια και θα συνεχίζουν να υπάρχουν. Η Ένωση δεν μπορεί να κρυφθεί από το αναπόφευκτο γεγονός ότι η ίδια η ΕΕ μαζί με την Ευρωπαϊκή Τράπεζα για την Αναδιάρθρωση και την Ανάπτυξη οφείλουν να διαδραματίσουν κεντρικό ρόλο σε ό,τι αφορά τις οικονομικές συνεισφορές και την τεχνική υποστήριξη, προκειμένου να καταστήσουν ασφαλείς όλους αυτούς τους πυρηνικούς αντιδραστήρες όσο το δυνατόν συντομότερα.
<P>
Όλοι γνωρίζουμε ότι η διαδικασία διεύρυνσης δεν μπορεί να πραγματοποιηθεί παρά μόνο εάν υπάρξει κάποια εσωτερική μεταρρύθμιση στις διαδικασίες λήψης αποφάσεων στους κόλπους της ΕΕ. Η Προεδρία εκπονεί ανεξάρτητα μία ολοκληρωμένη έκθεση για τα προς εξέταση ζητήματα της Διακυβερνητικής Διάσκεψης και για τις διάφορες εναλλακτικές λύσεις διευθέτησής τους. Η προθεσμία που έχει τεθεί για την επόμενη Διακυβερνητική Διάσκεψη είναι πράγματι πολύ φιλόδοξη. Υποστηρίζω να εργασθούμε για να φθάσουμε σε συμφωνία στα τέλη του επόμενου έτους, όμως παρομοίως δεν πρέπει, ούτε είναι ορθό, να επισπεύσουμε τις ενδεχόμενες θεμελιώδεις μεταρρυθμίσεις των υφιστάμενων συνθηκών της ΕΕ χωρίς τη δέουσα εξέταση και αξιολόγηση.

<SPEAKER ID=55 LANGUAGE="IT" NAME="Cappato">
Κύριε Πρόεδρε, προφανώς παρεμβαίνω μόνον εξ ονόματος των Ιταλών ριζοσπαστών.
<P>
Το Συμβούλιο ετοιμάζεται να αποκλείσει - το πιστεύουμε - με επονείδιστο τρόπο το Ευρωπαϊκό Κοινοβούλιο από τη Διακυβερνητική Διάσκεψη και, κυρίως, ετοιμάζεται να εξασφαλίσει ότι η Διάσκεψη θα ασχοληθεί μόνο με τρία σημεία λειτουργικής βελτίωσης των θεσμικών οργάνων, αφήνοντας κατά συνέπεια εντελώς άθικτο τον ακατανόητο χάρτινο πύργο που αποτελούν οι Συνθήκες της ίδιας της Ένωσης.
<P>
Κύριοι του Συμβουλίου και της Επιτροπής, η Ένωση είναι σήμερα ένα θεσμικό όργανο που δεν σέβεται τις παραμικρές παραμέτρους της δημοκρατίας και του κράτους δικαίου και, για το λόγο αυτό, σε εμάς τους ριζοσπάστες, τους Ευρωπαίους φεντεραλιστές, υποστηρικτές των Ηνωμένων Πολιτειών της Ευρώπης έτσι όπως τις οραματιζόταν ο Altiero Spinelli, φαίνεται δύσκολο να θεωρήσουμε αληθινή πρόοδο τις μικρές, πραγματικά μικρές, μεταρρυθμίσεις που περιλαμβάνονται στην ημερήσια διάταξη. Σίγουρα, εμείς είμαστε ουτοπιστές και εσείς ρεαλιστές, τόσο ρεαλιστές που ενώ το Τείχος του Βερολίνου κατέρρευσε πριν από δέκα χρόνια, έπειτα από δέκα χρόνια, δεν είμαστε ακόμα ικανοί να διευρυνθούμε προς ανατολάς, όπως δεν ήμασταν σε θέση να παρέμβουμε για να εμποδίσουμε τις γενοκτονίες, πρώτα στη Βοσνία και στη συνέχεια στο Κοσσυφοπέδιο. Και αυτό γιατί η ισχύς της Ευρωπαϊκής Ένωσης είναι όλο και περισσότερο αυτή μιας γραφειοκρατικής εξουσίας, μιας γραφειοκρατίας που εξαπλώνεται παντού και θέλει να καταλάβει τα πάντα, με την ιδεολογική ψευδαίσθηση ότι το δίκαιο και η κοινοβουλευτική διαδικασία είναι ένα εμπόδιο που καθυστερεί χωρίς λόγο τις μεταρρυθμίσεις. Εγώ πιστεύω ότι αυτό το Κοινοβούλιο δεν πρέπει να αρκεστεί στο να ζητήσει τη σύνδεσή του με τις εργασίες της Διάσκεψης, όπως και με αυτές της επεξεργασίας του Χάρτη για τα Θεμελιώδη Δικαιώματα, αλλά πρέπει να απαιτήσει να δράσει ως ένα πραγματικό Κοινοβούλιο, καθώς και να αποκατασταθεί, επί τη ευκαιρία της Διακυβερνητικής Διάσκεψης, το δικαίωμά του να αποφασίζει αυτόνομα σχετικά με την έδρα συνεδριάσεών του και να μην είναι αναγκασμένο να εργάζεται με τη Γραμματεία του σε τρεις διαφορετικές έδρες. Αυτό θα μπορούσε να είναι ένα πρώτο συγκεκριμένο βήμα, ώστε να δώσουμε σε αυτό το Κοινοβούλιο τη δυνατότητα να αποτελέσει ένα πραγματικό Κοινοβούλιο.

<SPEAKER ID=56 NAME="Krarup">
Δεν υπάρχει καμία αμφιβολία σχετικά με την ημερήσια διάταξη της Συνόδου Κορυφής. Έχει να κάνει με τον προγραμματισμό της διακυβερνητικής διάσκεψης ενόψει της διεύρυνσης της Ευρωπαϊκής Ένωσης. Η ημερήσια διάταξη περιλαμβάνει μια σημαντική επέκταση των αρμοδιοτήτων της Ένωσης. Γίνεται λόγος για τις βασικές, θεμελιώδεις λίθους που θα οικοδομήσουν την ΕΕ των ηνωμένων κρατών, ένα κανονικό ομοσπονδιακό κράτος. Υπάρχει ένα ουσιαστικό ζήτημα στο οποίο θα εστιαστώ στην παρέμβασή μου, κι αυτό είναι ότι η Επιτροπή στην εισήγησή της για τη σύνοδο κορυφής προβαίνει στην παρατήρηση ότι η σχεδιαζόμενη διακυβερνητική διάσκεψη θα μπορέσει να ολοκληρωθεί επιτυχώς εντός του 2000 εάν υπάρχει αρκετά ισχυρή πολιτική βούληση. Δεν μπορούμε λοιπόν παρά να αναρωτηθούμε: Πολιτική βούληση από ποιους; Ακουσα προηγουμένως έναν ομιλητή να λέει ότι πρέπει να προσέξουμε μη χάσουμε τους πολίτες. Καλό αυτό, μήπως όμως βάζουμε τα βόδια μπροστά από το άροτρο; Οι πολίτες δεν είναι αυτοί που διοικούν την κοινωνία μας ή μήπως είμαστε εμείς που καθόμαστε εδώ και διαμορφώνουμε τη δημοκρατία; Δεν είναι το άκρον άωτον του παραλογισμού αυτό; Εάν ρωτήσουμε τους ευρωπαίους πολίτες εάν επιθυμούν τη σύσταση μιας αυτοκρατορίας, όπως προστάζει η ημερήσια διάταξη, τότε θα λάβουμε πολύ διαφορετικές απαντήσεις. Τους ρωτήσαμε για παράδειγμα στη Δανία. Τις λίγες φορές που ο λαός ρωτήθηκε - όπως λόγου χάρη ρωτήθηκε ο γαλλικός λαός το 1992 - λάβαμε απαντήσεις που καταδεικνύουν πως οι πολίτες διατηρούν σοβαρότατες επιφυλάξεις σχετικά με αυτή την εξέλιξη. Παρ' όλα αυτά, τους πολίτες δεν τους ρωτάμε. Συμβουλή μου λοιπόν προς την εν λόγω διακυβερνητική διάσκεψη προτού ξεκινήσουμε για τα καλά τη δημιουργία μιας αυτοκρατορίας είναι η εξής: ρωτήστε τους ευρωπαίους πολίτες εάν επιθυμούν η ΕΕ να εξελιχθεί προς αυτή την κατεύθυνση. Προσωπικά είμαι πεπεισμένος για την απάντηση που θα λάβουμε. Δεν το επιθυμούν. Τους έχουμε ήδη χάσει, όπως κατέδειξαν πολύ εύγλωττα τα ποσοστά προσέλευσης στις κάλπες κατά τις τελευταίες εκλογές.

<SPEAKER ID=57 LANGUAGE="DE" NAME="Kronberger">
Κύριε Πρόεδρε, συζητάμε για πολλά ζητήματα της διεύρυνσης, καθώς και για τα οικονομικά και κοινωνικά θέματα και τα θέματα δημοκρατικής πολιτικής. Είμαι πεπεισμένος ότι όλα αυτά τα ζητήματα μπορούν να ρυθμιστούν μεσοπρόθεσμα και μακροπρόθεσμα. Υπάρχει ένα πρόβλημα όμως που πρέπει να λυθεί αμέσως. Πρόκειται για το κλείσιμο των εξαιρετικά επικίνδυνων ατομικών αντιδραστήρων. Ένα ατύχημα, ένα μέγιστο δυνατό ατύχημα, που όσο πιο πολύν χρόνο λειτουργούν οι συγκεκριμένοι αντιδραστήρες τόσο πιο πιθανό γίνεται, θα έπληττε ολόκληρη την Ευρώπη. Συνεπώς, είναι οπωσδήποτε αναγκαίο να δοθεί δεσμευτική λύση στο πρόβλημα της εγκατάλειψης των επικίνδυνων αντιδραστήρων πριν από την έναρξη των διαπραγματεύσεων.
<P>
Παραθέτω μόνο ένα παράδειγμα της ατομικής πολιτικής μιας υποψήφιας χώρας: η Σλοβακία είχε υποσχεθεί όταν ακόμη βρισκόταν υπό το κομμουνιστικό καθεστώς και τους τεχνοκράτες και γραφειοκράτες του ότι θα αποσυνδέσει το Bohunice από το δίκτυο το έτος 2000. Προφανώς, είχαν αναγνωρίσει τον κίνδυνο. Σήμερα, κανείς δεν θυμάται τη συγκεκριμένη υπόσχεση. Ακριβώς όπως δεν τηρήθηκε η υπόσχεση εκείνη, υπάρχει κίνδυνος να ξεχαστεί και πάλι αν δεν προβάλουμε την απαίτηση ότι πριν από την ένταξη πρέπει να έχει πραγματοποιηθεί η κατάργηση του αντιδραστήρα.

<SPEAKER ID=58 LANGUAGE="FI" NAME="Suominen">
Αξιότιμε κύριε Πρόεδρε, αξιότιμη κυρία Halonen, Προεδρεύουσα του Συμβουλίου, κύριε Prodi, Πρόεδρε της Επιτροπής, εμείς οι Φινλανδοί γνωρίζουμε για τον εαυτό μας ότι δεν εκφράζουμε πάντοτε όταν πρέπει τις ευχαριστίες μας, ενώ κατηγορούμε αρκετά γρήγορα. Και βέβαια θα προκαλέσω την έκπληξη των εκπροσώπων της φινλανδικής Προεδρίας χαρακτηρίζοντας τη φινλανδική Προεδρία ήδη από τώρα, ως θετικά ιστορική. Στη Σύνοδο Κορυφής του Tampere δόθηκε έμφαση στα κοινοτικά θέματα των εσωτερικών υποθέσεων και της αστυνομίας, με σκοπό την αύξηση της ασφάλειας των πολιτών. Η καταπολέμηση του οργανωμένου εγκλήματος και κυρίως η καταπολέμηση της εξάπλωσης των ναρκωτικών εντείνεται με την υλοποίηση των αποφάσεων. Στο Τampere αποφασίστηκε η κατάρτιση ενός Χάρτη Θεμελιωδών Δικαιωμάτων, στην οποία θα συμμετάσχει πλήρως και το Ευρωπαϊκό Κοινοβούλιο.
<P>
Στη Σύνοδο Κορυφής του Ελσίνκι θα εξεταστεί η κοινή διαχείριση των κρίσεων, οι δυνάμεις που θα συγκροτηθούν για τον συγκεκριμένο λόγο και το χρονοδιάγραμμα ετοιμότητας για κοινή δράση. Στη χώρα μου, σύμφωνα με πρόσφατη δημοσκόπηση, το εν λόγω σχέδιο απολαμβάνει την υποστήριξη της σαφούς πλειοψηφίας των πολιτών. Μέσω της στενής συνεργασίας με το ΝΑΤΟ, το συγκεκριμένο βήμα προς την κοινή εξωτερική και αμυντική πολιτική καθίσταται σημαντικό, δεδομένου ότι περιλαμβάνει σε ευρύτερο φάσμα τη μη στρατιωτική, οικονομική και πολιτική διαχείριση των κρίσεων. Η Διακυβερνητική Διάσκεψη, στην οποία κατά τον επόμενο χρόνο θα ληφθούν αποφάσεις για τούτες τις θεσμικές αλλαγές στο πλαίσιο της Κοινότητας που αποτελούν απαραίτητες προϋποθέσεις της διεύρυνσης, θα ξεκινήσει και θα αποκτήσει την ημερήσια διάταξή της στο Ελσίνκι. Ακόμη στο Ελσίνκι θα ληφθεί απόφαση σχετικά με το καθεστώς νέων υποψηφίων προς ένταξη χωρών, ούτως ώστε να πάψει η τεχνητή διάκριση των χωρών της ανατολικής Κεντρικής Ευρώπης σε καλύτερους και χειρότερους μαθητές.
<P>
Ωστόσο, το δικό μας "οικοδόμημα" , στη σημερινή του μορφή, βρίσκεται σε καλή κατάσταση; Τι θα σκέπτονται οι ισχυροί πολίτες των υποψηφίων προς ένταξη στην Κοινότητα χωρών σχετικά με τον φανερό προστατευτισμό που κατατρώγει τους βασικούς άξονες του οικονομικού τομέα της Κοινότητας; Τι είδους μέτρα θα πρέπει να ληφθούν εν ευθέτω χρόνω για τους πολίτες των εν λόγω χωρών με σχετικά χαμηλό εισόδημα και για τις πλέον ανταγωνιστικές επιχειρήσεις τους στο πλαίσιο της Κοινότητας; Παραδείγματα: Η Ισπανία εξακολουθεί να αρνείται την αναγκαία θέσπιση της ευρωπαϊκής ανώνυμης εταιρείας, το Ηνωμένο Βασίλειο προστατεύει τις θέσεις απασχόλησης στο City απαγορεύοντας τη φορολογική εναρμόνιση, ακόμη και σε ό,τι αφορά τη φορολόγηση των κεφαλαίων, η Γαλλία προτιμά να προσαχθεί στο Δικαστήριο των Ευρωπαϊκών Κοινοτήτων παρά να απελευθερώσει τη δική της αγορά ηλεκτρικής ενέργειας, όπως υπαγορεύει η κοινοτική νομοθεσία, ο καγκελάριος της Ομοσπονδιακής Γερμανίας παραβαίνει όλους τους κανόνες λειτουργίας της οικονομίας της αγοράς και σώζει μια οικοδομική επιχείρηση από βέβαιη χρεοκοπία, δρέποντας πολιτικές δάφνες στη χώρα του, ο πόλεμος εναντίον της Αγγλίας για το βόειο κρέας μαίνεται ακόμη, περισσότερο από όσο είναι απαραίτητος από υγειονομικής άποψης. Πώς μπορούμε να σκεφτόμαστε τη διεύρυνση, εάν ακόμη και τώρα, στη σημερινή επικράτεια της Ευρωπαϊκής Ένωσης, αντιμαχόμεθα τους κανόνες λειτουργίας της εσωτερικής αγοράς; Η ευρωπαϊκή ανταγωνιστικότητα δεν είναι διόλου ισχυρή αυτή τη στιγμή, η κοινοτική αγορά δεν λειτουργεί σωστά και η εξομάλυνση της διαφοράς των τιμών προϊόντων βάσης έχει σταματήσει στη ζώνη ευρώ.
<P>
Τα παραδείγματά μου δεν αποκλείουν το ενδεχόμενο να υπάρχουν περιπτώσεις παραβάσεων και στη χώρα μου. Απλώς θέλω να αναφέρω το εξής: οι μελλοντικοί στόχοι που τίθενται στο Ελσίνκι είναι καλοί, όμως το δικό μας ευρωπαϊκό "οικοδόμημα" όπως είναι στη σημερινή του μορφή, χρειάζεται επίσης οργάνωση, προκειμένου να φθάσει στο επίπεδο που προϋποθέτουν οι κανόνες της Ένωσης.

<SPEAKER ID=59 LANGUAGE="DE" NAME="Hδnsch">
Κύριε Πρόεδρε, κυρία Πρόεδρε του Συμβουλίου, ολόκληρο το Σώμα συμφωνεί μαζί σας ότι το Ελσίνκι πρέπει να δώσει νέα ώθηση στη διαδικασία διεύρυνσης της Ευρωπαϊκής Ένωσης. Δεν πρέπει οι διαπραγματεύσεις που θέλουμε τώρα να διεξαγάγουμε ατομικά με δώδεκα υποψήφιες χώρες να αποτελέσουν μονάχα μία τεχνοκρατική διαδικασία. Η τελευταία διακυβερνητική διάσκεψη αυτής της χιλιετίας σημαίνει επίσης τη λήξη μιας χιλιετίας ευρωπαϊκών πολέμων και πρέπει να δημιουργήσετε το υπόβαθρο για να μην υπάρξει ποτέ ξανά άλλη χιλιετία ευρωπαϊκών πολέμων! Αυτός είναι ο στόχος της διεύρυνσης, αν θέλουμε να ενώσουμε ολόκληρη την Ευρώπη σχηματίζοντας μία Ευρωπαϊκή Ένωση.
<P>
Υποστηρίζουμε όσα είπατε για τις διαπραγματεύσεις, κυρία Πρόεδρε του Συμβουλίου, για τον τρόπο που πρέπει να διεξαχθούν, καθώς και όσα είπε σχετικά ο κύριος Prodi. Θεωρούμε ότι όλα αυτά είναι ωραία και καλά, όσα όμως είπατε για την προετοιμασία της ένταξης, για τα επονομαζόμενα left overs του Αμστερνταμ, δεν μας αρκούν! Θέλουμε μία ευρεία μεταρρύθμιση της Ευρωπαϊκής Ένωσης. Αν θέλουμε να δεχθούμε στο ευρωπαϊκό μας σπίτι, στην Ευρωπαϊκή μας Ένωση, άλλους 12 συγκατοίκους πέραν των 15 που ήδη το κατοικούν, δεν αρκεί να καθαρίσουμε το σπίτι αυτό, αλλά πρέπει να μετατρέψουμε την αρχιτεκτονική του. Ακουσα πολύ λίγα γι' αυτό, όχι μόνο από εσάς, αλλά και από τις υπόλοιπες κυβερνήσεις της Ευρωπαϊκής Ένωσης. Ξέρω βέβαια τί σκέφτεστε και, ίσως, σκοπεύετε να κάνετε: Πρώτα τις μικρές μεταρρυθμίσεις, με αυτήν τη διακυβερνητική διάσκεψη, και μετά από την διακυβερνητική διάσκεψη του επομένου έτους θα ακολουθήσει η επόμενη, και ούτω καθ' εξής.
<P>
Σας λέω ότι οι άνθρωποι στην Ευρωπαϊκή Ένωση έχουν βαρεθεί να πηγαίνει η Ένωση σκοντάφτοντας από διακυβερνητική διάσκεψη σε διακυβερνητική διάσκεψη, κάνοντας τόσο πολλά μικρά βήματα που να μη βλέπει πια ποιά είναι η γενική της κατεύθυνση. Πρέπει να τους καταστήσουμε επιτέλους σαφές ποιά είναι η εικόνα που έχουμε γι' αυτήν την Ευρωπαϊκή Ένωση και για το μέλλον της Ευρώπης, αντί να παρακολουθούμε μονάχα διαρκώς την ΕΕ να πηγαίνει σκοντάφτοντας από τη μια διάσκεψη στην άλλη.
<P>
Επιδοκιμάζουμε τη σημερινή σας δήλωση για την κοινή πολιτική άμυνας, πρέπει όμως να παύσουν οι ευρωπαϊκές σύνοδοι κορυφής να εξαντλούνται με δηλώσεις και έγγραφα. Θέλουμε να λάβετε στο Ελσίνκι τις αναγκαίες αποφάσεις, να εγκαινιάσετε συγκεκριμένες πρωτοβουλίες σε στρατιωτικές και μη στρατιωτικές πτυχές της κοινής αμυντικής πολιτικής και να αναφέρετε ποιο είναι το απαραίτητο από λειτουργική άποψη δυναμικό, καθώς και τα θεσμικά όργανα, στο πλαίσιο των οποίων πρέπει να λαμβάνονται οι αποφάσεις.
<P>
Τέλος θέλουμε την ημέρα μετά το Ελσίνκι, στις 12 Δεκεμβρίου, να μπορούμε να μιλάμε για μια πραγματικά ευρωπαϊκή σύνοδο κορυφής, μια σύνοδο που θα αποτελεί πραγματικά ένα σημείο από το οποίο θα μπορούμε να αντικρίσουμε τη νέα χιλιετία, κι όχι μονάχα ένα ασήμαντο γεγονός που δεν θα μας δίνει αυτή τη δυνατότητα. Έχετε την ευθύνη, αλλά και την ευκαιρία να κάνετε στο τέλος του αιώνα αυτού τη φινλανδική Προεδρία του Συμβουλίου μια μεγάλη Προεδρία!
<P>
(Χειροκροτήματα)

<SPEAKER ID=60 LANGUAGE="FI" NAME="Vδyrynen">
Αξιότιμε κύριε Πρόεδρε, η Σύνοδος Κορυφής του Ελσίνκι αφορά δύο ιδιαίτερα σημαντικά θέματα: τη διεύρυνση και την έναρξη της Διακυβερνητικής Διάσκεψης. Καθώς έχουμε ήδη εγκρίνει ένα εκτενές ψήφισμα για τη Διακυβερνητική Διάσκεψη από την προηγούμενη περίοδο συνόδου του Στρασβούργου, αυτή τη φορά θα πρέπει να επικεντρώσουμε το ενδιαφέρον μας στη διεύρυνση της Ένωσης. Δυστυχώς το κοινό ψήφισμα, το οποίο συνέταξαν οι πολιτικές ομάδες, περιλαμβάνει μόνο ορισμένα κεφάλαια σχετικά με τη διεύρυνση.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών έχει καταθέσει τροπολογίες, οι οποίες θα μπορούσαν να συμπληρώσουν και να βελτιώσουν το κοινό κείμενο. Ελπίζουμε, μεταξύ άλλων, ότι η Επιτροπή και το Συμβούλιο θα χαράξουν μια ολοκληρωμένη στρατηγική, όπου η διεύρυνση της Ένωσης και οι μελλοντικές μεταρρυθμίσεις της θα αφορούν μια ευρύτερη, πανευρωπαϊκή διάσταση. Εμείς πιστεύουμε ότι πρέπει να εξετάσουμε διαφορετικά πρότυπα διαφοροποιημένης ενοποίησης και να επιδιώξουμε τη δημιουργία μιας διαρκώς αναπτυσσόμενης, ομόκεντρης Ένωσης, η οποία θα διαθέτει πυρήνα ομοσπονδίας και μια λιγότερο ενσωματωμένη εξωτερική στοιβάδα. Επιπλέον, προτείνουμε η Ένωση να αξιοποιήσει το Συμβούλιο της Ευρώπης και την ΕΟΚ ως φόρα πανευρωπαϊκής συνεργασίας. Ελπίζουμε να υποστηρίξετε την πρότασή μας.

<SPEAKER ID=61 NAME="Schroedter">
Κύριε Πρόεδρε, επικροτώ το γεγονός ότι η Επιτροπή με την αναθεώρηση της στρατηγικής για τη διεύρυνση έκανε επιτέλους ένα από καιρό επιβεβλημένο βήμα. Αυτό ωστόσο δεν πρέπει να μας ξεγελάσει κάνοντάς μας να παραβλέψουμε πως η στρατηγική για τη διεύρυνση εξακολουθεί να μην έχει αναθεωρηθεί σε συγκεκριμένους τομείς, δηλαδή όσον αφορά τις ενισχύσεις, τη διαφάνεια και την ισοτιμία. Αυτό που εξακολουθεί να λείπει, είναι ο δημόσιος διάλογος στις συγκεκριμένες χώρες. Εκεί δεν μπορεί να γίνει κοινωνικός διάλογος που θα συμπεριλαμβάνει το περιφερειακό και τοπικό επίπεδο - πράγμα αυτονόητο στις δικές μας χώρες - επειδή δεν το επιτρέπουν τα θεσμικά όργανα της ΕΕ.
<P>
Πέραν τούτου, θα ήθελα να επισημάνω πόσο σημαντικό είναι να αναζωογονήσει η Προεδρία αυτό το φόρουμ με μία νέα ευρωπαϊκή διάσκεψη και να συμπεριλάβει αμέσως τα μελλοντικά μέλη της Ευρωπαϊκής Ένωσης στην αναδιαμόρφωσή της. Αυτό ισχύει τόσο για τις θεσμικές μεταρρυθμίσεις όσο και για τον κοινό στόχο της εκπλήρωσης των επιταγών του Κιότο.

<SPEAKER ID=62 LANGUAGE="FR" NAME="Berthu">
Κύριε Πρόεδρε, το Ευρωπαϊκό Συμβούλιο στο Ελσίνκι, στις 10 και 11 Δεκεμβρίου 1999, θα εγκαινιάσει την προσεχή Διακυβερνητική Διάσκεψη, η οποία σκοπό έχει την αναθεώρηση της Συνθήκης ενόψει της διεύρυνσης, ορίζοντας όμως, φαίνεται, μία μινιμαλιστική ημερήσια διάταξη, η οποία περιορίζεται σχεδόν στα τρία σημεία τα οποία δεν καλύφθηκαν από τη Συνθήκη του Αμστερνταμ: σύνθεση της Επιτροπής, στάθμιση των ψήφων στο Συμβούλιο, νέα επέκταση της λήψης των αποφάσεων κατά πλειοψηφία.
<P>
Κρίνουμε ότι η ημερήσια διάταξη αυτή δεν πρόκειται να συμβάλει καθόλου στην επίλυση των προβλημάτων της Ένωσης ενόψει της διεύρυνσης η οποία κινδυνεύει, για το λόγο αυτό, να ξεκινήσει υπό τις πλέον δυσμενείς θεσμικές συνθήκες.
<P>
Χωρίς αμφιβολία, κατανοούμε την άρνηση του Συμβουλίου ενώπιον των κυνικών προσπαθειών της Επιτροπής, τους τελευταίους μήνες, να επιβάλει δια της βίας, στο πνεύμα της έκθεσης Dehaene, την ιδέα ενός σημαντικού συμπληρωματικού φεντεραλιστικού άλματος.
<P>
Όμως, από μία άλλη πλευρά, το Κοινοβούλιο αποδέχεται την εγγραφή στην ημερήσια διάταξη μιας πρότασης της αυτής φύσης, την επέκταση των ψηφοφοριών κατά πλειοψηφία, η οποία δεν προβλεπόταν καν από το Πρωτόκολλο του Αμστερνταμ σχετικά με τα Όργανα, αλλά περιλαμβανόταν αποκλειστικά σε συνημμένη δήλωση τριών κρατών μελών. Όμως, η πρόταση αυτή, η οποία εμπνέεται από μία σύλληψη μιας ομοιόμορφης και επιβάλλουσας την ομοιομορφία Ευρώπης, δεν αποτελεί διόλου λύση η οποία θα επέτρεπε τη λειτουργία μιας Ευρώπης με 27 ή περισσότερα μέλη.
<P>
Κατά τη γνώμη μας, εάν θέλει να καινοτομήσει, το Συμβούλιο θα έπρεπε, ταυτόχρονα, να απορρίψει τις προτάσεις της Επιτροπής και να υπερβεί τα άλυτα προβλήματα του Αμστερνταμ. Θα έπρεπε να θέσει ένα μόνο θέμα επί της διαπραγματευτικής τράπεζας, τη λήψη των αποφάσεων σε μία διευρυμένη Ένωση, αυτό το μοναδικό θέμα το οποίο συνεπάγεται την από κοινού αντιμετώπιση, με συνολικό τρόπο, τριών συνεπειών οι οποίες συνδέονται λογικά: την ειδική πλειοψηφία σε ορισμένες περιπτώσεις, την επισημοποίηση του συμβιβασμού του Λουξεμβούργου για όλες τις περιπτώσεις, και την ελευθέρωση των διαφοροποιημένων συνεργασιών.
<P>
Πράγμα το οποίο συνεπάγεται την εξέταση των στοιχείων τα οποία μας ενώνουν πραγματικά, αγαπητοί συνάδελφοι, χωρίς να αγκιστρωνόμαστε τυφλά στο ταμπού του κοινωνικού κεκτημένου, και την εξέταση της λειτουργίας των κοινών οργάνων σε μία διαφοροποιημένη ένωση. Εάν δεν καταβάλλουμε αυτή την προσπάθεια μεταρρύθμισης, εάν παραμείνουμε προσκολλημένοι σε άκαμπτες απόψεις όπως τα στρείδια στο βράχο, λοιπόν κύριε Πρόεδρε, είτε θα αποτύχει η διεύρυνση είτε η Ένωση θα σαρωθεί, ένα από τα δύο.

<SPEAKER ID=63 LANGUAGE="NL" NAME="Belder">
Κύριε Πρόεδρε, η Σύνοδος Κορυφής του Ελσίνκι απαιτεί τη λήψη σαφών αποφάσεων. Η Ευρωπαϊκή Ένωση πρέπει να φροντίσει να μην επιβραδυνθεί η διαδικασία διεύρυνσης επειδή δεν έχουν υλοποιηθεί ακόμη οι θεσμικές μεταρρυθμίσεις στους κόλπους της. Η Σύνοδος Κορυφής πρέπει να παραδειγματιστεί από την σαφήνεια των δηλώσεων της Ευρωπαϊκής Επιτροπής για τα υποψήφια κράτη μέλη.
<P>
Πώς θα είναι μια Ευρωπαϊκή Ένωση με περισσότερα από 25 κράτη μέλη; Πλέον αυτών, η στρατηγική προσχώρησης για την περίπτωση της Τουρκίας απαιτεί μια ειδική αντιμετώπιση. Παρεμπιπτόντως, δεν είναι καθόλου σαφές τι αλλάζει πλέον για την Τουρκία αφ' ης στιγμής η χώρα αυτή αντιμετωπίζεται ως υποψήφιο μέλος της ΕΕ, ενώ δεν τίθεται σε καμία περίπτωση θέμα προσχώρησής της.
<P>
Στην ημερήσια διάταξη της διακυβερνητικής διάσκεψης το 2000 πρέπει να περιλαμβάνονται περισσότερα θέματα από τα τρία υπόλοιπα του Αμστερνταμ. Η στάση που θα τηρήσουν οι πολίτες των υποψηφίων χωρών, όσον αφορά τη διαδικασία προσχώρησης, εξακολουθεί να προξενεί ανησυχίες. Στην προκειμένη περίπτωση είναι απαραίτητο να χαραχθεί μια σαφής στρατηγική πληροφόρησης. Το ίδιο ισχύει παρεμπιπτόντως και για την κοινή γνώμη στα κράτη μέλη της Ευρωπαϊκής Ένωσης. Αν δεν γίνει αυτό, ο μέσος πολίτης δεν θα έχει σαφή εικόνα της αξίας μιας διευρυμένης Ένωσης.
<P>
Οι αλλαγές στη σύνθεση των ευρωπαϊκών θεσμικών οργάνων πρέπει να γίνουν εγκαίρως. Ελπίζω ότι η Σύνοδος Κορυφής θα ορίσει ένα συγκεκριμένο χρονοδιάγραμμα γι' αυτό.

<SPEAKER ID=64 LANGUAGE="NL" NAME="Oostlander">
Κύριε Πρόεδρε, ως πρώην εισηγητής της στρατηγικής για τη διεύρυνση αισθάνομαι βεβαίως εξαιρετική ικανοποίηση με τις νέες προτάσεις που έχουν κατατεθεί από την Επιτροπή προς το Συμβούλιο, που έχουν ως στόχο να αρθεί επιτέλους αυτή η ατυχής κατανομή των υποψηφίων χωρών σε δύο κατηγορίες.
<P>
Συμφωνώ επίσης απόλυτα και με τους λόγους που προβάλλονται. Ακριβώς τους ίδιους λόγους είχαμε και εμείς τότε για να προτείνουμε το επονομαζόμενο "πρότυπο Regatta";, το οποίο ανταποκρινόταν με πολύ καλύτερο τρόπο στις επιτυχίες και τις προσπάθειες που κατέβαλαν οι χώρες που επιθυμούσαν να προσχωρήσουν στην Ευρωπαϊκή Ένωση. Γιατί εάν πούμε στην πιο εξελιγμένη από αυτές ότι η ένταξή της είναι ήδη δεδομένη, θα επαναπαυτεί και θα πάψει προσπαθεί με τον ίδιο τρόπο. Το είδαμε αυτό να συμβαίνει στην Τσεχία, όπου η πολιτική καθηλώθηκε. Αλλες χώρες, λιγότερο εξελιγμένες, όπως η Βουλγαρία και η Ρουμανία, θα αποθαρρυνθούν, θα χάσουν τη λαϊκή υποστήριξη που χρειάζονται για τη θέσπιση σκληρών μέτρων. Ευτυχώς, όλα αυτά καταργούνται πλέον μαζί με αυτή την περίεργη κατανομή σε δύο ομάδες. Θα ήθελα να συγχαρώ το Συμβούλιο, τουλάχιστον εκ των προτέρων, για την απόφαση της υλοποίησης αυτών των αλλαγών και την εφαρμογή της στρατηγικής σύμφωνα με την αρχική θέση του Κοινοβουλίου.
<P>
Παράλληλα, έχει ιδιαίτερη σημασία να κάνει τη δουλειά του και το Ευρωπαϊκό Κοινοβούλιο. Πρέπει να σημειωθεί σύντομα επιτυχία με τη διακυβερνητική διάσκεψη το 2000. Πρέπει ακόμα να αρχίσουμε με την περαιτέρω μεταρρύθμιση και τον εκδημοκρατισμό των δικών μας οργάνων. Το απαιτούμε αυτό από τις υποψήφιες χώρες λέγοντάς τους: ενισχύστε τους θεσμούς σας, φροντίστε να έχετε ένα εύρυθμο δημοκρατικό καθεστώς. Πως είναι δυνατόν λοιπόν να μην κάνουμε και εμείς το ίδιο; Για αυτό με κατέπληξε το γεγονός που ο συνάδελφος Van den Berg, του Εργατικού Κόμματος, δημοσίευσε επιστολή στα μέσα ενημέρωσης, όπου αναφερόταν ότι η μεταρρύθμιση της Ευρωπαϊκής Ένωσης δεν είναι πλέον προϋπόθεση για τη διεύρυνση. Πώς είναι δυνατόν αυτό; Αισθάνομαι ιδιαίτερη ικανοποίηση διαπιστώνοντας ότι η άποψη αυτή δεν υποστηρίζεται εδώ από τη σοσιαλιστική παράταξη. Και το λέω αυτό γιατί μόνο εκείνοι οι οποίοι δεν έχουν καλές προθέσεις με την Ευρωπαϊκή Ένωση μπορούν να ισχυριστούν ότι δεν χρειάζεται να κάνουμε τη δουλειά μας. Ότι μπορούμε χωρίς πρόβλημα να προσφέρουμε στα νέα κράτη μέλη ένα οικοδόμημα το οποίο θα καταρρεύσει. Τα νέα κράτη μέλη δικαιούνται περισσότερα πράγματα. Δικαιούνται δημοκρατικούς θεσμούς της Ευρωπαϊκής Ένωσης στους οποίους επιθυμούν να συμμετάσχουν ως μέλη και οι οποίοι μπορούν να λαμβάνουν αποφάσεις. Δεν είναι δυνατόν να τους προσφέρουμε λιγότερα απ' αυτά.
<P>
Αυτοί που επιθυμούν να προβάλουν την Ευρωπαϊκή Ένωση ως ζώνη ελεύθερων συναλλαγών μπορούν να συνεχίσουν να υποβάλλουν παρόμοιες προτάσεις. Εντύπωση προξενεί επίσης η έμμεση κατηγορία, στην επιστολή του κ. Van den Berg, ότι η Ευρωπαϊκή Ένωση ρυθμίζει πολύ περισσότερους τομείς εθνικού, περιφερειακού και τοπικού χαρακτήρα. Μόνο οι σκληροπυρηνικοί οπαδοί της κ. Thatcher μιλούν κατ' αυτό τον τρόπο για την αποκέντρωση της πολιτικής της Ευρωπαϊκής Ένωσης. Σε καμία περίπτωση δεν αληθεύει ότι η Ευρωπαϊκή Ένωση αναλαμβάνει καθήκοντα των εθνικών, περιφερειακών και τοπικών αρχών. Αντίθετα μάλιστα, η Ευρωπαϊκή Ένωση αποδίδει ιδιαίτερη αξία στην επικουρικότητα. Αυτοί που ισχυρίζονται άλλα παραμορφώνουν το έργο μας.
<P>
Πιστεύω ότι, σε όλα τα κράτη μέλη, πρέπει να συμμετάσχουμε με τον κατάλληλο τρόπο στη δημόσια συζήτηση για την Ευρωπαϊκή Ένωση και στα πλαίσια αυτά μπορούμε, για παράδειγμα, να φροντίσουμε να μην ληφθούν υπόψη ασήμαντα θέματα - όπως αυτά που προβάλλει όλη η αντιπροσωπεία της οποίας ηγείται ο κ. Van den Berg - τα οποία αποσπούν την προσοχή από τα ουσιαστικά προβλήματα που εξετάζονται από την Ευρωπαϊκή Ένωση.
<P>
Θα ήθελα να εκφράσω την ιδιαίτερη ικανοποίηση που αισθάνομαι για την έναρξη μιας ευρωπαϊκής πολιτικής ασφάλειας και άμυνας, χωρίς παράλληλη αποδυνάμωση των διατλαντικών σχέσεων και των δεσμών με το ΝΑΤΟ. Χαίρομαι πάρα πολύ, κ. Hnsch, που μπορέσαμε να συμφωνήσουμε επί του σημείου αυτού, τονίζοντας βεβαίως παράλληλα ότι η Ευρωπαϊκή Ένωση προτιμά να αποφεύγει τη χρήση στρατιωτικών μέσων. Αυτό είναι γεγονός. Γνωρίζουμε όμως ότι τα πολιτικά και διπλωματικά μέσα αποδεικνύονται αποτελεσματικά εφόσον στηρίζονται στο υπόβαθρο μιας πραγματικής στρατιωτικής απειλής. Νομίζω ότι εδώ μάθαμε αυτά που έπρεπε. Η Ευρωπαϊκή Ένωση ήταν επικίνδυνη επειδή δεν ήταν σε θέση να μοιραστεί κυριαρχικά δικαιώματα στον τομέα της πολιτικής ασφάλειας και άμυνας. Ευτυχώς αυτό έπαψε να ισχύει.
<P>
Κύριε Πρόεδρε, ολοκληρώνοντας θα ήθελα να ευχηθώ στο Συμβούλιο κάθε επιτυχία με τις προτάσεις που υποβάλαμε και ελπίζω ότι οι απόψεις του Ευρωπαϊκού Κοινοβουλίου οι οποίες αφορούν άλλους τομείς θα εισακουσθούν εγκαίρως από το Συμβούλιο.

<SPEAKER ID=65 LANGUAGE="FI" NAME="Myller">
Αξιότιμε κύριε Πρόεδρε, αξιότιμη κυρία Προεδρεύουσα του Συμβουλίου, τα τελευταία δέκα χρόνια υπήρξαν εποχή αλλαγών στην Ευρώπη. Η εξέλιξη, αφετηρία της οποίας στάθηκε η κρίσιμη καμπή του φθινοπώρου του 1989, οδήγησε, χάρη στην αποφασιστική πολιτική της Ευρωπαϊκής Ένωσης, με ελεγχόμενο τρόπο στην επόμενη φάση. Έχουμε θέσει σαφείς κατευθυντήριες γραμμές για την εξέλιξη της Ευρώπης, ωστόσο μας περιμένει πολλή δουλειά ακόμη.
<P>
Η Διακυβερνητική Διάσκεψη, η αποσαφήνιση της Κοινής Εξωτερικής Πολιτικής και Πολιτικής Ασφαλείας και η ελεγχόμενη πραγματοποίηση της διεύρυνσης συνιστούν θέματα τα οποία απαιτούν διεξοδική προετοιμασία τόσο από τις υποψήφιες χώρες όσο και από την Ευρωπαϊκή Ένωση. Τα ζητήματα αυτά αποτελούν σημαντική δέσμη θεμάτων της ημερήσιας διάταξης του Ευρωπαϊκού Συμβουλίου του Ελσίνκι, και όπως έχει αναφερθεί εδώ, η συγκεκριμένη δέσμη θεμάτων διαμορφώνει μια τέτοια δυναμική, ώστε η Σύνοδος Κορυφής του Ελσίνκι θα μείνει στην ιστορία για την επιτυχία της. Λόγω της σοβαρότητας των εν λόγω θεμάτων είναι σημαντικό να τα συζητήσει διεξοδικά και το Κοινοβούλιο. Βρισκόμαστε πλέον στην κατάσταση, όπου μπορεί για πρώτη φορά να ληφθεί πλήρως υπόψη η Συνθήκη του Αμστερνταμ σε μια Σύνοδο Κορυφής του Ευρωπαϊκού Συμβουλίου.
<P>
Στη θαυμάσια ομιλία της εκπροσώπου του Συμβουλίου παρουσιάσθηκαν διεξοδικά τα ζητήματα και οι προκλήσεις σχετικά με την κοινή πολιτική ασφάλειας και την αμυντική πολιτική. Αξιοσημείωτο είναι επίσης ότι στη Σύνοδο Κορυφής του Ελσίνκι πρόκειται να καθοριστεί η πολιτική της βορείου διαστάσεως της Ευρωπαϊκής Ένωσης και, μέσω αυτής, να θεσμοθετηθούν μέσα σταθερότητας και ασφάλειας για την ενίσχυση της Βόρειας Ευρώπης.
<P>
Όταν αναφερόμαστε στην ασφάλεια, την ειρήνη και τη σταθερότητα στην Ευρώπη, δεν θα πρέπει, εντούτοις, να ξεχνάμε τους παράγοντες οι οποίοι επηρεάζουν την εσωτερική ασφάλεια των κοινωνιών. Ο σεβασμός των θεμελιωδών δικαιωμάτων και η επιδίωξη της κοινωνικής ισότητας συνιστούν την καλύτερη αμυντική πολιτική για την επίτευξη κοινωνικής σταθερότητας. Η ευρωπαϊκή πολιτική για την απασχόληση και οι κατευθυντήριες γραμμές της απασχόλησης για το έτος 2000, οι οποίες ως τμήμα της εν λόγω πολιτικής θα εξεταστούν από τη Σύνοδο Κορυφής του Ελσίνκι, εξακολουθούν να συνιστούν το σημαντικότερο θέμα του προγράμματος εργασιών της Ένωσης. Η υπεράσπιση της δημοκρατίας και η καταπολέμηση εξτρεμιστικών κινημάτων ξεκινά από τη βάση της κοινωνικής δικαιοσύνης, γεγονός που μεταξύ άλλων σημαίνει ύφεση της ανεργίας.
<P>
Θα ήθελα, τέλος, να εκφράσω τα ειλικρινή μου συγχαρητήρια στην ασκούσα την Προεδρία χώρα, επειδή κατάφερε να επιτύχει, χωρίς να χρειαστεί να προβεί σε τροποποίηση των κανονιστικών διατάξεων, κάτι που δεν έχει ποτέ μέχρι στιγμής επιτευχθεί, να αυξήσει δηλαδή σαφώς τη διαφάνεια στην Ευρωπαϊκή Ένωση και ιδιαίτερα κατά τη διαδικασία λήψης αποφάσεων στους κόλπους του Συμβουλίου. Ευελπιστώ ότι οι χώρες που θα ασκήσουν στη συνέχεια την Προεδρία θα προωθήσουν περαιτέρω το θέμα.

<SPEAKER ID=66 NAME="MacCormick">
Κύριε Πρόεδρε, οι παρατηρήσεις μου θα αφορούν τις πτυχές της ασφάλειας στη σημερινή συζήτηση. Οι βουλευτές του Σώματος ίσως να μην είναι ενήμεροι για την απερίσκεπτη παρέμβαση σε επίπεδο εθνικής πολιτικής από τον Γενικό Γραμματέα του ΝΑΤΟ σήμερα. Ο Λόρδος Robertson μόλις πρόσφατα επιτέθηκε στην πολιτική του Σκωτικού Εθνικού Κόμματος σε ό,τι αφορά την ένταξη στο ΝΑΤΟ χαρακτηρίζοντάς την απομονωτική. Αυτή η πολιτική, θα πρέπει να σας πω ότι ισοδυναμεί στην πραγματικότητα με τη στάση της Αυστρίας, της Φινλανδίας και της Σουηδίας, και επίσης της Ιρλανδίας, μολονότι η παρέμβαση του Λόρδου Robertson έγινε επ' ευκαιρία της προσχώρησης της Ιρλανδίας στο Πρόγραμμα Εταιρική Σχέση για την Ειρήνη. Ελπίζω ότι η ασκούσα την Προεδρία του Συμβουλίου θα αποδοκιμάσει όπως εγώ την πολιτική παρέμβαση σε κομματικό επίπεδο του Γενικού Γραμματέα του ΝΑΤΟ, της οποίας λογική συνέπεια είναι μια επίθεση στην αμυντική πολιτική της Φινλανδίας και άλλων κρατών μελών.
<P>
Χάριν της αλήθειας θα ήθελα να καταστήσω σαφές ότι, από κοινού με τους άλλους συναδέλφους μας στην Ομάδα των Πρασίνων/ Ευρωπαϊκή Ελεύθερη Συμμαχία, εμείς στο Σκωτικό Εθνικό Κόμμα έχουμε δεσμευθεί στην ιδέα της συλλογικής ασφάλειας της Ευρώπης και χαιρετίζουμε τις εξελίξεις που θα επιδιώξει το Συμβούλιο προς αυτόν τον στόχο. Ωστόσο, αντιτιθέμεθα ριζικά στην παραμονή των πυρηνικών όπλων στην παράκτια ζώνη της Σκωτίας ή σε οποιαδήποτε παράκτια ζώνη στην Ευρώπη ή στο έδαφος της Ευρώπης. Αυτός είναι αποφασιστικός παράγοντας της αμυντικής πολιτικής σε ό,τι μας αφορά, και δεν φαντάζομαι ούτε για μια στιγμή ότι η Ιρλανδία βρίσκεται σε διαδικασία ανάπτυξης μιας πολιτικής με στόχο να φιλοξενήσει πυρηνικά όπλα στα ύδατά της. Πράγματι, ο κ. Collins με διαβεβαίωσε ότι τούτο δεν έχει καμία σχέση με ένταξη στο ΝΑΤΟ.
<P>
Ελπίζω ότι αναπτύσσοντας την πολιτική μας για τη διαχείριση των κρίσεων, εμείς, οι κάτοικοι της Ευρώπης, θα σκεφθούμε προσεκτικά σε ποιο μέρος της αρμόζουν, αν αρμόζουν πουθενά, τα πυρηνικά όπλα. Θεωρώ ότι δεν αρμόζουν διόλου στο έδαφός της.

<SPEAKER ID=67 LANGUAGE="IT" NAME="Segni">
Κύριε Πρόεδρε, θέλω να εκφράσω σε αυτήν την αίθουσα μια έντονη ανησυχία και μια μέτρια - ας μου επιτραπεί - απαισιοδοξία σχετικά με τις εξελίξεις που διαγράφονται για την επόμενη Σύνοδο Κορυφής.
<P>
Αυτό το Κοινοβούλιο εξέφρασε μια ιδιαίτερα σαφή θέση: ευχήθηκε, πριν από τη διεύρυνση, να πραγματοποιηθούν οπωσδήποτε μερικές μεγάλες θεσμικές μεταρρυθμίσεις εάν δε θέλουμε να μετατραπεί η Ευρώπη, αποκλειστικά και μόνο, σε μια μεγάλη ζώνη ελεύθερων ανταλλαγών, ωθούμενη από έναν κανονισμό και από παλιούς πλέον εσωτερικούς κανόνες σε μια εντονότατη ανικανότητα λήψης αποφάσεων. Τόνισε επίσης ότι δεν αρκούν οι αποφάσεις που αφορούν την ψηφοφορία με πλειοψηφία και τη σύνθεση της Επιτροπής για να δοθεί μια νέα ώθηση και μια νέα δύναμη στην Ευρώπη, αλλά ότι πρέπει να στραφούμε και προς κάποιες άλλες κατευθύνσεις, όπως αυτή, για παράδειγμα, που αφορά το Χάρτη των Θεμελιωδών Δικαιωμάτων, καθώς και προς μερικά από τα στοιχεία που υποτίθεται ότι θα ένωναν ολόκληρο το μεγάλο ευρωπαϊκό κίνημα: σεβόμενοι, φυσικά, πάντα, τα έθνη, τα συναισθήματά τους, την ιστορία τους, την παράδοσή τους, που εγώ θεωρώ πολύ σημαντικά. Αυτό που νομίζω όμως ότι καταλαβαίνω - αφού δεν πάσχουμε από τύφλωση - είναι ότι στην επόμενη Σύνοδο Κορυφής, αντίθετα - η σύνεση και ο ρεαλισμός κινδυνεύουν να υπερισχύσουν της τόλμης και του θάρρους. Σε μια ιστορική όμως στιγμή όπως αυτή, στην οποία είτε έχουμε το θάρρος να κάνουμε ένα μεγάλο βήμα μπροστά είτε διαφορετικά κινδυνεύουμε να καταδικαστούμε σε μια μακρόχρονη ανικανότητα, εγώ πιστεύω ότι η τόλμη και το θάρρος έχουν μεγαλύτερη αξία από το ρεαλισμό. Καλώ συνεπώς όλους όσοι πιστεύουν σε αυτούς τους σκοπούς, σε αυτούς τους στόχους - και εδώ έχουμε μπροστά μας τον Πρόεδρο Prodi ο οποίος το δήλωσε πολλές φορές και το ξέρω ότι το πιστεύει - να είναι αποφασιστικοί, και αποφασισμένοι. Καλώ το Ευρωπαϊκό Κοινοβούλιο, αμέσως μετά την απόφαση της Συνόδου στο Ελσίνκι - εάν, όπως φοβάμαι, η απόφαση αποτελέσει πρόοδο, η οποία όμως θα είναι εξαιρετικά περιορισμένη, να συνεδριάσει και με μεγάλη ευρύτητα πνεύματος και μεγάλο θάρρος να αναλάβει να εκτελέσει όλες τις αποφάσεις του, γιατί το λέω αυτή τη στιγμή και το πιστεύω, όπως και σε άλλες στιγμές της ευρωπαϊκής ιστορίας, ότι το Κοινοβούλιο έχει μια μεγάλη δυνατότητα και ένα μεγάλο καθήκον.

<SPEAKER ID=68 NAME="Δημητρακόπουλος">
Κύριε Πρόεδρε, κυρία προεδρεύουσα του Συμβουλίου, κύριε Πρόεδρε της Επιτροπής, αγαπητοί συνάδελφοι, θέλω να περιοριστώ σε δύο παρατηρήσεις σε ό,τι αφορά τη Σύνοδο Κορυφής του Ελσίνκι. Η πρώτη αφορά τη Διακυβερνητική. Διαβλέπω ήδη από όσα είπε η κ. Υπουργός ότι η ημερήσια διάταξη της Διακυβερνητικής δεν θα μείνει μόνο στα τρία θέματα των συμπερασμάτων της Κολωνίας. Είναι σωστό κατά την άποψή μου να συζητηθούν τα θέματα που συνδέονται με την κοινή εξωτερική πολιτική και την άμυνα, όπως επίσης και με την οικονομία. Θα ήταν όμως λάθος να μείνουμε μόνο σε αυτά τα πέντε θέματα και να μην συμπεριλάβουμε θέματα που έχουν να κάνουν με την μελλοντική δομή της Ευρωπαϊκής Ένωσης, τη νομική της προσωπικότητα, όπως επίσης θέματα κοινωνικά και θέματα πολιτιστικά. Εδώ επιθυμώ να υπογραμμίσω ότι η σύνταξη του Χάρτη των Θεμελιωδών Δικαιωμάτων είναι ένα ζήτημα πάρα πολύ σημαντικό. Και θα πρέπει να μεριμνήσουμε ώστε να μην μείνει μια απλή διακήρυξη, αλλά να εξελιχθεί σε ένα κείμενο το οποίο έχει δεσμευτικό χαρακτήρα.
<P>
Η δεύτερη παρατήρηση αφορά στο θέμα της Τουρκίας. Πιστεύω ότι πρέπει να προσέξουμε πολύ στη Σύνοδο Κορυφής του Ελσίνκι σχετικά με το θέμα αυτό. Και τούτο γιατί συνδεδεμένη με το θέμα αυτό είναι μια διαπίστωση, ότι δηλαδή η Τουρκία δεν έχει δείξει με την μέχρι σήμερα πολιτική της ότι αντιλαμβάνεται ότι η στενότερη σχέση με την Ευρώπη περνά μέσα από την εκπλήρωση συγκεκριμένων προϋποθέσεων, όπως αυτές έχουν τεθεί σε κείμενα και αποφάσεις της Ευρωπαϊκής Ένωσης. Αλλά υπάρχει και ένα ερώτημα. Το ερώτημα που αφορά στην επέκταση των ορίων της Ευρώπης, ιδιαίτερα ενόψει της διεύρυνσης και στο αν η επέκταση των ορίων συμπεριλαμβάνει και την Τουρκία. Νομίζω ότι αυτά είναι τα σημαντικά θέματα που πρέπει να έχουμε κατά νου.

<SPEAKER ID=69 NAME="Seguro">
PT) Κύριε Πρόεδρε, κύριε Πρόεδρε του Συμβουλίου, κύριε Πρόεδρε της Επιτροπής, θα ήθελα και εγώ, με τη σειρά μου, να εκφράσω την ικανοποίησή μου για την γενικώς ορθή και συνεκτική στρατηγική που ακολουθείται στην υπόθεση της διεύρυνσης. Εντούτοις, αν και το συγκεκριμένο όραμα, που τόσο το Συμβούλιο όσο και η Επιτροπή προβάλλουν στο θέμα της διεύρυνσης, χαρακτηρίζεται από φιλοδοξία, δεν θα μπορούσαμε να πούμε το ίδιο αναφορικά με το περιεχόμενο της προσεχούς Διακυβερνητικής Διάσκεψης. Πράγματι, αυτό που την παρούσα στιγμή υπάρχει στο τραπέζι των διαπραγματεύσεων δεν είναι τίποτα άλλο από μια προέκταση των θεμάτων που δεν μπόρεσαν να διευθετηθούν στο Αμστερνταμ. Θα έλεγα ότι όσο μεγάλες φιλοδοξίες εκφράζονται για την υπόθεση της διεύρυνσης, τόσο ισχνές και χλιαρές είναι οι αντίστοιχες φιλοδοξίες στο θέμα της αναθεώρησης της ίδιας της Συνθήκης της Ένωσης. Και οι ανησυχίες μας εντείνονται παραπέρα όταν διαπιστώνουμε πως το αντικείμενο της αναθεώρησης, δηλαδή το περίφημο "θεσμικό τρίγωνο" , αντιμετωπίζεται μάλλον από τη σκοπιά της αποτελεσματικότητας και όχι στο πλαίσιο μιας σφαιρικής οπτικής του ευρωπαϊκού σχεδίου. Εκτιμώ πως κανείς δεν θα μείνει ικανοποιημένος εάν στα τέλη του 2000 η Διακυβερνητική Διάσκεψη καταλήξει απλώς στο συμπέρασμα ότι η Επιτροπή ή το Συμβούλιο θα λαμβάνουν σε δύο ώρες τις ίδιες αποφάσεις που πρωτύτερα ελάμβαναν σε πέντε, έξι ή επτά ώρες. Το σχέδιο της ευρωπαϊκής οικοδόμησης δεν θεμελιώνεται στο κριτήριο της αποτελεσματικότητας, αλλά στο κριτήριο της συνοχής. Και εκείνο που όλοι μας προσδοκούμε είναι να καθορισθεί στο Ελσίνκι μία πολιτική ημερήσια διάταξη και όχι απλώς μία ημερήσια διάταξη τεχνικού χαρακτήρα με περίπλοκες πολιτικές συνέπειες.
<P>
Υπό αυτή την έννοια, θα ήθελα να χαιρετίσω την εκπεφρασμένη πρόθεση της πορτογαλικής Προεδρίας να αναγνωρίσει παρόμοιο καθεστώς στους εκπροσώπους του Ευρωπαϊκού Κοινοβουλίου στην επερχόμενη ΔΔ με αυτό που προβλέπεται για την Επιτροπή, όσον αφορά τους προσωπικούς αντιπροσώπους των υπουργών Εξωτερικών. Όπως επίσης, θεωρώ σημαντικό να αξιοποιήσουμε τη διάθεση που εξέφρασε η πορτογαλική Προεδρία ώστε οι εργασίες της ΔΔ να ξεκινήσουν, ει δυνατόν, ήδη από τον Ιανουάριο, αντί να ξεκινήσουν το Μάρτιο.
<P>
Αναφορικά με το Χάρτη των Θεμελιωδών Δικαιωμάτων, έχει επίσης σημασία να δοθεί η δυνατότητα όχι μόνο της διεύρυνσης του φάσματος των δικαιωμάτων, που είναι ήδη κατοχυρωμένα σε διάφορες χάρτες και συνθήκες, αλλά και να αναγνωριστούν άλλα δικαιώματα κοινωνικού και οικονομικού χαρακτήρα, και προπαντός να είναι ο εν λόγω Χάρτης καινοτόμος και δημιουργικός όσον αφορά τα νέα δικαιώματα που αφορούν τα περιβαλλοντικά θέματα και την προστασία των καταναλωτών.
<P>
Περνώ στη συνέχεια σε ένα τρίτο σημείο, το οποίο ήδη θίχθηκε από τον Πρόεδρο Barσn Crespo και έχει να κάνει με τα ζητήματα της απασχόλησης. Η Ένωση δεν θα πρέπει να ασχολείται με την αντιμετώπιση των προβλημάτων της απασχόλησης μόνον όταν διανύουμε περιόδους οικονομικής ύφεσης. Οφείλουμε να χαράζουμε πολιτικές δραστήριες και όχι πολιτικές αντίστασης. Και θα πρέπει να αξιοποιήσουμε την τρέχουσα περίοδο της οικονομίας και τη δήλωση στην οποία θα προβεί η φινλανδική Προεδρία σχετικά με την αλλαγή της χιλιετίας και τη νέα κοινωνία των πληροφοριών, ώστε να βρεθούμε σε θέση να πετύχουμε, με δημιουργικό τρόπο, μία βιώσιμη οικονομική άνοδο και να κάνουμε ώστε ο στόχος της πλήρους απασχόλησης να παύσει να είναι απλώς ένα σχήμα λόγου, αλλά να γίνει απτή πραγματικότητα.
<P>
Τελειώνοντας, κύριε Πρόεδρε, επίσης συμμερίζομαι τη γνώμη σας όταν προσδοκάτε την έγκριση των στρατηγικών κατευθύνσεων που καθορίζονται στα συμπεράσματα του Συμβουλίου του Tampere, ιδίως σε ό,τι αφορά την πάλη κατά της διακίνησης ναρκωτικών, ευελπιστώντας ότι η πορτογαλική Προεδρία θα είναι διατεθειμένη να εγκρίνει, το επόμενο εξάμηνο, το αντίστοιχο σχέδιο δράσης.

<SPEAKER ID=70 LANGUAGE="FR" NAME="Boumediene-Thiery">
Κύριε Πρόεδρε, αγαπητοί συνάδελφοι, θεωρώ ιδιαίτερα λυπηρό ότι η κυβερνητική διάσκεψη δεν λαμβάνει υπόψη ορισμένα βασικά στοιχεία όσον αφορά το χώρο ασφάλειας, ελευθερίας και δικαιοσύνης, που δεν μπορούν να επιτευχθούν το ένα εις βάρος του άλλου.
<P>
Λυπούμαι, επίσης, για το γεγονός ότι η κοινή πρόταση ψηφίσματός μας δεν αναφέρει τα προβλήματα τα οποία συνδέονται με την Eurodac, τη στιγμή που το Συμβούλιο πρόσφατα ανακοίνωσε, σε αντίφαση με τις συνθήκες, ότι το Όργανο αυτό θα πρέπει να μείνει απλώς διακυβερνητικό. Πράγμα το οποίο αποκλείει οποιοδήποτε σχετικό έλεγχο από το Κοινοβούλιο και το Δικαστήριο. Παράλληλα, ενώπιον του πολλαπλασιασμού των συστημάτων φακελώματος (Europol, Eurodac), το Ευρωπαϊκό Κοινοβούλιο όφειλε να επαναλάβει το αίτημά του να συσταθεί εντέλει μία ανεξάρτητη επιτροπή "πληροφορικής και δικαιωμάτων, προκειμένου να προστατευτούν οι ατομικές μας ελευθερίες, επιπλέον του δημοκρατικού και δικαστικού ελέγχου.
<P>
Η ιθαγένεια είναι, επίσης, η μεγάλου απούσα του εν λόγω κειμένου. Ωστόσο, πρόκειται για ένα κείμενο εξαιρετικής σημασίας, είναι ο ακρογωνιαίος λίθος των διαπραγματεύσεων σχετικά με το χάρτη θεμελιωδών δικαιωμάτων, αφενός, αλλά και σχετικά με τη συνταγματοποίηση της Ένωσης, αφετέρου. Τη στιγμή της διεύρυνσης της Ένωσης, η ιθαγένεια πρέπει να τοποθετηθεί στο επίκεντρο του ευρωπαϊκού σχεδίου μας προκειμένου να επιτευχθεί μία ανθρώπινη και βιώσιμη ανάπτυξη.
<P>
Εν κατακλείδι, πιστεύω ότι πρέπει να αντιληφθούμε ότι ένα κείμενο, τόσο άχρωμο και άγευστο, δεν μπορεί να ικανοποιήσει τους πολίτες της Ένωσης. Πρέπει να φροντίσουμε να μην απομακρυνθούμε πολύ από τις προσδοκίες τους εάν σκοπός είναι να οικοδομήσουμε μία Ευρώπη πιο δίκαιη, πιο αλληλέγγυα, και πιο δημοκρατική.

<SPEAKER ID=71 LANGUAGE="ES" NAME="Salafranca Sαnchez-Neyra">
Κύριε Πρόεδρε, θα ήθελα καταρχάς να ευχηθώ καλή επιτυχία στην Προεδρεύουσα του Συμβουλίου, διότι αντιλαμβάνομαι ότι θα είναι το επιστέγασμα σειράς σημαντικών εργασιών που αναλήφθηκαν στη διάρκεια της θητείας της.
<P>
Από τα θέματα που μας εξέθεσε η Προεδρεύουσα του Συμβουλίου, το θέμα του σχεδιασμού στο νέο πλαίσιο της διεύρυνσης δεν θέτει προβλήματα ούτε σε αυτό το Κοινοβούλιο, ούτε στην πρόταση της Επιτροπής, ούτε στο Συμβούλιο Υπουργών.
<P>
Στο θέμα της Διακυβερνητικής Διάσκεψης, πιστεύω ότι ύστερα από την περιοδεία του Πρωθυπουργού της χώρας σας, κυρία Πρόεδρε, δεν διαμορφώνεται και πολύ θετική κατάσταση· θα ήταν κρίμα να χαθεί αυτή η ευκαιρία να δώσουμε ώθηση στο σχέδιο ευρωπαϊκής ολοκλήρωσης και θα μετανιώσουμε εάν δεν δράξουμε όπως οφείλουμε αυτή την ευκαιρία.
<P>
Συμφωνώ πλήρως με την εκτίμησή σας ότι είναι απολύτως αναγκαίο να επιβεβαιώσουμε τη διεθνή παρουσία της Ευρωπαϊκής Ένωσης στη διεθνή σκηνή, πρωτίστως στις πτυχές ασφάλειας και άμυνας, για τις οποίες η φινλανδική Προεδρία - και πρέπει να το πούμε με δικαιολογημένη περηφάνια - έδωσε αποφασιστική ώθηση με αυτή την ιστορική σύσκεψη Υπουργών Εξωτερικών και Υπουργών Αμυνας, που είναι η πρώτη φορά που πραγματοποιείται στην ιστορία της Ευρωπαϊκής Ένωσης.
<P>
Από την άλλη πλευρά, πρέπει να δώσουμε ώθηση στην ανάγκη παγίωσης των επιτευγμάτων που εξασφαλίστηκαν στη Διάσκεψη Κορυφής του Tampere - στην οποία αναφέρθηκε προηγουμένως η ομιλήτρια - αναφορικά με ένα χώρο ελευθερίας, ασφάλειας και δικαιοσύνης.
<P>
Μου φαίνεται σημαντικό, κυρία Προεδρεύουσα του Συμβουλίου - και αναφερθήκατε σε αυτό στην ομιλία σας - να αφοσιωθούμε και να προπαρασκευάσουμε τις εργασίες της επερχόμενης πορτογαλικής Προεδρίας αναφορικά με το θέμα της απασχόλησης. Σήμερα είμαστε μάρτυρες ενός ιστορικού στιγμιότυπου στη σύντομη ιστορία του ευρώ, και πιστεύω ότι το Ευρωπαϊκό Συμβούλιο του Ελσίνκι θα πρέπει να αφιερώσει κάποιο χώρο στο θέμα της εξωτερικής εκπροσώπησης της ζώνης ευρώ.
<P>
Κυρία Προεδρεύουσα του Συμβουλίου, αναφερθήκατε στις ομιλίες σας στην ανάγκη να δώσουμε ώθηση σε ένα σχέδιο ευρωπαϊκής ολοκλήρωσης, πιο ευρύ, πιο δημοκρατικό και πιο διαφανές. Εγώ άκουσα με ικανοποίηση την παρατήρηση που έκανε ο Πρόεδρος της Επιτροπής αναφορικά με την παρουσία του Ευρωπαϊκού Κοινοβουλίου στη Διακυβερνητική Διάσκεψη, θα ήθελα όμως αυτή τη θέση να την εκφράσει επίσης και η Προεδρεύουσα του Συμβουλίου. Πραγματικά δεν θα έχουμε μια Ευρώπη ούτε πιο ανοιχτή, ούτε πιο διαφανή, ούτε πιο δημοκρατική, εάν το Ευρωπαϊκό Κοινοβούλιο δεν συμμετάσχει πλήρως στις εργασίες της Διακυβερνητικής Διάσκεψης.
<P>
Ελπίζω και εύχομαι, κυρία Προεδρεύουσα του Συμβουλίου, ότι το Ευρωπαϊκό Συμβούλιο του Ελσίνκι θα μας δώσει μια Ευρώπη περισσότερο πολιτική, μια Ευρώπη πιο ενωμένη, και οριστικά, μια Ευρώπη που να είναι πολύ περισσότερο κοινοτική και πολύ λιγότερο διακυβερνητική.

<SPEAKER ID=72 LANGUAGE="IT" NAME="Napolitano">
Κύριε Πρόεδρε, θέλησα να πάρω το λόγο για να εκφράσω πρώτα απ' όλα την έκπληξή μου έπειτα από αυτά που άκουσα να μας λέει η Πρόεδρος του Συμβουλίου σχετικά με τη Διακυβερνητική Διάσκεψη: η κυρία Halonen ούτε καν ανέφερε το ψήφισμα του Ευρωπαϊκού Κοινοβουλίου της 18ης Νοεμβρίου και τις προτάσεις που περιλαμβάνονται σε αυτό για την ατζέντα της Διάσκεψης. Πρόκειται για σοβαρές και αιτιολογημένες προτάσεις, και όχι για υπεκφυγές ή ευσεβείς πόθους κάποιων ουτοπιστών. Δε νομίζω ότι αυτή είναι η συμπεριφορά που αρμόζει απέναντι σε μια σημαντική θέση του Κοινοβουλίου. Όσον αφορά τα τρία leftover του Αμστερνταμ γνωρίζουμε ήδη τα πάντα: δεν απομένει παρά να γίνουν οι επιλογές που δεν καταφέραμε να κάνουμε κατά την προηγούμενη Διάσκεψη. Θα χρειαζόταν να ασχοληθούμε έναν ολόκληρο χρόνο μόνο για το θέμα αυτό. Ας μου επιτραπεί να πω ότι είναι γελοίο να υποστηρίζουμε κάτι τέτοιο. Προσοχή λοιπόν: εάν το Συμβούλιο, εάν οι κυβερνήσεις δεν ανοίξουν, στο Ελσίνκι, την ατζέντα της Διάσκεψης σε ουσιώδη και ώριμα πλέον θεσμικά ζητήματα, δεν θα είναι πειστική η συζήτηση σχετικά με τη διεύρυνση και θα αποδειχθεί ότι δεν ξέρουμε να εκφράζουμε μια διορατική θεώρηση για την ανάπτυξη της Ένωσης σε όλες τις διαστάσεις της.
<P>
Κύριε Πρόεδρε Prodi, δεν κατάλαβα τι θα μπορούσαν να είναι αυτές οι προπαρασκευαστικές εργασίες στο περιθώριο της Διακυβερνητικής Διάσκεψης, για τις οποίες μιλήσατε. Φάνηκε ότι εσείς θα εμπιστευτείτε σε αυτήν την ασυνήθιστη έδρα μερικά από τα θέματα που πρότεινε εδώ η Επιτροπή στις 10 Νοεμβρίου. Εύχομαι ότι θα επιμείνετε σε όλες αυτές τις προτάσεις της Επιτροπής για την ατζέντα και για τη μέθοδο της Διάσκεψης και θα συμβάλλετε κατά τον τρόπο αυτό σε μια θετική έκβαση του Συμβουλίου του Ελσίνκι.

<SPEAKER ID=73 LANGUAGE="IT" NAME="Gawronski">
Κύριε Πρόεδρε, πιστεύω ότι σωστά έπραξε ο Πρόεδρος Prodi που υπέδειξε, στην παρέμβασή του, με την οποία συμφωνούμε πλήρως, τη διεύρυνση ως το κύριο, το βασικό σημείο του Ελσίνκι. Το Κοινοβούλιό μας είχε ήδη από καιρό τονίσει την ακαταλληλότητα της προσέγγισης που επέλεξαν, Επιτροπή και Συμβούλιο, όσον αφορά τη διεύρυνση. Επρόκειτο, πιστεύω, για ένα στρατηγικό και πολιτικό λάθος, του οποίου οι συνέπειες περιορίστηκαν ευτυχώς από το γεγονός ότι η Επιτροπή παραδέχτηκε το σφάλμα της, αν και είναι λυπηρό, πρέπει να πω, να σκεφτόμαστε ότι, κατά πάσα πιθανότητα, μονάχα ο πόλεμος, ο οποίος έφτασε έως τις πόρτες μας, οδήγησε σε αυτήν τη νέα στρατηγική. Είναι σωστό να ξεκινήσουν οι διαπραγματεύσεις με όλες τις υποψήφιες χώρες, αλλά δεν υπάρχει αμφιβολία ότι πρέπει να υπάρξει μια διαφοροποίηση μεταξύ αυτών των χωρών, δεδομένου ότι τα επίπεδα προσαρμογής στην Ευρώπη διαφέρουν εξαιρετικά σε καθεμία από αυτές τις χώρες. Σίγουρα, το να κάνουμε λόγο για ημερομηνίες ένταξης φαίνεται δύσκολο, ακόμα και αν θα ήταν χρήσιμο, πολύ χρήσιμο, ώστε να παρακινηθεί η κοινή γνώμη των ενδιαφερομένων χωρών, δεδομένου ότι διαγράφεται όλο και περισσότερο ένας κίνδυνος: ιδιαίτερα μακρόχρονες διαπραγματεύσεις είναι πιθανό να παγώσουν τον ενθουσιασμό, τόσο στα κράτη μέλη όσο και στις υποψήφιες χώρες, όπως φαίνεται από πρόσφατες δημοσκοπήσεις που πραγματοποιήθηκαν στην Πολωνία και όπως μπόρεσα να διαπιστώσω προσωπικά στη χώρα αυτή, από την οποία επέστρεψα εχθές. Θα χάναμε λοιπόν μια ιστορική ευκαιρία, για να επαναλάβω και πάλι τα λόγια του Πρόεδρου Prodi. Είμαι απόλυτα πεπεισμένος ότι η ένταξη ενός νέου κράτους μέλους πρέπει να είναι το αποτέλεσμα μιας ευρείας συναίνεσης μεταξύ πολιτικών δυνάμεων, αλλά κυρίως πρέπει να είναι αποδεκτή από την πλειοψηφία του ενδιαφερόμενου λαού. Χρειάζεται συνεπώς - και αυτό είναι το μήνυμά μου προς το Κοινοβούλιο - να δώσουμε ιδιαίτερη προσοχή στις εκστρατείες πληροφόρησης που μπορούν να διατηρήσουν σε υψηλό επίπεδο την υποστήριξη της ευρωπαϊκής επιλογής στις χώρες αυτές. Σχετικά με αυτό, πιστεύω ότι το πρόγραμμα PHARE μπορεί να αποτελέσει το κατάλληλο μέσο, και πιστεύω συνεπώς ότι πρέπει να ενισχυθεί προς αυτήν, ακριβώς, την κατεύθυνση.

<SPEAKER ID=74 NAME="Schrφder, Jόrgen">
Κύριε Πρόεδρε, επιτρέψτε μου να συνεχίσω από το σημείο, με το οποίο μόλις τελείωσε ο κ. Gawronski, δηλαδή την αποδοχή της Ευρώπης από τους πληθυσμούς των διαφόρων χωρών που επιδιώκουν την ένταξή τους στην Ευρωπαϊκή Ένωση. Όχι μόνο στην Πολωνία, αλλά και σε άλλες χώρες, δεν υπάρχει και τόσο μεγάλος ενθουσιασμός για την Ευρωπαϊκή Ένωση. Το ίδιο ισχύει και για τη Δημοκρατία της Τσεχίας. Θα ήθελα να παρατηρήσω ότι στην έκθεση προόδου της Επιτροπής για τη Δημοκρατία της Τσεχίας αναφέρεται μία μεσαίου μεγέθους πόλη της Τσεχίας, όπου χτίστηκε ένας φράχτης σε έναν δρόμο για να χωρίζονται οι Τσέχοι από τους Ρόμ. Αυτό δεν είναι ωραίο. Επισκέφθηκα δύο φορές το συγκεκριμένο μέρος, μίλησα με τον δήμαρχο, είπα ότι πρέπει να απομακρύνουν τον φράχτη, τί έγινε όμως; Στον σκανδαλοθηρικό τύπο της Ευρωπαϊκής Ένωσης, ο φράχτης αυτός βαφτίστηκε τείχος, σαν να επρόκειτο όχι απλώς για το τείχος του Βερολίνου, παρά ίσως για το μεγάλο σινικό τείχος. Το ζήτημα διογκώθηκε τόσο πολύ, ώστε οι άνθρωποι εκεί να είναι, φυσικά, πολύ θυμωμένοι, γιατί θεωρούν δεδομένο ότι στην Ευρωπαϊκή Ένωση υπάρχουν δύο μέτρα και δύο σταθμά. Έχουμε κριτήρια για μας, που φυσικά δεν είμαστε του κατηχητικού, και διαφορετικά κριτήρια για τις υποψήφιες χώρες, από τις οποίες περιμένουμε όλα όσα εμείς οι ίδιοι δεν εκπληρώνουμε.
<P>
Ας παρατηρήσουμε πόσες εθνοτικές συγκρούσεις, καθώς και περιστασιακές τρομοκρατικές επιθέσεις, υπάρχουν στην Ευρωπαϊκή Ένωση. Πιστεύω ότι αν επικρατούσε η αντίθετη κατάσταση, δηλαδή αν π.χ. η Δημοκρατία της Τσεχίας ήταν ήδη μέλος της Ένωσης, θα έλεγε σε ένα συγκεκριμένο κράτος μέλος: Φίλοι μου, αν δεν λύσετε τη διένεξή σας, θα περιμένετε ασφαλώς άλλα είκοσι χρόνια μέχρι να γίνετε μέλος! Εννοώ απλά ότι πρέπει να προσέξουμε να μην τρομάξουμε τον πληθυσμό. Το ζητούμενο δεν είναι η καλή μας συνεννόηση με τους πολιτικούς των υποψηφίων χωρών, αλλά με τον πληθυσμό τους. Αυτό μόνο έχει σημασία!

<SPEAKER ID=75 LANGUAGE="SV" NAME="Carlsson">
Κύριε Πρόεδρε, επιτρέψτε μου να αρχίσω συγχαίροντας τη φινλανδική Προεδρία για ένα, συνολικά, θετικό εξάμηνο. Θέλω να ευχαριστήσω εσάς, κυρία Προεδρεύουσα του Συμβουλίου, διότι, σήμερα, συζητήσατε τόσο διεξοδικά την ΚΕΠΠΑ, συμπεριλαμβανομένης και της στρατιωτικής ικανότητας της ΕΕ.
<P>
Τώρα, η ΕΕ μπορεί, στο πλαίσιο της Συνθήκης του Αμστερνταμ, να αυξήσει την αξιοπιστία της σε ό,τι αφορά την εμπλοκή της στην υπόθεση της ελευθερίας και της ειρήνης στην Ευρώπη. Υπό αυτήν την έννοια, η Διάσκεψη του Ελσίνκι είναι μία δοκιμή για την τωρινή ηγεσία της Ευρώπης. Υπάρχει η βούληση και το σθένος να διατυπώσουμε και διευρύνουμε, από κοινού, μία πολιτική η οποία θα καθιστά δυνατόν για τους πολίτες της Ευρώπης να αντιληφθούν ότι δεν πρόκειται μόνο για λόγια, αλλά, πίσω από τη βούληση να αποφευχθούν ανθρωπιστικές καταστροφές όπως αυτή στο Κοσσυφοπέδιο, υπάρχει και η ισχύς;
<P>
Μία εξίσου σημαντική δοκιμασία για την ηγεσία είναι να διασφαλιστεί ότι η διεύρυνση θα υλοποιηθεί, με την ένταξη του πρώτου κύματος των νέων κρατών μελών στην Ένωση στη διάρκεια της παρούσης βουλευτικής περιόδου. Στο Ελσίνκι θα τεθούν τα κριτήρια ένταξης για τη Διακυβερνητική Διάσκεψη που θα επιλύσει τα εναπομείναντα ζητήματα κατανομής εξουσιών. Η Ένωση μας πρέπει να χαρακτηρίζεται από αποφασιστικότητα. Όμως, δεν πρέπει να επιτραπεί στις μελλοντικές επιθυμίες μας να αποβούν εις βάρος του ιστορικού καθήκοντός μας να εκμεταλλευτούμε τώρα την ιστορική ευκαιρία να ενώσουμε ολόκληρη την Ευρώπη.
<P>
Η φινλανδική Προεδρία και η Διάσκεψη Κορυφής πρέπει να παραδώσουν τη σκυτάλη στην Πορτογαλία με τον σαφή στόχο να ολοκληρωθεί η Διακυβερνητική Διάσκεψη στο Παρίσι για να υλοποιήσει την Ευρώπη της διαφάνειας, της αλληλεγγύης και της συνεργασίας, κάτι που συνεπάγεται ότι τίθενται υψηλές απαιτήσεις όσον αφορά τις ηγετικές ικανότητες, την ικανότητα αλλαγής και τη μείωση της περιφρούρησης των εθνικών και βραχυπρόθεσμων συμφερόντων.

<SPEAKER ID=76 NAME="Rack">
Κύριε Πρόεδρε, το Ευρωπαϊκό Κοινοβούλιο θα συνοψίσει τη συζήτηση για το Ελσίνκι σε ένα ψήφισμα. Όπως πάντα, θα είναι ένα συμβιβαστικό ψήφισμα. Αυτό δεν είναι κακό και οφείλεται στη φύση των πραγμάτων. Όμως στην προκειμένη περίπτωση φοβάμαι ότι η συμβιβαστική διάθεση των συντακτών του ψηφίσματος προχώρησε πολύ μακριά. Δεν εννοώ τόσο αυτά που θα αναφερθούν, μολονότι έχω και σχετικά με αυτά ορισμένα αρκετά μεγάλα προβλήματα, όπως π.χ. για το ζήτημα της Τουρκίας. Η κριτική μου αναφέρεται κυρίως σε αυτά που δεν θα αναφερθούν στο ψήφισμα. Κυρίως όσον αφορά το θέμα της διεύρυνσης, στηριζόμαστε υπερβολικά στην αρχή της ελπίδας και πολύ λίγο στη σκληρή πραγματικότητα.
<P>
Η Επιτροπή στις εκθέσεις της για το επίπεδο προσαρμογής στο κοινοτικό κεκτημένο παραπέμπει διαρκώς στο ότι οι υποψήφιες χώρες τόσο του πρώτου όσο και του δεύτερου γύρου προχωρούν σε πολλά σημεία πολύ διστακτικά στη μεταφορά και την προσαρμογή του κεκτημένου, π.χ. στα κοινωνικά ζητήματα, αλλά και στο θέμα "περιβάλλον και ενέργεια" , ορισμένες φορές μάλιστα ακόμη και στο ζήτημα των ανθρωπίνων δικαιωμάτων και της υλοποίησης της δημοκρατίας. Αυτό δεν μπορεί να είναι αρκετό στο μέλλον. Δεν πρέπει να αρκεστούμε μόνο στην ελπίδα ότι ίσως μία θανατική ποινή δεν θα εκτελεστεί στην Τουρκία. Στο ζήτημα της ασφάλειας των πυρηνικών εγκαταστάσεων, δεν πρέπει να αρκεστούμε στην ελπίδα ότι ίσως κάπου, κάποτε να κλείσουν εγκαταστάσεις που είναι ολοφάνερα επικίνδυνες. Ούτε και πρέπει να κάνουμε σαν να θεωρούμε ότι αυτό που παλιότερα, στη δεκαετία του 80, δεν δημιουργούσε ακόμη πραγματικά προβλήματα, δηλαδή οι πολύ μεγάλες μεταβατικές περίοδοι, δεν θα δημιουργήσει σήμερα προβλήματα στην εσωτερική αγορά.
<P>
Πώς σκοπεύουμε να καταφέρουμε να αποδεχθούμε μεταβατική περίοδο δεκαπέντε και πλέον ετών για τα θεμελιώδη δικαιώματα στους τομείς της κυκλοφορίας προσώπων και της παροχής υπηρεσιών, διατηρώντας παράλληλα τα σύνορα ανοιχτά; Είμαστε υπέρ της διεύρυνσης, που αποτελεί τη λύση για το μέλλον της Ευρώπης. Ακριβώς γι' αυτό, πρέπει να μιλάμε με σαφέστερη γλώσσα, και στα συμβιβαστικά ψηφίσματα.

<SPEAKER ID=77 NAME="Harbour">
Κύριε Πρόεδρε, είναι προνόμιο για εμένα να ομιλώ ξανά σε μία συζήτηση με την κυρία Halonen. Στην πραγματικότητα, η παρθενική μου ομιλία σε αυτό το Σώμα ήταν τον περασμένο Ιούλιο, όταν επαίνεσα τη Φινλανδική Προεδρία για το γεγονός ότι έδωσε προτεραιότητα στην κοινωνία των πληροφοριών και στο πρόγραμμα εργασιών της. Απόψε, καθώς βαίνουμε προς τη λήξη της συγκεκριμένης Προεδρίας, επιθυμώ να εξάρω τη φινλανδική Προεδρία για το έργο της επί του προκειμένου, αλλά επίσης να εκφράσω και κάποια απογοήτευση για το γεγονός ότι δεν εκμεταλλεύθηκε περισσότερο τις ευκαιρίες. Η κυρία Halonen μόλις που κατάφερε να προσθέσει μία αναφορά στην κοινωνία των πληροφοριών - νομίζω στην τελευταία ακριβώς πρόταση της ομιλίας της - ωστόσο, σύμφωνα με ένα έγγραφο το οποίο έλαβα την περασμένη εβδομάδα από την Επιτροπή, πρόκειται να παρουσιασθεί στο Ελσίνκι μία πρωτοβουλία για την ηλεκτρονική διάσταση της Ευρώπης, ένα έγγραφο υπό τον τίτλο "Κοινωνία των Πληροφοριών για Όλους" . Μέχρι στιγμής δεν έχουμε δει κάτι τέτοιο. Το "Όλοι" σαφώς δεν περιλαμβάνει ακόμη τους βουλευτές του Ευρωπαϊκού Κοινοβουλίου, συνεπώς λίγα άτομα γνωρίζουν επ' αυτού. Στην πραγματικότητα θεωρήσατε ότι άξιζε απλώς μια αναφορά στην ομιλία σας, ωστόσο ελπίζω το Συμβούλιο να αφιερώσει κάποιο χρόνο στο εν λόγω ζωτικής σημασίας θέμα.
<P>
Επιτρέψτε μου επίσης να πω σχετικά με το ευρύτερο θέμα της ολοκλήρωσης της εσωτερικής αγοράς ότι, κατά τη διάρκεια της Φινλανδικής Προεδρίας είχαμε ορισμένα πολύ σημαντικά έγγραφα στρατηγικής, και ασφαλώς απαιτούν πολύ μεγαλύτερη προτεραιότητα από αυτή που λαμβάνουν επί του παρόντος στην Κοινότητα. Μάλιστα, η πρόταση ψηφίσματος την οποία είδα σήμερα το πρωί δεν περιείχε καμία απολύτως αναφορά σε πρωτοβουλίες για την εσωτερική αγορά ή την κοινωνία των πληροφοριών, παρά το έργο που πραγματοποιείται υπό την Προεδρία σας. Κατέθεσα μία προσθήκη εξ ονόματος της Ομάδας μου σήμερα το πρωί, προκειμένου να συμπεριληφθούν τα εν λόγω θέματα, και ελπίζω θερμά να λάβει την υποστήριξη αυτού του Σώματος.
<P>
Εν κατακλείδι, ελπίζω επίσης η Φινλανδική Προεδρία να υπενθυμίσει στις κυβερνήσεις των κρατών μελών κατά το Ευρωπαϊκό Συμβούλιο στο Ελσίνκι ότι η δημιουργία της ενιαίας αγοράς προϋποθέτει οι διασυνοριακές εξαγορές και η αναδιάρθρωση των βασικών βιομηχανικών τομέων να αφεθούν να προχωρήσουν χωρίς πολιτική παρέμβαση από τις κυβερνήσεις των κρατών μελών. Είμαι σίγουρος ότι οι βουλευτές του Σώματος θα γνωρίζουν ότι αυτή τη στιγμή βρίσκεται εν εξελίξει μία κρίσιμη μάχη εξαγοράς στον τομέα των τηλεπικοινωνιών. Οφείλω να ομολογήσω ότι δυσαρεστούμαι όταν βλέπω πως ορισμένα σχόλια πρεσβύτερων πολιτικών, ακόμη και Επιτρόπων, υποδεικνύουν ότι η όλη φιλοσοφία μιας εσωτερικής αγοράς δεν έχει γίνει ακόμη πλήρως αποδεκτή, πράγμα που πρέπει να επιτευχθεί.

<SPEAKER ID=78 LANGUAGE="FI" NAME="Ηalonen">
Αξιότιμε κύριε Πρόεδρε, καταρχάς παραδέχομαι ότι, στην προσπάθειά μας να τηρήσουμε τόσο τις χρονικές απαιτήσεις όσο και την ιεράρχηση των θεμάτων σύμφωνα με τη σπουδαιότητά τους, επιλέξαμε ορισμένα από τα θέματα που γνωρίζουμε ότι θα συγκεντρώσουν το μεγαλύτερο ενδιαφέρον στο Ελσίνκι, συνιστώντας τα κυριότερα σημεία αναφοράς των ομιλιών. Συνεπώς, ορισμένα άλλα θέματα, στα οποία εύλογα έχει εστιαστεί εδώ η προσοχή, παραμερίσθηκαν αναπόφευκτα στη διάρκεια της ομιλίας μου. Ωστόσο, μπορώ να διαβεβαιώσω, να καθησυχάσω ή να ενθαρρύνω τους βουλευτές του Ευρωπαϊκού Κοινοβουλίου, δηλώνοντας ότι τα συγκεκριμένα θέματα δεν έχουν λησμονηθεί στις συγκεκριμένες εργασίες.
<P>
Καταρχάς σε ό,τι αφορά το θέμα της απασχόλησης, το θεωρούμε ιδιαίτερα σημαντικό και το προετοιμάσαμε, όπως ανέφερα και στην ομιλία μου, με τρόπο ώστε στη διάρκεια της πορτογαλικής Προεδρίας να επιτύχει πλήρως η πρώτη στην ιστορία Σύνοδος Κορυφής για την απασχόληση. Στη διάρκεια της φινλανδικής Προεδρίας δόθηκε ιδιαίτερη σημασία, μεταξύ άλλων στην κατάσταση των ηλικιωμένων, στο πλαίσιο των ζητημάτων της απασχόλησης. Επί του προκειμένου πραγματοποιήθηκε άτυπη συνεδρίαση του Συμβουλίου Υπουργών Απασχόλησης και Κοινωνικών Υποθέσεων, αλλά και μια διάσκεψη σε επίπεδο υπουργών που αφορούσε ειδικά το θέμα της ισότητας. Επιπλέον, προβάλαμε το θέμα της κοινωνίας της πληροφορίας αναφορικά με τον τομέα της απασχόλησης. Ως προς το συγκεκριμένο θέμα το Συμβούλιο ενέκρινε στις 29 Νοεμβρίου ψήφισμα με τίτλο "η απασχόληση στην κοινωνία της πληροφορίας και η κοινωνική διάσταση";.
<P>
Θα απαντήσω με ελαφρώς διαφορετική σειρά από εκείνη των αγορητών, όμως, επειδή ο βουλευτής κ. Harbour φαίνεται να βρίσκεται ακόμη στην αίθουσα, θα του αναφέρω επίσης ότι η Επιτροπή θα παρουσιάσει στο Ευρωπαϊκό Συμβούλιο του Ελσίνκι μία εκτενή πρωτοβουλία της σχετικά με την κοινωνία της πληροφορίας. Το έγγραφο θα δημοσιοποιηθεί μόλις στις 8 Δεκεμβρίου. Η επί της ουσίας εξέταση του θέματος προορίζεται για την έκτακτη Σύνοδο Κορυφής της Πορτογαλίας. Στο Ελσίνκι το επίκεντρο των θεμάτων της κοινωνίας της πληροφορίας θα αποτελέσουν οι σχέσεις μεταξύ της κοινωνίας της πληροφορίας και της ανταγωνιστικότητας. Η συγκεκριμένη οπτική γωνία προβλήθηκε έντονα στη διάρκεια της παρούσας Προεδρίας και πλέον, όπως δείχνουν τα πράγματα, εξετάζεται σε συνδυασμό με τα θέματα της οικονομίας, της απασχόλησης και της ανταγωνιστικότητας. Έτσι, σε ό,τι αφορά την προώθηση του ρυθμιστικού πλαισίου για το ηλεκτρονικό εμπόριο, στόχος μας είναι να επιταχύνουμε επίσης τα συμπεράσματα. Στη διάρκεια της φινλανδικής Προεδρίας έχει επιτευχθεί πρόοδος σε σημαντικότατες προσπάθειες για τη θέσπιση νομοθετικής πράξης, όμως η τελική διαμόρφωσή της εναπόκειται βεβαίως στην επόμενη Προεδρία. Κατά συνέπεια, το αποτέλεσμα θα είναι κάπως καλύτερο ή, θα τολμούσα να πω, ακόμη και πολύ καλύτερο σε σχέση με εκείνο που διεφάνη από την εισήγησή μου.
<P>
Στη συνέχεια θα απαντήσω σε μια ακόμη μεμονωμένη ερώτηση, η οποία αφορά βεβαίως τη διεύρυνση. Σχετικά με το θέμα των τσιγγάνων, το οποίο τέθηκε εδώ, θα ήθελα προσωπικά να καταθέσω ότι, κατά την άποψή μου, είναι εύλογο να επιστήσω την προσοχή στο θέμα των ανθρωπίνων δικαιωμάτων γενικώς και ιδιαιτέρως στα δικαιώματα των μειονοτήτων, αφενός στο έδαφος της Ευρωπαϊκής Ένωσης και αφετέρου κυρίως στο έδαφος των υποψηφίων προς ένταξη χωρών. Κατά τη διάρκεια της φινλανδικής Προεδρίας έχουμε εμπειρίες ιδίως σε ό,τι αφορά την άσχημη αντιμετώπιση των τσιγγάνων στις υποψήφιες χώρες, σε σημείο μάλιστα που πλήθη τσιγγάνων έχουν εγκαταλείψει τις εστίες τους προς αναζήτηση ασύλου. Ακόμη και στη Φινλανδία βρίσκονται, αν θυμάμαι καλά, περί τους χίλιους τσιγγάνους. Εκ μέρους της ασκούσας την Προεδρία χώρας δεν θελήσαμε να καταλήξουμε στο συμπέρασμα ότι η ευθύνη ανήκει μόνο στη Σλοβακία, τη Ρουμανία ή κάποια άλλη μεμονωμένη χώρα. Το παρόν πρόβλημα είναι γενικό και, για τον λόγο αυτό, σκοπεύουμε να προβάλουμε, όχι στο πλαίσιο της διεύρυνσης, αλλά στο γενικό πλαίσιο της ημερήσιας διάταξης της Συνόδου Κορυφής το γεγονός ότι τόσο τα κράτη μέλη όσο και οι υποψήφιες χώρες θα πρέπει να βελτιώσουν την εφαρμογή των δικαιωμάτων των μειονοτήτων. Η ίδια η ασκούσα την Προεδρία χώρα θα προσφέρει τη συνεργασία της επί του προκειμένου.
<P>
Ακολούθως θα απαντήσω στις κυριότερες και σημαντικότερες θεματικές ομάδες ερωτήσεων. Καταρχάς, σε ό,τι αφορά τη Διακυβερνητική Διάσκεψη θα απαντήσω ειλικρινέστατα ότι είμαστε ομόφωνοι σχετικά με τα εκκρεμή ζητήματα της Συνθήκης του Αμστερνταμ. Εδώ, και μάλιστα σε πολλές ομιλίες, έγινε προσπάθεια να καταστεί σαφές ότι, εάν προσπαθήσουμε να επιλύσουμε τα συγκεκριμένα θέματα, θα ανακύψει πρόβλημα για το γεγονός ότι δεν καταβάλλονται επαρκείς προσπάθειες. Αξιότιμοι βουλευτές, αυτά τα θέματα δεν παρέμειναν έξω από τη Συνθήκη του Αμστερνταμ, επειδή ήταν μικρά και ήσσονος σημασίας. Παρέμειναν εκτός Συνθήκης, επειδή ήταν ιδιαίτερα δύσκολα και, στο μεταξύ, δεν έγιναν διόλου ευκολότερα. Ωστόσο, ο σαφής καθορισμός της αποστολής μάς παρέχει αυτή τη στιγμή τη δυνατότητα επιτυχίας, ενώ ταυτόχρονα μας πιέζει να διευθετήσουμε το θέμα.
<P>
Επιπλέον, σας απαρίθμησα με σαφήνεια όσα θέματα συνδέονται στενά με τους εν λόγω τομείς και θα μπορούσαν ενδεχομένως να συμπεριληφθούν στην ημερήσια διάταξη. Την τρίτη ομάδα συγκροτούν θέματα, τα οποία έχει εισηγηθεί ένα ή περισσότερα κράτη μέλη. Τολμώ να πω ότι, μολονότι η Φινλανδία είναι ακόμη ένα νέο κράτος μέλος, εντούτοις προσωπικά είμαι αυτή τη στιγμή από τους μακροβιότερους υπουργούς εξωτερικών. Μάλιστα, δεν υπερβαίνουμε πλέον τους δύο οι υπουργοί που συμμετείχαμε στην προηγούμενη Διακυβερνητική Διάσκεψη. Στη διάρκεια των προπαρασκευαστικών εργασιών της επικείμενης Διακυβερνητικής Διάσκεψης πείσαμε πολλές φορές 14, 13 ή 12 κράτη μέλη να υποστηρίξουν κάποιο θέμα. Εντούτοις, δεν καταφέραμε να πείσουμε και τα δεκαπέντε, όπως απαιτείτο, για παράδειγμα για την λήψη των συγκεκριμένων πλειοψηφικών αποφάσεων. Στο θέμα αυτό δεν είμαι διόλου δύσπιστη, είμαι όμως ρεαλίστρια και ξέρω ότι στο πλαίσιο καθορισμένων θεμάτων, όταν θέλουμε να τα διευθετούμε γρήγορα, πρέπει να επικεντρωνόμαστε σε όσα έχουν τύχει κάποιας επεξεργασίας. Εν συνεχεία υπάρχει και η δεύτερη διαδικασία, κατά την οποία υποβάλλονται αυτά τα μεγάλα και περισσότερο μακροπρόθεσμα σχέδια. Στο συγκεκριμένο πλαίσιο η προώθησή τους είναι εξίσου ταχεία όσο και η επίτευξη ομοφωνίας, ωστόσο δεν είναι απαραίτητα από την άποψη της διεύρυνσης.
<P>
Ως προς το θέμα της συμμετοχής του Ευρωπαϊκού Κοινοβουλίου, προσωπικά δεν μπορώ ακόμη να πω ποια θα είναι η λύση που θα δοθεί στη Σύνοδο Κορυφής του Ελσίνκι, ωστόσο το δήλωσα ήδη μια φορά νωρίτερα και θα το επαναλάβω: έχουμε θετική εμπειρία από τη συμμετοχή του Κοινοβουλίου στην προηγούμενη Διακυβερνητική Διάσκεψη. Και βεβαίως αυτή είναι η θέση της ασκούσας την Προεδρία χώρας.
<P>
Όσον αφορά το θέμα της διεύρυνσης, θα αποτελέσει αντικείμενο επεξεργασίας κατά την τελευταία συνεδρίαση του Συμβουλίου Γενικών Υποθέσεων στις 6 Δεκεμβρίου. Στο πλαίσιο της συγκεκριμένης συνεδρίασης του Συμβουλίου θα επιδιώξω να συγκεντρώσω εκείνα τουλάχιστον τα στοιχεία σχετικά με την Τουρκία, με τη βοήθεια των οποίων θα μπορούσαμε να θεωρήσουμε εφικτή την πρόοδο. Συζήτησα το εν λόγω θέμα πολύ διεξοδικά με τους συναδέλφους μου. Δεν είμαι απολύτως βεβαία ότι μπορούμε να καταλήξουμε επί του παρόντος σε ομοφωνία για το θέμα, στο πλαίσιο του Συμβουλίου Γενικών Υποθέσεων. Σε περίπτωση που ανακαλύψουμε ότι τα στοιχεία επαρκούν για τη λήψη κοινής απόφασης, η ασκούσα την Προεδρία χώρα θα μπορέσει να εκμεταλλευθεί τις ημέρες που απομένουν μέχρι τη Σύνοδο Κορυφής, προκειμένου να τελειοποιηθεί το θέμα. Όπως φαίνεται, κοινή ευχή μας είναι να καταλήξουμε με κάποιο τρόπο σε ομόφωνη απόφαση, ήδη πριν από τη Σύνοδο Κορυφής του Ελσίνκι, και ως εκπρόσωποι της ασκούσας την Προεδρία χώρας καταβάλλουμε φιλότιμες προσπάθειες ώστε η απόφαση να είναι θετική.
<P>
Αποδέχομαι όλες τις παρατηρήσεις, οι οποίες αφορούν τον ρυθμό της διεύρυνσης, τα κριτήρια της Κοπεγχάγης και τα υπόλοιπα ζητήματα, και σας ευχαριστώ πολύ. Πολλά από αυτά προσεγγίζουν πολύ τις δικές μας απόψεις, όταν προετοιμάζαμε τα συγκεκριμένα έγγραφα εξ ονόματος του Συμβουλίου Υπουργών. Σε ό,τι αφορά την εξωτερική πολιτική και την πολιτική ασφαλείας οι παρατηρήσεις ήταν λίγες, όμως θα ήθελα ενδεχομένως να σχολιάσω ένα θέμα. Δεν έκανα καμία αναφορά τώρα στο Σώμα για το θέμα της βορείου διαστάσεως. Στο Ελσίνκι πραγματοποιήθηκε συνεδρίαση σε επίπεδο υπουργών σχετικά με το εν λόγω θέμα, όπως ακριβώς είχαμε υποσχεθεί. Η συμμετοχή υπουργών εξωτερικών από άλλα κράτη μέλη της Ευρωπαϊκής Ένωσης δεν ήταν ιδιαίτερα υψηλή - ήμουν η μοναδική εκεί - ωστόσο, παρευρέθησαν αντί γι' αυτούς κάποιοι άλλοι υπουργοί και επιπλέον όλοι οι υπουργοί που ανήκουν στον λεγόμενο κύκλο της βορείου διαστάσεως. Η ανταπόκριση ήταν λίαν ενθαρρυντική. Η Επιτροπή υποσχέθηκε να προχωρήσει ήδη στο επόμενο βήμα, να εκπονήσει δηλαδή ένα σχέδιο δράσης, και έτσι επιτύχαμε τον στόχο, λαμβανομένης υπόψη της πορτογαλικής Προεδρίας. Συμφωνώ με τη θέση των αγορητών ότι η αύξηση της σταθερότητας αυξάνει με τον τρόπο της την ασφάλεια στην Ευρώπη.
<P>
Επιπλέον, σε ό,τι αφορά τη διεύρυνση, προσπαθούμε να υπενθυμίσουμε στις υποψήφιες χώρες, όπως ακριβώς έχουμε αναφέρει και εδώ, ότι δεν δεχόμαστε νέες κυβερνήσεις ως κράτη μέλη, δεχόμαστε νέες χώρες. Είναι ιδιαίτερα σημαντικό να καταστήσουμε σαφές στις κυβερνήσεις των υποψηφίων χωρών ότι πρέπει να πάρουν με το μέρος τους και την αντιπολίτευση να συμπεριλάβουν στα σχέδιά τους το σύνολο του πληθυσμού, όπως απαιτήθηκε εδώ. Έχω αναφέρει ότι η Ευρωπαϊκή Ένωση δεν δέχεται στους κόλπους της αποκλειστικά νέους, μορφωμένους άνδρες που διαβιούν στις πόλεις. Αντιθέτως, τους δέχεται όλους: και τους μεγαλύτερους σε ηλικία, τους κατοίκους της περιφέρειας, τους λιγότερο μορφωμένους, τις γυναίκες. Σύμφωνα με αυτά θα πρέπει εν συνεχεία να καταρτιστούν τα σχέδια. Ευελπιστώ ότι θα μπορέσουμε επίσης να μιλήσουμε μαζί τους και για το θέμα της κοινωνικής συνοχής, της ασφάλειας των πυρηνικών αντιδραστήρων και για πολλές άλλες λεπτομέρειες. Επιπλέον, έχω προσπαθήσει να πείσω τις υποψήφιες χώρες για τα συγκεκριμένα θέματα, δηλώνοντας ότι, μολονότι δεν συνιστούν όλα τα σημεία ζητήματα άμεσης διαπραγμάτευσης, εντούτοις η κατάσταση θα πρέπει να διαμορφωθεί έτσι, ώστε τα κοινοβούλια των κρατών μελών να δώσουν τόσο πολλή προσοχή στα συγκεκριμένα θέματα, ώστε εσείς, οι υποψήφιες χώρες, να εξασφαλίσετε την ταχεία έγκρισή τους όταν αρχίσετε να ασχολείστε με τα εν λόγω θέματα, τα οποία ωστόσο θα αποδειχθούν εξαιρετικά σημαντικά, όταν κι εσείς γίνετε μέλη με τη σειρά σας.
<P>
Τελευταίο θέμα της ημερήσιας διάταξης της Διακυβερνητικής Διάσκεψης: σε περίπτωση που η Ευρωπαϊκή Ένωση αποκτήσει στο πλαίσιο της επόμενης Διακυβερνητικής Διάσκεψης νομική υπόσταση, πολλά θέματα θα βρουν τη λύση τους. Η νομική υπόσταση, η οποία προβλήθηκε εδώ σε πολλές αγορεύσεις, αποτέλεσε ένα από τα ζητήματα τα οποία όντως υποστήριξε η πλειοψηφία, εντούτοις δεν υπήρξε δυστυχώς συναίνεση επί του προκειμένου. Αυτό το αναφέρω απλώς ως παράδειγμα.

<SPEAKER ID=79 NAME="Barσn Crespo">
Κύριε Πρόεδρε, απηύθυνα μια συγκεκριμένη ερώτηση στην Προεδρεύουσα του Συμβουλίου αναφορικά με την άποψη που έχει για την πλήρη συμμετοχή του Κοινοβουλίου στη Διακυβερνητική Διάσκεψη. Είναι σημαντική ερώτηση, διότι αναφέρεται στην έκθεση που ενέκρινε το Κοινοβούλιο, και είναι κρίσιμη για μας. Εγώ θα ήμουν ευγνώμων στην Προεδρεύουσα του Συμβουλίου εάν απαντούσε στην ερώτηση.

<SPEAKER ID=80 NAME="Prodi">
Κύριε Πρόεδρε, κύριοι βουλευτές, άκουσα σε αυτήν την Αίθουσα κάποιες απαισιόδοξες απόψεις σχετικά με την επόμενη Σύνοδο Κορυφής. Εγώ διαφωνώ απολύτως: είναι μια Σύνοδος εξαιρετικής σημασίας, την οποία προετοιμάσαμε - το Κοινοβούλιο, η Επιτροπή και η Προεδρία του Συμβουλίου - με μέγιστη επιμέλεια, με αποφασιστικότητα, και η πρόκληση της διεύρυνσης είναι μια ιστορική πρόκληση καθοριστικής σημασίας. Η διεύρυνση, στο Ελσίνκι, θα ριζώσει, θα ξεκινήσει και θα αλλάξει πλήρως το πρόσωπο της Ευρώπης. Είμαι σύμφωνος με όσα πολλοί από εσάς είπατε, ότι δηλαδή πρέπει να προχωρήσουμε προς τη διεύρυνση με σθένος, με ενεργητικότητα, μια διεύρυνση στην οποία κάθε χώρα θα εξετάζεται, αλλά αποφεύγοντας το ενδεχόμενο να χάσει αυτή η χώρα την εμπιστοσύνη που έχει σε εμάς. Δεν έχουμε συνεπώς καθόλου μινιμαλιστική αντίληψη για αυτήν τη διεύρυνση. Η θεωρία της λεμβοδρομίας, η εικόνα κάθε χώρας που τρέχει και βελτιώνεται κατά τη διάρκεια της πορείας της, είναι η αντίληψη που έχουμε ακολουθήσει.
<P>
Πλάι σε αυτήν, είναι σαφές ότι έχουμε την ιδέα μια ισχυρής Διακυβερνητικής Διάσκεψης. Εμείς θεωρούμε επίσης - είναι αυτό που είπε ο κύριος Seguro πριν από λίγο - ότι θα πρέπει να ξεκινήσει το συντομότερο δυνατό. Πιστεύω ότι μπορεί και πρέπει να ξεκινήσει τον Ιανουάριο γιατί υπάρχουν πολλά θέματα: Αμστερνταμ, τα παρεπόμενα του Αμστερνταμ, η συνοχή, η συναπόφαση, το πρόβλημα της ασφάλειας και άμυνας, ο Χάρτης των Θεμελιωδών Δικαιωμάτων καθώς και η αναδιάρθρωση της Συνθήκης. Δεν είναι μια μινιμαλιστική ατζέντα. Κυρία Napolitano, θα ήθελα να σας καθησυχάσω επίσης σχετικά με την πρόταση να γίνουν συνοδευτικές προπαρασκευαστικές εργασίες, και επιμένω ως προς τη λέξη συνοδευτικές: δεδομένου ότι το πρόβλημα της αναθεώρησης των Συνθηκών περιέχει εξαιρετικά λεπτομερείς και ιδιάζουσες τεχνικές πτυχές, δεν πρέπει να κατηγορηθούμε ότι δεν αντιληφθήκαμε εις βάθος και δεν αναλύσαμε πλήρως αυτές τις πτυχές. Δεν πρόκειται για αναβολή: συνοδευτικές σημαίνει ότι εμείς αρχίζουμε να εργαζόμαστε για λογαριασμό μας, ενώ παράλληλα διεξάγεται μια τεχνική εργασία, που είναι απαραίτητη για να μην υπάρξει έπειτα αυτή η καθυστέρηση που θα μειώσει την αποτελεσματικότητα της δράσης μας.
<P>
Ξεκινάμε με μια στενή προσκόλληση στο έγγραφο που παρουσιάστηκε προηγουμένως, με ισχυρές προτάσεις και με την έννοια επίσης ότι, μετά τη διεύρυνση, θα παρουσιαστεί πραγματικά το πρόβλημα του καθορισμού αυτών που αποτελούν τα όρια και τη φύση της Ευρώπης, κάτι που θα πρέπει να γίνει με επιμέλεια, προσοχή και ευρύτατη συζήτηση. Πολλοί από εσάς το ανέφεραν, το ζήτησα ήδη πολλές φορές από το Κοινοβούλιο και το επαναλαμβάνω και σήμερα: πιστεύω ότι, παράλληλα με την πραγματοποίηση της διεύρυνσης - που είναι αναμφίβολη πραγματικότητα, αφού η διεύρυνση που θα αποφασίσουμε, όπως εύχομαι, στο Ελσίνκι είναι μια διεύρυνση που δεν έχει αμφιβολίες, δεν έχει προβλήματα, δεν έχει κανένα δισταγμό - θα πρέπει να ξεκινήσουμε μια συζήτηση σχετικά με τη φύση και τα χαρακτηριστικά της Ευρώπης, επειδή θα πρέπει να είμαστε εμείς που θα κατευθύνουμε αυτά τα όρια, εμείς που θα αποφασίσουμε για τη φύση της Ευρώπης: δε μπορούμε απλώς να απαντήσουμε στο δίκαιο, έστω, αίτημα των χωρών που ζητούν να μπουν στην Ευρώπη. Που σταματά έπειτα αυτό το αίτημα; Γιατί να μη μπορεί να ενδιαφέρει και χώρες της Ασίας, για παράδειγμα; Θα πρέπει όμως να είμαστε εμείς αυτοί που θα το αποφασίσουν. Θα μπορούσα να κάνω έναν ολόκληρο κατάλογο με χώρες οι οποίες, κατά βάθος, θα είχαν συμφέρον καθώς και επιθυμία να ενταχθούν σε αυτήν την Ευρώπη, δίνοντάς της έπειτα διαφορετικό χαρακτήρα από αυτόν που έχει: η Ευρώπη δεν είναι μια τελωνειακή συνθήκη, δεν είναι μια ζώνη ελεύθερων συναλλαγών. Η Ευρώπη είναι μια Ένωση χωρών, και πράγματι την ονομάσαμε Ευρωπαϊκή Ένωση. Είναι σαφές λοιπόν ότι πρέπει, μαζί, να κάνουμε μια μεγάλη θεσμική μεταρρύθμιση για να μπορέσουμε να πάρουμε θετικές αποφάσεις και ότι πρέπει να προωθήσουμε αυτήν τη συζήτηση σχετικά με τα όρια και τη φύση της Ευρώπης.
<P>
Τελειώνοντας θα ήθελα μόνο να προσθέσω ότι, όσον αφορά τους πυρηνικούς σταθμούς και την προσπάθεια για τα Βαλκάνια, τα κοινωνικά και πολιτιστικά ζητήματα που αναφέρθηκαν εδώ, έχουμε πραγματικά μελετήσει και εμβαθύνει το πρόβλημα. Υπάρχουν συμφωνίες που μπορούν να οδηγήσουν σε μια στρατηγική για την παύση της λειτουργίας αυτών των σταθμών που θα παρέχει ασφάλεια και θα επιτρέπει, συγχρόνως, στις χώρες αυτές να ξεπεράσουν τα προβλήματά τους με ρεαλιστικό και αποδεκτό τρόπο. Αυτά κάνουμε αυτή τη στιγμή και οδεύουμε κατά συνέπεια προς τη Σύνοδο Κορυφής αντιμετωπίζοντας μια τεράστια πρόκληση και μια πολύπλοκη ατζέντα.
<P>
Ευχαριστώ το Κοινοβούλιο γιατί, κατά τη διάρκεια αυτών των μηνών, η δράση Επιτροπής και Κοινοβουλίου σχετικά με τα θέματα χαρακτηρίστηκε από απόλυτη ομοιότητα και ομοφωνία. Εξακολουθεί πάντα να ισχύει αυτό που είπαμε την πρώτη ημέρα της συνάντησής μας, ότι δηλαδή η πρόκληση που αντιμετωπίζουμε δεν έχει μηδενικό κέρδος αλλά ότι, με τη συνεργασία μας, ωφελείται τόσο το Κοινοβούλιο όσο και η Επιτροπή. Πιστεύω πράγματι ότι είναι δική μας ευθύνη να δώσουμε συνέχεια στην ανάπτυξη της Ευρώπης, μια μακροπρόθεσμη ανάπτυξη της Ευρώπης, όχι μια ανάπτυξη που θα πραγματοποιείται μόνο μέρα με τη μέρα. Για το λόγο αυτό πιστεύω ότι, πέρα από αυτά τα θέματα, θα πρέπει να εμπλακούμε στη συζήτηση σχετικά με την Ευρώπη του αύριο, σχετικά με τα όριά της, τη μορφή της, θέματα που έχω υπενθυμίσει τόσες πολλές φορές γιατί πιστεύω ότι πρόκειται για ένα μεγάλο καθήκον που πρέπει να φέρουμε εις πέρας μαζί.

<SPEAKER ID=81 NAME="Halonen">
Αξιότιμε κύριε Πρόεδρε, επαναλαμβάνω ότι η άποψη της ασκούσας την Προεδρία χώρας είναι πως έχουμε θετική εμπειρία από τη συμμετοχή του Ευρωπαϊκού Κοινοβουλίου στην προηγούμενη Διακυβερνητική Διάσκεψη. Κατόπιν τούτου, ο Πρωθυπουργός της ασκούσας την Προεδρία χώρας έκανε και κάνει ακόμη τον γύρο των κρατών μελών πριν από τη Σύνοδο Κορυφής του Ελσίνκι για να ρωτήσει τι γνώμη επικρατεί επί του θέματος. Όπως παρουσιάζεται η κατάσταση την παρούσα στιγμή φαίνεται ότι υπάρχουν διαφορετικές απόψεις. Ένα μέρος θεωρεί ότι αυτή η εξέλιξη πρέπει να συνεχιστεί περαιτέρω, ενώ ένα άλλο μέρος θα διατηρούσε την κατάσταση σχεδόν απαράλλακτη. αΟμως κατά τη γνώμη μου σε σύγκριση με την προηγούμενη ΔΚΔ τα δικαιώματα του Κοινοβουλίου παραμένουν τουλάχιστον τα ίδια.

<SPEAKER ID=82 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=8>
Αvακoίvωση τoυ Πρoέδρoυ
<SPEAKER ID=83 NAME="Πρόεδρος">
Ο κύριος Karlsson, ο Πρόεδρος του Ελεγκτικού Συνεδρίου, ο οποίος επρόκειτο να παρουσιάσει την ετήσια έκθεση του Ελεγκτικού Συνεδρίου, πρέπει να φύγει από τις Βρυξέλλες στις 19.00. Δεδομένου του ρυθμού με τον οποίο εξετάζουμε τα θέματα της ημερήσιας διάταξης δεν θα είναι δυνατό να ασχοληθούμε με το θέμα πριν από εκείνη την ώρα. Θα πρέπει συνεπώς να αναβληθεί για μία άλλη περίοδο συνόδου. Το θέμα θα συζητηθεί αργότερα στη Διάσκεψη των Προέδρων, όταν θα καθορισθεί το τελικό σχέδιο της ημερήσιας διάταξης της περιόδου συνόδου του Δεκεμβρίου.

<CHAPTER ID=9>
Ετήσια έκθεση για τα ανθρώπινα δικαιώματα
<SPEAKER ID=84 NAME="Πρόεδρος">
Η ημερήσια διάταξη προβλέπει τη δήλωση του Συμβουλίου αναφορικά με την ετήσια έκθεση για τα ανθρώπινα δικαιώματα, ακολουθούμενη από συζήτηση.

<SPEAKER ID=85 NAME="Halonen">
Αξιότιμε κύριε Πρόεδρε, αξιότιμοι βουλευτές του Ευρωπαϊκού Κοινοβουλίου, καταρχάς θέλω να εκφράσω τις ευχαριστίες μου για τη δυνατότητα που μου δόθηκε να σας παρουσιάσω την πρώτη ετήσια έκθεση της Ευρωπαϊκής Ένωσης για τα ανθρώπινα δικαιώματα. Πρόθεσή μου δεν είναι να επαναλάβω εκείνα τα οποία εμπεριέχονται στην έκθεση, αλλά να παρουσιάσω επίσης τις μελλοντικές προοπτικές.
<P>
Η ανάπτυξη πολιτικής της ΕΕ για τα ανθρώπινα δικαιώματα αποτελεί πρόκληση ευρείας κλίμακας, κατά την πραγματοποίηση της οποίας χρειαζόμαστε θάρρος σε συνδυασμό με υπομονή. Για να είναι αποτελεσματική η ΕΕ, πρέπει να είναι ικανή να συνεργαστεί σε πολλά επίπεδα. Καταρχάς, θα πρέπει να ενισχυθεί η κοινή δράση ανάμεσα στα θεσμικά όργανα της ΕΕ. Η ΕΕ θα πρέπει επίσης να είναι πρόθυμη να συνεργασθεί ευρύτερα από ό,τι μέχρι σήμερα με την κοινωνία των πολιτών και τις μη κυβερνητικές οργανώσεις. Η ΕΕ υποστηρίζει το έργο των ενεργών υπερασπιστών των ανθρωπίνων δικαιωμάτων (human rights defenders) σε όλα τα μέρη του κόσμου. Στο έργο αυτό χρειαζόμαστε τη συμβολή των μη κυβερνητικών οργανώσεων.
<P>
Η ΕΕ θα πρέπει επίσης να δρα σε συνεργασία με άλλους διεθνείς οργανισμούς, όπως το Συμβούλιο της Ευρώπης, ο ΟΑΣΕ και τα Ηνωμένα Έθνη. Ο εν λόγω στόχος προϋποθέτει ετοιμότητα και στο θέμα της διαφάνειας. Αφετέρου η προσπάθεια της ΕΕ να έχει εμφανή δράση δεν πρέπει να οδηγήσει σε αλληλεπικαλύψεις στο έργο της ή σε δυσχέρειες στη συνεργασία με τις άλλες οργανώσεις.
<P>
Η ετήσια έκθεση για τα ανθρώπινα δικαιώματα πρέπει, λόγω της προηγούμενης περιγραφής μου, να εκληφθεί ως μέρος μιας διαδικασίας η οποία ενισχύει το καθεστώς των ανθρωπίνων δικαιωμάτων στην Ένωση. Πιστεύω ότι όλοι μας θέλουμε να εξελιχθεί η Ένωση σε σημείο ώστε να μπορεί να δρα αποτελεσματικότερα από πριν υπέρ των ανθρωπίνων δικαιωμάτων σε όλα τα μέρη του κόσμου. Μιλώντας ενώπιον του Ευρωπαϊκού Κοινοβουλίου δεν χρειάζεται να αποσαφηνίσω τους λόγους οι οποίοι καθιστούν αυτή τη δράση απαραίτητη. Γνωρίζετε το θέμα. Οι εκθέσεις για τις παραβιάσεις των ανθρωπίνων δικαιωμάτων αποτελούν καθημερινό μέρος της πληροφόρησής σας. Είμαι πεπεισμένη ότι η δράση υπέρ των ανθρωπίνων δικαιωμάτων έχει επίσης την ακλόνητη υποστήριξη των ευρωπαίων πολιτών.
<P>
Η ετήσια έκθεση για τα ανθρώπινα δικαιώματα αντικαθιστά το μνημόνιο για τα ανθρώπινα δικαιώματα, το οποίο υπέβαλε παλαιότερα κάθε χρόνο το Συμβούλιο στο Κοινοβούλιο. Σκοπός αυτής της αλλαγής είναι να αυξήσει και να διευρύνει την πληροφόρηση για τη δράση και τις προτεραιότητες του Συμβουλίου. Έτσι επιχειρούμε να δημιουργήσουμε το πλαίσιο για μια πιο εμπεριστατωμένη και αναλυτική συζήτηση περί της δράσης της ΕΕ υπέρ των ανθρωπίνων δικαιωμάτων.
<P>
Επί του προκειμένου, θέλω να αναφερθώ επίσης στο πρώτο φόρουμ της ΕΕ για τα ανθρώπινα δικαιώματα, το οποίο έληξε νωρίτερα σήμερα, και όπου συμμετείχαν πολλοί από μας. Στο εν λόγω φόρουμ διεξήχθη ενεργητικός και αναφορικά με το μέλλον διάλογος για πολλά από τα θέματα της ετήσιας έκθεσης. Το φόρουμ είχε στόχο να αποτελέσει την αρχή για έναν τακτικότερο και ευρύτερο διάλογο σχετικά με τις προτεραιότητες και τις προκλήσεις της πολιτικής της ΕΕ για τα ανθρώπινα δικαιώματα. Ο συγκεκριμένος τρόπος προσέγγισης έλαβε επίσης την υποστήριξη των συμμετεχόντων. Είμαι και προσωπικά πεπεισμένη ότι το φόρουμ θα έχει συνέχεια. Η κριτική για την περαιτέρω εξέλιξη και ενίσχυση του φόρουμ είναι φυσικά ευπρόσδεκτη.
<P>
Ωστόσο, γιατί αξίζει να δημοσιοποιεί η ΕΕ κάθε χρόνο έκθεση για τα ανθρώπινα δικαιώματα;
<P>
Καταρχάς, το Συμβούλιο εκτιμά ότι με αυτόν τον τρόπο μπορούμε να ενισχύσουμε τη διαφάνεια της κοινοτικής πολιτικής για τα ανθρώπινα δικαιώματα. Η προαγωγή της διαφάνειας αποτελεί, όπως γνωρίζετε, το επίκεντρο της φινλανδικής Προεδρίας. Όταν μιλάμε για τα ανθρώπινα δικαιώματα, η διαφάνεια είναι εξαιρετικά σημαντική. Είναι απαραίτητο να ενισχύσουμε τον διάλογο και τη συνεργασία, διότι όλοι μας έχουμε να διαδραματίσουμε τον δικό μας ρόλο στο εν λόγω θέμα. Η ετήσια έκθεση καλύπτει την περίοδο από τις αρχές Ιουνίου 1998 μέχρι το τέλος Ιουνίου 1999. Επιλέξαμε τον χρόνο κατά τρόπο ώστε να μπορούμε να συμπεριλαμβάνουμε στην ετήσια έκθεση τις Συνόδους Κορυφής της ΕΕ του Ιουνίου. Με τέτοια χρονική κατανομή σκοπεύουμε να καλύπτουμε επίσης τις μελλοντικές ετήσιες εκθέσεις.
<P>
Δεύτερον, με την ετήσια έκθεση επιχειρούμε να αυξήσουμε τη συνέπεια της πολιτικής της ΕΕ για τα ανθρώπινα δικαιώματα. Προσωπικά, θεωρώ ότι η κύρια πρόκληση της πολιτικής της ΕΕ για τα ανθρώπινα δικαιώματα είναι ακριβώς η συνεπής και αξιόπιστη δράση στα διάφορα φόρα. Η ετήσια έκθεση συγκεντρώνει για πρώτη φορά τη δράση της ΕΕ στους διάφορους διεθνείς οργανισμούς και επίσης τις σχέσεις μας με τις τρίτες χώρες. Στην ετήσια έκθεση ασχολούμαστε με τη δράση τόσο στο πλαίσιο του πρώτου όσο και του δεύτερου πυλώνα. Κατά την εκπόνηση της ετήσιας έκθεσης παρατηρήσαμε ότι ανάλογες πληροφορίες δεν είχαν συγκεντρωθεί συστηματικά πουθενά στο παρελθόν. Αντιληφθήκαμε επίσης ότι πρέπει πράγματι να ενισχύσουμε τη συνέπεια της δράσης της ΕΕ μεταξύ των πυλώνων.
<P>
Η ετήσια έκθεση επικεντρώνεται αυτή τη φορά στις εξωτερικές σχέσεις της ΕΕ. Στην παρούσα πρώτη ετήσια έκθεση περιλαμβάνεται ωστόσο ένα τμήμα, στο οποίο πραγματευόμαστε τη δράση της ΕΕ για την πρόληψη του ρατσισμού στο ίδιο το έδαφός της. Η αξιοπιστία της δράσης της ΕΕ προϋποθέτει να τηρούμε από την πλευρά μας τις ίδιες αρχές των ανθρωπίνων δικαιωμάτων τις οποίες απαιτούμε από τους άλλους. Μελλοντικά, πρέπει πράγματι να εξετάζουμε την κατάσταση στο εσωτερικό της Ένωσης όλο και εκτενέστερα, όπως διαπιστώσαμε κατά την προετοιμασία της ετήσιας έκθεσης. Επί του προκειμένου, πρέπει να αναπτύξουμε την αναγκαία ετοιμότητα. Επί παραδείγματι, τα ζητήματα του ασύλου και των προσφύγων θα τα λάβουμε ενδεχομένως ευρύτερα υπόψη μας στο μέλλον, διότι σε αυτά εμπεριέχεται πραγματικά η ουσιαστική διάσταση των ανθρωπίνων δικαιωμάτων.
<P>
Σκοπός της ετήσιας έκθεσης είναι να περιγράψει τη δράση της ΕΕ και τις θεματικές αφετηρίες κατά την επιλεγμένη περίοδο. Δηλαδή δεν επιχειρεί να αποτελέσει καθολική διεξοδική περιγραφή της κατάστασης των ανθρωπίνων δικαιωμάτων στις διάφορες χώρες. Πιθανόν να αποδειχθεί και αυτό αναγκαίο αργότερα. Πιθανόν να είναι ενδεδειγμένο να εξετάσουμε την κατάσταση στις διάφορες χώρες λεπτομερέστερα. Τούτο, ωστόσο, προϋποθέτει εκ μέρους της ΕΕ μηχανισμούς και ετοιμότητα πιο εξελιγμένους από τους υφιστάμενους, προκειμένου να πραγματοποιείται συνεπής παρακολούθηση και ανάλυση.
<P>
Στα πρώτα κεφάλαια της ετήσιας έκθεσης περιγράφουμε τις αφετηρίες της πολιτικής της ΕΕ για τα ανθρώπινα δικαιώματα. Οι εν λόγω αρχές είναι μεταξύ άλλων η παγκοσμιότητα και ο αδιαίρετος χαρακτήρας. Κατόπιν τούτου, επιχειρήσαμε κυρίως να περιγράψουμε τους παράγοντες και τα συστήματα στους κόλπους της ΕΕ και στους διεθνείς οργανισμούς. Οι προτεραιότητες και τα ζητήματα των ανθρωπίνων δικαιωμάτων ανά θεματική ενότητα έχουν επίσης θέση στην έκθεση, όπως τα δικαιώματα των γυναικών, των παιδιών και των μειονοτήτων καθώς και η εναντίωση στη θανατική ποινή και τον ρατσισμό. Επίσης, δίνουμε εύλογα έμφαση στη σημασία των οικονομικών, κοινωνικών και πολιτισμικών δικαιωμάτων.
<P>
Έχω πλήρη επίγνωση του γεγονότος ότι το περιεχόμενο και η μορφή της ετήσιας έκθεσης απαιτούν ακόμη βελτίωση. Ωστόσο, έχουμε ήδη προσπαθήσει να την καταστήσουμε τώρα συνοπτική και ευανάγνωστη. Από τη στιγμή που η ετήσια έκθεση εγκρίθηκε στο Συμβούλιο ήταν επίσης διαθέσιμη στο Διαδίκτυο. Επιπλέον, θα την εκδώσουμε σε όλες τις γλώσσες της ΕΕ στη σειρά εκδόσεων του Συμβουλίου και θα ξεκινήσουμε να την διαδίδουμε ευρέως. Αυτό θα συμβεί διότι κατά την άποψή μας σημαντικό μέρος της προαγωγής των ανθρωπίνων δικαιωμάτων συνιστά το να γνωρίζουν οι άνθρωποι για ποια δικαιώματα πρόκειται.
<P>
Η Συνθήκη του Αμστερνταμ και οι κανονισμοί για τα ανθρώπινα δικαιώματα, που τέθηκαν πρόσφατα σε ισχύ, βελτιώνουν τις δυνατότητες δράσης της ΕΕ για την προαγωγή των ανθρωπίνων δικαιωμάτων. Οι εν λόγω αυξημένες δυνατότητες δράσης πρέπει τώρα να αποκτήσουν συγκεκριμένο και πλήρες εννοιολογικό περιεχόμενο. Υπό αυτό το πρίσμα, η πολιτική της ΕΕ για τα ανθρώπινα δικαιώματα βρίσκεται σε δυναμική φάση ανάπτυξης. Επίσης, η κριτική του Κοινοβουλίου γι' αυτή την πρώτη ετήσια έκθεση και τις προτάσεις της είναι λίαν ευπρόσδεκτη. Έτσι, θα προχωρήσουμε στην επόμενη ετήσια έκθεση βάσει της από κοινού συμφωνηθείσας πορείας.
<P>
Θα ήθελα να αναφέρω ένα σημείο ιδιαιτέρως. Όπως παρατήρησα ήδη από την αρχή, χρειαζόμαστε πιο εμπεριστατωμένη και αναλυτική συνεργασία με τους άλλους ευρωπαϊκούς οργανισμούς, όπως το Συμβούλιο της Ευρώπης και τον ΟΑΣΕ. Τούτο δεν αποτελεί απλά και μόνο ευσεβή πόθο, αλλά ένα ιδιαίτερα σημαντικό κομβικό σημείο κατά την εξέταση της κοινοτικής δράσης στον συγκεκριμένο τομέα. Θα πρέπει να αποφύγουμε τη διπλή δουλειά. Δεν υποστηρίζουμε τη δημιουργία διπλών προτύπων, πράγμα το οποίο θα ήταν προβληματικό για τις υποψήφιες χώρες, αλλά και για εμάς τους ίδιους. Η παρακολούθηση των ανθρωπίνων δικαιωμάτων σημαίνει στην πράξη έλεγχο της εφαρμογής αυτών ακριβώς των προτύπων για τα ανθρώπινα δικαιώματα. Η ανάπτυξη των συγκεκριμένων προτύπων αποτελεί τομέα στον οποίο το Συμβούλιο της Ευρώπης κατέχει τη μέγιστη εμπειρία. Εμείς λοιπόν στην Ένωση θα πρέπει να εκμεταλλευτούμε την εμπειρία των άλλων.
<P>
Είμαι της γνώμης ότι η ομάδα εργασίας που ορίστηκε για την κατάρτιση του Χάρτη Θεμελιωδών Δικαιωμάτων κατέχει επίσης τώρα ιδιαίτερα σημαντική θέση. Κατά τη σύνθεσή της προσπαθήσαμε να λάβουμε υπόψη αυτή τη διαφορετική εμπειρογνωμοσύνη. Ελπίζουμε να λάβουμε από αυτήν καλές συμβουλές για τον τρόπο με τον οποίο μπορούμε να αυξήσουμε το έργο της Ευρωπαϊκής Ένωσης για τη βελτίωση των ανθρωπίνων δικαιωμάτων, ούτως ώστε να αποκτήσουμε πραγματικά κάποια προστιθέμενη αξία και όχι απλά να αναδιατυπώνουμε τα εν λόγω ζητήματα.
<P>
Όραμά μου είναι τα ανθρώπινα δικαιώματα να έρχονται μελλοντικά στο προσκήνιο συχνότερα από πριν σε πολύ διαφορετικά θεματικά πλαίσια. Θετική ένδειξη επί του προκειμένου αποτελεί η ενεργητική συζήτηση για τα ανθρώπινα δικαιώματα στα πλαίσια του Γύρου του ΠΟΕ που αρχίζει στο Seattle. Αξίζει να αναφέρω επίσης τα αποτελέσματα της Συνόδου Κορυφής του Tampere. Η ΕΕ πρέπει μελλοντικά να λαμβάνει υπόψη της σαφέστερα από πριν την επίδραση της συνολικής δράσης της στην υλοποίηση των ανθρωπίνων δικαιωμάτων. Το Ευρωπαϊκό Κοινοβούλιο, εσείς, διαδραματίζετε σημαντικό ρόλο στο συγκεκριμένο θέμα. Εκτιμώ ότι το Κοινοβούλιο παρακολουθεί εκ του σύνεγγυς τα ζητήματα των ανθρωπίνων δικαιωμάτων και σχολιάζει, κάποτε έντονα και ζωηρά, τις ενέργειες των κυβερνήσεων. Το Κοινοβούλιο συμπληρώνει κατ' αυτόν τον τρόπο σε μεγάλο βαθμό τη διακυβερνητική συνεργασία. Ελπίζω η πρώτη ετήσια έκθεση για τα ανθρώπινα δικαιώματα να συμβάλει από την πλευρά της στην υλοποίηση αυτής της ευπρόσδεκτης ανάπτυξης.
<P>
Συντόμευσα συνειδητά κάπως την παρέμβασή μου, διότι έχουμε μείνει πίσω στην ημερήσια διάταξη και δυστυχώς η αεροπορική εταιρία που χρησιμοποιώ δεν σκοπεύει να καθυστερήσει την πτήση εάν εγώ αργοπορήσω.
<P>
(Χειροκροτήματα)

<SPEAKER ID=86 NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, η Επιτροπή χαιρετίζει τη δημοσίευση της πρώτης ετήσιας έκθεσης για την κατάσταση των ανθρωπίνων δικαιωμάτων. Πιστεύω ότι η δημοσίευση αυτή μπορεί να συμβάλει σημαντικά στο να γίνει η Ευρωπαϊκή Ένωση πολύ πιο διαφανής στον τομέα των ανθρωπίνων δικαιωμάτων. Η Επιτροπή συμμετείχε ενεργά στην επεξεργασία της έκθεσης και συνεργάσθηκε στενά τόσο με τη γερμανική όσο και με τη φινλανδική Προεδρία. Για να καταστεί δυνατή μία ευρεία επισκόπηση της κατάστασης των ανθρωπίνων δικαιωμάτων σε επίπεδο Ευρωπαϊκής Ένωσης θα πρέπει, κατά την άποψη της Επιτροπής, να επιδιωχθεί μελλοντικά να υπάρχει στην έκθεση μεγαλύτερη ισορροπία μεταξύ των τριών πυλώνων της Ευρωπαϊκής Ένωσης. Η παρούσα έκθεση επικεντρώνεται κυρίως σε θέματα ΚΕΠΠΑ. Ένας τρόπος για να υπάρξει μελλοντικά καλύτερη ισορροπία θα μπορούσε να είναι η επιλογή μιας προσέγγισης με ενισχυμένο τον θεματικό της προσανατολισμό, στο επίκεντρο του οποίου θα βρίσκονται για παράδειγμα ομάδες με ιδιαίτερη ανάγκη προστασίας όπως οι γυναίκες και τα παιδιά ή ειδικά ζητήματα όπως η αποστολή παρατηρητών σε εκλογές. Φυσικά, η Επιτροπή θα εξακολουθήσει να παρέχει την υποστήριξή της στην εκάστοτε Προεδρία κατά την εκπόνηση των εκθέσεων αυτών.
<P>
Τελειώνοντας θα ήθελα να επισημάνω ότι ο συνάδελφός μου Chris Patten, που σήμερα δεν μπορεί να παρευρεθεί εξ αιτίας μιας υποχρέωσής του στον τομέα της εξωτερικής πολιτικής και λυπάται πολύ γι' αυτό, μαζί με τον Poul Nielson και εμένα θα συντάξει ανακοίνωση για την προώθηση των ανθρωπίνων δικαιωμάτων και τον εκδημοκρατισμό στο πλαίσιο των εξωτερικών μας σχέσεων. Η ανακοίνωση αυτή, που αναμένεται να εγκριθεί από την Επιτροπή μέσα στο πρώτο εξάμηνο του 2000, θα συμπληρώσει την έκθεση του Συμβουλίου για την κατάσταση των ανθρωπίνων δικαιωμάτων, διότι θα αναφέρεται κυρίως στις συγκεκριμένες δυνατότητες δράσης της Κοινότητας για την προώθηση της διατήρησης των ανθρωπίνων δικαιωμάτων σε τρίτες χώρες, προκειμένου να αποκτήσουν πραγματικά υπόσταση οι δηλώσεις μας μέσω σοβαρών και συγκεκριμένων πρωτοβουλιών και ενισχύσεων.

<SPEAKER ID=87 NAME="Bethell">
Κύριε Πρόεδρε, είναι πολύ ευχάριστο το γεγονός ότι έχουμε επιτέλους μία έκθεση από το Συμβούλιο Υπουργών για τα ανθρώπινα δικαιώματα. Θυμάμαι ότι υπέβαλα αυτό το αίτημα τον Δεκέμβριο του 1979, όταν τα ρωσικά στρατεύματα συγκεντρώνονταν για να εισβάλουν στο Αφγανιστάν. Για κάποιο λόγο, τα τελευταία είκοσι χρόνια το Συμβούλιο Υπουργών ή οι Υπουργοί Εξωτερικών που συνέρχονται στα πλαίσια της ευρωπαϊκής πολιτικής συνεργασίας ήταν απρόθυμοι να συντάξουν ένα επίσημο έγγραφο. Τουλάχιστον τώρα έχουμε ένα επίσημο έγγραφο, μολονότι οφείλω να πω ότι πρόκειται μάλλον για ένα μέτριο κείμενο. Η προσεκτική ισορροπία την οποία ανέφερε ο κ. Επίτροπος χρειάζεται να επιτευχθεί με μεγάλη σύνεση, ωστόσο χρειαζόμαστε γεγονότα και λεπτομέρειες για τον τρόπο με τον οποίο αντιμετωπίζεται η κατάσταση των ανθρωπίνων δικαιωμάτων σε όλον τον κόσμο. Ευελπιστώ ότι το συγκεκριμένο πρώτο έγγραφο θα αποτελέσει απλώς ένα βήμα προόδου που θα μας φέρει πλησιέστερα και θα μας βοηθήσει να αντιμετωπίσουμε το ζήτημα των ανθρωπίνων δικαιωμάτων.
<P>
Τελικά ήταν μία απαίσια χρονιά. Είχαμε πόλεμο, φόνους, γενοκτονία, ρατσισμό, ξενοφοβία, και εύχομαι να μπορούσαμε να έχουμε ένα πιο ισχυρό κείμενο για αυτό το έγγραφο, το οποίο οφείλω να πω ότι διανεμήθηκε πολύ γρήγορα. Βρισκόταν στις γραμματοθυρίδες μας σήμερα το πρωί, και βρισκόταν εκεί για τη συζήτηση στο φόρουμ για τα ανθρώπινα δικαιώματα, στο οποίο αναφέρθηκε ο Πρόεδρος.
<P>
Τέτοια ζητήματα χρήζουν άμεσης δράσης. Στο φόρουμ για τα ανθρώπινα δικαιώματα σήμερα το πρωί, μίλησα με έναν από τους Φινλανδούς συναδέλφους, από το φινλανδικό υπουργείο Εξωτερικών, για μία συγκεκριμένη περίπτωση στην οποία αναφέρθηκε πρόσφατα το Ευρωπαϊκό Κοινοβούλιο: την περίπτωση του Alexander Nikitin, ενός ανθρώπου που δικάζεται μόλις λίγα μίλια μακριά από το Ελσίνκι για εσχάτη προδοσία. Αντιμετωπίζει την ποινή του θανάτου, επειδή μετέδωσε πληροφορίες σχετικά με την οικολογική καταστροφή από τα πυρηνικά υποβρύχια στην περιοχή του Murmansk. Θεωρώ ότι το θέμα ενδιαφέρει τη φινλανδική κυβέρνηση, όμως μολονότι έθεσα το ζήτημα σε μέλος του φινλανδικού υπουργείου εξωτερικών, δεν έχουμε ακόμη καμία πληροφορία και ο άνθρωπος δικάζεται σήμερα και αύριο. Φαντάζομαι ότι το θέμα είναι γνωστό σε εκείνους που παρακάθονται στο Συμβούλιο Υπουργών. Ελπίζω κάποιος να μπορέσει να μας πει κάτι επ' αυτού.
<P>
Κύριε Πρόεδρε, υποθέτω ότι αυτό Κοινοβούλιο είναι το μόνο στην Ευρώπη που αντιμετωπίζει τα ανθρώπινα δικαιώματα με τέτοια σοβαρότητα, και έχουμε μεγάλες δυνατότητες να αντιμετωπίσουμε τις χώρες που παραβιάζουν τα ανθρώπινα δικαιώματα. Θεωρώ ότι πρέπει να εξετάσουμε πολύ πιο προσεκτικά το συγκεκριμένο ζήτημα, να αντιμετωπίσουμε τις χώρες εκείνες που συμπεριφέρονται επαίσχυντα. Χρειάζεται να στηλιτεύσουμε τις χώρες που καταπατούν τα ανθρώπινα δικαιώματα, και το Ευρωπαϊκό Κοινοβούλιο πρέπει να πρωτοστατήσει διασφαλίζοντας ότι τα ανθρώπινα δικαιώματα θα αποτελούν ύψιστη προτεραιότητά μας.

<SPEAKER ID=88 LANGUAGE="FR" NAME="Lalumiθre">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, θα ήθελα με τη σειρά μου να επικροτήσω την πρώτη ετήσια έκθεση της Ευρωπαϊκής Ένωσης σχετικά με τα δικαιώματα του ανθρώπου. Βέβαια, στο παρελθόν υπήρξαν έγγραφα της Επιτροπής και πολυάριθμες εκθέσεις του Κοινοβουλίου μας, είναι όμως η πρώτη φορά κατά την οποία το Συμβούλιο Υπουργών μάς διαβιβάζει ένα κείμενο του είδους αυτού. Αυτό αποτελεί ένδειξη της ευτυχούς μέριμνας για διαφάνεια και θα βελτιώσει, όπως ελπίζω, την πληροφόρηση της κοινωνίας των πολιτών σχετικά με τις συγκεκριμένες δράσεις οι οποίες ολοκληρώθηκαν μεταξύ Ιουνίου 1988 και Ιουνίου 1999 και σχετικά με τα εργαλεία και τα μέσα που διαθέτει η Ένωση.
<P>
Η μόνη επίκριση που θα διατυπώσω είναι ότι ίσως η έκθεση είναι υπερβολικά αισιόδοξη. Οι ανεπάρκειες, τα μελανά σημεία, δεν αναφέρονται καθόλου. Όμως, η δημοσίευση του εν λόγω εγγράφου με ωθεί να στραφώ προς το προσεχές μέλλον, προς τη σύνταξη ενός χάρτη των θεμελιωδών δικαιωμάτων της Ευρωπαϊκής Ένωσης. Το έργο αυτό, το οποίο πρέπει να ενταχθεί στις εργασίες της ΔΔ που ενδέχεται να ολοκληρωθούν κατά τα τέλη του 2000, έχει μεγάλη σημασία για την Ένωση, για όσους ζουν στην επικράτεια της Ένωσης, καθώς και για τις υποψήφιες προς ένταξη χώρες.
<P>
Όμως, σήμερα δεν έχουμε καμία εγγύηση ότι το κείμενο αυτό θα ανταποκριθεί στις προσδοκίες. Ιδιαίτερα, υπάρχει φόβος ότι το Ευρωπαϊκό Συμβούλιο και το Συμβούλιο Υπουργών θα έχουν πολύ περιορισμένες φιλοδοξίες, δηλαδή τη σύνταξη μιας απλής δήλωσης χωρίς νομική ισχύ, χωρίς δεσμευτική ισχύ. Στην περίπτωση αυτή, η Ένωση θα απολέσει κάθε αξιοπιστία απέναντί της και απέναντι όλου του κόσμου.
<P>
Εξάλλου, οφείλουμε να εκφράσουμε τις ανησυχίες μας για τους κινδύνους του ανταγωνισμού, ακόμη και της αντίφασης, μεταξύ αυτού του μελλοντικού χάρτη και των κειμένων που υφίστανται και τα οποία έχουν μία αδιαμφισβήτητη ισχύ. Μιλώ προφανώς για την ευρωπαϊκή σύμβαση των δικαιωμάτων του ανθρώπου του Συμβουλίου της Ευρώπης.
<P>
Ελπίζω, κυρία Προεδρεύουσα του Συμβουλίου, ότι η Διάσκεψη Κορυφής του Ελσίνκι θα μας καθησυχάσει αναφορικά με όλα τα σημεία αυτά. Γνωρίζετε προσωπικά και εις βάθος τα θέματα αυτά.

<SPEAKER ID=89 LANGUAGE="SV" NAME="Malmstrφm">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, η στάση της Ομάδας των Φιλελευθέρων όσον αφορά αυτή την έκθεση για τα ανθρώπινα δικαιώματα είναι, βασικά, θετική, καθώς το Κοινοβούλιο ζητεί εδώ και πολύ καιρό να εκπονηθεί μία τέτοια έκθεση· γι' αυτόν τον λόγο, προσβλέπουμε με ικανοποίηση στην παράδοση που εγκαινιάστηκε τώρα από τη Φινλανδική Προεδρία. Έχουμε ανάγκη από συγκεκριμενοποιήσεις, αναπτύξεις και περισσότερο διεξοδικές αναλύσεις. Θα επανέλθουμε, από πλευράς Κοινοβουλίου, σε αυτά τα θέματα με την έκθεση της οποίας έχω την τιμή να είμαι η εισηγήτρια και η οποία θα τεθεί σε ψηφοφορία τον Μάρτιο του επόμενου έτους.
<P>
Ωστόσο, θέλω να αναφερθώ σε κάποια θέματα. Το ένα αφορά την πολιτική για τις μειονότητες για την οποία δεν αναφέρονται πολλά στην έκθεση. Η ΕΕ θέτει, δικαίως, πολύ αυστηρές προϋποθέσεις στις υποψήφιες χώρες στο θέμα της πολιτικής για τις μειονότητες. Και οι δικές μας αντιδράσεις είναι πολύ έντονες όταν παραβιάζονται τα δικαιώματα των μειονοτήτων στον υπόλοιπο κόσμο. Εμείς οι ίδιοι δεν χειριζόμαστε αυτό το θέμα με τον καλύτερο πάντα τρόπο. Η πολιτική για τις μειονότητες της ΕΕ χρήζει ενίσχυσης. Πολλά κράτη μέλη, συμπεριλαμβανομένης και της πατρίδας μου της Σουηδίας, δεν έχουν υπογράψει την παγκόσμια διακήρυξη για τα δικαιώματα των μειονοτήτων. Στο πλαίσιο αυτό, θα μπορούσε να ισχύει ως παράδειγμα το ότι για να μπορεί η ΕΕ να έχει μία αξιόπιστη εικόνα στο εξωτερικό, θα πρέπει να έχει μία αξιόπιστη πολιτική στο εσωτερικό της.
<P>
Η Ομάδα των Φιλελευθέρων καλωσορίζει, επίσης, τη στρατηγική προοπτική που παρουσιάζεται στην έκθεση, όπως επίσης και την επιδίωξή της να συμβάλει στη διαμόρφωση μίας πολιτικής με μεγαλύτερη συνοχή στον τομέα των ανθρώπινων δικαιωμάτων. Για την ΕΕ, και οπωσδήποτε για το Ευρωπαϊκό Κοινοβούλιο, αυτό το θέμα έχει υψηλή προτεραιότητα, όπως υψηλές είναι, επίσης και οι επιδιώξεις όσον αφορά τον αγώνα για τα ανθρώπινα δικαιώματα. Η θανατική ποινή, οι διακρίσεις, τα βασανιστήρια και οι διώξεις, έχουν καταδικαστεί με κατηγορηματικό τρόπο από αυτήν την Ολομέλεια. Γνωρίζουμε ότι οι πολίτες δείχνουν εντονότατο ενδιαφέρον γι' αυτά τα θέματα.
<P>
Το πρόβλημα είναι ότι η πολιτική μας δεν χαρακτηρίζεται πάντοτε από συνέπεια και συνοχή, και επομένως τα μηνύματα είναι αντιφατικά. Αυτό πρέπει να αντιμετωπιστεί και οι επιδιώξεις να στοχεύουν ακόμη υψηλότερα. Για να είναι αξιόπιστη μία θεώρηση η οποία θα δίνει προτεραιότητα στα ανθρώπινα δικαιώματα, πρέπει ολόκληρη η πολιτική της ΕΕ, δηλαδή η εξωτερική πολιτική, η πολιτική για το εμπόριο, η πολιτική της παροχής οικονομικής βοήθειας κ.λπ., να διαπνέεται από αυτήν. Επομένως, απαιτείται μία κατάλληλη καθοδήγηση. Τα ανθρώπινα δικαιώματα δεν πρέπει να ειδωθούν ως μία προσωρινή, ad hoc ενασχόληση, αλλά, πρέπει να αποτελούν θεώρηση που εδράζεται σε μία επεξεργασμένη, συνεπή, σαφή πολιτική, η οποία διέπεται από διαφάνεια. Επομένως, θα πρέπει να υπάρχει καλύτερος συντονισμός της εσωτερικής και της εξωτερικής πολιτικής, κάτι που απαιτεί αναλύσεις, συλλογή στοιχείων, καλύτερα δεδομένα και τακτική παρακολούθηση. Αυτό συνεπάγεται τη συνεργασία μεταξύ διαφόρων θεσμικών οργάνων της ΕΕ, μεταξύ της ΕΕ και των κρατών μελών, μεταξύ της ΕΕ και των μη κυβερνητικών οργανώσεων καθώς και μεταξύ της ΕΕ και άλλων χωρών. Η αποτυχία της επίτευξης ενός μορατόριουμ σε διεθνές επίπεδο στο θέμα της θανατικής ποινής είναι τραγική και ιδιαίτερα δυσάρεστη.
<P>
Αν μπορεί, για τα επόμενα χρόνια, να είναι αυτή η κοινή πολιτική και να υπάρχει ένας κοινός προσανατολισμός, τότε προσβλέπω στη συνέχιση αυτού του αποτελεσματικού και εποικοδομητικού, για αυτόν τον σημαντικό τομέα, έργου.
<P>
(Χειροκροτήματα)

<SPEAKER ID=90 NAME="Wuori">
Αξιότιμε κύριε Πρόεδρε, η εν λόγω ετήσια έκθεση είναι ευπρόσδεκτη και συνιστά μία σημαντική αρχή. H αξία της επιτείνεται από το γεγονός ότι στο άρτι ολοκληρωθέν φόρουμ για τα ανθρώπινα δικαιώματα, το οποίο διοργανώθηκε με πρωτοβουλία της ασκούσας την Προεδρία χώρας, οι ανεξάρτητες μη κυβερνητικές οργανώσεις, οι ΜΚΟ, συμμετείχαν ως ισότιμοι εταίροι στις συζητήσεις. Αυτό αποτελεί σπουδαία παράδοση η οποία πρέπει να συνεχιστεί.
<P>
Ως προς τα ανθρώπινα δικαιώματα, το ζήτημα αφορά πάντοτε ένα στάθμισμα μεταξύ διαφόρων αξιών, και ανάμεσα στα διάφορα ανθρώπινα δικαιώματα επικρατούν οι επονομαζόμενες οριζόντιες τάσεις. Μετά τον ψυχρό πόλεμο αυτές οι τάσεις εκδηλώνονται πιο δραματικά από ό,τι μέχρι τότε, στην έμφαση που δίδεται μεταξύ αφενός των κλασικών ελευθεριών και αφετέρου των συλλογικών δικαιωμάτων, όπως των οικονομικών, κοινωνικών και πολιτισμικών δικαιωμάτων. Η εξέλιξη έχει οδηγήσει με μεγάλη ταχύτητα προς την κατεύθυνση της αποδυνάμωσης των συλλογικών δικαιωμάτων, τα οποία υπήρξαν μεταξύ άλλων χαρακτηριστικά των κρατών πρόνοιας.
<P>
Ωστόσο, μεταξύ των ποικίλων ανθρωπίνων δικαιωμάτων ξεχωριστή θέση κατέχει η ελευθερία του λόγου, διότι χωρίς ελεύθερη και ανεξάρτητη πληροφόρηση τα άλλα ανθρώπινα και θεμελιώδη δικαιώματα δεν μπορούν να υλοποιηθούν ούτε μπορούν να αποκαλυφθούν αποτελεσματικά οι σοβαρές παραβιάσεις ανθρωπίνων δικαιωμάτων, όπως τα εγκλήματα κατά της ανθρωπότητας. Όπως είπε η αξιότιμη κυρία Προεδρεύουσα του Συμβουλίου, οι εκθέσεις για τις παραβιάσεις των ανθρωπίνων δικαιωμάτων συνιστούν καθημερινή πληροφόρηση. Τα ελεύθερα και ανεξάρτητα μέσα μαζικής ενημέρωσης αποτελούν επίσης απαραίτητη ζωτική προϋπόθεση της κοινωνίας των πολιτών. Για τον λόγο αυτό, το ευκταίο κατά την παρακολούθηση των ανθρωπίνων δικαιωμάτων και την εκπόνηση των κοινοτικών εκθέσεων είναι να δώσουμε μεγαλύτερη έμφαση και αξία στην εφαρμογή της ελευθερίας του λόγου και στην διασφάλιση και βελτίωση των δικαιωμάτων των δημοσιογράφων και των δυνατοτήτων εργασίας τους, όπως και στην παρακολούθησή τους, αφιερώνοντας επί παραδείγματι στον εν λόγω τομέα ένα ιδιαίτερο κεφάλαιο ή τμήμα.
<P>
Καθώς αναπτύσσουμε τη διάσταση των ανθρωπίνων δικαιωμάτων της Ένωσης πρέπει, όπως διαπίστωσε η Υπουργός Εξωτερικών κυρία Halonen, να είμαστε συνεπείς. Εντούτοις, πρέπει να αποβλέπουμε και στην ισορροπία. Ισορροπία πρέπει να επικρατεί τόσο ανάμεσα στους διάφορους τύπους ανθρωπίνων δικαιωμάτων, μεταξύ των πυλώνων, όπως ανέφερε ο Επίτροπος κ.Verheugen, όσο και μεταξύ των θεσμικών οργάνων. Η Ευρωπαϊκή Ένωση δεν μπορεί αυτάρεσκα και αδιαφορώντας για τους άλλους να αναπτύξει τη δική της άποψη για τα ανθρώπινα δικαιώματα κατά τρόπο που θα διετάραζε την εν λόγω ισορροπία.

<SPEAKER ID=91 LANGUAGE="FR" NAME="Krivine">
Κύριε Πρόεδρε, σε γενικόλογο επίπεδο, κανείς εδώ δεν τολμά να ταχθεί κατά του σεβασμού των ανθρωπίνων δικαιωμάτων. Αυτός είναι ο λόγος για τον οποίο προτείνω να περάσουμε από τη συζήτηση στην πράξη. Πού βρίσκεται το δικαίωμα στην εργασία σε μία Ευρώπη στην οποία υπάρχουν 18 εκατ. άνεργοι και 50 εκατ. φτωχοί; Πού είναι το δικαίωμα στη στέγαση, στην υγεία ή την εκπαίδευση όταν εκατομμύρια ατόμων στερούνται των αγαθών αυτών; Πού βρίσκεται το δίκαιο στο άσυλο και η ελευθερία κυκλοφορίας όταν χώρες όπως το Βέλγιο απελαύνουν τους τσιγγάνους ή, εχθές ακόμη, 15 Νιγηριανούς; Τα αυτά ισχύουν για τη χώρα μου, τη Γαλλία, η οποία αρνείται να ομαλοποιήσει την κατάσταση πολλών δεκάδων χιλιάδων παράνομων μεταναστών που συχνά βρίσκονται συγκεντρωμένοι σε κέντρα κράτησης, ή που εκδίδει τους Βάσκους πρόσφυγες;
<P>
Πού είναι το δικαίωμα στη ζωή όταν οι ευρωπαϊκοί στρατοί δέχονται να συμμετάσχουν στο βομβαρδισμό αμάχων στη Σερβία ή το Κοσσυφοπέδιο; Τι μπορούν να πουν τα κράτη μέλη τα οποία κατηγορούνται από τη Διεθνή Αμνηστία επειδή παραβίασαν ατιμωρητί το άρθρο 5 της δήλωσης των δικαιωμάτων του ανθρώπου το οποίο απαγορεύει τα βασανιστήρια και την κακομεταχείριση.
<P>
Και τέλος, πού είναι τα δικαιώματα του ανθρώπου όταν αφήνουμε, όπως σήμερα, τις χρηματοπιστωτικές αγορές να απολύουν, να αποκλείουν και να ρυπαίνουν, και τούτο στο όνομα του κέρδους και της αποδοτικότητας;

<SPEAKER ID=92 LANGUAGE="FR" NAME="Gollnisch">
Κύριε Πρόεδρε, με την ευκαιρία της παρουσίασης της ογκώδους αυτής έκθεσης σχετικά με τα δικαιώματα του ανθρώπου, θα αναφερθώ στις διαρκείς παραβιάσεις των εν λόγω δικαιωμάτων που πραγματοποιούνται με βάση μία σταλινική νομοθεσία έναντι διανοούμενων κάθε ειδικότητας που τολμούν να εκφράσουν επικριτικές ή απλώς ανεξάρτητες απόψεις σχετικά με την ιστορία του Δευτέρου Παγκόσμιου Πολέμου, του οποίου το δράμα των στρατοπέδων συγκέντρωσης θολώνει ολοένα και περισσότερο τα μέσα μαζικής ενημέρωσης, την εκπαίδευση, τον Τύπο, στην υπηρεσία οποιουδήποτε άλλου συμφέροντος εκτός της προστασίας της μνήμης των θυμάτων.
<P>
Υπάρχουν σήμερα στην Ευρώπη χιλιάδες ιστορικοί, κοινωνιολόγοι, ερευνητές, εμπειρογνώμονες ή απλοί πολίτες, οι οποίοι διώκονται, καταδιώκονται, παρενοχλούνται, καταδικάζονται, ενώ το μόνο έγκλημα που διέπραξαν είναι ότι εξέτασαν, με ελεύθερο πνεύμα, δόγματα πάντα μεταβαλλόμενα, ορισμένες όμως φορές εξωφρενικά, τα οποία επιχειρούν να τους επιβάλουν μίσθαρνοι συγγραφείς οι οποίοι απολαύουν κάθε επίσημης αβροφροσύνης.
<P>
Έτσι, στην πόλη μου τη Λυών, ένας νέος ιστορικός χωρίς πόρους και τον οποίο δεν γνώριζα, ο κ. Plantin, καταδικάστηκε για το μόνο έγκλημα ότι ανέφερε, σε μία βιβλιογραφία, σε επιστημονική επιθεώρηση την οποία εκδίδει, έργα τα οποία αποκαθιστούν ιστορικά σφάλματα τα οποία δεν αποδέχεται πλέον κανένας σοβαρός ιστορικός, σε οποιαδήποτε παράταξη και εάν ανήκει. Ο άνθρωπος αυτός συνελήφθη, ο υπολογιστής του κατασχέθηκε, και κάθε μία από τις συνήθεις ενώσεις, οι οποίες των ενήγαγαν, απέσπασε βαρύτατες αποζημιώσεις. Οι πρώην πανεπιστημιακοί διδάσκαλοί του χρειάστηκε να απολογηθούν, με αισχρή δειλία, για τα διπλώματα που του είχαν απονείμει.
<P>
Ο τυπογράφος του, ένας βιοτέχνης της υπαίθρου, και αυτός, καταδικάστηκε. Επικαλέστηκαν εναντίον του, άλλοτε το νόμο σχετικά με τα δημοσιεύματα τα οποία διαφθείρουν τη νεότητα, που θα μπορούσε να εφαρμοστεί σε άλλα πεδία, άλλοτε το νόμο του γάλλου κομουνιστή Gayssot, ο οποίος υποχρεώνει, για παράδειγμα, να συνεχίζουν να κατηγορούνται οι Γερμανοί για τη δολοφονία χιλιάδων πολωνών αξιωματικών στο Katyn, μολονότι οι Σοβιετικοί ομολόγησαν το έγκλημα αυτό. Οι δικαστές της Λυών οι οποίοι εξέδωσαν τις αποφάσεις αυτές συμμετείχαν, έτσι, σε ένα πραγματικό κυνήγι μαγισσών.
<P>
Να ένα θέμα με το οποίο θα έπρεπε να ασχοληθεί το Κοινοβούλιο το οποίο προβάλλεται ως εγγυητής του δικαιώματος έκφρασης και των πολιτικών ελευθεριών.

<SPEAKER ID=93 NAME="Halonen">
Αξιότιμε κύριε Πρόεδρε, θα ήθελα να απαντήσω στην ερώτηση που αφορά τον κ. Nikitin. Η δίκη του διεξάγεται στη Ρωσία, και ήδη προτού ξεκινήσει η δίκη, η Ευρωπαϊκή Ένωση είχε απευθύνει έκκληση το συγκεκριμένο άτομο να έχει μια αρμόζουσα και σύμφωνη με τους κανόνες δίκη. Επίσης, παρακολουθούμε τώρα την εν λόγω δίκη μέσω της φινλανδικής αντιπροσωπίας που βρίσκεται στην Αγία Πετρούπολη. Ομοίως, έχουμε επιχειρήσει μέσω αλλεπάλληλων συζητήσεων με τις αρμόδιες ρωσικές αρχές να ασκήσουμε επιρροή στο θέμα. Η πρακτική της Ευρωπαϊκής Ένωσης είναι φυσικά να λαμβάνει θέση ως προς τις μεθόδους που ακολουθεί το δικαστήριο μετά την έκδοση της απόφασης. Θέλω να επιστήσω την προσοχή στο γεγονός ότι προσπαθούμε να παρακολουθήσουμε ολόκληρη τη δίκη. Αυτό αποτελεί ένα παράδειγμα εκείνων των ζητημάτων, τα οποία θα μπορούσαμε ασφαλώς να παρακολουθήσουμε ακόμη περισσότερο στο μέλλον, είτε κατά θέμα είτε κατά χώρα.
<P>
Ευχαριστώ για την έως τώρα συζήτηση και αφήνω τους αξιότιμους διπλωμάτες να παρακολουθήσουν την περαιτέρω συζήτηση, στην οποία πολύ ευχαρίστως θα έπαιρνα μέρος και η ίδια.

<SPEAKER ID=94 NAME="Palacio Vallelersundi">
Κύριε Πρόεδρε, επρόκειτο να αρχίσω λέγοντας ότι χαιρετίζω, όπως οι προηγούμενοι ομιλητές, αυτή την πρωτοβουλία της φινλανδικής Προεδρίας. Αυτό για το οποίο λυπούμαι είναι ότι απουσιάζει η φινλανδική Προεδρία στη μέση της συζήτησης. Πρέπει να πω ότι δεν μου φαίνεται να είναι ορθή πρακτική μεταξύ θεσμικών οργάνων, εάν κατατίθεται ένα έγγραφο τέτοιας σημασίας, βαρύτητας και σπουδαιότητας, να έχουμε εδώ μια συζήτηση που μόνο συζήτηση δεν είναι· είναι ένας συνεχής μονόλογος, χωρίς καμία αντίδραση από την άλλη πλευρά. Υπό αυτή την έννοια, κύριε Πρόεδρε, νιώθω να μιλάω κάπως στο κενό.
<P>
Επιτρέψτε μου πάντως να πω, σε συνέχεια των όσων είπαν οι δύο ομιλητές που προηγήθηκαν εμού - με τους οποίους δεν συμφωνώ - ότι το γεγονός ότι η Ευρώπη, και ειδικά η Ευρωπαϊκή Ένωση, έχει αναγάγει τα ανθρώπινα δικαιώματα σε σημαία της, και μάλιστα τη μοναδική της σημαία, έχει πολύ μεγάλη σημασία. Αυτό δεν σημαίνει ότι όλα βαίνουν τέλεια και ότι δεν υπάρχουν πράγματα προς διόρθωση· εξάλλου αυτή η έκθεση δίνει έμφαση σε αυτό. Μπορεί να βελτιωθεί το κείμενο από πολλές πλευρές, για παράδειγμα από πλευράς περιεχομένου: μερικές παράγραφοι που αναφέρονται στα σχόλια σχετικά με τα θέματα ρατσισμού και ξενοφοβίας καλύπτουν πλήρως αυτή την πτυχή. Μπορεί επίσης να βελτιωθεί συμπεριλαμβάνοντας στο κείμενο τη συμβολή της Ευρωπαϊκής Ένωσης στον αγώνα υπέρ των ανθρωπίνων δικαιωμάτων σε διεθνές επίπεδο. Έχουμε μπροστά μας πολλές προκλήσεις και όλα αυτά αναφέρονται σε αυτό το έγγραφο, που επαναλαμβάνω - και λυπούμαι που δεν είναι παρούσα η φινλανδική Προεδρία - ότι είναι μια άριστη πρωτοβουλία και ένας εξαίρετος κατάλογος.
<P>
Υπάρχουν διάφορες πρωτοβουλίες που θα μπορούσαμε να σχολιάσουμε αλλά δεν υπάρχει χρόνος. Θα αναφερθώ μόνο σε μια, στην οποία μου φαίνεται ότι η Ευρωπαϊκή Ένωση πρέπει να αφιερωθεί ολόψυχα: τη σύσταση του Διεθνούς Ποινικού Δικαστηρίου, που θα έδινε τέλος, κύριε Πρόεδρε, στην κατάσταση που αντιμετωπίζουμε σήμερα, δηλαδή να μην ανταποκρίνεται το διεθνές κοινωνικό αίτημα, ούτε κατ' ελάχιστον, στα δικαιοδοτικά μέσα που είναι στη διάθεσή μας.

<SPEAKER ID=95 LANGUAGE="IT" NAME="Veltroni">
Δεν υπάρχει αμφιβολία, κύριε Πρόεδρε, ότι και με την παρουσίαση αυτής της έκθεσης σημειώνεται ένα ακόμα βήμα προόδου για τη συνειδητοποίηση από την πλευρά της κοινής γνώμης της σημασίας του θέματος των πολιτικών και των ανθρωπίνων δικαιωμάτων. Κατά τη διάρκεια αυτών των μηνών, αυτών των τελευταίων ετών, εξετάζουμε το άρθρο 6 της Συνθήκης του Αμστερνταμ, την επαναδιατύπωση της βαρύτητας και του ρόλου που στην Ευρωπαϊκή Ένωση έχουν οι αρχές της ελευθερίας, της δημοκρατίας και του σεβασμού των ανθρωπίνων δικαιωμάτων ή, ακόμα, τη σύσταση του Διεθνούς Ποινικού Δικαστηρίου ή, ακόμα, την ανάγκη, που όλοι εμείς αισθανόμαστε, να δοθεί μεγαλύτερη ισχύς στο άρθρο 7 του Χάρτη του ΟΗΕ έτσι, ώστε να μπορέσει να εγγυηθεί το σεβασμό των ανθρωπίνων δικαιωμάτων, απαλλάσσοντας την άσκηση των ενδεχομένων ανθρωπιστικών παρεμβάσεων από λογικές που δεν είναι αυτές που συνδέονται αποκλειστικά και μόνο με το σεβασμό αυτών των δικαιωμάτων: όλα αυτά μας λένε ότι έχουν γίνει σημαντικές πρόοδοι.
<P>
Ωστόσο, πενήντα χρόνια μετά την Παγκόσμια Διακήρυξη των ανθρωπίνων δικαιωμάτων, γνωρίζουμε ότι δεν υπάρχουν δικαιώματα που κατακτώνται όλα μαζί και μια για πάντα: αναφέρομαι στο Θιβέτ, στη Βιρμανία, στο Τιμόρ, σε ασιατικές χώρες όπου γίνεται εκμετάλλευση της εργασίας των ανηλίκων και των γυναικών. Αναφέρομαι στο Κόσοβο, στην Τσετσενία ή στην Αφρική, ήπειρος πολλές φορές μακρινή και ξεχασμένη. Αναφέρομαι στα 790 εκατομμύρια ανθρώπους στον κόσμο που υποφέρουν από την πείνα ή στα 300 εκατομμύρια παιδιών που αναγκάζονται να εργαστούν. Αναφέρομαι, ακόμα, στις 1625 εκτελέσεις που πραγματοποιήθηκαν πέρυσι στις 72 χώρες οι οποίες διατηρούν στις διατάξεις τους τη θανατική ποινή. Τέλος, αναφέρομαι επίσης στη μοίρα του Κούρδου ηγέτη Φcalan του οποίου η ζωή, πιστεύω πραγματικά ότι με την προσπάθεια όλων, πρέπει να σωθεί.
<P>
Ειδικά η διάδοση της θανατικής ποινής αποτελεί μια από τις πιο ανυπόφορες παραβιάσεις της αξιοπρέπειας και του δικαιώματος στη ζωή του κάθε ατόμου: μια παραβίαση που αισθανόμαστε έντονα και στην οποία θέλουμε να αντιταχθούμε, υπενθυμίζοντας για παράδειγμα ότι η ίδια η διαδικασία διεύρυνσης της Ένωσης αποδεικνύεται ήδη όχι μόνο παράγοντας ειρήνης και ασφάλειας της ηπείρου μας, αλλά και η οδός που θα οδηγήσει τις υποψήφιες χώρες στο να ξεπεράσουν αυτή τη βαρβαρότητα. Γνωρίζουμε ότι θα είναι μια μακρά και δύσκολη πορεία. Το αποδεικνύει το γεγονός ότι δε συζητήθηκε στα πλαίσια του ΟΗΕ το ψήφισμα της Ευρωπαϊκής Ένωσης σχετικά με το μορατόριουμ των εκτελέσεων των θανατικών ποινών. Ήταν μια σοβαρή και επίπονη αναβολή και εναπόκειται σε εμάς, σε όποιον αποτελεί μέρος αυτού του Κοινοβουλίου, και στην Επιτροπή, να μην αφήσουμε να χαθεί αυτή η δέσμευση αλλά, αντίθετα, να την αναλάβουμε και πάλι δυναμικά.
<P>
Κύριε Πρόεδρε, αυτές ακριβώς τις εβδομάδες, στις Ηνωμένες Πολιτείες, στη Βιρτζίνια, η ζωή ενός νέου Ιταλοαμερικανού, που έχει καταδικαστεί σε θάνατο και ο οποίος συνεχίζει να δηλώνει ότι είναι αθώος, είναι μόνο μια από τις τόσες ζωές που πρέπει να σωθούν. Δράττομαι της σημερινής ευκαιρίας για να ζητήσω από εσάς, τον Πρόεδρο του Κοινοβουλίου, την Προεδρία του Συμβουλίου και την Επιτροπή μια επείγουσα δράση ώστε να γίνει έκκληση προς τις Ηνωμένες Πολιτείες για την αναβολή της εκτέλεσης του Derek Rocco Barnabei, γιατί ο αγώνας κατά της θανατικής ποινής είναι ένας αγώνας πολιτισμού που πρέπει να διεξάγεται κάθε φορά που είναι αναγκαίο και με κάθε δυνατό τρόπο.

<SPEAKER ID=96 LANGUAGE="NL" NAME="Van Hecke">
Κύριε Πρόεδρε, σύμφωνα με τη Διεθνή Αμνηστία, υπάρχουν ακόμα 142 χώρες που καταπατούν τα ανθρώπινα δικαιώματα με ενέργειες που ξεκινούν από την υπέρμετρη αστυνομική βία για να φτάσουν μέχρι και σε βασανιστήρια και δολοφονίες. Πιστεύω ότι οι διαπιστώσεις αυτές επισκιάζουν τις αναμφισβήτητα θετικές εξελίξεις που έχουν σημειωθεί σε μερικές χώρες. Έτσι, το ευχάριστο γεγονός ότι ολοένα και περισσότερες χώρες καταργούν τη θανατική ποινή και υπογράφουν σημαντικές συμβάσεις για τα ανθρώπινα δικαιώματα τοποθετείται στην κατάλληλη προοπτική.
<P>
Ποτέ πριν δεν είχε παρατηρηθεί τόσο ενδιαφέρον για τα ανθρώπινα δικαιώματα. Ποτέ πριν δεν υπήρξαν τόσο πολλές προφορικές καταδίκες παραβιάσεων οι οποίες, όμως δεν οδήγησαν σε επιβολή κυρώσεων. Οι παραβιάσεις των ανθρωπίνων δικαιωμάτων κηλιδώνουν των πολιτισμό μας και αυτό ισχύει ακόμη περισσότερο εάν αφήνονται ατιμώρητες. Παρόλα αυτά, διαπιστώνουμε - και λέγοντάς το αυτό έχω υπόψη μου εκτός άλλων τη Ρουάντα - ότι οι υπεύθυνοι των πιο φρικαλέων παραβιάσεων της ακεραιότητας του ατόμου είτε παραμένουν ατιμώρητοι είτε διώκονται αλλά με πάρα πολύ αργό τρόπο. Κατ' αυτό τον τρόπο η ατιμωρησία δημιουργεί νέες παραβιάσεις. Η αλήθεια είναι ότι τα ανθρώπινα δικαιώματα εξακολουθούν σε πάρα πολλές περιπτώσεις να είναι υποδεέστερα των εμπορικών και άλλων συμφερόντων των κρατών μελών. Δυστυχώς δεν μπορεί ακόμη να γίνει λόγος για μια κοινή στρατηγική. Το γεγονός αυτό εξηγεί κατά ένα μέρος γιατί μας προλαμβάνουν διαρκώς τα γεγονότα, γιατί έπρεπε πρώτα να γίνει το κακό στο Ανατολικό Τιμόρ, στο Κοσσυφοπέδιο, στη Ρουάντα πριν παρέμβουμε. Σε πολλές περιπτώσεις η διεθνής κοινότητα παρακολουθεί την κατάσταση ανίκανη να αντιδράσει.
<P>
Η πολιτική που ασκούμε για τα ανθρώπινα δικαιώματα πρέπει να είναι αξιόπιστη. Δεν πρέπει να είναι μια πολιτική με δύο μέτρα και δύο σταθμά. Συχνά, η Κίνα και -σε μικρότερο βαθμό - η Ρωσία επικρίνονται λιγότερο απ' ό,τι ορισμένα αφρικανικά καθεστώτα. Ορισμένοι θα αποκαλέσουν την αντιμετώπιση αυτή επιλεκτική. Για μένα προσωπικά αποτελεί μάλλον ένδειξη καιροσκοπισμού και έλλειψης θάρρους.
<P>
Κύριε Πρόεδρε του Συμβουλίου, η έκθεση που έχει κατατεθεί, που είναι η πρώτη στο είδος της, είναι άξια κάθε επαίνου και αποτελεί ένα πρώτο βήμα προς μία συνεπή και συνεκτική πολιτική για τα ανθρώπινα δικαιώματα η οποία πρέπει να απασχολήσει από κοινού το Συμβούλιο, την Επιτροπή και το Κοινοβούλιο.

<SPEAKER ID=97 LANGUAGE="NL" NAME="Swiebel">
Κύριε Πρόεδρε, αυτή η έκθεση του Συμβουλίου είναι άξια επαίνου και έχουμε κάθε λόγο να συγχαρούμε τη φινλανδική Προεδρία για τις προσπάθειες που κατέβαλε. Πρέπει όμως να πω ότι λυπούμαι όλως ιδιαιτέρως που η αντιπροσωπεία της φινλανδικής Προεδρίας αποχώρησε πριν λίγο από την αίθουσα.
<P>
Η δημοσίευση της έκθεσης αυτής μου προξένησε ικανοποίηση και μάλιστα για τρεις λόγους: πρώτον, η έκθεση στηρίζεται σε μια συνεκτική θεώρηση η οποία απορρίπτει την ιεραρχική κατανομή των ανθρωπίνων δικαιωμάτων και τονίζει την αλληλεξάρτησή τους. Στην έκθεση καταβάλλεται επίσης μια πρώτη προσπάθεια για την προώθηση της συνοχής μεταξύ της εξωτερικής και της εσωτερικής πολιτικής που εφαρμόζει η Ευρωπαϊκή Ένωση για τα ανθρώπινα δικαιώματα, πράγμα το οποίο αποτελεί πραγματική καινοτομία. Στο σημείο αυτό πρέπει να λεχθεί ότι, σε σύγκριση με το Κοινοβούλιο, το Συμβούλιο φαίνεται να πρωτοστατεί.
<P>
Δεύτερον, η έκθεση αποφεύγει την παγίδα να παρουσιάσει τα ανθρώπινα δικαιώματα ως ευρωπαϊκή κατάκτηση και στηρίζεται στον παγκόσμιο χαρακτήρα τους υιοθετώντας μια παγκόσμια προσέγγιση, με ιδιαίτερη προσοχή για τις δράσεις της Ευρωπαϊκής Ένωσης στα πλαίσια των Ηνωμένων Εθνών.
<P>
Τρίτον, η έκθεση αποτελεί το αντικείμενο ενός οργανωμένου διαλόγου με τις κοινωνικές οργανώσεις οι οποίες ασχολούνται με τα ανθρώπινα δικαιώματα. Το φόρουμ το οποίο πραγματοποιήθηκε το τελευταίο διήμερο εδώ στις Βρυξέλλες αξίζει να ενσωματωθεί στο δίκτυο των διαβουλεύσεων της Ευρωπαϊκής Ένωσης.
<P>
Υπάρχουν όμως και αρνητικά σημεία. Η προσπάθεια να συμπεριληφθούν στην έκθεση θέματα που αφορούν τα ανθρώπινα δικαιώματα στους κόλπους της Ευρωπαϊκής Ένωσης είναι ιδιαίτερα μονομερής. Για ποιο λόγο υπάρχει μια προτιμησιακή μεταχείριση των διακρίσεων με βάση τη φυλετική ή εθνική καταγωγή και δεν γίνεται σχεδόν καμία αναφορά, για παράδειγμα, στη διάκριση σε βάρος γυναικών και ομοφυλοφίλων; Μήπως αυτό προαναγγέλλει τον τρόπο με τον οποίο το Συμβούλιο θα αντιμετωπίσει τη δέσμη των μέτρων για την καταπολέμηση των διακρίσεων που προτάθηκε στην περασμένη εβδομάδα από την Επιτροπή; Για ποιο λόγο δεν υπεισέρχεται η έκθεση σε άλλα προβλήματα που γνωρίζουμε στην Ευρωπαϊκή Ένωση και που αφορούν τα ανθρώπινα δικαιώματα, όπως παράνομες καταστάσεις σε φυλακές και αστυνομικά τμήματα, δολοφονίες που διαπράττονται από οπλισμένες πολιτικές ομάδες και η κατάσταση των αντιρρησιών συνείδησης, για να αναφέρω ορισμένα από τα πιο γνωστά θέματα.
<P>
Το Συμβούλιο οφείλει να δείξει το πολιτικό θάρρος που απαιτείται και στην επόμενη ετήσια έκθεση να δώσει περισσότερη σημασία στην κατάσταση των ανθρωπίνων δικαιωμάτων στους κόλπους της Ευρωπαϊκής Ένωσης. Σε σχέση με αυτό πρέπει να διατηρηθεί στην ημερήσια διάταξη και η πρόταση για την ίδρυση ενός "κέντρου παρακολούθησης";. Όντως, η πείρα διδάσκει ότι η συλλογή και η ανάλυση πληροφοριών αποτελεί απαραίτητη προϋπόθεση για τη χάραξη μιας καλής πολιτικής για τα ανθρώπινα δικαιώματα.

<SPEAKER ID=98 LANGUAGE="SV" NAME="Sacrιdeus">
Κύριε Πρόεδρε, στη Λευκορωσία, οι χριστιανοδημοκράτες βουλευτές του Κοινοβουλίου της χώρας αυτής (Andrej Klimov και Vladimir Kudinov) έχουν εξαφανιστεί χωρίς να αφήσουν ίχνη. Τι συνέβη σ' αυτούς τους συναδέλφους μας;
<P>
Μια προοδευτική συνεισφορά αυτής της έκθεσης είναι ότι δεν εστιάζει μόνο στις πολιτικές αποφάσεις, αλλά και στον ρόλο της κοινωνίας των πολιτών για τη δημιουργία ενός περιβάλλοντος όπου τα ανθρώπινα δικαιώματα θα βρουν ένα σταθερό και βαθιά λαϊκό έρεισμα. Η επίγνωση αυτού του γεγονότος δεν μπορεί να υποτιμηθεί. Το δικαίωμα στη ζωή και ο σεβασμός της ακεραιότητας της ζωής είναι το θεμελιώδες ανθρώπινο δικαίωμα και, συνεπώς, ο πυρήνας και ο στόχος της δημοκρατίας. Ταυτόχρονα εκφράζει τη χριστιανική αντίληψη για τον άνθρωπο που επί 2000 χρόνια αποτελεί ένα αναπόσπαστο συστατικό στοιχείο της ευρωπαϊκής πολιτιστικής και πνευματικής κληρονομιάς και η οποία, ενόψει της νέας χιλιετίας, είναι ένας πλούτος για την Ευρώπη στον οποίο μπορεί να βασιστεί για τον αγώνα για τα ανθρώπινα δικαιώματα.
<P>
Εμείς, οι σουηδοί χριστιανοδημοκράτες, καλωσορίζουμε θερμά το γεγονός ότι η Ευρωπαϊκή Ένωση θα εκπονεί, από τώρα και εφεξής, μία ετήσια έκθεση όσον αφορά τον σεβασμό των ανθρωπίνων δικαιωμάτων στα κράτη μέλη της ΕΕ, αλλά και εκτός αυτών. Έχοντας το δικαίωμα στη ζωή ως οδηγό, η ΕΕ θα συνεχίσει να ασκεί μία συνεπή πολιτική ενάντια στη θανατική ποινή και, πέραν των άλλων μέσω του ΟΗΕ, να προκαλεί τις χώρες εκείνες που θεωρούν ότι από ηθικής και δεοντολογικής πλευράς μπορούν να υπερασπιστούν το δικαίωμα του κράτους να αφαιρεί τη ζωή ενός ανθρώπου. Στο καίριο έργο της προς Ανατολάς διεύρυνσης της ΕΕ, η προϋπόθεση που ετέθη για μορατόριουμ και τη μελλοντική κατάργηση της θανατικής ποινής έχει επηρεάσει την ηθική αντίληψη και νομοθεσία προς την κατεύθυνση της υπεράσπισης της ζωής και στην δική μας ήπειρο.
<P>
Αυτή η έκθεση ρίχνει φως στην εξέλιξη που προκαλεί φόβο, για τα μικρά μας, για το μέλλον μας, το ακριβότερο που έχουμε, δηλαδή τα παιδιά μας. Το γεγονός ότι ένα εκατομμύριο παιδιά εκπορνεύονται σ' αυτή την γη, καθώς και ότι παράλληλα σκοτεινές δυνάμεις διανέμουν παιδική πορνογραφία είναι βαθύτατα ανησυχητικό και προκαλεί έντονη πικρία. Είναι κοινή πρόκληση για εμάς, από την οπτική του δικαιώματος των παιδιών να έχουν έναν πατέρα και μία μητέρα με συνθήκες ανάπτυξης που παρέχουν ασφάλεια σε ένα οικογενειακό περιβάλλον, ενώπιον της νέας χιλιετίας να μας καθοδηγούν οι ανάγκες των παιδιών στο κοινωνικό έργο σε όλες τις πτυχές του.

<SPEAKER ID=99 NAME="Gahler">
Κύριε Πρόεδρε, κυρίες και κύριοι, φυσικά επικροτώ, όπως πολλοί από τους προηγούμενους ομιλητές, το γεγονός ότι το Συμβούλιο υποβάλλει τώρα μια πρώτη ετήσια έκθεση για τα ανθρώπινα δικαιώματα. Το Κοινοβούλιο το είχε ζητήσει αυτό επανειλημμένα. Θέλω να τονίσω ότι οι ρήτρες για την προστασία των ανθρωπίνων δικαιωμάτων σε συμφωνίες με τρίτες χώρες είναι σημαντικό ζήτημα που είχε μεταφερθεί σε πολλές συμφωνίες ήδη από το 1995. Οι ρήτρες αυτές συνιστούν ουσιώδες τμήμα των συμφωνιών. Οι άνθρωποι και τα θεμελιώδη τους δικαιώματα κατά συνέπεια δεν υπάγονται πλέον, και από συμβασιακή άποψη, στην εξουσία διάθεσης του άλλου συμβαλλόμενου, ανεξάρτητα από το ότι άποψή μας ήταν πάντοτε πως η απαίτηση σεβασμού των ανθρωπίνων δικαιωμάτων δεν συνιστά ανάμιξη στις εσωτερικές υποθέσεις μιας χώρας.
<P>
Κατά την πρακτική εφαρμογή, το ζητούμενο είναι τώρα να υπάρχει και σε συγκεκριμένες περιπτώσεις από πλευράς της Επιτροπής και των κρατών μελών η πολιτική βούληση όχι μόνο για τη διαπίστωση των παραβιάσεων των ανθρωπίνων δικαιωμάτων, που συνιστούν και παραβίαση ουσιαστικού τμήματος της συμφωνίας, αλλά και για την υλοποίηση των εκάστοτε προβλεπομένων νομικών συνεπειών, που κατά κανόνα αρχίζουν από τη διαβούλευση και μπορούν να φθάσουν έως τη μερική παύση ή και την αναστολή της συμφωνίας. Όμως όλοι γνωρίζουμε επίσης τί συμβαίνει στην πράξη. Για χάρη παραγόντων ξένων προς την υπόθεση των ανθρωπίνων δικαιωμάτων, τα παρόμοια ζητήματα επανειλημμένα παραμερίζονται ή θεωρούνται ενοχλητικά, είτε επειδή θέτουν σε κίνδυνο μια κερδοφόρα συναλλαγή είτε επειδή απαιτείται η έγκριση της τάδε ή της δείνα κυβέρνησης, όπως π.χ. σε ένα συγκεκριμένο όργανο σε επίπεδο ΟΗΕ.
<P>
Αυτή η εσφαλμένη ευαισθησία ευτυχώς δεν επιδεικνύεται από τις ΜΚΟ που δραστηριοποιούνται στον συγκεκριμένο τομέα. Με την αφορμή αυτή θα ήθελα να τις ευχαριστήσω θερμά για τις δραστηριότητές τους. Ούτε εμείς οι βουλευτές θα πρέπει να επιδεικνύουμε εδώ ή στα εθνικά κοινοβούλια παρόμοια ευαισθησία. Η στηλίτευση των προσβολών των ανθρωπίνων δικαιωμάτων δεν μπορεί να αποτελεί ζήτημα που εξαρτάται από την καταλληλότητα της εκάστοτε πολιτικής στιγμής. Αυτό που διαπιστώνουμε κατ' επανάληψη είναι το εξής: Οι κυβερνήσεις που κατηγορούνται δημόσια για παραβιάσεις των ανθρωπίνων δικαιωμάτων πάντοτε αισθάνονται εξαιρετικά δυσάρεστα και προσπαθούν να αποφύγουν τέτοιου είδους κατηγορίες.
<P>
Αν κατορθώναμε να μην θυσιάζουν ούτε οι κυβερνήσεις ούτε μεμονωμένες επιχειρήσεις την αλληλεγγύη της δημοκρατικής διεθνούς κοινότητας για χάρη της σύναψης μιας συμφωνίας, οι κυβερνήσεις αυτές δεν θα είχαν τη δυνατότητα να χρησιμοποιούν τους μεν εναντίον των δε. Για να αναφέρουμε ένα παράδειγμα, μια χώρα σαν την Κίνα εξακολουθεί να έχει ανάγκη την τεχνολογία μας. Δεν θα έπρεπε να αγνοούμε τη μοίρα χιλιάδων φυλακισμένων αντιρρησιών ή καταπιεζομένων εθνικών ομάδων όπως είναι οι Θιβετιανοί για χάρη της κατασκευής ενός μετρό ή της απρόσκοπτης διεξαγωγής μιας επίσημης επίσκεψης.
<P>
Για τον λόγο αυτόν ευχαρίστως θα προσέθετα κι εγώ άλλη μία έκθεση σχετικά με τα ανθρώπινα δικαιώματα στις πολλές άλλες που ήδη υπάρχουν για το ίδιο θέμα. Θα ήθελα η επόμενη έκθεση να περιέχει περισσότερες λεπτομέρειες για τις διάφορες χώρες, για παράδειγμα και σχετικά με τις συγκεκριμένες περιστάσεις, όπου το Συμβούλιο ή η Επιτροπή έκαναν κάποιες νύξεις σε συγκεκριμένες κυβερνήσεις. Θα μπορούσε άλλωστε σε παρόμοιες συνομιλίες να προταθεί να μη γίνουν συγκεκριμένες αναφορές εάν το θέμα ρυθμιστεί μέχρι τη δημοσίευση της επόμενης έκθεσης. Ασφαλώς μπορεί κανείς να επιδείξει ευελιξία ως προς τον τύπο, όχι όμως ως προς την ουσία!

<SPEAKER ID=100 NAME="Korhola">
Αξιότιμε κύριε Πρόεδρε, το ουσιώδες στην πολιτική για τα ανθρώπινα δικαιώματα είναι ο συντονισμός και η συνέπεια. Η αΕνωση θα πρέπει τώρα να επικεντρωθεί στην αποτελεσματική εφαρμογή των Συνθηκών. Η εφαρμογή θα πρέπει να περιλαμβάνει τρία σημαντικά τμήματα: την παρακολούθηση των ανθρωπίνων δικαιωμάτων, την εφαρμογή των ανθρωπίνων δικαιωμάτων και τις δομές της πολιτικής για τα ανθρώπινα δικαιώματα. Η ΕΕ πρέπει να αναπτύξει μηχανισμούς παρακολούθησης για την επιτήρηση της κατάστασης των ανθρωπίνων δικαιωμάτων, τόσο στο εσωτερικό της ΕΕ όσο και στις τρίτες χώρες. Η παρακολούθηση πρέπει να οδηγεί σε διεξοδική αξιολόγηση της κατάστασης των ανθρωπίνων δικαιωμάτων. Σε αυτήν πρέπει να αναλύεται η κατάσταση των ανθρωπίνων δικαιωμάτων, να αποφασίζονται τα μέτρα που μπορούν να χρησιμοποιηθούν για τη βελτίωσή της, να παρακολουθείται η επίδραση των μέτρων στην εν λόγω κατάσταση και να αξιολογείται η επιτυχία τους, και ακόμη να εκπονείται δημόσια έκθεση για την αξιολόγηση και τα αποτελέσματά της. Είναι σημαντικό να αναφέρονται τα εσωτερικά προβλήματα της ΕΕ τουλάχιστον με την ίδια αποτελεσματικότητα και διαφάνεια όπως και τα προβλήματα των τρίτων χωρών.
<P>
Τα τελευταία χρόνια στο εσωτερικό της ΕΕ έχουν καταγραφεί μεταξύ άλλων φαινόμενα βίας εκ μέρους της αστυνομίας, η οποία συχνά στρέφεται εναντίων ατόμων που κατάγονται από τρίτες χώρες, θάνατοι σε κελιά φυλακών και διακρίσεις εις βάρος σεξουαλικών μειονοτήτων. Οι ελλείψεις στην προστασία των προσφύγων αποτελούν ίσως το μεγαλύτερο πρόβλημα ανθρωπίνων δικαιωμάτων στο έδαφος της ΕΕ. Η κοινοτική πολιτική για τους πρόσφυγες, όπως επίσης και των κρατών μελών της, υστερεί του επιπέδου το οποίο ενδεχομένως αναμένει κανείς από τα οικονομικά ανεπτυγμένα κράτη. Τα ζητήματα των προσφύγων και του ασύλου αποτελούν για μας πρωταρχικά ζητήματα ασφάλειας και ελέγχου. Η πρακτική καταδεικνύει σαφή καταστρατήγηση των υποχρεώσεων βάσει της Σύμβασης της Γενεύης.
<P>
Στο πλαίσιο της κοινής στρατηγικής της ΕΕ για τη Ρωσία πρέπει να τονιστεί η σημασία των ανθρωπίνων δικαιωμάτων. Η υλοποίηση των ανθρωπίνων δικαιωμάτων αποτελεί μέγιστη πρόκληση, εφόσον επιχειρούμε να αυξήσουμε την ευημερία και τη σταθερότητα στη Ρωσία. Η κατάσταση των ανθρωπίνων δικαιωμάτων στη Ρωσία είναι τώρα ανησυχητική. Οι στόχοι της ασφάλειας, της σταθερότητας και της αειφόρου ανάπτυξης, οι οποίοι συνδέονται με τη βόρεια διάσταση είναι δευτερεύοντες, εάν ξεχνάμε τα ανθρώπινα δικαιώματα.
<P>
Είναι καιρός να πραγματώσουμε τη σκέψη του Ευρωπαϊκού Κοινοβουλίου για την ίδρυση ενός θεσμικού οργάνου που θα ελέγχει την εφαρμογή της πολιτικής για τα ανθρώπινα δικαιώματα. Το εν λόγω όργανο θα ενέτεινε την αποτελεσματική εφαρμογή της πολιτικής για τα ανθρώπινα δικαιώματα και θα εκπονούσε εκθέσεις για τα ζητήματα ανθρωπίνων δικαιωμάτων. Ο σεβασμός των ανθρωπίνων δικαιωμάτων και η προστασία των δικαιωμάτων των μειονοτήτων αποτελούν τις βασικές απαιτήσεις για την προσχώρηση στην αΕνωση. Το γεγονός ότι θεωρούμε ως σοβαρούς ενταξιακούς όρους τα κριτήρια για τα ανθρώπινα δικαιώματα και τις μειονότητες προϋποθέτει ότι τα κριτήρια για τα ανθρώπινα δικαιώματα, όπως επίσης και οι υποχρεώσεις των υποψηφίων χωρών απέναντι στις μειονότητές τους, κατέχουν στις ενταξιακές διαπραγματεύσεις ισότιμη θέση με τα άλλα θεμελιώδη κριτήρια.

<SPEAKER ID=101 NAME="Πρόεδρος">
Ευχαριστώ πολύ, κυρία συνάδελφε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00

<CHAPTER ID=10>
Τουρκία
<SPEAKER ID=102 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων εκθέσεων:
<P>
A5-0070/1999, του κ. Morillon, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Συμβουλίου που αφορά την εφαρμογή δράσεων που αποβλέπουν στην εμβάθυνση της τελωνειακής ένωσης ΕΚ-Τουρκίας
<P>
A5-0071/1999, του κ. Morillon, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την εφαρμογή δράσεων που αποβλέπουν στην οικονομική και κοινωνική ανάπτυξη της Τουρκίας.

<SPEAKER ID=103 LANGUAGE="FR" NAME="Morillon">
Κύριε Πρόεδρε, αγαπητοί συνάδελφοι, μετά την έκθεση των συναδέλφων κυρίων MacMillan Scott και Swoboda, πέρυσι σχετικά με την Τουρκία και το ψήφισμα του Κοινοβουλίου, της 6ης Οκτωβρίου 1999, που τόνιζε τη σημασία της εμβάθυνσης της ευρωπαϊκής στρατηγικής για την εν λόγω χώρα, η συνέλευσή μας θα πρέπει να μπορέσει να υιοθετήσει αύριο δύο προτάσεις κανονισμού του Κοινοβουλίου και του Συμβουλίου σχετικά με την εφαρμογή δράσεων οι οποίες αποβλέπουν αντίστοιχα: η πρώτη, στην οικονομική και κοινωνική ανάπτυξη της Τουρκίας και, η δεύτερη, στην εμβάθυνση της τελωνειακής ένωσης της Ευρωπαϊκής Κοινότητας και της Τουρκίας.
<P>
Στην πρώτη περίπτωση, πρόκειται για τη διάθεση, τα τρία επόμενα, έτη ενός συνολικού ποσού 135 εκατ. ευρώ δυνάμει του άρθρου 130 της Συνθήκης για την Ευρωπαϊκή Ένωση η οποία απαιτεί την εφαρμογή της διαδικασίας συναπόφασης, ενώ η δεύτερη περίπτωση, η οποία προβλέπει, για την αυτή περίοδο, τη δέσμευση 15 εκατ. Ευρώ, μπορεί να αποτελέσει αντικείμενο μιας απλής διαδικασίας διαβούλευσης.
<P>
Έτσι, η Ένωση ετοιμάζεται να συνεχίσει την οικονομική ενίσχυση η οποία αποφασίστηκε το Μάρτιο του 1995 στο πλαίσιο των συμφωνιών σχετικά με την τελωνειακή ένωση, οικονομική ενίσχυση η οποία είχε καθηλωθεί έκτοτε λόγω έλλειψης ομοφωνίας στο Συμβούλιο.
<P>
Δεν θα επεκταθώ στους λόγους της εμπλοκής αυτής, στην οποία η κρίση του Αιγαίου διαδραμάτισε σημαντικό ρόλο και κατά την οποία λήφθηκαν πολύ σοβαρά υπόψη οι ευρωπαϊκές ανησυχίες αναφορικά με τους βασικούς τομείς του σεβασμού των ανθρωπίνων δικαιωμάτων και της προστασίας των μειονοτήτων. Σχετικά, το φόρουμ, του οποίου τη διοργάνωση ζήτησε το Ευρωπαϊκό Κοινοβούλιο, θα πρέπει να διαδραματίσει σημαντικό ρόλο· θα μπορέσει να στηριχτεί σε ήδη υπάρχουσες διαρθρώσεις, ιδιαίτερα στο πλαίσιο της Οικονομικής και Κοινωνικής Επιτροπής της Ευρωπαϊκής Κοινότητας.
<P>
Οι προτάσεις κανονισμών οι οποίες υποβλήθηκαν για έγκριση στο Κοινοβούλιό μας, αγαπητοί συνάδελφοι, θα έχουν ως συνέπεια, υπό τις συνθήκες αυτές, την προώθηση της τρέχουσας πολιτικής εξέλιξης. Περιλαμβάνουν διατάξεις οι οποίες εξουσιοδοτούν το Συμβούλιο να λαμβάνει κατάλληλα μέτρα σε περίπτωση κατά την οποία αποδεικνύεται παραβίαση των πλέων θεμελιωδών δικαιωμάτων στην Τουρκία. Η διάταξη αυτή ορίζει ότι το Ευρωπαϊκό Κοινοβούλιο θα μπορεί στην περίπτωση αυτή, όπως και η Επιτροπή, να προτείνει την αναστολή της συνεργασίας.
<P>
Επιθυμώ να τονίσω ότι εάν δίδουμε σημασία στη συνοχή της στρατηγικής την οποία υιοθετήσαμε και εγκρίναμε εμείς οι ίδιοι τους τελευταίους μήνες, θα πρέπει να αποφύγουμε να εισάγουμε στις τροπολογίες μας μέτρα, τα οποία θα μπορούσαν να έχουν ως αποτέλεσμα να εμπλακεί η διαδικασία η οποία έχει ξεκινήσει. Δεν πρέπει να λησμονήσουμε το ενδιαφέρον το οποίο έχει ένας καρποφόρος διάλογος με την Τουρκία έστω, π.χ., και για προφανείς γεωστρατηγικούς λόγους.
<P>
Τέλος, θα ήθελα να υπενθυμίσω ότι μολονότι οι διατάξεις οι οποίες αφορούν το σύνολο των προβλεπόμενων ενισχύσεων συνεπάγονται τη διάθεση 150 ευρώ σε μία τριετή περίοδο, το υπόλοιπο του εμπορικού ισοζυγίου μεταξύ της Τουρκίας και της Ευρωπαϊκής Ένωσης υπέρ της Ένωσης διπλασιάστηκε, από της θέσεως σε ισχύ, την 1η Ιανουαρίου 1996, της συμφωνίας για την Ευρωπαϊκή Ένωση, με αποτέλεσμα να ανέλθει, σε τέσσερα έτη, από 4 σε 8 εκατ. ευρώ.
<P>
Πιστεύω ειλικρινά ότι η Κοινότητα πρέπει να τηρήσει σήμερα τις προηγούμενες δεσμεύσεις της προκειμένου να μην αποθαρρυνθούν όλοι όσοι, στην Τουρκία, δεσμεύτηκαν με αποφασιστικότητα υπέρ της τελωνειακής ένωσης και αποφάσισαν, με τον τρόπο αυτό, να συνδέσουν τη χώρα τους με τον Ευρωπαϊκό Οικονομικό Χώρο.

<SPEAKER ID=104 NAME="Jensen">
Εξ ονόματος της Επιτροπής Προϋπολογισμών, συστήνω την ψήφιση των εκθέσεων του κ. Morillon. Οι τροπολογίες της Επιτροπής Προϋπολογισμών έχουν ενσωματωθεί στις εκθέσεις με τρόπο άκρως ικανοποιητικό. Στην πρόταση της Επιτροπής να προβλεφθούν πόροι για την προώθηση της οικονομικής και κοινωνικής ανάπτυξης στην Τουρκία, αλλά και για την ανάπτυξη της τελωνειακής ένωσης μεταξύ της ΕΕ και της Τουρκίας, προτείνεται να συμπεριληφθεί η περίοδος 2000-2002, διότι είναι πολύ αργά πλέον εφέτος για να θεσπίσουμε νέες γραμμές στον προϋπολογισμό με στόχο το 1999. Εξάλλου, η Επιτροπή Προϋπολογισμών επιθυμεί να γίνει αναφορά στη διοργανική συμφωνία της 6ης Μαΐου εφέτος, και να αναφερθεί ότι τα ενδεικτικά ποσά για την περίοδο 2000-2002 αποτελούν τμήμα του πολυετούς πλαισίου του προγράμματος Meda, οπότε να προκύπτει σαφώς ότι δεν γίνεται λόγος για νέες δαπάνες.
<P>
Από το 1997 που το Ευρωπαϊκό Συμβούλιο επιβεβαίωσε τη δυνατότητα της Τουρκίας να ζητήσει να γίνει μέλος της ΕΕ έχει γίνει έργο, προκειμένου να δημιουργηθούν οι συνθήκες ώστε να παρασχεθεί δημοσιονομική ενίσχυση με στόχο την προώθηση της οικονομικής συνεργασίας και τη στενότερη προσέγγιση της Τουρκίας στην ΕΕ. Αυτό είναι το βασικό σκεπτικό πίσω από αυτές τις προτάσεις για πίστωση περίπου 15 εκατομμυρίων ευρώ, σε μια περίοδο τριών ετών, για την εκκίνηση της εφαρμογής του πλαισίου κανόνων της ΕΕ και της διεύρυνσης της τελωνειακής ένωσης μεταξύ της ΕΕ και της Τουρκίας, και 135 εκατομμυρίων ευρώ για την ανάπτυξη των οικονομικά δυσμενέστερων περιοχών της Τουρκίας. Οι εν λόγω πόροι δεν έχουν καμία σχέση με την ειδική ενίσχυση για την ανοικοδόμηση και την παροχή βοήθειας για την αντιμετώπιση των επιπτώσεων των σεισμών που σημειώθηκαν στην Τουρκία, διότι η εν λόγω ενίσχυση προτείνεται για τον προϋπολογισμό του 2000.
<P>
Το 1998 και το 1999 μια διοργανική ομάδα εργασίας επιλήφθηκε της χορήγησης στην Τουρκία πιστώσεων στα πλαίσια του προγράμματος Meda κατόπιν της έγκρισης των προγραμμάτων της Επιτροπής από το Ευρωπαϊκό Κοινοβούλιο. Η Επιτροπή Προϋπολογισμών ψήφισε υπέρ της διατήρησης της εν λόγω ομάδας εργασίας ώστε να επεξεργαστεί τον προϋπολογισμό του 2000.
<P>
Έχω μία μόνο τεχνική παρατήρηση επί της τροπολογίας 15 της έκθεσης για την οικονομική συνεργασία όπου γράφεται ότι το Συμβούλιο με ειδική πλειοψηφία ή το Ευρωπαϊκό Κοινοβούλιο μπορούν να αποφασίσουν την αναστολή της συνεργασίας. Αναφέρεται μια λήψη απόφασης από κοινού, ώστε να μην είναι εφικτή η λήψη απόφασης από το Συμβούλιο χωρίς να ακουστεί το Κοινοβούλιο. Αυτό το επισημαίνω απλά και μόνο για να συγκεκριμενοποιήσω την ερμηνεία της εν λόγω πρότασης.
<P>
Εν κατακλείδι, θέλω να πω ότι εφέτος είδαμε την καθυστέρηση της διαδικασίας λήψης απόφασης εξαιτίας της εκλογής του Κοινοβουλίου και των ειδικών συνθηκών που προέκυψαν με την αποχώρηση της Επιτροπής. Είναι καλό που τώρα μπορούμε να πάρουμε απόφαση να προχωρήσουμε περαιτέρω με την οικονομική ενίσχυση με όρους πολιτικής υφής που συνδέονται με τις πιστώσεις.

<SPEAKER ID=105 LANGUAGE="ES" NAME="Salafranca Sαnchez-Neyra">
Κύριε Πρόεδρε, πιστεύω ότι αυτό που αρμόζει σε αυτή την περίπτωση είναι να συγχαρούμε τον κ. Morillon για τη σύνταξη αυτών των εκθέσεων, που χρειάστηκε να κάνει σε πολύ δύσκολες συνθήκες, υπό μεγάλη χρονική πίεση, και πιστεύω ότι είναι αντάξιος της αναγνώρισης όλων: έτσι είδε να ανταμείβεται με την ψηφοφορία που διεξήχθη στην Επιτροπή Εξωτερικών Υποθέσεων.
<P>
Αυτές οι εκθέσεις υπακούουν στο απλό και ξεκάθαρο γεγονός ότι ανταποκρίνονται σε ανειλημμένες υποχρεώσεις της Ευρωπαϊκής Ένωσης. Η τελωνειακή ένωση με την Τουρκία έπρεπε να συνοδεύεται με ειδική δημοσιονομική ενίσχυση και μια σειρά ειδικών δανείων από την Ευρωπαϊκή Τράπεζα Επενδύσεων, στο περιθώριο των προγραμμάτων που προβλέπονταν στο πλαίσιο της διαδικασίας και του προγράμματος MEDA.
<P>
Αυτή η βοήθεια συνίσταται σε δύο τύπους μέτρων. Τα μεν έχουν στόχο την ενίσχυση της οικονομικής και κοινωνικής συνοχής και το ξεπέρασμα των περιφερειακών ανισορροπιών στη χώρα. Από την άλλη, ο δεύτερος κανονισμός περιέχει την πρόταση βοήθειας στην Τουρκία, καθώς αυτή θα προσαρμόζει βαθμιαία την πρόσβαση στην κοινοτική αγορά και θα προσαρμόζεται στο κοινοτικό κεκτημένο και θα εμβαθύνει την τελωνειακή ένωση. Για αυτό τον τελευταίο στόχο προβλέπεται ένα τριετές χρηματοδοτικό πλαίσιο με 15 εκατομμύρια ευρώ. Καθώς οι προβλεπόμενες για το έτος 1999 ποσότητες δεν ενεγράφησαν στον προϋπολογισμό, θα πρέπει να παρατείνουμε - σε αυτό αναφέρθηκε σήμερα ο εισηγητής - το δημοσιονομικό πλαίσιο του προγράμματος κατά ένα χρόνο, έως το έτος 2002, και θα πρέπει να συμπεριλάβουμε τις πιστώσεις του έτους 1999 στο διορθωτικό και συμπληρωματικό σχέδιο.
<P>
Πιστεύω, κύριε Πρόεδρε, ότι είναι αδύνατο να αποσυνδέσουμε την έκθεση του κ. Morillon από το γενικό πλαίσιο των σχέσεων με την Τουρκία. Σήμερα συζητήσαμε με την Προεδρεύουσα του Συμβουλίου και με τον Πρόεδρο της Επιτροπής για τα προβλήματα που τίθενται, τις προτάσεις που έκανε η Ευρωπαϊκή Επιτροπή στο πλαίσιο της έκθεσής της στη Διάσκεψη Κορυφής του Ελσίνκι και επίσης σε αυτό που αναφέρεται στη στάση που εικάζεται ότι θα ακολουθήσει το Συμβούλιο Υπουργών.
<P>
Εμείς, στο Κοινοβούλιο, εγκρίναμε ένα ψήφισμα τον Οκτώβριο που επισημαίνει με σαφήνεια την πορεία που θα έπρεπε να ακολουθήσει το Ευρωπαϊκό Κοινοβούλιο, παρόλο που, όπως εκτέθηκε εδώ - και το είπε ο κ. Poettering εξ ονόματος της Ομάδας μου - υπάρχουν μερικές διαφωνίες στους κόλπους της Ομάδας μας αναφορικά με τη σημασία, το χαρακτήρα και την έκταση που πρέπει να προσδώσουμε σε αυτή την υποψηφιότητα της Τουρκίας.
<P>
Εγώ ειδικά πιστεύω - και είχα την ευκαιρία να το πω στη συζήτηση που διεξήγαμε τον Οκτώβριο - ότι για πρώτη φορά όλα τα κομμάτια από το τουρκικό παζλ βρίσκονται πάνω στο τραπέζι: το πρόβλημα των νησιών του Αιγαίου, το πρόβλημα της Κύπρου, το πρόβλημα των ανθρωπίνων δικαιωμάτων και το πρόβλημα των μειονοτήτων. Αυτές τις ημέρες προκλήθηκε συγκεκριμένα μεγάλη συζήτηση με αφορμή την επικύρωση της θανατικής ποινής του κ. Οτσαλάν.
<P>
Συμφωνώ δε με τη γνώμη του εισηγητή ότι, σε αυτή την περίπτωση, δεν αρμόζει να απαλείψουμε από την ημερήσια διάταξη την ψήφιση αυτών των εκθέσεων. Και όλα αυτά διότι, αν και αυτό το Κοινοβούλιο εξέφρασε μια αδιαπραγμάτευτη δέσμευση υπέρ της άρσης της θανατικής ποινής, όπως πράξαμε στη συζήτηση της τελευταίας συνεδρίασης της ολομέλειας - πιστεύω ότι η Πρόεδρος απευθύνθηκε ήδη στις τουρκικές αρχές για αυτό τον λόγο - πιστεύω ότι η Ευρωπαϊκή Ένωση πρέπει να εκπληρώσει τις δεσμεύσεις της και ταυτόχρονα δεν μπορούμε να μην αναγνωρίσουμε ότι τα τελευταία δεκαπέντε χρόνια δεν εκτελέσθηκε στην Τουρκία καμία θανατική ποινή.
<P>
Επιμένω ότι αυτός ο στόχος δεν πρέπει να μας κάνει να παραγνωρίσουμε τη δέσμευση στην οποία έχουμε προβεί για την προάσπιση των ανθρωπίνων δικαιωμάτων και των θεμελιωδών δικαιωμάτων και των μειονοτήτων σε αυτή τη χώρα. Αυτό που όντως πρέπει να κάνουμε, κύριε Πρόεδρε, κατά τη γνώμη μου, είναι να είμαστε πολύ σαφείς και να στείλουμε ένα όχι διφορούμενο μήνυμα στις τουρκικές αρχές: τι είναι αυτό που μπορούν να προσδοκούν από μας και ποια είναι τα δικαιώματα που πρέπει να τους αναλογούν. Και πιστεύω ότι πρέπει να είμαστε απόλυτα σαφείς ως προς αυτό, επιμένοντας και λέγοντας ότι τους υποστηρίζουμε στο δικαίωμα να είναι υποψήφιοι αλλά ότι πραγματικά δεν μας ταιριάζει, για το συμφέρον μας, να αρχίσουμε αυτές τις διαπραγματεύσεις ένταξης μέχρις ότου να εκπληρωθούν τα κριτήρια της Κοπεγχάγης και ειδικότερα οι πολιτικές δεσμεύσεις.
<P>
Για αυτό τον λόγο, κύριε Πρόεδρε, αντιλαμβάνομαι ότι αποτελεί δέσμευσή μας, αυτή της Ευρωπαϊκής Ένωσης, να στηρίξουμε αταλάντευτα τις εκθέσεις που μας παρουσιάζει με πολύ αξιοσύνη ο κ. Morillon.

<SPEAKER ID=106 LANGUAGE="SV" NAME="Schori">
Κύριε Πρόεδρε, εκφράζουμε τις ευχαριστίες μας προς τον κ. Morillon για την αφοσίωση στο έργο κατά την εκπόνηση αυτών των δύο εκθέσεων, τις οποίες στηρίζει η Ομάδα του ΕΣΚ και οι οποίες θα αποτελέσουν μία σημαντική συνεισφορά στην επαναπροσέγγιση της Τουρκίας στην Ευρώπη. Συμφωνώ, ωστόσο, με τον κ. Salafranca Sanchez-Neyra ότι αυτές οι εκθέσεις αποτελούν ένα μέρος μίας γενικότερης μεθόδευσης όσον αφορά τη σχέση μας με την Τουρκία. Πιστεύω ότι το σημαντικότερο μήνυμα που εκπέμπεται από την Ένωση αυτές τις ημέρες είναι ότι η Τουρκία δικαιούται να ζητήσει να ενταχθεί στην Ένωση. Βέβαια, μπορεί κανείς να πει ότι είχε αυτήν τη δυνατότητα επί 35, σχεδόν, χρόνια, από τότε που συνήφθη η συμφωνία σύνδεσης. Ωστόσο, είναι σημαντικό να επισημανθεί αυτό τώρα.
<P>
Στα πλαίσια της ευρωπαϊκής συνεργασίας χρειαζόμαστε μία δημοκρατικά σταθερή και κοινωνικά και οικονομικά ανεπτυγμένη Τουρκία. Είναι σημαντικό για την ασφάλειά μας και το μέλλον μας στην Ευρώπη. Φυσικά, για εμάς είναι σημαντική η άποψη των τούρκων δημοκρατών και των αγωνιστών των οργανώσεων των ανθρωπίνων δικαιωμάτων και όλοι αυτοί είναι υπέρ της αντιμετώπισης της Τουρκίας ως υποψήφιας χώρα. Έτσι, το κουρδικό ζήτημα, το κυπριακό ζήτημα, τα βασανιστήρια, οι παραβιάσεις των ανθρωπίνων δικαιωμάτων θα καταστούν πραγματικά ευρωπαϊκές υποθέσεις που θα συζητηθούν, θα εξεταστούν και θα αντιμετωπιστούν σε διάφορους ελεγκτικούς οργανισμούς της Ένωσης και, τότε, θα περάσουμε από τα ψηφίσματα και τον λεκτικό πόλεμο στο ουσιαστικό έργο της μεταρρύθμισης με σαφείς και συμπεφωνημένους στόχους. Σε ένα μεγάλο διεθνές σεμινάριο που διοργανώθηκε πριν δύο εβδομάδες από το Ίδρυμα Friedrich-Naumann, όλα τα τουρκικά κόμματα, συμπεριλαμβανομένου του πρώην Κόμματος της Ευημερίας, εκφράστηκαν υπέρ της ένταξης υποψηφίων χωρών όπως η Τουρκία.
<P>
Για την Τουρκία αυτό συνεπάγεται ότι τα πράγματα είναι τώρα σοβαρά και από τις φιλοδοξίες και τις προθέσεις πρέπει να περάσει με αποφασιστικότητα στο έργο της μεταρρύθμισης βάσει των κριτηρίων της Κοπεγχάγης. Από την πλευρά μας, θέλουμε τώρα να κάνουμε έκκληση στην Τουρκική κυβέρνηση να περάσει από τα λόγια στις πράξεις και να δείξει ότι η επιδίωξή της να συμμετέχει στην ευρωπαϊκή συνεργασία είναι σοβαρή. Τότε και εμείς με τη σειρά μας θα δείξουμε ότι παίρνουμε στα σοβαρά την επιδίωξή της.

<SPEAKER ID=107 NAME="Nicholson of Winterbourne">
Κύριε Πρόεδρε, είναι ευχάριστο να επιδοκιμάζουμε τις δύο εξαιρετικές εκθέσεις τις οποίες παρουσίασε ο κ. Morillon, και ασχολούμαι πρώτα με την έκθεση που εκπόνησε για την τελωνειακή ένωση για να πω πόσο επιδοκιμάζουμε αυτή την έκθεση με την οποία πρέπει να υπενθυμίσουμε στην Τουρκία ότι οφείλει και αυτή να συμβάλει από την πλευρά της. Η Ευρωπαϊκή Ένωση έχει καταβάλει τεράστιες προσπάθειες για χρόνια, προκειμένου να διασφαλίσει την επιτυχία της συγκεκριμένης τελωνειακής ένωσης, και η Τουρκία από την πλευρά της πρέπει τώρα να διασφαλίσει ότι θα ανταποκριθεί στον ρόλο που καλείται να παίξει.
<P>
Υποστηρίζω επίσης την ενδεχομένως πιο αμφιλεγόμενη έκθεση. Είναι μία ευπρόσδεκτη έκθεση για την οικονομική και κοινωνική ανάπτυξη στην Τουρκία και έλαβε την υποστήριξη της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής αυτή την εβδομάδα. Εδώ το κοινό φόρουμ πρέπει να έχει μεγάλη σημασία, και πάλι οι δύο πλευρές πρέπει να ανταποκριθούν στον ρόλο τους. Εμείς ασφαλώς είμαστε σίγουροι ότι θα το επιτύχουμε. Διατηρούμε την πεποίθησή μας ότι και η Τουρκία θα το επιτύχει.
<P>
Τούτη τη χρονική στιγμή πριν από το Ελσίνκι, είναι ζωτικής σημασίας να εξετάσουμε επίσης το κράτος δικαίου, τα ανθρώπινα δικαιώματα, τον σεβασμό των μειονοτήτων, την προστασία και αναγνώριση της πολιτισμικής τους ταυτότητας και τη στήριξη μέτρων που επιδιώκουν την κατάργηση της θανατικής ποινής, μία από τις τροπολογίες που παρουσιάσθηκε ενώπιον της Επιτροπής μας για την έκθεση Morillon αυτή την εβδομάδα.
<P>
Έχουμε βεβαίως το δυσάρεστο γεγονός της επικύρωσης μίας θανατικής ποινής αυτήν ακριβώς τη στιγμή στην Τουρκία. Ωστόσο, θεωρώ ότι υπάρχουν ευχάριστα νέα στα οποία μπορούμε να επικεντρωθούμε ακόμη και σε αυτή την τραγική κατάσταση, όπου η πιθανότητα ένας πολίτης να χάσει τη ζωή του από τα χέρια του κράτους επικυρώνεται από το Εφετείο. Επιτρέψτε μου να υπενθυμίσω στους συναδέλφους μου σήμερα εδώ ότι η Τουρκία δεν έχει εφαρμόσει τη θανατική ποινή από το 1984. Έκτοτε ισχύει ένα αποτελεσματικό μορατόριουμ, με αποτέλεσμα να τεθούν στην άκρη οι υποθέσεις 53 ατόμων, τα οποία είχαν ορισθεί να υποβληθούν στην ποινή την οποία αποκαλούμε ως σκληρή και απάνθρωπη.
<P>
Την παρούσα χρονική στιγμή, ο Υπουργός για το Ευρωπαϊκό Συμβούλιο και τα Ανθρώπινα Δικαιώματα, όπως αναφέρει το σημερινό φύλλο της καθημερινής εφημερίδας Milliyet, αντιτάσσεται σθεναρά στη θανατική ποινή. Υπάρχει ένας νέος νόμος, τον οποίο εισηγούνται ακαδημαϊκοί, ο οποίος θα υποβληθεί στο τουρκικό κοινοβούλιο το έτος 2000, όπου για πρώτη φορά το προτεινόμενο νομοσχέδιο του ποινικού κώδικα δεν θα περιλαμβάνει τη θανατική ποινή. Ας ελπίσουμε και ας πιστέψουμε ότι αυτό το έτος 2000, η δέσμευση της Τουρκίας παγκοσμίως κατά το έτος της νέας χιλιετίας θα είναι η κατάργηση της θανατικής ποινής άπαξ δια παντός, μέσω της δημοκρατικής κοινοβουλευτικής διαδικασίας.

<SPEAKER ID=108 NAME="Ceyhun">
Κύριε Πρόεδρε, η Ευρωπαϊκή Ένωση βρίσκεται μπροστά σε μία μεγάλη απόφαση που μπορεί να αλλάξει ριζικά τη σχέση της με την Τουρκία. Η Επιτροπή πρότεινε να δοθεί στην Τουρκία το καθεστώς της υποψηφίας χώρας. Αν το Συμβούλιο του Ελσίνκι κάνει δεκτή την πρόταση αυτή, θα θέσει τον θεμέλιο λίθο για μία νέα μορφή διαλόγου Τουρκίας - ΕΕ, διότι η Αγκυρα θα είχε στην περίπτωση αυτή την προοπτική της μελλοντικής ένταξής της. Ακόμη, αυτό σημαίνει ότι η Ένωση θα πρέπει να τηρήσει τις υποσχέσεις της. Οι προτάσεις του εισηγητή δίνουν τη δυνατότητα να διορθωθεί το σφάλμα του 1995, όταν η Ευρωπαϊκή Ένωση εντατικοποίησε τη σχέση της με την Τουρκία χωρίς να εγγυηθεί την απαραίτητη χρηματική ενίσχυση. Η οικονομική βοήθεια προς την Τουρκία δεν μπορεί να διαχωρισθεί από τις δεσμεύσεις στους τομείς της κοινωνικής ανάπτυξης, της δημοκρατίας, του κράτους δικαίου και του σεβασμού των ανθρωπίνων δικαιωμάτων και των δικαιωμάτων των μειονοτήτων.
<P>
Αυτά αναφέρονται και στις δύο εκθέσεις εξ ίσου επειδή είναι σημαντικό να συμβαδίζει η συμμετοχή στο ευρωπαϊκό οικονομικό σύστημα με εξελίξεις στον τομέα της δημοκρατίας. Ένα άλλο ουσιαστικό σημείο είναι η συμμετοχή του Ευρωπαϊκού Κοινοβουλίου. Οι διαβουλεύσεις μπορούν να αυξήσουν τη διαφάνεια και να καταστήσουν σαφέστερο το πολιτικό και δημοκρατικό προφίλ των σχέσεων ΕΕ - Τουρκίας. Η περίπτωση Φcalan - εννοώ τη θανατική ποινή - μας επιβάλλει να αναρωτηθούμε πώς πρέπει να χειριζόμαστε μελλοντικά παρόμοιες περιπτώσεις. Σε αυτό μπορεί να δοθεί μόνο μία απάντηση από όλα τα πολιτικά ρεύματα που εκπροσωπούνται στο Σώμα, και αυτή είναι το αίτημα κατάργησης της θανατικής ποινής. Το ζητούμενο δεν είναι εδώ να παραστήσουμε τον Φcalan ως άγγελο ειρήνης, παρά να δείξουμε ότι η τήρηση των ανθρωπίνων δικαιωμάτων σημαίνει πολύ περισσότερα πράγματα από τα κενά λόγια, και στην Τουρκία, φυσικά όμως όχι μόνον εκεί.
<P>
Το Σώμα θα πρέπει να καλέσει την κυβέρνηση της Τουρκίας να σεβασθεί την απόφαση του Ευρωπαϊκού Δικαστηρίου Ανθρωπίνων Δικαιωμάτων, διότι αυτή δεν συμβιβάζεται με την εκτέλεση του Φcalan. Εγώ ως γνωστόν διαβάζω Τουρκικά και αισθάνομαι χαρά που έως σήμερα δεν μπόρεσα να διαπιστώσω στις τουρκικές εφημερίδες ή στα άλλα τουρκικά μέσα ενημέρωσης αρνητικές αντιδράσεις από την πλευρά της κυβέρνησης στην Αγκυρα. Αυτό αποτελεί για μένα ένα σημείο που μου δίνει ελπίδες.
<P>
Παρ' όλα όσα έχουν ήδη λεχθεί σήμερα για την Τουρκία, τώρα για μας είναι σημαντικό να συνεχίσουμε την νέα πολιτική της ΕΕ απέναντι στην Τουρκία. Με αυτό το πνεύμα υποστηρίζουμε τις δύο εκθέσεις ως συμβολή στον εκδημοκρατισμό της Τουρκίας.

<SPEAKER ID=109 NAME="Brie">
Κύριε Πρόεδρε, όσον αφορά το περιεχόμενο των δύο εκθέσεων, θα μπορούσα να συμφωνήσω σχετικά εύκολα, παρά τις κάποιες ελλείψεις. Επιτεύχθηκε να παρουσιαστούν με σημαντική σαφήνεια και συνέπεια τα πολιτικά αιτήματα σχετικά με τη συνεργασία με την Τουρκία, ιδίως η ανάγκη τήρησης και εξέλιξης των ανθρωπίνων δικαιωμάτων, όπου συγκαταλέγονται και τα δικαιώματα του κουρδικού λαού, το αίτημα κατάργησης της θανατικής ποινής, η ενίσχυση της κοινωνίας των πολιτών, η μεγαλύτερη συμμετοχή των ΜΚΟ, η καταπολέμηση των κοινωνικών διακρίσεων και της έλλειψης ανάπτυξης των περιφερειών.
<P>
Το ότι αυτές οι αλλαγές ήταν αναγκαίες είναι κάτι που στρέφεται κατά της Επιτροπής. Το ότι ήταν εφικτές είναι υπέρ της επιτροπής του Κοινοβουλίου και της εργασίας του κ. Morillon. Παρ' όλα αυτά, μου είναι εξαιρετικά δύσκολο να αποφασίσω. Η Επιτροπή στην πρότασή της ισχυρίζεται ότι στην Τουρκία έχει εγκαινιασθεί μια διαδικασία εκδημοκρατισμού και ενίσχυσης των ανθρωπίνων δικαιωμάτων και παρόμοια είπε επίσης ο κ. Prodi σήμερα το απόγευμα. Αντίθετα, η επιτροπή σαφώς αναφέρεται μόνο στο ότι μία τέτοια πορεία είναι αναγκαία και όχι σε δήθεν ήδη υφιστάμενες θετικές εξελίξεις. Αυτό δεν μου φαίνεται μόνο πολύ πιο ρεαλιστικό, αλλά ανταποκρίνεται επίσης στην εκτίμηση της ίδιας της Επιτροπής σε ανακοίνωσή της στη σύνοδο κορυφής της Κολωνίας στις 3 και 4 Ιουνίου τρέχοντος έτους. Δύο φορές μάλιστα αναφέρεται εκεί ότι τουλάχιστον στο Κουρδικό δεν βλέπει αξιοσημείωτες βελτιώσεις και η Επιτροπή εκτιμά εν όψει της αύξησης της επιρροής του υπερεθνικιστικού κόμματος MHP - αυτή είναι η ορολογία της Επιτροπής - ότι και οι υπόλοιπες δυνατότητες είναι αμφισβητήσιμες. Γι' αυτό, παραμένει για μένα μυστήριο πού υποτίθεται ότι στηρίζεται βασικά η αισιοδοξία μας και γιατί η Επιτροπή παρουσιάζει δύο αντίθετες εκτιμήσεις.
<P>
Από τη δική μου σκοπιά, πρέπει να διαπιστωθεί σαφέστατα ότι δεν υπάρχει καμία πραγματική θετική εξέλιξη στα θέματα που θίχθηκαν. Σε σχέση με την επικύρωση της θανατικής ποινής του Φcalan, ο Τούρκος αντιπρόεδρος της κυβέρνησης Bahcelύ του κόμματος MHP δήλωσε - ίσως αυτό να εμφανίζεται μόνο στις γερμανικές εφημερίδες - ότι η Ευρώπη δεν πρέπει να ενθαρρυνθεί να αναμιχθεί με ακόμη μεγαλύτερη θρασύτητα σε τουρκικές υποθέσεις και ο Πρόεδρος Ετσεβίτ είπε ότι δεν είναι υποχρεωμένος να αποδεχθεί μία ενδεχόμενη απόφαση του Δικαστηρίου του Στρασβούργου. Αυτό ασφαλώς αντιτίθεται σαφώς προς τις δεσμεύσεις που ανέλαβε η Τουρκία ως μέλος του Συμβουλίου της Ευρώπης. Οι διεθνείς νομικές δεσμεύσεις σε ζητήματα ανθρωπίνων δικαιωμάτων εξακολουθούν να περιφρονούνται ανοιχτά από τους Τούρκους αξιωματούχους.
<P>
Εγώ θεωρώ το ειλικρινές άνοιγμα της Ευρωπαϊκής Ένωσης στην ένταξη της Τουρκίας στρατηγικά σωστό και αναγκαίο. Η Ευρωπαϊκή Ένωση πρέπει να έχει μια θέση για την Τουρκία και να ενδιαφέρεται για την ένταξή της και πρέπει επίσης να το διασαφηνίσει αυτό με τρόπο αδιαμφισβήτητο. Ωστόσο, δεν μπορούν να γίνουν περικοπές στα αιτήματα εκδημοκρατισμού του συντάγματος και της πολιτικής πραγματικότητας, του σεβασμού των ανθρωπίνων δικαιωμάτων, μιας πολιτικής λύσης του Κουρδικού, καθώς και του τερματισμού της κατοχής της Βορείου Κύπρου. Σε όλα αυτά δεν έχει σημειωθεί καμία πρόοδος.
<P>
Αύριο πρέπει να εγκρίνουμε το άρθρο 3, αριθ. 2, είτε στην έκδοση της Επιτροπής είτε σε εκείνη της επιτροπής. Και στις δύο διατυπώνονται οι όροι παύσης της συνεργασίας σε περίπτωση ουσιαστικών παραβιάσεων των ανθρωπίνων δικαιωμάτων. Διαπιστώνω την ύπαρξη αυτών των παραβιάσεων και γι' αυτό θεωρώ εσφαλμένη την έγκριση αυτών των εγγράφων τη δεδομένη χρονική στιγμή. Κάτι τέτοιο θα συνιστούσε "εις άτοπον απαγωγή" του δικού μας εγγράφου και της αξιοπιστίας μας. Η Ομάδα μου υπό τις δεδομένες συνθήκες υποστηρίζει την αναβολή της ψηφοφορίας επί των δύο αυτών εκθέσεων. Πριν από δύο εβδομάδες στείλαμε, υπό παρόμοιες συνθήκες, ένα σωστό μήνυμα στη ρωσική κυβέρνηση. Το ίδιο θα πρέπει να κάνουμε και στο συγκεκριμένο ζήτημα.

<SPEAKER ID=110 NAME="Queirσ">
PT) Κύριε Πρόεδρε, αγαπητοί συνάδελφοι, την ώρα που το Ευρωπαϊκό Κοινοβούλιο αποφασίζει σχετικά με τη χορήγηση νέων μορφών ενισχύσεων στην Τουρκία, θα θέλαμε να καταστήσουμε σαφές ότι συγκαταλεγόμεθα μεταξύ των υπερμάχων της άποψης ότι ο τουρκικός λαός αξίζει και πρέπει να στηριχθεί κατά την πορεία μετάβασής του προς την απόλυτη δημοκρατία. Υποστηρίζω μέχρι και την άποψη πως η Ευρωπαϊκή Ένωση οφείλει να ενθαρρύνει τη συνεργασία ανάμεσα στα κράτη μέλη της και τη συγκεκριμένη χώρα. Όμως οι εκθέσεις που συζητούμε σήμερα μάς προσφέρουν γι' άλλη μια φορά την ευκαιρία να προβληματιστούμε για τις προόδους που πέτυχε η Τουρκία στα θέματα των ανθρωπίνων δικαιωμάτων και της προστασίας των μειονοτήτων. Υπό αυτή την έννοια, με μεγάλη ανησυχία πληροφορούμεθα ότι το Ανώτατο Δικαστήριο της Τουρκίας επιβεβαίωσε την επιβολή της θανατικής ποινής στον Φcalan.
<P>
Είμαι βουλευτής καταγόμενος από μία χώρα, την Πορτογαλία, η οποία είχε καταργήσει τη θανατική ποινή ήδη από τον 19ο αιώνα. Υπήρξαμε, άλλωστε, η πρώτη χώρα της Ευρωπαϊκής Ένωσης που κατάργησε τη θανατική ποινή. Εγώ προσωπικά, απορρίπτω τη συγκεκριμένη ποινή, τόσο λόγω πεποιθήσεων, όσο και διότι πιστεύω πως με την επιβολή της δεν επιτυγχάνεται κανένας από τους στόχους που επιζητείται με τις ποινές. Κατά συνέπεια, θεωρώ ενδεδειγμένο να στείλουμε, επί τη ευκαιρία αυτή, άλλο ένα πολύ ξεκάθαρο μήνυμα στην Τουρκία, ότι η προάσπιση των ανθρωπίνων δικαιωμάτων και η προστασία των μειονοτήτων συνεχίζει να αποτελεί μια ουσιαστική προϋπόθεση προκειμένου να εκφράσει το Ευρωπαϊκό Κοινοβούλιο την αλληλεγγύη του όσον αφορά τη συνεργασία και τη στήριξη εκείνης της χώρας.
<P>
Κύριε Πρόεδρε, θα ήθελα να υπογραμμίσω ότι μόλις εχθές, στο Στρασβούργο, το Ευρωπαϊκό Δικαστήριο Ανθρωπίνων Δικαιωμάτων δέχθηκε μία προσφυγή που ζητά την αναστολή της εκτέλεσης της θανατικής ποινής που επεβλήθη στον Φcalan, μέχρις ότου αποφανθεί για την υπόθεση. Επίσης διάβασα με ευχαρίστηση ότι η κυρία Πρόεδρος Nicole Fontaine αντέδρασε αμέσως μόλις πληροφορήθηκε την επιβεβαίωση της συγκεκριμένης ποινής, και ότι προτίθεται να παρέμβει προς τον Πρόεδρο της Μεγάλης Τουρκικής Εθνοσυνέλευσης, ούτως ώστε το όργανο αυτό να μην επικυρώσει την απόφαση για επιβολή της θανατικής ποινής. Δεν γνωρίζω εάν έλαβε ή όχι εγγυήσεις. Αυτό που θέλω να τονίσω είναι ότι το Ευρωπαϊκό Κοινοβούλιο οφείλει να αντιμετωπίσει την εξέλιξη, όχι μόνο της συγκεκριμένης υπόθεσης αλλά και όλης της κατάστασης των ανθρωπίνων δικαιωμάτων και της προστασίας των μειονοτήτων στην Τουρκία με τη μεγαλύτερη σύνεση και αποφασιστικότητα.
<P>
Υπό αυτή την έννοια, αύριο θα προτείνω - σε αντίθεση, κατά τα φαινόμενα, με την πρόθεση κάποιων άλλων - την αναβολή της ψηφοφορίας επί των δύο εκθέσεων για μια προσεχή περίοδο συνόδου. Και, βάσει αυτού, θα παρακαλούσα την κυρία Πρόεδρο του Ευρωπαϊκού Κοινοβουλίου να προβεί, εξ ονόματος του θεσμικού οργάνου του οποίου προεδρεύει, σε ένα ρητό αίτημα προς το Ευρωπαϊκό Συμβούλιο του Ελσίνκι ώστε, σε περίπτωση που οι τουρκικές αρχές εμμείνουν στην απόφασή τους, να τηρήσει το Συμβούλιο μια εξαιρετικά σθεναρή στάση όσον αφορά την υποψηφιότητα της Τουρκίας για προσχώρηση στην Ευρωπαϊκή Ένωση. Φρονώ ότι μόνον έτσι θα περάσει το Ευρωπαϊκό Κοινοβούλιο από την απλή διακήρυξη αρχών και αξιών στην έμπρακτη και απαρέγκλιτη προάσπιση των συγκεκριμένων αρχών και αξιών.

<SPEAKER ID=111 LANGUAGE="IT" NAME="Speroni">
Κύριε Πρόεδρε, εκφράστηκα πολλές φορές υπέρ του Φcalan, θέλω όμως να πω ότι δεν πρέπει ολόκληρη η συζήτηση σχετικά με την Τουρκία να επικεντρωθεί στο θέμα της καταδίκης σε θάνατο του προέδρου Φcalan, γιατί η Τουρκία είναι παντελώς αντιδημοκρατική. Στην Τουρκία δεν υπάρχει σεβασμός των ανθρωπίνων δικαιωμάτων. Επισκέφτηκα την Τουρκία ως μέλος της επιτροπής για τα ανθρώπινα δικαιώματα της Κοινοβουλευτικής Συνέλευσης του Συμβουλίου της Ευρώπης, και ως εκ τούτου νομίζω ότι μιλώ σωστά. Δεν είναι μόνο η περίπτωση Φcalan που με κάνει να πω ότι η υποψηφιότητα της Τουρκίας δεν έχει ακόμα ωριμάσει: ο Φcalan, άλλωστε, παραδόθηκε ουσιαστικά από την κυβέρνηση D' Alema - κάτι που αποτελεί στίγμα για την Ιταλία - αλλά, από την άλλη πλευρά, είναι ακριβώς ο ιταλικός Ποινικός Κώδικας από τον οποίο δανείστηκε η Τουρκία το άρθρο 155 του δικού της Ποινικού Κώδικα που επέτρεψε την καταδίκη του Φcalan - το άρθρο 155 του τουρκικού Ποινικού Κώδικα, αντιγραφή από το άρθρο 241 του ιταλικού Ποινικού Κώδικα - και κατά συνέπεια και η στάση της ιταλικής κυβέρνησης σε αυτήν την περίπτωση δεν με εξέπληξε καθόλου. Η Τουρκία, ωστόσο, διατηρεί τη θανατική ποινή: ωστόσο, ακόμα και αν είναι δύσκολο να αλλάξει η νοοτροπία των αστυνομικών και η κατάσταση των φυλακών, αρκεί ένας νόμος, αρκεί μια κοινοβουλευτική ψήφος για να καταργήσει τη θανατική ποινή, όπως έκαναν όλες οι χώρες της Ευρωπαϊκής Ένωσης. Πώς είναι δυνατό να διατηρεί η Τουρκία τη θανατική ποινή και να ζητά την ένταξή της στην Ευρωπαϊκή Ένωση, είναι ένα πράγμα που ακόμα και σήμερα με εκπλήσσει. Με εκπλήσσει όμως ακόμα περισσότερο το να γίνεται λόγος για την παραχώρηση του καθεστώτος της υποψήφιας χώρας σε κάποιον που δεν έχει καταργήσει ακόμα τη θανατική ποινή. Και για το λόγο αυτό είμαι, συνεπώς, υπέρ της αναβολής της ψηφοφορίας.

<SPEAKER ID=112 LANGUAGE="NL" NAME="Belder">
Κύριε Πρόεδρε, υποστηρίζουμε τις εκθέσεις του κ. Morillon για την προαγωγή της οικονομικής και κοινωνικής εξέλιξης της Τουρκίας, καθώς και για την εμβάθυνση της τελωνειακής ένωσης μεταξύ της χώρας αυτής και της Ευρωπαϊκής Ένωσης. Αυτό ισχύει ακόμη περισσότερο τώρα που η χώρα έχει πληγεί δύο φορές από σεισμούς.
<P>
Οι σεισμοί απειλούν να υπονομεύσουν την πρόθεση της κυβέρνησης Ecevit να αρχίσει μια προσπάθεια για την άρση της κραυγαλέας κοινωνικοοικονομικής καθυστέρησης της Νοτιοανατολικής Τουρκίας. Ορθώς τονίζει ο εισηγητής ότι τα προγράμματα και τα έργα που χρηματοδοτούνται από την Ευρωπαϊκή Ένωση πρέπει να ωφελήσουν ιδιαιτέρως τις πληθυσμιακές ομάδες της Τουρκίας οι οποίες παρουσιάζουν καθυστέρηση.
<P>
Από την άλλη πλευρά, θέλουμε να είμαστε σαφείς ότι η χειρονομία αυτή των Βρυξελλών προς την Αγκυρα δεν πρέπει να ερμηνευτεί σε καμία περίπτωση ως πολιτικό μήνυμα προς την κατεύθυνση μιας τουρκικής υποψηφιότητας για την Ευρωπαϊκή Ένωση. Πιστεύουμε ότι η συμφωνία για την τελωνειακή ένωση υπερεπαρκεί για να προσφέρει στην Τουρκία αναπτυξιακές ευκαιρίες. Για μας, αυτή είναι και η μέγιστη συνεργασία που μπορεί να υπάρξει μεταξύ Ευρωπαϊκής Ένωσης και Τουρκίας.
<P>
Είναι χαρακτηριστικό ότι οι εκκλήσεις του εισηγητή καθώς και άλλων, οι οποίοι κατέθεσαν τροπολογίες, στις οποίες περιλαμβάνονται εκκλήσεις προς την τουρκική κατεύθυνση να ακολουθήσει επιτέλους το δύσκολο δρόμο του δημοκρατικού κράτους δικαίου, συμφωνούν κατ' αρχήν με τις αντιρρήσεις που έχουμε όσον αφορά την εκχώρηση του καθεστώτος της υποψήφιας χώρας στην Αγκυρα. Για ποιο λόγο δεν ξεκαθαρίζει την κατάσταση η Ευρωπαϊκή Ένωση; Φοβούμεθα ότι η πρόκληση αβάσιμων ελπίδων και στις δύο πλευρές θα μπορούσε να μας επαναφέρει σύντομα στην παλαιά κατάσταση της "ψυχρής φιλίας";.

<SPEAKER ID=113 NAME="Van Orden">
Κύριε Πρόεδρε, επιθυμώ να συγχαρώ τον στρατηγό Morillon για την έκθεσή του και επίσης να αναγνωρίσω τη σημαντική συμβολή που πραγματοποίησε ο προκάτοχός του σε αυτό το έργο, ο κ. Edward McMillan Scott.
<P>
Επιτρέψτε μου να αντιμετωπίσω το θέμα κάπως διαφορετικά σε σχέση με την προσέγγιση που ακολούθησαν ορισμένοι από τους προηγούμενους ομιλητές. Πιστεύω ειλικρινά ότι θα πρέπει να μιλάμε σε πιο ενθαρρυντικό τόνο στην Τουρκία την παρούσα χρονική στιγμή. Πολλοί εξ ημών επιθυμούν να δουν θετική πρόοδο στην ανάπτυξη των σχέσεων της Ένωσης με την Τουρκία, συνεπώς είναι υψίστης σημασίας να παραμερισθούν το συντομότερο δυνατόν τα εμπόδια αναφορικά με την παροχή κοινοτικής οικονομικής βοήθειας προς την Τουρκία. Και όχι μόνον αυτό, αλλά εις αναγνώριση του καθεστώτος της Τουρκίας ως υποψήφιας χώρας, το οποίο ευελπιστούμε ότι θα επιβεβαιωθεί και θα προωθηθεί σύντομα από το Ευρωπαϊκό Συμβούλιο στο Ελσίνκι, θα πρέπει να έχουμε υπόψη μας ένα πιο φιλόδοξο πρόγραμμα ενίσχυσης.
<P>
Στο κάτω κάτω, τα προτεινόμενα μέτρα έχουν ως στόχο να επιτρέψουν στην Τουρκία να θεσπίσει τις απαραίτητες διαρθρωτικές προσαρμογές που απορρέουν από την τελωνειακή ένωση, η οποία λειτουργεί πολύ θετικά την παρούσα στιγμή για την Ευρωπαϊκή Ένωση. Ο κ. Prodi, όταν μίλησε σε αυτό το Σώμα στις 13 Οκτωβρίου υποδήλωσε ότι μία εταιρική σχέση για την ένταξη παρόμοια με τις εταιρικές σχέσεις που έχουν εγκαθιδρυθεί με τις επίσημες υποψήφιες χώρες θα βοηθήσει επίσης την Τουρκία να προχωρήσει πιο σταθερά στην ικανοποίηση των κριτηρίων για την ένταξη. Αναγνωρίζεται ότι οι ενταξιακές διαπραγματεύσεις δεν μπορούν να ξεκινήσουν προτού ικανοποιηθούν τα πολιτικά κριτήρια, ωστόσο πρέπει να δώσουμε κάθε βοήθεια στην Τουρκία προκειμένου να φθάσει στο εν λόγω στάδιο.
<P>
Στο ψήφισμα του Κοινοβουλίου της 6ης Οκτωβρίου αποφασίσαμε να εργασθούμε ταχέως σε ό,τι αφορά την τεχνική και οικονομική αρωγή, η οποία είναι απαραίτητη για την ολοκλήρωση της τελωνειακής ένωσης. Καλέσαμε επίσης το Συμβούλιο να υποστηρίξει τα αναγκαία μέτρα. Τώρα έχουμε φθάσει σε αυτό το στάδιο και ευελπιστούμε ότι το Συμβούλιο θα υποστηρίξει πλήρως τις προτάσεις μας. Θα πρέπει επίσης να είμαστε προετοιμασμένοι να ξεκινήσουμε την εξέταση μέτρων που θα βοηθήσουν την Τουρκία να προσεγγίσει τις αξίες μας και την οικονομική μας θεώρηση.

<SPEAKER ID=114 NAME="Ευθυμίου">
Κύριε Πρόεδρε, θα ήθελα καταρχάς να δώσω τα συγχαρητήριά μου στον κ. Morillon για την πολύ καλή δουλειά που έκανε στην έκθεσή του. Η έκθεση Morillon είναι μια καλή ευκαιρία για να συζητήσουμε με καθαρό τρόπο μια ευρωπαϊκή στρατηγική για την Τουρκία.
<P>
Νομίζω ότι όλοι θα συμφωνήσουμε ότι στην Ευρωπαϊκή Ένωση κανένα θέμα ως σήμερα δεν έχει δημιουργήσει εντάσεις, ερωτηματικά, επιφυλάξεις και αντιθέσεις όσο το ζήτημα των σχέσεων της Ένωσης με την Τουρκία. Και αυτό όχι αδικαιολόγητα. Γιατί η Τουρκία δεν έχει κοινά χαρακτηριστικά με οποιαδήποτε άλλη χώρα της διεύρυνσης. Οι δώδεκα άλλες χώρες μαζί δεν δημιουργούν τόσα προβλήματα όσα μόνη της η Τουρκία. Προβλήματα οικονομικά, κοινωνικά, προβλήματα ανθρωπίνων δικαιωμάτων, δημοκρατίας, σεβασμού των μειονοτήτων. Προβλήματα, τέλος, ασφάλειας και σταθερότητας στην νοτιοανατολική Ευρώπη, καθώς η Τουρκία στηρίζει την εξωτερική της πολιτική είτε στην ανοικτή βία, όπως στην Κύπρο με την συνεχιζόμενη κατοχή του βόρειου τμήματος του νησιού, είτε με την απειλή χρήσης βίας, καθώς το τουρκικό κοινοβούλιο έχει κηρύξει επισήμως ως casus belli την άσκηση ελληνικών κυριαρχικών δικαιωμάτων στα χωρικά ύδατα του Αιγαίου.
<P>
Αλλά το ζήτημα της ευρωπαϊκής στρατηγικής για την Τουρκία είναι απλό, όπως το αυγό του Κολόμβου. Δεν θα αλλάξει η Ευρωπαϊκή Ένωση για χάρη της Τουρκίας, αλλά η Τουρκία θα δώσει τη μάχη να μεταβληθεί σε ευρωπαϊκή χώρα. Δεν θα εκτουρκισθεί η Ευρώπη, αλλά θα εξευρωπαϊστεί η Τουρκία. Επιβάλλεται επομένως η ευρωπαϊκή στρατηγική για την Τουρκία να καθιστά σαφές στην τουρκική πολιτική τάξη, στην τουρκική κοινωνία ότι δεν θα υπάρξει ένα ιδιαίτερο καθεστώς για την χώρα αυτή, ότι θα εκπληρώσει όλα τα κριτήρια της Κοπεγχάγης και του Λουξεμβούργου, ώστε να ευοδωθεί η ευρωπαϊκή της προοπτική.
<P>
Η Ένωση πρέπει ενόψει του Ελσίνκι να καταστήσει σαφές στην Τουρκία ότι οφείλει να σεβαστεί τη διεθνή νομιμότητα στην Κύπρο. Η Ένωση πρέπει να καταστήσει σαφές ότι η ενταξιακή πορεία της Κύπρου στην Ένωση θα συνεχιστεί απρόσκοπτα από κάθε μορφή τουρκικού εκβιασμού. Η Ένωση πρέπει να διασφαλίσει ότι όλες οι υποψήφιες χώρες, και φυσικά η Τουρκία, θα σεβαστούν τις διεθνείς συνθήκες και το διεθνές δίκαιο και ότι συνεργάζονται με τις γειτονικές χώρες για την ειρήνη και θα επιλύσουν τυχόν διαφορές με βάση το διεθνές δίκαιο και τα διεθνή δικαιοδοτικά όργανα, όπως το Δικαστήριο της Χάγης. Η Τουρκία να προσέλθει στην Ένωση αλλά αφήνοντας έξω από την πόρτα μας την βία, τη διεθνή παρανομία, τον αυταρχισμό. Να έρθει εν ειρήνη και δημοκρατία. Αυτό θέλουν οι τούρκοι πολίτες, αυτό θέλει και η Ελλάδα για τον φίλο και γείτονα λαό.

<SPEAKER ID=115 LANGUAGE="NL" NAME="Maes">
Κύριε Πρόεδρε, αξιότιμε κύριε Επίτροπε, αξιότιμοι συνάδελφοι, στο παρελθόν, η Ελεύθερη Ευρωπαϊκή Συμμαχία δεν ενέκρινε την τελωνειακή ένωση. Μετά από εκτενείς συζητήσεις, η πλειοψηφία των μελών του Κοινοβουλίου αποδέχτηκε την τελωνειακή ένωση επειδή έκρινε ότι η πράξη αυτή θα παρότρυνε την τουρκική κυβέρνηση να εφαρμόσει μια αποδεκτή πολιτική για τα ανθρώπινα δικαιώματα, να προωθήσει πραγματικά τον εκδημοκρατισμό της χώρας και να αναζητήσει μια πολιτική λύση για το πρόβλημα των Κούρδων.
<P>
Πρέπει να διαπιστώσουμε ότι τα αποτελέσματα δεν πείθουν. Η καταδίκη σε θάνατο του ηγέτη των Κούρδων Φcalan και η επικύρωση της απόφασης αυτής μας φέρνει για άλλη μια φορά αντιμέτωπους με τις τραγικές συνέπειες ενός ανεπίλυτου προβλήματος, το οποίο αφορά το σεβασμό ενός λαού και το δικαίωμά του σε αυτοδιάθεση, εν προκειμένω των Κούρδων, στην Τουρκία.
<P>
Διάφορα κόμματα και διάφορες ομάδες ασκούν σοβαρές πιέσεις στην Τουρκία για να επιτύχουν την εκτέλεση του Φcalan. Παρότι η θανατική ποινή δεν εφαρμόζεται στην Τουρκία, η κατάργησή της απέχει ακόμη πολύ από το να είναι πραγματικότητα. Η Τουρκία πρέπει να μας διαβεβαιώσει ότι δεν θα προχωρήσει στην θανάτωση του Φcalan. Εάν δεν γίνει αυτό, θα χαθεί για άλλη μια φορά η ελπίδα για την ανεύρεση πολιτικής λύσης για το κουρδικό πρόβλημα. Με δεδομένη την απελπισία των Κούρδων, είναι βέβαιο ότι δεν πρόκειται να ενισχυθεί ούτε η σταθερότητα της χώρας μας -θυμηθείτε ότι ανάμεσά μας ζουν χιλιάδες Κούρδοι.
<P>
Παρόλα αυτά θα ήθελα και εγώ να συγχαρώ τον εισηγητή γιατί το κείμενο της έκθεσης βελτιώνει από πολλές απόψεις τις προτάσεις της Επιτροπής. Θα μπορούσε να λεχθεί ότι η οικονομική βοήθεια είναι αποτέλεσμα των αποφάσεων που λάβαμε στο παρελθόν. Στην περίπτωση αυτή όμως, συνάδελφοι, όταν θα ψηφίσουμε για το κείμενο, πρέπει να αναλογιστείτε ότι η έκθεση προβλέπει τη δυνατότητα αναστολής της οικονομικής συνεργασίας σε περίπτωση παραβίασης των δημοκρατικών αρχών του κράτους δικαίου, των ανθρωπίνων δικαιωμάτων ή των θεμελιωδών ελευθεριών. Εάν λοιπόν αποφασίσουμε σήμερα να παραχωρήσουμε οικονομικά προνόμια, δεν σημαίνει αυτό ότι ο πήχης έχει ήδη τεθεί σε ένα συγκεκριμένο ύψος όσον αφορά τα ανθρώπινα δικαιώματα και ότι, κατά συνέπεια, μια χειροτέρευση και μόνο σε σχέση με τη σημερινή κατάσταση θα μπορούσε να οδηγήσει σε αναστολή της απόφασής μας; Για μας τουλάχιστον ο πήχης δεν ευρίσκεται σήμερα τόσο ψηλά όσο θα έπρεπε. Θέλουμε να βελτιωθεί ριζικά η κατάσταση στην Τουρκία όσον αφορά τον εκδημοκρατισμό της χώρας και τα ανθρώπινα δικαιώματα, καθώς και την επίλυση του κουρδικού. Ελπίζουμε όμως ότι αυτά θα μπορέσουν να γίνουν χωρίς να πρέπει να ασκηθεί οικονομική πίεση.

<SPEAKER ID=116 NAME="Κόρακας">
Κύριε Πρόεδρε, αισθήματα αλληλεγγύης, αδελφοσύνης με τον λαό της Τουρκίας μας κάνουν να είμαστε αντίθετοι με την ένταξη της χώρας αυτής στην Ευρωπαϊκή Ένωση γιατί, όπως δείχνει εξάλλου και η πείρα του ελληνικού λαού, από κάτι τέτοιο ο λαός της χώρας αυτής δεν έχει τίποτα το θετικό να περιμένει. Ωστόσο, μας λένε σήμερα ότι πρέπει να ψηφίσουμε υπέρ των δύο κανονισμών και της αποδέσμευσης των σχετικών κονδυλίων προς την Τουρκία, τόσο γιατί είχαμε ήδη σημαντική πρόοδο προς τον εκδημοκρατισμό της Τουρκίας, όσο και για να ενθαρρύνουμε το τουρκικό καθεστώς να προχωρήσει παραπέρα στην κατεύθυνση αυτή. Αντίθετα με τους ισχυρισμούς του Συμβουλίου και της Επιτροπής περί προόδου της δημοκρατίας στην Τουρκία, που δείχνουν ότι η πρόοδος αυτή περνάει πρώτα από τις μπίζνες των πολυεθνικών, η πραγματικότητα μας αποδείχνει με τον πιο κραυγαλέο τρόπο ότι είχαμε επιδείνωση της κατάστασης.
<P>
Πράγματι, τί γίνεται σήμερα; Η Τουρκία συνεχίζει να κατέχει παράνομα, αντίθετα με κάθε έννοια του διεθνούς δικαίου, το 38% του εδάφους της Κύπρου, συνεχίζει τις προκλήσεις σε βάρος της Ελλάδας, συνεχίζει μια άγρια εθνοκάθαρση και γενοκτονία σε βάρος του κουρδικού λαού και επιμένει σε στρατιωτική λύση του κουρδικού, συνεχίζει τις στρατιωτικές επιχειρήσεις κατά των Κούρδων στο Βόρειο Ιράκ. Πάνω από 12.000 πολιτικοί κρατούμενοι βρίσκονται στις φυλακές, όπου τα βασανιστήρια και οι δολοφονίες είναι καθημερινή πρακτική. Ανάμεσα στους κρατούμενους βρίσκονται ακόμα η Leila Zana, βραβείο Ζαχάρωφ, και άλλοι τρεις κούρδοι βουλευτές, γνωστοί συγγραφείς και δημοσιογράφοι. Πρόσφατα δολοφονήθηκαν 12 πολιτικοί κρατούμενοι που διαμαρτύρονταν για τις απάνθρωπες συνθήκες κράτησης.
<P>
Έχουμε την υπόθεση Οτσαλάν, που πέρα από τις απάνθρωπες συνθήκες απαγωγής και κράτησης, καταδικάστηκε σε δίκη-παρωδία στην ποινή του θανάτου, που επικυρώθηκε προχθές ομόφωνα από τον Αρειο Πάγο της Τουρκίας, για να μας δείξουν πόσο ευαίσθητοι είναι στην Αγκυρα στις εκκλήσεις για εκδημοκρατισμό. Δεύτερο, μας λένε ότι η αποδοχή των κανονισμών και η αποδέσμευση των κονδυλίων θα συμβάλει στον εκδημοκρατισμό. Τα ίδια όμως μας έλεγαν όταν υπογράφηκε η τελωνειακή ένωση πριν πέντε χρόνια. Όμως, ούτε το Σύνταγμα, ούτε ο Ποινικός Κώδικας εκδημοκρατίστηκαν, ούτε καν καταργήθηκε η ποινή του θανάτου, ούτε το Κουρδικό λύθηκε πολιτικά, ενώ το Κυπριακό "δεν υφίσταται πλέον" , σύμφωνα με δηλώσεις των τούρκων κυβερνώντων. Είναι λοιπόν βέβαιο, πιστέψτε με, ότι η υπερψήφιση των δύο συζητούμενων κανονισμών, με όλα τα θετικά στοιχεία τους, θα αποθρασύνει το τουρκικό καθεστώς, που διακηρύσσει ότι η Τουρκία είναι η πιο προωθημένη δημοκρατία στην Ευρώπη, να σκληρύνει τη σημερινή του πολιτική. Να γιατί ακριβώς, για να μην δώσουμε ένα κτύπημα στις δυνάμεις που αγωνίζονται σήμερα για την δημοκρατία, για να στείλουμε ένα μήνυμα αλληλεγγύης στους κρατούμενους και πίεσης για ουσιαστικό εκδημοκρατισμό του καθεστώτος, σας προτείνουμε να μην υπερψηφίσετε τις δυο αυτές προτάσεις ή, τουλάχιστον, να τις αναπέμψουμε στην επιτροπή, μέχρι να δώσει η Τουρκία συγκεκριμένα δείγματα εκδημοκρατισμού και σεβασμού του διεθνούς δικαίου.

<SPEAKER ID=117 LANGUAGE="IT" NAME="Musumeci">
Κύριε Πρόεδρε, αξιότιμοι συνάδελφοι, για μια ακόμα φορά, λίγες μόνο εβδομάδες μετά τη συζήτηση σχετικά με την επέκταση του προγράμματος "Σωκράτης" στην τουρκική νεολαία, αυτό το Κοινοβούλιο επανέρχεται στο αμφιλεγόμενο ζήτημα που αναφέρεται στις σχέσεις μεταξύ Ευρωπαϊκής Ένωσης και Τουρκίας. Αυτή τη φορά, στη θέση του πολιτισμού, η φύση της ευρωπαϊκής παρέμβασης αποσκοπεί στη στήριξη της κοινωνικής και οικονομικής ανάπτυξης της μεσογειακής χώρας και, για πολλοστή φορά, το ερώτημα που ο καθένας από εμάς θέτει σιωπηρά στο εαυτό του εξακολουθεί να παραμένει το εξής: μπορεί, πρέπει η Ευρωπαϊκή Ένωση να στηρίξει, με οποιοδήποτε τρόπο, ένα γεωγραφικά γειτονικό κράτος, και μάλιστα όμορο, περιτριγυρισμένο από την ίδια θάλασσα που βρέχει τις ακτές της νότιας Ευρώπης, ακόμα και αν αυτό το κράτος μοιάζει πολύ μακρινό στο επίπεδο του σεβασμού των ανθρωπίνων δικαιωμάτων; Με πικρία διαπιστώνουμε ότι από το 1996, έτος κατά το οποίο η κρίση στο Αιγαίο οδήγησε την Ευρωπαϊκή Κοινότητα στο πάγωμα της συμφωνίας τελωνειακής σύνδεσης με την Τουρκία, κανένα βήμα προόδου δεν έχει πραγματοποιηθεί για να επιτευχθεί ο πλήρης σεβασμός των πολιτικών δικαιωμάτων και η προστασία των μειονοτήτων. Παρότι μπορεί να έγινε κάποια περιορισμένη προσπάθεια αυτά τα χρόνια από την τουρκική κυβέρνηση, η πρόσφατη καταδίκη σε θάνατο, που αποφασίστηκε για τον Κούρδο ηγέτη Φcalan, απομάκρυνε κάθε πιθανή πολιτική προσέγγιση της Τουρκίας με την Ευρωπαϊκή Ένωση. Και όμως, όπως πολλές φορές υποστηρίξαμε σε αυτήν την Αίθουσα, η διαδικασία δημοκρατικής εξέλιξης μιας κοινότητας περνά και μέσα από την κοινωνική και οικονομική της ανάπτυξη. Το να αρνηθούμε τις χρηματοδοτικές ενισχύσεις που πρότεινε η Επιτροπή για την επόμενη τριετία και για την ενδυνάμωση της τελωνειακής Ένωσης θα σήμαινε, ειδικά αυτή τη δραματική στιγμή στην οποία η μεσογειακή χώρα έχει γονατίσει εξαιτίας μιας τρομερής φυσικής καταστροφής, ότι συμβάλλουμε στο να προκληθούν στην Τουρκία αρνητικές αλυσιδωτές αντιδράσεις με απρόβλεπτες συνέπειες.
<P>
Τέλος, η ιταλική αντιπροσωπεία της Εθνικής Συμμαχίας θεωρεί, αντίθετα, λογικότερη μια συνετή προσχώρηση στη συνεργασία με την Τουρκία, που θα εξαρτάται από συγκεκριμένες και πρακτικές δράσεις ευθυγράμμισης της κυβέρνησης αυτής με τις δυτικές ευρωπαϊκές δημοκρατίες. Η δημοκρατία έχει ένα τίμημα, κύριε Πρόεδρε: το να ζητήσουμε από την Τουρκία να το πληρώσει δεν είναι για την Ευρώπη μια πράξη αδυναμίας αλλά μια πράξη μεγάλης ευθύνης.

<SPEAKER ID=118 NAME="Swoboda">
Κύριε Πρόεδρε, κύριε Επίτροπε, αξιότιμοι κυρίες και κύριοι, θα ήθελα πρώτα να ευχαριστήσω θερμά τον συνάδελφο Morillon για την εξαιρετικά αντικειμενική του έκθεση και για την προσπάθειά του να παραμείνει πραγματικά στα πλαίσια του θέματος. Κύριε Επίτροπε, επειδή ακριβώς ακούστηκαν κάποια λόγια κριτικής στην Επιτροπή, θα ήθελα βασικά να σας συγχαρώ, κυρίως και για τους συνεργάτες σας - που άλλωστε βρίσκονται εδώ - οι οποίοι πραγματεύονται με μεγάλο ζήλο το θέμα αυτό και πάντοτε έχουν πολύ καλή επικοινωνία με το Κοινοβούλιο και συνομιλούν με αυτό.
<P>
Φυσικά, ορισμένες φορές η κρίση επί διαφόρων εγγράφων της Επιτροπής παρουσιάζει διαφορές. Όμως, συνάδελφε Brie, αυτό ίσως να έχει επίσης να κάνει με την ασταθή τουρκική πολιτική που άλλες φορές παρουσιάζει μεγάλη πρόοδο κι άλλες μικρότερη. Όποιος όμως βλέπει τα πράγματα όπως είναι, γνωρίζει ότι τους περασμένους μήνες παρατηρήθηκαν μικρές πρόοδοι που πρέπει ασφαλώς να αναγνωρισθούν. Επίσης, δεν θα έπρεπε να διαλέγει κανείς τον εύκολο δρόμο όπως έκαναν ορισμένοι προηγούμενοι ομιλητές και να λέει ότι υποστήριξη παρέχεται μόνο στην τουρκική κυβέρνηση! Γιατί τότε πρέπει να αναρωτηθώ: Γιατί ο Akim Birdal υποστηρίζει την υιοθέτηση από μέρους μας μιας νέας στρατηγικής; Γιατί υποστηρίζουν το ίδιο άλλοι Κούρδοι ηγέτες; Γιατί ολόκληρη η αντιπολίτευση, ακόμη και οι αντίθετοι προς την κυβέρνηση πολίτες, υποστηρίζουν την υιοθέτηση από μέρους μας μιας διαφορετικής στρατηγικής, αν αυτό δεν αποτελεί τίποτε άλλα παρά ένα μέτρο στήριξης της κυβέρνησης;
<P>
Θα ήθελα όμως να εκφράσω τις ιδιαίτερες ευχαριστίες μου και στην ελληνική κυβέρνηση και τον Υπουργό Εξωτερικών Παπανδρέου, γιατί έκανε ένα θαρραλέο βήμα, λαμβανομένων μάλιστα υπόψη των συνθηκών που επικρατούν στην εσωτερική πολιτική. Το βήμα αυτό ήταν επίσης γεμάτο κινδύνους, είχε δε ασφαλώς και ως κίνητρο την κατάσταση στην Κύπρο και την προσπάθεια να επιτευχθεί μεγαλύτερη προσέγγιση της Κύπρου προς την Ευρωπαϊκή Ένωση και να καταστούν δυνατές πολιτικές λύσεις στην ίδια την Κύπρο.
<P>
Αυτό δεν σημαίνει καθόλου ότι αντιμετωπίζουμε την Τουρκία χωρίς κριτικό πνεύμα. Εγώ επαναλαμβάνω διαρκώς ότι η Τουρκία θα είχε προχωρήσει πολύ περισσότερο προς την Ευρώπη αν είχε λάβει ενωρίτερα, έγκαιρα και συστηματικότερα διαφορετικά μέτρα στον τομέα των ανθρωπίνων δικαιωμάτων, των δικαιωμάτων των μειονοτήτων, ιδιαίτερα στο Κουρδικό, στη δημοκρατία απέναντι στην Ελλάδα και είχε συμβάλει στη λύση των προβλημάτων της Κύπρου. Όμως, αν τώρα, τις επόμενες ημέρες - λέω εάν - το Συμβούλιο αποφασίσει να αναγνωρίσει και επίσημα την Τουρκία ως υποψήφια χώρα, τότε η Τουρκία πρέπει να ξέρει ότι το μπαλάκι έχει περάσει σ' εκείνη. Τότε θα κληθεί να κάνει το επόμενο βήμα, ενώ το βήμα που κάναμε εμείς είναι εν μέρει αντίδραση στις μικρές αλλαγές που έγιναν και εν μέρει γίνεται προσβλέποντας σε όσα πρέπει και μπορεί να κάνει μελλοντικά η Τουρκία. Τότε όμως είναι η σειρά της Τουρκίας να παίξει. Πρέπει να κάνει τώρα τα επόμενα βήματα, αν θέλει να υπάρξουν περαιτέρω πρόοδοι στην προσέγγισή της με την Ευρώπη. Θέλουμε την Τουρκία στην Ευρωπαϊκή Ένωση, όμως η Τουρκία ξέρει πολύ καλά ότι μέλος της Ευρωπαϊκής Ένωσης μπορεί να γίνει μόνο ως χώρα που αναγνωρίζει τα κριτήρια της Κοπεγχάγης. Αυτό το γνωρίζουν όλες οι υποψήφιες χώρες. Πρέπει να το γνωρίζει και η Τουρκία. Ελπίζω πως σύντομα θα κάνει κάποια βήματα για την εκπλήρωση των εν λόγω κριτηρίων. Ασφαλώς, αυτό θα διαρκέσει μερικά χρόνια, όμως όσο πιο γρήγορα ενεργήσει η Τουρκία, τόσο πιο γρήγορα θα βρεθεί στην Ευρωπαϊκή Ένωση.

<SPEAKER ID=119 NAME="Αλαβάνος">
Κύριε Πρόεδρε, δεν ξέρω εάν έχει ένα συμβολισμό το ότι την εισήγηση στα θέματα αυτά ανέλαβε ένας συνάδελφος μας ο οποίος είναι στρατηγός. Διακεκριμένος συνάδελφος μας, έκανε την προσπάθειά του να βελτιώσει τις προτάσεις της Επιτροπής. Όμως πρέπει να αναπέμψουμε και τα δύο αυτά κείμενα. Διότι δεν είμαστε ένα σχιζοφρενικό κοινοβούλιο, να λέει άλλα για την Τσετσενία και να λέει άλλα για την Τουρκία. Διότι δεν μπορεί να είμαστε ένα κοινοβούλιο το οποίο είναι πολιτικά πεθαμένο.
<P>
Είναι σε μερικές ημέρες το Ελσίνκι. Η Σύνοδος Κορυφής. Τι λέμε εμείς; Δεν τρέχει τίποτα; Ψηφίσαμε τους κανονισμούς; Δεν πειράζει για τον Οτσαλάν; Δεν πειράζει, ας δούμε τουριστικά τη περιοχή! Στην Ελλάδα, στην Τουρκία, στην Ανατολική Μεσόγειο στα θεμέλια ενός σπιτιού σφάζουνε ένα κόκκορα και βάφουνε τα θεμέλια με το αίμα του κόκκορα. Τί πειράζει αν θυσιαστεί ή αν υπάρχει κίνδυνος να θυσιαστεί ο Οτσαλάν στα θεμέλια της ένταξης στην Ευρωπαϊκή Ένωση;
<P>
Αυτά θα πούμε εμείς στο Συμβούλιο Κορυφής και μάλιστα για δύο κανονισμούς, εκ των οποίων ο ένας είναι παράνομος, είναι ταχυδακτυλουργία; Έχει κάνει την Τουρκία, η οποία είναι υπό ένταξη χώρα, να είναι ταυτόχρονα αναπτυσσόμενη χώρα για να παρακαμφθεί η ομοφωνία στο Συμβούλιο Υπουργών της Ευρωπαϊκής Ένωσης. Πιστεύω ότι το Ευρωπαϊκό Κοινοβούλιο πρέπει να σταθεί στη θέση του και πρέπει να κάνουμε όχι μόνο την Τουρκία να μπει στην Ευρωπαϊκή Ένωση, αλλά και τον τουρκικό λαό στην Ευρωπαϊκή Ένωση, και να παρέμβουμε για να δώσουμε τα δικαιώματα εκείνα στην πορεία αυτή, τα οποία στερείται ο λαός αυτός.

<SPEAKER ID=120 LANGUAGE="IT" NAME="Napoletano">
Κύριε Πρόεδρε, ένα ευχαριστώ στον κύριο Morillon και γιατί ο φάκελος Τουρκία, όπως αποδεικνύεται, δεν είναι ένας εύκολος φάκελος. Συζητήσαμε σχετικά πολύ πρόσφατα. Σήμερα συζητάμε δύο προτάσεις κανονισμού για την ενίσχυση της τελωνειακής ένωσης και για παρεμβάσεις που αποβλέπουν στη βελτίωση της οικονομικής και κοινωνικής ανάπτυξης στην Τουρκία. Αυτό το κάνουμε την παραμονή του Ευρωπαϊκού Συμβουλίου του Ελσίνκι, στο οποίο θα αποφασιστεί η πιθανή υποψηφιότητα της Τουρκίας στην Ευρωπαϊκή Ένωση, και το κάνουμε αυτό μέσα σε ένα πλαίσιο στο οποίο είδαμε να επικυρώνεται, από την πλευρά του τουρκικού Ακυρωτικού Δικαστηρίου, η καταδίκη σε θάνατο του κυρίου Abdullah Φcalan, την οποία ακολούθησε το αίτημα της αναστολής από την πλευρά του Ευρωπαϊκού Δικαστηρίου των Ανθρωπίνων Δικαιωμάτων και μια δήλωση των τουρκικών αρχών, δια στόματος του Πρωθυπουργού Ecevit, ότι προτιμά την περάτωση της δικαστικής διαδικασίας, συμπεριλαμβανομένης της προσφυγής από την πλευρά των συνηγόρων υπεράσπισης, πριν κάνει γνωστή τη θέση της κυβέρνησης και πριν το ζήτημα υποβληθεί στο κοινοβούλιο. Το θέμα συνεπώς δεν έχει κλείσει και εναπόκειται σε εμάς, για μια ακόμα φορά, η ευθύνη της επιλογής στρατηγικής.
<P>
Μου φαίνεται ότι το Κοινοβούλιό μας αποφάσισε να επενδύσει στη δημοκρατική ανάπτυξη αυτής της χώρας. Η εναλλακτική λύση που έχουμε, όμως, δεν είναι μεταξύ μιας θέσης που ήδη σήμερα αφορά το πλήρες κλείσιμο της υπόθεσης και της άκριτης αποδοχής των γεγονότων. Υπενθυμίζω σε όλους τους συναδέλφους την τροπολογία αριθ. 11 του Κοινοβουλίου, που δίδει και πάλι σε εμάς την ευθύνη για την εξέλιξη και αυτής της συνεργασίας. Παραμένει το γεγονός ότι, μαζί με το γενικότερο πλαίσιο, το οποίο υπενθύμισαν πολλοί συνάδελφοι και τελευταίος ο κύριος Swoboda, η μοίρα του κυρίου Abdullah Φcalan εξακολουθεί να αποτελεί σήμερα ένα αμφιλεγόμενο ζήτημα.

<SPEAKER ID=121 LANGUAGE="IT" NAME="Morgantini">
Σήμερα ο Πρόεδρος Prodi μας είπε ότι, για να μη σκληρύνει η στάση της Τουρκίας, στο Ελσίνκι θα επικυρωθεί η υποψηφιότητά της για την Ένωση. Πρόκειται για ένα σημαντικό βήμα προόδου, κρίμα, όμως, που και η ίδια η Τουρκία δεν έκανε άλλα τόσα βήματα μπροστά. Λόγω της γενικής αγανάκτησης για την επικύρωση της θανατικής καταδίκης του προέδρου Φcalan, και της έκκλησης όλων να προχωρήσει η τουρκική κυβέρνηση σε μια χειρονομία καλής θέλησης, όπως το μορατόριουμ στις θανατικές ποινές, είναι πιθανό, παρά τη σοβαρή απόφαση της κυβέρνησης να μην ανταποκριθεί στο αίτημα του Δικαστηρίου του Στρασβούργου, να ανασταλεί η απόφαση. Σίγουρα δεν είναι λίγο, μπορεί, όμως να είναι αρκετό ώστε να υποστηρίξουμε ότι η Τουρκία είναι σε όλα εντάξει και μπορεί να μπει στην Ένωση; Όχι. Κάθε μέρα στην Τουρκία τα ανθρώπινα δικαιώματα παραβιάζονται: χιλιάδες πολιτικοί κρατούμενοι, καταστολή της συνδικαλιστικών ελευθεριών, της ελευθερίας γνώμης, θρησκείας, των ελευθεριών των μειονοτήτων. Μπροστά σε ένα εξαιρετικό γεγονός και μονομερείς ειρηνευτικές ενέργειες όπως η επιλογή του ΡΚΚ να εγκαταλείψει τον ένοπλο αγώνα και να εφαρμόσει την κατάπαυση του πυρός, μπροστά στην επιλογή πολλών ηγετικών στελεχών του ΡΚΚ να παραδοθούν στις τουρκικές αρχές για να διατρανώσουν την επιλογή τους ότι επιθυμούν να διαπραγματευτούν την ειρήνη, η τουρκική κυβέρνηση έδωσε αρνητικές και περιφρονητικές απαντήσεις. Μερικοί νέοι κούρδοι πρόσφυγες που επισκέφτηκαν το Ευρωπαϊκό Κοινοβούλιο μας ρώτησαν: θα μας βοηθήσετε να επιστρέψουμε στα χωριά μας; Έχουν καταστραφεί, θα μας βοηθήσετε να τα ξαναχτίσουμε; Πιστεύω, όσο και αν εκτιμώ και χαίρομαι για τα περιεχόμενα της έκθεσης Μorillon, ότι ένα ισχυρό μήνυμα πρέπει να είναι η αναβολή αυτής της επιλογής, έως ότου η τουρκική κυβέρνηση επικυρώσει την αναστολή της θανατικής ποινής και ξεκινήσει μια διαπραγμάτευση για την επίλυση του κουρδικού προβλήματος. Δεν υπάρχουν δύο μέτρα και δύο σταθμά μπροστά στο δικαίωμα στη ζωή.

<SPEAKER ID=122 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι, μολονότι οι δύο κανονισμοί που συζητούμε σήμερα δεν έχουν ουσιαστικά καμία σχέση με τη συζήτηση που θα διεξαχθεί την επόμενη Δευτέρα στο Συμβούλιο Γενικών Υποθέσεων και μερικές ημέρες αργότερα στο Ευρωπαϊκό Συμβούλιο του Ελσίνκι, καταλαβαίνω βέβαια ότι δεν μπορεί να μην ληφθεί εδώ υπόψη το πολιτικό και το χρονικό πλαίσιο καθώς και ότι θα πρέπει, φυσικά, να συζητήσουμε το συνολικό πρόβλημα της σχέσης μεταξύ Ευρωπαϊκής Ένωσης και Τουρκίας σε συνάρτηση με τους δύο κανονισμούς και αυτό έκαναν και οι περισσότεροι από τους ομιλητές σήμερα το απόγευμα.
<P>
Αισθάνομαι εξαιρετικά ευγνώμων για τη συζήτηση που διεξήχθη εδώ, καθότι ήταν μια πολύ αντικειμενική συζήτηση από την οποία προέκυψαν πολύτιμες και σημαντικές υποδείξεις προπάντων προς την κατεύθυνση της Τουρκίας, δεδομένου ότι η Τουρκία θα πρέπει να εκτιμήσει την πολιτική ατμόσφαιρα που επικρατεί στην Ευρώπη σχετικά με την επιθυμία της να ενταχθεί στην Ευρωπαϊκή Ένωση. Αρχικά θέλω όμως να συγχαρώ απερίφραστα και ειλικρινά τον εισηγητή, τον κ.Morillon, για τις δύο εκθέσεις που υπέβαλε και του εκφράσω την εκτίμησή μου. Θέλω επίσης να ευχαριστήσω και του κκ. McMillan-Scott και Schwaiger για τις εισηγήσεις τους.
<P>
Θεωρώ ότι η έκθεση είναι πολύ σημαντική επειδή το στο πλαίσιό της το Ευρωπαϊκό Κοινοβούλιο υιοθετεί την άποψη ότι η ευρωπαϊκή στρατηγική είναι κατάλληλο μέσο για την διεύρυνση των σχέσεων μεταξύ Ευρωπαϊκής Ένωσης και Τουρκίας καθώς και ότι για την υλοποίηση της εν λόγω στρατηγικής χρειάζεται οικονομική υποστήριξη.
<P>
Επιτρέψτε μου να εκμεταλλευτώ την ευκαιρία να επαναλάβω σε τί συνίσταται αυτή η αλλαγή της στρατηγικής απέναντι στην Τουρκία. Θεωρώ ότι αυτό που είπε ο κ. Brie δεν αποτελεί σε καμία περίπτωση επίκριση. Εάν σε μια νέα Επιτροπή δεν επιτρέπεται να αλλάξει τις θέσεις της προηγούμενης Επιτροπής τις οποίες θεωρεί λανθασμένες, τότε δεν χρειάζεται βασικά να έχουμε Επιτροπή. Θα μπορούσαμε να βάλουμε στη θέση της μερικά ρομπότ που θα συνέχιζαν εκείνα που κάποτε είχαν ειπωθεί. Πιστεύω ότι ειδικά ο κ. Brie, θα δείξει κατανόηση για το γεγονός ότι δεν είναι κανείς πάντα διατεθειμένος να του αποδίδονται ευθύνες για τις πράξεις των προκατόχων του. Αλλιώς θα μπορούσαμε να κάνουμε εδώ μια ενδιαφέρουσα συζήτηση και για τους δικούς σας προκατόχους, έτσι δεν είναι;
<P>
Αυτό ήθελα να το ξεκαθαρίσω. Εδώ πρόκειται για ένα εντελώς διαφορετικό ζήτημα. Το ζητούμενο είναι ότι πρέπει να αναγνωρίσουμε πως οι μέχρι σήμερα στρατηγικές μας σε σχέση με την Τουρκία δεν σημείωσαν καμία εμφανή τουλάχιστον επιτυχία. Μπορούμε να συζητάμε για πολλή ώρα σχετικά με τις αιτίες της αποτυχίας της, αλλά η αποτυχία αυτή παραμένει γεγονός, δεδομένου ότι είναι σωστά αυτά που διαπιστώθηκαν, ότι δηλαδή δεν είναι ικανοποιητική η πρόοδος στην Τουρκία. Το ερώτημα που τίθεται είναι λοιπόν κατά πόσο μπορούμε να κάνουμε κάτι για να αλλάξουμε αυτά τα δεδομένα. Η πρόταση της Επιτροπής, η οποία ελπίζω ότι στο Ελσίνκι θα τύχει της αποδοχής του Συμβουλίου, συνίσταται στο ότι θα πρέπει να τεθεί σε λειτουργία μια παράλληλη διαδικασία που θα είναι στενά συνδεδεμένη με την πρώτη. Δηλαδή από τη μία πλευρά θα πρέπει να αρχίσει η διαδικασία προσέγγισης της Τουρκίας στην Ευρωπαϊκή Ένωση χρησιμοποιώντας ακριβώς τα ίδια μέσα που χρησιμοποιήθηκαν και για την προσέγγιση και των άλλων υποψηφίων χωρών και από την άλλη πλευρά με παράλληλα βήματα θα πρέπει να αρχίσει μια ριζική αλλαγή στην ίδια την Τουρκία. Και τονίζω ρητά, μια ριζική αλλαγή. Από τις συζητήσεις που έκανα με τον Τούρκο πρωθυπουργό και από αρκετές συζητήσεις μου με τον Υπουργό Εξωτερικών της Τουρκίας τις περασμένες μέρες μπορώ να σας πω ότι η τουρκική κυβέρνηση έχει πλήρη επίγνωση της αναγκαιότητας μιας ριζικής αλλαγής στον πολιτικό, τον οικονομικό, τον κοινωνικό και τον πολιτισμικό τομέα. Και όχι μόνο αυτό - είμαι πεπεισμένος ότι η παρούσα τουρκική κυβέρνηση και η κοινοβουλευτική πλειοψηφία που τη στηρίζει επιθυμούν αυτή τη ριζική αλλαγή.
<P>
Θα πρέπει κάποτε να διακόψουμε αυτόν τον φαύλο κύκλο. Δεν έχει νόημα να λέμε: μόνο όταν η Τουρκία έχει κάνει ήδη ορισμένα πράγματα, θα απαντήσουμε ενδεχομένως θετικά. Έτσι θα έρθει και πάλι η συνηθισμένη απάντηση της Τουρκίας: Μια και η Ευρώπη δεν τηρεί αυτά που υπόσχεται, δεν έχουμε κάποια σαφή ευρωπαϊκή προοπτική και συνεπώς δεν μπορούμε να ακολουθήσουμε αυτήν την παρακινδυνευμένη πορεία των μεταρρυθμίσεων.
<P>
Θα μπορούσαμε να συνεχίσουμε με τον ίδιο τρόπο για πολλά χρόνια ακόμα και τίποτα δεν θα άλλαζε. Για τον λόγο αυτό, η απόπειρα που γίνεται τώρα είναι λογική, υπόσχεται πολλά και μπορούμε να την ελέγξουμε ανά πάσα στιγμή. Τούτο είναι σημαντικό, διότι φυσικά δεν θέλουμε να φέρουμε κοντά στη Ευρώπη ένα κράτος για το οποίο θα είμαστε αναγκασμένοι να αναγνωρίσουμε ένα πρωί ότι δεν πρόκειται να εκπληρώσει τα πολιτικά κριτήρια. Εξάλλου δεν είναι σωστό ότι στην Τουρκία δεν υπήρξαν τελευταία ενδιαφέρουσες εξελίξεις. Θα σας κατονομάσω τρία σημεία. Από την άποψη της εξωτερικής πολιτικής είναι αδιαμφισβήτητο ότι η Ελλάδα και η Τουρκία έχουν αρχίσει να αλληλοπροσεγγίζονται κατά έναν τρόπο που θα θεωρούσαμε αδύνατο προ εξαμήνου. Τούτο δεν οφείλεται μόνο στη στάση της ελληνικής κυβέρνησης, μια στάση που εκτιμώ και αναγνωρίζω ιδιαιτέρως, αλλά και στη στάση της τουρκικής κυβέρνησης. Θέλω να σας περιγράψω ένα από τα μικρά παρεπόμενα της προσέγγισης αυτής. Θεωρώ πάρα πολύ μεγάλη πρόοδο το γεγονός ότι Έλληνες και Τούρκοι δημοσιογράφοι συνεργάζονται για να εμποδίσουν στις χώρες τους τη συνέχιση της υποκίνησης των παθών από τα σημαντικά μέσα ενημέρωσης, όπως την παρακολουθούσαμε όλα τα χρόνια, καθώς και της παραπληροφόρησης των πολιτών για όσα συμβαίνουν στη γειτονική τους χώρα.
<P>
Το δεύτερο σημείο είναι ότι θα δούμε ενδεχομένως ήδη πριν από το Ελσίνκι να ψηφίζεται στην Τουρκία ένας πολύ σημαντικός νόμος για τα ανθρώπινα δικαιώματα. Για πρώτη φορά στην ιστορία της Τουρκίας θα υπάρξει ένας νόμος που θα επιτρέπει την προσαγωγή δημοσίων υπαλλήλων στο δικαστήριο, στην περίπτωση που έχουν παραβιάσει τα ανθρώπινα δικαιώματα. Θα προσαχθούν για παράδειγμα στο δικαστήριο εκείνοι που κατηγορούνται για εκτέλεση βασανιστηρίων. Τούτο είναι μεν αυτονόητο στα δικά μας κράτη, αλλά για την Τουρκία είναι κάτι που δεν υπήρχε ποτέ στο παρελθόν.
<P>
Το τρίτο σημείο που θέλω να επισημάνω είναι ότι ο Τούρκος Υπουργός για την ευρωπαϊκή ολοκλήρωση και τα ανθρώπινα δικαιώματα - πρόκειται για ένα πολύ ενδιαφέρον χαρτοφυλάκιο, και τα αντικείμενά του συνδυάζονται καλά μεταξύ τους - δήλωσε επίσημα και μετά από την επιβεβαίωση της θανατικής ποινής από το Ανώτατο Δικαστήριο της Τουρκίας, ότι δεν είναι προς το συμφέρον της Τουρκίας να εκτελεσθεί αυτή η θανατική ποινή. Χωρίς να παραβιάζω το απόρρητο συνομιλιών μπορώ εδώ πάντως να πω ότι η δική μου εντύπωση είναι ότι η τουρκική κυβέρνηση δεν θέλει σε καμία περίπτωση να λάβει απόφαση για την εκτέλεση της ποινής, όσον καιρό διαρκεί η διαδικασία στο Στρασβούργο, και ότι η στρατηγική της είναι μάλλον να εκμεταλλευτεί το χρονικό διάστημα που κερδίζει λόγω της διαδικασίας του Στρασβούργου για να καταργήσει τη θανατική ποινή στην Τουρκία.
<P>
Στο σημείο αυτό θέλω να απευθύνω για άλλη μια φορά στην Τουρκία την επείγουσα έκκληση να προβεί στην κατάργηση της θανατικής ποινής το ταχύτερο δυνατόν. Δεν πρόκειται μόνο για έναν συμβολισμό. Η θανατική ποινή είναι κάτι το τόσο τελεσίδικο, τόσο μονοσήμαντο και τόσο βάρβαρο που δεν μπορεί να γίνει αποδεκτό, τουλάχιστον σε μας, στην Ευρώπη. Η Τουρκία γνωρίζει πολύ καλά ότι ήδη στην αρχή της πορείας που περιέγραψα προηγουμένως πρέπει να βρίσκεται και η κατάργηση της θανατικής ποινής.
<P>
Θα σας ήμουν λοιπόν εξαιρετικά ευγνώμων αν συντασσόσασταν με την έκθεση του εισηγητή και τηρούσατε μια παλιά δέσμευση που είχε αναλάβει η Ευρώπη απέναντι στην Τουρκία. Και εμείς οι ίδιοι δεν τηρούμε πάντα ιδιαίτερα αξιόπιστη στάση, ούτε απέναντι στην Τουρκία. Μου είναι προσωπικά πολύ δύσκολο να απαιτώ κάτι από μια χώρα, να εγείρω απαιτήσεις απευθυνόμενος σε μια χώρα, στην οποία έχουμε δώσει ορισμένες υποσχέσεις που δεν έχουμε τηρήσει. Η απόφαση υπέρ των δύο κανονισμών θα βελτιώσει σαφώς από ηθική άποψη τη θέση μας απέναντι στην Τουρκία, πράγμα που θεωρώ ιδιαίτερα σημαντικό στην παρούσα κατάσταση.
<P>
Οι προτάσεις που διατύπωσε το Ευρωπαϊκό Κοινοβούλιο με τη μορφή τροπολογιών κατά τη διάρκεια των διαβουλεύσεων, βρίσκονται στο μεγαλύτερο μέρος τους σε πλήρη συμφωνία με τις αντιλήψεις της Επιτροπής και στο μεγαλύτερο μέρος τους θα τις υποστηρίξω. Υπάρχουν μόνο λίγα σημεία στα οποία δεν μπορώ να αποδεχθώ ασυζητητί τις τροποποιήσεις που επιθυμείτε. Αυτό συμβαίνει πάντα, όταν θίγεται η θεσμική ισορροπία. Θα πρέπει να κατανοήσετε και νομίζω ότι δεν θα σας είναι δύσκολο να το κατανοήσετε, ότι η Επιτροπή θα πρέπει να μεριμνά, ώστε να μην αλλάζει η κατανομή των ρόλων και η ανάθεση καθηκόντων να γίνεται σύμφωνα με τις Συνθήκες καθώς και ότι δεν θα πρέπει να συγχέονται οι αρμοδιότητες. Στο ζήτημα καθεαυτό όμως νομίζω ότι στο μεταξύ επικρατεί μεγάλη σύμπνοια. Εγώ προσφέρω στο Ευρωπαϊκό Κοινοβούλιο εκτεταμένη και έγκαιρη πληροφόρηση όσον αφορά τα συγκεκριμένα βήματα που πρόκειται να γίνουν, καθώς και όσον αφορά τα σχέδια που θα αναπτυχθούν και θα εκτελεστούν από κοινού με την Τουρκία βάσει των κανονισμών για τη χρηματοδότησή τους έτσι ώστε να διασφαλίζεται σε κάθε περίπτωση η συμμετοχή του Ευρωπαϊκού Κοινοβουλίου στην ανάπτυξη των σχέσεων με την Τουρκία.
<P>
Σήμερα το βράδυ δεν ξέρω ποια θα είναι η απόφαση την επόμενη εβδομάδα στο Ελσίνκι. Ωστόσο είμαι πεπεισμένος ότι η απόφαση που θα λάβει το Ευρωπαϊκό Κοινοβούλιο σχετικά με τους δύο εν λόγω κανονισμούς θα επηρεάσει τις σκέψεις που βρίσκονται ακόμα σε εξέλιξη καθώς και την απόφαση του Ευρωπαϊκού Συμβουλίου την επόμενη εβδομάδα.

<SPEAKER ID=123 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=11>
Οριακές τιμές βενζολίου και μονοξειδίου του άνθρακα
<SPEAKER ID=124 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0065/1999) της κ. Breyer, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις οριακές τιμές βενζολίου και μονοξειδίου του άνθρακα στον ατμοσφαιρικό αέρα [COM(1998) 591 - C4-0135/1999 - 1998/0333(COD)].

<SPEAKER ID=125 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, αγαπητή κυρία Επίτροπε, η παρούσα οδηγία έχει ως αντικείμενο την δεύτερη θυγατρική οδηγία που συντάχθηκε στο πλαίσιο της οδηγίας για την αξιολόγηση και τον έλεγχο της ποιότητας του ατμοσφαιρικού αέρα και η πρόταση αποτελεί τμήμα ενός ολοκληρωμένου πακέτου μέτρων για την καταπολέμηση της ατμοσφαιρικής ρύπανσης. Πιστεύω ότι όλοι μας συμφωνούμε ότι οι πολίτες της Ευρώπης πρέπει να αναπνέουν καθαρότερο αέρα. Στις πρόσφατες δημοσιεύσεις της Ευρωπαϊκής Υπηρεσίας Περιβάλλοντος επισημαίνεται επίσης ότι στα περισσότερα αστικά κέντρα επικρατεί ατμοσφαιρική ρύπανση επικίνδυνη για την υγεία καθώς και ότι σχεδόν 40 εκατ. άνθρωποι στις 115 μεγαλύτερες ευρωπαϊκές πόλεις είναι εκτεθειμένοι όσον αφορά τουλάχιστον μία επιβλαβή ουσία σε επίπεδα ρύπων που υπερβαίνουν τα προβλεπόμενα από τις οδηγίες της Παγκόσμιας Οργάνωσης Υγείας για την ποιότητα της ατμόσφαιρας επίπεδα.
<P>
Παρά τις πολιτικές πρωτοβουλίες που έχουν αναληφθεί για τη μείωση της ρύπανσης και τη βελτίωση της ποιότητας του ατμοσφαιρικού αέρα, υπολογίζεται ότι οι ανάγκες για τις μεταφορές προσώπων θα αυξηθούν γι' άλλη μια φορά δραματικά τα επόμενα δέκα χρόνια και ότι ο αριθμός των οχημάτων θα αυξηθεί επίσης κατά 25%, πράγμα που θα επιβαρύνει ακόμα περισσότερο την ποιότητα της ατμόσφαιρας. Η Παγκόσμια Οργάνωση Υγείας καταλήγει σε μία φετινή της έκθεση στο συμπέρασμα ότι λόγω της ατμοσφαιρικής ρύπανσης που προκαλείται στις μεταφορές πεθαίνουν περισσότεροι άνθρωποι απα ότι σε θανατηφόρα τροχαία ατυχήματα καθώς και ότι τα κόστη σε επίπεδο εθνικής οικονομίας είναι πολύ υψηλά. Κατά συνέπεια είναι λοιπόν σημαντικό να μειωθεί ο βαθμός της ατμοσφαιρικής ρύπανσης καθώς και οι επιπτώσεις της ιδιαίτερα σε ομάδες του πληθυσμού που είναι ιδιαίτερα εκτεθειμένες σε τέτοιου είδους κινδύνους, έτσι ώστε να ανακουφισθούν και τα συστήματα υγείας.
<P>
Το ουσιαστικό σημείο της παρούσας δεύτερης θυγατρικής οδηγίας συνίσταται στο ότι για πρώτη φορά ορίζονται οριακές τιμές για το βενζόλιο και το μονοξείδιο του άνθρακα στην Ευρωπαϊκή Ένωση. Είναι ένα πολύ σημαντικό βήμα και θα έλεγα ότι αποτελεί ορόσημο για τη νομοθεσία στον τομέα της ποιότητας του ατμοσφαιρικού αέρα, το γεγονός ότι για πρώτη φορά θεσπίζεται μια οριακή τιμή για μια καρκινογόνο ουσία, δηλαδή για το βενζόλιο που ως γνωστό μπορεί να προκαλέσει λευχαιμία. Γνωρίζουμε ότι το βενζόλιο προέρχεται από τη βενζίνη και το πετρέλαιο και ότι στην Ευρωπαϊκή Ένωση το 80% έως και το 85% των βενζολίων προέρχονται από την καύση βενζίνης κατά τη διάρκεια της κυκλοφορίας των οχημάτων.
<P>
Μέχρι σήμερα δεν υπήρχε οριακή τιμή που να ορίζει από ποιο σημείο και μετά αρχίζουν οι επιδράσεις που είναι επιβλαβείς για την υγεία και κατά συνέπεια δεν υπήρχε μια χωρίς κινδύνους επιβάρυνση με βενζόλιο. Η αρχή της πρόληψης που προβλέπεται στη Συνθήκη για την ΕΕ καθιστά επιτακτική τη θέσπιση μιας οριακής τιμής για ένα εξαιρετικά χαμηλό επίπεδο κινδύνου ασθένειας. Η Επιτροπή πρότεινε για το βενζόλιο την ετήσια οριακή τιμή των 5 μικρογραμμαρίων ανά κυβικό μέτρο αέρα, η οποία θα πρέπει να επιτευχθεί μέχρι το 2010. Η εν λόγω πρόταση έχει την πλήρη υποστήριξη της Επιτροπής Περιβάλλοντος, Δημόσιας Υγείας και Προστασίας των Καταναλωτών. Η Επιτροπή Περιβάλλοντος δεν υποστηρίζει ωστόσο εν λευκώ την πρόθεση της Επιτροπής να καταστήσει δυνατές απεριόριστες παρεκκλίσεις. Η πρόταση της Επιτροπής προβλέπει ότι σε περιπτώσεις που εμφανισθούν λεγόμενα κοινωνικοοικονομικά προβλήματα, θα είναι δυνατόν τα κράτη να ζητήσουν μια μεταβατική περίοδο πέντε ετών η οποία θα μπορεί να ανανεωθεί εκ νέου για άλλα πέντε έτη. Η Επιτροπή Περιβάλλοντος αναμένει τη σωστή εφαρμογή της οδηγίας και προτείνει να προβλέπονται μεταβατικές περίοδοι διαρκείας το πολύ πέντε ετών, με παράλληλη τήρηση των δέκα μικρογραμμαρίων κατά τη διάρκεια των περιόδων αυτών.
<P>
Έχουν υποβληθεί στο Σώμα και άλλες τροπολογίες που συνδέουν την παρέκκλιση αυτή με περαιτέρω όρους προκειμένου να τεθούν εμπόδια - και τούτο πρέπει να καταστεί απόλυτα σαφές - ώστε τέτοιου είδους ρυθμίσεις να μην αποτελέσουν διέξοδο μέσω της οποίας θα αναιρείται η εφαρμογή της οδηγίας. Η Επιτροπή Περιβάλλοντος καθιστά λοιπόν απόλυτα σαφές πως δεν πρέπει να θεωρεί κανείς δεδομένο ότι πρόκειται να ασκηθεί διττή περιβαλλοντική πολιτική. Πιστεύω ότι είναι πολύ ουσιαστικό και ενόψει της διεύρυνσης να δώσουμε εδώ το καλό παράδειγμα στα υποψήφια κράτη και όχι λανθασμένα μηνύματα. Η Επιτροπή Περιβάλλοντος, με την πρότασή της που είναι πιο ακριβής και πιο αυστηρή όσον αφορά τις παρεκκλίσεις, θέλει να καταστήσει σαφές ότι το ζητούμενο δεν μπορεί να είναι η άσκηση διττής περιβαλλοντικής πολιτικής, αλλά η επίτευξη υψηλής προστασίας για όλους τους πολίτες της ΕΕ.
<P>
Παράλληλα η Επιτροπή Περιβάλλοντος προτείνει την καλύτερη ενημέρωση της κοινής γνώμης καθώς και την περαιτέρω επέκταση των προτεινόμενων μέτρων με επιπρόσθετα μέτρα. Πιστεύω ότι εάν κατορθώσουμε, πράγμα που ελπίζουμε, να υιοθετήσει η Επιτροπή τις προτάσεις της Επιτροπής Περιβάλλοντος, τότε θα έχουμε επιτύχει πράγματι ένα ορόσημο στην πορεία μας για τη βελτίωση της ποιότητας του ατμοσφαιρικού αέρα και μια ουσιαστική συμβολή, ώστε να καταστεί σαφές ότι οι καρκινογόνες ουσίες δεν έχουν καμία θέση στο περιβάλλον. Θέλουμε να βελτιωθεί η ποιότητα της ατμόσφαιρας στην Ευρώπη και με αυτό να προσφέρουμε μία ουσιαστική συμβολή στην προστασία της υγείας.

<SPEAKER ID=126 LANGUAGE="DE" NAME="Schleicher">
Κύριε Πρόεδρε, αξιότιμοι κυρίες και κύριοι, εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκρατών) και των Ευρωπαίων Δημοκρατών θέλω να τονίσω ότι η παρούσα πρόταση οδηγίας αποτελεί μία ακόμα συμβολή της ευρωπαϊκής πολιτικής για τη διατήρηση της καθαρότητας της ατμόσφαιρας. Η εκτέλεση της οδηγίας πλαίσιο για την ποιότητα του ατμοσφαιρικού αέρα προβλέπει τη θέσπιση θυγατρικών οδηγιών για μια σειρά ρύπων. Στο πλαίσιο αυτό η δεύτερη θυγατρική οδηγία που αφορά τις οριακές τιμές για το βενζόλιο και το μονοξείδιο του άνθρακα στην ατμόσφαιρα, προβλέπει αντίστοιχες υποχρεώσεις ελέγχου και ενημέρωσης.
<P>
Στις τροπολογίες μας το ζητούμενο δεν είναι μόνο η προβολή αυστηρών απαιτήσεων για την προστασία του περιβάλλοντος αλλά και η διαμόρφωση των εν λόγω απαιτήσεων κατά τρόπο, ώστε να μπορούν να υλοποιηθούν και να τηρηθούν από όλα τα κράτη μέλη. Για να επιτευχθεί ο στόχος αυτός είναι αναγκαίοι ορισμένοι συμβιβασμοί ειδικά όσον αφορά τα κράτη μέλη του νότου. Από αυτήν την άποψη είναι πολύ απαιτητικές οι προδιαγραφές που προτείνει η Επιτροπή καθώς και οι τροπολογίες της Επιτροπής Περιβάλλοντος, Δημόσιας Υγείας και Προστασίας των Καταναλωτών, οι οποίες προχωρούν ακόμα περισσότερο. Γίνονται σοβαρές προσπάθειες από την πλευρά της φινλανδικής Προεδρίας να γίνει χρήση των νέων νομικών δυνατοτήτων που προβλέπονται στη Συνθήκη του Αμστερνταμ και να τεθεί σε ισχύ η εν λόγω πρόταση ήδη μετά από την πρώτη ανάγνωση μαζί με τις τροπολογίες που θα εγκρίνει το Ευρωπαϊκό Κοινοβούλιο. Όλοι γνωρίζουμε πόσο επείγον είναι το πρόβλημα της μείωσης των ρύπων και ενόψει της μεταβολής του κλίματος.
<P>
Η κ. Breyer κατέδειξε σαφώς ότι πράγματι αυτό είναι το συμπέρασμα αν θέλουμε να προστατευθεί περισσότερο η υγεία των πολιτών μας. Ως εκ τούτου χαιρετίζω ρητά το εγχείρημα της φινλανδικής Προεδρίας. Τούτο σημαίνει όμως ότι εμείς θα πρέπει εδώ στο Κοινοβούλιο να δημιουργήσουμε τις απαιτούμενες συνθήκες με συναίσθηση της ευθύνης μας. Ακριβώς για τον λόγο αυτό δεν μπορώ να συμφωνήσω με μερικές από τις τροπολογίες που έτυχαν πλειοψηφίας στην Επιτροπή Περιβάλλοντος και οι οποίες υποβλήθηκαν προ πάντων από την κ. Breyer και την πολιτική της Ομάδα. Και τούτο διότι μερικές είναι περιττές και δεν συμβάλλουν στη βελτίωση του νομικού κειμένου, και άλλες επειδή δεν έχουν θέση στο πλαίσιο αυτής της πρότασης οδηγίας μια και δεν αφορούν τον τομέα εφαρμογής της. Για τους λόγους αυτούς θα απορρίψουμε μια σειρά τροπολογιών.
<P>
Στην επιτροπή έγινε με μεγάλη πλειοψηφία αποδεκτή η τροπολογία μου σχετικά με το άρθρο 3, παράγραφος 2. Κατόπιν συνεννοήσεως με τους συμβούλους, την εισηγήτρια, κ. Breyer και με εμπειρογνώμονες, συμπληρώσαμε την τροπολογία μας, δίνοντάς της μεγαλύτερη αυστηρότητα. Πρόκειται για την τροπολογία 22, και παρακαλώ όλους σας να την υποστηρίξετε. Θέλω να ευχαριστήσω την κ. Breyer. Έκανε μεγάλες προσπάθειες να επιτύχει συναίνεση, πράγμα που δεν ήταν απλό. Πιστεύω όμως ότι αν περιοριστούμε στις ουσιαστικές τροπολογίες για τη βελτίωση της πρότασης της Επιτροπής - πρόκειται προπάντων για τις τροπολογίες υπ' αρίθ. 1, 5, 7, 10, 11, 15, 16 και 22 - θα είναι δυνατόν να περάσουμε γρήγορα αυτή τη σημαντική οδηγία. Θα μπορούσα να φανταστώ, το ελπίζω και το περιμένω στην απάντηση που θα μας δώσει η Επιτροπή, ότι θα υποστηρίξει τη συγκεκριμένη οδηγία και τότε ο δρόμος θα είναι πλέον ανοικτός να δρομολογηθεί πραγματικά το ταχύτερο δυνατόν.

<SPEAKER ID=127 LANGUAGE="DE" NAME="Scheele">
Κύριε Πρόεδρε, κυρία Επίτροπε αγαπητοί συνάδελφοι, θέλω να αρχίσω ευχαριστώντας την εισηγήτρια για την καλή έκθεσή της και να την συγχαρώ. Πολύ καλό βρίσκω ότι σε μερικά σημεία της έκθεσης γίνεται ειδική αναφορά σε ομάδες του πληθυσμού που είναι ιδιαίτερα εκτεθειμένες σε κίνδυνο αλλά και στην υποχρέωση μιας ευρύτερης ενημέρωσης. Η δεύτερη θυγατρική οδηγία της οδηγίας πλαίσιο για τη βελτίωση της ποιότητας του ατμοσφαιρικού αέρα στην Ευρώπη πρέπει, όπως και οι προηγούμενες οδηγίες, να πληροί τους εξής στόχους: να ορίζει και να θεσπίζει στόχους για την ποιότητα της ατμόσφαιρας σε ευρωπαϊκό επίπεδο και να διατυπώνει κριτήρια αξιολόγησης της ποιότητας της ατμόσφαιρας σύμφωνα με ενιαίες μεθόδους. Πρέπει να διασφαλισθεί ότι θα είναι διαθέσιμες οι κατάλληλες πληροφορίες για την ποιότητα του ατμοσφαιρικού αέρα και η κοινή γνώμη πρέπει να ενημερώνεται σχετικά. Πρόκειται επίσης - και αν δεν κάνω λάθος αυτός είναι και ο ουσιαστικός στόχος - για τη διατήρηση και τη βελτίωση της ποιότητας της ατμόσφαιρας.
<P>
Εάν εφαρμοστεί με συνέπεια και ταχύτητα η παρούσα οδηγία πιστεύω ότι θα προχωρήσουμε πραγματικά ένα βήμα προς την κατεύθυνση του στόχου που μόλις ανέφερα. Όπως ασφαλώς θα επισημάνατε, στη έκθεση γίνεται λιγότερο λόγος για το μονοξείδιο του άνθρακα. Γίνεται αποδεκτή από όλες τις πλευρές η προταθείσα οριακή τιμή των 10 μικρογραμμαρίων ανά κυβικό μέτρο για τη διάρκεια οκτώ ωρών, η οποία συμβαδίζει απόλυτα με αυτήν που προβλέπεται στη οδηγία της Παγκόσμιας Υπηρεσίας Υγείας. Στο ζήτημα του βενζολίου δεν υπάρχει όμως η αντίστοιχη ομοφωνία και αυτό έγινε αντιληπτό από τις παρεμβάσεις που ακούστηκαν μέχρι τώρα. Πιστεύω ότι είναι πολύ σημαντικό να αποκτήσουμε για πρώτη φορά για όλη την επικράτεια της ΕΕ μία οριακή τιμή για μια καρκινογόνο ουσία. Ειδικά μάλιστα λόγω του υψηλού κινδύνου που ενέχει για την υγεία, δηλαδή τον κίνδυνο του καρκίνου, αλλά και λόγω του ότι θα αποτελέσει προηγούμενο, όσον αφορά άλλες καρκινογόνες ουσίες που χρειάζονται ρύθμιση είναι πολύ ουσιαστικό να μεταφερθεί το ταχύτερο δυνατό στην πράξη η οριακή τιμή που ορίζεται στην παρούσα οδηγία.
<P>
Η Ομάδα μου υποστηρίζει συνεπώς την πρόταση της Επιτροπής, δηλαδή τα 5 μικρογραμμάρια ανά κυβικό μέτρο. Υποστηρίζουμε επί του περιεχομένου ότι στο μέλλον θα πρέπει προετοιμαζόμαστε για μια μείωση της παρούσας οριακής τιμής, αλλά πιστεύουμε ότι επί του παρόντος η θέση ενός ρεαλιστικού στόχου θα οδηγήσει στην ταχύτερη υλοποίησή του. Η πραγματική πολιτική προτεραιότητα συνίσταται για μένα στην τήρηση των οριακών τιμών σε όλους τους τομείς, ακόμα και στους τομείς των αποκαλούμενων hot-spots. Πρέπει μάλιστα να αποφευχθούν τα παραθυράκια για τη μη τήρηση των οριακών τιμών του βενζολίου μέσω της θεσμοθέτησης υπερβολικά ευρέων παρεκκλίσεων. Στην εξεύρεση λύσεων θα πρέπει να εμπλακούν όργανα σε περιφερειακό και τοπικό επίπεδο, ώστε να μπορέσει να επιτευχθεί η βελτίωση της ποιότητας του ατμοσφαιρικού αέρα.

<SPEAKER ID=128 NAME="Davies">
Κύριε Πρόεδρε, όπως πολλοί Βρετανοί βουλευτές, ζω σε δύο κόσμους. Ο πρώτος είναι ο κόσμος για τον οποίο διαβάζω στις εφημερίδες της χώρας μας. Τουλάχιστον ορισμένες εξ αυτών τροφοδοτούν τους αναγνώστες τους με ψέματα και μισές αλήθειες, ώστε να εξεγείρουν το μίσος για οτιδήποτε ευρωπαϊκό. Και ο άλλος κόσμος είναι εδώ, το μέρος που υπάρχει στ' αλήθεια, όπου εργάζομαι μεταξύ συναδέλφων και άλλων ατόμων, επιδιώκοντας να καταστήσουμε αυτή την ήπειρο έναν καλύτερο τόπο για τους πολίτες της.
<P>
Η παρούσα πρόταση οδηγίας ανήκει στον δεύτερο από αυτούς τους δύο κόσμους. Ο σκοπός της είναι απλώς να μειώσει τη μόλυνση και να βελτιώσει τον αέρα που αναπνέουμε, ο οποίος κυκλοφορεί από χώρα σε χώρα χωρίς να σέβεται τα εθνικά σύνορα. Ποιος μπορεί να εναντιωθεί σε αυτό;
<P>
Η πληροφόρηση του κοινού, στην οποία δίδει έμφαση η πρόταση οδηγίας, είναι ζωτικής σημασίας και παρέχει τη δυνατότητα να υποστηρίξουμε νομικά μέτρα, με το κοινό να έχει το δικαίωμα να κατονομάζει και να ντροπιάζει εκείνες τις κυβερνήσεις που παραλείπουν να λάβουν τα απαραίτητα μέτρα για τη συμμόρφωση με την παρούσα οδηγία. Και εάν αποτύχουμε στην επίτευξη των στόχων για τη μείωση των εκπομπών βενζολίου και μονοξειδίου του άνθρακα δεν θα είναι σφάλμα της βιομηχανίας. Αυτή έχει κάνει το καθήκον της μέσω της τεχνολογικής αλλαγής. Θα είναι σφάλμα των κυβερνήσεων, διότι δεν θα έχουν το πολιτικό θάρρος να περιστείλουν τη χρήση των αυτοκινήτων στις πόλεις μας.
<P>
Η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών επιδοκιμάζει το παρόν μέτρο. Αναμένω ότι θα υποστηρίξουμε όλες τις υποβληθείσες τροπολογίες. Είμαστε ευχαριστημένοι που στέλνουμε ένα ισχυρό και πρακτικό μήνυμα σε όλους τους ευρωσκεπτικιστές, ότι βρισκόμαστε στην Ευρώπη για να καταστήσουμε αυτή την ήπειρο ένα καλύτερο μέρος για όλους μας.

<SPEAKER ID=129 LANGUAGE="FR" NAME="Isler Bιguin">
Κύριε Πρόεδρε, κυρία Επίτροπε, θέλω και εγώ να συγχαρώ τη συνάδελφό μας, κυρία Breyer, για την εξαίρετη εργασία της η οποία, ελπίζουμε, θα υιοθετηθεί από την Επιτροπή προκειμένου να καταρτίσει χωρίς καθυστέρηση φιλόδοξα μέτρα για την καταπολέμηση της ρύπανσης. Γνωρίζουμε ότι το βενζόλιο προκαλεί λευχαιμία, γνωρίζουμε, επίσης, ότι η λευχαιμία παρουσιάζει αύξηση στα παιδιά. Γνωρίζουμε, εξάλλου, ότι οι οδικές μεταφορές προκαλούν σημαντική ρύπανση της ατμόσφαιρας και γνωρίζουμε, κυρίως, ότι αυτό το είδος μεταφορών δυστυχώς αυξάνει και δεν μειώνεται. Με άλλα λόγια, η οδηγία αυτή ήταν αναμενόμενη και εξακολουθεί να έχει προτεραιότητα.
<P>
Μολονότι επιδοκιμάζουμε την έκθεση αυτή, ωστόσο επιφέραμε ορισμένες τροπολογίες και θα επιθυμούσα να υποστηρίξω ειδικότερα δύο από αυτές. Εν πρώτοις, την τροπολογία 17 με την οποία ζητούμε την κατάργηση της παρέκκλισης η οποία, κατά τη γνώμη μας, αφαιρεί από το κείμενο την ουσία του και έχει ως αποτέλεσμα την καθυστέρηση της εφαρμογής της οδηγίας. Πρόκειται για τη βασική αδυναμία της εν λόγω οδηγίας. Εξάλλου, με την τροπολογία 20, προτείνουμε στην Επιτροπή να μειώσει τις οριακές τιμές εκπομπής βενζολίου από 5 μικρογραμμάρια ανά κυβικό μέτρο, που προτείνει η Επιτροπή, σε 5 μικρογραμμάρια ανά κυβικό μέτρα. Πράγματι, το κατώφλι αυτό πρέπει οπωσδήποτε να μειωθεί, λαμβανομένης υπόψη της τοξικότητας του βενζολίου. Βέβαια, απέχουμε πολύ, θα μπορούσα να πω πάρα πολύ, από την αρχή της πρόληψης η οποία θα έπρεπε να καθοδηγεί τις πολιτικές μας όμως, παραδέχομαι, πρόκειται για ένα βήμα εμπρός και για μια αρχή.

<SPEAKER ID=130 LANGUAGE="NL" NAME="Blokland">
Κύριε Πρόεδρε, ο καθαρός αέρας αποτελεί βασική ανάγκη διαβίωσης. Για το λόγο αυτό συμφωνώ με την κατάρτιση θυγατρικής οδηγίας για το μονοξείδιο του άνθρακα και το βενζόλιο. Με δεδομένη την υψηλή τοξικότητα του βενζολίου μπορεί να λεχθεί ότι υπάρχει άμεση σχέση μεταξύ της ποιότητας του αέρα και της δημόσιας υγείας. Τα πρότυπα που προτείνονται είναι φιλόδοξα: μείωση κατά 70% των εκπομπών βενζολίου και κατά 30% των εκπομπών μονοξειδίου του άνθρακα. Ελπίζω ότι οι στόχοι αυτοί θα υλοποιηθούν μαζί με τους στόχους της πρώτης θυγατρικής οδηγίας για την ποιότητα του αέρα. Για να γίνει όμως αυτό χρειάζεται να καταβληθούν σημαντικές προσπάθειες.
<P>
Θα πρέπει να εφαρμοστούν πλήρως συγκεκριμένες μέθοδοι καύσης τόσο στη βιομηχανία όσο και στις μεταφορές, προκειμένου να περιοριστούν οι εκπομπές μονοξειδίου του άνθρακα. Στα εργοστάσια παραγωγής ηλεκτρισμού, στις εγκαταστάσεις καύσης αποβλήτων, στις τσιμεντοκαμίνους και στην κυκλοφορία υπάρχουν δυνατότητες για τον περιορισμό των εκπομπών μονοξειδίου του άνθρακα. Όταν όμως αναφερόμαστε σε πυρκαγιές δασών, δεν μπορούμε να κάνουμε πολλά πράγματα. Η πρόληψη των δασικών πυρκαγιών, καθώς και άλλων ανεξέλεγκτων καύσεων, πρέπει για το λόγο αυτό να αποτελεί σαφώς τμήμα της πολιτικής για την εφαρμογή των διατάξεων της οδηγίας αυτής.
<P>
Προκειμένου να περιοριστούν οι εκπομπές βενζολίου, θα πρέπει εκτός άλλων να δοθεί ιδιαίτερη προσοχή στα καύσιμα των αυτοκινήτων. Για το λόγο αυτό διερωτώμαι εάν θα τηρηθούν τα πρότυπα στους σταθμούς καυσίμων. Εάν δεν γίνουν μετρήσεις σε σταθμούς καυσίμων, δεν πρόκειται να αναληφθεί δράση. Στην αντίθετη περίπτωση, είναι πάρα πολύ πιθανό ότι δεν θα τηρηθούν τα πρότυπα για το βενζόλιο. Καλώ συνεπώς την Ευρωπαϊκή Επιτροπή, την Επίτροπο, να επανεξετάσουν το τμήμα που αφορά τις μετρήσεις. Χρειαζόμαστε αντιπροσωπευτικές μετρήσεις, γιατί διαφορετικά δεν μπορεί να γίνει λόγος για βελτίωση της ποιότητας του αέρα.

<SPEAKER ID=131 NAME="Goodwill">
Κύριε Πρόεδρε, η μείωση της ατμοσφαιρικής ρύπανσης, και πιο συγκεκριμένα του βενζολίου και του μονοξειδίου του άνθρακα, είναι λογικός στόχος της Ευρωπαϊκής Ένωσης. Συνεπώς η παρούσα οδηγία πρέπει να τύχει γενικής επιδοκιμασίας.
<P>
Η δειγματοληψία του αέρα πρέπει να οργανωθεί ώστε να δίδει ακριβή εκτίμηση των ετήσιων επιπέδων έκθεσης κατ' άτομο. Με ανησυχεί το γεγονός ότι ορισμένες τροπολογίες, οι οποίες ζητούν τη χωροθέτηση στομίων εισόδου κοντά στα σημεία κυκλοφορίας, μπορούν να διαστρεβλώσουν την εικόνα του προβλήματος. Οι άνθρωποι δεν εκτίθενται συνεχώς στις συγκεντρώσεις των ρύπων που υπάρχουν κοντά στο κράσπεδο. Η οικοδομική γραμμή είναι το σημαντικό σημείο και αυτή μπορεί να απέχει πλέον των πέντε μέτρων από το κράσπεδο.
<P>
Η απόλυτη παρέκκλιση από τις οριακές τιμές βενζολίου, στις οποίες αναφέρθηκε η κυρία Breyer για κοινωνικο-οικονομικούς λόγους, φαίνεται στην αρχή περίεργη. Θα μπορούσε κάποιος να σκεφθεί ότι οι κοινότητες που κατοικούν στις μειονεκτούσες περιοχές μας, με όλα τα συνεπαγόμενα προβλήματα υγείας, είναι εκείνες που χρειάζονται περισσότερο από όλες καθαρότερο αέρα. Ωστόσο, εάν η εν λόγω ρύθμιση επρόκειτο να έχει ως κατάληξη το κλείσιμο μίας μεγάλης βιομηχανίας στην περιοχή, τα αποτελέσματα θα ήταν επιζήμια και θα επιδείνωναν τα κοινωνικά και οικονομικά προβλήματα.
<P>
Μολονότι οι κινητήρες βενζίνης αποτελούν την πρωταρχική πηγή βενζολίου, οι μεταλλουργικές εργασίες οπτάνθρακα ευθύνονται επίσης για τον εν λόγω ρύπο. Εάν εφαρμοσθούν οι αυστηρότερες από τις προτεινόμενες πτυχές, το εν λόγω τμήμα της χαλυβουργίας θα αναγκασθεί να μετακομίσει στο εξωτερικό, πιθανόν στην ανατολική Ευρώπη, πράγμα που με φέρνει στην τελευταία παρατήρησή μου.
<P>
Η πρόταση της Επιτροπής δεν αντιμετωπίζει ειδικά τα προβλήματα ατμοσφαιρικής ρύπανσης στις υποψήφιες χώρες. Θεωρώ ότι συνιστά ανευθυνότητα, δεδομένης της εξαιρετικής διεύρυνσης, να μην δοθεί στο Κοινοβούλιο καμία πληροφορία για τα επίπεδα μόλυνσης σε χώρες όπως η Πολωνία και η Τσεχική Δημοκρατία, καθώς και το εμπλεκόμενο πιθανό κόστος και χρονοδιάγραμμα για να συμμορφωθούν με τα απαιτητικά νέα πρότυπα.
<P>
Επιτρέψτε μου, κυρία Wallstrφm, να προβώ σε μία υπόδειξη: όταν στο μέλλον θα επεξεργαζόμαστε περιβαλλοντική νομοθεσία όπως αυτή, να λαμβάνονται υπόψη και να δημοσιοποιούνται οι πλήρεις συνέπειες που αφορούν τις υποψήφιες χώρες.

<SPEAKER ID=132 LANGUAGE="FR" NAME="Patrie">
Κύριε Πρόεδρε, κυρία Επίτροπε, αγαπητοί συνάδελφοι, θα επιθυμούσα να παρέμβω προκειμένου να εκφράσω τη στήριξή μου στην έκθεση της κ. Βreyer, η οποία κατά τη γνώμη μου είναι εξαίρετη από πολλές πλευρές.
<P>
Εν πρώτοις, θέλω να τονίσω τις θετικές συνέπειες των προτάσεών μας όσον αφορά τη δημόσια υγεία. Η πρόταση της Ευρωπαϊκής Επιτροπής, η οποία ενισχύεται με την έκθεση της κ. Breyer η οποία στοχεύει πιο μακριά, θέτει την αρχή της εκτίμησης και της διαχείρισης της ποιότητας του αέρα του περιβάλλοντος όσον αφορά δύο σημαντικές πηγές ρύπων: το βενζόλιο και το μονοξείδιο του άνθρακα, δύο ουσίες οι οποίες δημιουργούνται από την οδική κυκλοφορία. Δικαίως υπενθυμίστηκε ότι το βενζόλιο αποτελεί καρκινογόνο ουσία η οποία προκαλεί λευχαιμία και ότι το μονοξείδιο του άνθρακα μπορεί να προκαλέσει τοξικές βλάβες στην καρδιά και τον εγκέφαλο, σε περίπτωση δε υψηλής συγκέντρωσης, ακόμη και το θάνατο.
<P>
Σκοπός δεν είναι, αγαπητοί συνάδελφοι, να διασπείρουμε το φόβο, όμως πρέπει, πιστεύω, να αντιληφθούμε και να κάνουμε γνωστούς τους κινδύνους τους οποίους διατρέχουμε εάν δεν λάβουμε τώρα ρεαλιστικά και αναγκαστικά αυστηρά μέτρα, επιτρέποντας όσο το δυνατόν λιγότερες εξαιρέσεις προκειμένου να εκτιμήσουμε, να ελέγξουμε, και να περιορίσουμε στο ελάχιστο τις ρυπογόνες εκπομπές των δύο επιβλαβών αυτών αερίων, ιδιαίτερα επειδή τα εν λόγω αέρια είναι πιο επικίνδυνα για τα παιδιά, τους ηλικιωμένους, και άτομα που υποφέρουν από καρδιακά και πνευμονικά νοσήματα.
<P>
Κατά δεύτερο λόγο, η έκθεση της κ. Breyer παρουσιάζει μεγάλο ενδιαφέρον για όλους εμάς του καταναλωτές. Μολονότι αρχικός στόχος είναι να εξασφαλιστεί ότι το κοινό έχει εύκολη πρόσβαση σε μία ενημερωμένη πληροφόρηση, η εισηγήτρια κάνει ένα βήμα πιο πέρα διευκρινίζοντας όχι μόνο τη συχνότητα της διάθεσης των πληροφοριών, αλλά ακόμη και το φάσμα των μέσων τα οποία πρέπει να χρησιμοποιηθούν για τη διάδοση των εν λόγω πληροφοριών και τούτο είναι σημαντικό.
<P>
Οι ευρωπαίοι πολίτες έχουν το δικαίωμα να γνωρίζουν την ποιότητα του περιβάλλοντος στο οποίο ζουν. Πρέπει να μπορούν να είναι σε θέση να κρίνουν τα μέτρα τα οποία λαμβάνονται από τις αρμόδιες, εθνικές ή τοπικές, αρχές προκειμένου να παρασχεθούν στους επιστημονικούς κύκλους ποσοτικά στοιχεία με στόχο τη βελτίωση του αέρα που αναπνέουν. Τα μέτρα αυτά αποτελούν ένα ισχυρό πολιτικό μήνυμα όσον αφορά τις πολιτικές επιλογές οι οποίες πραγματοποιούνται στον τομέα των μεταφορών.
<P>
Συνεπώς, σας καλώ, αγαπητοί συνάδελφοι, να υποστηρίξετε ανεπιφύλακτα την εισηγήτρια, οι προτάσεις της οποίας είναι ταυτόχρονα φιλόδοξες και πραγματιστικές και να δείξετε σαφώς στο Συμβούλιο πόσο απαιτητικό μπορεί να είναι το Ευρωπαϊκό Κοινοβούλιο στον τομέα του περιβάλλοντος, της δημόσιας υγείας και της προστασίας των καταναλωτών.

<SPEAKER ID=133 NAME="Wallstrφm">
 - (ΕΝ) Κύριε Πρόεδρε, κυρίες και κύριοι, θα ήθελα να ξεκινήσω ευχαριστώντας την Επιτροπή Περιβάλλοντος, Δημόσιας Υγείας και Προστασίας των Καταναλωτών, και ιδιαίτερα βεβαίως την εισηγήτρια κυρία Breyer για την πολύτιμη έκθεσή της. Σας ευχαριστώ επίσης για την πολύτιμη συμβολή σας στην παρούσα συζήτηση.
<P>
Η πρόταση που έχουμε ενώπιόν μας είναι η δεύτερη που υποβάλλει η Επιτροπή δυνάμει της οδηγίας πλαίσιο 96/62 για την εκτίμηση και διαχείριση της ποιότητας του ατμοσφαιρικού αέρα. Θα θεσπίσει νέες οριακές τιμές, οι οποίες βασίζονται στις νεότερες συστάσεις της Παγκόσμιας Οργάνωσης Υγείας.
<P>
Υπάρχουν πολλά σημεία στα οποία η Επιτροπή μπορεί να συμφωνήσει με τις εποικοδομητικές τροπολογίες που κατέθεσε η Επιτροπή Περιβάλλοντος, Δημόσιας Υγείας και Προστασίας των Καταναλωτών. Αποδεχόμαστε τις τροπολογίες που ευθυγραμμίζουν την συγκεκριμένη πρόταση με την τελική θέση της πρώτης θυγατρικής οδηγίας για την ποιότητα του ατμοσφαιρικού αέρα 1999/30, η οποία εγκρίθηκε φέτος τον Απρίλιο. Αποδεχόμαστε, συνεπώς, τις τροπολογίες αριθ. 1 και 6.
<P>
Συμμερίζομαι την άποψη της Επιτροπής Περιβάλλοντος, Δημόσιας Υγείας και Προστασίας των Καταναλωτών ότι το πιο κρίσιμο σημείο συζήτησης είναι η οριακή τιμή για το βενζόλιο και τα χρονοδιαγράμματα για την επίτευξή της.Το βενζόλιο συνιστά δύσκολη περίπτωση, καθώς δεν υπάρχει καθορισμένη οριακή τιμή για τις επιπτώσεις στην υγεία. Η Επιτροπή μπορεί καταρχήν να αποδεχθεί την τροπολογία αριθ. 2, η οποία αποσαφηνίζει το εν λόγω γεγονός. Προτείνουμε μια μικρή αναδιατύπωση ώστε να συμβαδίζει με την επίσημη ορολογία, δηλαδή: "Δεδομένου ότι το βενζόλιο είναι γονιδιοτοξική καρκινογόνος για τον άνθρωπο ουσία και δεν υπάρχει οριακή τιμή κάτω από την οποία αποκλείονται οι κίνδυνοι για την υγεία του ανθρώπου."
<P>
Σε ό,τι αφορά την οριακή τιμή, η Επιτροπή θεωρεί ότι η πρότασή της για μία μέση ετήσια συγκέντρωση των 5 μικρογραμμαρίων ανά κυβικό μέτρο είναι αρκετά ισορροπημένη. Θα παράσχει υψηλό επίπεδο προστασίας, ωστόσο θα πρέπει να επιτευχθεί γενικώς σε όλη την Ένωση στα επόμενα δέκα χρόνια. Η Επιτροπή δεν μπορεί συνεπώς να αποδεχθεί το τμήμα της τροπολογίας αριθ. 20, το οποίο θέτει ως οριακή τιμή τα 4 μικρογραμμάρια ανά κυβικό μέτρο. Εντούτοις, είναι σαφές ότι οι οριακές τιμές καρκινογόνων ουσιών οφείλουν να τυγχάνουν συνεχούς επανεξέτασης.
<P>
Η Επιτροπή θα διαβιβάσει έκθεση για το βενζόλιο, ως τμήμα του νέου ολοκληρωμένου προγράμματος για καθαρή ατμόσφαιρα, το 2004. Όπως καθίσταται σαφές στην πρόταση, τότε θα εξετάσουμε εάν θα προτείνουμε μία νέα οριακή τιμή σε μακροπρόθεσμη κλίμακα. Μολονότι η Επιτροπή θεωρεί ότι η πρότασή της είναι σε γενικές γραμμές εφικτή μέχρι το 2010, υπάρχουν ορισμένες αμφιβολίες. Οφείλονται σε μεγάλο βαθμό στο γεγονός ότι επί του παρόντος δεν υπάρχει οριακή τιμή για το βενζόλιο ούτε συνεχής παρακολούθηση εντός της Ένωσης. Ωστόσο, είναι σαφές ότι η ευκολία με την οποία μπορούν να αντιμετωπισθούν τα προβλήματα εξαρτάται κατά κάποιο βαθμό από τις γενικές συνθήκες. Η Επιτροπή ζήτησε συνεπώς από το Κοινοβούλιο και το Συμβούλιο εάν το συγκεκριμένο γεγονός μπορεί να ληφθεί υπόψη στο άρθρο 3 παράγραφος 2.
<P>
Έχοντας ακούσει τις μέχρι τώρα συζητήσεις, η Επιτροπή θεωρεί ότι τα κράτη μέλη πρέπει να μπορούν να ζητούν μεγαλύτερες χρονικές περιόδους για την επίτευξη της οριακής τιμής του βενζολίου, σε περίπτωση που η προθεσμία του 2010 θα μπορούσε να προκαλέσει σοβαρά κοινωνικο-οικονομικά προβλήματα. Δεν αποδέχεται λοιπόν την τροπολογία αριθ. 17 ούτε το υπόλοιπο τμήμα της τροπολογίας αριθ. 20. Συμφωνούμε, ωστόσο, ότι οι συνθήκες για τη χορήγηση παρέκκλισης θα πρέπει να γίνουν πιο σαφείς και πιο αυστηρές. Έπειτα από ενδελεχή θεώρηση, η Επιτροπή θεωρεί τώρα ενδεχομένως εφικτό τον περιορισμό των παρατάσεων σε πέντε έτη το μέγιστο. Αποδέχεται λοιπόν, το μεγαλύτερο μέρος της τροπολογίας αριθ. 22, την οποία προτιμούμε από την τροπολογία αριθ. 5. Δεν θεωρεί, εντούτοις, ότι μπορεί να υποστηρίξει μία προσωρινή οριακή τιμή των 10 μικρογραμμαρίων ανά κυβικό μέτρο χωρίς πληροφόρηση σχετικά με το εφικτό του πράγματος. Η Επιτροπή δεν μπορεί να αποδεχθεί το συγκεκριμένο τμήμα της τροπολογίας αριθ. 22. Η τροπολογία αριθ. 11 συνδέεται εν μέρει με την τροπολογία αριθ. 22, και η Επιτροπή την αποδέχεται εν μέρει. Η Επιτροπή δεν αποδέχεται εκείνο το τμήμα της τροπολογίας αριθ. 11, το οποίο θα εισήγαγε την προϋπόθεση να προταθεί μία πιο αυστηρή οριακή τιμή για το βενζόλιο το 2004. Η πρόταση έχει ήδη αποσαφηνίσει ότι σκοπός της επανεξέτασης θα είναι η μελέτη των πιο πρόσφατων στοιχείων και, εάν καταστεί αναγκαίο, να βελτιωθεί ακόμη περισσότερο η προστασία. Πρέπει να αφήσουμε εκκρεμείς τέτοιες αποφάσεις μέχρις ότου να έχουμε όλα τα στοιχεία στη διάθεσή μας.
<P>
Η Επιτροπή μπορεί να αποδεχθεί την τροπολογία αριθ. 10, η οποία τονίζει τη σημασία που έχει η εξέταση των επιδράσεων στην υγεία σε ό,τι αφορά τους ευαίσθητους πληθυσμούς. Η Επιτροπή συμφωνεί με την Επιτροπή Περιβάλλοντος, Δημόσιας Υγείας και Προστασίας των Καταναλωτών ότι οι συνθήκες που επικρατούν στους εσωτερικούς χώρους έχουν σημαντικές επιπτώσεις στην υγεία, ωστόσο δεν θεωρούμε ότι η εν λόγω πρόταση αποτελεί το μέσο για τη μελέτη του τρόπου αντιμετώπισης του συγκεκριμένου θέματος. Το ζήτημα είναι πολύ πιο ευρύ από το βενζόλιο και το μονοξείδιο του άνθρακα. Συνεπώς, χρειάζεται να εξετασθεί σε ευρύτερο πλαίσιο και από τεχνική άποψη η οδηγία 96/62 ορίζει τον ατμοσφαιρικό αέρα ως "εξωτερικό" αέρα μόνον. Ως εκ τούτου, η Επιτροπή δεν μπορεί να αποδεχθεί τις τροπολογίες αριθ. 3 και 12 ούτε την εν μέρει σχετική τροπολογία αριθ. 18. Ο αέρας των εσωτερικών χώρων, καθώς γνωρίζω επίσης ότι η κυρία Breyer ασχολείται με το συγκεκριμένο θέμα, θα συμπεριληφθεί στο πλαίσιο ενός νέου περιβαλλοντικού προγράμματος δράσης.
<P>
Η παροχή καλής και ενημερωμένης πληροφόρησης στο κοινό είναι βασικό στοιχείο του νέου πλαισίου για τη βελτίωση της ποιότητας του ατμοσφαιρικού αέρα. Η Επιτροπή μπορεί να αποδεχθεί εκείνο το τμήμα της τροπολογίας αριθ. 7, το οποίο επαυξάνει τον κατάλογο των μέσων που μπορούν να χρησιμοποιούν τα κράτη μέλη για την πληροφόρηση του κοινού σχετικά με την ποιότητα του ατμοσφαιρικού αέρα. Εντούτοις, δεν αποδέχεται εκείνο το τμήμα της τροπολογίας το οποίο απαιτεί από τα κράτη μέλη να συντάξουν κατάλογο με τις οργανώσεις που λαμβάνουν τις πληροφορίες και να τον στείλουν στην Επιτροπή. Αποφασίσθηκε κατά τις συζητήσεις για την πρώτη θυγατρική οδηγία ότι τέτοιοι κατάλογοι θα ήταν υπερβολικά γραφειοκρατικοί και θα μπορούσαν ακόμη και να παραπλανήσουν. Η Επιτροπή αποδέχεται την τροπολογία αριθ. 8, η οποία ζητά καλύτερη πληροφόρηση του κοινού για το μονοξείδιο του άνθρακα, ως βελτίωση της πρότασής της. Μπορεί επίσης να συμφωνήσει εν μέρει με την τροπολογία αριθ. 9, άρθρο 6, παράγραφος 2, η οποία ασχολείται με τα δεδομένα για τα επίπεδα μόλυνσης. Θα πρέπει να τίθενται αυτοβούλως στη διάθεση του κοινού, σύμφωνα με τη Σύμβαση Aarhus. Η τεκμηρίωση η οποία αναφέρεται στο παράρτημα IV(III) είναι, ωστόσο, πολύ τεχνική και δυνητικά ογκώδης. Θα πρέπει να διατίθεται όταν ζητηθεί, αλλά να μην διανέμεται αυτοβούλως.
<P>
Η Επιτροπή συμφωνεί με την εισηγήτρια ότι, τα κράτη μέλη θα πρέπει να λάβουν ειδική μέριμνα, ώστε να παράσχουν πληροφόρηση στο κοινό κάθε περιοχής με παρατεινόμενα χρονοδιαγράμματα για την επίτευξη της οριακής τιμής του βενζολίου. Ως εκ τούτου, μπορούμε να αποδεχθούμε καταρχήν την τροπολογία αριθ. 19. Προτείνουμε την εξής προσθήκη στο άρθρο 6, παράγραφος 2: "Τα κράτη μέλη οφείλουν να δίδουν ιδιαίτερη προσοχή στην παροχή πληροφόρησης για τις συγκεντρώσεις, τα σχέδια και τα προγράμματα προς το κοινό των περιοχών που ορίζει το άρθρο 3, παράγραφος 2" Η Επιτροπή μπορεί επίσης να αποδεχθεί καταρχήν την τροπολογία αριθ. 4. Προτείνουμε ωστόσο, την αντικατάσταση των λέξεων "αποτελέσματα των μετρήσεων" με τη λέξη "συγκεντρώσεις" . Τούτο δεικνύει ότι οι πληροφορίες πρέπει να διαβιβάζονται είτε συλλέχθηκαν με μετρήσεις είτε με κάποια άλλη μέθοδο.
<P>
Ένας τρίτος στόχος, τόσο της οδηγίας πλαίσιο για την ποιότητα του ατμοσφαιρικού αέρα όσο και της προκειμένης πρότασης, είναι να διασφαλισθεί ότι τα κράτη μέλη θα αξιολογούν την ποιότητα του αέρα με συνεχή και συγκρίσιμο τρόπο. Η Επιτροπή, ωστόσο, δεν αποδέχεται την τροπολογία αριθ. 13. Υπάρχουν τεχνικά προβλήματα με την τροπολογία έτσι όπως έχει συνταχθεί και είναι ανώφελη. Τα κράτη μέλη οφείλουν να ενημερώνουν την Επιτροπή για τις μεθόδους μέτρησης, τους αριθμούς και τη θέση των σημείων δειγματοληψίας κάθε χρόνο. Τούτο έχει ήδη δηλωθεί στα πλαίσια των γενικών απαιτήσεων αναφοράς της οδηγίας 96/62 και της σχετικής απόφασης του Συμβουλίου 97/101 για την αμοιβαία ανταλλαγή πληροφόρησης αναφορικά με την ποιότητα του αέρα.
<P>
Η Επιτροπή δεν αποδέχεται επίσης την τροπολογία αριθ. 14. Δεν συμβιβάζεται με τις αποφάσεις της πρώτης θυγατρικής οδηγίας για την ποιότητα του αέρα. Η γενική τεχνική συμβουλή είναι ότι για τις μέσες ετήσιες οριακές τιμές η μέτρηση κοντά στην οικοδομική γραμμή αντανακλά καλύτερα την έκθεση του πληθυσμού. Η Επιτροπή μπορεί να αποδεχθεί εν μέρει την τροπολογία αριθ. 15. Θεωρεί ότι η εν λόγω πρόταση πρέπει να ευθυγραμμισθεί με την οδηγία 1999/30 εισαγάγοντας τις λέξεις "όταν υπάρχουν περισσότερα του ενός σημεία δειγματοληψίας εντός της περιοχής ή αστικής κοινότητας, τουλάχιστον ένα θα πρέπει να τοποθετηθεί κοντά σε σημεία κυκλοφορίας και τουλάχιστον ένα να αναφέρεται σε αστική περιοχή." Θεωρεί, εντούτοις, την επιπρόσθετη απαίτηση "και όχι λιγότερα από τα μισά σημεία δειγματοληψίας πρέπει να βρίσκονται κοντά σε σημεία κυκλοφορίας" ως υπερβολικά κανονιστική.
<P>
Τέλος, η Επιτροπή συμφωνεί με τον σκοπό των τροπολογιών αριθ. 16 και 21. Η οδηγία 96/62 επιτρέπει τη χρήση δειγματοληπτικών μετρήσεων εάν μπορεί να αποδειχθεί η επαρκής ακρίβειά τους. Οι παρούσες τροπολογίες επιδιώκουν να δηλώσουν τι σημαίνει αυτό για το βενζόλιο. Η τροπολογία αριθ. 16 ακολουθεί πιστά την πρώτη θυγατρική οδηγία. Η Επιτροπή θεωρεί, εντούτοις, ότι στην περίπτωση της μέσης ετήσιας οριακής τιμής για το βενζόλιο είναι δυνατόν να απαιτηθεί μεγαλύτερο πρότυπο ακρίβειας, ίσο με εκείνο που έχει τεθεί για τη συνεχή παρακολούθηση. Συνεπώς, προκρίνει την αποδοχή της τροπολογίας αριθ. 21 έναντι της τροπολογίας αριθ. 16.
<P>
Θα ολοκληρώσω λέγοντας ότι ελπίζω να καταστεί δυνατή η επίτευξη ταχείας συμφωνίας επί της παρούσας πρότασης. Επί του παρόντος, δεν υπάρχουν κοινοτικές οριακές τιμές για το βενζόλιο ή το μονοξείδιο του άνθρακα. Είναι ουσιαστική η θέσπιση της εν λόγω νομοθεσίας, ώστε να ξεκινήσει η ενδεδειγμένη παρακολούθηση και τα κράτη μέλη να μπορέσουν να εντοπίσουν τις προβληματικές περιοχές. Αυτός είναι κρίσιμος παράγοντας προκειμένου να διασφαλισθεί η δέουσα προστασία της δημόσιας υγείας σε όλη την Ένωση.
<P>
Μία τελευταία λέξη προς τον κ. Goodwill σχετικά με τη διεύρυνση, διότι θίξατε πράγματι ένα ουσιαστικό σημείο. Επί του παρόντος, είναι δύσκολο να έχουμε καλή πληροφόρηση για τα εν λόγω ζητήματα και καλές μετρήσεις από τις υποψήφιες χώρες. Οφείλουμε να παρακολουθήσουμε το ζήτημα εκ του σύνεγγυς. Ήδη εργαζόμαστε από κοινού με τις υποψήφιες χώρες και έχουμε εκπονήσει εκθέσεις ελέγχου, όπως ήδη γνωρίζετε. Έτσι, έχουμε να κάνουμε πολλή δουλειά μαζί με τις υποψήφιες χώρες και το σημείο που θίξατε είναι σημαντικό. Πρέπει να προστεθεί στον κατάλογο των εργασιών που θα πρέπει να επιδιώκουμε εφεξής. Συνεπώς, σας ευχαριστώ γι' αυτό, και σας ευχαριστώ για τη συζήτηση.

<SPEAKER ID=134 NAME="Πρόεδρος">
Ευχαριστώ πολύ, κυρία Επίτροπε, για την εκτενή και τεκμηριωμένη απάντησή σας.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=12>
Εκπομπές διοξειδίου του άνθρακα από τα νέα επιβατικά αυτοκίνητα
<SPEAKER ID=135 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0064/1999) της κ. Gonzαlez Αlvarez, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που έλαβε το Συμβούλιο με στόχο την υιοθέτηση της απόφασης του Ευρωπαϊκού Κοινοβουλίου και του Συμβουλίου με την οποία θεσπίζεται ένα σχέδιο παρακολούθησης των εκπομπών διοξειδίου του άνθρακα των νέων επιβατηγών αυτοκινήτων [COM(1998) 348 - C5-0041/1999 - 1998/0202(COD)].

<SPEAKER ID=136 NAME="Gonzαlez Αlvarez">
Κύριε Πρόεδρε, κυρία Επίτροπε, αξιότιμοι συνάδελφοι, αυτή είναι η δεύτερη ανάγνωση, όπως ορθώς είπε ο πρόεδρος, μιας κοινής θέσης του Συμβουλίου σχετικά με τη μείωση εκπομπών διοξειδίου του άνθρακα στα νέα οχήματα. Πρέπει να θυμούμαστε ότι με αυτή τη δεύτερη ανάγνωση προτιθέμεθα να εκπληρώσουμε τους στόχους του Κιότο, που εγκρίθηκαν μετέπειτα στη Βόννη, για τη μείωση των ρύπων που σχετίζονται με το φαινόμενο του θερμοκηπίου, στόχοι που κατ' εμάς εξακολουθούν να είναι συγκρατημένοι. Εάν λάβουμε υπόψη την έκθεση της Υπηρεσίας Περιβάλλοντος, που έλεγε ότι πρέπει να μειωθούν κατά 30% οι εκπομπές, οι στόχοι που θέτουμε είναι συγκρατημένοι. Εν πάση περιπτώσει, μας φαίνεται καλή η κοινή θέση που είναι προς την κατεύθυνση αποτροπής του να εκπέμπουν τα καινούρια αυτοκίνητα περισσότερο διοξείδιο του άνθρακα.
<P>
Σε μια πρώτη ανάγνωση παρουσιάστηκαν 45 τροπολογίες στην Επιτροπή Περιβάλλοντος, τροπολογίες που εγκρίθηκαν με μεγάλη πλειοψηφία. Από αυτές τις 45 τροπολογίες, 29 εγκρίθηκαν σε συνεδρίαση της ολομέλειας, και πρέπει να ευχαριστήσουμε το Συμβούλιο που, από αυτές τις 29 τροπολογίες, συμπεριέλαβε στην κοινή θέση σημαντικό αριθμό εξ αυτών. Υπάρχουν όμως 10 τροπολογίες που πράγματι καταθέτουμε εκ νέου, μια και είχαν εγκριθεί, με μία μόνο αποχή, με περισσότερες από 40 ψήφους υπέρ στην Επιτροπή Περιβάλλοντος. Είναι τροπολογίες που απαντούν σε μερικά από τα ζητήματα που σε πρώτη ανάγνωση, στην πλειοψηφία της Επιτροπής Περιβάλλοντος φάνηκαν σημαντικά. Μερικές μόνο έχουν υποστεί αλλαγές ως προς τη διατύπωση, όπως η αριθ. 1 που ορίζει ότι όχι μόνο πρέπει να καθορισθούν οι ρύποι που σχετίζονται με το φαινόμενο του θερμοκηπίου, σε αυτή την περίπτωση το διοξείδιο του άνθρακα, αλλά ότι πρέπει να μειωθούν.
<P>
Στην τροπολογία αριθ. 2 ορίζουμε μια παρακολούθηση πάνω σε αντικειμενικές βάσεις.
<P>
Στην τροπολογία αριθ. 3 μιλάμε για το νομικό πλαίσιο που θα πρέπει να προπαρασκευαστεί σε περίπτωση που δεν υπάρξουν συναινετικές συμφωνίες. Θέλω να υπενθυμίσω εδώ το Κοινοβούλιο γενικά, αλλά πρωτίστως η Επιτροπή Περιβάλλοντος, λίγο πιστεύει στα ουσιαστικά αποτελέσματα των συναινετικών συμφωνιών. Για αυτό και θέτουμε την παρουσίαση ενός νομικού πλαισίου.
<P>
Μιλούμε επίσης για φορολογικά κίνητρα και για συμπερίληψη των βιομηχανικών οχημάτων, τα οποία δεν πρέπει να μείνουν έξω από την πρόταση διότι ευθύνονται για σημαντική έκλυση διοξειδίου του άνθρακα.
<P>
Προτείνουμε τροποποίηση της μεθόδου συλλογής στοιχείων, σε περίπτωση που διαπιστωθεί ότι δεν υπάρχουν αποτελέσματα μέσα σε κάποια καθορισμένα χρονικά όρια. Η ίδια η κοινή θέση του Συμβουλίου αναφέρει ότι τα κράτη μέλη έχουν πολλές προτάσεις για τη συλλογή στοιχείων.
<P>
Ομοίως, ζητούμε μια έκθεση για τη λειτουργία αυτής της μεθόδου τον Δεκέμβριο του έτους 2002. Εκεί επίσης προβήκαμε σε μια μικρή αλλαγή στην πρόταση της Επιτροπής. Θέλαμε να γίνει τον Ιούνιο του 2002 και αφήσαμε τον Δεκέμβριο για να δώσουμε λίγο περισσότερο χρόνο.
<P>
Θέλουμε επίσης να αναλυθεί, στην έκθεση που η Επιτροπή πρέπει να παρουσιάσει στο Συμβούλιο και στο Ευρωπαϊκό Κοινοβούλιο, το εάν η μείωση που θα μπορούσε να υπάρξει σε ό,τι αφορά τις εκπομπές διοξειδίου του άνθρακα οφείλεται στα τεχνικά μέτρα των βιομηχάνων ή στις συνήθειες των καταναλωτών.
<P>
Η τροπολογία αριθ. 10, που η Επιτροπή και το Συμβούλιο λένε ότι δέχονται, αναφέρεται στο βάρος και στις διαστάσεις των αυτοκινήτων.
<P>
Εμείς ευχαριστούμε το Συμβούλιο και την Επιτροπή που αποδέχθηκαν συγκεκριμένες τροπολογίες. Νομίζουμε όμως ότι πρέπει να επιμείνουμε σε μερικές από αυτές τις 10 τροπολογίες που καταθέτουμε εκ νέου εδώ, διότι εγκρίθηκαν στην πράξη με ομοφωνία, με μία αποχή, στην Επιτροπή Περιβάλλοντος. Οι ίδιοι οι εκπρόσωποι της Επιτροπής και του Συμβουλίου έλεγαν ότι μελετούσαν ακόμα μερικές από αυτές, για παράδειγμα αυτή που αναφέρεται στα φορολογικά κίνητρα και τη συμπερίληψη των βιομηχανικών οχημάτων.
<P>
Κατά συνέπεια, νομίζουμε ότι το μόνο που κάνουν αυτές οι τροπολογίες είναι, σε κάθε περίπτωση, να στηρίξουν αυτή τη διαδικασία μελέτης της Επιτροπής και του Συμβουλίου που αναφέρεται στα φορολογικά κίνητρα και ή στα βιομηχανικά οχήματα. Νομίζουμε ότι είναι τροπολογίες που μπορούν να γίνουν εύκολα αποδεκτές από την Επιτροπή και το Συμβούλιο. Έχουμε πλήρη συνείδηση των δυσκολιών που αντιμετωπίζει το Συμβούλιο για να πείσει τα δεκαπέντε κράτη μέλη για μια πρόταση με αυτά τα χαρακτηριστικά. Πρέπει όμως να πούμε ότι, μετά από διαβουλεύσεις στην ουσία με όλες τις Ομάδες, επιμένουν ότι πρέπει να διατηρήσουμε αυτές τις τροπολογίες και εγώ συνηγορώ εδώ υπέρ της πρότασης της Επιτροπής Περιβάλλοντος.

<SPEAKER ID=137 LANGUAGE="DE" NAME="Schleicher">
Κύριε Πρόεδρε αξιότιμοι συνάδελφοι θα μιλήσω εξ ονόματος της Ομάδας του ΕΛΚ και ειδικά εξ ονόματος της συναδέλφου μου Marlies Flemming, η οποία βρίσκεται στις διαπραγματεύσεις του ΠΟΕ εκπροσωπώντας την Επιτροπή Περιβάλλοντος και συνεπώς δεν μπορεί δυστυχώς να μιλήσει εδώ σήμερα. Η αρχική πρόταση της Επιτροπής έχει ως στόχο της τη δημιουργία ενός συστήματος παρακολούθησης που θα δίνει πραγματικά στοιχεία για τις εκπομπές διοξειδίου του άνθρακα των νέων επιβατικών αυτοκινήτων. Η πρόταση αποτελεί τμήμα της στρατηγικής της Ευρωπαϊκής Ένωσης για τη μείωση των εκπομπών διοξειδίου του άνθρακα καθώς και τη μείωση της κατανάλωσης καυσίμων. Αλλα συστατικά στοιχεία της εν λόγω στρατηγικής είναι η συμφωνία με την αυτοκινητοβιομηχανία για τη μείωση των εκπομπών διοξειδίου του άνθρακα εντός ενός συγκεκριμένου χρονικού πλαισίου, και ένα σύστημα σήμανσης της κατανάλωσης καυσίμων ώστε να διευκολύνονται οι καταναλωτές, όταν πρόκειται να αποφασίσουν την αγορά ενός νέου αυτοκινήτου.
<P>
Η στρατηγική αυτή είναι ασφαλώς συνεπής, δεδομένου ότι γνωρίζουμε πως περίπου οι μισές των εκπομπών διοξειδίου του άνθρακα οφείλονται στις μεταφορές. Πρέπει ωστόσο να επισημάνουμε επίσης ότι στην Ευρωπαϊκή Ένωση οι εν λόγω εκπομπές αποτελούν μόνο το 12% του συνόλου των εκπομπών διοξειδίου του άνθρακα, ενώ ο υπόλοιπος κόσμος ευθύνεται για το 88%. Το Συμβούλιο Υπουργών υιοθέτησε μερικές τροπολογίες του Ευρωπαϊκού Κοινοβουλίου από την πρώτη ανάγνωση, μέσω των οποίων ενισχύθηκε η αρχική πρόταση της Επιτροπής. Μερικές από αυτές αναφέρονται λ.χ. στο πρωτόκολλο του Κιότο, στη σημασία συλλογής στοιχείων για την τακτική παρακολούθηση της εθελοντικής συμφωνίας για τη μείωση των εκπομπών διοξειδίου του άνθρακα στα επιβατικά αυτοκίνητα μέχρι το 2003, καθώς και στην υποχρέωση της Ευρωπαϊκής Επιτροπής να κοινοποιεί στο Ευρωπαϊκό Κοινοβούλιο τα στοιχεία που προκύπτουν από τις παρακολουθήσεις στα κράτη μέλη και τέλος σε μια συμπλήρωση των πληροφοριών που πρέπει να διαβιβάζονται. Ως εκ τούτου χαιρετίζουμε την κοινή θέση του Συμβουλίου. Προκειμένου να δημιουργηθεί δίχως μεγάλες καθυστερήσεις ένα αποδοτικό σύστημα παρακολούθησης θα ήταν καλό να ψηφισθεί η συγκεκριμένη πρόταση το ταχύτερο δυνατόν. Θα μπορούσε τότε να τεθεί σε ισχύ ήδη κατά το τρέχον έτος. Τούτο θα σήμαινε ότι το έτος 2000 θα ήταν το πρώτο έτος για το οποίο θα πρέπει να συλλεχθούν στοιχεία.

<SPEAKER ID=138 LANGUAGE="DE" NAME="Lange">
Κύριε Πρόεδρε, κυρία Επίτροπε, αγαπητοί συνάδελφοι, θεωρώ ότι υπάρχουν ακόμα τρία αμφισβητούμενα σημεία στην παρούσα οδηγία και θα πρέπει να τα συζητήσουμε. Για να γίνει αυτό θα πρέπει πρώτα να κάνουμε σύντομα μερικές σκέψεις σχετικά με τους λόγους για τους οποίους έχουμε την οδηγία αυτή στο τραπέζι μας - σίγουρα όχι επειδή είναι τόσο ωραίο να συλλέγει έχει κανείς στοιχεία, στοιχεία συλλέγονται ήδη αρκετά - αλλά επειδή έχουμε συνάψει μια εθελοντική συμφωνία αυτοδέσμευσης με την αυτοκινητοβιομηχανία. Είναι πρώτη φορά που έχει γίνει κάτι τέτοιο σε ευρωπαϊκό επίπεδο. Πρέπει να έχουμε εργαλεία για να μπορούμε πραγματικά να παρακολουθούμε τη δέσμευση αυτή. Αυτός είναι και ο λόγος που έχουμε στο τραπέζι τη συγκεκριμένη οδηγία, και κατά συνέπεια θα πρέπει η οδηγία να συνταχθεί με τέτοιο τρόπο, ώστε να αποτελέσει κατάλληλο εργαλείο το οποίο θα μπορεί κανείς πραγματικά να χρησιμοποιήσει για την παρακολούθηση.
<P>
Υπάρχουν λοιπόν τρία σημεία που, κατά την γνώμη μου, πρέπει οπωσδήποτε να συμπεριλαμβάνονται στις οδηγίες και στο σημείο αυτό υποστηρίζω την καλή εργασία της εισηγήτριας. Πρώτον, πρέπει να καταστήσουμε σαφές ότι στην περίπτωση που τα στοιχεία τα οποία θα προκύψουν από την παρακολούθηση δείξουν ότι δεν τηρείται η εθελοντική δέσμευση, τότε θα ακολουθήσει μια νομοθετική λύση. Εδώ λοιπόν χρειάζεται να διατυπωθεί μια σύνδεση μεταξύ παρακολούθησης και νομοθετικής λύσης στην περίπτωση που τα στοιχεία αποδεικνύουν σαφώς τη μη εκπλήρωση των δεσμεύσεων. Το σημείο αυτό χρειάζεται συμπλήρωση.
<P>
Δεύτερο, χρειαζόμαστε επίσης σαφείς ρυθμίσεις για την αξιοποίηση των στοιχείων. Δεν πρέπει η κατάληξη να είναι η καταχώρησή τους σε κάποιο ντοσιέ και η τοποθέτησή του σε κάποιο ντουλάπι, αλλά το 2002 θα πρέπει να αποτελέσουν τη βάση για την εξέταση της αυτοδέσμευσης. Χρειαζόμαστε ανεξάρτητα στοιχεία για την εξέταση της αυτοδέσμευσης και αυτό πρέπει κατά την άποψή μου να προστεθεί σαφώς στην οδηγία.
<P>
Τρίτο, η αυτοδέσμευση της αυτοκινητοβιομηχανίας - τόσο της ευρωπαϊκής όσο και της κορεατικής και της ιαπωνικής - αναφέρεται στη λήψη τεχνικών μέτρων για τη μείωση των εκπομπών του διοξειδίου του άνθρακα, μέσω βελτιωμένων κινητήρων, ελαφρύτερης κατασκευής κλπ. Θα πρέπει λοιπόν να παρακολουθούνται τα σημεία αυτά. Αν τώρα λόγω μιας αλλαγής στην συμπεριφορά των καταναλωτών, οι οποίοι θέλουν ξαφνικά να αγοράσουν αυτοκίνητα των τριών λίτρων, μειωθεί η κατανάλωση, τότε αυτό είναι ένα διαφορετικό ζήτημα. Χρειαζόμαστε λοιπόν τον σαφή διαχωρισμό μεταξύ τεχνικών μέτρων και συμπεριφοράς των καταναλωτών. Συνεπώς θα πρέπει να ολοκληρωθεί η οδηγία ώστε το εργαλείο αυτό να μπορεί να χρησιμοποιηθεί πραγματικά αντίστοιχα με τις προθέσεις που οδήγησαν στη δρομολόγησή του.
<P>
Ας συμπληρώσουμε λοιπόν την οδηγία με τα τρία αυτά σημεία, ώστε να έχουμε πραγματικά ένα αποτελεσματικό εργαλείο για την παρακολούθηση της εν λόγω αυτοδέσμευσης, που είναι αληθινά ένα πείραμα για την Ευρωπαϊκή Ένωση.

<SPEAKER ID=139 NAME="Wallstrφm">
Κύριε Πρόεδρε, αξιότιμοι βουλευτές, θέλω να αρχίσω εκφράζοντας τις ευχαριστίες μου προς την Επιτροπή Περιβάλλοντος, Δημόσιας Υγείας και Προστασίας των Καταναλωτών και, ιδιαίτερα, στον εισηγητή της κ. Gonzalez Alvarez, για την ταχεία επεξεργασία του θέματος, διότι, φυσικά, είναι προς όφελος όλων των πλευρών να ληφθεί αυτή η απόφαση χωρίς περαιτέρω καθυστέρηση, ώστε να ξεκινήσει μία αντικειμενική επιτήρηση των περιβαλλοντικών συμφωνιών που έχουν συναφθεί με την αυτοκινητοβιομηχανία.
<P>
Ο κ. Gonzalez Alvarez επεσήμανε στη σύστασή του ότι η κοινή θέση περιέχει πολλές από τις απόψεις που το Ευρωπαϊκό Κοινοβούλιο διατύπωσε στην πρώτη του ανάγνωση. Όπως ανέφερε ο κ. Schleicher, η κ. Flemming δήλωσε ότι μπορούσε να υιοθετήσει την κοινή θέση χωρίς περαιτέρω αλλαγές.
<P>
Είναι σημαντικό να γνωρίζουμε ότι η μοναδική πιθανότητα να τεθεί σε ισχύ αυτή η απόφαση μέσα στο 1999 είναι να υιοθετηθεί η κοινή θέση με την παρούσα μορφή της, ειδάλλως, θα χάσουμε ένα ολόκληρο ημερολογιακό έτος σε ό,τι αφορά τη συλλογή στοιχείων.
<P>
Σε ό,τι αφορά τις προτάσεις τροπολογίας που υπεβλήθησαν, μπορούμε να στηρίξουμε πλήρως τρεις προτάσεις που αφορούν πιθανές βελτιώσεις της κοινής θέσης, συγκεκριμένα την πρόταση τροπολογίας 3, πρώτο σκέλος, όπως και τις προτάσεις τροπολογίας 7 και 10. Πέραν αυτού, μπορούμε να στηρίξουμε μία σειρά προτάσεων τροπολογίας σε επίπεδο αρχών. Πρόκειται για τις προτάσεις τροπολογίας 2, 4, δεύτερο σκέλος, καθώς και την υπ' αριθ. 9, έστω κι αν θεωρούμε ότι χρειάζονται επαναδιατύπωση.
<P>
Θέλω να αναφέρω, εν συντομία, τους λόγους για τη θέση της Επιτροπής. Πρωτίστως, θέλω να σχολιάσω την πρόταση τροπολογίας 2 αναφορικά με το να συμπεριληφθούν στην απόφαση και άλλα οχήματα με κινητήρα εσωτερικής καύσης. Ως συνέπεια του αιτήματος που το Ευρωπαϊκό Κοινοβούλιο διατύπωσε γνωμοδοτώντας στην πρώτη ανάγνωση, η Επιτροπή, προς το παρόν, κάνει τα πρώτα βήματα για να συμπεριληφθούν στη νομοθεσία για την έγκριση της κατηγορίας η κατανάλωση καυσίμων και οι ρύποι διοξειδίου του άνθρακα που προέρχονται από ελαφρά οχήματα κοινής ωφελείας. Αφορά, επομένως, οχήματα της κατηγορίας Μ1. Κατόπιν τούτου, η Επιτροπή θα εξετάσει αν είναι δυνατή η μείωση των ρύπων του διοξειδίου του άνθρακα που προέρχονται από αυτά τα οχήματα. Η Επιτροπή συμφωνεί ότι όσον αφορά τη λήψη μέτρων, η σημαντικότερη ομάδα - στόχος είναι τα οχήματα που υπάγονται στην κατηγορία Μ1. Γι' αυτόν τον λόγο, δεν σχεδιάζεται, προς το παρόν, να διερευνηθεί το ενδεχόμενο να συμπεριληφθούν και άλλες κατηγορίες οχημάτων, κυρίως, διότι, παρ' όλα αυτά, προσδοκάται να έχουν υψηλή αποδοτικότητα καυσίμου, όπως, π.χ., τα φορτηγά αυτοκίνητα, είτε λόγω του ότι η συμβολή τους όσον αφορά τους ρύπους διοξειδίου του άνθρακα σε τοπικό επίπεδο δεν είναι τόσο μεγάλη, όπως, π.χ., τα δίτροχα οχήματα. Η Επιτροπή σκοπεύει να το λάβει υπόψη της αυτό και να επαναδιατυπώσει το προτεινόμενο κείμενο ως εξής: "Η Επιτροπή εξετάζει τη δυνατότητα να υποβάλει κατάλληλες προτάσεις σε ό,τι αφορά τις εναρμονισμένες διαδικασίες αναφορικά με τη μέτρηση των συγκεκριμένων ρύπων διοξειδίου του άνθρακα που προέρχονται από οχήματα που υπάγονται στην κατηγορία Μ1 σύμφωνα με το παράρτημα 3 της οδηγίας 70/156" .
<P>
Όσον αφορά την πρόταση τροπολογίας 4, δεύτερο σκέλος, αναφορικά με τα υπόλοιπα σκέλη της στρατηγικής για το διοξείδιο του άνθρακα και τα οχήματα, θεωρούμε ότι το πρώτο σκέλος αυτής της πρότασης τροπολογίας καλύπτεται σχεδόν ολοκληρωτικά από την 6η αιτία της κοινής θέσης. Αυτό το σκέλος της τροπολογίας δεν μπορεί να γίνει αποδεκτό, καθώς πρέπει να συμπεριλαμβάνεται μία αναφορά στον κοινοτικό στόχο των 120 g/km. Στην πρόταση τροπολογίας του Ευρωπαϊκού Κοινοβουλίου, όμως, έχει παραλειφθεί η αναφορά στο έτος που θα πρέπει να έχει επιτευχθεί αυτός ο στόχος, δηλαδή, το έτος 2010. Στο δεύτερο σκέλος της προτεινόμενης αιτίας γίνεται αναφορά στον δεύτερο και τρίτο πυλώνα της στρατηγικής για το διοξείδιο του άνθρακα και τα αυτοκίνητα, δηλαδή στην πληροφόρηση των καταναλωτών και στη χρήση φορολογικών μέτρων. Η οδηγία που αφορά την πληροφόρηση των καταναλωτών υιοθετήθηκε από το Ευρωπαϊκό Κοινοβούλιο στη δεύτερη ανάγνωση στις 4 Νοεμβρίου του τρέχοντος έτους και, επομένως, μπορεί να θεωρηθεί ότι έχει εγκριθεί σύμφωνα με την κοινή θέση, συνεπώς, δεν υπάρχει λόγος να επανέλθουμε σ' αυτήν. Τα φορολογικά μέτρα είναι ένας σημαντικός παράγοντας της στρατηγικής και, επομένως, αξίζει να γίνει μία αναφορά σ' αυτά. Λαμβάνοντας υπόψη ότι η Επιτροπή διερευνά ήδη τις δυνατότητες δημιουργίας ενός πλαισίου αναφοράς, η αιτία πρέπει να αντικατοπτρίζει ορθώς αυτήν την κατάσταση. Η Επιτροπή προτείνει μία διαφορετική εκδοχή με την εξής διατύπωση: "Η Επιτροπή διερευνά τις δυνατότητες θέσπισης ενός πλαισίου αναφοράς για φορολογικά μέτρα τα οποία μπορεί να ενθαρρύνουν τη χρήση επιβατικών αυτοκινήτων με χαμηλή κατανάλωση καυσίμων" .
<P>
Σε ότι αφορά την πρόταση τροπολογίας 9, αναφορικά με το περιεχόμενο της ετήσιας έκθεσης, ο εισηγητής θέλει να προσθέσει ένα νέο άρθρο για να αποσαφηνίσει το περιεχόμενο της ετήσιας έκθεσης, όπου, μεταξύ άλλων, θα συμπεριλαμβάνεται μία ανάλυση αναφορικά με το κατά πόσον οι μεταβολές στους ρύπους του διοξειδίου του άνθρακα οφείλονται στα πρόσθετα των κατασκευαστών ή σε παράγοντες που έχουν σχέση με τη στρατηγική για το διοξείδιο του άνθρακα και τα αυτοκίνητα. Η ανάλυση αυτή είναι σημαντική για να διαπιστωθεί αν οι κατασκευαστές υλοποιούν τις υποχρεώσεις τις οποίες ανέλαβαν στο πλαίσιο της περιβαλλοντικής συμφωνίας. Αυτό αφορά, π.χ., τους επί μέρους στόχους που έχουν τεθεί για το έτος 2003 και, φυσικά, σε σχέση με τους τελικούς στόχους, το έτος 2008. Όμως, αυτή η ανάλυση προϋποθέτει την διάθεση πολλών κονδυλίων ώστε να αναπτυχθούν μέθοδοι και τεχνικές έρευνες, καθώς επίσης και έναν εντατικό διάλογο με τους κατασκευαστές και, πέραν αυτού, θα περάσουν κάποια χρόνια μέχρι να διαπιστωθεί αν έχει υπάρξει κάποια εξέλιξη άξια λόγου. Γι' αυτό τον λόγο, η Επιτροπή δεν θα προβεί, κατά πάσα πιθανότητα, στην πρώτη αποτίμηση πριν εκπνεύσουν οι προθεσμίες για τους επί μέρους και τους τελικούς στόχους, κάτι που πρέπει να αντικατοπτρίζεται στο κείμενο της απόφασης. Έτσι, προτείνουμε την ακόλουθη επαναδιατύπωση, και παραθέτω: "Στις εκθέσεις αναφορικά με τις χρονολογίες επίτευξης των επί μέρους και των τελικών στόχων θα πρέπει να προσδιορίζεται αν οι μειώσεις οφείλονται σε μέτρα τεχνικής φύσης στα οποία έχουν προβεί οι κατασκευαστές, ή αν υπάρχουν άλλες αιτίες, όπως, π.χ., αλλαγή συμπεριφοράς των καταναλωτών."
<P>
Μας είναι δύσκολο να εγκρίνουμε τις υπόλοιπες προτάσεις τροπολογίας, δηλαδή τις: 1,3 (δεύτερο σκέλος), 4 (πρώτο σκέλος), καθώς και τις προτάσεις τροπολογίας 5, 6 και 8, οι οποίες ούτε βελτιώνουν ούτε αποσαφηνίζουν το κείμενο.
<P>
Τέλος, θέλω να αναφερθώ εν συντομία στην πρόταση τροπολογίας 3, δεύτερο σκέλος. Εκεί υπαγορεύεται στην Επιτροπή διαμορφώσει ένα νομικό πλαίσιο για τις περιβαλλοντικές συμφωνίες. Θέλω να τονίσω ότι, για εμένα, η εμπλοκή του Ευρωπαϊκού Κοινοβουλίου στις περιβαλλοντικές συμφωνίες είναι ένα θέμα καθοριστικής σημασίας. Όπως έχω ήδη δηλώσει ενώπιον της Ολομέλειας στις 3 Νοεμβρίου, δεν σκοπεύω να υποβάλω νέες προτάσεις σχετικά με τις περιβαλλοντικές συμφωνίες, όσο ο ρόλος του Ευρωπαϊκού Κοινοβουλίου δεν είναι προσδιορισμένος. Γι' αυτόν τον λόγο, συντάσσουμε τώρα ένα γενικό έγγραφο για τις περιβαλλοντικές συμφωνίες και το νομικό πλαίσιο τους, καθώς επίσης και τις θεσμικές διαδικασίες. Όσον αφορά τις συμφωνίες εκείνες που αφορούν τη μείωση των ρύπων του διοξειδίου του άνθρακα που προέρχονται από επιβατικά αυτοκίνητα και οι οποίες έχουν ήδη υπογραφεί, ή βρίσκονται στο στάδιο της υπογραφής, η Επιτροπή έχει επισημάνει πολλές φορές ότι αν η αυτοκινητοβιομηχανία δεν ανταποκριθεί στις δεσμεύσεις της, τότε, η νομοθεσία σχετικά με τις οριακές τιμές για τους ρύπους του διοξειδίου του άνθρακα θα επανεκτιμηθεί. Όμως, δεν θα ήταν συνετό να ξεκινήσουν ήδη από τώρα οι τεχνικές προετοιμασίες για μία τέτοια νομοθεσία, διότι, έτσι θα δίνονταν λάθος μήνυμα στη βιομηχανία.
<P>
Εν κατακλείδι, θέλω να δηλώσω ότι είμαι πολύ ικανοποιημένη από το γεγονός ότι, σε γενικές γραμμές, η κοινή θέση έτυχε τόσο θετικής υποδοχής από πλευράς του εισηγητή και της Επιτροπής Περιβάλλοντος, Δημόσιας Υγείας και Προστασίας των Καταναλωτών. Ελπίζω, τώρα, ότι η Ολομέλεια θα προσφέρει τη στήριξή της, ώστε να υιοθετηθεί η απόφαση το συντομότερο δυνατόν. Έτσι, θα μας δοθεί η δυνατότητα να παρακολουθήσουμε εκτενώς την υλοποίηση των περιβαλλοντικών συμφωνιών που υπογράψαμε με την αυτοκινητοβιομηχανία. Αν, η Ολομέλεια θεωρεί απαραίτητο να υποβάλει περισσότερες προτάσεις τροπολογίας, τότε, η Επιτροπή προτίθεται, σε ορισμένες περιπτώσεις, να τις στηρίξει, είτε καθ' ολοκληρία είτε σε επίπεδο αρχών.

<SPEAKER ID=140 NAME="Πρόεδρος">
Ευχαριστώ πολύ, κυρία Επίτροπε, για την αναλυτική απάντησή σας στην εισηγήτρια και τους ομιλητές που παρενέβησαν σε αυτή τη συζήτηση.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=13>
Ασφάλεια των εργαζομένων που εκτίθενται σε κίνδυνο από εκρηκτικές ατμόσφαιρες
<SPEAKER ID=141 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0074/1999) του κ. Ponk, εξ ονόματος της Αντιπροσωπείας του Κοινοβουλίου στην Επιτροπή Συνδιαλλαγής, σχετικά με το κοινό σχέδιο που ενέκρινε η Επιτροπή Συνδιαλλαγής, για την οδηγία του Συμβουλίου που αφορά τις ελάχιστες απαιτήσεις για τη βελτίωση της προστασίας της υγείας και της ασφάλειας των εργαζομένων που είναι δυνατόν να εκτεθούν σε κίνδυνο από εκρηκτικές ατμόσφαιρες (δέκατη πέμπτη ειδική Οδηγία σύμφωνα με την παράγραφο 1 του άρθρου 16 της Οδηγίας 89/391/ΕΟΚ) [C5-0221/1999 - 1995/0235(COD)].

<SPEAKER ID=142 NAME="Pronk">
Κύριε Πρόεδρε, η έκθεση αυτή αφορά την ασφάλεια και την υγεία. Ήδη έχουν κυκλοφορήσει πολλές. Όμως, το ιδιαίτερο χαρακτηριστικό αυτής της έκθεσης είναι ότι είναι η πρώτη η οποία θα εγκριθεί με τη διαδικασία συναπόφασης, τουλάχιστον εφόσον η αυριανή σύνοδος ολομέλειας συμφωνήσει με τις συστάσεις μας για την έγκριση της συμφωνίας με το Συμβούλιο. Πιστεύω ότι αυτή είναι και η ιστορική σημασία της έκθεσης. Παρεμπιπτόντως, πρόκειται για την πρώτη έκθεση στον κοινωνικό τομέα που εγκρίνεται με τη διαδικασία της συναπόφασης. Το Κοινοβούλιο ανέκαθεν ανησυχούσε ιδιαιτέρως επειδή η κοινωνική διάσταση δεν εκφραζόταν όπως θα έπρεπε στη νομοθετική πρακτική.
<P>
Όσον αφορά την έκθεση αυτή, δεν είχαμε και τόσα πολλά προβλήματα με το Συμβούλιο. Αυτό προκύπτει και από τον αριθμό των τροπολογιών που κατέθεσε το Κοινοβούλιο σε δεύτερη ανάγνωση. Πρέπει όμως να διαπιστώσουμε ότι η διαδικασία διήρκεσε πολύ. Αυτή η ειδική οδηγία αποτελεί εφαρμογή της οδηγίας πλαίσιο που εγκρίθηκε το 1989. Η πρώτη ανάγνωση έγινε το 1996. Βρισκόμαστε σήμερα στο 1999. Η οδηγία θα τεθεί σε ισχύ μόλις το 2003. Από αυτό προκύπτει βεβαίως ότι τα πράγματα διαρκούν καμιά φορά πολύ περισσότερο απ' ό,τι θα μπορούσε κανείς να υποθέσει. Εάν κοιτάξουμε τον αριθμό των ανθρώπων που χάνουν τη ζωή τους από την έλλειψη ασφάλειας κατά την εργασία είμαστε υποχρεωμένοι να διαπιστώσουμε ότι πρέπει να επισπεύσουμε τα πράγματα.
<P>
Ποιο ήταν τώρα το σημαντικότερο σημείο των διαπραγματεύσεων με το Συμβούλιο; Εδώ βλέπουμε βεβαίως ότι η συναπόφαση είναι πάρα πολύ σημαντική. Πρόκειται κυρίως για τη δημοσίευση των όσων συμφωνήσαμε εδώ. Εμείς ως Κοινοβούλιο ζητήσαμε ευθύς εξ αρχής να πληροφορηθούν οι επιχειρήσεις σχετικά με το περιεχόμενο των ευρωπαϊκών κανόνων. Όλα αυτά βρίσκονται βεβαίως και στους εθνικούς κανόνες, είναι όμως πολύ κεκαλυμμένα. Επιπλέον, οι εθνικοί κανόνες δεν γνωστοποιούνται παντού όσο θα έπρεπε. Το Συμβούλιο αντιστάθηκε σκληρά στην αρχή. Υποχρεωθήκαμε να διεξαγάγουμε πολύ σκληρές διαπραγματεύσεις. Στην ουσία είναι κάπως παράξενο να παραμένει λίγο έως πολύ κρυφή μια διάταξη η οποία έχει ιδιαίτερη σημασία για όλες τις επιχειρήσεις.
<P>
Αυτό με φέρνει στο δεύτερο σημείο που μου προξενεί ανησυχία. Σιγά σιγά αναπτύξαμε ένα πραγματικό πλαίσιο από μίνιμουμ οδηγίες στον τομέα της ασφάλειας και της υγείας. Αυτό είναι πολύ σημαντικό. Υπάρχουν μερικές χώρες οι οποίες δεν έχουν εφαρμόσει ακόμα ορισμένες οδηγίες. Πρέπει να συγχαρούμε την Επιτροπή για το γεγονός ότι τα τελευταία χρόνια παρέπεμψε μερικές από τις χώρες αυτές στο Δικαστήριο των Ευρωπαϊκών Κοινοτήτων με αποτέλεσμα να επέλθουν αλλαγές. Προφανώς όμως, εξακολουθεί να πρέπει να περάσει πολύς χρόνος μέχρις ότου γίνει προσφυγή κατά ορισμένων χωρών γι' αυτό τον τομέα σε σύγκριση με άλλους τομείς. Αυτό είναι κρίμα. Αυτό όμως που εξακολουθεί να λείπει είναι ο φυσικός έλεγχος, ο οποίος είναι πάρα πολύ σημαντικός. Γιατί το θέμα είναι να ισχύουν σε μία επιχείρηση - είτε αυτή βρίσκεται στη Δανία είτε στην Ισπανία - λίγο έως πολύ οι ίδιες στοιχειώδεις προϋποθέσεις. Αυτό είναι καλό για τον ανταγωνισμό, πάνω από όλα όμως είναι καλό για αυτούς που εργάζονται στην επιχείρηση.
<P>
Εάν δεν υπάρξει ανταλλαγή, εάν τα υλικά πρότυπα δεν είναι ταυτόσημα, κάτι δεν πάει καλά. Έχουμε την εντύπωση ότι τα πράγματα δεν έχουν ακόμη ρυθμιστεί όπως θα έπρεπε. Αυτή ακριβώς είναι και η ιδιαίτερη σημασία αυτού του ευρετηρίου, όπως ονομάσαμε το έγγραφο στην αρχή. Ίσως να είναι ενδιαφέρον το γεγονός ότι το ευρετήριο αυτό έγινε πλέον οδηγός. Γιατί έγινε αυτό; Επειδή το Συμβούλιο, για κάποιους άγνωστους λόγους, δεν δεχόταν τη λέξη "ευρετήριο";. Η λέξη ευρετήριο γίνεται χωρίς άλλο κατανοητή στις περισσότερες ευρωπαϊκές χώρες, χωρίς μετάφραση, και όπως είναι φυσικό, ένας πολύπλοκος, μακροσκελής και αρκετά διαδικαστικός τίτλος γίνεται λιγότερο κατανοητός. Όμως, το Κοινοβούλιο έκανε αυτή την υποχώρηση. Δεν πρόκειται να συζητήσουμε πλέον για το θέμα αυτό.
<P>
Ωστόσο, εξακολουθεί να είναι σημαντικό να ενημερωθούν όλοι για το περιεχόμενο των οδηγιών αυτών, οι οποίες πρέπει πάνω από όλα να εφαρμοστούν. Υπάρχουν πάρα πολλές επιχειρήσεις οι οποίες δεν εφαρμόζουν όπως θα έπρεπε τις οδηγίες, όχι επειδή δεν το θέλουν, αλλά επειδή δεν γνωρίζουν όσο θα έπρεπε τις δυνατότητες που υπάρχουν για να τις εφαρμόσουν. Ο οδηγός μπορεί να αποβεί χρήσιμος στην περίπτωση αυτή και, κατ' αυτό τον τρόπο, φθάνουμε οικειοθελώς όχι στην εναρμόνιση, αλλά στη θέσπιση στοιχειωδών προτύπων. Πιστεύω ότι έτσι πλησιάζουμε βήμα προς βήμα οι μεν τους δε.
<P>
Καλώ όμως την Επιτροπή να αντιμετωπίσει με πολύ περισσότερη σπουδή το θέμα της φυσικής εξομοίωσης απ' ό,τι στο παρελθόν. Έχουμε μια νέα Επίτροπο. Γνωρίζω ότι έχει πολύ πείρα στον τομέα αυτό. Ίσως να μπορούμε να περιμένουμε ότι θα υπάρξει και μια νέα ώθηση.

<SPEAKER ID=143 NAME="Skinner">
Κύριε Πρόεδρε, πιστεύω σθεναρά στην υγεία και την ασφάλεια, ωστόσο πιστεύω επίσης σθεναρά ότι δεν πρόκειται να αλλάξουμε τίποτε με τη νομοθεσία. Εάν θα μπορούσαμε να εξαλείψουμε με τη νομοθεσία φαινόμενα σαν τη φτώχεια, τα ατυχήματα, την ασθένεια και τον θάνατο, τότε θα το είχαμε ήδη πράξει προ πολλού, ωστόσο δεν είμαστε σε θέση να το πραγματοποιήσουμε.
<P>
Κατόπιν τούτου, υπάρχουν πράγματα τα οποία μπορούμε να κάνουμε σε ευρωπαϊκό επίπεδο, τα οποία περιλαμβάνουν την αλλαγή της νοοτροπίας, της νοοτροπίας στον χώρο εργασίας μας, καθώς και εκείνης της ζωής μας. Η παρούσα έκθεση από τον κ. Pronk πραγματοποιεί πρόοδο προς αυτή την κατεύθυνση και μάλιστα με πολύ θετικό τρόπο. Θα πρέπει να του δώσουμε συγχαρητήρια για όλα αυτά, διότι προέβη σε εξαίρετα συμπεράσματα στην παρούσα έκθεση. Έγραψε επίσης ιστορία, έχοντας την πρώτη έκθεση η οποία εξετάσθηκε στα πλαίσια της διαδικασίας συναπόφασης και την πρώτη έκθεση για την υγεία και την ασφάλεια. Προοιωνίζεται ένα πολύ θετικό μέλλον για αυτά που ελπίζουμε να επιτύχουμε μέσω της συγκεκριμένης διαδικασίας, διότι το Κοινοβούλιο υπήρξε πολύ υπεύθυνο στην προσέγγισή του για τη χρησιμοποίηση της διαδικασίας συναπόφασης. Το Κοινοβούλιο δεν παρουσιάζεται πάντοτε υπεύθυνο ή ενημερωμένο, ωστόσο στον εν λόγω τομέα ήμασταν καλύτερα ενημερωμένοι και θεωρώ, κατά κάποιο τρόπο, πιο υπεύθυνοι.
<P>
Η έκθεση σημειώνει θεαματική πρόοδο στον τομέα των μικρομεσαίων επιχειρήσεων, μακράν τον μεγαλύτερο τομέα με τον οποίο θα μπορούσαμε ποτέ να ελπίζουμε ότι θα ασχοληθούμε. Στον εν λόγω τομέα συμβαίνουν τα περισσότερα ατυχήματα στον χώρο εργασίας και παρόλα αυτά υπάρχει φανερή ανησυχία μεταξύ εμού και των άλλων συναδέλφων για το γεγονός ότι ελάχιστα τον λαμβάνουμε υπόψη μας. Υπάρχουν 50% περισσότερες πιθανότητες να έχουμε κάποιο εργασιακό ατύχημα εάν εργαζόμαστε σε μικρομεσαίες επιχειρήσεις. Η πληροφόρηση που θα παρέχεται, η οποία υπήρξε οδηγός για αυτή την έκθεση, στις μικρές επιχειρήσεις, οι οποίες έχουν τώρα δικαίωμα στην πληροφόρηση, θα συμβάλει κατά πολύ στην αλλαγή της νοοτροπίας στον χώρο εργασίας. Θα πρέπει να χρησιμοποιηθεί και σε άλλες εκθέσεις αναφορικά με άλλους τομείς και θα πρέπει να διδαχθούμε από αυτή.
<P>
Από την άλλη πλευρά, ως συμμετέχων στη διαδικασία συνδιαλλαγής, ευαρεστήθηκα από την πολύ αληθινή απάντηση του Συμβουλίου στις τροπολογίες του Κοινοβουλίου και σημειώνω για μελλοντική αναφορά με ποιον τρόπο μπορούμε να επιτυγχάνουμε τις διάφορες τροπολογίες και τις θέσεις που επιθυμούμε. Στα πλαίσια της παρελθούσης διαδικασίας συνεργασίας είχαμε βεβαίως τις επιτυχίες μας, η Επιτροπή αποτελούσε ουσιαστικό μέρος τους, και απολαμβάνουμε ακόμη αυτή την αποδεκτή σχέση. Η ασφάλεια είναι ένας από εκείνους τους τομείς όπου μπορούμε πάντοτε να βρίσκουμε μια συμβιβαστική λύση για να επιτυγχάνουμε ό,τι πραγματικά επιθυμούμε.
<P>
Είναι καιρός τώρα οι κυβερνήσεις να ακούν πάντοτε 100% όσα έχει να πει αυτό το Κοινοβούλιο και να αναλαμβάνουν δράση. Το Κοινοβούλιο δεν βρίσκεται σε αντίθεση με τα άλλα θεσμικά όργανα, λειτουργεί ως ζυγαριά και τροχοπέδη. Δυστυχώς, έχουμε τώρα αυτή τη διαδικασία ακριβώς επειδή οι υπουργοί είναι υπερβολικά συνδεδεμένοι μεταξύ τους και ενδιαφέρονται υπέρ του δέοντος να έχουν ευχάριστες σχέσεις μακριά από τον έλεγχο σε ευρωπαϊκό επίπεδο. Η εν λόγω διαδικασία εισάγει τη διαφάνεια και τη σαφήνεια και τούτο μόνο καλό μπορεί να είναι για την εμπιστοσύνη των ευρωπαίων πολιτών.
<P>
Πολλές ζωές θα επηρεασθούν από την παρούσα έκθεση και το έργο που έχει πραγματοποιηθεί για αυτή, πολλές επιχειρήσεις θα ξαφνιαστούν ευχάριστα από το ισορροπημένο αποτέλεσμα και εάν υπήρχε περισσότερο έργο σαν το συγκεκριμένο, ίσως η Ευρώπη να γινόταν δημοφιλής ακόμη και σε μέρη όπως η Βρετανία, ποιος ξέρει;

<SPEAKER ID=144 LANGUAGE="NL" NAME="Manders">
Κύριε Πρόεδρε, θα ήθελα να συγχαρώ τον συνάδελφο Pronk για τον εποικοδομητικό τρόπο με τον οποίο καταρτίστηκε η έκθεση αυτή. Η προστασία της ασφάλειας των εργαζομένων σε όλη την Ευρώπη, αλλά ακόμη και σε όλο τον κόσμο, είναι ένα ιδιαίτερο σημαντικό θέμα. Είναι κρίμα που η συμμετοχή μου στην έκθεση αυτή άρχισε αργότερα, επειδή εξελέγην για πρώτη φορά τον Ιούλιο. Όπως είπε ήδη ο κ. Pronk, οι εργασίες είχαν αρχίσει από το 1996.
<P>
Γιατί το είπα αυτό; Πρόκειται για μια πάρα πολύ καλή έκθεση την οποία υποστηρίζουμε με θέρμη. Πιστεύω όμως ότι είναι κρίμα που η προειδοποιητική πινακίδα εξακολουθεί να είναι αρκετά σαφής. Ένα τρίγωνο με ένα κόκκινο περίγραμμα όπου αναγράφεται με μαύρα γράμματα "ΕΧ";. Για ένα άτομο που δεν έχει γνώση του τι συμβαίνει σε χώρους όπου υπάρχει κίνδυνος έκρηξης, όπως εγώ, αυτό μπορεί να σημαίνει τα πάντα. Πρόκειται για μια προειδοποίηση στον ή στην πρώην σύντροφο που έχει εκρηκτικό ταμπεραμέντο; Πρόκειται για εκρηκτικά ή για οτιδήποτε άλλο; Πιστεύω ότι θα ήταν καλό - και αυτό το είπα και στην επιτροπή - έστειλα ακόμη και επιστολή με το ερώτημα γιατί δεν μπορεί να είναι η ίδια πινακίδα, η ίδια προειδοποίηση, το εικονόγραμμα, όπως αυτό που χρησιμοποιείται στις διεθνείς μεταφορές. Μου δόθηκε μια απάντηση. Δεν θα υπεισέλθω σ' αυτήν. Ελπίζω όμως ότι η προειδοποιητική πινακίδα θα είναι σύντομα η ίδια σε διάφορους τομείς.

<SPEAKER ID=145 LANGUAGE="NL" NAME="Bouwman">
Κύριε Πρόεδρε, και εγώ είμαι νέος. Θα σηκωθώ όρθιος, παρ' όλο που είμαι πολύ ψηλός για αυτή τη συσκευή.
<P>
Κατ' αρχάς θα ήθελα να ευχαριστήσω τον εισηγητή για τη δουλειά που έκανε. Ωστόσο, παρότι είμαι νέο μέλος, διαπίστωσα ότι οι αρχικές προτάσεις αποδυναμώθηκαν σημαντικά και ότι μετάνιωσε πολύ γι' αυτό που έγινε, παρά τα όσα επετεύχθησαν.
<P>
Δυστυχώς, είμαστε υποχρεωμένοι να τονίζουμε τακτικά την αναγκαιότητα των οδηγιών αυτού του είδους και να επισημαίνουμε κυρίως ότι πρόκειται για μια πραγματική κατάσταση. Στις Κάτω Χώρες, για παράδειγμα, για μια σειρά ετών υπήρξε μια σειρά εκρήξεων στα ίδια εργοστάσια λόγω της ύπαρξης σωματιδίων. Κανείς δεν γνωρίζει πως ακριβώς έγινε αυτό.
<P>
Ένα δεύτερο στοιχείο είναι ότι οι εργασίες επιδιόρθωσης ανατίθενται σε ξένες επιχειρήσεις οι οποίες δεν γνωρίζουν πως έχουν τα πράγματα στη συγκεκριμένη επιχείρηση και αυτό ισχύει ιδιαιτέρως για το προσωρινό προσωπικό τους. Ακριβώς γι' αυτό το λόγο είναι απαραίτητο να χαρακτηριστούν, να ταξινομηθούν και να χωριστούν σε ζώνες επιχειρήσεις και χώροι απασχόλησης. Όλα αυτά περιλαμβάνονται στην πρόταση.
<P>
Αυτό που προξενεί εντύπωση είναι όμως το γεγονός ότι από τη μια πλευρά υπάρχουν μίνιμουμ οδηγίες και από την άλλη δεν ορίζονται υποχρεώσεις σε σχέση με τον οδηγό που συζητήθηκε, πόσο μάλλον με το περιεχόμενό του. Θα ήθελα να ρωτήσω τον Επίτροπο πως πρόκειται να γίνει η τεχνική επεξεργασία αυτών των πρακτικών, προκειμένου να αντιμετωπιστούν οι επιπτώσεις της πρόσληψης προσωρινού προσωπικού. Με άλλα λόγια, η ζωντανή πρακτική θα πρέπει να συνοδεύεται από επαρκείς υποχρεώσεις όσον αφορά τις μίνιμουμ οδηγίες.

<SPEAKER ID=146 NAME="Διαμαντοπούλου">
Κύριε Πρόεδρε, κυρίες και κύριοι βουλευτές, θα ήθελα και εγώ με την σειρά μου να συγχαρώ την επιτροπή συμβιβασμού, αλλά και τους κυρίους βουλευτές, τον κ. Pronk και όσους εργάστηκαν για την επίτευξη αυτής της συμφωνίας.
<P>
Πιστεύω ότι είναι ιδιαίτερα σημαντικό και πολιτικά ενδιαφέρον το ότι έχουμε, όπως είπε ο κ. Pronk, την πρώτη νομική πράξη μετά την Συνθήκη του Αμστερνταμ στον κοινωνικό τομέα, και ιδιαίτερα στον χώρο της υγιεινής και της ασφάλειας, όπου με συναπόφαση αποφασίστηκε η οδηγία αυτή. Η οδηγία είναι εξαιρετικά σημαντική και αφορά εργαζομένους σε ιδιαίτερα επικίνδυνους χώρους, εργαζομένους οι οποίοι εκτίθενται στις εκρηκτικές ατμόσφαιρες. Ξέρετε ότι υπήρξε ένας μακρύς διάλογος και μια περίοδος διαπραγματεύσεων μεταξύ της Επιτροπής, του Συμβουλίου και του Ευρωπαϊκού Κοινοβουλίου.
<P>
Νομίζω ότι παρά το ότι κράτησε επί μακρόν, παρά το ότι χρειάστηκαν σχεδόν τέσσερα χρόνια για να φθάσουμε στο αποτέλεσμα αυτό, απεδείχθη ότι η επιμονή του Ευρωπαϊκού Κοινοβουλίου σε ορισμένες από τις τροπολογίες είχε τελικά θετικά αποτελέσματα. Έτσι, αναφερόμενη στην εισήγηση του κ. Pronk, θα ήθελα και εγώ να τονίσω ότι η υιοθέτηση των τροπολογιών 4 και 5, δηλαδή των τροπολογιών που αφορούν την ενημέρωση των επιχειρήσεων και τον κοινό οδηγό, ο οποίος θα συμφωνήσω ότι θα μπορούσε να είναι περισσότερο βελτιωμένος και περισσότερο δεσμευτικός, αλλά ας μην ξεχνάμε ότι κατά τη δεύτερη ανάγνωση έγιναν αποδεκτές αυτές οι τροπολογίες, απέδειξαν και το πόσο σημαντική είναι η διαδικασία και της συναπόφασης και της συνεργασίας του Κοινοβουλίου και της Επιτροπής.
<P>
Θα ήθελα να αναφερθώ επίσης στο θέμα της εφαρμογής της οδηγίας. Φυσικά δεν αποτελεί θέμα και πρόβλημα η εφαρμογή αυτής της οδηγίας ιδιαίτερα, αλλά όλων των οδηγιών. Θα πρέπει να παραδεχθώ ότι ο μηχανισμός ελέγχου της Επιτροπής δεν είναι τόσο ισχυρός ώστε να μπορεί να ελέγχει όλα τα κράτη μέλη και όλες τις οδηγίες οι οποίες ψηφίζονται. Είχα όμως δηλώσει, και είναι δέσμευση αυτής της Επιτροπής, ότι θα γίνει η μεγαλύτερη δυνατή προσπάθεια, σε συνεργασία με τα κράτη μέλη, σε συνεργασία με όλες τις διευθύνσεις και τους μηχανισμούς της Επιτροπής, ώστε να έχουμε τα καλύτερα δυνατά αποτελέσματα.
<P>
Όσον αφορά την ερώτηση για το πώς θα εφαρμοσθεί στις ίδιες τις εταιρείες, αν θα υπάρξουν προβλήματα με τις υπεργολαβίες ή με την μερική απασχόληση, θα ήθελα να συνδέσω την απάντησή μου με τις υπόλοιπες πολιτικές και τα άλλα μέτρα της Επιτροπής. Έτσι, το πώς συνδέονται οι επιχειρήσεις και το πώς λειτουργεί το καθεστώς της υπεργολαβίας βεβαίως αφορά το κάθε κράτος μέλος. Αλλά η ειδική κατάρτιση των εργαζομένων, τα ειδικά προγράμματα για την υγιεινή και την ασφάλεια και για τους εργαζόμενους και για τους εργοδότες είναι προγράμματα που συμπεριλαμβάνονται στις κατευθυντήριες γραμμές του προγράμματος της στρατηγικής για την απασχόληση, χρηματοδοτούνται από το Ευρωπαϊκό Κοινωνικό Ταμείο και έχουμε και πρακτικές benchmarking μεταξύ των χωρών για να βελτιώσουμε όσο γίνεται τις συνθήκες της υγιεινής και της ασφάλειας.
<P>
Τελειώνοντας, θα συμφωνήσω με τον κ. Skinner ότι δεν μπορούμε απλά με μία νομοθετική ρύθμιση να αντιμετωπίσουμε ένα τόσο σοβαρό πρόβλημα όσο είναι η υγιεινή και η ασφάλεια, αλλά σε συνδυασμό με τις πολιτικές, με τους πόρους που υπάρχουν στα κοινωνικά ταμεία και, φυσικά, με τις πολιτικές των κρατών μελών, πιστεύουμε σε μια συνεχή βελτίωση.

<SPEAKER ID=147 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=14>
Σύμβαση του Ελσίνκι
<SPEAKER ID=148 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0044/1999) του κ. Sjφstedt, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση απόφασης του Συμβουλίου περί εγκρίσεως, εκ μέρους της Κοινότητας, των τροπολογιών που αφορούν τα Παραρτήματα της Σύμβασης σχετικά με την προστασία του θαλάσσιου περιβάλλοντος της ζώνης της Βαλτικής Θάλασσας (Σύμβαση του Ελσίνκι) [COM(1999) 128 - C4-0218/1999 - 1999/0077(CNS)].

<SPEAKER ID=149 NAME="Sjφstedt">
Κύριε Πρόεδρε, σε αυτήν την έκθεση εξετάζεται η ανάπτυξη και βελτίωση της διεθνούς συνεργασίας για το θαλάσσιο περιβάλλον της Βαλτικής Θάλασσας. Το έτος 1974, οι χώρες που περιβάλλουν τη Βαλτική Θάλασσα συγκεντρώθηκαν για να δημιουργήσουν την αποκαλούμενη Συνθήκη του Ελσίνκι, για να διασφαλιστεί το θαλάσσιο περιβάλλον. Μετά το 1992 και έπειτα από τις ευρείες πολιτικές αλλαγές που είχαν λάβει χώρα, τότε η Συνθήκη αναπτύχθηκε. Σήμερα, από πλευράς ΕΕ, εντάσσονται σ' αυτήν η Δανία, η Φινλανδία, η Σουηδία και η Γερμανία. Εκτός αυτού, η ΕΕ καθαυτή είναι ένας από αυτούς που έχουν υπογράψει τη Συνθήκη. Επιπλέον, σήμερα εντάσσονται σ' αυτήν τη συνεργασία και οι τρεις χώρες της Βαλτικής, Εσθονία, Λετονία, και Λιθουανία καθώς και η Ρωσία και η Πολωνία.
<P>
Η Βαλτική Θάλασσα είναι μία κλειστή θάλασσα με πολύ μεγάλα περιβαλλοντικά προβλήματα. Οι περιοχές που βρίσκονται οι πηγές των ποταμών οι οποίοι εκβάλουν στη Βαλτική Θάλασσα είναι μεγάλες και βρίσκονται σε πολλές διαφορετικές χώρες. Η εκροή στη Βόρεια Θάλασσα και τον Ατλαντικό είναι μικρή και οι ρύποι που προέρχονται από τη γεωργία, τις βιομηχανίες και τα νοικοκυριά είναι πολλοί. Η περιεκτικότητα της Βαλτικής Θάλασσας σε αλάτι είναι, συγκριτικά με άλλες θάλασσες, χαμηλή. Εκτός αυτού, σε πολλές περιοχές της Βαλτικής υπάρχουν μεγάλα προβλήματα λόγω της χαμηλής περιεκτικότητας σε οξυγόνο. Έτσι, δημιουργείται ένα ιδιαίτερο περιβάλλον και δημιουργούνται, επίσης, πολλά προβλήματα στη θαλάσσια ζωή. Ένα παράδειγμα επ' αυτού είναι οι πολύ μεγάλες διαφορές, από χρονιά σε χρονιά, στον όγκο των αλιευμάτων.
<P>
Ήδη, ένα πολύ εκτεταμένο έργο καθαρισμού των διαφόρων πηγών ρύπανσης που βρίσκονται γύρω από τη Βαλτική Θάλασσα είναι εν εξελίξει. Πέραν των άλλων, σε διάφορες χώρες της Ανατολικής Ευρώπης διευρύνονται οι δυνατότητες καθαρισμού. Αυτό το έργο χρηματοδοτείται σε μεγάλο βαθμό από την ΕΕ.
<P>
Αυτή η έκθεση αφορά την αναθεώρηση δύο παραρτημάτων της Συνθήκης του Ελσίνκι, συγκεκριμένα τα παραρτήματα 3 και 4. Το παράρτημα 3 αφορά τους ρύπους που προέρχονται από τη γεωργία. Οι τροποποιήσεις που θα επιφέρει αυτή η αναθεώρηση γίνονται, μεταξύ άλλων, για να μειωθούν οι ρύποι του αζώτου, του φωσφόρου και των παρασιτοκτόνων ουσιών. Αυτό μπορεί να έχει μεγάλες επιπτώσεις αν, πέραν των άλλων, ληφθεί υπόψη η που επικρατεί στη Βαλτική με τον ευτροφισμό και την έλλειψη οξυγόνου. Το παράρτημα 4 αποσκοπεί στη μείωση των ρύπων που προέρχονται από τα σκάφη και τα φορτηγά πλοία. Σε αυτό το σκέλος υπάρχουν, μεταξύ άλλων, οι ρυθμίσεις για τις εγκαταστάσεις συλλογής πετρελαίου, αποβλήτων και υδάτων αποχέτευσης που βρίσκονται σε διάφορα λιμάνια. Και οι δύο αυτές τροποποιήσεις είναι πολύ ευπρόσδεκτες και, για εμένα που είμαι εισηγητής, ήταν αυτονόητο να τις εγκρίνω και να προτείνω να τις υπερψηφίσουμε.
<P>
Σε ό,τι αφορά την κατεργασία των αποβλήτων που προέρχονται από τα πλοία, αυτήν τη στιγμή διαμορφώνεται στην ΕΕ μία πρόταση οδηγίας σχετικά με τις εγκαταστάσεις υποδοχής στα λιμάνια. Ωστόσο, είναι σημαντικό να δούμε ότι στο πλαίσιο του παραρτήματος 4 εξακολουθούν να υπάρχουν πάρα πολλά προβλήματα, κάτι που, πέραν των άλλων, ισχύει για τον έλεγχο της εν πλω ρύπανσης, διότι, ακόμη κι όταν πραγματοποιείται ο έλεγχος, όπως, π.χ., με εναέριο έλεγχο, είναι πολύ δύσκολο να τεθούν οι παραβάτες ενώπιον των ευθυνών τους και να τιμωρηθούν για τα περιβαλλοντικά εγκλήματα που όντως διαπράττονται στη Βαλτική Θάλασσα.
<P>
Σε ό,τι αφορά τη γεωργία, έχω αναζητήσει κάποια ανάλυση των επιπτώσεων επί του καταστατικού της ΕΕ που έχουν οι προϋποθέσεις οι οποίες τίθενται, σε συνάρτηση και με τη διεύρυνση που πολλές χώρες γύρω από τη Βαλτική προσμένουν. Δεν βρήκα κάτι τέτοιο στην Επιτροπή, πιστεύω, όμως, ότι η ύπαρξη μίας τέτοιας περιβαλλοντικής ανάλυσης θα ωφελούσε.
<P>
Οι τροποποιήσεις που υπάρχουν σε αυτά τα παραρτήματα θα τεθούν σε ισχύ με το νέο έτος, επομένως, ήρθε η ώρα να ληφθεί αυτή η απόφαση. Αν το Ευρωπαϊκό Κοινοβούλιο είχε εμπλακεί σ' αυτό το έργο νωρίτερα, αυτό θα ήταν ένα πλεονέκτημα.

<SPEAKER ID=150 NAME="Korhola">
Αξιότιμε κύριε Πρόεδρε, η περιεκτικότητα σε θρεπτικό υλικό στα ανοιχτά και κοντά στα παράλια του Φινλανδικού κόλπου έχει διαπιστωθεί ότι αυξάνεται γενικά προς τα ανατολικά, γεγονός που αντικατοπτρίζει τη σημασία της προερχόμενης από τη Ρωσία επιβάρυνσης στην κατάσταση του θρεπτικού υλικού της Βαλτικής. Ωστόσο, πρόσφατα συλλέχθηκε ένα ευρύ νέου τύπου υλικό και από σημεία της άμεσης εγγύτερης παράλιας γραμμής των ρηχών ορμίσκων της Βαλτικής. Στο υλικό αυτό δεν παρατηρείται ανάλογη τάση αύξησης της περιεκτικότητας σε θρεπτικό υλικό προς τα ανατολικά, όμως οι περιοχές υψηλής θρεπτικής περιεκτικότητας αντικατοπτρίζουν σαφώς τοπικές επιδράσεις: γεωκαλλιέργειες, βιομηχανίες και παραθεριστικούς οικισμούς. Ιδιαίτερα υψηλή περιεκτικότητα σε θρεπτικό υλικό εκδηλώνεται κοντά στις εκβολές ποταμών στη θάλασσα, πράγμα το οποίο μαρτυρά την ευρείας κλίμακας μεταφορά ενώσεων αζώτου και φωσφόρου από τη γη στη θάλασσα, οι οποίες προέρχονται από τα χωράφια και τις γεωργικές καλλιέργειες.
<P>
Ο ευτροφισμός επηρεάζει τα ιδιαίτερα κλειστά παράκτια οικοσυστήματα πολύ πιο έντονα από ό,τι τις ανοιχτές θαλάσσιες περιοχές. Για τον λόγο αυτό, πολλές παράκτιες θαλάσσιες περιοχές χρήζουν αποκατάστασης. Συγκεκριμένα, οι παράκτιες περιοχές είναι ιδιαίτερης στρατηγικής σημασίας σε ό,τι αφορά την ανθρώπινη δραστηριότητα και αναψυχή. Για τον λόγο αυτό, όλα τα μέτρα με τα οποία μπορούμε να περιορίσουμε σημαντικά τους τοπικούς ρύπους, οι οποίοι προκαλούνται από τη γεωργία, τους οικισμούς και την αναψυχή, είναι πρωτίστης σημασίας.
<P>
Συνεπώς, τα μέτρα προστασίας της Βαλτικής χρειάζονται διαρκώς ρυθμίσεις ακριβείας, μέτρα μικρότερης κλίμακας, τα οποία αφορούν επίσης τώρα τα υπό εξέταση παραρτήματα III και IV της Σύμβασης του Ελσίνκι. Στην συνταχθείσα έκθεση προτείνεται επίσης η Επιτροπή να εκπονήσει ανάλυση για τις πιθανές επιδράσεις που θα έχουν οι τροπολογίες στην ισχύουσα νομοθεσία της Ένωσης. Επιπλέον, θα πρέπει να αποσαφηνισθεί εάν μπορεί η νομοθεσία που βρίσκεται στο στάδιο προετοιμασίας, όπως η Ατζέντα 2000, να επηρεάσει τις δράσεις της Ένωσης που εμπίπτουν στη Σύμβαση του Ελσίνκι.
<P>
Ο συντονισμός, αναφορικά με τη Βαλτική, των περιβαλλοντικών ζητημάτων, της λειτουργικής γεωργίας, της πολιτικής της απασχόλησης, της ψυχαγωγικής εκμετάλλευσης και μεταξύ άλλων της διεύρυνσης με βιώσιμο τρόπο, αποτελεί φυσικά μεγάλη πρόκληση τόσο για τη διοίκηση όσο και για την πολιτική. Χρειάζονται συνειδητές προσπάθειες για την επίτευξη συνοχής. Ίσως η πρωτοβουλία για τη βόρεια διάσταση να μπορούσε να προσφέρει μια τέτοιου είδους ολοκληρωμένη θεώρηση και για την περιοχή της Βαλτικής, σύμφωνα με την οποία όλοι αυτοί οι σημαντικοί τομείς πολιτικής να μπορούν να αντιμετωπίζονται ταυτόχρονα και συντονισμένα μεταξύ τους.
<P>
Θέλω επίσης να πιστεύω ότι εφόσον λειτουργήσει θετικά η βόρεια διάσταση, θα προσφέρει ένα φόρουμ στο οποίο είναι φυσικό η ΕΕ να καλέσει επίσης και άλλους, επί παραδείγματι σημαντικούς παράγοντες αναφορικά με τη Βαλτική. Μεταξύ άλλων το Σκανδιναβικό Συμβούλιο έχει ήδη ιδιαίτερα μακρά εμπειρία από την άσκηση περιβαλλοντικής πολιτικής στις σκανδιναβικές χώρες και στις γύρω περιοχές. Το Σκανδιναβικό Συμβούλιο συμμετέχει στη διοργάνωση της Κοινοβουλευτικής Διάσκεψης της Βαλτικής, στην οποία παίρνουν μέρος όλες οι χώρες της Βαλτικής. Θα ήταν φυσιολογικό για την ΕΕ να ξεκινήσει εγγύτερο διάλογο με τις εν λόγω χώρες. Το Σκανδιναβικό Συμβούλιο έλαβε πρωτοβουλία και εξέφρασε την επιθυμία να ξεκινήσει ένας τέτοιος διάλογος με την ΕΕ. Ελπίζω ότι θα αποκομίσουμε ένα καλό και λειτουργικό μοντέλο από την βόρεια διάσταση και για τις άλλες περιοχές της Ένωσης, προκειμένου να υπάρξει μια οικολογικά βιώσιμη και ολοκληρωμένη ανάπτυξη της πολιτικής στις εν λόγω περιοχές.

<SPEAKER ID=151 NAME="Myller">
Αξιότιμε κύριε Πρόεδρε, η αντικατάσταση της Σύμβασης που αφορά την προστασία της θαλάσσιας περιοχής της Βαλτικής Θάλασσας με τη Σύμβαση του Ελσίνκι του 1992 αποτελεί σημαντικό βήμα προς τη βελτίωση της περιβαλλοντικής κατάστασης της περιοχής. Η νέα σύμβαση καλύπτει όλη τη Βαλτική έως την παράλια γραμμή των κρατών που την περιβάλλουν. Πέραν τούτου που είναι σημαντικό, τα συμβαλλόμενα κράτη δεσμεύονται να δρουν σύμφωνα με τη σύμβαση σε ολόκληρη τη λεκάνη απορροής, πράγμα το οποίο διευρύνει σημαντικά την πραγματική σφαίρα επιρροής της σύμβασης.
<P>
Η Σύμβαση του Ελσίνκι υπήρξε ο σκαπανέας για την πολυμερή συνεργασία των κρατών της Βαλτικής. Αυτή τη στιγμή υπάρχουν στην περιοχή πολυάριθμοι παράγοντες, των οποίων η συνεργασία εκτείνεται σε όλους τους τομείς της ζωής από την οικονομία έως τον πολιτισμό. Η παράδοση της έντονης αλληλεπίδρασης της εποχής του Χανσεατικού Συνδέσμου αναβιώνει με τον τρόπο αυτό, και σε λίγο η Βαλτική θα καταστεί η εσωτερική θάλασσα της Ένωσης.
<P>
Η περιβαλλοντική συνεργασία που πραγματοποιείται στην περιοχή της Βαλτικής αποτελεί μέρος της πολιτικής της βόρειας διάστασης της Ένωσης. Όταν συχνά μας ρωτάνε τι σημαίνει στην πράξη αυτή η πολιτική της βόρειας διάστασης, σημαίνει επί παραδείγματι φροντίδα για το ευαίσθητο περιβάλλον των βόρειων περιοχών.
<P>
Η περιεχόμενη στη Σύμβαση δέσμευση για την προστασία της βιοποικιλότητας αποτελεί απαραίτητο συμπλήρωμα στην αλιευτική συμφωνία της Βαλτικής. Λαμβάνοντας υπόψη το μέλλον θα ήταν λογικό να εξετάσουμε με ποιον τρόπο θα μπορούσαμε να οργανώσουμε τη δράση των δομών περιβαλλοντικής προστασίας αποτελεσματικά και απλά. Προσωπικά θεωρώ ότι η Επιτροπή Ελσίνκι θα μπορούσε να παράσχει τα πλαίσια όχι μόνο για το πρωταρχικό έργο της αυτό καθαυτό, δηλαδή την προστασία του θαλάσσιου περιβάλλοντος, αλλά και για την υλοποίηση του προγράμματος Ατζέντα 21 για τη Βαλτική, και ενδεχομένως για τον συντονισμό ενός λογικού περιφερειακού σχεδιασμού. Συνολικά, ο μακροπρόθεσμος στόχος θα μπορούσε να είναι η διεύρυνση της Σύμβασης του Ελσίνκι ώστε να καλύπτει ολόκληρη την περιοχή της Βαλτικής, με σκοπό να τηρούμε στις πρακτικές ενέργειες την αρχή της αειφόρου ανάπτυξης. Η αναθεωρημένη σύμβαση θα μπορούσε να λειτουργήσει ως πρότυπο και για άλλες περιοχές.

<SPEAKER ID=152 LANGUAGE="SV" NAME="Thors">
Κύριε Πρόεδρε, όσα είπαν όλοι οι προηγούμενοι ομιλητές, δηλαδή ότι η Βαλτική Θάλασσα ασθενεί και ότι η ΕΕ έχει μεγάλη ευθύνη γι' αυτό, είναι σημαντικές αλήθειες. Συνεπώς, χρειάζονται όλα τα αναγκαία μέτρα για να βελτιωθεί η κατάσταση. Νομίζω ότι η συνάδελφός μου, κ. Myller, διετύπωσε πολλές ενδιαφέρουσες απόψεις στην παρέμβασή της τις οποίες πρέπει να λάβουμε υπόψη. Πιστεύω ότι είναι σημαντικό να δούμε ποιες δυνατότητες έχουμε για να ανανεώσουμε το έργο της Επιτροπής για τη Βαλτική Θάλασσα σε συνάρτηση με την οδηγία περί σχεδιασμού των υδατοκαλλιεργειών που επίσης συζητάμε εδώ. Έχω προσπαθήσει κάποιες φορές να συνδυάσω αυτούς τους δύο τομείς, δηλαδή να τους δούμε και τους δύο ταυτόχρονα, καθώς επίσης και τον τρόπο της αποτελεσματικής χρησιμοποίησης της Επιτροπής του Ελσίνκι γι' αυτόν τον σκοπό. Ελπίζω ότι, τουλάχιστον, όσοι παρευρίσκονται εδώ στην αίθουσα θα μπορούσαμε να συγκεντρωθούμε για να το δούμε αυτό.
<P>
Το παράρτημα 3 για τη γεωργία, καθαυτό, δεν επιτρέπει μεγάλες προσδοκίες, δηλαδή ότι θα μπορούσε να συνεπάγεται κάτι νέο, π.χ., σε σχέση με τις περιβαλλοντικές στρατηγικές και τα περιβαλλοντικά προγράμματα που έχουμε. Αντιθέτως, ελπίζω ότι την ερχόμενη εβδομάδα, στο Ελσίνκι, θα υιοθετήσουμε, όπως έχει δηλωθεί, έναν φιλόδοξο στόχο για τη γεωργία και το περιβάλλον.
<P>
Αφού σκεφτόμαστε να ανανεώσουμε το έργο μας, τότε, σημαντικό είναι να υπάρχει διαφάνεια και στο έργο της Επιτροπής του Ελσίνκι. Γι' αυτό, με μεγάλη απογοήτευση διαπιστώσαμε ότι δεν δημοσιοποιήθηκαν τα αποτελέσματα των εργασιών σχετικά με τα hot spots που έγιναν πριν από έναν χρόνο, περίπου, διότι η Σουηδία ήταν αντίθετη με τη δημοσιοποίηση αυτών των αποτελεσμάτων. Αυτό ήταν μία μικρή κηλίδα σε ένα, κατά τα άλλα, εξαιρετικό έργο.
<P>
Θέλω, επίσης, να πω ότι η δημιουργία εγκαταστάσεων υποδοχής είναι ένα εξαιρετικά σημαντικό έργο. Πιστεύω ότι πρέπει να είμαστε προσεκτικοί ώστε να μη τεθούν σε κίνδυνο όσα έχουν επιτευχθεί μ' αυτήν τη συμφωνία και, επίσης, να μη προσπαθήσουμε να επιτύχουμε κάτι άλλο που ουσιαστικά θα είναι "εχθρός του καλού" .

<SPEAKER ID=153 LANGUAGE="SV" NAME="Schφrling">
Κύριε Πρόεδρε, διαπιστώνω ότι στην Ολομέλεια απόψε υπάρχει τουλάχιστον μία σκανδιναβική διάσταση. Όπως ακριβώς επεσήμανε η εισηγήτρια και στην έκθεσή της αλλά και εδώ επίσης, έχουν ήδη εγκριθεί και θα τεθούν σε ισχύ σε έναν μήνα οι τροποποιήσεις των παραρτημάτων 3 και 4 της Συνθήκης για το θαλάσσιο περιβάλλον της Βαλτικής Θάλασσας. Επομένως, οι διαβουλεύσεις με το Ευρωπαϊκό Κοινοβούλιο είναι μία διαδικασία χωρίς δυνατότητα ουσιαστικής επιρροής. Φυσικά, αυτό είναι λίγο περίεργο και αφήνει επίσης μία δυσάρεστη αίσθηση. Ευτυχώς, οι τροποποιήσεις της Συνθήκης είναι πολύ καλές για το περιβαλλοντικό έργο. Αποβλέπουν στη μείωση των ρύπων του αζώτου και του φωσφόρου καθώς και, πέραν των άλλων, των παρασιτοκτόνων ουσιών της γεωργίας, όπως και της ρύπανσης που προέρχεται από τα πλοία και τα σκάφη ελεύθερου χρόνου. Γνωρίζουμε ότι για να αποκατασταθεί η οικολογική ισορροπία της Βαλτικής Θάλασσας χρειάζεται να εργαστούμε και να λάβουμε πολιτικές αποφάσεις για το περιβάλλον πολύ συνειδητά.
<P>
Οι τροποποιήσεις της Συμφωνίας του Ελσίνκι περιέχουν γενικούς κανόνες οι οποίοι θα έχουν σίγουρα επιπτώσεις στην κοινοτική νομοθεσία, πέραν των άλλων, στην αγροτική πολιτική. Θα ήταν ενδιαφέρον να είχαμε τη δυνατότητα να συζητήσουμε και να διατυπώσουμε απόψεις επ' αυτού.

<SPEAKER ID=154 NAME="Wallstrφm">
Κύριε Πρόεδρε, αξιότιμοι βουλευτές, κατ' αρχάς, θέλω να εκφράσω τις ευχαριστίες μου προς την Επιτροπή Περιβάλλοντος, Δημόσιας Υγείας και Προστασίας των Καταναλωτών καθώς και προς τον εισηγητή. κ. Sjφstedt, για την αφοσίωση που επέδειξε κατά το έργο της μελέτης των τροποποιήσεων των παραρτημάτων 3 και 4 της Συνθήκης του Ελσίνκι.
<P>
Όπως γνωρίζετε, η Επιτροπή Περιβάλλοντος, Δημόσιας Υγείας και Προστασίας των Καταναλωτών ενέκρινε την έκθεση στις 19 Οκτωβρίου 1999. Θεωρώ το γεγονός ότι μας δόθηκε η δυνατότητα να συζητήσουμε αυτό το θέμα σήμερα στην Ολομέλεια ως θετικό. Με ικανοποίηση, φυσικά, διαπιστώνω ότι ο εισηγητής καλωσορίζει τις προτεινόμενες τροποποιήσεις της Συνθήκης, καθώς εκεί προτείνεται να υιοθετηθούν οι τροποποιήσεις των δύο παραρτημάτων από την ΕΕ.
<P>
Το παράρτημα 3 αναφέρεται, κυρίως, στους ρύπους που προέρχονται από τη γεωργία, κάτι που έχει αναφερθεί. Οι προτεινόμενες τροποποιήσεις αποσκοπούν στη μείωση των ρύπων του αζώτου, του φωσφόρου και των γεωργικών παρασιτοκτόνων ουσιών. Το δεύτερο παράρτημα έχει ως στόχο τη μείωση της ρύπανσης που προκαλούν τα πλοία.
<P>
Σε ό,τι αφορά την ανησυχία του κ. Sjφstedt ότι η Επιτροπή δεν θα έδινε αρκετή προσοχή στις αναγκαίες τροποποιήσεις που πρέπει να γίνουν καθώς και στις αναγκαίες συνέπειες που θα προκύψουν στη νομοθεσία της ΕΕ, πρέπει να πω ότι ανησυχεί αδίκως. Αυτά δεν είναι μεγάλα προβλήματα. Η Επιτροπή έχει ερευνήσει, φυσικά, τη δυνατότητα επίτευξης αυτών των τροποποιήσεων και θα τις υλοποιήσει. Όταν η Επιτροπή υπογράφει μία Συνθήκη, τότε, πρέπει και να φροντίζουμε να ανταποκριθούμε στις δεσμεύσεις αυτής της Συνθήκης, κάτι που δεν αποτελεί πρόβλημα.
<P>
Δημιουργήθηκε ένα φινλανδικό μέτωπο εδώ με το οποίο μπορώ να πω ότι συμφωνώ. Νομίζω ότι η συσχέτιση με τη σκανδιναβική διάσταση είναι μία σημαντική και επίσης σημαντικό είναι να φροντίσουμε να συνδυάσουμε τη Συνθήκη του Ελσίνκι με το έργο που επιτελείται εντός του σκανδιναβικού πλαισίου. Γι' αυτόν τον λόγο, θεωρώ ότι αυτές οι επισημάνσεις είναι σωστές. Η Επιτροπή εργάζεται και αυτή προς την ίδια κατεύθυνση, δηλαδή, να φροντίσουμε να συντονίζουμε και να επωφελούμαστε από το έργο που υλοποιείται σε διάφορα σημεία, διότι, έτσι, μπορεί να ενισχυθεί το περιβαλλοντικό έργο που αφορά τη Βαλτική. Επιπλέον, η Συνθήκη του Ελσίνκι θα έπρεπε να καλύπτει το έργο της βιώσιμης ανάπτυξης της Βαλτικής. Οι συζητήσεις γι' αυτά τα θέματα έχουν ξεκινήσει. Συνεπώς, έχουμε επίγνωση στην Επιτροπή της αναγκαιότητας να ενισχυθεί η περιβαλλοντική συνεργασία στην περιοχή της Βαλτικής Θάλασσας. Είμαστε πεπεισμένοι ότι οι τροποποιήσεις της Συνθήκης είναι μία μικρή, μεν, σημαντική, δε, συνεισφορά για την επίτευξη αυτού του στόχου.
<P>
Στην έκθεση ασκείται κριτική στη διαδικασία έγκρισης. Ο εισηγητής ισχυρίζεται ότι οι τροποποιήσεις είχαν εγκριθεί ήδη από την 1η Ιανουαρίου 1999 και, συνεπώς, οι εργασίες που έλαβαν χώρα στο Ευρωπαϊκό Κοινοβούλιο στερούντο νοήματος. Είναι γεγονός ότι το εκτελεστικό όργανο της Συνθήκης, δηλαδή το HELCOM, υιοθέτησε τις τροποποιήσεις την 29η Μαρτίου 1998 και ότι οι εταίροι που υπέγραψαν τη Συνθήκη έλαβαν προθεσμία μέχρι την 1η Ιανουαρίου 1999 για να υποβάλουν τροποποιήσεις. Η Επιτροπή, όμως, υπέβαλε μία προσωρινή ένσταση ώστε να καταστεί δυνατόν να έχει διαβουλεύσεις με το Ευρωπαϊκό Κοινοβούλιο και το Συμβούλιο. Αυτή η ένσταση εξακολουθεί να ισχύει. Επομένως, η Επιτροπή ερμηνεύει την κατάσταση ως εξής: όσο δεν αποσύρει την προσωρινή ένστασή της, δεν τίθενται σε ισχύ οι τροποποιήσεις. Έτσι, η διαδικασία διαβούλευσης εξακολουθεί να ισχύει και θα ήθελα επίσης να ευχαριστήσω εσάς στο Ευρωπαϊκό Κοινοβούλιο για τις συνεισφορές σας.

<SPEAKER ID=155 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=15>
Εμπορία του δασικού πολλαπλασιαστικού υλικού
<SPEAKER ID=156 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0072/1999) του κ. Pesδlδ, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση οδηγίας της Επιτροπής που αφορά την εμπορία του δασικού πολλαπλασιαστικού υλικού [COM(1999) 188 - C5-0128/1999 - 1999/0092(CNS)].

<SPEAKER ID=157 NAME="Pesδlδ">
Αξιότιμε κύριε Πρόεδρε, αυτή η οδηγία για την εμπορία του δασικού πολλαπλασιαστικού υλικού ξεκινάει πράγματι έχοντας ως βάση ότι οι προηγούμενες δύο οδηγίες διαμορφώνονται σε μία. Επιπροσθέτως, η ανάπτυξη και η έρευνα έχουν σημειώσει αξιοσημείωτη πρόοδο κατά τις τελευταίες δεκαετίες, και για τον λόγο αυτό είναι φυσικά καλό να εξετάσουμε τα συγκεκριμένα θέματα. Εκτός αυτού, τα νέα κράτη μέλη, η Σουηδία, η Αυστρία και η Φινλανδία, διπλασίασαν μονομιάς τους δασικούς πόρους της ΕΕ. Για τους λόγους αυτούς, είναι πολύ καλό να προβούμε σε τροπολογίες και ακριβείς ρυθμίσεις. Επιπλέον, αφορά επίσης την εναρμόνιση με τα ανάλογα συστήματα του ΟΟΣΑ. Τούτο είναι επίσης θετικό, και καθιστά δυνατή την μελλοντική εμπορία του εν λόγω υλικού και εκτός των συνόρων της ΕΕ, πράγμα το οποίο θα πρέπει επίσης να προσέξουμε.
<P>
Το εν λόγω υλικό έχει τώρα ταξινομηθεί σε τέσσερις κατηγορίες, ενώ προηγουμένως υπήρχαν δύο. Αυτό εξασφαλίζει τώρα ένα είδος πιστοποιητικού, μια εγγύηση ότι θα φτάνει η σωστή προμήθεια στον σωστό τόπο. Αυτό εγγυάται και διασφαλίζει ότι δεν θα προκύψει κανένα λάθος, και οι μεγάλες δασώδεις χώρες του βορρά έχουν εμπειρίες από λάθη. Η προέλευση και οι περιοχές προέλευσης θα πρέπει να προσδιοριστούν επίσης με τη μορφή χάρτη. Οι χάρτες θα πρέπει να διαβιβάζονται στην Επιτροπή και θα πρέπει επίσης να τηρείται εκτενής κατάλογος αυτών των βασικών υλικών που σχετίζονται με τη δασική καλλιέργεια.
<P>
Στα πλαίσια της εξέτασης στην επιτροπή, η Επιτροπή Γεωργίας και Ανάπτυξης της Υπαίθρου κατέθεσε πολυάριθμες τροπολογίες, οι οποίες αφορούσαν κυρίως μεταξύ άλλων τον χρόνο θέσης σε εφαρμογή. Στην πρόταση της Επιτροπής το χρονοδιάγραμμα είναι υπερβολικά σύντομο, και γι' αυτό μεταθέσαμε την έναρξη ισχύος της οδηγίας μέχρι το έτος 2003, οπότε τα κράτη μέλη θα κατορθώσουν να μεταφέρουν τη νομοθεσία στο επίπεδο που απαιτεί η παρούσα οδηγία. αΕπρεπε επίσης να ληφθεί υπόψη η μεταβατική περίοδος ορισμένων κρατών, και έτσι παρατείναμε τη μεταβατική περίοδο κατά δύο χρόνια για εκείνες τις χώρες των οποίων η μεταβατική περίοδος θα είχε διαφορετικά λήξει. Σε ορισμένες χώρες υπάρχουν ιδιαίτερα μεγάλα αποθέματα σπόρων που οφείλονται στο γεγονός ότι ευνοϊκές χρονιές παραγωγής σπόρου προκύπτουν μόνον κάθε δέκα ή δεκαπέντε χρόνια, και υπό αυτές τις συνθήκες, οι σπόροι πρέπει να αποθηκεύονται και μάλιστα για μακρά διαστήματα, προκειμένου να μην εξαντλούνται πρόωρα. Η εξάντληση και η δυνατότητα χρησιμοποίησης αυτών των αποθεμάτων υπήρξε πολύ σημαντικό θέμα και ελήφθη επίσης υπόψη στην παρούσα έκθεση. Εκτός αυτού, μιλήσαμε πάρα πολύ για τους γενετικούς πόρους που αυτή τη στιγμή αποτελεί ένα πολύ λεπτό θέμα, και φυσικά αποβλέπουμε στην ευθυγράμμιση της εν λόγω πρότασης με την πρακτική της ΕΕ. Με την πρόταση αυτή δόθηκε επίσης προσοχή στην υγεία των φυτών και στις μεταβολές που αφορούν την υγεία τους.
<P>
Από ό,τι αντιλαμβάνομαι, αύριο θα τεθούν σε ψηφοφορία δύο ακόμη τροπολογίες στην έκθεση. Ίσως θα μπορούσα να τις σχολιάσω πολύ σύντομα. Μπορώ ως εισηγητής να συμφωνήσω με την τροπολογία 23 εάν στην αιτιολογική σκέψη, όπου γίνεται η αλλαγή, προσθέσουμε τρεις λέξεις: Η τροπολογία θα διαμορφωθεί τότε ως εξής: "οι ειδικές κλιματολογικές συνθήκες τέτοιων περιοχών, όπως ορισμένων αλπικών περιοχών ή μεσογειακών και βόρειων περιοχών" . Εάν γίνει αυτή η προσθήκη, τότε μπορώ ως εισηγητής να συμφωνήσω με την τροπολογία. Όσον αφορά την τροπολογία 24, η οποία έχει επίσης υποβληθεί για αύριο, διαπιστώνω ότι η εν λόγω τροπολογία περιέχεται ήδη τώρα στο άρθρο 4 σημείο 3α, το οποίο είναι καινούριο σημείο και έχει προστεθεί εκεί σκόπιμα ακριβώς για το θέμα αυτό.

<SPEAKER ID=158 LANGUAGE="SV" NAME="Paulsen">
Κύριε Πρόεδρε, είμαι ιδιαίτερα ικανοποιημένος από αυτήν τη νέα πρόταση σχετικά με το υλικό της δασοκομίας, διότι προσφέρει νέες δυνατότητες, ή δίνει μία νέα ευκαιρία στις παλιές δυνατότητες, κυρίως, διότι μπορούν να υπάρχουν περισσότερες κατηγορίες υλικών. Η σουηδική έκφραση "γνωστής προέλευσης" θα παρέχει στις χώρες που έχουν δάση και στις κατά τόπους περιφέρειες τη δυνατότητα να διατηρήσουν τη γενετική και βιολογική ποικιλότητα του δάσους. Τα δάση μας παράγουν, βέβαια, ανανεώσιμα υλικά, όμως, τα δάση μας είναι κάτι πολύ περισσότερο από μία πρώτη ύλη, μόνο. Το δάσος είναι επίσης ο φυσικός χώρος της βιοποικιλότητας, είναι μία σημαντική παγίδα για το διοξείδιο του άνθρακα και είναι ο σημαντικότερος, ίσως, ρυθμιστής κλίματος και ύδατος στη γη.
<P>
Το δάσος έχει και μία πνευματική διάσταση: είναι η ηρεμία, η ησυχία και η γαλήνη για τον αγχωμένο κάτοικο της πόλης, στην περίπτωση που αυτός έχει γεννηθεί στη Σκανδιναβία. Γι' αυτόν τον λόγο, είναι σημαντικό να αντιμετωπίζεται το δάσος ως ποικιλότητα και ως μία πληθώρα λειτουργιών. Το επαναλαμβάνω διότι είμαι πολύ ικανοποιημένος για το γεγονός ότι έτσι όπως έχει διαμορφωθεί η πρόταση, μας παρέχεται η δυνατότητα να διατηρήσουμε τη βιολογική και γενετική ποικιλότητα των δασών.

<SPEAKER ID=159 LANGUAGE="DE" NAME="Schierhuber">
Κύριε Πρόεδρε, κυρία Επίτροπε, αξιότιμε κύριε εισηγητή, αρχικά θέλω να εκφράσω τις θερμές ευχαριστίες μου στον εισηγητή για την καλή συνεργασία κατά την επεξεργασία της παρούσας έκθεσης. Εξ ονόματος της Ομάδας μου μπορώ να πω ότι θα υποστηρίξουμε πλήρως τον εισηγητή. Η Ευρώπη μας είναι μια ήπειρος πλούσια σε δάση και η σημασία των δασών είναι πολύ μεγάλη. Θα έπρεπε λοιπόν να έχουμε επίγνωση του γεγονότος ότι η εκμετάλλευση των δασών δεν συνεπάγεται μόνο οικονομικά συμφέροντα, αλλά προπάντων και περιβαλλοντικά συμφέροντα που μας αφορούν όλους. Με αυτό θέλω να πω ότι τα δάση έχουν πολυλειτουργική σημασία.
<P>
Θέλω να σας υπενθυμίσω σήμερα τη μεγάλη καταστροφή που προκάλεσαν πριν από έναν χρόνο οι χιονοστιβάδες στο Galtόr, καθότι μας δείχνει πόσο σημαντικό είναι να αποτελεί μέλημα όλων μας η προσεκτική μεταχείριση της φύσης. Ειδικά η περιοχή των Αλπεων είναι μια πολύ ευαίσθητη περιοχή όπως αποδεικνύουν επανειλημμένα οι γνώστες της περιοχής. Όχι μόνο οι κάτοικοι των Αλπεων, αλλά και όλοι οι άνθρωποι που έρχονται να περάσουν εκεί τις διακοπές τους, να κάνουν σκι ή να κάνουν εκδρομές, θα ήθελαν να παραμείνει άθικτη αυτή η ορεινή περιοχή και οι κίνδυνοι να διατηρηθούν σε όσο το δυνατόν πιο χαμηλά επίπεδα. Ειδικά η αναδάσωση έχει μεγάλη σημασία. Δεν είναι λοιπόν μόνο απόλυτα αναγκαίο ένα δασικό πολλαπλασιαστικό υλικό που θα διασφαλίζει την ύπαρξη ενός δάσους το οποίο θα μπορεί να αντεπεξέρχεται σε αυτές τις σκληρές κλιματικές συνθήκες αλλά και απαραίτητο για την ασφάλεια των Αλπεων.
<P>
Θεωρώ απόλυτα αναγκαίο, ότι το πολλαπλασιαστικό υλικό θα πρέπει να προέρχεται ακριβώς από αυτήν την περιοχή που έχει πραγματικά τις αντίστοιχες κλιματικές συνθήκες, καθώς και ότι θα πρέπει και το ίδιο να αντιστοιχεί σε αυτές. Τα κράτη μέλη θα πρέπει συνεπώς να έχουν τη δυνατότητα να ορίζουν με μη γραφειοκρατικό τρόπο τα κριτήρια επιλογής για το πολλαπλασιαστικό υλικό, καθότι τίποτε δεν είναι πιο καταστροφικό από τις επιπτώσεις που εμφανίζονται εκ των υστέρων και βλάπτουν το δάσος στο σύνολό του. Θέλω να παραπέμψω ιδιαιτέρως στο γεγονός ότι ειδική αντιμετώπιση δεν χρειάζονται μόνο οι Αλπεις αλλά προ πάντων όλες οι βόρειες περιοχές, οι πολικές περιοχές, αλλά και οι περιοχές του νότου.

<SPEAKER ID=160 NAME="Redondo Jimιnez">
Κύριε Πρόεδρε, κυρία Επίτροπε, κυρίες και κύριοι συνάδελφοι, πρέπει να θεωρήσουμε ευπρόσδεκτη αυτή την πρόταση οδηγίας για διάφορους λόγους· μεταξύ αυτών, διότι διεύρυνε το πεδίο εφαρμογής της. Τώρα αντιμετωπίζει όχι μόνο την παραγωγή ξύλου αλλά επίσης άλλους δασικούς σκοπούς, όπως τον φελλό και την προστασία των γενετικών πόρων. Πρέπει επίσης να συγχαρούμε εαυτούς διότι προσδιορίζει διακριτές κατηγορίες, ευνοεί τον χαρακτήρα προστασίας των αναδασώσεων και όχι αποκλειστικά την παραγωγή ξυλείας. Προϋποθέτει ποικιλότητα στο μέγιστο βαθμό από γενετικής άποψης, παρέχοντας κατά συνέπεια εγγύηση για την προσαρμογή.
<P>
Η πρόταση, κατά το μεγαλύτερο τμήμα της, αντανακλά τις διαφορετικές ανάγκες των κρατών μελών, αφήνοντας επίσης στην επικουρικότητα ένα μικρό κομμάτι. Η ενσωμάτωση των βορείων και των μεσογειακών χωρών στην Ευρωπαϊκή Ένωση υπήρξε ο βασικός λόγος που τίθεται το θέμα του εκσυγχρονισμού αυτής της οδηγίας, που είναι σε ισχύ στην παρούσα φάση, και ρυθμίζει την εμπορία δασικών σπόρων και φυτών και που από το 1975 δεν είχε υποστεί ουσιαστικές αλλαγές.
<P>
Το κείμενο της πρότασης συμπίπτει στις βασικές πτυχές - στόχο, αριθμό κατηγοριών, ορισμό των βασικών υλών, κλπ. με το άλλο μεγάλο σύστημα, σε παγκόσμιο επίπεδο, της εμπορίας δασικού πολλαπλασιαστικού υλικού: αυτό του ΟΟΣΑ. Αυτά τα τελευταία χρόνια έχουμε εργαστεί για τον εκσυγχρονισμό αυτού του συστήματος και διαθέτουμε ένα ανανεωμένο κείμενο που περιμένει την έγκριση του Συμβουλίου. Η σύμπτωση αμφότερων κειμένων δεν μπορεί παρά να διευκολύνει την εμπορευματοποίηση αυτού του υλικού.
<P>
Θέλω και πρέπει επίσης να συγχαρώ τον κ. Pesδlδ για την έκθεσή του. Συμφωνώ μαζί του ότι η προθεσμία που προβλέπεται για την έναρξη ισχύος της οδηγίας δεν μπορεί να είναι η 1η Ιανουαρίου του 2000, αλλά πρέπει να υπάρξει μια παράταση για τουλάχιστον τρία χρόνια προκειμένου να δώσουμε χρόνο στα κράτη μέλη να προσαρμοσθούν στην οδηγία.
<P>
Αλλες τροπολογίες άλλων βουλευτών, όπως αυτές που κατέθεσε η κ. Schierhuber, πρέπει επίσης να γίνουν δεκτές με ικανοποίηση, μεταξύ αυτών και εκείνη που στοχεύει στην ενίσχυση του ελέγχου της ροής εμπορευμάτων μέσω επίσημου πιστοποιητικού προέλευσης. Υπάρχει όμως ένα πολύ σημαντικό σημείο που πρέπει να λάβουμε υπόψη: στην αιτιολογική έκθεση οριζόταν ότι παρέχονταν εγγυήσεις για την εξωτερική ποιότητα των υλικών· εν τούτοις, το σημείο δ) του Παραρτήματος VII το αντιμετωπίζει με πολύ ιδιάζοντα τρόπο.
<P>
Δεν πρόκειται για ένα ασήμαντο θέμα. Η ποιότητα του φυτού είναι βασική στο μεσογειακό περιβάλλον, όπου οι αναδασώσεις πραγματοποιούνται σε πολύ δύσκολες συνθήκες. Η εμπειρία μας έδειξε ότι από κάποια συγκεκριμένα μεγέθη, το φυτό δεν καμία πιθανότητα να επιβιώσει σε ένα περιβάλλον, όπως συμβαίνει με πολλές ζώνες του νότου της Ευρώπης, όπου οι συνθήκες ξηρασίας είναι πολύ ακραίες. Αυτό μας υποχρεώνει, προκειμένου να βοηθήσουμε στο ρίζωμα του φυτού, στη χρησιμοποίηση φυτών που είναι φυτεμένα μέσα σε δοχεία και καλών συστημάτων εμβρυόρριζων, ενώ σε άλλες χώρες φυτεύονται επιτυχώς απευθείας.
<P>
Η εξωτερική ποιότητα του φυτού έχει σημαντική επίπτωση, όχι μόνο στο ποσοστό των φυτών που επιβιώνουν, που μπορεί να μειωθεί από το 85% στο 20%, αλλά επίσης στη μελλοντική ανάπτυξη στις εξαιρετικά αντίξοες συνθήκες της μεταφύτευσής του σε αυτό το κλίμα. Η εξωτερική ποιότητα είναι ένας από τους παράγοντες που καθορίζει την ποιότητα του μελλοντικού δάσους. Κατά συνέπεια, η έλλειψη κανονιστικού πλαισίου αναφορικά με την εξωτερική ποιότητα του φυτού μπορεί να προκαλέσει πολύ σοβαρά προβλήματα, μια και επιτρέπει την εμφάνιση φυτών κάθε μεγέθους στην αγορά.
<P>
Λάβετε υπόψη ότι σε μερικά κράτη μέλη υπάρχουν ήδη νομοθετικά μέσα που ρυθμίζουν το θέμα. Αφορά το περιβάλλον ολόκληρης της Ευρώπης το να πραγματοποιείται ορθώς η φύτευση και να μην αποτυγχάνει σε μεγάλο ποσοστό. Τα φυτά πρέπει να είναι τα κατάλληλα, αυτά που μπορούν να προσαρμοστούν, διότι δυστυχώς, σε πολλές γωνιές της Ευρωπαϊκής Ένωσης δεν μπορούμε να φυτεύουμε αυτό που θέλουμε αλλά αυτό που μπορούμε.
<P>
Για να διαμορφώσουμε στο κείμενο της πρότασης την κατάλληλη στάση απέναντι σε αυτό το πρόβλημα που δεν έχει επιλυθεί, στους κόλπους του Συμβουλίου υπάρχει συναίνεση για την ενσωμάτωση ενός νέου 7ου σημείου στο οποίο περιλαμβάνονται τα εξωτερικά χαρακτηριστικά που πρέπει να έχουν, προκειμένου για την εμπορία τους σε μεσογειακές περιοχές της Κοινότητας, τα δασικά είδη που προσαρμόζονται καλύτερα στις δύσκολες συνθήκες εδάφους και κλίματος.
<P>
Από εδώ θα ήθελα να χειροκροτήσω και να ενθαρρύνω αυτή τη λύση, πράγμα το οποίο ευελπιστώ ότι η Ευρωπαϊκή Επιτροπή θα ασπαστεί.

<SPEAKER ID=161 LANGUAGE="DE" NAME="Keppelhoff-Wiechert">
Κύριε Πρόεδρε, κυρία Επίτροπε, στο θέμα αυτό μου έρχεται κατ' αρχήν στο νου η γερμανική παροιμία ότι από τα πολλά τα δέντρα δεν μπορεί κανείς στο τέλος να αντιληφθεί το ίδιο το δάσος. Είναι ευνόητο ότι με την ένταξη νέων χωρών στην ΕΕ, και τις εξελίξεις στην εσωτερική αγορά καθώς και στην έρευνα για τη δασοκομία είναι αναγκαία μια προσαρμογή της οδηγίας αυτής στις σημερινές συνθήκες. Είναι εύλογο ότι η εναρμόνιση της σήμανσης στην επικράτεια της Ευρωπαϊκής Ένωσης στον δασικό τομέα διευκολύνει το εμπόριο στο πλαίσιο της ΕΕ αλλά και στο πλαίσιο του ΟΟΣΑ. Ωστόσο, η οδηγία δεν λαμβάνει υπ' όψιν τις διαφορετικές ανάγκες των κρατών μελών. Η νέα αυτή οδηγία από τη σκοπιά των εμπειρογνωμόνων μας στη Γερμανία, από τη σκοπιά της γερμανικής δασοκομίας, θα έχει μια συνεχή αρνητική επίδραση στα φυτώρια. Οι έλεγχοι θα πρέπει να γίνονται μόνο στις δασικές εκμεταλλεύσεις και όχι όπως προβλέπεται σε όλες τις εκμεταλλεύσεις. Οι απαιτήσεις αυτές θα έθιγαν και εκμεταλλεύσεις που δεν παράγουν δασικό πολλαπλασιαστικό υλικό.
<P>
Στη δική μου περιοχή μειώνεται ραγδαία η προθυμία των νέων να ασχοληθούν με δασικούς πόρους ειδικά όσον αφορά τη διαδοχή μας στις εκμεταλλεύσεις μας. Σκέψεις οικονομικής υφής αναγκάζουν στην ενίσχυση αυτής της βασικής τάσης. Θέλω μια φορά να πω απλά σε αυτόν εδώ τον κύκλο, ότι ξέρω για τι πράγμα μιλάω, επειδή η δασοκομία παίζει εδώ και πολύ καιρό σημαντικό ρόλο στις δικές μας εκμεταλλεύσεις. Σε συνάρτηση με αυτά θέλω να παραπέμψω στην κατάσταση των γερμανικών φυτωρίων δασικού υλικού, τα οποία αντιμετωπίζουν υπαρξιακά προβλήματα. Ενόψει της αλλαγής της κατάστασης της δασοκομίας στη χώρα μου όπου εμφανίζεται η τάση ανανέωσης της φύσης, η τάση μιας πολύ σημαντικής μείωσης των αναγκών σε φυτά καθώς και η τάση να μειώνονται συνεχώς τα δημόσια κονδύλια για τον τομέα αυτό, είμαι πράγματι υποχρεωμένος να επιστήσω εδώ την προσοχή σας στο ζήτημα αυτό. Το σύστημα ελέγχου πρόκειται να συγκεκριμενοποιηθεί μέχρι το 2003. Οι δικοί μας ειδικοί μου λένε ότι αυτό το χρονικό διάστημα τους φαίνεται πολύ σύντομο. Συνεπώς δεν μπορεί να γίνει αποδεκτή η οδηγία με την προκείμενη μορφή, μια και δεν λαμβάνει υπόψη τις γεωγραφικές διαφορές που υπάρχουν ανά περιοχή στην Ευρωπαϊκή Ένωση. Στα βόρεια κράτη υπάρχουν τεράστιες δασικές εκτάσεις που έχουν έναν και τον ίδιο αριθμό μητρώου, έτσι ώστε η νέα ρύθμιση να μην δημιουργεί κανενός είδους προβλήματα ούτε στις εκεί περιοχές.
<P>
Θέλω τα τηρήσω κάπως τον χρόνο ομιλίας μου αλλά θα πρέπει να λάβουμε υπόψη κατά τη διάρκεια της όλης συζήτησης, ότι δεν έχουμε να συνυπολογίσουμε μόνο τη σκοπιά των βορείων κρατών, ούτε τα παράφορα αισθήματα που δείχνουν οι αυστριακοί λάτρεις των δασών. Αντίθετα, εμείς στο κέντρο της, Ευρώπης αλλά και στη Γερμανία, επιθυμούμε ρήτρες που θα επιτρέψουν ανοίγματα, ώστε να παραμείνει το όλο σύστημα πραγματικά εφικτό.

<SPEAKER ID=162 NAME="Wallstrφm">
 - (ΕΝ) Κύριε Πρόεδρε, κυρίες και κύριοι, θα ήθελα να ξεκινήσω ευχαριστώντας την Επιτροπή Γεωργίας και Ανάπτυξης της Υπαίθρου και ασφαλώς τον εισηγητή της κ. Pesδlδ για την πολύ θετική προσέγγιση που υιοθέτησε απέναντι στην πρόταση της Επιτροπής. Η Επιτροπή εκτιμά την ευρεία αποδοχή που επιφυλάχθηκε στην πρότασή της.
<P>
Η παρούσα πρόταση αποσκοπεί στον εκσυγχρονισμό της υφιστάμενης νομοθεσίας για την εμπορία του δασικού πολλαπλασιαστικού υλικού, ώστε να ληφθεί υπόψη η προσχώρηση των νέων κρατών μελών από το 1975, η εσωτερική αγορά και η επιστημονική πρόοδος. Έχουν υποβληθεί 22 τροπολογίες. Μπορώ να αποδεχθώ την μεγάλη πλειοψηφία τους ως έχουν ή με ελάσσονες τροποποιήσεις σε ό,τι αφορά τη σύνταξη ή την παρουσίασή τους. Η Επιτροπή μπορεί να αποδεχθεί την τροπολογία αριθ. 23 την οποία προτείνει τώρα ο κ. Pesδlδ. Θα ήθελα να σχολιάσω τις τέσσερεις τροπολογίες, τις οποίες δεν μπορεί να αποδεχθεί η Επιτροπή.
<P>
Πρώτον, θα σχολιάσω την τροπολογία αριθ. 4. Σύμφωνα με την προτεινόμενη τροπολογία, θα εισαχθεί στην αιτιολόγηση ρητή αναφορά στην αρχή της επικουρικότητας. Η Επιτροπή δεν συμφωνεί. Η πρόταση βασίζεται στο άρθρο 37 της Συνθήκης και συνεπώς εμπίπτει στην αποκλειστική αρμοδιότητα της Κοινότητας. Ωστόσο, η πρόταση της Επιτροπής αναγνωρίζει πλήρως τις ιδιαίτερες συνθήκες ορισμένων κρατών μελών ή ορισμένων περιοχών τους, και το κείμενο αντανακλά σαφώς την εν λόγω θέση.
<P>
Στη συνέχεια ερχόμαστε στην τροπολογία αριθ. 7. Η Επιτροπή oρίζει στο πρώτο τμήμα του άρθρου 5(2)β ότι οι διαδικασίες που εξασφαλίζουν την εκτίμηση των περιβαλλοντικών κινδύνων και άλλα συναφή στοιχεία οφείλουν να είναι ισοδύναμα με εκείνα που ορίζει η οδηγία του Συμβουλίου 90/220. Θα περιληφθούν λοιπόν σε μελλοντικό κανονισμό. Σύμφωνα με την προτεινόμενη τροπολογία η γενική έκφραση των συναφών στοιχείων θα αντικατασταθεί από συγκεκριμένο κατάλογο στοιχείων. Η Επιτροπή θεωρεί ότι αυτό δεν είναι σωστό, λαμβάνοντας υπόψη ότι κάθε λεπτομερής κατάλογος θα περιορίσει αναίτια το πεδίο της διάταξης. Σε ό,τι αφορά το δεύτερο τμήμα της τροπολογίας, μπορώ να συμφωνήσω με την προσθήκη αναφοράς στο Ευρωπαϊκό Κοινοβούλιο σχετικά με τη μελλοντική νομοθεσία.
<P>
Ως προς την τροπολογία αριθ. 10: σύμφωνα με την προτεινόμενη τροπολογία, ένα επίσημο πιστοποιητικό προέλευσης θα πρέπει να συνοδεύει κάθε αποστολή δασικού πολλαπλασιαστικού υλικού κατά την εμπορία. Η Επιτροπή συμφωνεί με την πρόθεση να διασφαλισθεί ο έλεγχος της ροής των εμπορευμάτων, ωστόσο η θέσπιση ενός τέτοιου πιστοποιητικού θα αποτελέσει άχρηστο βάρος για το εμπόριο. Σύμφωνα με την άποψη της Επιτροπής, θα ήταν προτιμότερο να θεσπίσουμε τις προσήκουσες τροπολογίες για το υφιστάμενο γενικό πιστοποιητικό.
<P>
Τέλος, σε ό,τι αφορά την τροπολογία αριθ. 17: σύμφωνα με την προτεινόμενη τροπολογία, τα κράτη μέλη ορίζουν τις απαιτήσεις που πρέπει να πληροί το πολλαπλασιαστικό υλικό τους, ώστε να μπορεί να προσαρμόζεται καλά σε ειδικές κλιματολογικές συνθήκες και σε εκτεθειμένες περιοχές με μεγάλο υψόμετρο. Η Επιτροπή τάσσεται υπέρ των δικαιολογημένων παρεκκλίσεων όταν έχουν σαφώς προσδιορισμένο περιεχόμενο, επί παραδείγματι για μία περιοχή της Κοινότητας με ειδικές κλιματολογικές συνθήκες, και όταν ορίζουν σαφώς τις ακολουθητέες διαδικασίες. Η Επιτροπή θεωρεί ότι η προτεινόμενη τροπολογία έχει πολύ ευρεία βάση και θεσπίζει τη δυνατότητα τα κράτη μέλη να απαγορεύουν μονομερώς την εμπορία δασικού πολλαπλασιαστικού υλικού.
<P>
Αυτά είναι τα σχόλιά μου, θα ήθελα να σας ευχαριστήσω για την προσοχή σας και να ευχαριστήσω ακόμη μία φορά την Επιτροπή Γεωργίας και Ανάπτυξης της Υπαίθρου.

<SPEAKER ID=163 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.

<CHAPTER ID=16>
ΚΟΑ των μεταποιημένων προϊόντων με βάση τα οπωροκηπευτικά
<SPEAKER ID=164 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0068/1999) της κ. Ayuso Gonzαlez, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που τροποποιεί τον Κανονισμό (ΕΚ) αριθ. 2201/96 περί θέσπισης κοινής οργάνωσης αγορών στον τομέα των μεταποιημένων προϊόντων που έχουν ως βάση τα οπωροκηπευτικά [COM(1993) 376 - C5-0140/1999 - 1999/0161(CNS)].

<SPEAKER ID=165 NAME="Ayuso Gonzαlez">
Κύριε Πρόεδρε, κύριε Επίτροπε, ο Κανονισμός (ΕΚ) αριθ. 2201/96 προβλέπει κάποιες ενισχύσεις για τη μεταποιητική βιομηχανία τομάτας με στόχο να αντισταθμίσει τη διαφορά κόστους των κοινοτικών πρώτων υλών αναφορικά με την παγκόσμια αγορά. Αυτή η ενίσχυση χορηγείται βάσει συνολικής ποσόστωσης της Ευρωπαϊκής Ένωσης για τους σχεδόν 7 εκατομμύρια τόνους, κατανέμεται ανά πενταετία με βάση κατηγοριοποίηση σε τομάτα αποφλοιωμένη, συμπυκνωμένη και άλλα προϊόντα. Κάθε χρόνο, εντός κάθε κράτους μέλους, κατανέμεται σε συνάρτηση από το μέσο όρο που έχει τηρηθεί για μια ελάχιστη τιμή στη διάρκεια των τριών περιόδων εμπορίας που προηγήθηκαν της περιόδου κατά την οποία πραγματοποιείται η κατανομή.
<P>
Αυτός ο ίδιος ο κανονισμός, για τις περιόδους εμπορίας 1997-1998 και 1998-1999 προβαίνει σε κατανομή ποσοστώσεων που τροποποιήθηκε ελαφρώς το 1997, περνώντας από μία ομάδα σε άλλη ομάδα. Από τότε, για την επόμενη περίοδο εμπορίας, η κατανομή γίνεται σύμφωνα με τις ποσότητες όπου τηρήθηκε η ελάχιστη τιμή στη διάρκεια των τριών τελευταίων περιόδων εμπορίας, ακριβώς όπως προβλέπει το άρθρο 6.4 του εν λόγω Κανονισμού.
<P>
Περισσότερο από μια τροποποίηση του Κανονισμού, αυτό που κάνει η πρόταση είναι η ανάληψη συμφωνίας στο Συμβούλιο Υπουργών· είναι πράγματι μια εξαίρεση στον κανονισμό, διότι η Πορτογαλία δεν κατάφερε να φτάσει την ποσόστωση που της είχε ορισθεί στην περίοδο εμπορίας 1997-1998 λόγω κακών μετεωρολογικών συνθηκών, σύμφωνα με όσα δηλώνουν. Προτείνει να ορισθεί για την Πορτογαλία, βάσει υπολογισμών, συμπληρωματική ποσότητα 83.468 τόνων για την περίοδο εμπορίας 1999-2000, και για την περίοδο εμπορίας 2001, τη διαφορά ανάμεσα στην υπολογιζόμενη ποσόστωση με βάση την ποσότητα που όντως μεταποιήθηκε την περίοδο 1997-1998 και την υπολογιζόμενη με την αντικατάσταση αυτής της ποσότητας με 884.592 τόνους.
<P>
Δεν προκαλούνται οικονομικές συνέπειες για τις υπόλοιπες χώρες, δεδομένου ότι η Επιτροπή κατέληξε σε έναν ad hoc προϋπολογισμό για αυτή την συμπληρωματική ποσότητα που θα οριζόταν για την Πορτογαλία.
<P>
Παρά ταύτα, αυτή η συμφωνία του Συμβουλίου Υπουργών προκάλεσε σημαντική αναταραχή στους παραγωγούς των υπολοίπων χωρών, συγκεκριμένα στην Ισπανία, την Ιταλία και την Ελλάδα, που πράγματι είναι πολύ ανταγωνιστικές στη μεταποίηση και παραγωγή ντομάτας. Όπως γνωρίζει ο κύριος Πρόεδρος, υπήρξαν ακόμα και διαδηλώσεις διαμαρτυρίας μπροστά από το Υπουργείο Γεωργίας στην Ισπανία για αυτό που θεωρούν ότι αποτελεί δώρο που δίνεται στην Πορτογαλία.
<P>
Ένας πιο δίκαιος, σαφής και διαφανής τρόπος για να κάνουμε τις συμφωνίες και τις κατανομές θα ήταν να περάσουμε από το σύστημα των ποσοστώσεων στο σύστημα των τιμών κατωφλίου. Αυτό, κατά κάποιο τρόπο, μπορεί να ικανοποιήσει τους παραγωγούς αυτών των χωρών που είναι περισσότερο ανταγωνιστικοί. Σε καμία περίπτωση, η Επιτροπή Γεωργίας, αυτό το Κοινοβούλιο δεν επιδιώκουν να μη διευκολυνθεί η Πορτογαλία με αυτή την συμπληρωματική ποσόστωση, προκειμένου να προσαρμοστεί βαθμιαία και να γίνει περισσότερο ανταγωνιστική στην παραγωγή της τομάτας της, σίγουρα θα ήταν όμως σημαντική ευκαιρία για να περάσουμε από το σύστημα των ποσοστώσεων σε αυτό των τιμών κατωφλίου ανά χώρα. Και σε αυτό το πνεύμα κινούνται οι τροπολογίες που κατέθεσα σε αυτή την πρόταση τροποποίησης του κανονισμού: δύο στην αιτιολόγηση, όπου θεωρείται ότι η διαμόρφωση των ενισχύσεων στη μεταποίηση είναι όντως σημαντική, ότι η ποσόστωση είναι ανεπαρκής και ότι η Επιτροπή πρόκειται να παρουσιάσει, πριν από την έναρξη της επόμενης περιόδου εμπορίας, μια πρόταση για να περάσουμε από τις ποσοστώσεις στις τιμές κατωφλίου. Ελπίζω να το αποδεχθεί η Επιτροπή.

<SPEAKER ID=166 LANGUAGE="DE" NAME="Schierhuber">
Κύριε Πρόεδρε, κύριε Επίτροπε, αξιότιμοι κυρίες και κύριοι, αρχικά θέλω να απευθύνω τα θερμά μου συγχαρητήρια στη συνάδελφό μας για την πρώτη της έκθεση. Στην παρέμβασή μου θα προσθέσω μερικές σκέψεις που, όπως πιστεύω, δεν αναλύουν μόνο ένα καθαρά τεχνικό ζήτημα αλλά προσφέρουν μία ουσιαστική προσέγγιση, δεδομένου ότι θεωρώ πως θα πρέπει να σκεπτόμαστε πολύ πιο σφαιρικά στη γεωργική πολιτική και όσον αφορά τον τρόπο προσέγγισης.
<P>
Η ευρωπαϊκή Γεωργία, και επιθυμούμε βέβαια όλοι την ύπαρξη ενός ευρωπαϊκού γεωργικού πρότυπου, θα πρέπει να διαμορφωθεί κατά τέτοιο τρόπο, ώστε σε όλες τις περιοχές της Ευρώπης να έχουν οι αγρότες μας τη δυνατότητα να επιβιώνουν. Η γεωργία, καθώς και η ύπαιθρος στο σύνολό της, πρέπει να είναι ικανές να επιβιώσουν, ώστε ακόμα και μετά από τη δική μας γενιά να υπάρξουν και άλλες γενιές που θα μπορέσουν βρουν αλώβητο τον βιοτικό τους χώρο. Τούτο σημαίνει ότι η γεωργία θα πρέπει να είναι δυνατόν να υπάρχει τόσο στις ευνοούμενες όσο και στις κλιματικά λιγότερο ευνοούμενες και περιφερειακές περιοχές. Η γεωργία μας διακρίνεται για την πολυλειτουργικότητά της όσον αφορά την ύπαιθρο και πρέπει να έχει τέτοιους προσανατολισμούς, ώστε και οι καλλιεργητές των πιο διαφορετικών προϊόντων να μπορούν να βρουν τις καλύτερες δυνατές συνθήκες.
<P>
Η Ευρώπη διακρίνεται για την ποικιλομορφία της και εδώ δεν εννοώ μόνο την ποικιλομορφία των περιοχών και των πολιτισμών, αλλά και την ποικιλομορφία των προϊόντων και των τροφίμων που προσδίδουν στην Ευρώπη τη μοναδικότητά της. Οι αγρότες συμβάλλουν κατά πολύ στη δημιουργία της πολιτιστικής ταυτότητας μιας περιοχής ενός κράτους, διότι αυτό που καλλιεργούν, δηλαδή εκείνα τα πρωταρχικά προϊόντα, χαρακτηρίζουν για ολόκληρες γενιές όχι μόνο την τοπική κουζίνα αλλά και τα έθιμα και όλη τη φιλοσοφία ζωής αυτού του τμήματος του πληθυσμού.
<P>
Πρόκειται και για ένα ιδιαίτερο δέσιμο με την πατρίδα. Χωρίς τις τοπικές ρίζες, όπου αναπτύσσεται ο κάθε άνθρωπος, δεν υπάρχουν θεμέλια, δεν υπάρχει βάση για το μέλλον. Η παραδοσιακή κουζίνα που έχει αναπτυχθεί από τα προϊόντα της περιοχής - και τα προϊόντα αυτά πρέπει να είναι προσαρμοσμένα στις αντίστοιχες κλιματικές συνθήκες - δεν αποτελεί απόλαυση μόνο για τον ντόπιο πληθυσμό, αλλά και για όλους εκείνους που ενδιαφέρονται και για την κουζίνα άλλων λαών. Ειδικά η πληθώρα αυτών των τοπικών και περιφερειακών ιδιαιτεροτήτων είναι μοναδική στην Ευρώπη. Θα πρέπει να διατηρηθεί, μια και μοιάζει με χρυσωρυχείο και δεν μπορεί να συγκριθεί με καμία άλλη περιοχή στον κόσμο. Και επαναλαμβάνω η Ευρώπη είναι και πρέπει να παραμείνει και στο μέλλον απαράμιλλη, φημισμένη και δημοφιλής.
<P>
Κατά συνέπεια σας ρωτώ: Έχετε πάει ποτέ πράγματι συνειδητά στη νότια Ευρώπη; Έχετε δοκιμάσει αυτές τις ντομάτες που ευδοκιμούν εκεί; Είναι απαράμιλλες. Θεωρώ ότι στο πλαίσιο της ευρωπαϊκής γεωργικής πολιτικής θα πρέπει να μεριμνήσουμε, ώστε εξακολουθεί να μπορεί να γίνεται σε εκείνες τις περιοχές η καλλιέργεια, η συγκομιδή και η μεταποίηση του συγκεκριμένου είδους ντομάτας. Πρέπει να υπάρξουν οι κατάλληλες ρυθμίσεις, ώστε στην περίπτωση που η σοδειά είναι κακή να υπάρχει μια λογική και ευέλικτη ρύθμιση ποσοστώσεων και μια μη γραφειοκρατική αντιμετώπιση. Ταυτόχρονα πρέπει να είναι σαφές ότι όλες οι δράσεις θα πρέπει να συνοδεύονται από αυστηρούς μηχανισμούς ελέγχου και παρακολούθησης και πιστεύω ότι τούτο θα μπορούσε να αποτελέσει σε πολλούς τομείς μια θετική προσέγγιση για το μέλλον.

<SPEAKER ID=167 LANGUAGE="ES" NAME="Izquierdo Rojo">
Κύριε Πρόεδρε, θεωρώ ότι η κ. Ayuso πραγματοποίησε ένα σημαντικό κοινοβουλευτικό έργο με αυτή την έκθεση και η στάση μου επίσης είναι θετική αναφορικά με το όφελος που αποκομίζει με αυτό το μέτρο ένα αδελφό κράτος μέλος, τόσο αγαπητό σε μένα όπως η Πορτογαλία. Όλα αυτά είναι σημαντικά. Αντίθετα, η θέση μου είναι αρνητική έως απορριπτική σε ό,τι αφορά τον τρόπο με τον οποίο ενήργησε η Επιτροπή. Είναι κατακριτέο ότι τα Συμβούλια Υπουργών σταματούν αυτά τα απαράδεκτα δωράκια προσπαθώντας να μας γλυκάνουν με την Ατζέντα 2000.
<P>
Δεν με παραξενεύει, κύριε Πρόεδρε, που το Συμβούλιο απουσιάζει, που δεν εμφανίζεται, που είναι ντροπιασμένο για αυτή την μεθεόρτιο κατάληξη, την τελική κατανομή απαράδεκτων καλοπληρωμένων αργομισθιών. Η θα μπορούσαμε ίσως να μιλήσουμε για διασκέψεις κορυφής που ολοκληρώνονται με "κορυφαίες" τσαπατσουλιές. Τέτοια υπήρξε η διαδικασία του Συμβουλίου Υπουργών στο βαθμό που αναφέρεται στο πώς, στο πότε και στο γιατί. Το είπαμε τότε, στις 14 Ιουνίου. Σε εκείνη την περίπτωση, το είπαμε στον Πρόεδρο Aznar ότι δεν προάσπιζε τα συμφέροντα της Ισπανίας και ότι υποβάθμιζε με αυτή την διαδικασία την εκπροσώπηση της Ισπανίας. Και το επαναλαμβάνουμε τώρα.
<P>
Για το Ευρωπαϊκό Κοινοβούλιο, αυτά είναι τετελεσμένα γεγονότα με την ψήφο του Συμβουλίου και το μόνο που μας μένει είναι να δηλώσουμε ότι αυτό το μέτρο προκάλεσε τεράστια ενόχληση στους υπόλοιπους παραγωγούς των κρατών μελών, να πούμε ότι ο κατ' εξαίρεση χαρακτήρας αυτού του μέτρου δεν προβλέπεται σε αυτόν τον κανονισμό και να επισημάνουμε ότι και άλλα κράτη μέλη αντιμετώπισαν αντίξοες καιρικές συνθήκες σε κάποια φάση και παρά ταύτα, δεν έλαβαν αυτό που τώρα δωρίζουμε στην Πορτογαλία. Μια αύξηση της πορτογαλικής ποσόστωσης για συμπυκνωμένους τοματοχυμούς 83.468 τόνων για την περίοδο εμπορίας 1999-2000, συν άλλα οφέλη για την περίοδο εμπορίας 2000-2001 που περιλαμβάνουν αναδρομικές αυξήσεις της ποσόστωσης, για παράδειγμα αυτές των ετών 1997 και 1998, 83.468 τόνων ως συμπληρωματικών ποσοτήτων.
<P>
Για όλους αυτούς τους λόγους, κύριε Πρόεδρε, θεσπίζεται ένας ad hoc προϋπολογισμός. Για το οικονομικό έτος 2000 θα είναι πάνω από 500 εκατομμύρια πεσέτες - 532 εκατομμύρια πεσέτες - 3,2 εκατομμύρια ευρώ.
<P>
Συνεπώς: συγχαρητήρια στην Πορτογαλία, αποδοκιμασία προς το Συμβούλιο. Η εισηγήτρια υπήρξε πολύ σαφής, δεν γίνεται όμως καθόλου κατανοητό διότι έχουμε να κάνουμε με έναν κανονισμό που είναι κουβάρι ασαφειών και εξαιρέσεων. Το Συμβούλιο, αντί να τον βελτιώσει, τον έκανε χειρότερα.

<SPEAKER ID=168 NAME="Figueiredo">
PT) Κύριε Πρόεδρε, αγαπητοί συνάδελφοι, υποστηρίζουμε την πρόταση της Επιτροπής που αφορά την προσωρινή αύξηση της πορτογαλικής ποσόστωσης μεταποιημένης τομάτας ώστε να αντισταθμισθεί η χαμηλή παραγωγή που σημειώθηκε κατά την περίοδο εμπορίας 1997-1998 λόγω δυσμενών κλιματολογικών συνθηκών. Και θα πρέπει να επισημάνουμε ότι η συμπληρωματική αυτή ποσότητα ούτε καν καλύπτει τις συνολικές δυνατότητες παραγωγής υπό ομαλές κλιματολογικές συνθήκες. Το μόνο που κάνει είναι να αμβλύνει τον αντίκτυπο της προαναφερθείσας πτώσης της παραγωγής κατά την κατανομή των ποσοστώσεων ανάμεσα στα κράτη μέλη.
<P>
Όσον αφορά τις προτάσεις που περιλαμβάνονται στην έκθεση, και εμείς εκτιμούμε πως είναι αναγκαίο να προωθηθεί μια μεταρρύθμιση, δεδομένου ότι, όπως έδειξε η πείρα, η σημερινή κατάσταση οδηγεί σε στρεβλώσεις. Θα πρέπει ωστόσο να αναλογιστούμε ότι η οποιαδήποτε μεταρρύθμιση οφείλει να λάβει υπόψη της τα αποτελέσματα της τρέχουσας περιόδου εμπορίας, καθώς και τις παραγωγικές δυνατότητες της Πορτογαλίας υπό ομαλές κλιματολογικές συνθήκες.
<P>
Επομένως, θεωρούμε πιο σωστό να αυξηθούν οι ποσότητες και να βελτιωθεί το σημερινό σύστημα υπολογισμού των ποσοστώσεων, με ταυτόχρονη αύξηση του συνολικού ύψους των ενισχύσεων προς την παραγωγή, και όχι να οδεύσουμε προς ένα σύστημα γενικευμένων τιμών κατωφλίου το οποίο ενδέχεται να επιβαρύνει το σύνολο των παραγωγών, και όχι μόνον εκείνους που υπερβαίνουν τις ποσοστώσεις.

<SPEAKER ID=169 LANGUAGE="DE" NAME="Verheugen">
Κύριε Πρόεδρε, αξιότιμοι κυρίες και κύριοι βουλευτές, ευχαριστώ την εισηγήτρια για την εξαίρετη έκθεσή της. Στο δεύτερο μέρος ήταν μάλιστα σε θέση να υποβάλει προτάσεις και να διατυπώσει ερεθίσματα για τη μελλοντική μας πολιτική. Αντικείμενο της συζήτησής μας είναι η χορήγηση ενίσχυσης για τα προϊόντα μεταποίησης της ντομάτας. Βάση αποτελούν οι ποσοστώσεις μεταποίησης που αντιστοιχούν σε μια συγκεκριμένη ποσότητα φρέσκιας τομάτας. Ο κανονισμός προβλέπει ότι οι ποσοστώσεις θα πρέπει να ανακατανέμονται ετησίως μεταξύ των κρατών μελών. Βάση για αυτήν την ανακατανομή αποτελεί η παραγωγή των προηγούμενων ετών.
<P>
Κατά τη διάρκεια της περιόδου εμπορίας 1997/98, οι καιρικές συνθήκες στην Πορτογαλία ήταν εξαιρετικά κακές. Το αποτέλεσμα ήταν η σαφής πτώση της παραγωγής τομάτας που από την πλευρά της οδήγησε κατά την κατανομή των ποσοστώσεων για την περίοδο εμπορίας 1999/2000 σε μια μείωση της ποσόστωσης του πορτογαλικού τοματοπολτού κατά 83.468 τόνους και στη αντίστοιχη αύξηση των ποσοστώσεων τριών άλλων κρατών μελών. Μια παρόμοια κατάσταση θα διαμορφωθεί και στην κατανομή των ποσοστώσεων για την περίοδο εμπορίας 2000/2001.
<P>
Το παρόν σχέδιο κανονισμού αποσκοπεί στη λύση του συγκεκριμένου προβλήματος, δηλαδή η ποσόστωση για τον πορτογαλικό τοματοπολτό θα αυξηθεί για την περίοδο εμπορίας 1999/2000 κατά 83.468 τόνους, για τον δε καθορισμό των ποσοστώσεων για την επόμενη περίοδο εμπορίας 2000/2001 προβλέπονται ειδικές διατάξεις. Πρόκειται λοιπόν για μια σημειακή και χρονικά περιορισμένη αλλαγή της κατανομής των ποσοστώσεων. Στόχος της είναι να λυθεί ένα συγκεκριμένο ειδικό πρόβλημα που εμφανίστηκε σε ένα κράτος μέλος. Ωστόσο, ανεξάρτητα από αυτή την αλλαγή, η Επιτροπή θα εξετάσει εκτενέστατα το καθεστώς που ισχύει σήμερα. Η Επιτροπή θα διαβιβάσει τα αποτελέσματα στο Συμβούλιο εντός του έτους 2000. Αναγκαίες τροποποιήσεις του καθεστώτος αυτού καθώς και άλλες τροποποιήσεις που θα προκύψουν ενδεχομένως από την εφαρμογή αυτής της ρύθμισης θα μπορέσουν να εφαρμοστούν από την περίοδο εμπορίας 2001/2002.
<P>
Στο πλαίσιο της εκτεταμένης αυτής εξέτασης η Επιτροπή θα ασχοληθεί επισταμένως με τις συστάσεις που διατυπώθηκαν στις τρεις τροπολογίες. Στις τροπολογίες αυτές πρόκειται ειδικά για την αντικατάσταση των ποσοστώσεων με ένα κατώφλι εγγυήσεων που θα κατανεμηθεί αντίστοιχα στα κράτη μέλη. Πρόκειται για την αύξηση των ποσοτήτων.
<P>
Όσο όμως δεν υπάρχουν τα αποτελέσματα της εκτεταμένη εξέτασης που ανήγγειλα, η οποία θα λάβει υπόψη της και τους περιορισμούς του προϋπολογισμού, η Επιτροπή δεν μπορεί να αποδεχθεί τις τροπολογίες αυτές. Το λέω, επειδή οι εν λόγω τροπολογίες ξεπερνούν κατά πολύ τα όρια του πολύ στενά οροθετημένου ειδικού προβλήματος για το οποίο πρέπει να ληφθεί σήμερα απόφαση, αλλά ταυτόχρονα θέλω να προσθέσω ρητά ότι η Επιτροπή αναγνωρίζει τον εποικοδομητικό χαρακτήρα των συγκεκριμένων τροπολογιών.

<SPEAKER ID=170 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.00.
<P>
(Η συνεδρίαση λήγει στις 22.50)

