<CHAPTER ID=1>
Επανάληψη της συνόδου
<SPEAKER ID=1 NAME="Πρόεδρος">
Κηρύσσω την επανάληψη της συνόδου του Ευρωπαϊκού Κοινοβουλίου, που είχε διακοπεί την Παρασκευή 13 Ιουνίου 1997.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Τα συνοπτικά πρακτικά της συνεδρίασης της 13ης Ιουνίου 1997 έχουν διανεμηθεί.
<P>
Υπάρχουν παρατηρήσεις;

<SPEAKER ID=3 LANGUAGE="DE" NAME="Posselt">
Κύριε πρόεδρε, στα συνοπτικά πρακτικά της Παρασκευής καταγράφηκε σωστά η διαμαρτυρία μου διότι δε συζητήθηκε στην ολομέλεια η οικονομική βοήθεια για τη Βουλγαρία και τη Μακεδονία. Η ασκούσα την προεδρία της συνεδρίασης μου είπε επίσης σωστά, σύμφωνα με τις πληροφορίες που διέθετε, ότι αυτό αποφασίστηκε έτσι από την Επιτροπή Εξωτερικών Οικονομικών Σχέσεων. Θα ήθελα να δηλώσω ρητά ότι η Επιτροπή Εξωτερικών Οικονομικών Σχέσεων απεφάσισε ομόφωνα το αντίθετο! Επρόκειτο ως γνωστό για ένα κατεπείγον θέμα που εγκρίναμε την Τρίτη το πρωί. Η επιτροπή συνεδρίασε την Τρίτη το απόγευμα στο Στρασβούργο, αποφάσισε ομόφωνα την εκπόνηση μιας ακόμη προφορικής έκθεσης από την πρόεδρό της ή αντικαταστάτη της και στη συνέχεια διαπιστώθηκε ξαφνικά την Παρασκευή το πρωί ότι δεν υπάρχει συζήτηση. Είμαι πλήρως υπέρ των συντομευμένων διαδικασιών, το ότι όμως δε συζητείται ούτε στην επιτροπή ούτε στην ολομέλεια ένα σημαντικό πολιτικό ζήτημα, που πραγματεύεται πολλά χρήματα, δεν έχει καμία σχέση ούτε με τον κοινοβουλευτισμό ούτε με τον Κανονισμό μας!

<SPEAKER ID=4 NAME="Πρόεδρος">
Κύριε Posselt, θα εξακριβώσω τι ακριβώς συνέβη και θα σας ενημερώσω σχετικά.

<SPEAKER ID=5 LANGUAGE="IT" NAME="Florio">
Κύριε Πρόεδρε, θα ήθελα να παρέμβω επί του Κανονισμού. Θέλω να σημειώσω ότι το Φεβρουάριο είχα καταθέσει στο Προεδρείο μία ερώτηση σχετικά με την κατασκευή των κτιρίων στο Στρασβούργο: μετά από τέσσερις σχεδόν μήνες δεν έχω λάβει καμία απάντηση. Δεν είναι δυνατό να εργαζόμαστε με αυτό τον τρόπο στο Κοινοβούλιο! Σας παρακαλώ να λάβετε κατεπειγόντως τα κατάλληλα μέτρα ώστε να έχω μία απάντηση στην ερώτησή μου όπως και οι ερωτήσεις άλλων βουλευτών που, αντίθετα με όσα προβλέπει ο Κανονισμός, περιμένουν υπερβολικά μεγάλα διαστήματα.

<SPEAKER ID=6 NAME="Πρόεδρος">
Κύριε Florio, θα ήθελα να σας πληροφορήσω ότι το σχέδιο απάντησης στην ερώτησή σας υποβλήθηκε στο Προεδρείο σήμερα το πρωί. Το Προεδρείο θεώρησε ότι χρειάζεται μια πληρέστερη απάντηση, και συνεπώς, θα υποβληθεί προς έγκριση στις 10 Ιουλίου, προκειμένου να λάβετε ακριβώς μια πληρέστερη απάντηση.

<SPEAKER ID=7 LANGUAGE="DE" NAME="Schwaiger">
Κύριε πρόεδρε, σε συνέχεια των όσων είπε ο κ. Posselt, θα ήθελα να επισημάνω ότι η οικονομική βοήθεια για τη Βουλγαρία αποφασίστηκε από την Επιτροπή ήδη από τα μέσα Μαΐου, ότι τα έγγραφα είχαν υποβληθεί και ότι η Επιτροπή θα μπορούσε κανονικά να έχει ζητήσει τη γνώμη μας μέσω Συμβουλίου. Ούτε αυτό συνέβη. Είχα προειδοποιήσει σχετικά ήδη την Παρασκευή στο Στρασβούργο: Θα έπρεπε στο μέλλον να καθιερωθούν διαφορετικές διαδικασίες έναντι της Επιτροπής Εξωτερικών Οικονομικών Σχέσεων όχι μόνο στο επίπεδο του Κοινοβουλίου, αλλά και στα πλαίσια των αρμοδιοτήτων μεταξύ Επιτροπής και Συμβουλίου. Αλλοιώς δεν μπορούμε να ασκήσουμε τα σημαντικά μας καθήκοντα.

<SPEAKER ID=8 NAME="Πρόεδρος">
Ευχαριστώ πολύ, κύριε Schwaiger. Σας απαντώ ό, τι και στον κ. Posselt: Θα εξακριβώσω τι συνέβη και θα σας απαντήσω.
<P>
(Τα συνοπτικά πρακτικά εγκρίνονται)

<CHAPTER ID=3>
Καλωσόρισμα
<SPEAKER ID=9 NAME="Πρόεδρος">
Θα ήθελα να σας πληροφορήσω ότι αντιπροσωπεία του Κοινοβουλίου της Κεντρικής Αμερικής βρίσκεται στο θεωρείο, και εξ ονόματος του Ευρωπαϊκού Κοινοβουλίου της απευθύνω χαιρετισμό και την καλωσορίζω.
<P>
(Χειροκροτήματα) Το λόγο έχει τώρα η κ. Seillier.

<CHAPTER ID=4>
Επείγοντα πολιτικά θέματα
<SPEAKER ID=10 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής σχετικά με τα οικονομικά ζητήματα που εξετάστηκαν στο Ευρωπαϊκό Συμβούλιο του Αμστερνταμ και στη Σύνοδο Κορυφής του Ντένβερ.
<P>
Το λόγο έχει ο Επίτροπος κ. de Silguy.

<SPEAKER ID=11 NAME="de Silguy">
Κύριε Πρόεδρε, κυρίες και κύριοι βουλευτές, o πρόεδρος της Επιτροπής κ. Santer μου ανέθεσε να σας παρουσιάσω τα οικονομικά αποτελέσματα του Ευρωπαϊκού Συμβουλίου του Αμστερνταμ και της Διάσκεψης των Επτά που έγινε το προηγούμενο Σαββατοκύριακο στο Ντένβερ των Ηνωμένων Πολιτειών.
<P>
Τρία είναι τα βασικά πορίσματα που προέκυψαν από τις δύο αυτές διεθνείς συναντήσεις. Πρώτον, το ευρώ είναι, πλέον, κάτι το αμετάκλητο και θετικό τόσο για την Ευρώπη όσο και για τον υπόλοιπο κόσμο. Δεύτερον, η οικονομική συγκυρία εξελίσσεται ευνοϊκά με την απασχόληση πρώτη μεταξύ των οικονομικών προτεραιοτήτων των κυβερνήσεων.
<P>
Ας ξεκινήσουμε με το ευρώ. Η Διάσκεψη Κορυφής των Επτά επικύρωσε τα αποτελέσματα του Συμβουλίου του Αμστερνταμ. Το ευρώ είναι, πλέον, μια πραγματικότητα όπως αποδεικνύεται από την ολοκλήρωση των προπαρασκευαστικών εργασιών για την εισαγωγή του και την αναγνώριση της διεθνούς του διάστασης. Το Ευρωπαϊκό Συμβούλιο του Αμστερνταμ κατέληξε οριστικά στο νομικό και τεχνικό πλαίσιο εντός του οποίου θα λειτουργήσει το ευρώ και, στο σημείο αυτό, θα σας θυμίσω τις τρεις βασικές του συνιστώσες. Έχουμε το ψήφισμα για το ευρωπαϊκό νομισματικό σύστημα ΙΙ, τους δύο κανονισμούς για το νομικό καθεστώς του ευρώ, δηλαδή τη νομισματική νομοθεσία της Ευρώπης για το 2000, και τους δύο κανονισμούς, ο ένας προληπτικού και ο άλλος αποτρεπτικού χαρακτήρα, που συνιστούν, μαζί με το ψήφισμα του Αμστερνταμ, το σύμφωνο σταθερότητας και ανάπτυξης. Ο μηχανισμός αυτός, που είναι απαραίτητος για την ομαλή λειτουργία της οικονομικής και νομισματικής ένωσης, σχεδιάστηκε σε στενή συνεργασία με το Ευρωπαϊκό Κοινοβούλιο και θα ενισχύσει τόσο την ανάπτυξη όσο και την απασχόληση εμποδίζοντας ή διορθώνοντας τα υπερβολικά δημοσιονομικά ελλείμματα.
<P>
Το Ευρωπαϊκό Συμβούλιο του Αμστερνταμ έδωσε, επίσης, συγκεκριμένη εντολή στην Επιτροπή, στο Συμβούλιο και στο Νομισματικό Ίδρυμα για τις ενέργειες που πρέπει να γίνουν με στόχο την εδραίωση του διεθνούς ρόλου του ευρώ σε σαφείς και στέρεες βάσεις. Στο Ντένβερ, εξάλλου, η εισαγωγή του ευρώ αναγνωρίστηκε διεθνώς, αφού για πρώτη φορά υπογραμμίζεται στο ανακοινωθέν της Διάσκεψης των Επτά ότι οι οικονομική και νομισματική ένωση, βασισμένη σε υγιείς μακροοικονομικές πολιτικές και σε διαρθρωτικές μεταρρυθμίσεις, θα μπορούσε να συμβάλει ενεργά στη σταθερότητα του διεθνούς νομισματικού συστήματος. Αυτά για το ευρώ.
<P>
Ας περάσουμε τώρα στην οικονομική κατάσταση. Πέρα από μία ευνοϊκή οικονομική συγκυρία, η ανάγκη για διαρθρωτικές προσαρμογές επιβεβαιώθηκε τόσο στο Αμστερνταμ όσο και στο Ντένβερ. Ως προς την οικονομική συγκυρία, η Διάσκεψη Κορυφής του Ντένβερ επέτρεψε να συγκριθούν η Ευρώπη και οι Ηνωμένες Πολιτείες. Πέρα από την παραδοσιακή αντίθεση μεταξύ του αμερικανικού και του ευρωπαϊκού μοντέλου, την οποία εγώ θεωρώ τεχνητή σε μεγάλο βαθμό, κατέστη σαφές ότι η βασική διαφορά ανάμεσα στις δύο ηπείρους έχει να κάνει με την εμπιστοσύνη των Αμερικανών στην ευρωστία της οικονομίας τους, κάτι που, δυστυχώς, λείπει ακόμη από την Ευρώπη.
<P>
Ωστόσο, η ευρωπαϊκή οικονομία παρουσιάζει σήμερα μια πραγματική ανάκαμψη την οποία στηρίζουν οι προσπάθειες σύγκλισης των κρατών μελών στο πλαίσιο της προπαρασκευής της οικονομικής και νομισματικής ένωσης. Η αύξηση του κοινοτικού ΑΕΠ από 1, 6 % το 1996 αναμένεται να φτάσει το 2, 4 % το 1997 και το 2, 8 % το 1998. Η επιστροφή σε γρηγορότερους ρυθμούς ανάπτυξης πρόκειται, λοιπόν, να οδηγήσει στη δημιουργία δύο εκατομμυρίων θέσεων εργασίας καθαρά για το 1997 και το 1998 στην Ευρώπη.
<P>
Πέρα από την αναπτυξιακή επάνοδο, οι διαρθρωτικές μεταρρυθμίσεις και κυρίως αυτές της αγοράς εργασίας, της εκπαίδευσης, της έρευνας και όσες στοχεύουν στη βελτίωση της ανταγωνιστικότητας των επιχειρήσεων θα επιτρέψουν να μειωθεί σημαντικά η ανεργία στην Ευρώπη, γιατί ακριβώς τα μη ανεκτά επίπεδα της ανεργίας υποσκάπτουν το κλίμα εμπιστοσύνης. Οι μεταρρυθμίσεις αυτές δεν μπορούν να αποδειχτούν αποτελεσματικές αν δεν είναι συνολικές, φιλόδοξες, κοινωνικά ανεκτές και πολιτικά παραδεκτές.
<P>
Εξάλλου, υπάρχει και η νέα και ενδιαφέρουσα εξέλιξη που υπογράμμισε η Διάσκεψη του Ντένβερ, η υφιστάμενη δηλαδή σχέση ανάμεσα στη δημογραφική εξέλιξη, τα συστήματα κοινωνικής ασφάλισης και τα δημοσιονομικά ελλείμματα εξαιτίας του μη αναστρέψιμου προβλήματος της γήρανσης του πληθυσμού και ιδιαίτερα του ευρωπαϊκού. Η γήρανση αυτή είναι σημαντική και αποδεικνύεται από ένα και μόνο νούμερο: η αναλογία του μη ενεργού προς τον ενεργό πληθυσμό θα περάσει από το 25 % στο 51 % μεταξύ του 1995 και του 2040. Αν η ακολουθούμενη πολιτική παραμείνει ως έχει, η εξέλιξη αυτή θα οδηγήσει σε μακροπρόθεσμη επιδείνωση των δημόσιων οικονομικών και οι δαπάνες συνταξιοδότησης ενδέχεται να φτάσουν στο 3 με 4 % του ΑΕΠ από σήμερα μέχρι το 2030.
<P>
Προκύπτει, λοιπόν, μια αδήριτη ανάγκη για δημοσιονομικές προσαρμογές. Το δημοσιονομικό πλαίσιο της οικονομικής και νομισματικής ένωσης, η οποία στοχεύει στη μεσοπρόθεσμη επανεξισορρόπηση των δημόσιων οικονομικών, θα επιτρέψει να βρεθούν περιθώρια κίνησης, τα οποία θα μπορούν να αξιοποιηθούν για τη χρηματοδότηση των συστημάτων κοινωνικής ασφάλισης και συνταξιοδότησης. Πέρα όμως από αυτό, η Διάσκεψη των Επτά υπογράμμισε την ανάγκη για σταδιακές διαρθρωτικές μεταρρυθμίσεις, κυρίως αναφορικά με τη μεταρρύθμιση των συστημάτων συνταξιοδότησης και το ρόλο των συνταξιοδοτικών ταμείων. Αυτό είναι, σε κεντρικές γραμμές, το ισχυρό μήνυμα και του Ευρωπαϊκού Συμβουλίου του Αμστερνταμ και της Διάσκεψης των Επτά στο Ντένβερ.
<P>
Τρίτον, έχουμε την απασχόληση και το συντονισμό ανάμεσα στις οικονομικές πολιτικές. Μετά από πρωτοβουλία του προέδρου της Επιτροπής κ. Santer, το Ευρωπαϊκό Συμβούλιο του Αμστερνταμ ενέκρινε ψήφισμα για την ανάπτυξη και την απασχόληση με το οποίο τα κράτη μέλη, η Επιτροπή και το Συμβούλιο δεσμεύονται σταθερά η απασχόληση να μπει σε πρώτο πλάνο ανάμεσα στους προβληματισμούς της Ευρωπαϊκής Ένωσης και της δικής τους οικονομικής πολιτικής. Από τη σκοπιά αυτή, το Ευρωπαϊκό Συμβούλιο θυμίζει ότι οι υγιείς μακροοικονομικές και δημοσιονομικές πολιτικές συμβαδίζουν με μία ισχυρή και βιώσιμη ανάπτυξη σε ό, τι αφορά την παραγωγή και την απασχόληση.
<P>
Είναι ιδιαίτερα συμβολικό το ότι το Ευρωπαϊκό Συμβούλιο ενέταξε στο ίδιο πολιτικό κεφάλαιο με τίτλο «Σταθερότητα, Ανάπτυξη, Απασχόληση» και το ψήφισμα για την υλοποίηση του συμφώνου σταθερότητας και ανάπτυξης και εκείνο για την ανάπτυξη και την απασχόληση. Δύο είναι οι προσανατολισμοί στους οποίους κατέληξε το Ευρωπαϊκό Συμβούλιο με στόχο να μπει η απασχόληση σταθερά στην καρδιά της οικονομικής πολιτικής.
<P>
Ο πρώτος προσανατολισμός αφορά την ανάπτυξη του οικονομικού βραχίονα της οικονομικής και νομισματικής ένωσης. Βάσει των άρθρων 102 Α και 103 της Συνθήκης, οι βασικοί προσανατολισμοί θα διευρυνθούν για να συμπεριλάβουν την ανταγωνιστικότητα, την αγορά εργασίας, τις τεχνολογικές καινοτομίες, την εκπαίδευση, την κατάρτιση και τη φορολογία με στόχο να μπει το σύνολο της οικονομικής πολιτικής στην υπηρεσία της απασχόλησης. Πρακτικά, το Συμβούλιο θα μπορέσει, μετά από πρόταση της Επιτροπής, να απευθύνει στα κράτη μέλη συγκεκριμένες συστάσεις στα θέματα αυτά. Πρόκειται για σημαντική πρόοδο στην κατεύθυνση της ενίσχυσης του συντονισμού ανάμεσα στις οικονομικές πολιτικές, κάτι που συχνά ζητεί το Ευρωπαϊκό Κοινοβούλιο.
<P>
Δεύτερος θεμελιώδης προσανατολισμός: η πρόωρη υλοποίηση του κεφαλαίου «απασχόληση» της Συνθήκης του Αμστερνταμ πριν ακόμη αυτή επικυρωθεί. Το Συμβούλιο θα μπορέσει έτσι να διατυπώσει τις συστάσεις του για την πολιτική στον τομέα της απασχόλησης, παράλληλα με τη νομική βάση που εφεξής θα διαθέτει για να λάβει συγκεκριμένες αποφάσεις υπέρ της απασχόλησης. Προφανώς, η Επιτροπή θα συνεκτιμήσει σαφώς τους δύο αυτούς προσανατολισμούς ενόψει της χάραξης των κύριων προσανατολισμών της οικονομικής πολιτικής για το 1998.
<P>
Προκειμένου, όμως, να υλοποιήσει χωρίς καθυστέρηση τις συστάσεις αυτές του Ευρωπαϊκού Συμβουλίου, η Επιτροπή σκοπεύει να μεταφράσει σε πράξη τη νέα αυτή ώθηση υπέρ της απασχόλησης αμέσως μετά το έκτακτο Ευρωπαϊκό Συμβούλιο του Λουξεμβούργου που θα είναι αφιερωμένο στο θέμα αυτό. Το Ευρωπαϊκό Συμβούλιο του Λουξεμβούργου θα πρέπει να συγκεκριμενοποιήσει τις νέες πρωτοβουλίες του Αμστερνταμ υπέρ της απασχόλησης, οι οποίες αφορούν κυρίως τη διεύρυνση του ρόλου και του πεδίου δράσης της ΕΤΕ, καθώς και την ΕΚΑΧ για την οποία ζητήθηκε να συσταθεί ένα αποθεματικό ταμείο προκειμένου τα έσοδα που θα υπάρξουν μετά το 2002 να αξιοποιηθούν για να επιταχυνθούν οι ρυθμοί της έρευνας στους τομείς που σχετίζονται με τη βιομηχανία του άνθρακα και του χάλυβα.
<P>
Για όλα τα παραπάνω και για πολλά άλλα ζητήματα, κυρίως αναφορικά με τις μικρομεσαίες επιχειρήσεις, η Επιτροπή και το Συμβούλιο κλήθηκαν να παρουσιάσουν, σε συνεργασία με την ΕΤΕ, μία έκθεση που θα συζητηθεί στο έκτακτο αυτό Ευρωπαϊκό Συμβούλιο. Το Ευρωπαϊκό Κοινοβούλιο θα είναι, βέβαια, συνεργάτης μας στο έργο αυτό. Η νέα αυτή ώθηση υπέρ της απασχόλησης, την οποία αποφάσισαν οι Ευρωπαίοι, συνοδεύεται από παρόμοιες πρωτοβουλίες σε διεθνή κλίμακα, όπως για παράδειγμα αποφασίστηκε και στο Ντένβερ. Αναφέρομαι, επίσης, στην επόμενη συνάντηση στο Κόμπε το Νοέμβριο του 1997 και στη Διάσκεψη Κορυφής των Επτά με θέμα την απασχόληση στις αρχές του 1998, μετά από πρωτοβουλία του Βρετανού πρωθυπουργού.
<P>
Κλείνοντας, επιτρέψτε μου να τονίσω ότι το Ευρωπαϊκό Συμβούλιο του Αμστερνταμ και η Διάσκεψη Κορυφής των Επτά στο Ντένβερ στέλνουν στην Ευρώπη ένα μήνυμα αισιοδοξίας που της δίνει αυτοπεποίθηση. Η Ευρωπαϊκή Ένωση βρέθηκε σε δυσκολότερο σημείο αφετηρίας από ότι οι Αμερικανοί εταίροι της. Η Ευρώπη, όμως, συνεχίζει σήμερα τις προσπάθειές της στην κατεύθυνση της οικονομικής προόδου και των διαρθρωτικών μεταρρυθμίσεων. Τα πρώτα ενθαρρυντικά αποτελέσματα είναι ήδη γεγονός. Οι αναπτυξιακές προοπτικές στην Ευρώπη δεν ήταν ποτέ τόσο ευνοϊκές εδώ και πολλά χρόνια. Οι προοπτικές αυτές πρέπει γρήγορα να μεταφραστούν σε πράξη στους τομείς της παραγωγικότητας και της απασχόλησης. Τέλος, η επικείμενη εισαγωγή του ευρώ σύμφωνα με τους όρους και με το χρονοδιάγραμμα που προβλέπει η Συνθήκη, θα ενισχύσει την ανάκαμψη της οικονομικής δραστηριότητας στην Ευρώπη.
<P>
(Χειροκροτήματα)

<SPEAKER ID=12 LANGUAGE="FR" NAME="Seillier">
Κύριε Επίτροπε, μιλήσατε για το μη αναστρέψιμο πρόβλημα της γήρανσης του ευρωπαϊκού πληθυσμού, αναφερθήκατε όμως πολλές φορές και στις αναγκαίες μεταρρυθμίσεις.
<P>
Θα ήθελα να σας ρωτήσω κατά πόσο συμφωνείτε ότι μία πολύ σημαντική μεταρρύθμιση στον τρόπο σκέψης μας θα ήταν να επανεξετάσουμε την τόσο στενή έννοια των οικονομικών κριτηρίων των διασκέψεων αυτών και ότι είναι πλέον καιρός να ληφθεί υπόψη μία σύσταση της παγκόσμιας διάσκεψης για την κοινωνική ανάπτυξη που έγινε στην Κοπεγχάγη τι 1995 και που ζήτησε να ενσωματωθεί στους οικονομικούς υπολογισμούς και το εκπαιδευτικό έργο που επιτελεί η οικογένεια.
<P>
Θα ήθελα να γνωρίζω αν συμφωνείτε ότι η αγοραστική δύναμη των νοικοκυριών στις χώρες μας μειώνεται και ότι είναι πλέον καιρός να αναθεωρήσουμε τους οικονομικούς μας σχεδιασμούς και να συνεκτιμήσουμε, επιτέλους, τις επιθυμίες των ζευγαριών στην Ευρώπη, τις επιθυμίες των Ευρωπαίων γυναικών που θα ήθελαν να κάνουν περισσότερα παιδιά αλλά εμποδίζονται από οικονομικούς παράγοντες.
<P>
Ο καλύτερος δρόμος για την οικονομική ανάκαμψη στην Ευρώπη περνάει από την ανάκαμψη της δημογραφικής κατάστασης που είναι ζήτημα πολιτικής βούλησης και μεταρρύθμισης στους τρόπους σκέψης.
<P>
(Χειροκροτήματα)

<SPEAKER ID=13 LANGUAGE="FR" NAME="de Silguy">
Από την πλευρά μου δε βλέπω καμία αντίφαση ανάμεσα σε μία δημογραφική ανάκαμψη, σε μία αλλαγή των τρόπων σκέψης και στην απλή αναγνώριση της οικονομικής πραγματικότητας. Σήμερα, είτε το θέλουμε είτε όχι κυρία βουλευτής, βρισκόμαστε σε μία κατάσταση όπου η γενιά του «baby-boom» είναι ακόμη ενεργή αλλά από το 2010 και μετά θα έχουμε στην Ευρώπη ένα τρομερό δημογραφικό έλλειμμα.
<P>
Το ζήτημα που τίθεται σήμερα για τις κυβερνήσεις είναι να δουν αν δεν είναι ακόμη, με πολιτικούς όρους, έτοιμες να θέσουν το πρόβλημα ώστε οι γενιές του ενεργού πληθυσμού σήμερα να μπορέσουν, όταν συνταξιοδοτηθούν, να έχουν συντάξεις που θα τους επιτρέπουν να επιζήσουν. Σήμερα, κυρία βουλευτής, καλό θα ήταν να συνεχιστεί η προσπάθεια της οικονομικής πολιτικής που στοχεύει ακριβώς στο να ξαναδώσει στις οικονομίες μας εκείνο το περιθώριο κινήσεων που θα επιτρέψει στους προϋπολογισμούς μας να αντεπεξέλθουν σε κοινωνικές δαπάνες που θα αυξηθούν κατά τα επόμενα χρόνια.
<P>
Αυτό, βέβαια, σε τίποτε δεν εμποδίζει, στο πλαίσιο μιας πολιτικής στον τομέα της εκπαίδευσης και της οικογένειας, την ανάπτυξη και την ενίσχυση του ρόλου της οικογένειας. Στο θέμα αυτό, πιστεύω ότι η προσωπική θεώρηση του καθενός είναι, συχνά, σημαντικότερη από τις όποιες οικονομικές θεωρήσεις.

<SPEAKER ID=14 LANGUAGE="NL" NAME="Boogerd-Quaak">
Πρόεδρε, εξ ονόματος του Κοινοβουλίου είχα αναλάβει την εισήγηση έκθεσης με αντικείμενο τη δημογραφική κατάσταση στην Ευρώπη. Δεν έχει περάσει ακόμη πολύς καιρός από τότε που το Κοινοβούλιο ενέκρινε την έκθεση αυτή στην οποία αποδίδεται ιδιαίτερη σημασία στη δυνατότητα πληρωμής των συντάξεων. Επιτρέψτε μου να διαφωνήσω με τον Επίτροπο όσον αφορά τον ισχυρισμό ότι η πληρωμή των συντάξεων θα είναι αδύνατη στο μέλλον. Αυτό που έχει ιδιαίτερη σημασία είναι να προβούμε εγκαίρως στις κατάλληλες ενέργειες και να θεσπίσουμε τις πρέπουσες ρυθμίσεις. Την περίοδο που καταρτίστηκε η έκθεση ζήτησα να εγγραφεί στην ημερήσια διάταξη της Επιτροπής το θέμα των συντάξεων, τόσο των επικουρικών, όσο και των ιδιωτικών συντάξεων και των συντάξεων του δημοσίου. Μέχρι τότε το θέμα ρυθμιζόταν με βάση την επικουρικότητα. Αυτό που θα ήθελα να ρωτήσω στην Επιτροπή είναι το εξής: ενόψει της Διάσκεψης Κορυφής για την απασχόληση, μπορεί το θέμα αυτό να εξετασθεί τόσο από την Επιτροπή όσο και από τις εθνικές κυβερνήσεις;

<SPEAKER ID=15 LANGUAGE="FR" NAME="de Silguy">
Συμμερίζομαι απόλυτα όσα είπατε, κυρία βουλευτής, ότι πρέπει έγκαιρα να ασχοληθούμε και να λάβουμε τα μέτρα μας για να αντιμετωπίσουμε το θέμα αυτό, θέλω να προσθέσω όμως ότι η κατάσταση επιδεινώνεται επειδή, παράλληλα με τη γήρανση του πληθυσμού, αυξάνονται και οι δαπάνες για την υγεία. Οπωσδήποτε, οι ηλικιωμένοι χρειάζονται διαρκώς μεγαλύτερη ιατρική φροντίδα που αποδεικνύεται όλο και ακριβότερη. Συνεπώς, αν το δούμε με χρηματοοικονομικούς όρους, το πρόβλημα περιπλέκεται λόγω της σχέσης που υπάρχει ανάμεσα στη γήρανση του πληθυσμού και στην αύξηση των δαπανών συνταξιοδότησης και περίθαλψης.
<P>
Πρόκειται για θέμα που απασχολεί, βεβαίως, την Επιτροπή και για το λόγο αυτό άλλωστε επέμεινα, στην προφορική μου παρουσίαση, στο πρόβλημα της πληθυσμιακής γήρανσης. Στο πλαίσιο των συζητήσεων του Ντένβερ, η συμβολή της Επιτροπής από την άποψη αυτή εκτιμήθηκε ιδιαίτερα. Θα πω επίσης, κυρία βουλευτής, ότι το θέμα αυτό αφορά αρχικά τα κράτη μέλη επειδή, με βάση την αρχή της επικουρικότητας και την ίδια τη Συνθήκη, δεν μπορούμε να υποκαταστήσουμε τα κράτη μέλη και, επίσης, ότι το πρόβλημα αυτό έχει αδιαμφισβήτητα μία κοινοτική και μία ευρωπαϊκή διάσταση.
<P>
Αυτός είναι και ο λόγος που, στο πλαίσιο της προετοιμασίας για το έκτακτο Ευρωπαϊκό Συμβούλιο του Λουξεμβούργου, πριν το τέλος της χρονιάς, οι προτάσεις και οι συστάσεις της Επιτροπής θα λάβουν σοβαρά υπόψη τη σύστασή σας. Η Επιτροπή θα προσπαθήσει ώστε τα θέματα αυτά να αντιμετωπιστούν συντονισμένα από τα κράτη μέλη μέσα από την αμοιβαία πληροφόρηση για τα μέτρα που έχουν τεθεί σε ισχύ σε κάθε κράτος μέλος, ενώ ιδιαίτερη προσοχή θα δοθεί και στο πρόβλημα των συνταξιοδοτικών ταμείων.

<SPEAKER ID=16 NAME="Κατηφόρης">
Κύριε Πρόεδρε, δύο σύντομες ερωτήσεις προς τον κύριο Επίτροπο:
<P>
Η πρώτη είναι: στην Διάσκεψη Κορυφής του Λουξεμβούργου θα συμβάλει η Επιτροπή στο να ζητηθούν και ορισμένα πρόσθετα χρηματικά κονδύλια για να στηριχθεί η πολιτική της απασχόλησης; Γιατί μόνον με τα λόγια ξέρουμε από το 'Εσσεν ότι πολιτική απασχόλησης δεν γίνεται ή, εν πάση περιπτώσει, ότι δεν δημιουργούνται θέσεις εργασίας.
<P>
Η δεύτερη ερώτηση είναι: άκουσα Υπουργό των Οικονομικών -από αυτούς που έλαβαν μέρος στο 'Αμστερνταμ- να λέει σε δημόσια συγκέντρωση ότι μπορεί να γίνει σκέψη για αναβολή για ένα χρόνο της ενάρξεως του Ευρώ. Ξέρω ότι θα πείτε όχι, αλλά θα ήθελα να σας ακούσω να το επαναλαμβάνετε με έμφαση.

<SPEAKER ID=17 LANGUAGE="FR" NAME="de Silguy">
Θα απαντήσω αμέσως στο δεύτερο ερώτημά σας και θα σας πω ότι εγώ, που μετείχα από την αρχή ως το τέλος και στο Συμβούλιο των Υπουργών Οικονομικών του Λουξεμβούργου στις αρχές του μήνα και στο Ευρωπαϊκό Συμβούλιο και στη Διάσκεψη Κορυφής του Ντένβερ δεν άκουσα ποτέ κανένα να μιλάει για αναβολή της έναρξης του ευρώ. Αντίθετα, κάθε φορά διαπίστωνα ότι, συμπεριλαμβανομένης και της αμερικανικής πλευράς, υπάρχει αταλάντευτη δέσμευση όλων των συμμετεχόντων, Ευρωπαίων και μη, για το σεβασμό του χρονοδιαγράμματος, γεγονός που τονίστηκε σε όλα τα ανακοινωθέντα, τις αποφάσεις και τα επίσημα σχόλια που έγιναν.
<P>
Δεύτερον, αναφορικά με αυτό το Ευρωπαϊκό Συμβούλιο, συμπληρώνοντας όσα είπα πριν από λίγο θα πω ότι, ανάμεσα στις πρωτοβουλίες που αναλήφθηκαν στο Αμστερνταμ, υπάρχουν και εκείνες που έχουν να κάνουν με τη διεύρυνση του ρόλου της ΕΤΕ με τρεις τρόπους, πρώτον με τη δημιουργία ενός ειδικού μηχανισμού για τη χρηματοδότηση προγραμμάτων μικρομεσαίων επιχειρήσεων υψηλής τεχνολογίας, δεύτερον με τη διεύρυνση του πεδίου των παρεμβάσεων αυτών στην παιδεία, στην υγεία, στο αστικό περιβάλλον και στην προστασία του περιβάλλοντος και, τέλος, με την ελάφρυνση της διάρκειας των δανείων για τα μεγάλα δίκτυα.
<P>
Είπα, επίσης, ότι από τα αποθεματικά της ΕΚΑΧ θα δοθούν κονδύλια για τη δημιουργία ενός ταμείου έρευνας για την έρευνα στους τομείς που έχουν σχέση με τη βιομηχανία του άνθρακα και του χάλυβα. Σας αναφέρω επίσης ότι το Συμβούλιο θα εξετάσει τις πρωτοβουλίες σχετικά με τη δυνατότητα δημιουργίας θέσεων εργασίας για τις μικρομεσαίες επιχειρήσεις βάσει της τελευταίας έκθεσης της συμβουλευτικής επιτροπής για την παραγωγικότητα. Τέλος, το Συμβούλιο θα μελετήσει επίσης τις πρακτικές που εφαρμόζουν τα κράτη μέλη σε ό, τι αφορά την πολιτική απασχόλησης.
<P>
Για όλα τα παραπάνω θέματα νομίζω πως η εντολή είναι αρκετά περιεκτική και σημαντική ώστε να επιτρέπει στην Επιτροπή να παρουσιάσει στο Ευρωπαϊκό Συμβούλιο λύσεις συγκεκριμένες, που να μπορούν να δώσουν μια απάντηση, έστω και αποσπασματική, στο σημερινό πρόβλημα της ανεργίας.

<SPEAKER ID=18 LANGUAGE="DE" NAME="Rόbig">
Κύριε πρόεδρε, ευχαριστώ που εξετάσατε τις μικρομεσαίες επιχειρήσεις. Είδαμε τις τελευταίες δεκαετίες ότι οι περισσότερες θέσεις εργασίας δημιουργήθηκαν ακριβώς στις μικρές επιχειρήσεις, ότι με την ίδρυση νέων επιχειρήσεων μπορούν να δημιουργηθούν πάρα πολλές θέσεις εργασίας και ότι ιδίως οι πρωτοβουλίες SLIM θα πρέπει να ανακουφίσουν τις επιχειρήσεις και μπορούν έτσι να προσδώσουν και περισσότερη ανταγωνιστικότητα.
<P>
Τί πιθανότητες βλέπετε να εξετασθούν στο Λουξεμβούργο κυρίως τα εκπαιδευτικά προγράμματα και μάλιστα με αύξηση των κονδυλίων για τον τομέα αυτόν; Πιστεύω δηλαδή ότι η εκπαίδευση αποτελεί τη μοναδική μέθοδο για να μπορέσουμε να δημιουργήσουμε με πραγματική αποτελεσματικότητα θέσεις εργασίας.

<SPEAKER ID=19 LANGUAGE="FR" NAME="de Silguy">
Θα απαντήσω στο ερώτημά σας με δύο τρόπους. Κατ' αρχήν, η κατάρτιση είναι βασικότατο ζήτημα για τις μικρομεσαίες επιχειρήσεις και δεν το αμφισβητεί κανείς. Η κατάρτιση όμως, παράλληλα, είναι και ένα από τα κύρια στοιχεία που πρέπει να υλοποιηθούν στο πλαίσιο κάθε συνολικής και φιλόδοξης διαρθρωτικής πολιτικής που πρέπει να εφαρμόσουμε προκειμένου να αλλάξουν τα διαρθρωτικά αίτια της ανεργίας.
<P>
Δεύτερον, με δεδομένο το ρόλο και τη σημασία των μικρομεσαίων επιχειρήσεων για την απασχόληση, η προτεραιότητα που δίνεται στις επιχειρήσεις αυτές υπερβαίνει κατά πολύ την κατάρτιση απλά και μόνο. Ο νέος προσανατολισμός που ζητείται από την ΕΤΕ, δηλαδή η αποδέσμευση πόρων ώστε να μπορέσουν οι μικρομεσαίες επιχειρήσεις και κυρίως εκείνες των τομέων αιχμής, δηλαδή εκείνες που εξ ορισμού δημιουργούν θέσεις εργασίας, να έχουν περισσότερα μέσα στη διάθεσή τους.
<P>
Στο σημείο αυτό πρέπει να προσθέσω ότι η Επιτροπή έχει ήδη καταθέσει μια σειρά προτάσεων και συστάσεων που εξέτασε ή εξετάζει το Ευρωπαϊκό Κοινοβούλιο και βρίσκονται τώρα στα χέρια του Συμβουλίου αλλά ορισμένες μπλοκαρίστηκαν στο επίπεδο αυτό και το λέω με λύπη μου. Ωστόσο, στο πλαίσιο της προετοιμασίας του έκτακτου Ευρωπαϊκού Συμβουλίου του Λουξεμβούργου, δίνουμε ιδιαίτερη σημασία στις μικρομεσαίες επιχειρήσεις και στο ρόλο τους στον αγώνα ενάντια στα διαρθρωτικά αίτια της ανεργίας. Στο πλαίσιο αυτό, ιδιαίτερη προσοχή θα δοθεί, βεβαίως, στα θέματα της κατάρτισης.

<SPEAKER ID=20 LANGUAGE="IT" NAME="Arroni">
Κύριε Πρόεδρε, αναφέρατε εχθές μία οικονομική συγκυρία ευνοϊκή για τη βελτίωση της οικονομικής κατάστασης των κρατών μελών. Χωρίς άλλο, σε αυτό το πλαίσιο, προβήκατε εχθές σε δηλώσεις και οι ιταλικές εφημερίδες υπογράμμισαν τις εκτιμήσεις σας που αφορούν την Ιταλία. Όλοι εξάλλου θυμόμαστε τη φωτογραφία της Ιταλίας που παρουσιάσατε στην Ολομέλεια πριν από δύο μήνες.
<P>
Θέλω να σας θέσω δύο ερωτήσεις: επωφελούμενος της παρουσίας σας μεταξύ μας, θα ήθελα να ακούσω να μας εκθέτετε δια ζώσης τη γνώμη σας για την κατάσταση στην Ιταλία και την άποψή σας όσον αφορά τη δυνατότητα της Ιταλίας να πετύχει τις απαιτούμενες παραμέτρους. Επίσης: πώς ακριβώς δικαιολογείται αυτή η αλλαγή της ιταλικής κατάστασης;

<SPEAKER ID=21 LANGUAGE="FR" NAME="de Silguy">
Για να απαντήσω στο δεύτερο ερώτημά σας, κ. Arroni, θα έλεγα ότι η ιταλική κυβέρνηση έχει σίγουρα την πολιτική βούληση και όσα είπα χθες για την Ιταλία προκύπτουν από μία ανάλυση, από μια διαπίστωση που δείχνει ότι η Ιταλία σήμερα κάνει εκπληκτικές προόδους αναφορικά με την οικονομική σύγκλιση. Αν η Ιταλία πραγματοποιήσει τις φιλοδοξίες που έχει θέσει η κυβέρνησή της, θα φτάσει φέτος στη σημαντικότερη μείωση του δημόσιου ελλείμματος από οποιαδήποτε άλλη ευρωπαϊκή χώρα εδώ και δεκαπέντε χρόνια.
<P>
Επειδή η ιταλική κυβέρνηση δεν έχει ακόμη επίσημα ανακοινώσει το πρόγραμμα σύγκλισής της, δεν μπορώ ακόμη να το σχολιάσω δημόσια και με ακρίβεια. Με δεδομένο αυτό και με τα στοιχεία που ήδη γνώριζα, είπα ότι οι στόχοι του «Documento di programmazione economica i finanziaria» είναι σωστοί. Από την άλλη πλευρά, οι τομείς που επισημαίνει η κυβέρνηση για τις δημοσιονομικές μεταρρυθμίσεις είναι οι κατάλληλοι, είτε πρόκειται για τις συντάξεις, την κοινωνική ασφάλιση, το δημόσιο τομέα ή τη διεύρυνση της φορολογικής βάσης.
<P>
Σημείωσα επίσης, κάτι που ίσως γράφτηκε λιγότερο στον Τύπο, ότι η στιγμή της αλήθειας θα έρθει το Σεπτέμβριο, όταν η κυβέρνηση θα παρουσιάσει τα συγκεκριμένα μέτρα που θα δώσουν απτό περιεχόμενο στους στόχους της και που θα περιληφθούν, πιστεύω, στον προϋπολογισμό του 1998. Δεν τίθεται, λοιπόν, θέμα σήμερα να βάλουμε τα κράτη μέλη να περάσουν προκαταρκτικές εξετάσεις. Οι εξετάσεις θα γίνουν το Μάρτιο του 1998 επί των πραγματικών αποτελεσμάτων του 1997. Αυτό που μπορώ να πω σήμερα είναι ότι, όντως, τα πράγματα στην Ιταλία πηγαίνουν προς τη σωστή κατεύθυνση, γεγονός ενθαρρυντικό που με κάνει να πιστεύω ότι, πραγματικά, όταν τα κράτη έχουν την πολιτική αποφασιστικότητα να θέλουν να σεβαστούν και τα χρονοδιαγράμματα και τους όρους της Συνθήκης του Μάαστριχτ για την ένταξη στο ευρώ, τότε τα καταφέρνουν.

<SPEAKER ID=22 LANGUAGE="DE" NAME="Randzio-Plath">
Κύριε πρόεδρε, να έρθει η Ευρώπη και πάλι σε κίνηση κ. επίτροπε, αυτό μας το αναγγείλατε σήμερα ως μήνυμα από το Αμστερνταμ. Αυτό και το αντιληφθήκαμε και το βλέπουμε σίγουρα θετικά. Θα ήθελα όμως πολύ να μάθω από την Επιτροπή, τί πρωτοβουλίες αναλαμβάνει τώρα προκειμένου να ανακαθορισθούν αντίστοιχα τα κύρια χαρακτηριστικά της οικονομικής πολιτικής της Κοινότητας και των κρατών μελών. Εάν εσείς, η Επιτροπή, και εάν το Ευρωπαϊκό Συμβούλιο λαβαίνατε στα σοβαρά τις συστάσεις του Σώματος και τις ενσωματώνατε στις προτάσεις σας, θα μπορούσε να γίνει και κάτι άλλο από άποψη οικονομικής πολιτικής και πολιτικής απασχόλησης, από εκείνο που μπορεί να γίνει μέχρι τώρα βάσει της σύστασης. Παρακαλώ να μας πληροφορήσετε, πώς μπορεί αυτό να τροποποιηθεί, διότι αυτά που ως τώρα υπέβαλαν οι Υπουργοί Οικονομικών της Ευρωπαϊκής Ένωσης δεν επαρκούν για να μπεί η Επιτροπή και πάλι σε κίνηση.
<P>
Η δεύτερή μου ερώτηση, κ. επίτροπε είναι: Κατάλαβα πολύ καλά ότι ασχολείσθε και με το διεθνή ρόλο του Ευρώ. Θα ήθελα όμως να ξέρω ένα πράγμα: Σκέπτεσθε και τους καταναλωτές και την προστασία των καταναλωτών. Πότε θα απαιτήσουμε επιτέλους με ένα κανονισμό τη βεβαιότητα ότι θα καθιερωθεί και η διπλή διάκριση τιμών;

<SPEAKER ID=23 LANGUAGE="FR" NAME="de Silguy">
Κυρία βουλευτής, αν διαβάσετε προσεκτικά τα συμπεράσματα του Ευρωπαϊκού Sυμβουλίου του Αμστερνταμ (με τα οποία δε θα ασχοληθώ εδώ αλλά, αν θέλετε, μπορούμε να τα συζητήσουμε κατ'ιδίαν), θα δείτε ότι οι προβληματισμοί του Ευρωπαϊκού Κοινοβουλίου, όπως εκφράζονται μέσα από τα ψηφίσματα για το σύμφωνο σταθερότητας και ανάπτυξης, έχουν ληφθεί υπόψη σε μεγάλο βαθμό. Εξάλλου, φρόντισα προσωπικά κατά τις τελευταίες συζητήσεις ώστε το Συμβούλιο να στηρίξει τους περισσότερους από τους προσανατολισμούς που είχατε προτείνει.
<P>
Δεύτερον, αναφορικά με τις πρωτοβουλίες που θα πάρουμε, ήδη αναφέρθηκα γενικά στους προσανατολισμούς που έχουν χαραχτεί για το συντονισμό ανάμεσα στις οικονομικές πολιτικές ή για την πολιτική της απασχόλησης, καθώς και στο τι θα κάνουμε ώστε να υπάρξει συνέχεια. Για να μη μακρηγορώ, θα πω μόνο ότι πιστεύω πως το πρώτο που πρέπει να κάνουμε είναι να δώσουμε στα άρθρα 102 Α και 103 ένα περιεχόμενο περισσότερο προσανατολισμένο προς την απασχόληση. Αυτός είναι ο λόγος για τον οποίο θα διευρυνθούν οι βασικοί προσανατολισμοί της οικονομικής πολιτικής (θα το δείτε του χρόνου που θα τους παρουσιάσουμε) ώστε να ανταποκριθούν ακόμη περισσότερο στα ζητήματα της ανταγωνιστικότητας, της αγοράς εργασίας, της τεχνολογικής προόδου, της παιδείας, της κατάρτισης και της φορολογίας.
<P>
Μπορούμε να προχωρήσουμε ακόμη περισσότερο αφού, αν χρειαστεί, βάσει του άρθρου 103, παράγραφος 4, θα καταθέσουμε προτάσεις για σύσταση του Συμβουλίου προς τα κράτη μέλη ως προς τα θέματα αυτά. Με άλλα λόγια, υπάρχει παραλληλισμός ανάμεσα στις αρμοδιότητες διατύπωσης συστάσεων που έχουμε αξιοποιήσει μέχρι σήμερα στα δημοσιονομικά ζητήματα και στο σημείο που μπορούμε να τις επεκτείνουμε ως προς τα οικονομικά θέματα.
<P>
Δεύτερον, αναφορικά με την απασχόληση, νομίζω ότι απάντησα ήδη λέγοντας πως θα αξιοποιήσουμε στο μέγιστο το ότι το κεφάλαιο «απασχόληση» της Συνθήκης του Αμστερνταμ θα τεθεί σε εφαρμογή πριν ακόμη την επικύρωσή της, παρέχοντας έτσι τη νομική βάση για πιο συγκεκριμένες δράσεις. Όλα αυτά προς το παρόν είναι υπό εξέταση, αναλύονται και εμβαθύνονται και πολύ σύντομα θα έχω την ευχαρίστηση να σας ενημερώσω σχετικά, από τη στιγμή που θα έχουν προχωρήσει οι σχετικές εργασίες, σε ό, τι αφορά τις δικές μας υπηρεσίες. Σας διαβεβαιώνω ότι θα σας κρατώ απόλυτα ενήμερους για τις διάφορες σκέψεις στο θέμα αυτό.
<P>
Για τους καταναλωτές θα πω ότι στις 15 Μαΐου διοργανώσαμε μία στρογγυλή τράπεζα που ανέδειξε μία σειρά συγκεκριμένα και πρακτικά προβλήματα όπως αυτό των διπλών ενδείξεων, της διπλής ετικέτας, της ημερομηνίας έναρξης της κυκλοφορίας των εισιτηρίων, της διάρκειας της διπλής κυκλοφορίας κ.τ.λ. Μετά τη στρογγυλή τράπεζα διοργανώσαμε και έχουμε ακόμη κάποιες ομάδες εργασίας με τους καταναλωτές, τις τράπεζες και τις επιχειρήσεις, θέμα προς θέμα. Στόχος μου είναι να κλείσω δύο γενικές συναντήσεις στα θέματα αυτά, η μία το φθινόπωρο και η άλλη το Μάρτιο, για να δούμε ποιες λύσεις θα δώσουμε, δεδομένου ότι είναι καλύτερο να μην ανατρέξουμε σε κάποιον κανονισμό, ει δυνατόν.
<P>
Η Ευρωπαϊκή μας Ένωση αντιμετωπίζει ήδη πρόβλημα παράλυσης λόγω του υπερβολικού αριθμού των κανονισμών. Εγώ, πάντως, θα προτιμούσα να σφάλλει από υπερβολικό δυναμισμό και συναίνεση. Στο στάδιο, λοιπόν, αυτό, εμείς εργαζόμαστε στην κατεύθυνση της διερεύνησης προς μια τέτοια συναίνεση με στόχο να μπορέσουμε, φυσικά από τη στιγμή που θα δημοσιοποιηθεί η απόφαση για τον κατάλογο των κρατών που θα περάσουν στο ευρώ στα τέλη του Απριλίου με αρχές Μαϊου 1998, να δώσουμε παράλληλα και συγκεκριμένες απαντήσεις στα συγκεκριμένα ερωτήματα που θέτουν οι καταναλωτές. Αυτό για το οποίο μπορώ σήμερα να σας διαβεβαιώσω είναι ότι τα παραπάνω πρακτικά ερωτήματα είναι ένας από τους βασικούς τομείς δραστηριοτήτων της Επιτροπής στο ζήτημα αυτό.

<SPEAKER ID=24 NAME="Hautala">
(FI )Αξιότιμε κύριε Πρόεδρε, το Ευρωπαϊκό Κοινοβούλιο έχει απαιτήσει να εξετάζεται η κατάσταση ενός κράτους μέλους καθ' όλη τη διάρκεια των οικονομικών διακυμάνσεων για τον προσδιορισμό του ύψους τυχόν υπερβολικού ελλείμματος προτού επιβληθούν οι δέουσες κυρώσεις. Αυτό είναι ιδιαίτερα λογικό δεδομένου ότι έτσι δεν επιδεινώνεται και περαιτέρω η οικονομική κατάσταση του κράτους αυτού. Παρ' όλο αυτό, στα συμπεράσματα εν σχέσει με τη συμφωνία σταθερότητας και ανάπτυξης της Διάσκεψης Κορυφής του Αμστερνταμ αναφέρεται άμεσα η ανακοίνωση του Συμβουλίου η οποία υπογραμμίζει, από μέρους της, την ανάγκη για τήρηση μιας ιδιαίτερα αυστηρής γραμμής όσον αφορά τον τρόπο προσδιορισμού του ύψους τυχόν υπερβολικού ελλείμματος. Κατά τη γνώμη του Συμβουλίου, στις περιπτώσεις αυτές πρέπει, σχεδόν αμέσως, να επιβάλλονται πρόστιμα. Κατά τη γνώμη μου, όμως, αυτό είναι παράλογο διότι αποτελεί τροχοπέδη στις προσπάθειές σας για βελτίωση της απασχόλησης. Γι' αυτό και μου έχει γεννηθεί η υποψία ότι η ανακοίνωση σχετικά με την απασχόληση εκδόθηκε προκειμένου να μην αντιμετωπίσουν προβλήματα οι Γάλλοι, όταν επιστρέψουν στην πατρίδα τους.

<SPEAKER ID=25 LANGUAGE="FR" NAME="de Silguy">
Θα πω αρχικά ότι το σύμφωνο σταθερότητας εντάσσεται πλήρως και απόλυτα στη Συνθήκη του Μάαστριχτ. Σας παραπέμπω στο άρθρο 104 Γ όπου αναφέρεται: »Το Συμβούλιο μπορεί να αποφασίσει κυρώσεις στην τάδε και στην τάδε περίπτωση». Συγκεκριμένα, το σύμφωνο σταθερότητας και ανάπτυξης διαφυλάσσει απόλυτα την αυτονομία της Επιτροπής αναφορικά με την αρμοδιότητά της να προτείνει και την αυτονομία λήψης αποφάσεων του Συμβουλίου στο πλαίσιο των τακτικών αρμοδιοτήτων που του αναγνωρίζει η Συνθήκη. Το σύμφωνο σταθερότητας και ανάπτυξης είναι ένας κώδικας καλής συμπεριφοράς, ένας οδηγός συμπεριφοράς με στόχο να διευκρινιστούν οι συνθήκες και το χρονοδιάγραμμα έτσι ώστε να επανέλθει η δημοσιονομική ισορροπία.
<P>
Από όσο γνωρίζω, κυρία βουλευτής, τα δημόσια ελλείμματα δε δημιουργούν θέσεις εργασίας και είναι κάτι που διαπιστώνω τόσο στις Ηνωμένες Πολιτείες όσο και στην Ευρώπη (μην ανησυχείτε, δεν εννοώ τη Γαλλία). Τα τελευταία χρόνια, οι χώρες που μείωσαν περισσότερο το δημόσιο έλλειμμά τους γνώρισαν τη μεγαλύτερη ανάπτυξη και δημιούργησαν τις περισσότερες θέσεις εργασίας. Θα αναφέρω συγκεκριμένα το παράδειγμα της ολλανδικής προεδρίας. Αυτό δεν εμποδίζει την πραγματοποίηση διαρθρωτικών μεταρρυθμίσεων αλλά και στο Ντένβερ και στο Αμστερνταμ οι αρχηγοί κρατών και κυβερνήσεων τόνισαν το γεγονός ότι υπάρχει σύμπνοια, συμβατότητα και, θα έλεγα, ακόμη και συνδυασμός ανάμεσα στην άσκηση μιας υγιούς οικονομικής πολιτικής, τη μείωση του δημόσιου ελλείμματος, την ενεργοποίηση της ανάπτυξης και τη δημιουργία θέσεων εργασίας.

<SPEAKER ID=26 LANGUAGE="EN" NAME="Provan">
Διερωτώμαι αν θα μπορούσατε να σχολιάσετε τηυ χρήση του εύρω από διεθνείς επιχειρήσεις στην ΕΕ. Στις χώρες που έχουν δικαίωμα αυτοεξαίρεσης ή δεν θα είναι επιλέξιμες για να ενταχθούν από την αρχή στη νομισματική ένωση, προβλέπετε ότι οι μεγάλες διεθνείς εταιρείες θα χρησιμοποιήσουν στην πράξη το εύρω για τις λογιστικές τους ανάγκες, δίνοντας έτσι τη δυνατότητα στο εύρω να εμφανιστεί στις χώρες αυτές ως αναγνωρισμένο νόμισμα; Θα μεριμνήσει η Επιτροπή για να διαπιστώσει κατά πόσον υπάρχει νομική βάση προς τούτο;

<SPEAKER ID=27 LANGUAGE="FR" NAME="de Silguy">
Σας διαβεβαιώνω κ. Provan. Και βέβαια οι επιχειρήσεις από όλο τον κόσμο θα μπορούν να χρησιμοποιήσουν το ευρώ ακόμη και αν δεν εδρεύουν σε κράτος του ευρώ. Σήμερα, οι κανονισμοί που έχουν θεσπιστεί για το νομικό καθεστώς του ευρώ στοχεύουν ακριβώς στην παροχή των αναγκαίων νομικών εγγυήσεων για να μπορεί το ευρώ να χρησιμοποιείται από όλες τις επιχειρήσεις διεθνώς, εφ' όσον το επιθυμούν.
<P>
Δεύτερον (και είναι είδηση) η Επιτροπή έχει συνεργαστεί με τους υπεύθυνους των χρηματαγορών σε ιδιαίτερα τεχνικά ζητήματα συμβάσεων και ονομαστικής αξίας σε μια προσπάθεια προσδιορισμού των κανόνων, μετά από αίτημα των ίδιων των χρηματιστικών παραγόντων, για την ομαλή διευθέτηση της χρήσης του ευρώ.
<P>
Τρίτη παρατήρηση: είναι σαφές ότι το ευρώ είναι καλό νόμισμα, δηλαδή σταθερό νόμισμα, και θα αποτελέσει την εναλλακτική λύση απέναντι στο δολάριο. Είναι κάτι που ζητούν και οι επενδυτές για τη διαφοροποίηση του χαρτοφυλακίου τους. Το ευρώ, λοιπόν, πρέπει να αναπτυχθεί και η χρήση του να εξαπλωθεί ως χρήση ενός νομίσματος συνδιαλλαγών, πληρωμών αλλά και αποθεματοποίησης.

<SPEAKER ID=28 LANGUAGE="FR" NAME="Fιret">
Κύριε Επίτροπε, θα ήθελα να επανέλθω σύντομα στις συγκεκριμένες προτάσεις υπέρ της απασχόλησης που προτίθεται να επεξεργαστεί η Επιτροπή στο πλαίσιο του ψηφίσματος του Ευρωπαϊκού Συμβουλίου του Αμστερνταμ.
<P>
Θα ήθελα να ρωτήσω κατά πόσο αποτελεί εκτίμηση της Επιτροπής ότι το ψήφισμα αυτό, ο νέος τίτλος για την απασχόληση και η ενσωμάτωση του κοινωνικού πρωτοκόλλου συνιστούν μία αρκετά φιλόδοξη και σαφή πολιτική δέσμευση που να επιτρέπει στην Ευρωπαϊκή Ένωση να καταπολεμήσει αποτελεσματικά, από σήμερα μέχρι την κυκλοφορία του ενιαίου νομίσματος, το μείζον και κυρίαρχο πρόβλημα της ανεργίας στην Ευρώπη και να απαντήσει στο αίτημα, στις ανησυχίες και στην απελπισία, κάποιες φορές, των πληττόμενων κοινωνικών ομάδων.
<P>
Θέλω να ρωτήσω μήπως θα πρέπει, αντίθετα, η Επιτροπή να θεωρήσει με λύπη της ότι τα συμπεράσματα του Ευρωπαϊκού Συμβουλίου, έτσι όπως αναφέρονται στο ψήφισμα για την ανάπτυξη και την απασχόληση, απλά και μόνο επαναλαμβάνουν ορισμένες γενικότητες της πολιτικής οικονομίας για πρωτοετείς φοιτητές και αποτελούν την ένδειξη ενός τρεμάμενου και, συχνά, ασύνδετου οράματος μιας μινιμαλιστικής Ευρώπης που παραδίνεται μπροστά σε ένα κομμάτι των κύριων δυσκολιών που αντιμετωπίζει και, στη συγκεκριμένη περίπτωση, μπροστά στο κοινωνικό πρόβλημα.
<P>
Εν κατακλείδι, κύριε Επίτροπε, δε νομίζω ότι τα δεκαοκτώ εκατομμύρια των ανέργων μας συμμερίζονται την προφανή αισιοδοξία σας.

<SPEAKER ID=29 LANGUAGE="FR" NAME="de Silguy">
Οπωσδήποτε και δε δημιουργούνται θέσεις εργασίας με χαρτιά και με Συνθήκες αλλά ούτε και σταυρώνοντας τα χέρια με μία μόνιμη απαισιοδοξία θα ξαναδώσουμε στην Ευρώπη την εμπιστοσύνη που χρειάζεται για να ξαναβρεί το δυναμισμό της και να δημιουργήσει θέσεις εργασίας. Σήμερα που η Ευρώπη διαθέτει τεχνογνωσία και επανακάμπτει ως προς την ανάπτυξη ο καλύτερος τρόπος να της δώσουμε και πάλι την ώθηση που έχει ανάγκη και τη θέληση για επιτυχία είναι να ενθαρρύνουμε τους πολίτες, όχι να τους αποθαρρύνουμε.
<P>
Δεύτερον, η κυκλοφορία του ευρώ είναι αναπόσπαστο κομμάτι της λύσης στο πρόβλημα της ανεργίας, επειδή το ευρώ θα σημάνει μεγαλύτερη ανάπτυξη για την Ευρώπη. Το ευρώ θα επιτρέψει, επίσης, να εξαλειφθούν οι νομισματικές διακυμάνσεις (κάτι που ορισμένοι στη Γαλλία αποκαλούσαν κάποτε ανταγωνιστική διολίσθηση) που κόστισαν στην Ευρώπη ενάμισι εκατομμύριο επιπλέον ανέργους σε δύο χρόνια, μεταξύ 1995 και 1996. Νομίζω, λοιπόν, πως αυτή η συμβολή του ευρώ στην ευρωπαϊκή ανάπτυξη θα είναι εξίσου χρήσιμη και για τον αγώνα ενάντια στην ανεργία.
<P>
Καθώς όμως το μεγαλύτερο κομμάτι της ανεργίας είναι διαρθρωτικού χαρακτήρα, οι διαρθρωτικές μεταρρυθμίσεις είναι εκείνες που χρειαζόμαστε σήμερα περισσότερο από ότι άλλοτε. Με τον όρο αυτό εννοούμε τη μείωση των επιβαρύνσεων για τους χαμηλόμισθους, την ευελιξία που πρέπει να δώσουμε στην αγορά εργασίας, την παιδεία, την εκμάθηση, την κατάρτιση, μια σειρά τομείς που χρειάζονται συνέπεια και αποφασιστικότητα.
<P>
Για ακόμη μια φορά, μετά την επιστροφή μου από τις Ηνωμένες Πολιτείες και τις συζητήσεις που είχα εκεί, κατάλαβα ότι η Ευρώπη δεν είναι σε καμία περίπτωση πιο αδύναμη από τις Ηνωμένες Πολιτείες αλλά το ελάττωμά μας είναι πως δεν πιστεύουμε στους εαυτούς μας. Νομίζω ότι ο ρόλος των πολιτικών σήμερα, ανεξαρτήτως κόμματος, είναι να ξαναδώσουν στους Ευρωπαίους πολίτες την εμπιστοσύνη στον εαυτό τους.

<SPEAKER ID=30 LANGUAGE="FR" NAME="Scarbonchi">
Κύριε Πρόεδρε, έχω ένα ερώτημα κάπως ιδιάζον και (γιατί όχι; ) πρωτότυπο για τον κύριο Επίτροπο.
<P>
Η Διάσκεψη Κορυφής των Οκτώ στο Ντένβερ χαρακτηρίστηκε από την απουσία θετικών αποφάσεων για την Ευρώπη και από μια α λα cowboy βραδιά στο κλίμα της αμερικανικής παγκόσμιας τάξης πραγμάτων. Ο πρόεδρος της Ευρωπαϊκής Επιτροπής κ. Santer έλαβε με την ευκαιρία αυτή, όπως και όλοι οι υπόλοιποι εκτός του κ. Blair που αρνήθηκε να το παραλάβει, ως δώρο ένα χρυσό ρολόι πολύ μεγάλης αξίας.
<P>
Κύριε Επίτροπε, το δώρο αυτό θα μπορούσε να είναι η ευκαιρία μιας πρωτοβουλίας της Επιτροπής και του Κοινοβουλίου για τη δημιουργία ενός μουσείου όπου θα κατατίθενται και θα εκτίθενται όλα τα δώρα που λαμβάνουν, στο πλαίσιο εκτέλεσης των καθηκόντων και διεκπεραίωσης των αρμοδιοτήτων τους, όλες οι προσωπικότητες της Ευρωπαϊκής Ένωσης από το Κοινοβούλιο, το Συμβούλιο και την Επιτροπή.
<P>
Πιστεύω ότι ο προβληματισμός για την αυστηρή εφαρμογή και τη διαφάνεια που διακατέχει και εσάς όπως εμάς θα έβρισκε έτσι την καλύτερη έκφρασή του στα μάτια της ευρωπαϊκής κοινής γνώμης και των Ευρωπαίων πολιτών.

<SPEAKER ID=31 NAME="Πρόεδρος">
Επιθυμεί ο κ. Επίτροπος να απαντήσει;

<SPEAKER ID=32 LANGUAGE="FR" NAME="de Silguy">
Σημειώνω τη σύσταση του κυρίου βουλευτή. Προσωπικά δεν έχω λάβει τέτοια δώρα. Και βέβαια μπορούμε να κάνουμε μουσεία αλλά μήπως με τον τρόπο αυτό θα θάβαμε την Ευρώπη στα μουσεία με μια κάποια περισσή ευκολία;

<SPEAKER ID=33 LANGUAGE="FR" NAME="Fayot">
Για να επανέλθουμε στην πολιτική της απασχόλησης, κύριε Επίτροπε, αναφέρατε ως μέσα την προσφυγή στους μεγάλους οικονομικούς προσανατολισμούς, τη διεύρυνσή τους και τις συστάσεις του Συμβουλίου για την απασχόληση. Αναφερθήκατε επίσης στη διεύρυνση του ρόλου της Ευρωπαϊκής Τράπεζας Επενδύσεων και στη χρησιμοποίηση των κονδυλίων της ΕΚΑΧ.
<P>
Θα ήθελα να διευκρινίσετε ποια αποτελέσματα μπορούμε να αναμένουμε ως προς την απασχόληση από τους δύο αυτούς συγκεκριμένους παράγοντες αφού, όπως δήλωσε ο αντιπρόεδρος της Ευρωπαϊκής Τράπεζας Επενδύσεων κ. Roth, η Ευρωπαϊκή Τράπεζα Επενδύσεων καταγράφει ήδη προβλήματα απασχόλησης στις επενδύσεις που χρηματοδοτεί. Από την άλλη πλευρά, τα κονδύλια της ΕΚΑΧ δεν είναι διαθέσιμα αφού προέρχονται από τη βιομηχανία και δεν μπορούμε να τα πάρουμε έτσι όπως είναι για να τα αναλώσουμε σε κεϋνσιανούς στόχους.
<P>
Θα ήθελα να μας πει ο κ. Επίτροπος ποιο ήταν το πνεύμα του Συμβουλίου όταν αναφέρθηκαν αυτά τα δύο τόσο συγκεκριμένα μέσα.

<SPEAKER ID=34 LANGUAGE="FR" NAME="de Silguy">
Σας ευχαριστώ για το ερώτημά σας. Η απάντησή μου θα μπορούσε να κρατήσει δύο ώρες, επειδή πρόκειται για θέμα τεχνικά περίπλοκο. Για να το πω όσο απλούστερα γίνεται, από την ΕΤΕ ζητήθηκε να επιταχύνει, να διευκολύνει την πρόσβαση στις πιστώσεις και, κατά δεύτερο λόγο, να μειώσει το κόστος των πιστώσεων αυτών για τις μικρές και μεσαίες επιχειρήσεις στους τομείς της υψηλής τεχνολογίας. Πρόκειται, συνεπώς, για έγκαιρες και χειροπιαστές ενέργειες που επιτρέπουν στην ΕΤΕ, με τους ίδιους πόρους της και με τα αποθεματικά της, θα έλεγα, να διευκολύνει τη δανειοδότηση επιχειρήσεων που χρειάζονται τις πιστώσεις αυτές για να μπορέσουν να αναπτυχθούν και υπάρχει μέλλον εδώ γιατί πρόκειται για αναπτυσσόμενους τομείς, για τους τομείς της λεγόμενης υψηλής τεχνολογίας.
<P>
Αναφορικά με την ΕΚΑΧ, γνωρίζετε ότι διαθέτει σημαντικό αποθεματικό που υποχρεούται να διαθέτει γιατί πρέπει να καλύψει τα δάνεια που χορήγησε στη βιομηχανία. Η ΕΚΑΧ δε θα υπάρχει μετά τις 23 Ιουλίου 2002. Τα δάνεια, όμως, που θα εξακολουθήσουν να ισχύουν θα παραμείνουν για ορισμένα ακόμη χρόνια. Από τη στιγμή, λοιπόν, που υπάρχει ανάγκη κάλυψης των δανείων αυτών, το αποθεματικό θα παραμείνει. Εκείνο που έχει ενδιαφέρον είναι ότι το Συμβούλιο είπε πως, αφού το αποθεματικό αυτό δημιουργήθηκε από κρατήσεις που κατέβαλαν οι βιομηχανίες του άνθρακα και του χάλυβα, όταν μπορέσετε να αποδεσμεύσετε τα κεφάλαια αυτά θα τα δώσετε σε ένα ταμείο που θα επιτρέψει την τροφοδότηση της έρευνας στις βιομηχανίες που σχετίζονται με τον τομέα αυτό.
<P>
Αντί, λοιπόν, τα χρήματα αυτά να τα πάρει δεν ξέρω και εγώ ποιος, είμαστε σίγουροι πως θα υπάρξει μια βέλτιστη κατανομή και χρήση τους για τη διευκόλυνση της έρευνας, επειδή η έρευνα συμβάλλει στην απασχόληση και επειδή στην Ευρώπη υπολειπόμαστε ως προς την έρευνα.

<SPEAKER ID=35 LANGUAGE="NL" NAME="Mulder">
Κύριε Πρόεδρε, αφ'ης στιγμής η καθιέρωση του ευρώ καθίσταται ολοένα και περισσότερο πιθανή ή είναι πλέον βέβαιη, θα ήθελα να ρωτήσω τον Επίτροπο τι πρόκειται να συμβεί με το σύστημα των πράσινων ισοτιμιών στην Ευρώπη. Θα καθιερωθεί στο μέλλον ένα πράσινο ευρώ, ή πότε σκέφτεται η Επιτροπή να υποβάλει συγκεκριμένες προτάσεις επί του θέματος αυτού έτσι ώστε να καθιερωθεί ένα ευρώ στο γεωργικό τομέα στην Ευρώπη;

<SPEAKER ID=36 LANGUAGE="FR" NAME="de Silguy">
Πολύ εύστοχο το ερώτημά σας. Έχουμε αρχίσει να εξετάζουμε το θέμα. Εκείνο που μπορώ να σας πω είναι ότι το ευρώ θα απλουστεύσει τα πράγματα, τουλάχιστον για τα κράτη εντός της ζώνης του ευρώ. Συνεπώς, για το θέμα των πράσινων ισοτιμιών, θα εκλείψουν οι δυσκολίες που ανέκυψαν λόγω των νομισματικών διαφορών και που είχαν επιδράσεις και στις πράσινες ισοτιμίες. Θα απλουστευθούν, λοιπόν, τα πράγματα.
<P>
Δεύτερον, θα παραμείνει το πρόβλημα με τα κράτη μέλη της Ευρωπαϊκής Ένωσης που δε θα μετάσχουν στο ευρώ. Τα ζητήματα αυτά εξετάζονται από εμπειρογνώμονες και μπορώ να σας διαβεβαιώσω ότι θα ληφθούν όλα τα κατάλληλα μέτρα ώστε, όταν κυκλοφορήσει το ευρώ, να εκλείψουν οι όποιες δυσκολίες θα υφίστανται ακόμη

<SPEAKER ID=37 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.

<CHAPTER ID=5>
Δημόσιες προσφορές εξαγοράς
<SPEAKER ID=38 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0204/97) της κ. Fontaine, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση 13ης οδηγίας του Ευρωπαϊκού Κοινοβουλίου και του Συμβουλίου στον τομέα του δικαίου των εταιρειών που αφορά τις δημόσιες προσφορές εξαγοράς (COM(95)0655 C4-0107/96-95/0341(COD))
<P>
Έλαβα μια αίτηση της Ομάδας Ένωση για την Ευρώπη, που υποβλήθηκε βάσει του άρθρου 129 του Κανονισμού, για την αναπομπή της έκθεσης στην επιτροπή.
<P>
Το λόγο έχει ο κ. Florio, προκειμένου να μιλήσει υπέρ της αίτησης.

<SPEAKER ID=39 LANGUAGE="IT" NAME="Florio">
Κύριε Πρόεδρε, εμείς προβάλαμε το αίτημα της αναπομπής διότι θεωρούμε ότι το θέμα αξίζει να εμβαθυνθεί και περαιτέρω. Υπενθυμίζουμε ότι η εν λόγω πρόταση, από την πλευρά της Επιτροπής, είχε ξεκινήσει σαν πρόταση σύστασης που κατόπιν, καθ' οδόν, άλλαξε σε πρόταση οδηγίας. οι διαβουλεύσεις είχαν γίνει για την πρόταση σύστασης και όχι για την πρόταση οδηγίας στην οποία μετατράπηκε ακολούθως. στο φως αυτών των εκτιμήσεων, στην ομάδα μου ωρίμασε η βούληση και η πεποίθηση ότι είναι σκόπιμη μία περαιτέρω εμβάθυνση στην αρμόδια επιτροπή, ωστε, ενδεχομένως, να αντιμετωπισθεί παραλλήλως με την επικείμενη -ή σχεδόν επικείμενη- συζήτηση για την οδηγία σχετικά με την ευρωπαϊκή μετοχική εταιρεία. Εξ ονόματος της ομάδας μου, συνεπώς, επαναλαμβάνω την αίτηση αναπομπής σε επιτροπή.

<SPEAKER ID=40 LANGUAGE="ES" NAME="Medina Ortega">
Κύριε Πρόεδρε, εξ ονόματος της Ομάδας του Ευρωπαϊκού Σοσιαλιστικού Κόμματος, θα ήθελα να ανακοινώσω ότι το θέμα συζητήθηκε εκτενώς στην Επιτροπή Νομικών Θεμάτων και Δικαιωμάτων των Πολιτών, ελήφθησαν υπόψη όλες οι παρατηρήσεις και εκτιμήθηκαν όλες οι πτυχές. Θεωρώ ότι, αυτήν τη στιγμή, δεν έχει νόημα η αναπομπή στην επιτροπή. Συνεπώς, να διατηρηθεί η ημερήσια διάταξη.

<SPEAKER ID=41 NAME="Πρόεδρος">
Υποβάλλω σε ψηφοφορία την αίτηση αναπομπής της έκθεσης στην επιτροπή.
<P>
(Το Σώμα απορρίπτει την αίτηση) Το λόγο έχει η εισηγήτρια, κ. Fontaine.

<SPEAKER ID=42 NAME="Fontaine">
Κύριε Πρόεδρε, η έκθεση για τις δημόσιες προσφορές εξαγοράς που έχω την τιμή να εισηγούμαι ενώπιόν σας εξ ονόματος της Επιτροπής Νομικών Θεμάτων και Δικαιωμάτων των Πολιτών δεν μπορεί να αποσυνδεθεί από το ιστορικό της πλαίσιο και για το λόγο αυτό θα ήθελα, κύριε Πρόεδρε, να μου επιτρέψετε να πω μερικά πράγματα σχετικά.
<P>
Το 1989 η Εκτελεστική Επιτροπή, διαπιστώνοντας ότι όλο και πολλαπλασιάζονταν οι προσπάθειες, φιλικές ή εχθρικές, να πάρει τον έλεγχο στα χέρια του ο ευρωπαϊκός ιδιωτικός τομέας, έλαβε την πρωτοβουλία να προτείνει τη θέσπιση, στο επίπεδο αυτό, ορισμένων κοινών κανονιστικών διατάξεων. Στην πραγματικότητα, η πρόταση της Επιτροπής ήταν, ουσιαστικά, μια οδηγία εναρμόνισης την οποία το Ευρωπαϊκό Κοινοβούλιο εμπλούτισε με ορισμένες τροπολογίες εγκρίνοντάς την στο σύνολό της με την έκθεση που ψηφίσαμε τον Ιανουάριο του 1990. Στη συνέχεια, όμως, το Συμβούλιο άρχισε να μπλοκάρει συνεχώς την προσπάθεια αυτή.
<P>
Η Επιτροπή μας προτείνει σήμερα μια νέα προσέγγιση. Πρόκειται για μια οδηγία-πλαίσιο που θεσπίζει τις γενικές αρχές για τις δημόσιες προσφορές εξαγοράς χωρίς να προσπαθεί να εναρμονίσει στις λεπτομέρειές τους τα ισχύοντα στα διάφορα κράτη μέλη. Πρέπει, εξάλλου, να σημειώσουμε εδώ ότι από το 1989 τα κράτη μέλη, το ένα μετά το άλλο, έχουν πλέον τη δική τους νομοθεσία στον τομέα αυτό.
<P>
Η νέα κίνηση της Επιτροπής εντάσσεται στο πνεύμα της δέσμευσης του Εδιμβούργου το 1992 για το σεβασμό της αρχής της επικουρικότητας και για να μπορέσουν ελεύθερα τα κράτη μέλη να υλοποιήσουν τις αρχές της οδηγίας συνεκτιμώντας τόσο τις παραδόσεις τους όσο και τις εθνικές τους πρακτικές. Η νέα αυτή προσέγγιση στοχεύει παράλληλα στο ξεπέρασμα του αδιεξόδου που δημιούργησε το Συμβούλιο. Όλοι γνωρίζουμε ότι οι ισχυρότερες αντιδράσεις προήλθαν από εκείνα τα κράτη μέλη που θεωρούσαν ότι η αρχικά προταθείσα εναρμόνιση υπερέβαινε το ευκταίο.
<P>
Στο πλαίσιο αυτό, η εισηγήτριά σας θέλησε (και ελπίζω πως ο κ. Florio είναι εδώ και με ακούει) αρχικά να ασχοληθεί με πολλή προσοχή η Επιτροπή Νομικών Θεμάτων με την ευκαιρία που αντιπροσωπεύει αυτή η νέα κατεύθυνση που μας πρότεινε η Επιτροπή. Κατά κάποιον τρόπο, επρόκειτο για ένα ερώτημα-κλειδί που έθεσα στην Επιτροπή Νομικών Θεμάτων και που προηγείται κάθε εξέτασης επί της ουσίας. Έπρεπε ή όχι να νομοθετήσουμε; Και αν ναι, έπρεπε αυτό να γίνει μέσα από μία οδηγία; Έπρεπε να γίνει με τον περιορισμένο τρόπο που μας πρότεινε η Επιτροπή;
<P>
Για ακόμα μια φορά η Επιτροπή Νομικών Θεμάτων, μετά από πολύ προσεκτική εξέταση, απάντησε καταφατικά στα δύο αυτά ερωτήματα, εντέλλοντας την εισηγήτριά σας να συνεχίσει το έργο στην κατεύθυνση αυτή, δηλαδή στην κατεύθυνση μιας οδηγίας για μια μίνιμουμ εναρμόνιση. Η Επιτροπή Νομικών Θεμάτων θεωρεί ότι οι τεράστιες διαφορές που υφίστανται ανάμεσα στις εθνικές νομοθεσίες δεν επιτρέπει να λειτουργήσουν οι δημόσιες προσφορές εξαγοράς σε συνθήκες νομικής εξασφάλισης που να ικανοποιούν και τους μειοψηφούντες μετόχους αλλά και τους εργαζόμενους των εν λόγω εταιριών. Θεωρεί ότι μια προσπάθεια εναρμόνισης, ακόμη και με περιορισμένους στόχους, πρέπει να το πούμε αυτό, και μάλλον ελάχιστα θαρραλέα, θα επέτρεπε, παρόλα αυτά, να δημιουργηθεί μια κάποια εμπιστοσύνη ανάμεσα στα διάφορα εμπλεκόμενα μέρη, αποτρέποντας τις καθαρά κερδοσκοπικές επιθέσεις των ισχυρότερων.
<P>
Θα προσθέσω εδώ, αγαπητοί συνάδελφοι, ότι το επιχείρημα που λέει «προσοχή, ας μην κάνουμε τίποτε όσο παραμένει μπλοκαρισμένη η 5η οδηγία για τη συμμετοχή των εργαζόμενων, η 10η οδηγία για τις διασυνοριακές συγχωνεύσεις και οι προτάσεις για το καθεστώς της ευρωπαϊκής εταιρίας» μοιάζει λίγο με τη στρατηγική της Πηνελόπης. Κανένα από τα παραπάνω που, δυστυχώς, εξακολουθεί να μπλοκάρει το Συμβούλιο, δεν είναι τόσο άμεσα συνδεδεμένο με το θέμα που μας απασχολεί σήμερα για να δικαιολογήσει ένα τέτοιο συνολικό μπλοκάρισμα. Αντίθετα, θα έλεγα ότι μπορούμε να στείλουμε ένα μήνυμα που να σηματοδοτήσει το ξεπάγωμα του κοινοτικού δικαίου των εταιριών που τόσες προσδοκίες έχει ξεσηκώσει.
<P>
Επί της ουσίας τώρα, ο προβληματισμός μας δεν ήταν να κάνουμε το κείμενο πιο περιοριστικό, γνωρίζοντας ότι οι ίδιες αιτίες θα προκαλούσαν τα ίδια αποτελέσματα και ότι και πάλι θα το απέρριπτε το Συμβούλιο, αλλά, προσπαθώντας να είμαστε ρεαλιστές και με στόχο να ευδοκιμήσει η προσπάθειά μας, να του δώσουμε μεγαλύτερη σαφήνεια μα και δυναμισμό με την απώτερη προοπτική να εφαρμοστεί από τα κράτη μέλη. Αυτό είναι το πνεύμα που διέπει τις τροπολογίες μας οι οποίες παρέχουν τον ορισμό του προσφέροντα, προστατεύουν τους μειοψηφούντες μετόχους και διευκρινίζουν τα καθήκοντα της εποπτικής αρχής. Τέλος, όπως κάναμε και το 1990, επιμείναμε στην ανάγκη για διαφάνεια απέναντι στους εργαζόμενους. Ορισμένες από τις τροπολογίες μας που επαναλαμβάνονται στην εξαίρετη έκθεση του συναδέλφου κ. Hughes εξ ονόματος της Επιτροπής Απασχόλησης και Κοινωνικών Υποθέσεων θα επιτρέψουν την καλύτερη πληροφόρηση των εργαζόμενων.
<P>
Κύριε Πρόεδρε, αγαπητοί συνάδελφοι, την επαύριο της Συνόδου του Αμστερνταμ, όπου έγιναν κάποια δειλά βήματα στην υπόθεση της κοινωνικής διάστασης που πρέπει, επιτέλους, να αποκτήσει το ευρωπαϊκό οικοδόμημα και που τόσο του λείπει, ελπίζω το Ευρωπαϊκό Κοινοβούλιο να καταστήσει σαφές ότι δεν πρόκειται να αποδεχτεί ούτε την παράλυση ούτε τις υπερκφυγές. Εύχομαι με όλη μου την καρδιά το Σώμα να εγκρίνει τους προσανατολισμούς της Επιτροπής Νομικών Θεμάτων και της Επιτροπής Κοινωνικών Υποθέσεων υπέρ της οδηγίας αυτής και των τροπολογιών που προτείνουμε, ώστε να εκφραστεί έτσι συγκεκριμένα η βούλησή μας για διαφάνεια, δικαιοσύνη και κοινωνική ισορροπία εντός της ευρωπαϊκής εσωτερικής αγοράς.

<SPEAKER ID=43 LANGUAGE="ES" NAME="Verde i Aldea">
Κύριε Πρόεδρε, κατ' αρχήν -και δεν είναι απλή ευγένεια ούτε συνήθεια- οφείλω να συγχαρώ την κ. Fontaine για την εργασία που πραγματοποίησε σχετικά με ένα κείμενο εξαιρετικά επιφανειακό. Οφείλουμε να συγχαρούμε την εισηγήτρια, κ. Fontaine, διότι προσπάθησε να δώσει στο εν λόγω κείμενο ένα περιεχόμενο κάπως πιο ακριβές, αν και πάντοτε με τους περιορισμούς που η ίδια επεσήμανε.
<P>
Πράγματι, όπως και η ίδια είπε εδώ και υπέδειξε στην έκθεσή της, η κ. Fontaine αμφέβαλε για το αν αξίζει τον κόπο ή όχι να συνεχίσουμε να μιλάμε γι' αυτήν την οδηγία και να της αφιερώνουμε μια σημαντική προσπάθεια.
<P>
Η ίδια αφοσιώθηκε σε αυτήν την προσπάθεια, και τη συγχαίρω για την εργασία που πραγματοποίησε. Επιπλέον, με την εργασία στην Επιτροπή Νομικών Θεμάτων και Δικαιωμάτων των Πολιτών και με μερικές τροπολογίες, επιχειρήθηκε να δοθεί κάποια ουσία σε αυτήν την οδηγία. Πράγματι λοιπόν, η παρούσα πρόταση οδηγίας αποτελεί μια άσκηση που τα αποτελέσματά της μου φαίνονται αρκετά περιορισμένα. Αυτό οφείλεται στο ότι χρησιμοποιήθηκε η αρχή της επικουρικότητας για να παρακαμφθεί η σκόπελος των αντιστάσεων στο Συμβούλιο, που αρνήθηκε να δώσει τη σύμφωνη γνώμη του σε προηγούμενες προτάσεις.
<P>
Αυτή είναι μια από τις περιπτώσεις όπου η αρχή της επικουρικότητας χρησιμοποιήθηκε με κάπως βεβιασμένο τρόπο, διότι αν η υπόθεση αυτή αποτελεί αρμοδιότητα των Κρατών, τότε ολόκληρο το Δίκαιο των εταιρειών, ή το μεγαλύτερο μέρος του Δικαίου των εταιρειών, θα αποτελεί αρμοδιότητα των Κρατών. Και δεν είναι του ίδιου είδους το βρετανικό Δίκαιο των εταιρειών, για παράδειγμα, με το Δίκαιο των εταιρειών της ηπειρωτικής Ευρώπης.
<P>
Σε αυτό το σχέδιο οδηγίας, οι Βρετανοί διαδραμάτισαν πολύ σημαντικό ρόλο τροχοπέδης -θέλω να πω η τότε Κυβέρνηση- και μπορούμε να πούμε ότι, πράγματι, υπάρχουν πολλές πτυχές του Δικαίου των εταιρειών που είναι ίδιες του αγγλοσαξονικού Δικαίου και ότι, συνεπώς, δεν θα πρέπει να υπάρχει μια σχετική κοινοτική διάσταση. Ωστόσο, η εισηγήτρια επισημαίνει -και πιστεύω ότι αυτό είναι σημαντικό- ότι σε μια κατάσταση παγκοσμιοποίησης όπως η σημερινή, είναι προφανές ότι η Ευρωπαϊκή Ένωση δεν ανταποκρίνεται, σε αυτόν τον τομέα του Δικαίου των εταιρειών, σε εκείνο που θα μπορούσε κανείς να αναμένει από αυτήν, όταν, παραδόξως, το εμπόριο και όλες οι πτυχές του διεθνοποιούνται, παγκοσμιοποιούνται, και τείνουν ολοένα να ομοιάζουν περισσότερο. Θυμάμαι ότι, πριν πολλά χρόνια, όταν σπούδαζα συγκριτικό Δίκαιο, επισημαινόταν ότι δεν ήταν δυνατό να εναρμονιστούν τα πάντα, και φερόταν ως παράδειγμα το οικογενειακό Δίκαιο, το διαζύγιο, για παράδειγμα. Αυτό εμφανίζεται ωστόσο πρακτικά εναρμονισμένο σε ολόκληρη σχεδόν την Ευρωπαϊκή Ένωση, και αντίθετα, το Δίκαιο των εταιρειών δεν είναι. Ελπίζω ότι, τουλάχιστον, θα εγκριθεί αυτό το κείμενο. Εμείς θα υπερψηφίσουμε ορισμένες τροπολογίες, διότι καλύτερα κάτι παρά τίποτε.

<SPEAKER ID=44 LANGUAGE="DE" NAME="Mosiek-Urbahn">
Κύριε πρόεδρε, κυρίες και κύριοι, με την πρόταση της Επιτροπής λαμβάνεται υπόψη η σκέψη της επικουρικότητας βάσει των εμπειριών που συλλέχθηκαν με την ήδη αναφερθείσα πρόταση από το έτος 1989, η οποία ναυάγησε. Για το λόγο αυτόν η πρόταση αναφέρεται απλά στο ποιές είναι οι επιδιώξεις, το πλαίσιο, και αφήνει γενικότερα τη συγκεκριμένη διαμόρφωση στην κρίση των κρατών μελών. Ο στόχος του να φροντίσουμε να υπάρξουν για τους μετόχους εισηγμένων στα χρηματιστήρια εταιριών σε περίπτωση μεταβίβασης του ελέγχου μιας εταιρίας στην εσωτερική αγορά ισότιμες προστατευτικές διατάξεις, επιτυγχάνεται πάντως μόνο σε πολύ μικρό βαθμό.
<P>
Ενόψει των πολύ διαφορετικών ρυθμίσεων στα κράτη μέλη στον τομέα των δημοσίων προσφορών εξαγοράς δικαίως ετέθη για το λόγο αυτόν το ερώτημα στην Επιτροπή Νομικών Θεμάτων και Δικαιωμάτων των Πολιτών και στην πολιτική μου ομάδα, μήπως αντί για οδηγία θα ήταν πρόσφορη μια σύσταση. Εγώ προσωπικά θα προτιμούσα μια σύσταση, υπάρχουν όμως σοβαροί λόγοι για τη ληφθείσα απόφαση υπέρ μιας οδηγίαςπλαίσιο εάν θα πρέπει να αποφευχθούν στρεβλώσεις του ανταγωνισμού, να καταστούν οι χρηματιστηριακές αγορές διαφανέστερες και να εξασφαλισθεί τουλάχιστον η ελάχιστη προστασία των μετόχων της μειοψηφίας, τότε είναι αναγκαία η κατ'ελάχιστο όριο ασφάλεια των συναλλαγών. Αυτή η νομική ασφάλεια μπορεί να επιτευχθεί, λαμβανομένων υπόψη των εκτεταμένων διαφορών μεταξύ των εθνικών διατάξεων για τις δημόσιες προσφορές εξαγοράς, μόνο με τον καθορισμό ενός, ακόμη και ελαχίστου, νομικού πλαισίου ενεργειών. Οι ιδίας κατεύθυνσης ενέργειες μεταξύ των επί μέρους συμμετεχόντων στη χρηματιστηριακή αγορά πρέπει κατά πρώτο να εξασφαλισθούν μέσω της εναρμόνισης και όχι μέσω κωδίκων συμπεριφοράς σε εθελοντική βάση.
<P>
Κατά την εργασία της επί του περιεχομένου η Επιτροπή Νομικών Θεμάτων ενίσχυσε ακόμη το χαρακτήρα της πρότασης της Επιτροπής ως διάταξη-πλαίσιο. Περιλαμβάνονται ως εκ τούτου στην έκθεση ορισμένες τροπολογίες, που προσφέρουν πρόσθετα περιθώρια για την προσφυγή των κρατών μελών στα εθνικά τους συστήματα.
<P>
Ορισμένα ουσιώδη σημεία ερευνώνται στην οδηγία πάρα πολύ σύντομα ή καθόλου. Σε αυτά εντάσσονται παραδείγματος χάρη ο ορισμός του μετόχου της μειοψηφίας, η συμπερίληψη συμπεφωνημένων δράσεων στον τομέα εφαρμογής της οδηγίας καθώς και ο επακριβής καθορισμός των περιπτώσεων, στις οποίες μπορούν τα κράτη μέλη να εξουσιοδοτούν τις εποπτεύουσες αρχές τους να παραχωρούν εξαιρέσεις από τις διατάξεις της οδηγίας. Λαμβάνοντας υπόψη τις κατονομασθείσες δυσκολίες αξίζει παρόλα ταύτα η πρόταση της Επιτροπής στη μορφή στην οποία θα διαμορφωθεί από την εισηγήτρια, την πλήρη αποδοχή μας.

<SPEAKER ID=45 LANGUAGE="IT" NAME="Florio">
Κύριε Πρόεδρε, θα ήθελα πριν από όλα να διαλυθεί κάθε ενδεχόμενη παρεξήγηση. Εκτιμώ και σέβομαι την εξαιρετική εργασία της εισηγήτριας και το αίτημά μου, που παρουσίασα εξ ονόματος της ομάδας μου, για την αναπομπή της έκθεσης σε επιτροπή δεν έχει σε καμία περίπτωση την πρόθεση να φανεί ως επίκριση της εργασίας που επετέλεσε η κ. Fontaine.
<P>
Η πρόταση οδηγίας πλαίσιο για τις δημόσιες προσφορές εξαγοράς, αποτελεί, όπως έχει ήδη ειπωθεί, το αποτέλεσμα προηγουμένων πρωτοβουλιών: το 1989 η Επιτροπή είχε προτείνει μία κλασική οδηγία εναρμόνισης, με την οποία όμως δεν συμφώνησε το Συμβούλιο. ακολούθως, με την έναρξη ισχύος της εσωτερικής αγοράς, η Επιτροπή πρότεινε στην αρχή μία σύσταση, όπως υπενθύμισα πριν από λίγο, και ακολούθως μία οδηγία πλαίσιο με στόχο τη δημιουργία όμοιων συνθηκών σε όλα τα κράτη μέλη, στα οποία όμως δίδεται ευρεία δυνατότητα ελιγμών. Σύμφωνα με την εκτίμηση της Επιτροπής οι εξαιρετικά μεγάλες σημερινές διαφορές των εθνικών νομοθεσιών δεν επιτρέπουν την πραγματοποίηση δημόσιων προσφορών εξαγοράς σε πλαίσιο ιακονοποιητικής νομικής ασφάλειας και μία ελαφρά εναρμόνιση -παρ' όλο που η Επιτροπή θα προτιμούσε μία πραγματική πιο δεσμευτική οδηγία- θα επιτρέψει σε κάθε περίπτωση τη δημιουργία μιας κάποιας νομιμότητας μεταξύ των διαφόρων παραγόντων της χρηματαγοράς.
<P>
Η οδηγία ρυθμίζει διάφορα σημεία, που δεν πρόκειται να υπενθυμίσω, αλλά αφήνεται και στα κράτη μέλη η δυνατότητα να νομοθετήσουν διαφορετικά. Εμείς πιστεύουμε ότι σε αυτό το πεδίο που συνδέεται με την ελεύθερη κυκλοφορία του χρήματος θα ήταν πιο σκόπιμος ο καθορισμός κοινών σαφών κανόνων. Όμως δεν έγινε. Διαπιστώνουμε, με κάποια πικρία, ότι εμπρός σε ορισμένες σοβαρές επιλογές, η Ευρωπαϊκή Ένωση δεν κατορθώνει να προβεί σε πραγματικά κοινές αποφάσεις.

<SPEAKER ID=46 NAME="Thors">
(SV ) Κύριε Πρόεδρε, εκ μέρους της Ομάδας των Φιλευθέρων θέλω να πώ ότι βλέπουμε με μεγάλη επιφυλακτικότητα αυτή τη φάση των εργασιών. Αντιλαμβανόμαστε ότι τώρα υπάρχουν σημαντικότερα ζητήματα στο νομικό σύστημα που διέπει τις επιχειρήσεις στα οποία θα έπρεπε να ρίξουμε τις δυνάμεις μας. Σκέφτομαι τα μεγαλύτερα προβλήματα που έχουν οι επιχειρήσεις σε πραγματικά διασυνοριακές δραστηριότητες. Χρειαζόμαστε ισχυρά μέτρα στη βάση της έκθεσης της Ομάδας Davignon, ενιαία φορολόγηση των επιχειρήσεων που δρούν σε πολλά κράτη μέλη και να δούμε πως θα αντιμετωπίσουμε το έλλειμα. Σ&#x02BC;αυτό θα χρειαζόταν να συγκεντρώσουμε τώρα τις δυνάμεις μας και ελπίζω ότι η Επιτροπή θα το αντιμετωπίσει αυτό στα σοβαρά.
<P>
Ως γνωστόν η κατάσταση αναφορικά με τις προσφορές εξαγοράς είναι διαφορετική στα κράτη μέλη μας, κάτι που ο προηγούμενoς ομιλητής ανέφερε ήδη. Κάποιες χώρες έχουν ακριβή νομικά συστήματα, άλλες έχουν αποτελεσματικά εθελοντικά συστήματα. Ελπίζω ότι η οδηγία και μετά την εξέταση της Επιτροπής επίσης θα μας δώσει εγγυήσεις γι&#x02BC;αυτό.
<P>
Ακόμη και αν έχουμε μία οδηγία πλαίσιο, υπάρχουν ζητήματα σε μία οδηγία πλαίσιο που πρέπει να είναι ακριβή. Σκέφτομαι π.χ. την πρόταση περί εφαρμοστέου νόμου. Νομίζω ότι ούτε η πρόταση της Επιτροπής ούτε η κατόπιν επεξεργασίας από την αρμόδια Επιτροπή πρόταση είναι ικανοποιητική. σκέφτομαι ιδιαίτερα το άρθρο 3.2. Γι&#x02BC;αυτό κάναμε μια τροπολογία σ&#x02BC;αυτό το άρθρο. Θεωρώ επίσης ότι είναι σημαντικό να έχουμε μία πραγματική προστασία για τους μειοψηφούντες μετόχους τώρα που θα εγκριθεί μια τέτοια οδηγία. Δεν υπάρχει στο άρθρο 10. Γι&#x02BC;αυτό κάναμε την τροπολογία μας.
<P>
Αγαπητοί φίλοι, και εγώ επίσης νομίζω ότι η Επιτροπή Νομικών Θεμάτων προτείνει κάποιες τροποποιήσεις που δεν ανήκουν στον σημερινό κόσμο. Σκέφτομαι την προτεινόμενη υποχρέωση περί ετήσιας, και επί πέντε έτη έπειτα από την εξαγορά, δημοσίευσης εκθέσεων για το πως εξελίσσεται η απασχόληση. Αυτό αποφέρει απασχόληση αλλά όχι κανονικές, ανταγωνιστικές δουλειές.

<SPEAKER ID=47 LANGUAGE="EN" NAME="Falconer">
Κύριε Πρόεδρε, θα ήθελα κι εγώ επίσης να συγχαρώ την κ. Fontaine. Θα πρέπει να νιώθει λες και δέχεται ένα μπουκέτο λουλούδια. Αντιμετώπισε αυτό το ζήτημα στα πλαίσια της επιτροπής πάρα πολύ καλά. Ένωσε την επιτροπή στην τελική ψηφοφορία, εκτός από δύο αποχές και την ψήφο του κ. Cassidy που ήταν κατά της τελικής απόφασης της επιτροπής. Νομίζω οτι θα έπρεπε να γίνει θαύμα από τον Αρχάγγελο Γαβριήλ για να πειστεί ο κ. Cassidy να υποστηρίξει τη θέση μας.
<P>
Η αρχική οδηγία του 1989 έχει ήδη εξηγηθεί πολύ καλά σε αυτό το Σώμα. Η οδηγία έχει αποδυναμωθεί πολύ. Το ύφος της είναι ηπίων τόνων καθώς έχει λάβει υπόψη της τα γεγόνοτα που συνέβησαν στο Συμβούλιο το 1989 και το 1990. Το Ηνωμένο Βασίλειο έχει το υψηλότερο ποσοστό εξαγορών και αγώνων για εξαγορές σε ολόκληρη την Ευρωπαϊκή Ένωση. Έφταναν περίπου τα 1.500 στα έτη 1995-96. Έχει επίσης εξαίρετη φήμη λόγω της ομάδας εμπειρογνωμόνων για τις εξαγορές, η οποία γνωρίζει τα ιδιαίτερα αυτά ζητήματα. Αυτό το παραδεχόμαστε και η πρόταση αργεί πολύ μέχρι να το παραδεχτεί. Στο Αρθρο 6 αναφέρεται πως η επιβλέπουσα αρχή μπορεί να είναι ένα μη ρυθμιστικό όργανο. Η ομάδα εμπειρογνωμόνων για τις εξαγορές έχει τροφοδοτηθεί με αυτή την τροποποίηση.
<P>
Τώρα σε όλη την Ευρώπη διαφαίνονται εχθρικές εξαγορές. Η Krupp/Thyssen θα φαίνεται ως ένα διάλειμμα όταν θα γίνονται μαζικές εχθρικές εξαγορές στο μέλλον. Έτσι, η Σοσιαλιστική Ομάδα έχει την άποψη οτι η ύπαρξη κάποιας μορφής ρυθμιστικών νόμων για αυτά τα ζητήματα είναι για το συμφέρον της ανταγωνιστικής πολιτικής σε αυτόν τον τομέα.
<P>
Όσον αφορά την εχθρικότητα της Επιτροπής για την τροπολογία 11, το 1995-96 μόνο στη χώρα μου χάθηκαν 12.500 θέσεις εργασίας λόγω εξαγορών και συγχωνεύσεων. Η τροπολογία 12 καλεί αυτούς τους ανθρώπους που έχουν κεφάλαια ή μετοχές στις εταιρίες που έχουν εμπλακεί μέσω των επαγγελματικών συνταξιοδοτικών ταμείων ένας αυξανόμενος αριθμός ανθρώπων σε όλη την Ευρώπη να συμμετέχουν στις οποιεσδήποτε τελικές αποφάσεις σχετικά με αυτά τα ζητήματα. Καταλαβαίνω πως η Επιτροπή ενδιαφέρεται για αυτό. Αν θέλει να επιστρέψει με μια νέα νομοθεσία, όπως για παράδειγμα την οδηγία για τις συντάξεις που βρίσκεται ενώπιον του Συμβουλίου τώρα, θα μπορούσαμε να το λάβουμε αυτό υπόψη μας.
<P>
Τελικά, η πρόκληση σε αυτό το Σώμα είναι το αγγλοαμερικανικό δίκαιο κι αν αυτό θα εκτοπίσει το ευρωπαϊκό μοντέλο. Ελπίζω και έχω εμπιστοσύνη οτι αυτό το Σώμα θα απορρίψει την πρόταση. Το αγγλοαμερικανικό δίκαιο μας προκάλεσε σοβαρά προβλήματα στο Ηνωμένο Βασίλειο και δεν θέλω να δω να συμβαίνει το ίδιο. Είμαι σίγουρος οτι όταν θα έρθει η ώρα για τη διαδικασία συμβιβασμού με το Συμβούλιο, η κ. Fontaine θα πολεμήσει σκληρά για τις τροπολογίες μας, εξ ονόματος του Κοινοβουλίου.

<SPEAKER ID=48 LANGUAGE="ES" NAME="Palacio Vallelersundi">
Κύριε Πρόεδρε, από την παρέμβαση που είχα ετοιμάσει θα κρατήσω μόνο μια παρατήρηση, που είναι τα συγχαρητήριά μου στην εισηγήτρια για την επιδέξια εργασία που ανέπτυξε. Πράγματι, μπόρεσε να κατευθύνει την έκθεση του Ευρωπαϊκού Κοινοβουλίου με αριστοτεχνικό τρόπο, και είμαι βεβαία ότι θα καταφέρει να τη φέρει σε αίσιο πέρας.
<P>
Με βάση αυτό, ο προβληματισμός μου θα γίνει ευρύτερος και θα επικεντρωθεί στη συζήτηση μεταξύ αυτών που επιθυμούν να ρυθμίσουν το Δίκαιο των εταιρειών μέσω μιας σύστασης -γι' αυτό και ζήτησαν την αναπομπή της έκθεσης αυτής στην επιτροπή- και εκείνων που πρεσβεύουν να γίνει αυτό μέσω μιας οδηγίας, ή τουλάχιστον μιας οδηγίας πλαισίου. Κύριε Πρόεδρε, εφόσον ξεπεράσαμε την πρόκληση του Αμστερνταμ, η επόμενη που αντιμετωπίζουμε είναι το τρίτο στάδιο της Νομισματικής Ένωσης, και προκειμένου το τρίτο στάδιο της Νομισματικής Ένωσης να έχει δυνατότητες να αποτελέσει επιτυχία -και η Ευρώπη χρειάζεται το τρίτο αυτό στάδιο της Νομισματικής Ένωσης να αποτελέσει επιτυχία- χρειάζεται να συμπληρωθεί η εσωτερική αγορά. Και όταν φτάνουμε σε αυτό το σημείο, αντιλαμβανόμαστε ότι υπάρχει ένας τομέας που δεν προοδεύει στην εσωτερική αγορά εδώ και 20 χρόνια, και αυτός είναι ο τομέας των εταιρειών. Αυτό όμως είναι παράδοξο, διότι ο τομέας των εταιρειών υπήρξε πρωτοπόρος στην ευρωπαϊκή ολοκλήρωση, ο τομέας που έδωσε την πρώτη ώθηση στην εσωτερική αγορά.
<P>
Είναι 20 χρόνια που ο τομέας αυτός δεν προοδεύει, και τώρα έρχονται να μας πουν ότι δεν πρέπει να γίνει μια οδηγία -η οποία έχει πολυπλοκότατη ιστορία εδώ και σχεδόν 10 χρόνια-, αλλά μια σύσταση. Και είναι περίεργο, διότι ακούστηκε επίσης, από τα χείλη των ίδιων προσώπων που πρεσβεύουν τη σύσταση, ότι αυτή η οδηγία είναι πολύ λίγο φιλόδοξη και ότι θα πρέπει να επιχειρηθεί μεγαλύτερη ολοκλήρωση, καθώς και ένα άλλο επιχείρημα, που δεν έχει καμία σχέση με αυτήν την υπόθεση, και σύμφωνα με το οποίο θα πρέπει να περιμένουμε, για να κάνουμε μια καλή ρύθμιση, να ολοκληρωθεί η έκθεση Davignon και να υπάρχει μια οδηγία σχετικά με την ευρωπαϊκή ανώνυμη εταιρεία. Και αναρωτιέμαι, κύριε Πρόεδρε, τι είναι αυτό; Αυτό στην Ισπανία αποκαλείται θεσμική κωλυσιεργία, που σημαίνει το πλοίο της Ευρωπαϊκής Ένωσης να μην προχωρεί, και πίσω από αυτό υπάρχουν δύο λέξεις: η μία είναι η επικουρικότητα, και παραδόξως, η άλλη είναι η παγκοσμιοποίηση. Και ανάμεσα στη Σκύλλα και τη Χάρυβδη οφείλουμε να ασκούμε, όπως πολύ σωστά είπε ο συνάδελφος του Σοσιαλιστικού Κόμματος, κ. Verde i Aldea, μια ρεαλιστική πολιτική. Αυτή η οδηγία, κατά την άποψή μου, δεν είναι επαρκής, είναι όμως ένα πρώτο βήμα και ένα βήμα εντελώς απαραίτητο, το οποίο ελπίζουμε ότι θα ακολουθήσουν άλλα βήματα, εντελώς απαραίτητα επίσης, στον τομέα του Δικαίου των εταιρειών.

<SPEAKER ID=49 LANGUAGE="EN" NAME="Cassidy">
Κύριε Πρόεδρε, φυσικά συμμετέχω κι εγώ στον ομαδικό έπαινο για τις προσπάθειες της εισηγήτριας. Όμως, θα την προειδοποιούσα λέγοντας της την λατινική φράση «Timeo Danaos et dona ferentis» που, για χάρη των διερμηνέων σημαίνει: φοβού τους Δαναούς και δώρα φέροντας. Θα ήθελα να προτείνω στην εισηγήτρια να προσέχει πάρα πολύ τις φιλοφρονήσεις που προέρχονται από μέρους του κ. Falconer γιατί προέρχονται από ύποπτη πηγή.
<P>
Δεν έχω να κάνω κριτική για τη δουλειά της εισηγήτριας. Εντός των ορίων, δούλεψε με ικανότητα και τέχνη. Η κριτική μου έχει στόχο την Επιτροπή. Αυτή η πρόταση είναι η λάθος πρόταση. Το σχόλιο έχει ήδη γίνει από την κ. Palacio και την κ. Mosiek-Urbahn οτι θα προτιμούσαν μια σύσταση παρά μια οδηγία. Αυτό είναι ένα απόλυτα νόμιμο θέμα και γνωρίζω οτι η εισηγήτρια το ανέφερε στην επιτροπή. Όμως, αυτό το προσχέδιο οδηγίας δεν αντιμετωπίζει το θεμελιώδες πρόβλημα, δηλαδή το γεγονός οτι οι διασυνοριακές εξαγορές στην Ευρώπη είναι υπερβολικά δύσκολο να πραγματοποιηθούν και ότι κάθε χώρα, ή οι περισσότερες χώρες, έχουν όρια στις εξαγορές.
<P>
Το μεγάλο επιχείρημα είναι οτι πρέπει να προσέξουμε τις θέσεις εργασίας κοκ. Όμως, οι θέσεις εργασίας θα είναι σε μεγαλύτερο κίνδυνο αν δεν καταφέρουμε μέσα από διασυνοριακές εξαγορές να δημιουργήσουμε εταιρίες παγκοσμίου μεγέθους, οι οποίες θα μας δώσουν τη δυνατότητα να ανταγωνιστούμε τους Αμερικάνους, τους Ιαπωνες και άλλους. Η πρόταση στην τροπολογία 23 του κ. Falconer και άλλων, η οποία λέει οτι οι διαχειριστές επενδυτικών κεφαλαίων που διαχειρίζονται χαρτοφυλάκια επενδυτικών κεφαλαίων θα πρέπει να αποκλειστούν από τις διαδικασίες εξαγορών είναι πολύ απλά εκτός πραγματικότητας αφού οι περισσότεροι από αυτούς τους οργανισμούς αντιπροσωπεύουν συνταξιοδοτικά ταμεία, τα οποία αντιπροσωπεύουν τις οικονομίες των εργατών σε όλη την Ευρώπη.
<P>
Αυτή η πρόταση είναι η λάθος πρόταση. Ψήφισα κατά της πρότασης στα πλαίσια της επιτροπής και θα ψηφίσω κατά και αύριο στην ολομέλεια. Παροτρύνω πολλούς άλλους που έχουν αμφιβολίες να κάνουν το ίδιο.

<SPEAKER ID=50 NAME="Monti">
Κύριε Πρόεδρε, κύριοι βουλευτές, συγχαίρω, εξ ονόματος της Επιτροπής, την Αντιπρόεδρο, κ. Fontaine, για την εξαίρετη έκθεσή της σχετικά με αυτό το σημαντικό μέτρο στο πεδίο του εταιρικού δικαίου. Νομίζω ότι όλοι μας μπορούμε να συμφωνήσουμε στο ακόλουθο σημείο: η κατάσταση στην Κοινότητα, όσον αφορά τις δημόσιες προσφορές εξαγοράς και την προστασία των μετόχων της μειοψηφίας, στην περίπτωση αλλαγής του ελέγχου μιας εταιρείας που έχει εισαχθεί στο χρηματιστήριο, χαρακτηρίζεται από ένα μεγάλο αριθμό ρυθμίσεων που κατακερματίζουν την αγορά. Η Επιτροπή θεωρεί ότι αυτός ο κατακερματισμός, στο φως της σταδιακής ενσωμάτωσης των ευρωπαϊκών χρηματαγορών, αποτελεί ένα πραγματικό εμπόδιο στη λειτουργία της ενιαίας αγοράς.
<P>
Όπως γνωρίζετε -και άλλοι το υπενθύμισαν- η προηγούμενη προσπάθεια για την εξεύρεση μιας λύσης δεν είχε μεγάλη επιτυχία: η πρόταση οδηγίας που διατυπώθηκε στα τέλη της δεκαετίας του '80, και που τροποποιήθηκε το 1990 για να ληφθεί υπόψη η γνωμοδότηση του Κοινοβουλίου, συνήντησε σοβαρές αντιστάσεις εκ μέρους ορισμένων κρατών μελών. Από τις συζητήσεις προέκυψε πόσο δύσκολο είναι να συμβιβασθούν ορισμένες βασικές διαφορές μέσω μιας οδηγίας που στόχευε να εναρμονίσει με λεπτομεριακό τρόπο τις δημόσιες προσφορές εξαγοράς, πολύ περισσότερο μάλιστα αφού σε γενικές γραμμές, πέρα από αυτό το ειδικό θέμα, η προσέγγιση των λεπτομεριακών προσεγγίσεων έχει κατά κάποιο τρόπο προχωρήσει. Αυτός είναι ο λόγος για τον οποίο, η πρόταση κινείται, όπως υπενθύμισε η κ. Fontaine, στο πνεύμα της επικουρικότητας.
<P>
Γι αυτό επίσης το λόγο, ορισμένοι θα ήθελαν μία σύσταση, ενώ άλλοι θέλουν μία πιο δεσμευτική και πιο λεπτομεριακή οδηγία. Εμείς κινηθήκαμε στην προοπτική μιας οδηγίας πλαίσιο, που καθορίζει ορισμένες αρχές και ορισμένες ελάχιστες προϋποθέσεις, ενώ αφήνει στα κράτη μέλη τη δυνατότητα να τις εντάξουν στη νομοθεσία τους όπως αρμόζει καλύτερα στις παρδόσεις και τις δομές τους, συμπεριλαμβανομένων και εκείνων που έχουν τη μορφή της αυτορύθμισης. Οι βασικοί στόχοι της Επιτροπής είναι, στα πλαίσια της ενιαίας αγοράς, η εξασφάλιση για τους μετόχους μιας εταιρείας με μετοχές στο χρηματιστήριο ισότιμων εγγυήσεων, στην περίπτωση αλλαγής του ελέγχου, και η ύπαρξη των ελαχίστων προϋποθέσεων για τη διεξαγωγή και τη διαφάνεια των δημόσιων προσφορών εξαγοράς. Αποκτά αποφασιστική σημασία η εξασφάλιση της πραγματοποίησης μιας δημόσιας προσφοράς εξαγοράς σε ένα πλαίσιο νομικής ασφάλειας όπου όλα τα ενδιαφερόμενα μέρη να γνωρίζουν τις συνθήκες υπό τις οποίες θα πρέπει να ενεργήσουν.
<P>
Η Επιτροπή μπορεί να δεχθεί το μεγαλύτερο μέρος των τροπολογιών της Επιτροπής Νομικών Θεμάτων και Δικαιωμάτων των Πολιτών, με ελαφρές τροποποποιήσεις όσον αφορά τη διατύπωση των τροπολογιών αριθ. 1, 4 και 6. Δεν μπορεί εντούτοις να αποδεχθεί, στην παρούσα φάση, την τροπολογία αριθ. 17, σχετικά με την περίοδο αποδοχής της προσφοράς διότι, στο φως της γενικής οικονομίας του κειμένου και των στόχων του, δεν μας φαίνεται επαρκώς σαφής η αιτιολόγησή της. Η Επιτροπή επιφυλάσσεται να επανεξετάσει τη θέση της στο σημείο αυτό σε μία μεταγενέστερη φάση της κοινοβουλευτικής συζήτησης.
<P>
Όσον αφορά, κύριε Πρόεδρε, τις κοινωνικές πλευρές -και στο σημείο αυτό θα ήθελα να ευχαριστήσω και την Επιτροπή Κοινωνικών Υποθέσεων και Απασχόλησης και τον κ. Hugues- η Επιτροπή είναι υπέρ της υιοθέτησης της γενικής αρχής που προστατεύει τη θέση εργασίας, στην οποία αναφέρεται η τροπολογία αριθ. 11. Δεν μπορεί εντούτοις να αποδεχθεί δύο τροπολογίες που αφορούν, η μία -η τροπολογία αριθ. 13τις πληροφορίες σχετικά με το εργατικό δυναμικό, και η άλλη -η τροπολογία αριθ. 21- τις διαβουλεύσεις μεταξύ των υπαλλήλων και της διεύθυνσης της προσφερόμενης για εξαγορά εταιρείας. Μας φαίνεται δύσκολος ο συμβιβασμός αυτών των δύο τροπολογιών με την αντίληψη της οδηγίας πλαίσιο και τις αρχές της επικουρικότητας.
<P>
Αποδεχόμαστε την τροπολογία αριθ. 14, αλλά με μία λιγότερο αυστηρή διατύπωση, και την τροπολογία αριθ. 16 μόνον εν μέρει. Όσον αφορά την τροπολογία αριθ. 12, δεν μπορούμε να την αποδεχθούμε διότι δεν μας είναι σαφές με ποιο τρόπο μέτοχοι που κατέχουν μετοχές εξαιτίας επιλογών θεσμικών επενδυτών μπορούν να συμμετάσχουν στη διαδικασία για την πραγματοποίηση μιας δημόσιας προσφοράς εξαγοράς. Τείνουμε μάλλον στην άποψη ότι αυτό το ζήτημα που αφορά τη διαχείριση του συστήματος συνταξιοδότησης, θα πρέπει να ρυθμισθεί βάσει εθνικού σχεδίου. Οι τροπολογίες αριθ. 23, 25, 26, 28 και εν μέρει, η τροπολογία αριθ. 27, που έχουν κατατεθεί κατά τη σημερινή συνεδρίαση δεν μπορούν να γίνουν δεκτές από την Επιτροπή. αντίθετα, γίνεται δεκτή η τροπολογία αριθ. 24, όπως και τμήμα της τροπολογίας αριθ. 27 που προβλέπει την ενημέρωση των εργαζομένων σε ένα λογικό χρονικό διάστημα μετά τη δημοσίευση της προσφοράς.
<P>
Εύχομαι να συνεχίσει το Ευρωπαϊκό Κοινοβούλιο να υποστηρίζει την πρωτοβουλία μας και συμφωνώ με όσα έχουν ειπωθεί, ότι υπάρχουν δηλαδή και άλλες σημαντικές πρωτοβουλίες σε αυτό το πεδίο: οι διασυνοριακές δράσεις, το καθεστώς της ευρωπαϊκής εταιρείας, η αναγκη ενός συντονισμού της φορολογίας, αλλά όπως και η εισηγήτρια, κ. Fontaine, δεν βλέπω με ποιο τρόπο η αναβολή της εξεταζομένης πρότασης θα μπορούσε να βοηθήσει την επίλυση των άλλων προβλημάτων. αντίθετα μάλιστα, η ταχεία και θετική αξιολόγηση της πρότασης θα μπορούσε να αποτελέσει μία σημαντική συμβολή για την προώθηση του συνόλου των σχετικών ζητημάτων.
<P>
Τέλος, κύριε Πρόεδρε έχουμε το προσχέδιο της πρότασης που έχει λάβει υπόψη ιδιαίτερα τις ανησυχίες που εξέφρασαν οι βρετανοί Ευρωβουλευτές και η Βρετανία γενικά. Η οδηγία όπως έχει γίνει το προσχέδιο της, αποσκοπεί στο να διατηρήσει το σύστημα εξαγοράς του Ηνωμένου Βασιλείου όσο πιο άθικτο γίνεται. Δικαστικοί αγώνες υπό τη μορφή δικαστικών επιθεωρήσεων είναι ήδη μια πιθανότητα στο Ηνωμένο Βασίλειο, αν και δεν είναι η συνηθισμένη τακτική, λόγω της διστακτικότητας των αγγλικών δικαστηρίων να επέμβουν κατά τη διάρκεια μιας προσφοράς, όπως είναι και το δικαίωμα μιας τραυματισμένης ομάδας ανθρώπων να κάνει μήνυση για σωματική βλάβη. Η ίδια η οδηγία ενθαρρύνει κατηγορηματικά τον εκούσιο έλεγχο που θα ασκηθεί από την επιβλέπουσα αρχή ώστε να αποφευχθεί η προσφυγή σε διοικητικές ή δικαστικές ενέργειες. Έτσι, θέλω να καθησυχάσω τους βουλευτές που ενδιαφέρονται, λέγοντας τους οτι ενδιαφερόμαστε κι εμείς όσο κι αυτοί για αυτές τις απόψεις και προσπαθήσαμε να επινοήσουμε ένα μηχανισμό ο οποίος, ενώ παρέχει οδηγία πλαισίου, δημιουργεί όσο το δυνατόν λιγότερη ενόχληση σε ένα σύστημα με σωστή λειτουργία και γερές βάσεις όπως είναι το βρετανικό.

<SPEAKER ID=51 NAME="Πρόεδρος">
Ευχαριστώ πολύ, Επίτροπε κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=6>
Επικίνδυνα παρασκευάσματα
<SPEAKER ID=52 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0186/97) της κ. Baldi, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με πρόταση οδηγίας του Ευρωπαϊκού Κοινοβουλίου και του Συμβουλίου για την προσέγγιση των νομοθετικών, κανονιστικών και διοικητικών διατάξεων των κρατών μελών όσον αφορά την ταξινόμηση, συσκευασία και σήμανση των επικίνδυνων παρασκευασμάτων (COM(96)0347 C4-0426/96-96/0200(COD)).

<SPEAKER ID=53 NAME="Baldi">
Κύριε Πρόεδρε, κύριοι συνάδελφοι, τα επικίνδυνα παρασκευάσματα ρυθμίζονται σήμερα με την οδηγία 88/379, η οποία καθορίζει την ταξινόμησή τους, τη συσκευασία και την επισήμανση. Η πρόταση της Επιτροπής, που εξετάζουμε τώρα σε πρώτη ανάγνωση, στοχεύει την ενημέρωση της οδηγίας, συγκεντρώνοντας σε μία ενιαία πράξη την κοινοτική νομοθεσία για τα επικίνδυνα παρασκευάσματα. Η εξεταζόμενη οδηγία προτείνει, σε σχέση με εκείνη του 1988, τροποποιήσεις με στόχο την επέκταση του πεδίου εφαρμογής της οδηγίας για τα επικίνδυνα παρασκευάσματα σε πέντε νέους τομείς: 1) στην ταξινόμηση της επισήμανσης ανάλογα με τις περιβαλλοντικές επιπτώσεις. η αρχική οδηγία κάλυπτε μόνο το κριτήριο ταξινόμησης και επισήμανσης με το χαρακτηρισμό «επικίνδυνο για την υγεία». 2) στα φυτοφάρμακα και βιοκτόνα, δεδομένου ότι η οδηγία για την ταξινόμηση, τη συσκευασία και την επισήμανση των φυτοφαρμάκων θα ανακληθεί. 3) στο δελτίο δεδομένων ασφαλείας, που θα πρέπει να παρέχουν οι κατασκευαστές παρασκευασμάτων τα οποία δεν είναι ταξινομημένα ως επικίνδυνα. 4) στα εκρηκτικά, για τα οποία θα απαιτείται δελτίο δεδομένων ασφαλείας από τους επαγγελματίες χρήστες. 5) στην επισήμανση ορισμένων ευαισθητοποιητών, σύμφωνα με την οποία τα προϊόντα που περιέχουν ευαισθητοποιητές, ακόμη και κάτω του συνήθους ορίου για την ταξινόμηση, θα πρέπει να φέρουν τη σχετική ένδειξη.
<P>
Η συντριπτική πλειοψηφία των τροποποιήσεων που έχουν υιοθετηθεί είναι σημαντική διότι συνδέεται με την αξιολόγηση των παρασκευασμάτων σε σχέση με τους κινδύνους που προκαλούν στο περιβάλλον και εναρμονίζεται με την Έβδομη Προσαρμογή στην Τεχνική Πρόοδο της οδηγίας 67/548 για τις επικίνδυνες ουσίες, οδηγία στενά συνδεδεμένη με αυτή που συζητούμε σήμερα στην Ολομέλεια.
<P>
Η διαδικασία που θελήσαμε να ακολουθήσουμε είναι η διαδικασία εναρμόνισης της υπάρχουσας νομοθεσίας για τις χημικές ουσίες και, εάν πράγματι αληθεύει ότι η οδηγία δεν είναι εύκολα κατανοητή για τους μη αρμόδιους, θα πρέπει να υπενθυμίσω ότι ο ρόλος του Κοινοβουλίου έγκειται και στον καθορισμό πολιτικών προσανατολισμών. Σας υπενθυμίζω, εντούτοις, ότι η αξιολόγηση των κινδύνων ενός παρασκευάσματος βασίζεται στον προσδιορισμό των επικίνδυνων ουσιών ανάλογα με τα ακόλουθα χαρακτηριστικά: φυσικές και χημικές ιδιότητες, ιδιότητες που έχουν επιπτώσεις στην υγεία, περιβαλλοντικές ιδιότητες.
<P>
Θα πρέπει για άλλη μία φορά να υπογραμμισθεί η σημασία της εναρμόνισης της υπάρχουσας νομοθεσίας εφόσον οι ισχύουσες σήμερα νομοθεσίες στα διάφορα κράτη μέλη, όσον αφορά την ταξινόμηση, τη συσκευασία και την επισήμανση, αποτελούν, όπως σωστά εξετίμησε η Επιτροπή, εμπόδια στις κοινοτικές συναλλαγές, δημιουργούν μη ισότιμες συνθήκες ανταγωνισμού και επηρεάζουν αρνητικά τη λειτουργία της εσωτερικής αγοράς.
<P>
Είναι ευπρόσδεκτη συνεπώς μία οδηγία που επιδιώκει τη ρύθμιση αυτού του τομέα, θέτοντας πάντοτε και σε κάθε περίπτωση στην πρώτη θέση την προστασία του καταναλωτή. Για να προστατεύσουμε την υγεία και την ασφάλεια των ευρωπαίων πολιτών θέλουμε η οδηγία να εισαγάγει υψηλού επιπέδου ρυθμίσεις ασφαλείας σε όλα τα κράτη μέλη και κατά συνέπεια είναι αναγκαίο να καθιερωθούν το δελτίο ασφάλειας, η επισήμανση ορισμένων ευαισθητοποιητών και ούτω καθεξής.
<P>
Αποτελεί δικαίωμα του πολίτη η προστασία της υγείας του και αυτό είναι δυνατό κυρίως μέσω μιας σαφούς και διαφανούς πληροφόρησης που θα παρέχει και μία εύκολα κατανοητή και αναγνωρίσιμη επισήμανση. Προς αυτή την κατεύθυνση έχουμε κινηθεί εντάσσοντας μεταξύ των άλλων διατάξεων, μία ένδειξη επικινδυνότητας αντιληπτή στην αφή, για την προστασία των τυφλών.
<P>
Στις περιπτώσεις, όμως, μη επικίνδυνων παρασκευασμάτων που περιέχουν μία ουσία που δημιουργεί κινδύνους για την υγεία, όταν η πληροφόρηση για ορισμένες ιδιότητες δεν έχει καμία χρησιμότητα για την προστασία της υγείας των καταναλωτών, τότε είναι αναγκαία η χρησιμοποίηση απλοποιημένων δελτίων για παρασκευάσματα που έχουν ταξινομηθεί ως μη επικίνδυνα, λαμβάνοντας υπόψη ότι η επεξεργασία και η ενημέρωση δελτίων με πλήρη δεδομένα συνεπάγεται, για τις μικρομεσαίες επιχειρήσεις που συχνά δεν διαθέτουν το αναγκαίο τεχνικό προσωπικό, σημαντικές δυσκολίες σε κόστος και χρόνο.
<P>
Θα ήθελα να υπογραμμίσω, τέλος, το γεγονός ότι αυτή η ευρωπαϊκή οδηγία αντανακλά τη βούληση της συντριπτικής πλειοψηφίας των κρατών μελών, όπως προέκυψε από τις επαφές που έσπευσα να πραγματοποιήσω με τις εθνικές ευρωπαϊκές αρχές, διότι επεδιώχθη η υιοθέτηση μιας ισόρροπης ρύθμισης που θα λάμβανε υπόψη, βελτιώνοντας και προσπαθώντας να εναρμονίσει, τις διάφορες νομοθεσίες των κρατών μελών. Αυτή την κατεύθυνση ακολουθούν οι τροπολογίες που έχω καταθέσει στην Επιτροπή και την Ολομέλεια με το σκεπτικό ότι η νομοθεσία για τα χημικά παρασκευάσματα έχει ανάγκη εναρμόνισης. Η πρόταση επιδιώκει να αποτελέσει ένα πραγματικό προς τα εμπρός βήμα προς αυτή την κατεύθυνση και είναι ο καρπός ενός συμβιβασμού μεταξύ των υπαρχουσών διαφόρων εθνικών νομοθεσιών. Τώρα θα πρέπει να φροντίσουμε να εφαρμοσθεί η οδηγία και να είναι λειτουργική.

<SPEAKER ID=54 NAME="Hulthιn">
(SV ) Κύριε Πρόεδρε, θέλω να αρχίσω ευχαριστώντας την κ. Baldi γιατί εργάστηκε πάρα πολύ με αυτό το πολύ πολύπλοκο και σημαντικό ζήτημα.
<P>
Ο χειρισμός των χημικών ουσιών είναι ένα από τα σημαντικότερα ζητήματα που ανήκει στον τομέα του περιβάλλοντος. Κάθε μέρα μπορούμε να διαπιστώσουμε ότι οι αλλεργίες αυξάνονται και ότι άνθρωποι και περιβάλλον επηρρεάζονται αρνητικά. Γι&#x02BC;αυτό καλωσορίζω την πρόταση της Επιτροπής που συνεπάγεται ότι παίρνουμε, σε ευρωπαϊκό επίπεδο, μια σθενερή στάση απέναντι σ&#x02BC;αυτά τα προβλήματα.
<P>
Η οδηγία είναι βέβαια δύσκολη και τεχνική, αλλά η πολιτική μας τοποθέτηση θα είναι απλή όταν δούμε τα αποτελέσματα. Θα αποφασίσουμε τώρα για μια νομοθεσία που καθορίζει πως θα ταξινομούνται, συσκευάζονται και σηματοδοτούνται επικίνδυνα σκευάσματα. Αυτό είναι, πέραν των άλλων, σημαντικό για χιλιάδες ευρωπαίους εργάτες που καθημερινά έρχονται σε επαφή με αυτά τα χημικά προϊόντα. Εξαρτώνται από μια λεπτομερή και σωστή ενημέρωση για τον χειρισμό αυτών των σκευασμάτων για να μην διακινδυνεύουν την δική τους υγεία. Στην οδηγία είναι κυρίως το άρθρο 16 που αναφέρεται στο περιβάλλον εργασίας. Το άρθρο προτείνει, μεταξύ άλλων, την υποχρεωτική ύπαρξη των λεγομένων φυλλαδίων που περιέχουν στοιχεία αναφορικά με την ασφάλεια, τα οποία θα πρέπει να περιέχουν π.χ. συμβουλές για τον χειρισμό. Το να παρεμβαίνει έπειτα το Κοινοβούλιο και να προσπαθεί να αποδυναμώσει αυτό το είδος των φυλλαδίων ασφαλείας φαίνεται παράλογο. Πέραν αυτού θα συνεπαγόταν ότι τρία τουλάχιστον νέα κράτη μέλη θα υποχρεώνονταν να επιδεινώσουν την τωρινή τους νομοθεσία σ&#x02BC;αυτόν τον τομέα. Αυτό αφορά, μεταξύ άλλων, την ασφάλεια των ανθρώπων στην εργασία. Δεν είναι κάποιο βραδυνό ανάγνωσμα το οποίο θα απλοποιήσουμε μόνο και μόνο για να είναι εύκολο να το διαβάσει κάποιος βουλευτής του Κοινοβουλίου, αλλά σημαντικά πράγματα που αφορούν την υγεία των ανθρώπων.
<P>
Δεν είναι ωστόσο μόνο το εργασιακό περιβάλλον που επηρρεάζεται από αυτήν την οδηγία, αλλά το περιβάλλον γενικότερα και η καθημερινότητά μας ως καταναλωτές. Πολλά από τα προϊόντα που αγοράζουμε στα μαγαζιά έχουν σήμανση που μας προειδοποιεί ότι είναι επικίνδυνα ή προκαλούν αλλεργίες. Μ&#x02BC;αυτό το υπόβαθρο φαίνεται εκτός πραγματικότητας η παραπομπή στο ότι είναι τα συμφέροντα των καταναλωτών που επιθυμούν μια αποδυνάμωση της οδηγίας. Είναι άλλα συμφέροντα που επιθυμούν την αποδυνάμωση της οδηγίας και πραγματικά ελπίζω η Βουλή να πεί όχι σε τέτοιες οδηγίες και τέτοιες προτάσεις που οδηγούν στο να μην μπορούμε να διατηρήσουμε στο μέλλον τα φυλλάδια με τα στοιχεία αναφορικά με την ασφάλεια που έχουμε π.χ. στη Σουηδία, Φινλανδία και την Αυστρία. Αυτό είναι μέρος των συμφωνιών που είχαμε στις ενταξιακές μας διαπραγματεύσεις. Γι&#x02BC;αυτό ελπίζω να δεί η Βουλή ότι είναι καλό το να ξεκινήσουμε από ένα υψηλό επίπεδο όσον αφορά την ασφάλεια για εμάς, ως εργαζόμενους, καταναλωτές και πολίτες της Ευρώπης.

<SPEAKER ID=55 LANGUAGE="DE" NAME="Schleicher">
Κύριε πρόεδρε, κυρίες και κύριοι, εξ ονόματος της Ομάδας ΕΛΚ θα ήθελα να πω ότι και αυτή η πρόταση οδηγίας για την προσέγγιση των νομοθετικών κανονιστικών και διοικητικών διατάξεων που αφορούν την ταξινόμηση, τη συσκευασία και την επισήμανση των επικινδύνων παρασκευασμάτων αποτελεί καλό παράδειγμα για μια λελογισμένη ευρωπαϊκή νομοθεσία. Το πρόβλημα των επικίνδυνων παρασκευασμάτων έχει ρυθμιστεί στην Κοινότητα ήδη από το 1988. Η ρύθμιση όμως αυτή συμπληρώθηκε και τροποποιήθηκε ήδη επανειλημμένα.
<P>
Με την εν προκειμένω πρόταση της Επιτροπής όχι μόνον επιχειρείται επεξεργασία και σύνοψη διαφόρων νομοθεσιών αλλά και με τη συμπερίληψη των επιπτώσεων των επικίνδυνων παρασκευασμάτων στο περιβάλλον, συμπληρώνεται ένα κενό που υπήρχε ακόμη στη νομοθεσία. Η προς ρύθμιση ύλη είναι για το λόγο αυτόν τόσο περίπλοκη, διότι όχι μόνον πρόκειται για πολλές αρκετές χιλιάδες ορμόνες, αλλά και για πάρα πολύ περισσότερα παρασκευάσματα, στα οποία περιέχονται οι ορμόνες αυτές. Πρόκειται εδώ για αρκετές εκατοντάδες χιλιάδες.
<P>
Περιπλοκότερο γίνεται το θέμα, διότι τα παρασκευάσματα όχι μόνον πωλούνται στον τελικό καταναλωτή αλλά υπάρχουν ακόμη πολλά παρασκευάσματα, τα οποία χρησιμοποιούνται περαιτέρω μόνον εντός της βιομηχανίας. Παρασκευαστές τους είναι πολλές μικρομεσαίες επιχειρήσεις. Από σας αναμένεται ότι θα διαθέσετε όλα τα απαραίτητα στοιχεία. Αυτό σημαίνει ότι η προστασία ανθρώπου και περιβάλλοντος πρέπει φυσικά να είναι εξασφαλισμένη. Σε περίπτωση όμως που υπάρχουν στοιχεία εκτός αυτών θα πρέπει να επιτύχουμε μια λογική στάθμιση μεταξύ δαπανών και πρόσθετης ωφέλειας. Από την άποψη αυτήν η πρόταση της Επιτροπής υπήρξε κατά τη γνώμη μου ήδη μια πολύ καλή βάση. Ακόμη και για τα περισσότερα παρασκευάσματα που έχουν ταξινομηθεί στα μη επικίνδυνα ο κατασκευαστής είναι υποχρεωμένος να διαθέτει δελτίο δεδομένων ασφαλείας, εάν αυτό επιθυμούν οι χρήστες.
<P>
Ιδιαίτερα προβλήματα προκύπτουν φυσικά κατά την επισήμανση. Θα πρέπει αφενός να είναι κατανοητή από τον τελικό καταναλωτή αφετέρου όμως να παρέχει πολλές πληροφορίες, οι οποίες είναι σημαντικές παραδείγματος χάρη για κάποιον που θα επεξεργασθεί τις ουσίες περαιτέρω, αλλά τελείως αδιάφορες στον πολύ κόσμο. Θεωρώ σημαντικό να υποδεικνύονται με την επισήμανση πραγματικά σοβαροί κίνδυνοι. Μπορεί να είναι τρεις, πέντε ή επτά. Δεν μπορούν όμως να απαριθμούνται 20 επιπλέον πιθανοί ή νοητοί κίνδυνοι. Έτσι θα υπερφορτωνόταν κάθε ετικέττα και ο καταναλωτής μάλλον μπερδεύεται παρά ενημερώνεται.
<P>
Αυτό ισχύει και για την αναγραφή χημικών τύπων, τους οποίους δεν αντιλαμβάνεται ο κοινός καταναλωτής και για τις οποίες θα ήταν συχνά προσφορότερη η αναγραφή εφεδρικής επισήμανσης παραδείγματος χάρη φορμαλδεΐδη. Ακριβώς αυτός είναι ο λόγος που υπάρχουν προβλήματα με ορισμένες τροπολογίες. Μια τέτοιου είδους πληρότητα πληροφοριών δεν προσφέρει επουδενί περισσότερη προστασία, αλλά μάλλον το αντίθετο λόγω ασάφειας. Ακόμη και όταν πιστέψουμε ότι θα συγκεκριμενοποιηθεί και θα βελτιωθεί με την απαρίθμηση μια γενική περιληπτική έννοια, στην πραγματικότητα επιτυχαίνουμε το αντίθετο, δεδομένου ότι η απαρίθμηση περιορίζει και δεν αναφέρει πιθανές περαιτέρω πλευρές που περιλαμβάνει η περιληπτική έννοια. Αυτοί είναι οι κύριοι λόγοι για την απόρριψη ορισμένων τροπολογιών της επιτροπής από την πολιτική μου ομάδα.
<P>
Θα ήθελα τελειώνοντας να επισημάνω ένα ακόμη σημείο, κ. επίτροπε, και μάλιστα τη λάθος μετάφραση. Μπορώ να πω τουλάχιστον για το γερμανικό κείμενο ότι περιέχει μια σειρά λαθών. Υπάρχει βέβαια διαφορά μεταξύ της ευρεσιτεχνιακής προστασίας (Patentierung) και της ενίσχυσης (Potenzierung). Υπάρχουν διάφορα τέτοια σημεία στο κείμενο. Το ανέφερα αυτό ήδη στην επιτροπή, δυστυχώς όμως δε διορθώθηκαν τα λάθη. Παρακαλώ θερμά την Επιτροπή να το επανελέγξει και πάλι.

<SPEAKER ID=56 NAME="Πρόεδρος">
Αξότιμη κυρία Schleicher, εν πάση περιπτώσει, πληροφορούμαι ότι οι αρμόδιες υπηρεσίες διόρθωσαν ήδη το λάθος.

<SPEAKER ID=57 LANGUAGE="NL" NAME="Eisma">
Πρόεδρε, στην ουσία είμαστε αρκετά ικανοποιημένοι με την προτεινόμενη οδηγία, η οποία διευρύνει όντως το πεδίο εφαρμογής των προηγούμενων οδηγιών και συνοψίζει σε ένα έγγραφο τις νομοθετικές διατάξεις που ισχύουν εδώ και πολύ καιρό για τον τομέα των επικίνδυνων παρασκευασμάτων. Πιστεύουμε ότι η πρόταση της Επιτροπής είναι καλή επειδή δίπλα στο κείμενο που γίνεται αναφορά στους κινδύνους για την υγεία προστίθεται μία παράγραφος σχετικά με τους κινδύνους για το περιβάλλον. Έτσι, σημειώνεται πρόοδος.
<P>
Επιπλέον, συμφωνούμε με τη βελτίωση που επιφέρεται με την επισήμανση των ουσιών που μπορούν να προκαλέσουν αλλεργικές αντιδράσεις. Εμείς οι φιλελεύθεροι υποστηρίζουμε απόλυτα την επίτευξη ενός υψηλού επιπέδου προστασίας του περιβάλλοντος και τη σαφή επισήμανση των προϊόντων προς όφελος των καταναλωτών. Ανέφερα ήδη ότι η πρόταση της Επιτροπής είναι πολύ ικανοποιητική, θα ήθελα ωστόσο να επέλθουν σ'αυτήν ορισμένες βελτιώσεις. Κατά τη γνώμη μας, η έκθεση της κ. Baldi δεν βελτιώνει σχεδόν καθόλου την αρχική πρόταση της Επιτροπής και είμαι μάλιστα υποχρεωμένος να διαπιστώσω μετά λύπης μου ότι, όσον αφορά ορισμένες από τις τροπολογίες που κατέθεσε, συμβαίνει ακριβώς το αντίθετο. Για το λόγο αυτό, η πολιτική μου ομάδα δεν είναι σε θέση να υποστηρίξει τις τροπολογίες της κ. Baldi που κατατέθηκαν εκ νέου αφού απορρίφθηκαν από την Επιτροπή Περιβάλλοντος. Υποστηρίζουμε τις τροπολογίες που ενέκρινε η Επιτροπή Περιβάλλοντος, επειδή κατά τη γνώμη μας βελτιώνουν το κείμενο της Επιτροπής. Οι τροπολογίες αυτές αναφέρονται, εκτός άλλων, στην επισήμανση επικινδύνων ουσιών που φθάνουν τα όρια μιας επικίνδυνης συγκέντρωσης όχι μεμονωμένα, αλλά ως σύνολο.
<P>
Κατά τη γνώμη μας, η πρόταση της Επιτροπής σε συνδυασμό με τις τροπολογίες αυτές θα αποφέρει μία καλή οδηγία. Ελπίζω ότι ο κ. Bangemann συμφωνεί με τις απόψεις μας.

<SPEAKER ID=58 NAME="Sjφstedt">
(SV ) Κύριε Πρόεδρε, στην τωρινή της μορφή η έκθεση Baldi είναι καλή. Γι&#x02BC;αυτό η Ομάδα μου θα την υπερψηφίσει. Η έκθεση δεν ήταν τόσο καλή πριν την ψηφοφορία στην Επιτροπή Περιβάλλοντος, καθώς στην αρχική μορφή προτείνονταν π.χ. η επιδείνωση των κανόνων για την διαμόρφωση του ενημερωτικού φυλλαδίου. Γι&#x02BC;αυτό θα καταψηφίσουμε επίσης όλες τις προτάσεις που κατατίθενται πάλι εδώ για την υλοποίηση τέτοιων επιδεινώσεων, μεταξύ άλλων σ&#x02BC;αυτά τα ενημερωτικά φυλλάδια.
<P>
Συνολικά όμως η έκθεση στην τωρινή της μορφή και η πρόταση της Επιτροπής είναι πολύ καλή και συνεπάγεται ότι έχει γίνει ουσιαστικά αυστηρότερη σε πολλούς τομείς. Συμπεριλαμβάνονται περισσότερα είδη ανθυγειεινών ουσιών, κάτι που είναι ένα πλεονέκτημα π.χ. για τους αλλεργικούς. Εκτός αυτού έχουν συμπεριληφθεί και τα ζιζανιοκτόνα. Είναι πολύ σημαντικό να μην υποχρεωθούν να οδηγηθούν τα νέα κράτη μέλη σε επιδεινώσεις με την έγκριση ανίσχυρων κανόνων.
<P>
Θα υπερψηφίσουμε αυτή την έκθεση όπως είναι τώρα και θα καταψηφίσουμε την τροπολογία της ΕΓΕ.

<SPEAKER ID=59 LANGUAGE="EN" NAME="Bowe">
  Κύριε Πρόεδρε, θα ήθελα να καλοσωρίσω την πρόταση της Επιτροπής. Είναι μια αρκετά αργοπορημένη και απαραίτητη αξιολόγηση αυτού του τομέα της νομοθεσίας. Είναι σημαντικό όχι μόνο για την ασφάλεια του περιβάλλοντος αλλά ιδιαίτερα για την ανθρώπινη υγεία και ασφάλεια.
<P>
Είναι τρία σημεία στην πρόταση της Επιτροπής τα οποία είναι ευπρόσδεκτα. Η γενική διεύρυνση στην πληροφόρηση σχετικά με τα παρασκευάσματα και τις ουσίες που είναι επικίνδυνα για το περιβάλλον, μια νέα αναγνώριση της σημασίας τους. Η διεύρυνση αυτής της πρότασης για τα βιοκτόνα και τα φυτοφάρμακα, κάτι που ήταν απαραίτητο και αργοπόρησε να γίνει, και η διεύρυνση της ανάγκης για παροχή πληροφοριών σχετικά με ουσίες οι οποίες δεν είναι απαραιτήτως επικίνδυνες χαρακτηριζόμενες χημικά αλλά που όταν χρησιμοποιούνται θέτουν κάποιους κινδύνους.
<P>
Η πρόταση της Επιτροπής, όπως και ο, τιδήποτε άλλο σε αυτό τον κόσμο δεν είναι τέλεια. Όμως, θέλω να επαινέσω στην Επιτροπή τις τροποποιήσεις της πλειοψηφίας των συναδέλφων μου οι οποίες διευρύνουν, αποσαφηνίζουν και αναπτύσουν τις προτάσεις της Επιτροπής με τέτοιο τρόπο που αξίζει τον κόπο και, ιδιαίτερα τις τροποποιήσεις που διευρύνουν την παροχή πληροφοριών μέσω δελτίων δεδομένων ασφαλείας. Αυτή είναι μια θετική πρόταση που βρίσκεται ήδη σε λειτουργία σε μερικά κράτη μέλη, συμπεριλαμβανομένου του Ηνωμένου Βασιλείου και της Σουηδίας. Είναι σημαντικό για τους προμηθευτές να υποχρεώνονται, με τη θετική έννοια, να παρέχουν δελτία δεδομένων ασφαλείας στους χρήστες. Αυτό είναι πραγματικά ζωτικής σημασίας.
<P>
Επιπλέον, θα ήθελα να τονίσω την ανάγκη να σιγουρευτούμε ότι αυτά τα δελτία είναι καλά σχεδιασμένα και οτι είναι κατανοητά σε όλους τους χρήστες στην Ένωση, πράγμα που δεν είναι εύκολο όταν έχει να κάνει κανείς με τεχνικό υλικό όπως αυτό σε πολλές διαφορετικές γλώσσες. Ελπίζω η Επιτροπή να εξετάσει προσεχτικά αυτόν τον τομέα.
<P>
Έχω κάποιες επιφυλάξεις όσον αφορά την πρόταση να επιτρέπεται η χρήση κοινών ή γενικών ονόματων χωρίς, επιπλέον, ολόκληρα τα ονόματα ή τις λεπτομέρειες των ουσιών. Ελπίζω πως κάτω από αυτές τις συνθήκες θα αποδεχτούμε τις εγγυήσεις που προτείνονται από την Επιτροπή καθότι είναι μια προσπάθεια που αξίζει τον κόπο και θα μας γλυτώσει σημαντικό χρόνο.
<P>
Τελειώνοντας, θα ήθελα να ευχαριστήσω την εισηγήτρια. Ο ευχάριστος κι ενθουσιώδης τρόπος με τον οποίο συνέθεσε την έκθεση αυτή την έκανε πολύ ενδιαφέρουσα. Η προσωπική της προσπάθεια και δέσμευση έκανε την έκθεση πολύ ευχάριστη για να ασχοληθεί κανείς.

<SPEAKER ID=60 NAME="Τρακατέλλης">
Κύριε Πρόεδρε, η πρόταση οδηγίας που συζητούμε σήμερα έχει ως στόχο την συγκέντρωση όλων των νομοθετικών πράξεων της Ευρωπαϊκής 'Ενωσης που ρυθμίζουν την ταξινόμηση, συσκευασία και επισήμανση των επικίνδυνων παρασκευασμάτων που κυκλοφορούν ή χρησιμοποιούνται στην αγορά. 'Ετσι, αντικαθίσταται και επεκτείνεται το πεδίο εφαρμογής της υπάρχουσας Οδηγίας 88/379.
<P>
Η υπό ψήφιση οδηγία θα καλύπτει, με την επέκταση του πεδίου εφαρμογής της αρχικής οδηγίας, τα εξής:
<P>
α. την ταξινόμηση και την επισήμανση των παρασκευασμάτων που είναι επικίνδυνα για το περιβάλλον, με αναγραφή του όρου «επικίνδυνο για το περιβάλλον»;
<P>
β. την ταξινόμηση, την συσκευασία και την επισήμανση των φυτοφαρμάκων και βιοκτόνων;
<P>
γ. την απαίτηση δελτίου δεδομένων ασφάλειας από τους παρασκευαστές των περισσότερων παρασκευασμάτων που δεν είναι ταξινομημένα;
<P>
δ. την απαίτηση από τους επαγγελματίες χρήστες εκρηκτικών παρασκευασμάτων να παρέχουν και αυτοί δελτίο δεδομένων ασφαλείας και, τέλος,
<P>
ε. την ταξινόμηση και επισήμανση των παρασκευασμάτων που περιέχουν ορισμένες ευαισθητοποιητικές ουσίες που προκαλούν αλλεργίες, ακόμη και όταν η ποσότητά τους είναι κάτω του συνήθους ορίου για την ταξινόμηση.
<P>
Επί πλέον, η Επιτροπή Περιβάλλοντος του Ευρωπαϊκού Κοινοβουλίου ζητά να αξιοποιηθούν τα δεδομένα που προέρχονται από τα κέντρα πληροφοριών για δηλητηριάσεις. 'Οσον αφορά το θέμα της επισήμανσης, ζητά να γίνεται με σαφή τρόπο, διότι έτσι μόνον θα προστατεύονται οι καταναλωτές. Είναι, τέλος, σημαντικό, κύριε Πρόεδρε, να αξιοποιηθεί η πείρα που θα αποκτηθεί τόσο με την εφαρμογή της οδηγίας όσο και από τις εμπειρίες που θα προκύψουν από την επισήμανση, την διαφήμιση και την εκπαίδευση. Για τον λόγο αυτό, σκόπιμο είναι η Επιτροπή να υποβάλει σε δύο χρόνια έκθεση προς το Ευρωπαϊκό Κοινοβούλιο βάσει των πληροφοριών που θα λάβει από τα κράτη μέλη και από τους επαγγελματίες χρήστες, για να μπορεί να προβεί στις κατάλληλες τεχνικές τροποποιήσεις ή και στις ενδεδειγμένες προτάσεις.
<P>
Τελειώνοντας, κύριε Πρόεδρε, θέλω να επαινέσω την πρωτοβουλία της Επιτροπής να προτείνει αυτήν την αναθεώρηση της οδηγίας, να ευχαριστήσω την κ. Baldi, η οποία πραγματικά έκανε σκληρή δουλειά για ένα δύσκολο και περίπλοκο θέμα, και να πω ακόμη ότι η οδηγία, όπως τροποποιήθηκε στην Επιτροπή Περιβάλλοντος, έγινε πολύ καλύτερη από ό, τι ήταν στην αρχή και νομίζω ότι θα πρέπει να την υπερψηφίσουμε.

<SPEAKER ID=61 LANGUAGE="DE" NAME="Graenitz">
Κύριε πρόεδρε, η οδηγία για την προσέγγιση των νομοθετικών και διοικητικών διατάξεων των κρατών μελων που αφορούν την ταξινόμηση, τη συσκευασία και την επισήμανση των επικίνδυνων παρασκευασμάτων αποτελεί ασφαλώς σημαντικό βήμα προς μια γνήσια υλοποίηση της ενιαίας αγοράς, διότι ακριβώς στον τομέα των χημικών ουσιών είναι απαραίτητη η ενιαία επισήμανση, η ενιαία επισήμανση των κινδύνων και η ενιαία χρησιμοποίηση των επικίνδυνων ουσιών. Ασφαλώς είναι επίσης σημαντική η προσέγγιση των επιμέρους νομικών συστημάτων των κρατών μελών. Ωραία, επίτροπε κ. Bangemann, θα ήταν όμως εάν είχαμε ήδη συμπεριλάβει όσα υπάρχουν ήδη σα νόμοι στον τομέα αυτό στις τρεις νέες χώρες μέλη -Φινλανδία, Σουηδία και Αυστρία και δεν είχαμε περιμένει να επισημάνει το Κοινοβούλιο με αντίστοιχες τροπολογίες ότι υπάρχουν κράτη μέλη με αυστηρότερη νομοθεσία, πράγμα που είναι και πολύ λογικό.
<P>
Οι συνάδελφοί μου επεσήμαναν ήδη πολλές φορές ότι σε σχέση με τα επικίνδυνα παρασκευάσματα το ζήτημα δεν είναι μόνον η επικινδυνότητα μεμονωμένων ουσιών, αλλ'ότι συχνά το άθροισμα των επιμέρους ουσιών αποτελεί ένα σημαντικά μεγαλύτερο κίνδυνο. Αυτό θα έπρεπε να επισημανθεί, τόσο για τις παρασκευάστριες εταιρείες όσο και για όσους αγοράζουν τα τελικά προϊόντα. Ελπίζω ότι το αίτημα αυτό της Επιτροπής Περιβάλλοντος, Δημόσιας Υγείας και Προστασίας των Καταναλωτών θα τύχει εδώ της αντίστοιχης πλειοψηφίας και από την Επιτροπή και το Συμβούλιο ευνοϊκής μεταχείρισης, διότι αυτό είναι ένα πολύ σημαντικό σημείο.
<P>
Θα ήθελα να συμπληρώσω ένα άλλο σημείο που ανέφεραν ήδη οι συνάδελφοί μου: Από τη σκοπιά των καταναλωτών πρέπει να προσέξουμε να μην μπορούν να επαινεθούν τα επικίνδυνα αυτά παρασκευάσματα στη διαφήμιση ως περιβαλλοντικά αβλαβή και φιλικά προς το περιβάλλον ή να πουληθούν με τους προσδιορισμούς αυτούς, διότι έτσι οι άνθρωποι εξαπατώνται.
<P>
Τέλος θα ήθελα να πω πολύ σύντομα κάτι σε σχέση με τα δελτία δεδομένων ασφαλείας, που είναι κατά τη γνώμη μου απαραίτητα ακριβώς για τις μικρομεσαίες επιχειρήσεις, ακόμη κι αν προξενούν δαπάνες, διότι εκεί συμμετέχουν περισσότερο από τις μεγάλες επιχειρήσεις οι ιδιοκτήτες τους οι ίδιοι στην εργασία με τους ανθρώπους και δεν έχουν τη δυνατότητα να ενημερωθούν έτσι όπως είναι ίσως δυνατό στις μεγάλες επιχειρήσεις, στις οποίες υπάρχουν ολόκληρα τμήματα που ασχολούνται μόνο με χημικά προϊόντα.

<SPEAKER ID=62 LANGUAGE="DE" NAME="Flemming">
Κύριε πρόεδρε, η Αυστρία διαθέτει από το 1985 ένα πολύ αυστηρό και προοδευτικό νόμο για τα χημικά προϊόντα. Κατά την πορεία των ενταξιακών διαπραγματεύσεων δόθηκε στην Αυστρία ρητά η υπόσχεση ότι θα διατηρηθεί ο νόμος για τα χημικά προϊόντα κατά τη διάρκεια μεταβατικού διαστήματος με την υπόσχεση ότι θα εξετασθεί επακριβώς μήπως θα μπορούσαν τα άλλα κράτη της ΕΕ να υιοθετήσουν τις υψηλές αυτές προδιαγραφές, ώστε να μη χρειασθεί η προσφυγή σε ανάκληση. Γι αυτό δόθηκε διαβεβαίωση.
<P>
Έτσι τόσο μεγαλύτερη ήταν, αξιότιμε κ. επίτροπε, η έκπληξή μας για αυτά που υπέβαλε τότε η Επιτροπή. Θα έπρεπε φυσικά να υποβάλει η Επιτροπή κείμενο που να περιλαμβάνει όλες τις αυστηρότερες αυστριακές διατάξεις. Αυτό που θα έκανε το Κοινοβούλιο ή το Συμβούλιο θα ήταν διαφορετικό. Η Επιτροπή όμως δε θεώρησε απαραίτητο να το συμπεριλάβει στο σχέδιό της! Πιο περίεργη ήταν η δικαιολογηση στην επιτροπή του γιατί αυτό δε συνέβη. Μας είπαν: »Ρωτήσαμε βέβαια τα άλλα κράτη μέλη μήπως θα ήταν διατεθειμένα να υιοθετήσουν τους αυστριακούς κανόνες». Με ποιόν μίλησαν άραγε; Με υπουργό, με υπάλληλο ή με κάποιο γραμματέα; Και πώς μίλησαν; Εγγράφως ή λίγο απ'το τηλέφωνο; Τη στάση αυτή δεν τη θεωρώ πάντως καθόλου εντάξει.
<P>
Θα μπορούσα τώρα να πω ότι σαν Αυστριακή μου είναι αδιάφορο, μετά το Αμστερνταμ δεν υποχρεωνόμαστε πλέον να αποσύρουμε σε καμία περίπτωση το νόμο μας. Αυτό δεν το κάνω, διότι τώρα είμαι Ευρωπαία βουλευτής και ενδιαφέρομαι πώς το βλέπει η Ευρώπη! Από το Αμστερνταμ ακούμε συνέχεια πόσο σημαντική είναι η προστασία του περιβάλλοντος πρώτη προτεραιότητα με συνέχεια και στον τομέα της οικονομίας! Πολύ σημαντικό, κ. επίτροπε. Το μήνυμα το ακούμε μόνο που σιγά-σιγά δεν το πιστεύουμε πλέον. Διότι κάθε φορά που γίνεται συγκεκριμένο, όταν πρόκειται να προχωρήσουμε σε εφαρμογή, τότε τουλάχιστον η Επιτροπή σηκώνει τους ώμους.
<P>
Ελπίζω ότι το Ευρωπαϊκό Κοινοβούλιο δε θα κάνει το ίδιο και ότι αύριο θα εγκρίνουμε το περιεχόμενο των τροπολογιών εκείνων που στην Αυστρία είναι εν μέρει ήδη εδώ και δέκα χρόνια νόμοι.

<SPEAKER ID=63 NAME="Myller">
(FI )Αξιότιμε κύριε Πρόεδρε, η οδηγία αυτή είναι, βεβαίως, ιδιαίτερα σημαντική για όλα τα κράτη μέλη της Ευρωπαϊκής Ένωσης. Λόγω, όμως, των δεσμεύσεων τις οποίες ανέλαβαν σε ορισμένους τομείς οι εκπρόσωποι της Κοινότητας κατά τη διάρκεια των προενταξιακών διαπραγματεύσεων με τα τρία νέα κράτη μέλη μας είχε δοθεί η εντύπωση ότι η κατάσταση θα βελτιωνόταν σε πολύ μεγαλύτερο βαθμό από ό, τι τελικά αναμένεται να βελτιωθεί με την εφαρμογή της οδηγίας. Εάν δεν εκπληρωθούν οι αρχικές υποσχέσεις, τα νέα κράτη μέλη θα βρεθούν σε ιδιαίτερα δυσχερή θέση από τις αρχές του 1999.
<P>
Η παρουσιασθείσα από την Επιτροπή αρχικά ως πρόταση τροποποίησης οδηγία έχει καταστεί πληρέστερη λόγω των ιδιαίτερα ουσιαστικών προσθηκών οι οποίες απεφασίσθησαν κατά το προπαρασκευαστικό της στάδιο. Η νέα οδηγία συμβάλλει κατά πολύ στη βελτίωση της επικρατούσας κατάστασης δεδομένου ότι, μεταξύ άλλων, συγκεντρώνει και εναρμονίζει τις ισχύουσες στην ΕΕ διατάξεις σχετικά με τα επικίνδυνα παρασκευάσματα. Σε αντίθεση με την προηγούμενη οδηγία, στην νέα πρόταση λαμβάνονται υπόψη τα επικίνδυνα για το περιβάλλον μίγματα, αλλά και επιβάλλεται τόσο η ταξινόμηση όσο και σήμανσή τους.
<P>
Παρ' όλο αυτό, η πρόταση αυτή εξακολουθεί να είναι ελλιπής. Η οδηγία προτείνει να αποστέλλεται, μόνο εάν τούτο ζητηθεί, στους επαγγελματίες χρήστες ενημερωτικό φυλλάδιο σχετικά με την ασφαλή χρήση παρασκευασμάτων τα οποία δεν έχουν ταξινομηθεί ως περιέχοντα επικίνδυνες ουσίες σε μεγάλες ποσότητες αλλά στα οποία η διαρκής έκθεση είναι πηγή μεγάλων κινδύνων για την υγεία. Επιπλέον, στο φυλλάδιο αυτό θα αναφέρονται μόνο οι επικίνδυνες για την υγεία ουσίες, όχι αυτές οι οποίες δύνανται να βλάψουν το περιβάλλον. Εντούτοις, οι αποφάσεις σχετικά με την επιλογή των μιγμάτων τα οποία χρησιμοποιούνται κατά την παραγωγή λαμβάνονται συνήθως στους τόπους εργασίας. Εκεί λαμβάνονται αποφάσεις σχετικά με τους τρόπους χρήσης των ουσιών, την αποθήκευσή τους και την καταστροφή των αποβλήτων. Πολλοί εργαζόμενοι, αλλά και συνδικαλιστικές ενώσεις, έχουν αφυπνισθεί σε ό, τι αφορά τόσο την υγεία των πολιτών και την προστασία των εργαζομένων στους τόπους εργασίας όσο και την προστασία του περιβάλλοντος. Γι' αυτό και θα ήταν λογικότερο να αναγράφονται πάντα στις συσκευασίες των μιγμάτων αυτών οι περιεχόμενες σε αυτά επικίνδυνες ουσίες τόσο για την υγεία όσο και για το περιβάλλον. Η πρόταση τροποποίησης αριθ. 40 αποβλέπει, ακριβώς, στην επίτευξη του στόχου αυτού. Προϊόντα τα οποία περιέχουν ορισμένες ουσίες οι οποίες προκαλούν ευαισθητοποίηση, και ενδεχομένως αλλεργίες, πρέπει να φέρουν επί των συσκευασιών τους σχετική προειδοποίηση προκειμένου να μπορέσουν να τα αποφύγουν άτομα τα οποία ήδη αντιμετωπίζουν προβλήματα λόγω ευαισθητοποίησης.

<SPEAKER ID=64 LANGUAGE="DA" NAME="Βlak">
Η οδηγία που εξετάζουμε σήμερα δεν αφορά μόνο την επισήμανη κουτιών και δοχείων, και την απαίτηση έκδοσης δελτίου δεδομένων ασφάλειας. Από αυτή θα εξαρτηθεί επίσης το κατά πόσο οι δανοί ζωγράφοι θα προστατεύονται στο μέλλον από οργανικές διαλυτικές ουσίες. Πολύ άνθρωποι στη Δανία έχουν μία απόψη για το θέμα αυτό. Δυστυχώς θεωρούν τον εν λόγω τομέα ως έναν από τους τομείς όπου η ΕΕ υποβαθμίζει τα υψηλά πρότυπα της χώρα αυτής. Επικρατεί συγκεκριμένα η άποψη στη Δανία ότι, ακόμη και όταν δεν μπορεί να αποδειχθεί με βεβαιότητα ότι οι ζωγράφοι υφίστανται εγκεφαλικές βλάβες από την έκθεσή τους σε ατμούς οργανικών διαλυτικών ουσιών, απλώς και μόνο η υποψία ότι αυτό μπορεί να συμβαίνει αρκεί για να ληφθούν μέτρα. Επομένως, οι ζωγράφοι πρέπει οπωσδήποτε να γνωρίζουν ακριβώς τι είναι αυτό το οποίο χρησιμοποιούν. Τώρα ήλθαν στην παρέα μας και άλλοι φίλοι, τρία νέα κράτη μέλη, τα οποία υποστηρίζουν και αυτά τη βελτίωση της επισήμανσης. Και στις εν λόγω τρεις χώρες επικρατούσε η ανησυχία μήπως η ένταξη στην ΕΕ είχε ως αποτέλεσμα την υποβάθμιση του περιβάλλοντος και των συνθηκών εργασίας. Η αναθεώρηση της παλιάς οδηγίας, που αφορά επίσης φλέγοντα θέματα, όπως τα φυτοφάρμακα, τα βιοκτόνα και τα φαρμακευτικά προϊόντα, θεωρείται στις χώρες αυτές ως πειστική απόδειξη ότι η συμμετοχή τους στην ΕΕ μπορεί να συμβιβαστεί με υψηλά περιβαλλοντικά πρότυπα.
<P>
Για το λόγο αυτό, το Ευρωπαϊκό Κοινοβούλιο διαδραματίζει καθοριστικό ρόλο στην υπόθεση αυτή. Εξαρτάται από εμάς να ασκήσουμε όσο το δυνατό εντονότερες πιέσεις στην Επιτροπή και το Συμβούλιο, ώστε να μην προκύψει στο τέλος μια οδηγία που να συνεπάγεται χειροτέρευση της κατάστασης για τους καταναλωτές και τους μισθωτούς. Είμαστε το μοναδικό Όργανο της ΕΕ που έχει εκλεγεί απευθείας από τους λαούς των 15 κρατών μελών και, για το λόγο αυτό, είμαστε υποχρεωμένοι να υποστηρίζουμε τα συμφέροντα των κοινών ανθρώπων.

<SPEAKER ID=65 NAME="Bangemann">
Κύριε πρόεδρε, δε θα ήθελα να εξετάσω τους στόχους που επιδιώκουμε με την πρότασή μας, διότι στη συζήτηση εκφράστηκε σαφέστατα ότι η Επιτροπή συνεργάζεται με το Κοινοβούλιο με σκοπό τη βελτίωση των υφισταμένων διατάξεων. Σε γενικές γραμμές το επιβεβαίωσαν και όλοι οι συνάδελφοι που έλαβαν μέρος στη συζήτηση. Κυρίως όμως θα ήθελα να ευχαριστήσω την εισηγήτρια και την Επιτροπή Περιβάλλοντος, Δημόσιας Υγείας και Προστασίας των Καταναλωτών, διότι οι τροπολογίες που υποβάλλουν είναι κατά μεγάλο μέρος αποδεκτές από μας και βελτιώνουν την πρόταση, η οποία πιστεύω ήταν σε γενικές γραμμές η κ. Schleicher το υπογράμμισε αυτό δικαίως σχετικά καλή.
<P>
Θα ήθελα τώρα να επικεντρώσω κατά κύριο λόγο την προσοχή μου στις τροπολογίες. Μπορούμε να δεχτούμε 29 από τις 39 τροπολογίες που υποστήριζε η Επιτροπή Περιβάλλοντος, Δημόσιας Υγείας και Προστασίας των Καταναλωτών είτε χωρίς περιορισμούς είτε κατ'αρχήν. Πρόκειται για τις τροπολογίες 1, 2, 3, 5, 7, 10, 13, 14, 15, 18, 19, 21, 22, 25, 27, 31, 32, 33, 34, 35, 36, 37, 38 και 39 χωρίς περιορισμούς και 6, 17, 24, 29 και 30 κατ'αρχή. Επειδή έγινε δεκτή η τροπολογία 35 πρέπει να διαγραφεί το άρθρο 12 της πρότασης και αυτό σημαίνει φυσικά ότι εκπίπτουν οι τροποποιήσεις που προβλέπονταν σε αυτό.
<P>
Επιτρέψτε μου να έρθω στις τροπολογίες που δε θέλουμε να αποδεχτούμε. Κατά τη γνώμη μας η τροπολογία 4 θα είχε σα συνέπεια περιττά πειράματα με ζώα, δεδομένου ότι καταργεί τη δυνατότητα εφαρμογής της συνήθους μεθόδου. Για το λόγο αυτό δε θα θέλαμε να δεχτούμε την τροπολογία αυτήν. Οι τροπολογίες 8, 9, 11 και 12 στις οποίες αναφέρθηκαν ιδίως βουλευτές από τη Σουηδία, τη Φινλανδία και την Αυστρία επιχειρούν να εισάγουν στην πρόταση μια συγκεκριμένη κατάσταση που υπάρχει ιδίως στην Αυστρία.
<P>
Εάν ορισμένες από τις κυρίες που εκφράσθηκαν επ'αυτού θεωρούν ότι όταν επεξεργασθήκαμε την πρόταση δε λάβαμε καθόλου υπόψη τις Συμφωνίες που συνάψαμε με τα νέα κράτη μέλη, αυτό δεν ευσταθεί. Παραδείγματος χάρη καθιερώθηκαν επίσης οι διατάξεις, για την ταξινόμηση και την επισήμανση φυτοφαρμάκων, δηλαδή αυτό που στην Αυστρία παραδείγματος χάρη αποτελεί νομοθετικό καθεστώς, γίνεται αποδεκτό. Το ίδιο ισχύει για τις ουσίες που δυνατό να είναι επικίνδυνες για το περιβάλλον. Ακόμη και την αυστριακή αυτή ιδιαιτερότητα κάναμε αποδεκτή. Δεν ευσταθεί λοιπόν καθόλου, είτε είναι ανακριβές το ότι δεν δώσαμε καμία προσοχή σ'αυτό.
<P>
Αυτό που δεν κάναμε είναι να υιοθετήσουμε μια διάταξη που απαιτεί την υποχρέωση αναγραφής στην ετικέττα του χημικού χαρακτηρισμού όλων των επικίνδυνων ουσιών που περιέχονται στο παρασκεύασμα, ακόμη ακόμη και όταν η περιεκτικότητα τους βρίσκεται κάτω από το κατώφλι που καθορίσαμε. Αυτό το απορρίψαμε διότι πιστεύουμε και δεν πρόκειται για προσβολή έναντι της Αυστρίας, Σουηδίας ή Φινλανδίας , ότι αυτό δε δίνει στην πραγματικότητα στον καταναλωτή κανένα όφελος. Αντίθετα, εάν απαριθμήσουμε όλες τις ουσίες που δυνατό να περιέχονται, ακόμη και κάτω του κατωφλίου, αποκτούμε ένα πηχυαίο κατάλογο, που δεν έχει καμία μαρτυρική αξία. Αυτό το επεσήμανε η κ. Schleicher, πιστεύω, δικαίως.
<P>
Ούτε το κάναμε παρεπιπτόντως, αυτό θα ήθελα να το πω, διότι εδώ επικριθήκαμε ότι επικοινωνήσαμε τηλεφωνικά με κάποιον. Εξυπακούεται ότι προετοιμάζουμε την πρότασή μας προσεκτικά και το κάνουμε συζητώντας σχετικά με εμπειρογνώμονες από όλα τα κράτη μέλη, οι οποίοι στη συνέχεια μπορούν να προβάλουν και τις θέσεις τους, κάθε φορά σε ομάδες εργασίας. Κατά την προετοιμασία αυτή καλέσαμε μαζί με τους εμπειρογνώμονες από τα άλλα κράτη μέλη την Αυστρία να προσκομίσει υλικό ή επιχειρήματα που μπορούν να δικαιολογήσουν την ιδιαιτερότητα στην Αυστρία. Αυτό δε συνέβη και για το λόγο αυτόν όλα τα υπόλοιπα κράτη μέλη δέχθηκαν τη θέση της Επιτροπής.
<P>
Επομένως δεν μπορεί να πει κανείς πράγματι ότι ενεργήσαμε εδώ αυθαίρετα και χωρίς να λάβουμε υπόψη τέτοιου είδους συμφέροντα. Αυτό το αισθάνομαι σχεδόν σαν προσωπική προβολή, γιατί αγαπώ την Αυστρία και φυσικά και την Φινλανδία και τη Σουηδία!
<P>
(Φωνή) όλες οι ερωτικές σχέσεις είναι επικίνδυνες, κ. Flemming, αυτό είναι το ωραίο με αυτά!
<P>
Το κάναμε λοιπόν μετά από ώριμη σκέψη και ελπίζω ότι θα τύχουμε της συγκατάθεσης του Κοινοβουλίου σχετικά. Στο ζήτημα της μετάφρασης επιτρέψτε μου να πω ότι λυπόμαστε που συνέβη αυτό. Πράγματι υπάρχει μια σειρά λαθών στα γερμανικά. Αυτό δεν μπορούμε πλέον, κ. Schleicher, ούτε οι ίδιοι να το διορθώσουμε πλέον. Το κείμενο είναι στα χέρια του Συμβουλίου και στο Συμβούλιο έχει ήδη υποβληθεί πρόταση της γερμανικής αντιπροσωπείας, για τον τρόπο με τον οποίο μπορούν να διορθωθούν τα λάθη αυτά. Δέχομαι λοιπόν ότι αυτό μπορεί να τακτοποιηθεί.

<SPEAKER ID=66 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο Πέμπτη, στις 12 το μεσημέρι.

<CHAPTER ID=7>
Κατάσταση προβλέψεων Ευρωπαϊκού Κοινοβουλίου και Διαμεσολαβητή για το 1998
<SPEAKER ID=67 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0178/97) του κ. Tomlinson, εξ ονόματος της Επιτροπής Προϋπολογισμών, σχετικά με την κατάσταση προβλέψεων των εσόδων και δαπανών του Ευρωπαϊκού Κοινοβουλίου και την κατάσταση προβλέψεων των εσόδων και δαπανών του Διαμεσολαβητή για το οικονομικό έτος 1998.
<P>
Το λόγο έχει ο εισηγητής, κ. Tomlinson.

<SPEAKER ID=68 NAME="Tomlinson">
Κύριε Πρόεδρε, θα ήθελα να παρουσιάσω σε αυτό το Σώμα την έκθεση που φέρει το όνομα μου εξ ονόματος της Επιτροπής Προϋπολογισμών. Πρώτα, θέλω να πω στο Σώμα οτι ένα πράγμα που πρέπει να καταλάβει είναι ότι η σημερινή συζήτηση είναι η αρχή της διαδικασίας του προϋπολογισμού μας και όχι το τέλος. Το λέω αυτό υπό το φως των σχολίων που πρόκειται να κάνω αργότερα σχετικά με κάποιες από τις τροποποιήσεις. Αυτό δεν είναι το συμπέρασμα αλλά μόνο η αρχή, και όπως πολύ σωστά επισημάνατε κ. Πρόεδρε όταν διαβάσετε το θέμα της συζήτησης σήμερα, είναι μια έκθεση σχετικά με την κατάσταση προβλέψεων των εσόδων και δαπανών του Ευρωπαϊκού Κοινοβουλίου και του Διαμεσολαβητή. Αυτό είναι που καθιερώνουμε σήμερα.
<P>
Όμως, στην αρχή, θέλω να δώσω έμφαση, πέρα από την ίδια την έκθεση, στην τροπολογία 17 του κ. Wynn, τον οποίο παρότρυνα καθώς και την ομάδα μου να υποβάλουν. Προφανώς, δεν μπορούσα να την καταθέσω ο ίδιος γιατί δεν είχε ασχοληθεί με αυτήν η επιτροπή. Η σημασία της τροπολογίας 17 είναι οτι καθιερώνοντας τα προσχέδια προβλέψεων, φτάσαμε πάνω από το ανώτατο 20 % της Κατηγορίας 5, κονδύλια που φυσιολογικά θα ήταν το μάξιμουμ που θα δαπανούσε το Κοινοβούλιο σύμφωνα με την κανονική πρακτική μας. Έτσι, η τροπολογία 17 περιλαμβάνει μια σταθερή δέσμευση να διατηρείται κάτω από το ανώτατο 20 % των διοικητικών πιστώσεων.
<P>
Χθες το βράδυ, είχα μακρά συζήτηση με τον Πρόεδρο του Κοινοβουλίου και τον Αντιπρόεδρο που είναι υπεύθυνος για τους προϋπολογισμούς. Όλοι μας συμφωνήσαμε σαφώς για τους μηχανισμούς που πρέπει να γίνουν. Θα σταλεί διορθωτική επιστολή από το Προεδρείο του Κοινοβουλίου στην Επιτροπή Προϋπολογισμών. Αυτό πρέπει να σταλεί μέχρι τα μέσα του Σεπτεμβρίου ώστε να επηρεάσει τις απαραίτητες αλλαγές. Αυτό σημαίνει οτι πέρα από τις προτάσεις που υπάρχουν ήδη στο προσχέδιο της έκθεσης σχετικά με τις προβλέψεις, το Προεδρείο πρέπει να παραδεχτεί την ανάγκη για περαιτέρω 4 εκατ. ECU περικοπών στο προσχέδιο προβλέψεων και να υποβάλει την πρόταση για περικοπές ύψους 4 εκατ. ECU στην Επιτροπή Προϋπολογισμών.
<P>
Όμως, η διορθωτική επιστολή πρέπει να αντιμετωπίζει κι άλλα πράγματα εκτός από αυτό. Είναι αναγκαίο να διαπιστώνει αν υπάρχουν συνέπειες, για παράδειγμα, του αποτελέσματος της ΔΔ σε συνάρτηση με τις θέσεις εργασίας. Αυτό θα είναι κάπως πιο πολύπλοκο από οτι φαντάζονταν οι άνθρωποι εκ πρώτης όψεως. Δεν θέλω να παράγω μια υποτιμητική συζήτηση με τις παρατηρήσεις μας σήμερα αλλά είναι σαφές οτι θα υπάρχουν επιπτώσεις από το αποτέλεσμα της ΔΔ για τον προϋπολογισμό του Κοινοβουλίου και αυτές πρέπει να επισημανθούν στο διορθωτικό γράμμα που θα σταλεί από το Προεδρείο στην Επιτροπή Προϋπολογισμών.
<P>
Ο τρίτος τομέας τον οποίο ένα τέτοιο διορθωτικό γράμμα πρέπει σαφώς να καλύπτει και το λέω αυτό ξεκάθαρα στο Σώμα είναι το θέμα σχετικά με το αποτέλεσμα της ομάδας εργασίας του Προεδρείου σε σχέση με τη διαφάνεια και τον έλεγχο που έχει ζητήσει από το Κοινοβούλιο στο ψήφισμα του τον Δεκέμβριο του περασμέμενου έτους, όσον αφορά τα επιδόματα των Βουλευτών. Η Επιτροπή Προϋπολογισμών κι εγώ θα εισηγηθούμε στην ψηφοφορία αυτής της εβδομάδας έναν αριθμό τροποποιήσεων σχετικά με τα επιδόματα. Αυτή δεν είναι μια αξιόλογη κριτική για τις τροπολογίες. Προορίζεται ως αξιοπρεπής σεβασμός για την αρμοδιότητα του Προεδρείου να εκπληρώσει την εντολή που του έχει δοθεί. Ζητήθηκε από το Προεδρείο να παρουσιάσει μια έκθεση στο Κοινοβούλιο ως τον Απρίλιο. Δεν τα κατάφερε όμως. Το Κοινοβούλιο και η Επιτροπή Προϋπολογισμών είναι υπερβολικά ανεκτικοί που δέχονται οτι μπορεί να πραγματοποιηθεί μέχρι το Σεπτέμβριο. Όμως δεν μπορεί να γίνει μετά το Σεπτέμβριο. Αν δεν έχουμε τις προτάσεις του Προεδρείου για τη διαφάνεια και τον έλεγχο των αποζημιώσεων των Βουλευτών στη διορθωτική αυτή επιστολή τον Σεπτέμβριο, τότε θα ήταν σωστό για το Σώμα να λάβει τις δικές του αποφάσεις σχετικά με τη σύσταση της Επιτροπής Προϋπολογισμών στη ψηφοφορία κατά την πρώτη ανάγνωση. Το λέω αυτό με όσο περισσότερη σαφήνεια γίνεται, γιατί δεν θέλω να παρερμηνεύσει κανείς ψήφους που θα είναι κατά κάποιων τροπολογιών. Αυτοί οι ψήφοι δεν δίνονται από αξιοπρεπή κρίση αλλά από σεβασμό προς την αρμοδιότητα του Προεδρείου, μια υπόσχεση οτι θα επιστρέψουμε σε αυτά τα θέματα στην ανάγνωση του προϋπολογισμού τον Οκτώβριο, αν θεωρούμε οτι δεν έχουν καλυφθεί επαρκώς μέχρι εκείνη την ώρα.
<P>
Τώρα επιστρέφω στην ίδια την έκθεση. Εργαζόμαστε βασιζόμενοι στις προβλέψεις που έχουν γίνει από το Προεδρείο που στηρίζονται σε μια έκθεση από το Γενικό Γραμματέα. Η Επιτροπή Προϋπολογισμών έχει διατυπώσει προτάσεις κυρίως σε έξι τομείς εργασίας βάσει της έκθεσης που μας είχε δοθεί και, πιστεύουμε, οτι θα βελτιωθεί κάπως. Ο πρώτος από αυτούς τους έξι τομείς είναι η αλλαγή της ενημέρωσης των παρατηρήσεων και της ονοματολογίας, ιδίως στην κατάσταση εσόδων. Αυτό είναι κάπως τεχνικό, όμως, είναι σημαντικό για τη σαφήνεια και τη διαφάνεια του προϋπολογισμού μας.
<P>
Ο δεύτερος τομέας, στον οποίο έχω εν μέρει ήδη αναφερθεί, έχει σχέση με τα έξοδα ταξιδίου των Βουλευτών. Σχετικά με τις ταξιδιωτικές δαπάνες, έχουμε τώρα συμφωνήσει με το Προεδρείο οτι δεν θα γίνουν αυξήσεις στις αποζημιώσεις ταξιδίου ούτε καν για την αύξηση του πληθωρισμού για το έτος 1998. Αυτό έχει βέβαια ενσωματωθεί. Δεν εξαρτάται από μελλοντικές ψηφοφορίες. Περιέχεται στο προσχέδιο της έκθεσης.
<P>
Ο τρίτος τομέας στον οποίο έχουμε συγκεντρώσει τις προσπάθειές μας σχετίζεται με το πάγωμα του οργανογράμματος της Γενικής Γραμματείας αλλά, ταυτόγχρονα, μέσα στο γενικότερο πλαίσιο παγώματος του οργανογράμματος, έγιναν κάποιες αναβαθμίσεις βάσει των παραμέτρων που τέθηκαν για την εξέλιξη των σταδιοδρομιών.
<P>
Υπάρχουν κάποιοι άλλοι τομείς τους οποίους θα εξετάσουμε λεπτομερώς βάσει των εκθέσεων που ζητάμε κατά τη διάρκεια της διαδικασίας του προϋπολογισμού. Για παράδειγμα, υπάρχει ένας αριθμός αιτήσεων για περαιτέρω πληροφορίες σχετικά με τα έξοδα αποστολών και τα έξοδα κυλικείων. Πρέπει να πω ότι δεν έχω κανένα παράπονο για τον υποτιμητικό τρόπο με τον οποίο με παρουσίασε η Επιτροπή Προσωπικού η οποία διαφήμιζε αυτό που υποστηρίζουν ως τιμή του Tomlinson. Είχα προτείνει να θέσουμε τα κονδύλια για τις επιδοτήσεις των κυλικείων σε αποθεματικό μέχρι να εξετάσουμε πλήρως πως χρησιμοποιούνται προσφάτως και πως θα δικαιολογηθούν στο μέλλον, αν γίνει ποτέ αυτό.
<P>
Υποψιάζομαι, όμως, μετά από σκέψη οτι το προσωπικό δεν συμφώνησε με την Επιτροπή Προσωπικού του, ίσως γιατί στις εκλογές της Επιτροπής Προσωπικού όπου αυτό ήταν μια από τις πιο σημαντικές πτυχές τις εκλογικής τους εκστρατείας, η Επιτροπή Προσωπικού ανακάλυψε οτι της έλλειπαν 350 ψήφοι για να έχει απαρτία. Αυτό αποδεικνύει την ανάγκη της να ενώσει τις δράσεις της και να αγωνιστεί για τα πραγματικά θέματα ενδιαφέροντος και όχι για τα ψεύτικα όπως για παράδειγμα αν τους αξίζει η επιδότηση για τα κυλικεία τους.
<P>
Το επόμενο μεγάλο θέμα στο οποίο θα εστιάσουμε την προσοχή μας σχετίζεται με ολόκληρο το ζήτημα της κτιριακής πολιτικής. Ένα από τα προβλήματα που αντιμετωπίσαμε στον προϋπολογισμό του 1998 είναι οτι παρότι μετακομίσαμε από το κτίριο Belliard για να καταλάβουμε το νέο κτίριο, η μίσθωση του κτιρίου Belliard συνεχίζει και την επόμενη χιλιετία. Έτσι λοιπόν δεν είχαν γίνει προβλέψεις για την ενοικίαση του κτιρίου Belliard. Αυτό ίσως και να τους είχε ικανοποιήσει όλους στη θεωρία, όμως δεν ικανοποίησε τον ιδιοκτήτη του ακινήτου. Ο ιδιοκτήτης έπρεπε να πληρωθεί. Έτσι, έπρεπε να εγγράψουμε στον προϋπολογισμό πάνω από 7 εκατ. ECU για το ενοίκιο του κτιρίου Belliard μέχρι ωσότου καταφέρουμε να ξεφορτωθούμε τη μίσθωση. Ένα υπερβολικά σημαντικό τμήμα της πολιτικής των κτιρίων, είναι επομένως όχι μόνο να εστιάζουμε την προσοχή μας στη μετακίνηση σε νέα κτίρια αλλά να σιγουρεύομαστε οτι έχουμε ξεφορτωθεί σωστά τις μισθώσεις των υπάρχοντων κτιρίων όπως είναι το κτίριο Van Maerlant και το κτίριο Belliard.
<P>
Τελειώνοντας, υπήρχε και η αξιολόγηση και ενημέρωση της στρατηγικής στον τομέα επεξεργασίας δεδομένων όπου η Επιτροπή Προϋπολογισμών συνεργάζεται πολύ καλά με τον Αντιπρόεδρο Haarder ο οποίος είναι υπεύθυνος σε αυτόν τον τομέα. Ένα σημαντικό ποσό χρημάτων φυλάγεται στην άκρη μέχρι η στρατηγική επεξεργασίας δεδομένων να αποσαφηνιστεί.
<P>
Υπάρχουν πολλά άλλα σημεία στις συζητήσεις της Επιτροπής Προϋπολογισμών στα οποία θα μπορούσα να εστιάσω το ενδιαφέρον μου. Για παράδειγμα, εξετάσαμε όλο το ζήτημα των τηλεπικοινωνιών σε μια φιλελευθεροποιημένη αγορά τηλεπικοινωνιών. Βρίσκουμε κάπως απίθανο το γεγονός οτι καθώς η αγορά των τηλεπικοινωνιών έχει φιλελευθεροποιηθεί δεν έχουμε ανταγωνιστικές προσφορές για την παροχή τηλεπικοινωνιακών υπηρεσιών. Έτσι, η Επιτροπή Προϋπολογισμών κάλεσε τη διοίκηση να παρουσιάσει μια κατάλληλη έκθεση με τις κατάλληλες οικονομίες.
<P>
Επομένως, βάσει αυτών που είπα, θα αντιτίθομαι σε όλες τις τροπολογίες στην έκθεση της Επιτροπής Προϋπολογισμών και παροτρύνω τους ανθρώπους που έχουν να κάνουν τροπολογίες, οτι συχνά η καλύτερη ώρα για να κάνουν τις τροπολογίες τους δεν είναι στις προβλέψεις αλλά κατά την ανάγνωση του προϋπολογισμού τον Οκτώβριο.
<P>
Μπορώ να ασχοληθώ με το άλλο τμήμα της έκθεσης στα υπόλοιπα 20 δευτερόλεπτα. Σχετίζεται με τις προβλέψεις του Διαμεσολαβητή. Δείχνει το γενικό κλίμα ικανοποίησης με τη μετριοπάθεια των παρακλήσεων και απαιτήσεων του, στο οποίο δεν έγιναν καθόλου τροπολογίες. Προτείνω στο Σώμα την έκθεση αυτή.

<SPEAKER ID=69 LANGUAGE="ES" NAME="Fabra Vallιs">
Κύριε Πρόεδρε, θα ήθελα κατ' αρχήν να συγχαρώ τον κ. Tomlinson για την έκθεσή του σχετικά με την κατάσταση προβλέψεων του Ευρωπαϊκού Κοινοβουλίου και του Διαμεσολαβητή. Η έκθεση αυτή αποδεικνύει σαφώς την ανάγκη να συνεχίσουμε στη γραμμή της δημοσιονομικής λιτότητας, που ξεκίνησε ήδη από πέρσι, γι' αυτό και η αύξηση του τμήματος Ι σε 2, 7 σε σύγκριση με πέρσι είναι η σωστή, και η πλέον προσαρμοσμένη που θα μπορούσε να γίνει.
<P>
Η λιτότητα όμως οφείλει να συνοδεύεται από μια καλή δημοσιονομική διαχείριση, που απαιτεί υποχρεωτικά μεγαλύτερη διοργανική συνεργασία και καλύτερη χρήση των τεχνολογικών πόρων, εφόσον η ταχεία ηλεκτρονική μεταφορά πληροφοριών, ακριβώς όπως μόλις σχολίασε ο κ. Τomlinson, θα αυξήσει την αποτελεσματικότητα των πραγματοποιούμενων εργασιών. Και είμαι απολύτως σύμφωνος μαζί του στο ότι μπορούν να πληρωθούν τα ίδια και να επιτευχθούν πολύ περισσότερα. Ωστόσο, θα πρέπει να διαπιστώσουμε ότι πολλές θέσεις του τμήματος Ι εξακολουθούν να χρησιμοποιούνται με τρόπο πολύ λίγο διαφανή, με την επακόλουθη έλλειψη ενημέρωσης: Επίκεντρο, ασφάλεια, καθαριότητα και συντήρηση.
<P>
Λυπάμαι επίσης που δεν αποσαφηνίστηκε η κατάσταση σχετικά με το μέλλον των κτιρίων Belliard Ι και ΙΙ και η εκχώρηση του κτιρίου van Maerlantd. Θα χρησιμοποιείται το van Maerlantd από την Οικονομική και Κοινωνική Επιτροπή ή από την Επιτροπή των Περιφερειών; Έχω επίγνωση ότι όλες αυτές οι αποφάσεις δεν στερούνται δυσκολιών, εφόσον αυτό που μας περισσεύει σήμερα -τα κτίρια- μπορεί να μας λείψει μετά τη διεύρυνση. Εξακολουθεί να είναι απαραίτητο να εξασφαλιστεί ο συντονισμός της μετακόμισης στο κτίριο van Maerlantd ώστε να αποφευχθεί μια κατάσταση μη χρησιμοποίησης, κάτι που θα συνεπαγόταν συμπληρωματικές δαπάνες. Ελπίζω ότι η αρμόδια διοίκηση θα κάνει ό, τι είναι δυνατόν για να αποσαφηνιστεί η μελλοντική κατάσταση του θέματος των ακινήτων.
<P>
Σε σχέση με το τελευταίο που ανέφερε ο κ. Tomlinson σχετικά με τη θέση 1840 -επιδότηση στα εστιατόριαπιστεύω ότι με την επιδότηση αποζημιώνεται μια εταιρεία που παρέχει μια συνεχή και σωστή υπηρεσία σε ορισμένα πρόσωπα που δεν βρίσκονται εδώ στη διάρκεια όλης της εβδομάδας και που, επιπλέον, πολλά από αυτά βρίσκονται μία εβδομάδα το μήνα στο Στρασβούργο. Συνεπώς, πιστεύω ότι η επιδότηση αποζημιώνει κατά κάποιον τρόπο μια μικρότερη χρήση. Αν απαλειφτεί, η κατάργησή της θα έχει ως αντίκτυπο μια αύξηση των τιμών, και τελικά, όπως το ψάρι που δαγκώνει την ουρά του, μια μικρότερη χρήση και το να πρέπει να βγαίνει έξω κανείς για φαγητό, κάτι που θα αυξήσει το χρόνο απουσίας από τα γραφεία.

<SPEAKER ID=70 LANGUAGE="DA" NAME="Haarder">
Κύριε Πρόεδρε, θα ήθελα να συγχαρώ τον κ. Tomlinson για το θετικό πνεύμα που χαρακτήρισε την ομιλία του στο Σώμα όσον αφορά τις οικονομίες που πρέπει να γίνουν, και θα ήθελα επίσης να συγχαρώ την Επιτροπή Προϋπολογισμών και το Προεδρείο, μέλος του οποίου είμαι και εγώ ο ίδιος, για το γεγονός ότι συμφωνούμε να διατηρηθούν τα οδοιπορικά έξοδα κ.λπ. των μελών στο ίδιο επίπεδο με εκείνο του περασμένου έτους, ή μάλλον να διατηρηθούν τα έξοδα αυτά τον επόμενο χρόνο στο ίδιο επίπεδο με το φετεινό. Θα ήθελα να συγχαρώ τον κ. Tomlinson για τη σαφή άποψή του ότι η καταβολή των χρημάτων για την κάλυψη των οδοιπορικών εξόδων στο μέλλον θα εξαρτάται φυσικά από την προσκόμιση σχετικών εγγράφων που θα αποδεικνύουν ότι πράγματι έγινε το ταξίδι. Αυτό είναι το ελάχιστο που μπορεί κανείς να ζητήσει. Η Ομάδα των Φιλελευθέρων έχει πολύ σαφή άποψη για το θέμα αυτό. Καμία εταιρεία δεν θα κάλυπτε τα έξοδα ταξιδίου υπαλλήλων της χωρίς την προσκόμιση αποδείξεων ότι πράγματι πραγματοποίησαν το ταξίδι. Το Κοινοβούλιο δεν πρέπει να εξασφαλίζει στους πολιτικούς συνθήκες διαφορετικές από εκείνες στις οποίες υπόκεινται πολίτες. Αυτό δεν αποτελεί έκφραση υποψίας αλλά έκφραση τάξεως, προσοχής και διαφάνειας, ώστε όλοι να μπορούν να διαπιστώσουν ότι τα πράγματα γίνονται σωστά.
<P>
Η Ομάδα Φιλελευθέρων έχει το ίδιο σαφή άποψη όσον αφορά το θέμα των συνεδριάσεων του Κοινοβουλίου στο Στρασβούργο. Αποδεχόμαστε αν και μετά λύπης μας την υποχρέωση να συνεδριάζει το Κοινοβούλιο κάθε μήνα στο Στρασβούργο. Όμως αυτό σημαίνει 11 και όχι 12 συνόδους. Είμεθα της γνώμης ότι το Συμβούλιο των Υπουργών δείχνει περιφρόνηση προς το Κοινοβούλιο αγνοώντας το θέμα αυτό, πράγμα το οποίο συνεπάγεται μία τελείως παράλογη αύξηση των εξόδων.
<P>
Είναι σημαντικό να «μάθει» το Κοινοβούλιο να κάνει οικονομίες παντού και να οργανώνει τις εργασίες του πιο αποτελεσματικά. Εάν μάθουμε να κάνουμε οικονομίες, τότε θα έχουμε επίσης τη δυνατότητα να πραγματοποιήσουμε τις απαιτούμενες επενδύσεις, π.χ. στον τομέα της τεχνολογίας των πληροφοριών. Πρέπει να αλλάξουμε την εικόνα του Κοινοβουλίου και από «μπαμπούλα», όπως είναι σε ορισμένες χώρες, να το μετατρέψουμε σε υπόδειγμα και παράδειγμα ενός μοναδικού, αποτελεσματικού και σύγχρονου διεθνούς Κοινοβουλίου, συνεργαζόμενου στενά με τα εθνικά κοινοβούλια και τους πολίτες. Αυτός πρέπει να είναι ο στόχος των δραστηριοτήτων μας.

<SPEAKER ID=71 NAME="Svensson">
(SV ) Κύριε Πρόεδρε, μια αυξανόμενη κοινή γνώμη αντιδρά κατά του ότι οι βουλευτές αποκτούν, μέσω υψηλών αποζημιώσεων, επιπλέον, αφορολόγητα έσοδα. Τέτοια προνόμια βλάπτουν την δημοκρατία και δημιουργούν απόσταση από τους πολίτες. Για το συμφέρον της δημοκρατίας πρέπει τέτοια προνόμια να καταργηθούν. Οι υπεύθυνοι πρέπει να το λάβουν αυτό υπόψη έως τον Σεμπτέμβριο.
<P>
Η έκθεση Tomlinson προτείνει επίσης τη συγκέντρωση πόρων για πολιτικά κόμματα σε ευρωπαϊκό επίπεδο. Είναι μια πολύ περίεργη πρόταση. Τα κόμματα συνηθίζουν να αναδύονται από το λαό.. Η ταυτότητά τους αποτελείται από αυτή τη βάση των πολιτών. Η δημιουργία «υπερκομμάτων» με χρήματα άνωθεν είναι αφύσικο δημοκρατικά. Είναι αντίθετο με τα συντάγματα των χωρών το να μπορούν να παρεμβαίνουν και να δρούν στην εθνική πολιτική κόμματα που έχουν την βάση τους στο εξωτερικό, και σε ανταγωνισμό με τα εθνικά, αυτόνομα κόμματα. Τέτοια «υπερκόμματα» υπεράνω κοινωνιών και πολιτών είναι ξένα προς ολόκληρη τη δημοκρατική παράδοση. Η δημοκρατία δεν κατασκευάζεται άνωθεν. Αυτό δεν γίνεται ούτε με το Κοινοβούλιο και ούτε μπορούν να αγοραστούν με χρήματα. Όλη αυτή η γελοία ιδέα πρέπει να απορριφθεί.

<SPEAKER ID=72 LANGUAGE="DE" NAME="Mόller">
Κύριε πρόεδρε, κυρίες και κύριοι, πιστεύω ότι η πολιτική σχετικά με τα κτίρια βαρύνει πολύ τις πλάτες του Κοινοβουλίου και για το λόγο αυτόν υποθέτω ότι η τήρηση του ορίου του 20 % αποτελεί το πιο ευαίσθητο σημείο που πρέπει να επιτύχουμε μέχρι την πρώτη ανάγνωση.
<P>
Ανεξάρτητα απ'αυτό δεν μπορούμε πλέον ν'απαλλαγούμε από την αναγκαία πίεση για μεταρρυθμίσεις και την απαίτηση για διαφάνεια στο Σώμα. Στη συνάρτηση αυτή θα ήθελα να επαινέσω ρητά τον εισηγητή και να εκφράσω τις ευχαριστίες μου που περιέλαβε στην έκθεσή του ένα αίτημα που θέτει η πολιτική μου ομάδα εδώ και καιρό στο Σώμα. Σας παραπέμπω στην παράγραφο 36. Θέλουμε να έχουμε οικολογικό έλεγχο και για τα κτίρια του Κοινοβουλίου. Δε γίνεται να ζητάμε την τήρηση της οδηγίας για οικολογικό έλεγχο των επιχειρήσεων στην ΕΕ και να αποφεύγουμε σε σχέση με τα δικά μας κτίρια και τους δικούς μας κινδύνους, ό, τι αφορά το χαρτί και το περιβάλλον.
<P>
Η δεύτερη παρατήρηση που θα ήθελα να κάνω αφορά τους δημόσιους μειοδοτικούς διαγωνισμούς στο Σώμα. Υποβάλαμε επ'αυτού πρόσθετη τροπολογία και θα ήμουν ιδιαίτερα ευγνώμων εάν της δίνατε προσοχή. Επικρατεί στο Σώμα ένας πολύ άτσαλος τρόπος στην εκτέλεση των δημόσιων μειοδοτικών διαγωνισμών. Η Επιτροπή Ελέγχου του Προϋπολογισμού ετοιμάζεται να εξετάσει τις διάφορες περιπτώσεις που προέκυψαν κατά τη διάρκεια του τελευταίου και του προτελευταίου έτους και πιστεύω ότι τυχόν προειδοποίηση για την τήρηση των δημόσιων αυτών κανόνων μόνον προς το καλό μας μπορεί να είναι και κυρίως φυσικά για τη διοίκηση και το προεδρείο.
<P>
Η τρίτη παρατήρησή μου αφορά την επειγόντως αναγκαία διαφάνεια σε σχέση με τις αποζημιώσεις δαπανών για μας τα μέλη του Σώματος. Μπορέσαμε να διαπιστώσουμε ότι η ορισθείσα ομάδα εργασίας δεν κατέληξε μέχρι τώρα σε αποτέλεσμα και ίσως δε θα έπρεπε να προειδοποιήσουμε μόνο με την απειλή ότι το Σεπτέμβριο θα αποφασίσουμε οι ίδιοι κατά την πρώτη ανάγνωση για τις αντίστοιχες μεταρρυθμιστικές προτάσεις, αλλά ίσως θα έπρεπε να πούμε ευθέως ότι στο μέλλον το ίδιο το Κοινοβούλιο θα αποφασίζει για τις αποζημιώσεις δαπανών και όχι το προεδρείο.
<P>
Στη συνάρτηση αυτή θα ήθελα να υποστηρίξω ρητά τον εισηγητή. Όλα τα αιτήματά μας, ιδίως εκείνα της πολιτικής μου ομάδας, που θέσαμε στο τραπέζι σε σχέση με τη διαφάνεια του υπολογισμού των εξόδων μετακίνησης, σε σχέση με τον έλεγχο της παρουσίας μέσω ονομαστικής ψηφοφορίας, σε σχέση με έλεγχο των δαπανών γραμματείας και σε σχέση με τη μεταβίβαση του γενικού καταποκοπήν ποσού για τα έξοδα απευθείας στο ταμείο σύνταξης, όλ'αυτά τα αιτήματα, που εγώ και η πολιτική μου ομάδα θεωρούμε ως ελάχιστα όρια για διαφάνεια σε σχέση με τις αποζημιώσεις δαπανών, θα υποβληθούν τον Σεπτέμβριο στο Σώμα σε ονομαστική ψηφοφορία. Τότε θα φανεί πόσο σοβαρά παίρνει το Σώμα τη διαφάνεια!

<SPEAKER ID=73 LANGUAGE="NL" NAME="Vanhecke">
Πρόεδρε, με τα δύο λεπτά χρόνο ομιλίας που έχω στη διάθεσή μου, είμαι πολύ υποχρεωμένος να περιοριστώ σε ορισμένες ουσιαστικές παρατηρήσεις.
<P>
Κατά πρώτον, θα ήθελα για άλλη μία φορά να εκφράσω τη λύπη μου για το γεγονός ότι τα μέλη του Κοινοβουλίου δεν κατέβαλαν καμία σοβαρή προσπάθεια να δώσουν το καλό παράδειγμα. Είναι αλήθεια ότι σε όλα τα κράτη μέλη εκτός άλλων λόγω των κριτηρίων του Μάαστριχτ ζητείται από τους πολίτες να υποβληθούν σε μεγάλες θυσίες, να αναλάβουν νέες επιβαρύνσεις και να πληρώσουν νέους φόρους. Εμείς, όμως, δεν αγγίζουμε τις, ακόμη και σύμφωνα με τα κοινοβουλευτικά πρότυπα, υπερβολικές αποζημιώσεις για έξοδα παραστάσεως. Γνωρίζω ότι υπάρχει περίπτωση να κατηγορηθώ ως υποκριτής. Κατανοώ την παρατήρηση αυτή, ιδιαίτερα μάλιστα τη στιγμή που πρέπει να διαπιστώσω ότι οι περισσότερες τροπολογίες επί του θέματος αυτού κατατέθηκαν από το φλαμανδικό σοσιαλιστικό κόμμα, το οποίο είναι πλέον περιβόητο για δωροδοκίες και διάφορα άλλα σκάνδαλα, από τα οποία ποσά δεν έχει επιστραφεί ακόμη στους φορολογούμενους ούτε ένα φράγκο. Παρόλα αυτά, σε περίπτωση που αύριο υποστηρίξουμε όλοι τις τροπολογίες που διορθώνουν τις ανωμαλίες που υφίστανται όσον αφορά τις αποζημιώσεις μας, δεν χρειάζεται κανείς από εμάς να αντιμετωπίσει την κατηγορία της υποκρισίας.
<P>
Κατά δεύτερον, ως Φλαμανδός, θα ήθελα να τονίσω ότι δεν επιτρέπεται σε καμία περίπτωση να εξοικονομηθούν πόροι με τον περιορισμό των αποκαλούμενων εξόδων μετάφρασης. Διαπιστώνω ότι, εκτός άλλων, τα μέλη της Ευρωπαϊκής Επιτροπής αδιαφορούν σε ολοένα και περισσότερες περιπτώσεις για το δικαίωμα σε ενημέρωση σε όλες τις γλώσσες της Ευρωπαϊκής Ένωσης. Πρόκειται για κάτι που μου γνωστοποιήθηκε το μήνα αυτό στο Στρασβούργο με μία παρέμβαση της Επιτρόπου Cresson. Όποιος εξετάσει έστω και επιφανειακά τον προϋπολογισμό του Κοινοβουλίου, θα διαπιστώσει αμέσως ότι υπάρχει δυνατότητα να εξοικονομηθούν δεκάδες εκατομμύρια ECU. Δεν είναι υπερβολικό να λεχθεί ότι η «Ευρώπη» «πετάει χρήματα από το παράθυρο». Συνεπώς, κατά τη γνώμη μου, όποιος επιθυμεί κάτω από αυτές τις συνθήκες να εξοικονομήσει πόρους περιορίζοντας τα έξοδα μετάφρασης δεν το κάνει αυτό με βάση δημοσιονομικά κίνητρα.

<SPEAKER ID=74 LANGUAGE="EN" NAME="Elles">
Κύριε Πρόεδρε, θα ήθελα να αρχίσω δίνοντας τα συγχαρητήρια μου στον εισηγητή μας. Είναι το τυπικό στυλ το οποίο περιμένουμε από αυτόν μαχητικός και χωρίς να κάνει δεσμεύσεις όταν πολεμά ειδικούς σκοπούς. Παρόλα αυτά θα ήθελα να επαναλάβω το γεγονός οτι ασχολούμαστε με έσοδα και δαπάνες. Αργότερα αυτό το χρόνο θα γίνει η πρώτη ανάγνωση και τότε είναι που θα ληφθούν οι πραγματικές αποφάσεις.
<P>
Εξ ονόματος της ομάδας μου, στη συμμετοχή μας σε αυτή τη συζήτηση και στη δημιουργία του προϋπολογισμού του Κοινοβουλίου για το οικονομικό έτος 1998, θέλω να τονίσω τα ακόλουθα σημεία. Πρώτον, θα θέλαμε να είμαστε σίγουροι οτι η συνολική προσέγγιση την οποία ακολουθούμε σέβεται τη γενική αυστηρότητα στον έλεγχο δαπάνης του προϋπολογισμού. Έτσι, βρίσκουμε τους εαυτούς μας, όπως το 1997, να συμμεριζόμαστε τα κράτη μέλη που πρέπει να κάνουν περικοπές στις δαπάνες ώστε να πληρούν τα κριτήρια της Συνθήκης του Μάαστριχτ για το εννιαίο νόμισμα. Για να γίνει αυτό, επιθυμούμε να διατηρήσουμε το όριο του 20 % και είναι φανερό οτι πρέπει να ληφθεί μια απόφαση για τον τρόπο με τον οποίο θα γίνει.
<P>
Δεύτερον, εξετάζοντας συγκεκριμένα θέματα, η Ομάδα του Ευρωπαϊκού Λαϊκού Κόμματος θα προτείνει τροποποιήσεις, ιδιαίτερα στην πολιτική των πληροφοριών, για να είναι σίγουρη οτι θα μπουν οι σωστές οικονομίες στους προϋπολογισμούς και της Επιτροπής και του Κοινοβουλίου. Αυτό το κάναμε και στο παρελθόν και θα συνεχίσουμε να το κάνουμε. Για παράδειγμα, θα θέσουμε ως στόχο να έχουμε κοινά Ευρωπαϊκά σπίτια στα κράτη μέλη μας ως το 2000.
<P>
Υποστηρίζουμε εξίσου τη θέση του εισηγητή για το χειρισμό του Epicentre. Πρέπει να είμαστε ιδιαίτερα προσεχτικοί για την εγκατάσταση ενός νέου συστήματος πληροφοριών χωρίς να γίνει αποτελεσματικός συντονισμός και με άλλα μέσα διανομής πληροφοριών στους κοινοβουλευτικούς. Όσον αφορά την πολιτική των κτιρίων, τώρα που το Συμβούλιο αποφάσισε οτι το Κοινοβούλιο πρέπει να έχει την έδρα του στο Στρασβούργο, θα ψηφίζουμε για τον φθηνότερο τρόπο με τον οποίο μπορούμε να αγοράσουμε τα κτίρια.
<P>
Τέλος, όταν θα γίνει η πρώτη ανάγνωση, θα αναζητούμε την έκθεση που ζήτησε το Κοινοβούλιο από το Γραφείο σχετικά με το θέμα της θέσπισης των επιδομάτων των Βουλευτών. Τότε είναι το χρονικό σημείο στο οποίο πρέπει να πάρουμε μια απόφαση και όχι τώρα, καθώς φαίνεται οτι ένα ή δύο κράτη μέλη σκέφτονται, για να κερδίσουμε κάποιο βραχυπρόθεσμο πολιτικό κεφάλαιο. Στη Συνθήκη του Αμστερνταμ στο Αρθρο 138(4) το Κοινοβούλιο καλείται να παρουσιάσει προτάσεις για τον τρόπο λειτουργίας ενός κοινού θεσπίσματος. Προσπαθούμε να ενώσουμε όλα αυτά τα στοιχεία και να λάβουμε λογικές αποφάσεις σχετικά με τον τρόπο με τον οποίο πρέπει να δαπανηθούν τα οικονομικά μας.

<SPEAKER ID=75 LANGUAGE="IT" NAME="Florio">
Κύριε Πρόεδρε, κύριοι συνάδελφοι, και εγώ θα ήθελα να συγχαρώ τον εισηγητή για την εργασία του και, φυσικά, λόγω του περιορισμένου χρόνου, θα περιορισθώ σε ορισμένες παρατηρήσεις γενικού χαρακτήρα σχετικά με τον προϋπολογισμό του Ευρωπαϊκού Κοινοβουλίου.
<P>
Πιστεύω ότι δεν μπορούμε να μην τονίσουμε, συζητώντας τον προϋπολογισμό του Ευρωπαϊκού Κοινοβουλίου, ότι την πρώτη μεγάλη δραστηριότητα αδιαφάνειας και υπερβολικών δαπανών εντός του Ευρωπαϊκού Κοινοβουλίου αποτελεί η κτιριακή πολιτική, τόσο των Βρυχελλών όσο και του Στρασβούργου, σχετικά με την οποία, εξάλλου -πρέπει να το υπογραμμίσω- η Προεδρία, κάθε φορά που ερωτάται, υιοθετεί μία πολύ επιφυλακτική στάση.
<P>
Εμείς είμαστε υποχρεωμένοι, σήμερα, να περιορίζουμε σε μεγάλο βαθμό ορισμένες σημαντικές λειτουργίες του Ευρωπαϊκού Κοινοβουλίου -αναφέρομαι, παραδείγματος χάρη, στις δαπάνες διερμηνείας- για να πληρώνουμε υπερβολικές δαπάνες για δραστηριότητες που έχουν ξεκινήσει με εσφαλμένο τρόπο, δραστηριότητες που χαρακτηρίζονται από σοβαρές ανωμαλίες ή σε μεγάλο βαθμό περιττές. Θα πρέπει να το πούμε με απόλυτη σαφήνεια!
<P>
Δεν έχω καταλάβει εάν στον προϋπολογισμό του 1998, μεταξύ των εσόδων του Κοινοβουλίου περιλαμβάνονται και οι ποινικές ρήτρες που θα πρέπει να πληρώσει η CERS λόγω της καθυστέρησης με την οποία χωρίς αμφιβολία θα παραδοθεί η νέα έδρα του Στρασβούργου. Στο σημείο αυτό θα ήθελα μερικές διευκρινίσεις.
<P>
Θέλουμε να εξοικονομήσουμε πόρους; Νομίζω ότι μπορούμε να κάνουμε ορισμένες υποδείξεις. Πιστεύω ότι θα πρέπει να αρχίσουμε με την κατάργηση της δυνατότητας για τις πολιτικές ομάδες να συνεδριάζουν εκτός των θεσμικών εδρών προκαλώντας μεγάλες σπατάλες. ας κάνουμε οικονομίες όσον αφορά τις έδρες στα κράτη μέλη, που στοιχίζουν πάρα πολύ χωρίς να είναι αποδοτικές. ας κάνουμε οικονομίες στα εστιατόρια, βεβαίως, όπως υπέδειξε ο εισηγητής. Τέλος, ας προσέξουμε να μη δημιουργήσουμε μία νέα γραφειοκρατική δομή που θα έχει σαν αποκλειστική αποστολή να ελέγχει τα δικαιολογητικά των βουλευτών. Είναι απαραίτητη η διαφάνεια, αλλά ας προσέξουμε να μην έχουμε σαν αποτέλεσμα να ξοδεύουμε το ίδιο ποσό και, επιπλέον, να αυξήσουμε τη γραφειοκρατία που θα πρέπει να κάνει τους συστηματικούς ελέγχους.

<SPEAKER ID=76 NAME="Virrankoski">
(FI )Αξιότιμε κύριε Πρόεδρε, η υπό εξέτασην κατάσταση προβλέψεων σχετικά με τα έξοδα του Ευρωπαϊκού Κοινοβουλίου για το 1998 είναι έργο το οποίο χαρακτηρίζεται από επαγγελματική πληρότητα. Γι' αυτό και αισθάνομαι την υποχρέωση να συγχαρώ τον κύριο Τόμλινσον.
<P>
Ο προϋπολογισμός του Κοινοβουλίου δεν πρέπει να υπερβαίνει το 20 % των πιστώσεων του τομέα 5. Το έγγραφο αυτό υπερβαίνει το όριο κατά 4 εκατ. Ecu. Δεδομένου ότι η υπέρβαση αυτή αποτελεί ενδεχομένως και το μοναδικό μελανό σημείο, προτείνω να εξετασθεί εκ νέου προκειμένου να βρεθεί η δέουσα λύση. Γι' αυτό και υποστηρίζω την πρόταση τροποποίησης αριθ. 17.
<P>
Όσον αφορά τα άλλα βασικά, κατά τη γνώμη μου, σημεία, θα ήθελα να εφιστήσω την προσοχή σας στο σημείο στ' της παραγράφου 6 του Β μέρους που αφορά την αυτόματη επεξεργασία πληροφοριών. Δεδομένου ότι, τα συστήματα του Ευρωπαϊκού Κοινοβουλίου υστερούν φανερά σε σύγκριση με αυτά των κοινοβουλίων των κρατών μελών, μεταξύ των οποίων συγκαταλέγεται και η Φινλανδία, πιστεύω ότι η επισήμανση του εισηγητού είναι απόλυτα ορθή.
<P>
Συμφωνώ απόλυτα με την άποψη του εισηγητού περί περιορισμού των εξόδων για την λειτουργία των εστιατορίων. Τα τρέχοντα διοικητικά έξοδα ανήρχοντο αρχικά σε 2, 5 εκατ. Ecu, δηλαδή σε 100 περίπου βελγικά φράγκα ανά γεύμα την ημέρα υπό την προϋπόθεση ότι έκαστος εργαζόμενος ή μέλος γευματίζει κάθε εργάσιμη ημέρα. Κατά τη γνώμη μου, η επιδότηση αυτή είναι περιττή. Εάν ο εργοδότης επιθυμεί να συμβάλει στην παροχή φθηνών γευμάτων στους εργαζομένους, αυτό πρέπει να γίνει πιο άμεσα και ανοιχτά. Ενδεικτικά αναφέρω το σύστημα με τα κουπόνια γευμάτων το οποίο και θεωρώ πιο κατάλληλο. Η λειτουργία των εστιατορίων του προσωπικού και, ενδεχομένως, του καταστήματος του Κοινοβουλίου πρέπει να ανατεθεί μέσω ανοιχτού διαγωνισμού, διαδικασίας η οποία ήδη εφαρμόζεται σε πολλά από τα κράτη μέλη.

<SPEAKER ID=77 NAME="Hautala">
(FI )Αξιότιμε κύριε Πρόεδρε, με χαροποιεί η αποφασιστικότητα του κυρίου Τόμλινσον να επέμβει στο θέμα των ευεργετημάτων και των αποζημιώσεων εξόδων των μελών του Ευρωπαϊκού Κοινοβουλίου. Ο αξιότιμος συνάδελφος έχει αποφασίσει, σε περίπτωση που η διορισθείσα από το Προεδρείο ομάδα εργασίας δεν εκπληρώσει τα καθήκοντά της, να επιφέρει μία τάξη στο ζήτημα αυτό. Ως μέλος, όμως, της διορισθείσας ομάδας εργασίας οφείλω να ομολογήσω ότι ο κύριος Τόμλινσον είναι υπερβολικά ευγενικός στους χαρακτηρισμούς του. Σας πληροφορώ ότι εγώ, τουλάχιστον, δεν αναμένω πολλά από την ομάδα αυτή εργασίας. Ο πρόεδρος της ομάδας εργασίας, ο οποίος αποχωρεί από το Κοινοβούλιο προκειμένου να αναλάβει άλλα καθήκοντα, έχει, μόλις πρόσφατα, ακυρώσει την τελευταία συνεδρίαση κατά την οποία επρόκειτο να υποβληθούν προτάσεις. Ήταν εντελώς αδύνατο να προμηθευτούμε συγκεκριμένες πληροφορίες για τις επιδράσεις των διαφόρων προτάσεων τροποποίησης στον προϋπολογισμό του Κοινοβουλίου.
<P>
Το Κοινοβούλιο, όμως, οφείλει αμέσως να λάβει θέση εν σχέσει με το θέμα αυτό, δεδομένου ότι, σύμφωνα με πληροφορίες, και το Ελεγκτικό Συνέδριο ενδιαφέρεται να πληροφορηθεί γιατί καταβάλλονται σε μέλη οδοιπορικά έξοδα για τα ταξίδια που δεν έχουν πραγματοποιηθεί. Επιπλέον, πολίτες έχουν επανειλημμένως καταγγείλει στον Ευρωπαίο Διαμεσολαβητή περιπτώσεις όπου, λόγω ελλείψεων στον διοικητικό τομέα, πληρώνονται αποζημιώσεις για έξοδα τα οποία δεν έχουν καταβληθεί. Γι' αυτό και οφείλουμε, όσο το δυνατό συντομότερα, να υποβάλουμε προτάσεις για τη διευθέτηση του ζητήματος. Όπως ανέφερε και η κυρία Εντίτ Μίλερ, η Ομάδα των Πρασίνων είναι της γνώμης ότι τα οδοιπορικά πρέπει να καταβάλλονται μόνο έναντι αποδείξεων. Μόνο έτσι θα βρεθεί οριστική λύση στα προβλήματα αυτά τα οποία μειώνουν συνεχώς την αξιοπιστία ολοκλήρου του Κοινοβουλίου. Ακόμη, στις συνεδριάσεις της ολομελείας πρέπει να εκφωνούνται τα ονόματα των βουλευτών για να εξακριβωθεί ποιοι από αυτούς απουσιάζουν προκειμένου να μην καταβάλλεται ημερήσιο επίδομα για τις ημέρες συνεδρίασης της ολομελείας σε αυτούς οι οποίοι δεν λαμβάνουν μέρος στις ηλεκτρονικές ψηφοφορίες.
<P>
Θα ήθελα, επίσης, να εφιστήσω την προσοχή σας στα επιδόματα της Γραμματείας. Ως γνωστόν, τα επιδόματα αυτά ανέρχονται ουσιαστικά σε 7 % του συνολικού προϋπολογισμού του Κοινοβουλίου. Μου έχει γεννηθεί η εντύπωση ότι η λειτουργία του Κοινοβουλίου στον διοικητικό τομέα χαρακτηρίζεται από μεγάλο αριθμό παρατυπιών. Γι' αυτό και πιστεύω ότι η διενέργεια ενός λογιστικού ελέγχου είναι επιβεβλημένη.

<SPEAKER ID=78 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο Πέμπτη, στις 12 το μεσημέρι.

<CHAPTER ID=8>
Κοινωνία των πληροφοριών
<SPEAKER ID=79 NAME="Πρόεδρος">
Η ημερήσια διάταξη προβλέπει την κοινή συζήτηση των εξής εκθέσεων:
<P>
(Α4-0163/97) του κ. Hendrick, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την πρόταση απόφασης του Συμβουλίου για τη θέσπιση πολυετούς κοινοτικού προγράμματος παροχής κινήτρων εδραίωσης της κοινωνίας των πληροφοριών στην Ευρώπη (COM(96)0596 C4-0030/97-96/0283(CNS))·-(Α4-0208/97) της κ. Boogerd-Quaak, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με τις ανακοινώσεις της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών όσον αφορά: -»την Κοινωνία των πληροφοριών: οι νέες προτεραιότητες που προέκυψαν από την Κέρκυρα στο Δουβλίνο» και «τις Επιπτώσεις της κοινωνίας των πληροφοριών στις πολιτικές της Ευρωπαϊκής Ένωσης Προετοιμασία των επομένων σταδίων» (COM(96)0395 C4-0521/96) και-»την Ευρώπη ως πρωτοπόρο της παγκόσμιας κοινωνίας των πληροφοριών: Κυλιόμενο πρόγραμμα δράσης» (COM(96)0607 C4-0648/96)·-(Α4-0209/97) του κ. Rόbig, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με τίτλο «Τυποποίηση και παγκόσμια κοινωνία των πληροφοριών: Η ευρωπαϊκή προσέγγιση» (COM(96)0359 C40523/96)·-(Α4-0200/97) της κ. Ahlqvist, εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης, σχετικά με την ανακοίνωση της Επιτροπής προς το Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή των Περιφερειών όσον αφορά τη «Μάθηση στην Κοινωνία των Πληροφοριών: Σχέδιο Δράσης για μια Ευρωπαϊκή Πρωτοβουλία στον τομέα της Εκπαίδευσης» (COM(96)0471 C4-0528/96).
<SPEAKER ID=80 NAME="Hendrick">
Κύριε Πρόεδρε, η έκθεσή μου ασχολείται με την αντίληψη, τη συγκέντρωση και διάδοση των πληροφοριών σχετικά με την κοινωνία των πληροφοριών. Όπως όλοι γνωρίζουμε, η ίδια η πληροφόρηση είναι δύναμη. Και οι δουλειά μας, όπως έχουμε εκλεχθεί αντιπρόσωποι των ανθρώπων, είναι να διασπείρουμε αυτή τη δύναμη στους ανθρώπους. Το κάνουμε αυτό με τη δημιουργία μιας κοινωνίας πληροφοριών όπου οι πληροφορίες είναι άφθονες και παρέχονται ευρέως μέσα από μια αξιόπιστη υποδομή.
<P>
Η πληροφορίες ενδυναμώνουν τους ανθρώπους κι εμείς ως Σοσιαλιστές δεν μπορούμε να δεχτούμε μια κοινωνία πληροφοριών του έχοντος και του μη έχοντος. Γι αυτό το λόγο η Επιτροπή με την υποστήριξη αυτού του Κοινοβουλίου υποστηρίζει το πολυετές πρόγραμμα παροχής κινήτρων εδραίωσης της κοινωνίας των πληροφοριών στην Ευρώπη. Η εδραίωση υπηρεσίας σχεδίου της κοινωνίας των πληροφοριών αποτελεί ένα τρομερό βήμα προς τα εμπρός. Το Παγκόσμιο Δίκτυο και το Internet έχουν εξελιχθεί σε ένα εκπληκτικό μέσο. Η χρήση αυτού του μέσου θα φέρει επανάσταση στην κοινωνία όπως την ξέρουμε. Ο δέκατος ένατος αιώνας ήταν η εποχή της γεωργίας και ο εικοστός αιώνας ήταν η εποχή της κατασκευαστικής βιομηχανίας. Με τους υπολογιστές και την μηχανοποίηση, οι περισσότερες τροφές μας, τα καταναλωτικά αγαθά και οι υπηρεσίες θα παρέχονται από αυτόματα συστήματα. Στις αρχές του επόμενου αιώνα, μόνο περίπου ένα 8 % του πληθυσμού θα εργάζεται στην γεωργία ή στην κατασκευή αγαθών και παροχή υπηρεσιών. Η μεγάλη πλειοψηφία της ανθρώπινης δραστηριότητας θα περιστρέφεται γύρω από τη χρήση πληροφοριών και ο εικοστός πρώτος αιώνας θα είναι η εποχή των πληροφοριών.
<P>
Οι πληροφορίες θα είναι το ακατέργαστο υλικό. Η οικονομική απόδοση και ευμάρεια θα καθορίζεται από την ικανότητα επεξεργασίας ακατέργαστης πληροφορίας σε γνώση, από την ικανότητα μεταφοράς αυτής της γνώσης μέσα από υποδομή πληροφοριών μέσα από καλώδια οπτικών ινών και μέσω δορυφόρων σε προορισμούς όπου θα μπορεί να χρησιμοποιείται για να δημιουργεί πρόνοια για τους πολίτες μας. Τηλεργασία, τηλεψώνια, τηλεσυνέδρια είναι οι δραστηριότητες οι οποίες θα χρησιμοποιούν τις νέες τεχνολογίες και τη νέα υποδομή.
<P>
Αυτό που επίσης χρειαζόμαστε είναι άτομα που να έχουν την ικανότητα να το κάνουν. Το πολυετές πρόγραμμα θα συμβάλλει σημαντικά στο να κάνει τους ανθρώπους να γνωρίσουν τις νέες τεχνολογίες και να τους ενθαρρύνει να ασχοληθούν με τις νέες τεχνολογίες και να αποκτήσουν την ικανότητα που χρειάζεται για να μπορούν να τις χρησιμοποιούν, έτσι ώστε να αποκτήσουν στο μέλλον την περιουσία με την εργασία και την ευμάρεια οι οποίες θα κρατήσουν την Ευρώπη μπροστά στο παιχνίδι όσον αφορά την οικονομική της επίδοση.
<P>
Επιπλέον, δεν πρέπει απλά και μόνο να καθιερώσουμε ένα τέτοιο πρόγραμμα για να παρακινήσουμε μια τέτοια χρήση χωρίς να επιβλέπουμε και την αποτελεσματικότητα αυτού του προγράμματος. Επομένως, στην έκθεση μου προτείνω να επιβλέπουμε την επίδοση του προγράμματος χρησιμοποιώντας ειδικές παράμετρους οι οποίες θα αναφέρουν πόσο αποτελεσματικό ήταν το πρόγραμμα και θα σιγουρεύονται οτι τα Κοινοτικά χρήματα δαπανόνται σωστά και χρησιμοποιούνται αποτελεσματικά.
<P>
Είναι επίσης σημαντικό να εμπλακούν κι άλλοι παίκτες στη διαδικασία αυτή εκτός από την Επιτροπή, το Κοινοβούλιο και τις εθνικές ρυθμιστικές αρχές. Έχω προτείνει λοιπόν να συσταθεί μια επιτροπή αποτελούμενη από μεγαλοβιομήχανους και ακαδημαϊκούς, ειδικούς στον δικό τους ιδιαίτερο τομέα, οι οποίοι θα παρέχουν πληροφορίες στην Επιτροπή, το Κοινοβούλιο και τις εθνικές αρχές έτσι ώστε το πολυετές πρόγραμμα να λαμβάνει υπόψη του τις απόψεις των ανθρώπων της Κοινότητας ως ένα σύνολο. Για αυτό το λόγο ελπίζουμε να δούμε μια κοινωνία πληροφοριών η οποία θα οφελήσει όλους τους πολίτες μας στο μέλλον και μια κοινωνία που θα τους προσφέρει τις θέσεις εργασίας και την ευμάρεια που χρειάζονται τόσο απεγνωσμένα αυτή τη στιγμή.

<SPEAKER ID=81 NAME="Boogerd-Quaak">
Πρόεδρε, συνάδελφοι, κύριε Επίτροπε, στο Λευκό Βιβλίο «Ανάπτυξη, ανταγωνιστικότητα και απασχόληση» περιλαμβάνεται ήδη μία αξιοσημείωτη γενική θεώρηση των όσων πρέπει να συμβούν προκειμένου η είσοδος της Ευρώπης στον 21ο αιώνα να την καταστήσει σημαντικό παράγοντα της κοινωνίας των πληροφοριών. Μετά το Λευκό Βιβλίο πραγματοποιήθηκαν οι Σύνοδοι Κορυφής της Κέρκυρας, του Έσσεν και του Δουβλίνου. Κάθε φορά, το Συμβούλιο και η Επιτροπή λάμβαναν τα απαιτούμενα μέτρα. Ωστόσο, στη συνέχεια, τα μέτρα αυτά είτε δεν υλοποιήθηκαν καθόλου είτε υλοποιήθηκαν με ένα πάρα πολύ αργό ρυθμό. Ακολουθεί τώρα η Διάσκεψη Κορυφής του Αμστερνταμ, όπου για άλλη μία φορά συζητήθηκε το θέμα της απασχόλησης και συμφωνήθηκε να πραγματοποιηθεί για το σκοπό αυτό μία έξτρα Σύνοδος Κορυφής στο Λουξεμβούργο.
<P>
Στα χαρτιά όλα είναι έτοιμα. Υπάρχουν οι προτάσεις της Επιτροπής που εξετάζουμε σήμερα, μελέτες της ομάδας υψηλού επιπέδου, η λέσχη των Βρυξελλών, το φόρουμ για την κοινωνία των πληροφοριών, και ένα σωρό άλλα που δεν μπορώ να κατονομάσω. Αυτό που πρέπει να συμβεί τώρα είναι να γίνει μία τελική επιλογή και να εφαρμοστεί ταχύτατα. Γι'αυτό και καλώ το Συμβούλιο και την Επιτροπή να τοποθετήσουν στην κορυφή της ημερήσιας διάταξης όλα τα μέτρα που έχουν προταθεί και που έχουν σχέση με τις πτυχές της κοινωνίας των πληροφοριών που αφορούν την απασχόληση. Η υπουργική διάσκεψη που θα πραγματοποιηθεί στη Βόννη μπορεί να προβεί στις απαραίτητες σχετικές ενέργειες. Οι τεχνολογίες πληροφοριών και επικοινωνιών αποτελούν παράδειγμα ενός νέου είδους δραστηριότητας το οποίο, με τις κατάλληλες προϋποθέσεις, μπορεί να οδηγήσει στη δημιουργία νέων θέσεων απασχόλησης χωρίς να απαιτείται η διάθεση σημαντικών πόρων από τον ευρωπαϊκό προϋπολογισμό. Για παράδειγμα, μόνο στον τομέα των τηλεπικοινωνιών μπορούν να δημιουργηθούν 150.000 νέες θέσεις απασχόλησης. Οι ΤΠΕ μπορούν να επιδράσουν στη συνολική ευρωπαϊκή οικονομία κατά τέτοιο τρόπο ώστε να σημειωθεί αύξηση της απασχόλησης με τη δημιουργία από 0, 5 έως σχεδόν 1, 5 εκατομμύρια θέσεων εργασίας.
<P>
Κατά δεύτερον, είναι απαραίτητο να δημιουργηθεί στην Ευρώπη ένα κατάλληλο ανταγωνιστικό περιβάλλον για τις επιχειρήσεις. Δυστυχώς, οι ελλείψεις της ενιαίας αγοράς έχουν επιπτώσεις για την ανταγωνιστικότητα της Ευρώπης. Για το λόγο αυτό, είναι σημαντικό να τηρηθούν αργότερα τα χρονοδιαγράμματα που θα συνοδεύουν τα προγράμματα δράσης. Πρέπει να επέλθουν βελτιώσεις όσον αφορά την κατάργηση της χορήγησης κρατικών ενισχύσεων σε εθνικές επιχειρήσεις και την επιτήρηση του ανταγωνισμού. Στο πλαίσιο αυτό, υποστηρίζω τις προτάσεις του Επιτρόπου Monti όσον αφορά την ολοκλήρωση της ενιαίας αγοράς. Παρεμπιπτόντως, για τα σημαντικότερα προβλήματα στον τομέα αυτό ευθύνονται τα κράτη μέλη, τα οποία καθυστερούν με την εφαρμογή των ευρωπαϊκών κανόνων.
<P>
Πρόεδρε, Επίτροπε, το σημαντικότερο ρόλο όσον αφορά την εισαγωγή καινοτομιών στην κοινωνία των πληροφοριών διαδραματίζουν κυρίως μικρές επιχειρήσεις οι οποίες αναπτύσσουν νέα προϊόντα, με αποτέλεσμα να συμβάλουν σημαντικά στην προαγωγή της ανταγωνιστικότητας της Ευρώπης. Ωστόσο, μέχρι στιγμής μόνο 4 % των μικρομεσαίων επιχειρήσεων στην Ευρώπη έχουν πρόσβαση στο Internet. Η Ευρωπαϊκή Ένωση έχει καθήκον να υποστηρίξει τις δραστηριότητες των επιχειρήσεων αυτών. Θα μπορούσε να εξετασθεί η χορήγηση δανείων εκ μέρους της Ευρωπαϊκής Τράπεζας Επενδύσεων σε νέες και ταχέως αναπτυσσόμενες μικρές επιχειρήσεις, όπως συμφωνήθηκε κατά την ευρωπαϊκή Διάσκεψη Κορυφής την περασμένη εβδομάδα.
<P>
Επιπλέον, πιστεύω ότι πρέπει να διατεθεί ένα σημαντικό μέσο των πόρων του πέμπτου προγράμματος πλαίσιο σε δραστηριότητες που αφορούν την κοινωνία των πληροφοριών. Για τον ίδιο σκοπό, μπορούν να χρησιμοποιηθούν και οι πόροι των διαρθρωτικών ταμείων. Σήμερα, για το σκοπό αυτό, διατίθεται μόλις 2 % των πόρων των περιφερειακών ταμείων. Το ίδιο ισχύει και για το Ευρωπαϊκό Κοινωνικό Ταμείο. Συνεπώς, με τα ίδια ποσά μπορούμε να επιτύχουμε περισσότερα και καλύτερα πράγματα.
<P>
Η κοινωνία των πληροφοριών δεν αφορά μόνο την τεχνολογία αλλά έχει και κοινωνικές συνέπειες. Αισθάνομαι ικανοποίηση για το γεγονός ότι το διαρκές πρόγραμμα δράσης προσανατολίζεται ολοένα και περισσότερο προς τις κοινωνικές πτυχές της κοινωνίας των πληροφοριών. Ελπίζω ότι το θέμα αυτό δεν θα παραγνωρισθεί στην υπουργική διάσκεψη της Βόννης.
<P>
Πρέπει να δοθεί ιδιαίτερη προσοχή στη διά βίου εκπαίδευση και την εκπαίδευση των ενηλίκων. Το ίδιο πρέπει να συμβεί και ίσως αυτό να είναι το δυσκολότερο καθήκον που έχει αναλάβει η Ευρωπαϊκή Επιτροπή στην προαγωγή της ευελιξίας της αγοράς και την αναδιατύπωση των δικαιωμάτων και των υποχρεώσεων των εργαζομένων. Τα κράτη μέλη πρέπει να έχουν υπόψη ότι εφόσον ο ευρωπαϊκός ενεργός πληθυσμός διαθέτει μία διά βίου δυνατότητα εκπαίδευσης κάτω από συνθήκες απασχόλησης που λαμβάνουν υπόψη τις νέες μορφές εργασίας μπορεί να συμβάλει σημαντικά στη μάχη που διεξάγεται με τις ΗΠΑ και την Ιαπωνία στον τομέα του ανταγωνισμού.
<P>
Αισθάνομαι ικανοποίηση όσον αφορά τους τέσσερις επιμέρους τομείς που προβάλλονται στην έκθεση που σχολίασα. Είμαι ικανοποιημένη και με τα έγγραφα που έχουν υποβληθεί, όπως όμως ανέφερα ήδη, από που έχει σημασία είναι ότι η ΤΠΕ θα εξυπηρετεί τους ανθρώπους και όχι το αντίθετο. Τις σημαντικότερες ανησυχίες μου προξενεί συνεπώς η εφαρμογή των κατάλληλων μέτρων και θα ήθελα, για το λόγο αυτό, να καλέσω την Επιτροπή, το Κοινοβούλιο και το Συμβούλιο να ασχοληθούν περισσότερο με την εφαρμογή των μέτρων αντί με την παραγωγή εγγράφων.

<SPEAKER ID=82 NAME="Rόbig">
Κύριε πρόεδρε, θα ήθελα να συγχαρώ τους διαπραγματευτές στο Αμστερνταμ που δεν υποβάθμισαν το ζήτημα του τόπου εργασίας, σε καθαρό ζήτημα σύγκλισης, αλλά θα ασχοληθούμε στη Διάσκεψη Κορυφής του Λουξεμβούργου εντατικά με το ζήτημα αυτό. Πιστεύω ότι η κυρία αφετηρία για τη δημιουργία νέων θέσεων εργασίας είναι η ανταγωνιστικότητα της ευρωπαϊκής οικονομίας. Αυτό σημαίνει ότι πρέπει να δουλέψουμε σκληρότερα για την ιδέα της εσωτερικής αγοράς και εδώ κεντρικό σημείο αποτελεί η κοινωνία της πληροφορικής.
<P>
Ο κ. Hendrick ετοίμασε ήδη καλά το θέμα. Εδώ πρέπει να εκκινήσουμε. Εδώ πρέπει να προχωρήσουμε προς τα μπρος με μεγαλύτερη δύναμη. Ένα μέρος είναι φυσικά και η τυποποίηση που μπορεί να συμβάλει σημαντικά στο να καταστεί ανταγωνιστικότερη η ευρωπαϊκή οικονομία. Τα πρότυπα δεν αποτελούν δηλαδή τεχνικό ή νομικό πρόβλημα αλλά την προϋπόθεση για τη δημιουργία ανταγωνιστικότητας. Στον τομέα της τεχνολογίας πληροφόρησης και επικοινωνίας η ανάπτυξη οδηγείται και πιστεύω ότι πρόκειται για ανάγκη από την αγορά. Πιστεύω ότι η καθοδήγηση της αγοράς είναι αποφασιστικής σημασίας για την εκπόνηση προτύπων.
<P>
Τίθενται εδώ τέσσερα κύρια ερωτήματα. Πρώτον: Επίσημα πρότυπα και η εμφάνιση δημόσια ανακοινώσιμων προδιαγραφών. Πιστεύω ότι πρέπει να κάνουμε σκέψεις για την τεχνική και τη νομική μορφοποίηση. Η δεύτερη κύρια ερώτηση είναι η αλλοιωνόμενη σημασία των προτύπων και των ευρωπαϊκών οργανώσεων τυποποίησης. Πιστεύω ότι είναι αναγκαίο να συνεργασθούμε στο μέλλον περισσότερο τόσο με τις εθνικές όσο και με τις διεθνείς οργανώσεις τυπολόγησης, ν'αποφύγουμε τις διπλές εργασίες και τις διπλές κατευθύνσεις και κυρίως να επισπεύσουμε την ταχύτητα της διαδικασίας αυτής.
<P>
Το τρίτο ερώτημα που τίθεται είναι το νομικό καθεστώς των δημόσια διαθέσιμων προδιαγραφών που ονομάζεται και PAS, στο κοινοτικό δίκαιο. Πιστεύω ότι σε σχέση με το νομικό καθεστώς το ζήτημα είναι και να σκεφτούμε κατά πόσον γίνεται αναφορά στον τομέα software, τον τομέα hardware ή τον τομέα manware. Η κ. Ahlqvist θα επανέλθει αργότερα σε αυτό. Η εκμάθηση στην κοινωνία των πληροφοριών αποτελεί πολύ σημαντική βάση και χρειαζόμαστε και στη μάθηση πρότυπα ώστε να μπορέσουμε να δούμε εάν επιτεύχθηκαν ορισμένοι τύποι ή ποιοί τύποι απαιτούνται. Το τέταρτο ερώτημα είναι η στρατηγική σημασία για την ανάπτυξη της ανταγωνιστικότητας με τα όργανα της πολιτικής τυποποίησης.
<P>
Έρχομαι έτσι στην ίδια την τυποποίηση. Προσφέρει σημαντικά πλεονεκτήματα, δηλαδή νομική και τεχνική ασφάλεια για το χρήστη, για τις επιχειρήσεις, για τον καταναλωτή, για προμήθειες, και πιστεύω ότι η βάση και οι βασικές σκέψεις εδώ είναι πολύ σημαντικές. Πρόκειται τέλος όμως για μια νομική βάση για μια παγκόσμια επέκταση των προτύπων αυτών καθώς και για τον άμεσο συνυπολογισμό ουσιωδών προϋποθέσεων όπως ασφάλεια τα ζητήματα ασφάλειας βρίσκονται ως γνωστόν πάντα στο επίκεντρο, η σύνδεση με τα δύκτια και η διαλειτουργικότητα εφαρμογών σε σχέση με την προστασία στοιχείων. Τα πρότυπα μας προσφέρουν όμως και το πλεονέκτημα του ότι δημοσιεύονται, ότι επομένως είναι γρήγορα προσιτά παγκόσμια, ότι δίδονται προθεσμίες. Έτσι αποκτούμε απλά ελεγμένα και γραπτά έγγραφα, γνωμοδοτήσεις, βάσει των οποίων μπορούμε στη συνέχεια και να βελτιώνουμε τους κανόνες μας.
<P>
Τη στιγμή αυτήν οι διαδικασίες διαρκούν πάρα πολύ. Έξι έως οκτώ χρόνια δεν είναι πλέον συμβατά με τους κύκλους ζωής των προϊόντων των τεχνολογιών αυτών. Βλέπουμε επίσης ότι ορισμένα πρότυπα παραδείγματος χάρη δεν πέτυχαν καθόλου. Ένα απλό παράδειγμα είναι η φίσα της πρίζας. Υπάρχουν στην Ευρωπαϊκή Κοινότητα πολλά διαφορετικά συστήματα που δεν είναι συμβατά.
<P>
Έχουμε παραδείγματος χάρη και πρότυπα που δεν ήρθαν αρκετά γρήγορα, για τα οποία δεν αποφάσισε αρκετά γρήγορα η ευρωπαϊκή οικονομία, όπως παραδείγματος χάρη το βίντεο 2000 που δε σημείωσε επιτυχία. Από την άλλη υπάρχουν πρότυπα που έτυχαν διεθνούς αναγνώρισης, όπως παραδείγματος χάρη το GSM. To GSM επιβάλλεται παγκόμια και εάν θέλει κανείς σήμερα να τηλεφωνήσει στη Σλοβακία ή τη Ρωσία, με το GSM μπορεί.
<P>
Παρουσιάζονται όμως και τώρα παραδείγματος χάρη με την καθιέρωση του ευρώ νέες ευκαιρίες για την τυποποίηση αυτή, κυρίως και για τις PAS. Έτσι μπορούμε εν όψει της καθιέρωσης κωδίκων να αναλογοισθούμε ήδη, με ποιό τρόπο θα μπορέσει να μετατρέψει η Ευρώπη την πρόκληση αυτή διεθνώς και να κερδίσει έτσι και σε ανταγωνιστικότητα. Η έκθεση, πιστεύω, παρουσιάζει πολύ καλά το ότι τα de facto πρότυπα και τα de jure πρόπυπα θα πρέπει να τεθούν στην εφαρμογή και ότι το ζήτημα είναι επίσης να αναπτυχθούν νέα συστήματα. Όπως συμβαίνει με τα δικαιώματα προστασίας διπλώματα ευρεσιτεχνίας, σήματα, δικαιώματα πνευματικής ιδιοκτησίας, προστασία των υποδειγμάτων χρήσης , έτσι θα έπρεπε να αναπτύξουμε και σε σχέση με τα πρότυπα ένα πλήρες σύστημα και να εντάξουμε εδώ κυρίως τις μικρομεσαίες επιχειρήσεις καθώς και τις οργανώσεις καταναλωτών.

<SPEAKER ID=83 NAME="Ahlqvist">
 - (SV) Κύριε Πρόεδρε, όταν σήμερα συζητάμε τη πρώτη έκθεση που είχα την χαρά να συντάξω για λογαριασμό της Επιτροπής Πολιτισμού, αυτό μου ξυπνά ιδιαίτερα συναισθήματα. Με χαροποιεί πολύ που ανέλαβα αυτό το έργο, μεταξύ άλλων διότι η χώρα μου, η Σουηδία, μπορεί με πολλούς τρόπους να ειδωθεί σαν πρότυπο όσον αφορά την τεχνολογία της πληροφόρησης και των χρήσεων της.
<P>
Η Επιτροπή ανέθεσε στο σουηδικό Υπουργείο Παιδείας τη δημιουργία ενός σχολικού δικτύου βάσης δεδομένων το οποίο θα χρησιμοποιηθεί σ&#x02BC;ολόκληρη την Ευρώπη. Έχουμε ξεκινήσει το έργο μας και ελπίζω ότι θα μπορώ να παρουσιάσω το αποτέλεσμα στην Επιτροπή Πολιτισμού στο τέλος του έτους. Ταυτόχρονα δε μπορώ να ην διαπιστώσω το κάπως παράλογο στο ότι η θέση του Κοινοβουλίου αφορά ένα σχέδιο δράσης που παρουσιάστηκε το Δεκέμβριο του προηγούμενου έτους. Δεν ανήκω σ&#x02BC;αυτούς που επιθυμούν να αυξήσουν την αρμοδιότητα του Ευρωκοινοβουλίου να ανακατεύεται στα πάντα, αλλά θεωρώ σαφώς ότι αυτό που κάνουμε πρέπει να γίνει με σοβαρότητα. Σίγουρα είχα τακτικές επαφές με την Επιτροπή και θεωρώ σα δεδομένο ότι κάποιες από τις απόψεις μου θα διαπνέουν τον μελλοντικό χειρισμό του σχεδίου δράσης. Θέλω όμως πραγματικά να υπογραμμίσω ότι ακόμη και μη- νομοθετούσες θέσεις του Κοινοβουλίου πρέπει να αντιμετωπίζονται με σοβαρότητα. Πως μπορούν αλλιώς οι πολίτες να πιστέψουν στο σύνθημα «Πρώτ· απ' όλα οι πολίτες» αν οι γνωμοδοτήσεις των εκλεγμένων εκπροσώπων αντιμετωπίζονται ως καθαρές τυπικότητες.
<P>
Όσον αφορά το σχέδιο δράσης καθ&#x02BC;αυτό υποστηρίζω την πρόταση της Επιτροπής στα περισσότερα. Η πρωτοβουλία έχει τρείς στόχους: Να επιταχύνει την είσοδο των σχολείων στη κοινωνία της πληροφόρησης, να προωθήσει την αυξημένη χρήση των πολυμέσων στη διδασκαλία και να ενισχύσει την ευρωπαϊκή διάσταση στην εκπαίδευση με τη βοήθεια των εργαλείων της κοινωνίας της πληροφόρησης καθώς και να προβάλλει τις πολιτιστικές και γλωσσικές διαφορές. Για να μπορούν να επιτευχθούν αυτοί οι τρείς στόχοι η πρωτοβουλία θα προσανατολιστεί σε τέσσερεις κατευθυντήριες γραμμές δράσης που θα υποστηρίξουν τοπικές και εθνικές πρωτοβουλίες. Αυτό στοχεύει στη προώθηση της σύνδεσης των σχολικών δικτύων μεταξύ τους, καθώς και στην ενθάρρυνση της ανάπτυξης και διάδοσης προγραμμάτων. Εκτός αυτού θα προωθηθεί η εκπαίδευση και στήριξη των εκπαιδευτικών και θα ενημερωθούν όλοι οι εμπλεκόμενοι για τις παιδαγωγικές δυνατότητες που προσφέρουν τα πολυμέσα.
<P>
Η έρευνα και τα πιλοτικά προγράμματα δείχνουν ότι η τεχνολογία της πληροφορικής διευκολύνει την απόκτηση νέων γνώσεων και παρακινεί σε προσωπική ανάπτυξη, υπό την προϋπόθεση ότι προσαρμόζεται στις ανάγκες και το εκπαιδευτικό όφελος είναι ικανοποιητικό.
<P>
Από την εμπειρία μου ως διευθυντής στο Λύκειο Hertsen στην πόλη Lulea θεωρώ ότι οι προϋποθέσεις για την επιτυχία του προγράμματος είναι η εκπαίδευση των εκπαιδευτικών και η ενημέρωση των γονέων. Είναι σημαντικό να έχουν χρόνο οι εκπαιδευτικοί για να συνηθίσουν τις νέες μεθόδους διδασκαλίας και να ανακαλύψουν νέες δυνατότητες. Γνωρίζω ταυτόχρονα ότι και οι γονείς επίσης παίζουν ένα σημαντικό ρόλο για την παρακολούθηση της σχολικής εργασίας στο σπίτι. Και τα δύο αυτά σημεία τονίζονται επίσης από την Επιτροπή.
<P>
Αντιθέτως το αρχικό σχέδιο δράσης δεν εξετάζει ένα θέμα που θεωρώ ότι είναι πάρα πολύ σημαντικό σ&#x02BC;αυτή τη περίπτωση, συγκεκριμένα την κατάσταση των ατόμων με ειδικές ανάγκες. Χάρη στην τεχνολογία της πληροφόρησης αυξάνονται οι δυνατότητες των ατόμων με ειδικές ανάγκες, όσον αφορά και την εκπαίδευση και την εργασία. Όμως για να μπορεί αυτό να λειτουργήσει χρειάζεται εξέλιξη λογισμικού προγραμμάτων και πληροφοριών καθώς και εκπαίδευση. Το θαυμάσιο με τα περισσότερα προγράμματα είναι ότι δε χρειάζεται σχεδόν καθόλου επιπλέον κόστος για τη προσαρμογή τους για άτομα με ειδικές ανάγκες αρκεί μόνο να γίνει αυτό σε μια πρώιμη φάση στη διαδικασία ανάπτυξης. Θεωρώ ότι αυτό πρέπει να γίνει μια πολιτική προτεραιότητα. Η Επιτροπή έχει δείξει μιά θετική στάση απέναντι στις προτάσεις μου κάτι που τώρα ελπίζω επίσης ότι θα συγκεκριμενοποιηθεί.
<P>
Το ίδιο ισχύει και για την προοπτική της ισότητας. Είναι επίσης πάρα πολύ σημαντικό να αγωνιζόμαστε εναντίον του διαχωρισμού των φύλων που και σήμερα ακόμη μπορούμε να διαπιστώσουμε στον τομέα της πληροφορικής. Γι&#x02BC;αυτό έχω προτείνει να δημιουργηθεί, σ&#x02BC;αυτό το σχέδιο δράσης, ένα πιλοτικό πρόγραμμα απευθυνόμενο ιδιαίτερα σε νεαρές κοπέλες.
<P>
Ανεξάρτητα από τους κινδύνους που συνδέονται με την κοινωνία της πληροφόρησης, πρέπει να αναγνωρίσουμε ότι δεν υπάρχει κάποια ρεαλιστική εναλλακτική δυνατότητα. Γι&#x02BC;αυτό είναι σημαντικό να μπούμε εμείς οι πολιτικοί νωρίς στη συζήτηση και να κατανοήσουμε τις δυνατότητες της νέας τεχνολογίας της πληροφόρησης. Αυτή η νέα τεχνολογία πρέπει να διδαχθεί στο Δημοτικό και το Γυμνάσιο.

<SPEAKER ID=84 NAME="Berger">
Κύριε πρόεδρε, ως συντάκτρια της γνωμοδότησης της Επιτροπής Νομικών Θεμάτων και Δικαιωμάτων των Πολιτών επιτρέψτε μου να συγχαρώ θερμότατα την κ. Boogerd-Quaak για την έκθεσή της και να της εκφράσω τις ευχαριστίες μου που ενσωμάτωσε πλήρως στην έκθεσή της τα συμπεράσματα, στα οποία κατέληξε ομόφωνα η Επιτροπή Νομικών Θεμάτων και Δικαιωμάτων των Πολιτών. Όλες οι εκθέσεις που συζητήθηκαν από κοινού σήμερα αποδεικνύουν ότι το Ευρωπαϊκό Κοινοβούλιο υποστηρίζει με πολλή ζέση την πολιτική της Επιτροπής όσον αφορά την κοινωνία των πληροφοριών και των γνώσεων. Δείχνουν όμως επίσης ότι είναι αναγκαία η επισήμανση των κινδύνων μιας μονόπλευρης ανάπτυξης. Οι μονομέρειες αυτές καθίστανται όλο και σαφέστερες με την πρόοδο της ανάπτυξης και σ'αυτές θα πρέπει να αντιδράσει καλύτερα η πολιτική της Επιτροπής.
<P>
Ενώ παραδείγματος χάρη οι εφαρμογές στον εμπορικό τομέα και στον τομέα της ψυχαγωγίας γίνονται όλο και πιο πολύπλευρες και συχνότερες ο τομέας παραδείγματος χάρη των δημόσιων διοικήσεων τόσο σε εθνικό όσο και σε κοινοτικό επίπεδο υστερεί. Δε διαφαίνονται, σε συγκρίσιμο μέγεθος βελτιώσεις για τον πολίτη στην πρόσβασή του στις δημόσιες πληροφορίες, στην πρόσβασή του στη νομοθεσία, ούτε επιτάχυνση των δικαστικών και διοικητικών διαδικασίων. Το ίδιο ισχύει και για τη μη εμπορική εφαρμογή στον τομέα των σχολείων, της παιδείας και του πολιτισμού.
<P>
Οι χρήσιμες αυτές εφαρμογές θα ήταν εκείνες που θα καθιστούσαν για ένα μεγάλο μέρος των γυναικών ελκυστική τη μεταχείριση των τεχνικών της κοινωνίας των πληροφοριών. Περαιτέρω πεδίο πιθανών εφαρμογών δεν αναφέρεται δυστυχώς στο πρόγραμμα δράσης καθόλου ή μόνον πολύ έμμεσα, δηλαδή η δυναμική της κοινωνίας των πληροφοριών για την ενίσχυση των δημοκρατικών δικαιωμάτων των πολιτών. Σε όλα τα επίπεδα της πολιτικής θα μπορούσε εδώ ν'αναπτυχθεί περισσότερη φαντασία. Εάν θέλουμε να φέρουμε κοντύτερα στον πολίτη το σχέδιο «Ευρώπη», και αυτό μετά το Αμστερνταμ θα είναι απαραίτητο περισσότερο από ποτέ, πρέπει ν'αρχίσουν μεγαλεπίβολα πειράματα τηλεδημοκρατίας.

<SPEAKER ID=85 NAME="Mann, Thomas">
Κύριε πρόεδρε, είναι δέκα μόλις χρονών και ήδη πλέουν στο Ίντερνετ. Στο φωνοταχυδρομείο αφήνουν μηνύματα και ανταλάσσουν μέσω του ηλεκτρονικού ταχυδρομείου στοιχεία και νέα. Δε χρησιμοποιούν τα CD-ROM μόνο για παιχνίδια και κάνουν τις ανακαλύψεις τους και στην ουσιαστική πραγματικότητα. Οι νέοι της Ευρώπης χρησιμοποιούν τις νέες τεχνολογίες πληροφόρησης και επικοινωνίας που για πολλούς ενήλικες αποτελούν ακόμη αίνιγμα.
<P>
Αλλά ενώ ένα μέρος των μαθητριών και μαθητών διδάσκεται παίζοντας αλλά διδάσκει και τους γονείς του τη συναναστροφή με τις νέες αυτές τεχνολογίες, ένα άλλο μέρος είναι αποκλεισμένο από την πρόσβαση: ανάπηροι και αδύνατοι στη μάθηση νέοι και όσοι δεν έχουν τα οικονομικά μέσα για το βασικό εξοπλισμό. Το χάσμα μεταξύ όσων γνωρίζουν και όσων δε γνωρίζουν πρέπει να μικρύνει. Πρέπει να δοθεί η δυνατότητα ίσων προϋποθέσεων πρόσβασης στις τεχνικές αυτές στο πρώιμο στάδιο. Η υπεύθυνη συναναστροφή με αυτές θα πρέπει να διδάσκεται και να μαθαίνεται. Η προώθηση της καθιέρωσής τους στην πρωτοβάθμια και τη δευτεροβάθμια εκπαίδευση αποτελεί την επιδίωξη του προγράμματος δράσης της Ευρωπαϊκής Επιτροπής, την οποία υποστηρίζουμε στην Επιτροπή Απασχόλησης και Κοινωνικών Υποθέσεων. Ανεξάρτητα από τον τύπο του σχολείου, ανεξάρτητα από το επίπεδο προσόντων πρέπει να μεταδοθούν οι ελάχιστες γνώσεις, προκειμένου να καταστεί δυνατή η συμμετοχή των νέων στο μελλοντικό επαγγελματικό και κοινωνικό βίο. Με τις τεχνολογίες αυτές η Ευρώπη έρχεται κοντύτερα.
<P>
Οι μαθήτριες και οι μαθητές μπορούν να αποκαταστήσουν επαφή πέρα από τα σύνορα, να γνωρίσουν άλλους πολιτισμούς και γλώσσες και να αναπτύξουν κοινά ενδιαφέροντα που πρέπει να τελειοποιηθούν με επισκέψεις αρκετών εβδομάδων επιτόπου δηλαδή στις φιλοξενούσες οικογένειες. Ακόμη όμως τα έξοδα εξοπλισμού για τις τράπεζες στοιχείων στα σχολεία είναι απρόσιτα υψηλά και οι εφαρμογές στα πολυμέσα τελείως ανεπαρκείς. Η εισηγήτρια, κ. Ahlqvist, το κατέστησε αυτό πολύ σαφές.
<P>
Πρέπει λοιπόν να εφαρμοσθούν ενισχυμένα στην πράξη πρότυπα προγράμματα, όπως είναι σε μας στη Γερμανία η πρωτοβουλία «Σχολεία στο δίκτυο». Μέσω αυτής θα συνδεθούν δέκα χιλιάδες σχολεία εντός τριών ετών με εθνικά και διεθνή δίκτυα και υπηρεσίες πολυμέσων. Σε ευρωπαϊκό επίπεδο υποστηρίζεται η συνεχής κατάρτιση των δασκάλων στη χρησιμοποίηση αυτών των τεχνολογιών μέλλοντος, δηλαδή στο πλαίσιο του προγράμματος SOKRATES. Επισημαίνω ιδίως την αναγκαία υποστήριξη των διδασκαλισσών, ο παραγκωνισμός των οποίων από τον κόσμο της τεχνολογίας που κυριαρχείται συχνά από άνδρες δεν μπορεί πλέον να γίνεται αποδεκτός.
<P>
Στα σχολεία λείπει και το παιδαγωγικό διδακτικό περιεχόμενο. Προς τούτο θα πρέπει ν'αναπτυχθεί και χρησιμοποιηθεί υψηλού επιπέδου υλικό δεδομένων. Προκειμένου να μη μείνει πλέον ο ηλεκτρονικός υπολογιστής για πολλούς ο μοναδικός συνομιλητής, η διδασκαλία πρέπει να παρακινεί σε ομαδικότητα και δημιουργική ομαδική εργασία. Πρέπει επίσης να συμβάλει στο να μη λαμβάνονται μόνον πληροφορίες αλλά να πρέπει και να ερμηνεύονται και να ελέγχονται για την αλήθειά τους. Έτσι οι νέες τεχνολογίες πληροφόρησης και επικοινωνίας συμβάλλουν στην ανίχνευση της κρίσης και στην ικανότητα λήψης αποφάσεων, τα κυριότερα στοιχεία της βιωμένης δημοκρατίας.

<SPEAKER ID=86 LANGUAGE="SV" NAME="Holm">
 (SV) Κύριε Πρόεδρε, είμαι εισηγητής της γνωμοδότησης της Επιτροπής Έρευνας, Τεχνολογικής Ανάπτυξης και Ενέργειας για την έκθεση Ahlqvist για την εκπαίδευση στην κοινωνία των πληροφοριών. Η αρμόδια Επιτροπή έκανε ομόφωνα αποδεκτή την πρότασή μου ως γνωμοδότηση. Η κ. Ahlqvist συμπεριέλαβε τα περισσότερα άρθρα που εμείς από την Επιτροπή Ενέργειας διατυπώσαμε. Γι&#x02BC; αυτό θα αναφερθώ σύντομα μόνο σε τρείς τομείς τους οποίους θέλω να επισημάνω ιδιαιτέρως.
<P>
Ο ένας είναι ότι σήμερα υπάρχουν μεγάλες διαφορές όσον αφορά την τεχνολογία της πληροφόρησης και τις δυνατότητες του Internet στα διάφορα σχολεία της ΕΕ. Λιγότερο από 5 % των ευρωπαϊκών σχολείων είχαν στα μέσα του προηγούμενου έτους πρόσβαση σε ηλεκτρονικά δίκτυα. Αυτός ο αριθμός διαφοροποιείται πολύ μεταξύ των κρατών μελών. Π.χ. στη Σουηδία και την Φινλανδία τα 2/3 όλων των σχολείων έχουν πρόσβαση στο Internet, ενώ είναι λιγότερο από 2 % των σχολείων στη Γερμανία που έχουν πρόσβαση. Αυτό πρέπει να το έχει κανείς υπόψη του όταν συζητά αυτά τα θέματα.
<P>
Το δεύτερο στο οποίο έχουμε αναφερθεί πολύ είναι η στάση των εκπαιδευτικών απέναντι στην τεχνολογία. Προσωπικά δεν πιστεύω ότι τη μεγαλύτερη δυσκολία να δεχτούν τη πληροφόρηση για τη νέα τεχνολογία της πληροφορικής την έχουν οι νέοι ή οι μαθητές. Οι δυσκολίες βρίσκονται μάλλον στη στάση και τις γνώσεις των εκπαιδευτικών. Τώρα, σε πολλά μέρη είναι οι καθηγητές που έχουν περισσότερες δυσκολίες προσέγγισης αυτής της πληροφόρησης, ενώ οι νέοι το βλέπουν περισσότερο φυσικά.
<P>
Θα πρέπει επίσης να είναι κανείς προσεκτικός όσον αφορά την υπέρμετρη εμπιστοσύνη στα πολυμέσα. Δεν είναι καθόλου σίγουρο ότι τα πολυμέσα συνεπάγονται καλύτερη παιδαγωγική στα σχολεία. Τα πολυμέσα είναι ένα συμπλήρωμα της συνήθους διδασκαλίας. Γι&#x02BC;αυτό το σχολείο χρειάζεται επίσης πόρους για μη υλικούς τομείς, δηλ. θέσεις εκπαιδευτικών. Αυτό έχει άμεση σχέση με το τρίτο σημείο μου, συγκεκριμένα ότι πρέπει σ&#x02BC;αυτή τη περίπτωση να δούμε στα σοβαρά την ΟΝΕ, διότι η ΟΝΕ απαιτεί την ικανοποίηση κάποιων κριτηρίων σύγκλισης τα οποία στη Σουηδία π.χ., έχουν δυστυχώς επιφέρει το να πρέπει ο δημόσιος τομέας, του οποίου βέβαια το σχολείο αποτελεί τμήμα, να εξοικονομήσει χρήματα. Δεν νομίζω ότι είναι σωστό να εξοικονομούνται χρήματα σ&#x02BC;ένα τόσο σημαντικό πράγμα όπως το σχολείο. Η νεολαία θα πρέπει να είναι το μέλλον της ΕΕ. Γι&#x02BC;αυτό δεν θα έπρεπε να εξοικονομούνται χρήματα στον τομέα του σχολείου, όπως γίνεται σήμερα.

<SPEAKER ID=87 NAME="Haarder">
Κύριε Πρόεδρε, εάν αναπτύξουμε τις τρομακτικές δυνατότητες που προσφέρουν οι τεχνολογίες των πληροφοριών, μπορούμε να βελτιώσουμε την οικονομία, να διευκολύνουμε την καθημερινή ζωή ακόμη και για τους αδύνατους της κοινωνίας, και να προωθήσουμε την ενημέρωση του κοινού και τη δημοκρατία. Αμέτρητες είναι οι δυνατότητες χρήσης που υπάρχουν παντού. Ωστόσο, για να μπορέσει η ΕΕ να αξιοποιήσει και να επωφεληθεί πλήρως από τη νέα αυτή αγορά και τις νέες αυτές δυνατότητες, είναι επιτακτικά αναγκαίο να δημιουργήσει μία ομοιόμορφη και ομοιογενή εσωτερική αγορά στην Ευρώπη. Δεν υπάρχει νομική ασφάλεια και δυνατότητα πρόβλεψης των εξελίξεων στο νομικό τομέα. Αυτό θέτει τις ευρωπαϊκές επιχειρήσεις σε μειονεκτική θέση έναντι εκείνων των ΗΠΑ. Πολλές οδηγίες δεν έχουν ακόμη εφαρμοστεί. Οι ισχύοντες κανόνες του ανταγωνισμού δεν είναι επαρκείς. Πολλά είναι τα θέματα που χρήζουν αντιμετώπισης.
<P>
Υπάρχει ένα θετικό σημείο και ευχαριστούμε γι'αυτό την Επιτροπή δηλαδή ότι στη Διάσκεψη Κορυφής του Αμστερνταμ συμφωνήθηκε να παροτρυνθεί η Ευρωπαϊκή Τράπεζα Επενδύσεων να δημιουργήσει μία νέα δανειακή διευκόλυνση για προγράμματα υψηλής τεχνολογίας σε μικρομεσαίες επιχειρήσεις. Πρόκειται για πολύ σημαντικό βήμα. Πρέπει να κληθεί η Επιτροπή να εντείνει τις προσπάθειές της για την εδραίωση και τη βελτίωση της λειτουργίας της εσωτερικής αγοράς στον τομέα των τεχνολογιών πληροφόρησης. Οι κυβερνήσεις των κρατών μελών πρέπει να λάβουν μέτρα ώστε να εξασφαλιστεί η απόλυτα ομοιόμορφη και έγκαιρη εφαρμογή της ελευθέρωσης στον τομέα των τηλεπικοινωνιών πριν από το 1998.
<P>
Πρέπει επίσης να ενθυμούμεθα και τις δικές μας προσπάθειες. Τα ευρωπαϊκά όργανα πρέπει να σκεφτούν και αυτά τη δική τους πολιτική στον τομέα των τεχνολογιών πληροφόρησης. Αυτό πρέπει να πράξει τόσο η Επιτροπή όσο και το Συμβούλιο. Το ίδιο πρέπει άλλωστε να γίνει και στα Ευρωπαϊκά Σχολεία, που δυστυχώς υστερούν στον τομέα αυτό. Σε μεγάλα μέρη του τομέα της εκπαίδευσης αντιμετωπίζονται προβλήματα αξιοποίησης των νέων δυνατοτήτων. Ως πρώην Υπουργός Παιδείας, θα ήθελα να αναφερθώ περισσότερο στο θέμα αυτό, αλλά αντ'αυτού θα εκφράσω τη συμφωνία μου προς τα όσα ανέφερε ο κ. Thomas Mann στη θαυμάσια ομιλία του.

<SPEAKER ID=88 NAME="Hautala">
. (FI ) Αξιότιμε κύριε Πρόεδρε, μου έχει ζητηθεί να σας παρουσιάσω εκ μέρους του κυρίου Ρίπα ντι Μεάνα τις απόψεις της Επιτροπής Πολιτισμού σχετικά με δύο έγγραφα της Επιτροπής για την κοινωνία της πληροφορίας. Δεδομένου ότι η παράγραφος 4 του άρθρου 128 της Συνθήκης για την Ευρωπαϊκή Ένωση επιβάλλει ρητά την υποχρέωση να λαμβάνονται υπόψη, κατά την εξέταση παρομοίων θεμάτων, οι ανάγκες του πολιτιστικού τομέα, η Επιτροπή οφείλει να την τηρήσει. Η Επιτροπή Πολιτισμού ανησυχεί για το γεγονός ότι, παρά την υποχρέωσή της αυτή, η Επιτροπή δεν έχει λάβει επαρκώς υπόψη στα σχέδιά της για την κοινωνία της πληροφορίας την υποχρέωση αυτή. Η Επιτροπή Πολιτισμού υπογραμμίζει ιδιαίτερα, την ανάγκη για εύρεση συγκεκριμένων τρόπων για την προαγωγή του πολιτιστικού πλουραλισμού. Παρ' όλο που η κοινωνία των πληροφοριών αποτελεί προσφιλές θέμα συζήτησης για πολλούς, οι σχετικές, μέχρι στιγμής υποβληθείσες, προτάσεις, θεωρούνται μάλλον ανεπαρκείς.
<P>
Ένα από τα βασικότερα στοιχεία του πολιτιστικού πλουραλισμού είναι η γλωσσική πολυμορφία. Υπάρχει σοβαρός κίνδυνος να εξελιχθεί η κοινωνία της πληροφορίας σε ένα τομέα όπου θα χρησιμοποιείται μία μόνον γλώσσα. Δεδομένου ότι αυτός δεν πρέπει να είναι ο απώτερος σκοπός μας, η Επιτροπή οφείλει να παραμείνει σε κατάσταση ετοιμότητας προκειμένου να είναι σε θέση να υποβάλλει συγκεκριμένες προτάσεις, κάθε φορά που οι συνθήκες το απαιτούν, οι οποίες θα αποβλέπουν στην προαγωγή μιας πολύγλωσσης κοινωνίας των πληροφοριών.
<P>
Εφιστώ, επίσης, την προσοχή σας στο γεγονός ότι εδώ δεν πρόκειται μόνο για μηχανήματα και τεχνολογίες αλλά, κυρίως, για την εκτίμηση των ενδεχομένων επιδράσεων της τεχνολογίας της πληροφορικής στην κοινωνία αλλά και γενικότερα. Δυστυχώς όμως, αυτές οι κοινωνικές και μη επιδράσεις, παρά τη σημασία τους, δεν έχουν, προς το παρόν τουλάχιστον, εξετασθεί με την δέουσα προσοχή. Δεν πρέπει να λησμονούμε ότι βρισκόμαστε αντιμέτωποι κυριολεκτικά με μία επανάσταση ένεκα της οποίας κινδυνεύουν ακόμη και τα συμβατικά εθνικά συστήματα φορολόγησης λόγω του ότι οι άνθρωποι συναλλάσσονται, πλέον, εμπορικά πολλές φορές μέσω του Ιντερνέτ.

<SPEAKER ID=89 LANGUAGE="DE" NAME="Glante">
Κύριε πρόεδρε, αξιότιμες κυρίες και κύριοι, θα ήθελα στο σημείο αυτό ειδικά να εξετάσω τα τρία σημεία της έκθεσης της συναδέλφου κ. Boogerd-Quaak. Πιστεύω ότι η στροφή προς την κοινωνία των πληροφοριών σημειώνει μια μεγάλη μεταβολή της κοινωνίας μας. Κατά τη γνώμη μου η κοινωνία των πληροφοριών εδράζεται σε δύο στύλους, την τεχνολογική ανάπτυξη αφ'ενός και την κοινωνική ανάπτυξη αφ'ετέρου. Η τεχνολογική ανάπτυξη βρισκόταν έως τώρα στο προσκήνιο των μελετών και εξακολουθεί να έχει αποφασιστική σημασία για την ευρωπαϊκή βιομηχανία. Ο τομέας αυτός χαρακτηρίζεται από μια γρήγορη τεχνολογική μεταβολή.
<P>
Συνθηματικές λέξεις όπως δίκτυα ευρείας δέσμης συχνοτήτων, ISDN, Ίντερνετ, Ίντρανετ, τηλεματική στις δοσοληψίες κλπ διαμορφώνουν το τοπίο. Οι πολυειδείς προσπάθειες της Επιτροπής στον τομέα αυτόν είναι αξιέπαινες. Η εισηγήτρια, κ. Boogerd-Quaak, υποστηρίζεται στο αίτημα για πύκνωση των πολυειδών δραστηριοτήτων. Χρειαζόμαστε περισσότερη εποπτικότητα στον τομέα αυτόν. Η Επιτροπή πρέπει να αυξήσει τις προσπάθειές της προκειμένου να δημιουργήσει από τις πολυάριθμες επιμέρους πληροφορίες και ρυθμίσεις ένα ευσύνοπτο και διαφανές έργο.
<P>
Ο δεύτερος στύλος της κοινωνίας των πληροφοριών είναι εκείνος της κοινωνίας και των κοινωνικών της πλευρών. Στον τομέα αυτόν δόθηκε κατ'αρχή λίγη προσοχή, αποκτά όμως όλο και περισσότερο τη σημασία που του προσήκει. Για το λόγο αυτόν εκφράζω την ικανοποίησή μου που η Επιτροπή το κατέστησε αυτό σαφές με την πράσινη βίβλο «Ζωή και εργασία στην κοινωνία των πληροφοριών στο επίκεντρο ο άνθρωπος». Συνθηματικές λέξεις εδώ είναι: Μάθηση δια βίου, γνώση ως το καίριο προσόν κλπ, αλλά και φόβος για την τεχνολογία, κατακερματισμός της κοινωνίας σε ένα τμήμα που μπορεί να χειριστεί τα νέα μέσα και τεχνολογίες και σε ένα που δε βρίσκει ούτε τεχνική ούτε ψυχολογική πρόσβαση. Η εισηγήτρια έχει δίκαιο που διακρίνει έλλειμμα στον τομέα των κοινωνικών πλευρών. Δεν μπορώ παρά να συμμεριστώ τη γνώμη της.
<P>
Δεν επιθυμούμε κοινωνία των πληροφοριών, στην οποία το μόνο που ενδιαφέρει είναι να μπορέσουν ν'αυξήσουν λίγο τα κέρδη τους. Το ευρωπαϊκό σχέδιο της κοινωνίας πληροφοριών πρέπει να συμπαρασύρει τους πολίτες στο δρόμο για το μέλλον. Η κοινωνική αλλαγή πρέπει να διανοίγει προσωπικές ευκαιρίες και σε ευρύ μέτρο. Με αυτό εννοώ μεγαλύτερη συναπόφαση, μεγαλύτερη πρόσβαση σε πληροφορίες, περισσότερες δυνατότητες εκπαίδευσης και περισσότερες δυνατότητες φθηνής επικοινωνίας. Στο ευρύτερο πλαίσιο η ΕΕ οφείλει ήδη από τώρα να προετοιμασθεί για την επόμενη διεύρυνση.
<P>
Η ένταξη των υποψηφίων για ένταξη στη ρυθμιστική διαδικασία έχει μεγάλη σημασία εάν θέλουμε να έχουμε στην Ευρώπη μια ομοιογενή αγορά. Και πάλι πρέπει να τονισθεί η σημασία μιας ευρωπαϊκής ρυθμιστικής αρχής στον τομέα των τηλεπικοινωνιών. Πιστεύω ότι μόνον έτσι μπορεί να εξασφαλισθεί ο ανταγωνισμός στον τομέα αυτόν ενώ μπορούν να μετριασθούν οι διενέξεις μεταξύ των Ευρωπαίων χρηστών και των κυβερνήσεων.
<P>
Επί της έκθεσης ως τοιαύτης έχουν υποβληθεί επτά τροπολογίες τις οποίες, πλην των αριθ. 3 και 4 υποστηρίζουμε ως πολιτική ομάδα. Καθιστούν σαφές ότι δεν απεμπολούνται τα δικαιώματα προστασίας των εργαζομένων από την ανάπτυξη προς την κοινωνία των πληροφοριών. Απορρίπτουμε το χώρο χωρίς προστασία. Θα μπορούσαμε να συμφωνήσουμε με την τροπολογία 2 εάν αντικαθίστατο η έκφραση «δημόσια υπηρεσία» από το «καθολική υπηρεσία». Πιθανόν όμως να πρόκειται εδώ μόνο για εννοιολογικό πρόβλημα.

<SPEAKER ID=90 LANGUAGE="IT" NAME="Malerba">
Κύριε Πρόεδρε, κύριε επίτροπε, κύριοι συνάδελφοι, κατά την προηγούμενη σύνοδο είχαμε συζητήσει μία έκθεση πρωτοβουλίας που παρουσίασε η Επιτροπή Έρευνας σχετικά με την κοινωνία της πληροφορίας. την περασμένη εβδομάδα στην Αίθουσα Bourget, είχαμε την ευκαιρία να ακούσουμε τις προσπάθειες των ειδικών πρακτορείων και της ευρωπαϊκής βιομηχανίας στον τομέα των δορυφορικών μεταδόσεων. το Μάιο, στο Κάιρο, παρουσία του επιτρόπου Bangemann, προσπαθήσαμε να συγκεντρώσουμε τα πρώτα στοιχεία ενός σχεδίου εφαρμογών της κοινωνίας της πληροφορίας μέσω δορυφόρου ενόψει μιας συνεργασίας που θα εξέλθει των συνόρων της σημερινής Ένωσης. Πράγματι οι πρωτοβουλίες πολλαπλασιάζονται και θα πρέπει να αναγνωρίσουμε τη δράση της Επιτροπής στο θέμα αυτό.
<P>
Μου φαίνεται ότι η επεξεργασία των κανόνων της ανοικτής αγοράς φθάνει στο στόχο της και συνεπώς ένα πρώτο εμπόδιο του πολίτη στην κοινωνία της πηροφορίας παραμερίζεται. Εκφράζω την ικανοποίησή μου διότι το σχέδιο δράσης της Επιτροπής που συζητούμε σήμερα θέτει σε πρώτη θέση την προσπάθεια για την εκπαίδευση, το πιο υψηλό ίσως εμπόδιο που θα πρέπει να ξεπερασθεί τόσο για τον πολίτη όσο και για τις επιχειρήσεις. Η ιδέα να συνδεθούν τα σχολεία με την Internet, να δημιουργηθεί ένα ευρύ δίκτυο πολυμέσων για τη διδασκαλία και τις νέες εφρμογές, η ιδέα προώθησης της πρωτοβουλίας «Πολίτες της Ευρώπης» με περαιτέρω προγράμματα, είναι όλες εξαιρετικές ιδέες τις οποίες εξάλλου οι Ηνωμένες Πολιτείες, από την πλευρά τους, έχουν ήδη δρομολογήσει.
<P>
Εξακολουθεί όμως να με ανησυχεί, διότι δεν μου είναι σαφές πώς θα θελήσει να προχωρήσει η Επιτροπή, το θέμα της συνεργασίας με τα κράτη μέλη και τις τοπικές αρχές, καθώς και οι μορφές κινήτρων και χρηματοδότησης, τα επίπεδα των αντιστοίχων οικονομικών προσπαθειών, ο τρόπος ένταξης σε ένα σύστημα -το βασικό εκπαιδευτικό σύστημα που γενικώς είναι αυστηρό σε προγράμματα και σε κανόνες, αρκετά φτωχό σε μέσα και αδιάβροχο σε κάθε αλλαγή- των νέων τεχνικών του πληκτρολογίου και του ποντικιού. Νομίζω ότι σχετικά με αυτά τα ζητήματα ευελιξίας της κοινωνίας μας, η κοινωνία της πληροφόρησης θα συναντήσει τις μεγαλύτερες δυσκολίες.

<SPEAKER ID=91 NAME="Ryynδnen">
(FI )Αξιότιμε κύριε Πρόεδρε, η τεχνολογία αποτελεί συνήθως το προσφιλέστερο θέμα κατά τις συζητήσεις σχετικά με την κοινωνία της πληροφορίας. Μικρότερη σημασία δίνεται στο περιεχόμενό της. Έχει, πλέον, φθάσει η στιγμή να διαμορφώνεται η αναπτυξιακή πολιτική στον τομέα της κοινωνίας των πληροφοριών ανάλογα με τις ανάγκες των ανθρώπων και να ενσωματωθεί η πολιτική αυτή στις άλλες που αποβλέπουν στην κοινωνική ανάπτυξη.
<P>
Η ικανότητα χρήσης της τεχνολογίας της πληροφορίας και των επικοινωνιών θα αποτελεί στο μέλλον απαραίτητη προϋπόθεση για την πλήρη συμμετοχή τόσο στην επαγγελματική ζωή όσο και στις λοιπές κοινωνικές δραστηριότητες. Γι' αυτό, και προς αποφυγήν τυχόν ανακατανομής των κοινωνικών τάξεων και περαιτέρω περιθωριοποίησης, η ικανότητα αυτή πρέπει να διασφαλισθεί για όλους. Η ανταγωνιστικότητα και η απασχόληση μπορεί να βελτιωθούν μόνο εάν όλοι τυγχάνουν ίσης μεταχείρισης στην κοινωνία της πληροφορίας.
<P>
Στην θαυμάσια έκθεση της κυρίας Αλκβιστ υπογραμμίζεται ότι η εξοικείωση στην πληροφορική πρέπει να αρχίζει ήδη στο νηπιαγωγείο και στο δημοτικό προκειμένου να εξασφαλισθούν ίσες ευκαιρίες σε όσο το δυνατόν περισσότερα παιδιά. Εξίσου σημαντικό είναι να δοθεί η δυνατότητα σε άτομα μεγαλύτερης ηλικίας να μάθουν να χειρίζονται τις νέες τεχνολογίες και τις ροές πληροφοριών. Αυτός είναι και ένας από τους σημαντικότερους στόχους του προγράμματος της δια βίου εκμάθησης το οποίο έχει ανάγκη τόσο κατάλληλου υλικού όσο και μεθόδων.
<P>
Η προσφορά και διαθεσιμότητα της τεχνολογίας της πληροφορίας και της επικοινωνίας συμβάλλει, όλως ιδιαιτέρως, στη μείωση των διαφορών που παρατηρούνται μεταξύ των διαφόρων περιοχών. Οφείλουμε να βελτιώσουμε τα συστήματα της εξ αποστάσεως εκπαίδευσης και να ενθαρρύνουμε τις απομακρυσμένες περιοχές να συμμετάσχουν στην κοινή δραστηριότητα που αποβλέπει στην οικονομική και κοινωνική ανάπτυξη. Όπως έχουμε, ήδη, διαπιστώσει εδώ, ο βαθμός πρόσβασης των σχολείων στα δίκτυα πληροφορικής διαφέρει σημαντικά από κράτος σε κράτος. Στην πατρίδα μου την Φινλανδία τουλάχιστον το 67 % των σχολείων διαθέτει πρόσβαση στα δίκτυα, ενώ το αντίστοιχο ποσοστό στα υπόλοιπα κράτη μέλη ανέρχεται, κατά μέσο όρο σε κάτω από 5 %. Στο σημείο αυτό θα ήθελα να υπογραμμίσω τη σημασία και τις τεράστιες δυνατότητες όχι μόνο των εκπαιδευτικών ιδρυμάτων αλλά και των βιβλιοθηκών να διαδραματίζουν ρόλο περιφερειακών και ανοιχτών για όλους κέντρων εκμάθησης. Οι επαγγελματίες οι οποίοι έχουν εφοδιασθεί μέσω των σχετικών προγραμμάτων επαγγελματικής κατάρτισης με γνώσεις σχετικά με τις πλέον σύγχρονες τεχνολογίες και μεθόδους διαθέτουν, ασφαλώς, και τις ικανότητες να βοηθήσουν τους ενδιαφερομένους να βρουν τις πληροφορίες που τους χρειάζονται βάσει των νέων τεχνολογιών και να αποκομίσουν ωφέλιμες εμπειρίες εν σχέσει με αυτές.
<P>
Στα προγράμματα επαγγελματικής κατάρτισης και συμπληρωματικής εκπαίδευσης των διδασκόντων πρέπει να δίδεται μεγαλύτερο βάρος στην ενημέρωση σχετικά με την τεχνολογία της πληροφορίας και της επικοινωνίας. Οφείλουμε, κατά τη γνώμη μου, να βελτιώσουμε, όσο το δυνατόν συντομότερα, τα διάφορα πακέτα προγραμμάτων και τον εξοπλισμό που προορίζονται για την εκπαίδευση όσων διαθέτουν, ήδη, κάποιο επίπεδο κατάρτισης. Η Επιτροπή οφείλει, επίσης, να συνεχίσει τις προσπάθειές της όσον αφορά την ανάπτυξη της οπτικοακουστικής βιομηχανίας στην Ευρώπη προκειμένου να στηρίξει ουσιαστικά την γλωσσική και πολιτιστική πολυμορφία της Ευρώπης.

<SPEAKER ID=92 LANGUAGE="FR" NAME="Pailler">
(χωρίς μικρόφωνο)... τονίζει τους κινδύνους από την ενίσχυση των κοινωνικών ανισοτήτων εντός της κοινωνίας των πληροφοριών, αναγνωρίζοντας έτσι ότι η νέα τεχνολογία αποτελεί ευκαιρία και στοιχείο κοινωνικής προόδου στο βαθμό που είναι ανοιχτή σε όλους μέσα από την κατάρτιση και την παγκόσμια διάσταση που πρέπει να δώσουν τα αναγκαία εφόδια στους διάφορους δημόσιους οργανισμούς.
<P>
Ενώ, όμως, η Επιτροπή αναγνωρίζει τον εξελικτικό και δυναμικό χαρακτήρα της παγκόσμιας διάστασης, εξακολουθεί να αρνείται να συμπεριλάβει στο χαρακτήρα αυτό την παροχή προηγμένων τηλεπικοινωνιακών υπηρεσιών στα εκπαιδευτικά ιδρύματα. Συμφωνούμε με την έκθεση Ahlqvist από τη στιγμή που εκφράζει τη λύπη της για την παντελή έλλειψη νέων πόρων που θα επέτρεπαν την επίτευξη των στόχων αυτών. Συμφωνούμε με την ανάλυση των αιτιών αυτής της παντελούς δημοσιονομικής ένδειας, δηλαδή της λιτότητας που συνδέεται με τα κριτήρια σύγκλισης του ενιαίου νομίσματος, που οδηγεί στη μείωση των δημόσιων δαπανών επηρεάζοντας έτσι τον τομέα της παιδείας, κλείνοντας τάξεις, καταργώντας θέσεις εργασίας και μη καταρτίζοντας, ουσιαστικά, τους εκπαιδευτικούς στο αντικείμενο των νέων τεχνολογιών.
<P>
Λυπούμαστε που οι εκθέσεις αυτές δεν κάνουν συνολικά καμία κριτική στην κυρίαρχη αντίληψη περί εκπαίδευσης που προκύπτει μέσα από τις διάφορες ανακοινώσεις της Επιτροπής. Ναι, δεν μπορούμε να αποδεχτούμε ότι στο όνομα της προόδου θα τεθούν υπό αμφισβήτηση τα ίδια τα εκπαιδευτικά θεμέλια με τον ισχυρισμό ότι έτσι προτάσσεται η εκμάθηση απέναντι στην εκπαίδευση και στην κατάρτιση, για να ανταποκριθούμε στις απαιτήσεις της βιομηχανίας.
<P>
Θυμίζουμε το σημείο 62 της έκθεσης Herman που κρούει τον κώδωνα του κινδύνου μπροστά στην αυταπάτη να θεωρούμε την τεχνολογία της πληροφορικής ως τη λύση σε όλα τα εκπαιδευτικά προβλήματα. Από την άποψη αυτή παραμένουμε αντίθετοι και εκφράζουμε την έντονη ανησυχία μας για τα ασφυκτικά εκείνα σχήματα συνεργασίας, ιδιωτικά ή δημόσια, και, κυρίως, για τη χρηματοδότηση εκπαιδευτικών δραστηριοτήτων από τον ιδιωτικό τομέα.

<SPEAKER ID=93 LANGUAGE="FR" NAME="Scarbonchi">
Κύριε Πρόεδρε, αγαπητοί συνάδελφοι, αντί να ασχολείται με μία συνολική και συντονισμένη πολιτική για τις νέες τεχνολογίες εντός της Ευρωπαϊκής Ένωσης, η Εκτελεστική Επιτροπή προτιμά να δημοσιοποιεί με το σταγονόμετρο τις σκέψεις της, τις ανακοινώσεις τις και τις διάφορες πολύχρωμες βίβλους της βάσει του τόσο αντικειμενικού κριτηρίου των αρμοδιοτήτων των κοινοβουλευτικών επιτροπών που, κατά βάθος, το μόνο που κάνουν είναι σόλο εκτέλεση της παρτιτούρας τους.
<P>
Αγαπητοί συνάδελφοι, αυτή η διαδικαστική φάρσα πρέπει να λήξει κάποτε γιατί αν, όπως αφήνεται να εννοηθεί, ο αυριανός κόσμος θα είναι ο καλύτερος με την κοινωνία των πληροφοριών να έχει υποκαταστήσει τη βιομηχανική κοινωνία, τότε είναι ζήτημα προτεραιότητας να γίνει, επιτέλους, στο Ευρωπαϊκό Κοινοβούλιο μια συνεκτική και λογική συζήτηση για την έλευση των νέων τεχνολογιών και για τις τεράστιες επιδράσεις τους ενόψει του 21ου αιώνα.
<P>
Δεν μπορούμε, λοιπόν, παρά να εκφράσουμε τη χαρά μας για τη σημερινή μας κοινή συζήτηση. Ουσιαστικά, οι τέσσερις αυτές εκθέσεις αναφέρονται σε διάφορους τομείς της κοινωνίας των πληροφοριών: χρηματοδότηση, τυποποίηση, εκπαίδευση και κατάρτιση, αλλαγή της αξίας «εργασία», ηγεμονία των πολυεθνικών της πληροφορικής. Γιατί τελικά, αγαπητοί συνάδελφοι, τω θεμελιώδες ερώτημα είναι: λεωφόροι των πληροφοριών για να πάμε πού;
<P>
Αποκλειστικά και μόνο στη δημιουργία υποδομών. Η Λευκή Βίβλος του Jacques Delors εκτιμά σε 150 δισεκατομμύρια ευρώ το ποσό της χρηματοδότησης για τη σύνδεση όλων των σημείων της Ευρωπαϊκής Ένωσης μέσω δικτύου αλλά το πενταετές κοινοτικό πρόγραμμα έχει προϋπολογισμό 45 εκατομμυρίων ευρώ. Είναι γελοίο, αυτά δε φτάνουν για τίποτε. Αν θέλουμε να μπούμε στην αυλή των μεγάλων πρέπει, αγαπητοί συνάδελφοι, να ξεκινήσουμε από τα οικονομικά μέσα.
<P>
Μπροστά σε τέτοια οικονομικά εγχειρήματα, αναγνωρίζω (και το λέω για τον κ. Bangemann) ότι η σύνεση είναι η μητέρα της σιγουριάς. Και είτε αρέσει στον κ. Bangemann είτε όχι, πολλές είναι οι πιθανότητες το ευρωπαϊκό μοντέλο της κοινωνίας των πληροφοριών να μοιάσει τόσο πολύ σε μία Microsoftland που να μην μπορούμε να το ξεχωρίσουμε. Μην εκπλαγείτε, αγαπητοί συνάδελφοι, αν οι Ευρωπαίοι καταναλωτές συνεχίσουν να προτιμούν πάντοτε το αμερικανικό πρωτότυπο από το ωχρό ευρωπαϊκό αντίγραφό του, αν και δεν είναι πολύ αργά να εργαστούμε για ένα πραγματικό ευρωπαϊκό μοντέλο πληροφόρησης.
<P>
Πριν τέσσερις μήνες το Σώμα ενέκρινε την, εύστοχη όντως, έκθεση της κ. Morgan για την κοινωνία των πληροφοριών, του πολιτισμού και της εκπαίδευσης η οποία υποστήριζε ένα ευρωπαϊκό μοντέλο δημοκρατικά, κοινωνικά, πολιτισμικά και μορφωτικά προσανατολισμένο. Η συνεκτίμηση του ανθρώπινου παράγοντα είναι προτεραιότητα για όλους μας, καθώς η υπερτεχνολογική κοινωνία των πληροφοριών θα μπορεί να παράγει όλο και περισσότερο πλούτο χρησιμοποιώντας όλο και λιγότερους ανθρώπους. Θα γίνουμε, λοιπόν, μάρτυρες, σε κλίμακα πολύ μεγαλύτερη από τη σημερινή και πολύ περισσότερο από όσο πιστεύουμε τώρα, της γενίκευσης της μερικής απασχόλησης και των μερικών αποδοχών.
<P>
Αυτός είναι ο λόγος που οι διάφορες πολιτικές πρέπει να επανεξετάσουν την αξία της εργασίας ως μοναδικό φορέα κοινωνικής συνοχής στις κοινωνίες μας και για αυτό τα πράγματα θα αλλάξουν και στο σχολείο. Τα παιδιά πρέπει να μαθαίνουν τις νέες τεχνολογίες χρησιμοποιώντας τες. Θα με ρωτήσετε τι να κάνει ο πολιτικός κόσμος απέναντι στις πολυεθνικές της πληροφορικής. Καθοδηγούμενοι αποκλειστικά και μόνο από το νόμο του χρήματος, οι γίγαντες της πληροφορικής, των τηλεπικοινωνιών, των οπτικών ινών και των μέσων μαζικής ενημέρωσης ρίχνονται στη μεγάλη περιπέτεια που λέγεται παγκόσμιος έλεγχος. Πώς, λοιπόν, ένα έθνος που δεν ελέγχει πλέον την παραγωγή της εικόνας του ούτε και τις νέες τεχνολογίες θα μπορεί να εξακολουθήσει να είναι κυρίαρχο;
<P>
Εδώ έγκειται το ουσιαστικό ζήτημα της αναπόφευκτης αυτής εξέλιξης. Αυτό που αποκαλούμε «τέταρτη εξουσία» στις δυτικές μας δημοκρατίες, κύριε Πρόεδρε, δε θα αναγορευτεί άραγε στην πρώτη και μοναδική εξουσία; Αυτό είναι που πρέπει να μας απασχολήσει στο μέλλον.

<SPEAKER ID=94 LANGUAGE="DE" NAME="Lukas">
Κύριε πρόεδρε, πρέπει να υποστηριχθούν οι εκθέσεις που πρόκειται να συζητηθούν. Έχει όμως κανείς την υποψία ότι εν μέρει θα πρέπει και πάλι να ξοδευτεί πολύ χρήμα κυρίως για την παραγωγή χαρτιού. Δεν έχω τίποτα εναντίον των λεπτομερών ερευνών και μελετών, πρέπει όμως ν'αναλογισθούμε, μήπως τα 43 εκατ. ECU που διατίθενται για το πολυετές ενημερωτικό πρόγραμμα για την προώθηση της κοινωνίας των πληροφοριών θα έπρεπε να χρησιμοποιηθούν λογικότερα για την υλοποίηση συγκεκριμένα ωφέλιμων σχεδίων.
<P>
Προς τούτο ένα συγκεκριμένο παράδειγμα: Προκειμένου να διατηρηθεί την ερχόμενη χιλιετία η ανταγωνιστικότητα της ευρωπαϊκής τουριστικής βιομηχανίας, είναι απαραίτητη η δημιουργία εκτεταμένων ηλεκτρονικών συστημάτων πληροφόρησης και κρατήσεων. Οι τεχνικές προδιαγραφές για τέτοιου είδους συστήματα του τουριστικού μάρκετινγκ είναι μάλιστα ήδη δεδομένες. Ο οικονομικός αυτός κλάδος όμως δεν είναι παρόλη την μικρή του διάρθρωση και τον κατακερματισμό του τη στιγμή αυτή σε θέση να δώσει περιεχόμενο και αξιόπιστη επικαιρότητα σε εκτεταμένα συστήματα ενημέρωσης και κρατήσεων.
<P>
Αποφασιστικής σημασίας για την επιτυχία του τουρισμού θα είναι στο μέλλον για τις πολλές μικρομεσαίες επιχειρήσεις, που αποτελούν τη ραχοκοκκαλιά του ευρωπαϊκού τουρισμού εκτός από την προσφορά η ακρίβεια και η ταχύτητα των πληροφοριών. Οι ξένοι, δηλαδή οι καταναλωτές τουριστικών προϊόντων, κλείνουν θέσεις όλο και πιο βραχυπρόθεσμα και ένα πάτημα κουμπιού και κλείσιμο της τελευταίας στιγμής αποτελούν αυτονόητη προσδοκία των καταναλωτών από τους προσφέροντες.
<P>
Η δικτύωση των προσφερόντων μεταξύ τους και κυρίως των προσφερόντων με τις αγορές, ιδίως με τον κλάδο των τουριστικών γραφείων, αλλά και άμεσα με τους καταναλωτές, παραδείγματος χάρη μέσω του Ίντερνετ, αποτελεί για το λόγο αυτό μια εξέλιξη που χρειάζεται να προωθηθεί πανευρωπαϊκά. Ακριβώς σε συνάρτηση με την επιδίωξη της διατήρησης θέσεων εργασίας και της δημιουργίας νέων πρέπει ο ευρωπαϊκός τουριστικός κλάδος να εισέλθει μέχρι τις πιο απομακρυσμένες περιοχές με παγκόσμιας εμβελείας συστήματα πληροφοριών και κρατήσεων.
<P>
Στα πλαίσια του προγράμματος δράσης θα μπορούσε να επιτευχθεί στον τομέα αυτόν, παραδείγματος χάρη στον τομέα της εκπαίδευσης, των κινήτρων και της μεταβίβασης της τεχνολογίας σημαντική πρόοδος και να βοηθηθεί ένας κλάδος που χάνει συνέχεια μερίδια στην παγκόσμια αγορά ν'αποκτήσει μεγαλύτερη ανταγωνιστικότητα.

<SPEAKER ID=95 NAME="Paasilinna">
(FI )Αξιότιμε κύριε Πρόεδρε, αγαπητοί συνάδελφοι, ένας από τους συνηθέστερους ισχυρισμούς εν σχέσει με την κοινωνία της πληροφορίας είναι ότι αυτή εκμηδενίζει τις αποστάσεις και καθιστά, ούτως, δυνατή την αποτελεσματικότερη χρήση του χώρου. Θα μπορούμε, πλέον, να επωφελούμεθα των υπηρεσιών, να διοικούμε τις επιχειρήσεις και να δημιουργούμε νέες θέσεις απασχόλησης χωρίς να χρειασθεί να μεταφερθούμε σε μεγάλα αστικά κέντρα.
<P>
Εντούτοις, στην υπέρμετρα αισιόδοξη αυτή πρόβλεψη δεν έχουν ληφθεί υπόψη δύο σοβαρά προβλήματα. Προκειμένου να μην αντιστραφεί η αναπτυξιακή πορεία, τα προβλήματα αυτά πρέπει να λυθούν όσο το δυνατόν συντομότερα. Ακόμη και εάν ξεκινήσουμε από την διαπίστωση ότι η τεχνολογία της πληροφορίας και της επικοινωνίας συμβάλλει στην βελτίωση της ανάπτυξης, πρέπει να υπογραμμίσουμε ότι από την επιτευχθείσα αυτή πρόσθετη αξία δεν επωφελούνται σχεδόν καθόλου οι πολίτες που ασχολούνται με τα παραδοσιακά επαγγέλματα. Αντιθέτως, οι δυνατότητες απασχόλησης και η αγοραστική δύναμη μεταφέρονται κυρίως στους καταρτισμένους κατοίκους των αστικών κέντρων, ενώ η αγοραστική δύναμη των κατοικούντων στις απομακρυσμένες περιοχές παραμένει στάσιμη.
<P>
Η λειτουργία της κοινωνίας της πληροφορίας, πρέπει, οπωσδήποτε, να χαρακτηρίζεται από δημοκρατικότητα. Όλοι πρέπει να ελέγχονται βάσει ενιαίων αρχών, και να διαθέτουν ίσες δυνατότητες, γεγονός το οποίο θα καθιστά δυνατή τη συμμετοχή ακόμη και των περιθωριοποιημένων ομάδων στον ηλεκτρονικό διάλογο. Αξίζουν συγχαρητήρια στην κυρία Μπούγκερτ-Κουάκ για την θαυμάσια έκθεσή της. Μετά από πρωτοβουλία μου, στην εν λόγω έκθεση έχει συμπεριληφθεί προειδοποίηση σχετικά με την συσσώρευση των δικτύων πληροφορικής, την παγκοσμιοποίηση, την περιθωριοποίηση των ανεκπαιδεύτων και την άσκηση της εξουσίας. Ακόμη, έχω ζητήσει από την Επιτροπή να εξετάσει τις επιδράσεις της κοινωνίας της πληροφορίας στην απασχόληση, και να υπογραμμίσει το γεγονός ότι, παρά τις ραγδαίες εξελίξεις στον τομέα της πληροφορικής, ένας δάσκαλος ο οποίος διαθέτει άριστες επαγγελματικές ικανότητες εξακολουθεί να είναι αναντικατάστατος.
<P>
Τόσο οι χρήστες όσο και οι παραγωγοί έχουν την ανάγκη εξοπλισμού τελευταίας τεχνολογίας και κοινών υποδομών προκειμένου να είναι σε θέση να επωφελούνται από τις υπηρεσίες που τους προσφέρει η κοινωνία της πληροφορίας. Αυτές οι ακριβές, και συνήθως ιδιωτικές, επενδύσεις συσσωρεύονται και απευθύνονται συνήθως στις πυκνοκατοικημένες περιοχές. Ως εκ τούτου, η κατάσταση στις ήδη περιθωριοποιηθείσες λόγω ανεπάρκειας εξοπλισμού στον τομέα των επικοινωνιών περιοχές επιδεινώνεται και περαιτέρω. Ανησυχία προκαλεί το γεγονός ότι ορισμένες πλευρές πιστεύουν ότι η παροχή υπηρεσιών στο πλαίσιο της καθολικής υπηρεσίας στον τομέα των τηλεπικοινωνιών προορίζεται κυρίως για την εξυπηρέτηση και εξασφάλιση των βασικών υπηρεσιών σε ομάδες αναξιόχρεων πελατών οι οποίοι δεν έχουν παρακολουθήσει τις τελευταίες εξελίξεις αντί να αποτελεί ένα φιλόδοξο αναπτυξιακό πρόγραμμα προς όφελος ολοκλήρου της κοινωνίας. Ως γνωστόν, οι δυνατότητες χρήσης του σύγχρονου εξοπλισμού, και ιδίως του Ίντερνετ, δεν εξασφαλίζονται στις ολιγότερο ανεπτυγμένες περιοχές με την αγορά και μόνο συστημάτων εξοπλισμού από ιδιώτες. Για την εξασφάλισή τους χρειάζονται σταθμοί εργασίας οι οποίοι θα βρίσκοντα σε δημόσιους χώρους, όπως, π.χ., σε σχολεία, σε βιβλιοθήκες και σε νοσοκομεία, και στους οποίους η πρόσβαση όλων των ενδιαφερομένων θα είναι εύκολη.
<P>
Τελειώνοντας θα ήθελα να εφιστήσω την προσοχή της Επιτροπής στο γεγονός ότι οι μεταφορές πληροφοριών μέσω των τηλεπικοινωνιακών δορυφόρων και με την βοήθεια των τελευταίων τεχνολογιών θα ήταν εφικτή σε ολόκληρη την Ένωση, ακόμη και στις περιοχές εκείνες όπου οι υποδομές είτε παρουσιάζουν ελλείψεις είτε θεωρούνται πεπαλαιωμένες. Κατά συνέπειαν, η ανάγκη για δημιουργία ενός ιδιαίτερα ευρέως ευρωπαϊκού πληροφοριακού δικτύου είναι επιτακτική.

<SPEAKER ID=96 LANGUAGE="FR" NAME="Herman">
Κύριε Πρόεδρε, αγαπητοί συνάδελφοι, όπως συχνά συμβαίνει, φαίνεται ότι μας διαφεύγει η ουσία κάτω από προβληματισμούς που είναι, οπωσδήποτε, πολύ θεμιτοί και πρωτεύοντες δημοκρατικά και ηθικά αλλά δευτερεύοντες ως προς τους σκοπούς και τα μέσα. Το βασικό είναι πως σήμερα η Ευρώπη υστερεί σημαντικά ως προς τις Ηνωμένες Πολιτείες και την Ιαπωνία, ενώ το ποσοστό ανάπτυξης των μεγάλων εταιριών και της αμερικανικής παραγωγής σε όλους τους τομείς είναι πενταπλάσιο από το αντίστοιχο ευρωπαϊκό. Όπως σωστά είπε ο κ. Scarbonchi, η Ευρώπη θα γίνει «Microsoftland» και αυτό είναι το κύριο.
<P>
Γιατί; Επειδή είμαστε τόσο προσκολλημένοι οι μεν στις δημόσιες υπηρεσίες και οι δε στο δημόσιο τομέα, με ένα κομμάτι από τους υπόλοιπους να θέλει πρώτα την παγκόσμια πρόσβαση και οι άλλοι την αποφυγή των ανισοτήτων. Καλά είναι όλα αυτά, τι γίνεται όμως στο μεταξύ; Όσο εμείς αγορεύουμε για το τι πρέπει να κάνει η κοινωνία των πληροφοριών, οι άλλοι την οικοδομούν ήδη. Και στο τέλος δε θα είμαστε παρά οι χρήστες αυτού που θα παράγουν οι άλλοι.
<P>
Συμφωνώ με το περιεχόμενο των περισσότερων εκθέσεων. Εκείνο που με ενοχλεί περισσότερο είναι τα προτεινόμενα από τις τροπολογίες που είναι οι ίδιες για όλες τις εκθέσεις. Διαβάζουμε ότι πρέπει οι εργαζόμενοι, οι καταναλωτές, οι τάδε και οι δείνα εκπρόσωποι να μετάσχουν στην τυποποίηση κ.τ.λ. Όλες αυτές οι προϋποθέσεις μας καθιστούν ανίκανους να αποφασίσουμε το παραμικρό. Συμφωνώ ότι πρέπει να τους ακούσουμε όλους χωρίς κανένα περιορισμό, πιστεύω όμως παράλληλα ότι δεν μπορεί να αποφασίζουν όλοι γιατί έτσι δεν πρόκειται να υπάρξουν αποφάσεις. Αυτό είναι το πρόβλημα της Ευρώπης και, δυστυχώς, πολλοί από εμάς δεν το βλέπουν καν.
<P>
Διαβάζοντας τις προτεινόμενες τροπολογίες επί της έκθεσης του κ. Rόbig, της κ. Boogerd-Quaak ή του κ. Hendrick, βλέπω ότι είναι το ίδιο πράγμα. Πρέπει να αποφασίζουν όλοι. Πρέπει να μετέχουν όλοι. Αν θέλετε να μη γίνει τίποτε και να μη συμμετέχει κανείς πουθενά, ζητήστε τη συμμετοχή όλων. Το είδαμε αυτό σε ορισμένες περιπτώσεις στο Βέλγιο. Στη χάραξη της χωροταξικής πολιτικής θελήσαμε να μετάσχουν όλοι οι ενδιαφερόμενοι με αποτέλεσμα να μην μπορούμε πλέον να λάβουμε αποφάσεις και να μας τις επιβάλλει η αγορά που οι αποφάσεις της είναι, γενικά, φρικτές για όλους. Να πού φτάσαμε.
<P>
Θέλω, λοιπόν, να απευθύνω πραγματικά έκκληση στους συναδέλφους να μη βυθίσουν οι ίδιοι το σκάφος τους και να μη σκοτώσουν την ευρωπαϊκή κοινωνία των πληροφοριών τη στιγμή ακριβώς που θα χρειάζεται αέρα για να αναπνεύσει.
<P>
(Χειροκροτήματα)

<SPEAKER ID=97 LANGUAGE="NL" NAME="Plooij-Van Gorsel">
Πρόεδρε, δεν μπορώ παρά να συμφωνήσω με τον προηγούμενο ομιλητή, τον κ. Herman. Διαφωνώ συχνά μαζί του, αυτό όμως σήμερα δεν συμβαίνει.
<P>
Θα ήθελα κατ'αρχάς να συγχαρώ την κ. Boogerd-Quaak για την έκθεση που εκπόνησε. Συνάδελφε Herman, πιστεύω ότι το πρόβλημα δεν αφήνεται μόνο στους συναδέλφους στο Σώμα, αλλά και στην Ευρωπαϊκή Επιτροπή. Το λέω αυτό γιατί η Επιτροπή μας αποστέλλει συνεχώς έγγραφα σχετικά με την κοινωνία των πληροφοριών. Το ένα είναι πιο ογκώδες από το άλλο. Μεταξύ όλων αυτών των ανακοινώσεων υπάρχουν σημαντικές επικαλύψεις. Σήμερα εξετάζουμε πάλι τέσσερις που περιλαμβάνουν διάφορες αλληλεπικαλύψεις. Δεν μπορώ να πω ότι αυτό ανταποκρίνεται στις προσδοκίες μου. Η Επιτροπή πρέπει να φροντίσει για τον καλύτερο συντονισμό των υπηρεσιών της, ώστε τα έγγραφα που μας αποστέλλονται να έχουν ενιαίο χαρακτήρα.
<P>
Ένα καλό παράδειγμα της κατάστασης αυτής είναι ότι, ενώ την προηγούμενη εβδομάδα η Σύνοδος Ολομέλειας ενέκρινε την έκθεσή μου για τη βιομηχανία ΤΠΕ, η Επιτροπή εκδίδει μια ίδια ανακοίνωση σχετικά με το θέμα αυτό. Το αποτέλεσμα είναι να ασχοληθούμε για άλλη μία φορά με το ίδιο θέμα. Κατ'αυτό τον τρόπο, οι πολίτες της Ευρώπης δεν βλέπουν να σημειώνεται καμία απολύτως πρόοδος όσον αφορά την κοινωνία των πληροφοριών. Συνεπώς, θα ήθελα να απευθύνω έκκληση στην Επιτροπή να βελτιώσει το συντονισμό του θέματος.

<SPEAKER ID=98 LANGUAGE="PT" NAME="Ribeiro">
Κύριε Πρόεδρε, αγαπητοί συνάδελφοι, στην ουσία, αυτό που αποκαλούμε κοινωνία της πληροφορίας είναι το αποτέλεσμα μίας αντικειμενικής διαδικασίας της τεχνολογικής εξέλιξης που συγκεκριμενοποιήθηκε, κυρίως στο επίπεδο των τεχνικών της πληροφορίας και της επικοινωνίας. Είναι το αποτέλεσμα της εισαγωγής νέων τεχνολογιών, υπηρεσιών και καινοτομιών σε ρυθμό σχεδόν παραίσθησης. Και, αναμφίβολα, το αποτέλεσμα κατακτήσεων της ανθρωπότητας.
<P>
Ωστόσο, αυτές τις κατακτήσεις, καθώς έχουν επιταχυνθεί από εγωιστικά συμφέροντα και από την κινητήρια δύναμη των εμπορικών συναλλαγών, τις έχουν ιδιοποιηθεί αυτοί που τις επιταχύνουν και η χρησιμοποίησή τους απέχει πολύ από το να έχει ως πρόθεση το όφελος όλης της ανθρωπότητας. Το αντίθετο μάλιστα! Και μας ανησυχεί πολύ ο ρόλος που μπορεί να διαδραματίσει όλη αυτή η διαδικασία στην ενίσχυση ακόμη και στην επιδείνωση των ήδη τόσο μεγάλων και σοβαρών κοινωνικών χασμάτων.
<P>
Στην πραγματικότητα, θεωρούμε προφανές ότι, έτσι όπως οικοδομείται, η κοινωνία της πληροφορίας επιδεινώνει και εντείνει αυτά τα χάσματα μέσω της δυαδικότητας μεταξύ εκείνων που έχουν πρόσβαση σε αυτή και εκείνων που βρίσκονται μακρυά από αυτή και αποκλείονται από αυτή. Οι τροπολογίες τις οποίες προσυπογράφουμε στην έκθεση της συναδέλφου κ. Boogerd-Quaak επιδιώκουν να αντικατοπτρίσουν αυτή την ανησυχία και, εάν γίνουν δέκτες, θα μας επιτρέψουν να υπερψηφίσουμε την έκθεση, όπως θα κάνουμε και σχετικά με τις εκθέσεις των συναδέλφων κ. Hendrick, Rόbig και Ahlqvist, τους οποίους συγχαίρουμε για την εργασία που πραγματοποίησαν.
<P>
Για να τελειώσω, δεν μπορώ και δεν θέλω να αποσιωπήσω μία προειδοποίηση κατά της απειλής να συνυπάρξουν διάφοροι τύποι αναλφαβητισμού, που βρίσκεται στο επίκεντρο της κοινωνίας της πληροφορίας όπως αυτή οικοδομείται:
<P>
ο αναλφαβητισμός εκείνων που δεν μαθαίνουν κάν ανάγνωση, γραφή και αριθμητική επειδή είναι υποχρεωμένοι να ζουν ακόμη σε έναν περασμένο αιώνα εδώ και πολλούς αιώνες, και που θα αποτελούν σημαντικό τμήμα των πολλών και αυξανόμενων κοινωνικών στρωμάτων που αποκλείονται από την πρόσβαση στις νέες τεχνολογίες, -ο αναλφαβητισμός εκείνων που γρήγορα ξεχνούν την ανάγνωση, τη γραφή και την αριθμητική επειδή ξέρουν τελικά μόνο να κάνουν «κλικ» με ένα ηλεκτρονικό «ποντίκι», ασφαλώς κατά τρόπο εξαιρετικό, και που θα ζήσουν σε ένα μελλοντικό κόσμο, σε ένα μελλοντικό κόσμο που επιθυμώ, αλλά αγωνίζομαι να μην είναι έτσι, επειδή θα διαιρέσει ακόμη περισσότερο τους ανθρώπους, και θα υπάρχουν στην όλο και μεγαλύτερη βάση του κοινωνικού φάσματος οι υπάνθρωποι και στο άλλο άκρο οι υπεράνθρωποι της πληροφορικής που δεν γνωρίζουν τον Ρεμπώ και είναι αδιάφοροι για την οικονομική φρίκη.
<SPEAKER ID=99 NAME="Wibe">
(SV ) Κύριε Πρόεδρε, θέλω να ευχαριστήσω τους τρείς εισηγητές για τις εκθέσεις τους οι οποίες βρίσκω ότι είναι απολύτως θαυμάσιες. Θέλω μόνο να κάνω κάποιους απλούς συλλογισμούς, με αφορμή ιδιαιτέρως την έκθεση Boogerd Quaak.
<P>
Εν αντιθέσει με ότι πολλοί ομιλητές εδώ υποστήριξαν, δεν πιστεύω ότι θα πρέπει να ανησυχούμε τόσο για την τεχνολογική ηγεμονία των ΗΠΑ σ&#x02BC;αυτόν τον τομέα. Στην πραγματικότητα είναι το ίδιο επιχείρημα που χρησιμοποιούσε πριν 35 χρόνια ο Servan Schriber, όταν έγραφε για την αμερικανική πρόκληση, δηλαδή ότι η Ευρώπη βρισκόταν τεχνολογικά ανεπανόρθωτα πίσω από τις ΗΠΑ. Το γεγονός όμως είναι ότι η κατά κεφαλήν ανάπτυξη κατά την διάρκεια αυτών των 35 ετών δεν ήταν υψηλότερη στις ΗΠΑ απ&#x02BC;ότι στην Ευρώπη και είμαι αρκετά πεπεισμένος ότι έτσι θα είναι και στομέλλον επίσης.
<P>
Ο λόγος γιατί δεν χρειάζεται να ανησυχούμε τόσο είναι ότι το εμπόριο βασίζεται σε σχετικά πλεονεκτήματα. Η Ευρώπη έχει αντ&#x02BC;αυτού εμπορικά πλεονεκτήματα σε άλλους τομείς. Επομένως δεν είναι δα και καμιά καταστροφή αν δεν ηγείται η Ευρώπη στην αγορά σε όλους τους τομείς στην τεχνολογία της πληροφόρησης. Εκτός αυτού πιστεύω ότι αν πραγματικά θέλουμε να ηγείται η Ευρώπη σε τεχνολογίες αιχμής, τότε πρέπει να ξεκινήσουμε από το απλό γεγονός ότι 8 στους 10 νομπελίστες στις φυσικές επιστήμες είναι από τις ΗΠΑ. Επομένως, αν θέλουμε να ηγηθούμε στις τεχνολογίες του αύριο πρέπει να δώσουμε βάρος στη βασική έρευνα.
<P>
Αυτό που με ανησυχεί περισσότερο είναι πραγματικά η ισότητα στη κοινωνία της πληροφορικής. Σήμερα οι νέοι, καλά εκπαιδευμένοι και υψηλόμισθοι άνδρες σαφώς υπερτερούν μεταξύ αυτών που κατέχουν την τεχνολογία της πληροφορικής. Το πρόβλημα είναι, όπως εγώ το βλέπω, πως θα διασπείρουμε τις γνώσεις στο κόσμο. Νομίζω ότι η κα Boogerd Quaak έχει απολύτως δίκιο όταν επισημαίνει το ρόλο των σχολείων. Έχουμε μεγάλη ευθύνη σ&#x02BC;αυτή τη περίπτωση και πρέπει να φροντίσουμε να μην δημιουργηθεί μια ταξική κοινωνία της τεχνολογίας της πληροφόρησης για τις αυριανές γενηές.
<P>
Βλέπουμε σήμερα επίσης πως εύπορες οικογένειες, που έχουν την οικονομική δυνατότητα, συνδέονται με το Internet μέσω του δικού τους οικιακού ηλεκτρονικού υπολογιστή και δίνουν έτσι στα παιδιά τους τη γνώση γι&#x02BC;αυτή την τεχνολογία ήδη από τα γεννοφάσκια τους, τρόπος του λέγειν. Δυστυχώς δεν έχουν όλα τα παιδιά γονείς που ενδιαφέρονται για τους ηλεκτρονικούς υπολογιστές ή γονείς που έχουν την οικονομική δυνατότητα να αγοράσουν έναν ηλεκτρονικό υπολογιστή. Πιστεύω ότι πρέπει με κάποιο τρόπο να αντιμετωπίσουμε και αυτό το πρόβλημα επίσης για να διασφαλιστεί ότι δεν θα δημιουργήσουμε διάφορα στρώματα στην κοινωνία των πληροφοριών.
<P>
Τέλος, κύριε Πρόεδρε, θέλω μόνο να τονίσω ότι πρέπει να επισημάνουμε επίσης τη μεγάλη θετική δυνατότητα που μας δίνει η τεχνολογία της πληροφόρησης όσον αφορά την αποκεντρωμένη απασχόληση. Το ότι μπορούν άνθρωποι να κάθονται πολύ μακρυά στον Βορρά και να συνεργάζονται με ανθρώπους στον Νότο πάνω στο ίδιο πρόγραμμα αυτό μας δίνει την δυνατότητα ανάπτυξης της υπαίθρου και της μείωσης της συγκέντρωσης στις μεγάλες πόλεις.

<SPEAKER ID=100 LANGUAGE="DE" NAME="Gόnther">
Κύριε πρόεδρε, θα ήθελα κατ'αρχή να συγχαρώ την κ. Ahlqvist για την έκθεση, επί της οποίας θα ήθελα να μιλήσω, για την εργασία της. Η ανακοίνωση της Επιτροπής που αποτελεί τη βάση για το εξαίρετο έργο της λέγεται «Μάθηση στην κοινωνία των πληροφοριών» και προορίζεται ν'αποτελέσει ευρωπαϊκή πρωτοβουλία για τη σχετική εκπαίδευση. Κατά βάση θα ήθελα να πω επ'αυτού ότι ίσως δεν είμαστε τελείως δίκαιοι με τα εκπαιδευτικά μας συστήματα, όταν υπαινισσόμαστε ότι μόλις τώρα βρέθηκε η σύνδεση με την εποχή του EDV. Την πληροφόρηση ως μάθημα και τις αίθουσες ηλεκτρονικών υπολογιστών ως σχολικές αίθουσες βρίσκει κανείς ήδη ως γνωστό σ'ολόκληρη την Ευρώπη.
<P>
Παρόλα ταύτα με την πρωτοβουλία αυτή θα πρέπει να υπομνησθεί ότι η χρησιμοποίηση του EDV και των μέσων ενημέρωσης συνεχίζει ν'αποτελεί πρόκληση, στην οποία πρέπει να υποκλίνονται πάντα απ'την αρχή όλοι όσοι ανήκουν στον τομέα της εκπαίδευσης. Δεν επιτρέπεται όμως να παραβλέψουμε εδώ ότι στην εκπαίδευση και τη μετεκπαίδευση έχουμε να κάνουμε με ένα τομέα στον οποίο η ευθύνη εναπόκειται κατά πρώτο λόγο στα κράτη μέλη. Για το λόγο αυτόν εκφράζω την ικανοποίησή μου που στην παράγραφο 3 αναφέρεται ιδιαιτέρως η πολιτιστική αυτοτέλεια των κρατών μελών και που σε άλλες παραγράφους προβάλλεται αντίσταση στον πειρασμό να υπαγορεύονται πράγματα στα κράτη μέλη, τους δίδονται όμως ερεθίσματα.
<P>
Οφείλω να παραδεχτώ ότι οι παράγραφοι 13, 14 και 15 εξακολουθούν να με γεμίζουν με ορισμένες αμφιβολίες. Βαρέθηκα πλέον να εξακολουθούν να παρουσιάζονται τα κορίτσια και οι γυναίκες ως βλακέντιοι σε ό, τι αφορά την τεχνολογία!
<P>
(Χειροκροτήματα) Ένα βλέμμα μόνο στα γραφεία γύρω μας δείχνει ότι οι γυναίκες ακριβώς χρησιμοποιούν με πολλή άνεση τις νέες τεχνολογίες. Εάν διαπιστώνεται εδώ έλλειμμα αυτό σημαίνει ότι 40 χρόνια κοινής εκπαίδευσης ήταν κατά βάση για πέταμα! Εκτός αυτού δε θα έπρεπε να είμαστε πολύ δογματικοί. Η υπόδειξη για επαφή παίζοντας ως παιδαγωγική συμβουλή είναι μεν αβλαβής αλλά και περιττή! Συμφωνώ πλήρως με την εισηγήτρια ότι οι αλλαγές στην επικοινωνία πρέπει να συμβαδίζουν και με μια μεταρρύθμιση των σχολείων. Αυτό φαίνεται ότι έχει καθυστερήσει. Η μετεκπαίδευση των δασκάλων δεν εντάσσεται στα κοινοτικά καθήκοντα και έχω προβλήματα με την προώθησή της στα πλαίσια του διαρθρωτικού ταμείου. Για το λόγο αυτόν η πολιτική μου ομάδα θα ζητήσει ξεχωριστή ψηφοφορία για την παράγραφο 27 και θα δεχθεί μόνο το πρώτο τμήμα.
<P>
Την ικανοποίησή μου θα ήθελα να την εκφράσω για δύο ακόμη σημεία. Αφενός για την αναφορά στους ανάπηρους, που θεωρώ πολύ σημαντική και αφετέρου για την πρόταση να εξετασθούν τα ερευνητικά και εκπαιδευτικά προγράμματα σε σχέση με την καταλληλότητα τους στον τομέα της σύνδεσης των σχολείων με το δίκτυο. Εδώ πρέπει όμως να γνωρίζουμε καλά, πού θέτουμε τις προτεραιότητες και πού από την άλλη πλευρά κάνουμε υποχωρήσεις. Παρά τις εκτεθείσες επιφυλάξεις εύχομαι στην έκθεση να τύχει κατά τα άλλα επιτυχούς υποστήριξης.

<SPEAKER ID=101 NAME="Thors">
(SV ) Κύριε Πρόεδρε, σήμερα ειπώθηκαν πολλά αυτονόητα πράγματα, αλλά ένας τομέας που δεν έχει πάρει αρκετά σοβαρά ούτε η Επιτροπή ούτε η πλειοψηφία των κρατών μελών είναι η αυξανόμενη ανάγκη να δημιουργήσει η Ευρώπη στάθμες και υποδομή για ψηφιακή γεωγραφική πληροφόρηση. Με αυτό εννοούμε πληροφόρηση που συνδέεται με την τοποθεσία.
<P>
Υπάρχει ένα άρθρο στο σχέδιο μέτρων, όπου γίνεται λόγος για την ατζέντα 2000, αλλά τίποτα δεν έχει συμβεί, παρ&#x02BC;ότι Γάλλοι, Γερμανοί, Ισπανοί και Ολλανδοί υπουργοί ζήτησαν, με μια επιστολή στην Επιτροπή το 1994, μέτρα γι&#x02BC;αυτό. Μπορούμε να εξοικονομήσουμε πάρα πολλά όσον αφορά την παρακολούθηση. Πρέπει να κάνουμε κάτι για την έρευνα στο πέμπτο πρόγραμμα πλαίσιο. Δεν υπάρχει τίποτα για τη γεωγραφική πληροφόρηση στον προϋπολογισμό του 1998. Αν δεν υπάρχει, τότε η ΕΕ δεν μπορεί να κάνει αυτό που απαιτούμε και το οποίο υποσχεθήκαμε σε συνάρτηση με την διάσκεψη πληροφόρησης του G7 πριν δύο χρόνια. Χρειαζόμαστε επίσης έναν καλύτερο συντονισμό των βάσεων δεδομένων που δημιουργεί η ίδια η Επιτροπή.

<SPEAKER ID=102 LANGUAGE="DE" NAME="Quisthoudt-Rowοhl">
Κύριε πρόεδρε, αξιότιμοι συνάδελφοι, συζητάμε σήμερα τέσσερεις εκθέσεις για τις τηλεπικοινωνίες και μάλιστα τις συζητάμε από κοινού. Αυτό είναι και λογικό. Η κοινωνία των πληροφοριών έχει δηλαδή τόσες πλευρές που μπορούμε μόνο να τις δούμε ως σύνολο. Πώς είναι αληθινά η κατάσταση στην Ευρωπαϊκή Ένωση; Τη στιγμή αυτή χάνουμε μερίδια στην αγορά ως παραγωγοί και μάλιστα από χρόνο σε χρόνο. Έχουμε δύο μεγάλες εταιρείες, μόλις το 10 %, που είναι ευρωπαϊκές. Υποθάλπουμε μια ευρεία κοινωνική συζήτηση για τους πιθανούς κινδύνους της κοινωνίας των πληροφοριών, για τους πιθανούς χαμένους.
<P>
Δε διαθέτουμε εναρμονισμένες αγορές. Μειώνουμε τις πιστώσεις για έρευνα και ανάπτυξη και στον τομέα των τεχνολογιών της πληροφόρησης. Αναγκαζόμαστε να υφιστάμεθα τις ερωτήσεις των Αμερικανών πράγμα που συνέβη πράγματι την περασμένη βδομάδα στη Βόννη κάπου σε ένα κύκλο -: Γιατί είσαστε τόσο εναντίον του ηλεκτρονικού ταχυδρομείου και του Ίντερνετ; Εκτός αυτού σε σχέση με το Ίντερνετ το μυαλό μας πάει περισσότερο στους κινδύνους και την παιδική πορνογραφία και όχι τόσο στην επικοινωνία μεταξύ απομακρυσμένων σημείων του κόσμου. Τί χρειαζόμαστε λοιπόν; Κατ'αρχήν χρειαζόμαστε πολύ περισσότερες πιστώσεις για την έρευνα και την ανάπτυξη. Προς τούτο χρειαζόμαστε και ευρεία αποδοχή. Δεν είναι δυνατό να χρηματοδοτούμε μόνον όσα μπορούμε να διαφυλάξουμε. Πρέπει να χρηματοδοτούμε και όσα θα μας εξασφαλίσουν το μέλλον.
<P>
Η έρευνα αυτή πρέπει να είναι συντονισμένη και προσανατολισμένη στην εφαρμογή. Αυτό με τη σειρά του απαιτεί και αποδοχή, το να μπαίνουμε πολύ περισσότερο στις εφαρμογές ακόμη και αν φθάνουμε πράγματι στο να προσφέρουμε στη βιομηχανία βοήθεια, όπου αυτό χρειάζεται. Χρειαζόμαστε όμως και μιας ευρείας εκτάσεως έρευνα στον τομέα της τυποποίησης. Μόνον όταν μπορέσουμε να επιβάλουμε τα δικά μας πρότυπα οι ίδιοι θα μπορέσουμε να κατακτήσουμε αγορές του αύριο. Στη συνάρτηση αυτή ακριβώς χρειαζόμαστε για την κοινωνία των πληροφοριών πολύ μεγαλύτερη και πολύ καλύτερη μεταφορά τεχνολογίας απόσον ήταν αναγκαίο μέχρι τώρα. Γιατί δεν καταδεχόμαστε να χρηματοδοτούμε εφαρμογές, γιατί κολλάμε στις βάσεις; Και οι δορυφόροι που φέρνουν λεφτά, οι δορυφόροι εφαρμογής δεν είναι περιφρονητέοι. Δε χρειάζεται να εξαπολύουμε μόνον ερευνητικούς δορυφόρους.
<P>
Κυρίως όμως θα δημιουργήσουμε μια κοινωνία των πληροφοριών και δίκτυα μόνον εάν ο πολίτης τα αποδεχτεί, εάν υπάρχει ζήτηση. Με άλλα λόγια παρόλο που σε άλλο γενικό πλαίσιο δεν έχω πολύ μεγάλη ιδέα γι αυτά χρειαζόμαστε εδώ μια εκτεταμένη εκστρατεία ενημέρωσης, θετική όμως, που κατ'αρχή να μας απαριθμεί τις δυνατότητες και τις ευκαιρίες της κοινωνίας των πληροφοριών και όχι τους πιθανούς κινδύνους εξ αυτής. Κατά τα λοιπά χρειαζόμαστε μια μεγάλη επιθετική εκστρατεία υπέρ της τηλεεργασίας. Εάν υπάρξει πολλή τηλεεργασία, αυτό θα συμβάλει στην ανάπτυξη της υπαίθρου, στην εργασία των γυναικών που θα συντονίσουν καλύτερα την οικογένεια και την επαγγελματική δραστηριότητα. Εάν αποκτήσουμε πολλές θέσεις τηλεεργασίας θα έρθει καιρός να τις συνοδεύσουμε και κοινωνικά. Εάν πάντως το απαγορεύσουμε αυτό εκ των προτέρων και κρατήσουμε εκ των προτέρων αρνητική στάση, δε θα μπορέσουμε ποτέ να επιτύχουμε.
<P>
Φοβάμαι μερικές φορές ότι θα χάσουμε μια ευκαιρία για το μέλλον. Ιδίως στον τομέα της κοινωνίας των πληροφοριών πρέπει να ενεργήσουμε κατά προτεραιότητα και αυτό πρέπει να κάνουμε τώρα. Για το λόγο αυτόν πρέπει να είμαστε ικανοποιημένοι με τις τέσσερεις αυτές εκθέσεις καθώς και τις τέσσερεις προτάσεις της Επιτροπής.

<SPEAKER ID=103 NAME="Bangemann">
Κύριε πρόεδρε, εάν διαβάσει κανείς τις εκθέσεις απ'αρχής μέχρι τέλους και τις συγκρίνει με τη συζήτηση σήμερα το απόγευμα, προσέχει μια μεγάλη διαφορά. Οι εκθέσεις ασχολούνται όλες με όσα έκανε μέχρι τώρα η Επιτροπή μαζί με το Κοινοβούλιο και εξετάζουν στη συνέχεια τις νέες απόψεις που προτάθηκαν εδώ, δηλαδή το πρόγραμμα δράσης, τις ιδιαίτερες δυνατότητες που κατονομάζουμε για τα σχολεία, για την εκπαίδευση γενικά και άλλα πολλά πράγματα.
<P>
Η συζήτηση χρησίμευσε όπως δυστυχώς συμβαίνει στη συζήτηση για την κοινωνία των πληροφοριών ως ένα είδος τείχους των οδυρμών για πολλά μέλη του Σώματος, που παραπονιούνται για την αδικία στον κόσμο και το δυσάρεστο γεγονός ότι υπάρχουν φτωχοί και πλούσιοι, και άλλα παρόμοια. Αφού έτσι έχουν τα πράγματα αυτό αποτελεί φυσικά θέμα στα πλαίσια της κοινωνίας των πληροφοριών. Το πρόβλημα είναι μόνον ότι όταν η Επιτροπή επιχειρεί να απαντήσει στις επικρίσεις αυτές οι κυρίες και οι κύριοι που τις διατύπωσαν έχουν ήδη φύγει.
<P>
Δεν το λέω αυτό από πληγωμένη φιλοδοξία, δεν είναι αυτό τόσο σημαντικό για μένα. Υπάρχουν πάντως ορισμένοι πιστοί και σ'αυτούς ανήκει η κ. Pailler. Χαίρομαι πάντα που θέλει πράγματι να διεξάγει συζήτηση και το κάνει, παρόλο που μερικές φορές έχουμε διαφορετική γνώμη.
<P>
Θέλω να επιχειρήσω και πάλι ν'αποκαταστήσω τη συνάφεια που έλειψε από ορισμένους συμμετέχοντες στη συζήτηση. Από την αρχή δεν αντιληφθήκαμε την τεχνολογία των πληροφοριών και την ανάπτυξή της ως τεχνικό ή οικονομικό πρόβλημα, πράγμα που μπορεί να εξαχθεί μόνον και μόνον από την επιλογή της λέξης κοινωνία των πληροφοριών, αλλά από την αρχή, από την πρώτη μας πρόταση επ'αυτού, δηλαδή τη λεγόμενη έκθεση Bangemann για τη Διάσκεψη Κορυφής της Κέρκυρας, επιστήσαμε την προσοχή στο ότι τα κυριότερα ζητήματα βρίσκονται στον τομέα της κοινωνικής πολιτικής και στο ότι η χρησιμοποίηση των νέων αυτών τεχνολογιών προϋποθέτει τη δημιουργία στην κοινωνία ετοιμότητας και θετικής προδιάθεσης.
<P>
Είπαμε πάντως και αυτό ελέχθη στο τέλος ότι μπορούμε φυσικά να συζητήσουμε μόνον για το εάν θα εφαρμόσουμε τέτοιου είδους τεχνολογίες με λογικό τρόπο από άποψη κοινωνικής πολιτικής, εάν τις έχουμε οι ίδιοι, εάν τις αναπτύσοουμε οι ίδιοι και εάν δεν είμαστε απλά πελάτες των άλλων. Για το λόγο αυτόν προσπαθήσαμε από την αρχή να παραμερίσουμε τα εμπόδια που παρουσιάστηκαν εδώ και επιτρέψτε μου να υπενθυμίσω ότι η προταση που κάναμε δηλαδή η κατάργηση των κρατικών μονοπωλίων στον τομέα των τηλεπικοινωνιών, δεν πέρασε χωρίς αμφισβήτηση από το Κοινοβούλιο.
<P>
Βρισκόμαστε λίγο πριν την ημερομηνία αυτή. Την 1η Ιανουαρίου του επόμενου έτους θα υπάρξει εδώ ανταγωνισμός. Ούτε πέρασε χωρίς αμφισβήτηση ο ανταγωνισμός ως στοιχείο των νέων αυτών τεχνολογιών και της οικονομικής τους χρησιμοποίησης. Ο ανταγωνισμός μείωσε σήμερα στο μισό τα έξοδα της μετάδοσης πληροφοριών προς τις ΗΠΑ. Όταν αρχίσαμε τα έξοδα ήταν δέκα φορές υψηλότερα, σήμερα είναι πέντε φορές ψηλότερα, δηλαδή πάντα πέντε φορές μεγαλύτερα. Πρέπει να έλθουμε στο ίδιο επίπεδο, η κατάργηση όμως των μονοπωλίων, η ύπαρξη ανταγωνισμού, συνθηκών της αγοράς επέτυχε ήδη σημαντικότατη ελάφρυνση για όσους αποκλείσθηκαν στο παρελθόν από πληροφορίες λόγω της καταβολής υψηλών τιμών.
<P>
Αυτό είναι το κοινωνικό αποτέλεσμα που επιτυγχάνουμε με το να χρησιμοποιούμε όσα όργανα θέτει στη διάθεσή μας η ελεύθερη οικονομία. Δεν εξιδανικεύω έτσι τίποτα. Δεν είμαι της γνώμης ότι ο ανταγωνισμός αποτελεί στόχο αυτός καθ'αυτός. Δεν αμφισβητώ ότι θα πρέπει να καταβάλουμε πρόσθετες προσπάθειες, πράγμα που κάνουμε και εδώ, αλλά ισχυρίζομαι ότι δεν υπάρχει καμία άλλη δυνατότητα να βοηθήσουμε τους ζημιωμένους, από το να μειώσουμε τα έξοδα που πρέπει να καταβληθούν εάν θέλουμε να είμαστε ενημερωμένοι.
<P>
Ορισμένα απ'όσα λέχθηκαν εδώ απλά δεν ισχύουν. Παραδείγματος χάρη προβλήθηκε και πάλι ο ισχυρισμός ότι έχουμε μείνει τελείως πίσω και λείπει το μερίδιο μας στην αγορά. Αυτό δεν ευσταθεί. Επεσήμανα ήδη σε προηγούμενες ευκαιρίες: Εάν πάρετε τα τρία κύρια στοιχεία της τεχνολογίας αυτής ή της οικονομικής αυτής εκδήλωσης, δηλαδή την υποδομή, το λεγόμενο υλικό και το λογισμικό, τότε στον τομέα της υποδομής δεν είμαστε καθόλου πίσω. Όχι τυχαία οι Αμερικάνοι ονόμασαν τη δική τους προσπάθεια highways of information, διότι εκείνοι έχουν προβλήματα υποδομής και όχι εμείς.
<P>
Όσον αφορά το υλικό είμαστε παγκόσμια ανταγωνιστικοί, όχι μόνο με τις μεγάλες επιχειρήσεις, οι οποίες έρχονται πάντα στο μυαλό, Siemens, Alcatel και Philips, αλλά και με μικρές επιχειρήσεις από μικρότερα κράτη μέλη. Η Ericsson από τη Σουηδία ή η Nokia από την Φινλανδία είναι ανταγωνιστικές επιχειρήσεις σε παγκόσμια κλίμακα. Ούτε ισχύει ότι δε δώσαμε σημασία στην τυποποίηση. Κάποιος από τη Φιλελεύθερη Ομάδα μας μέμφθηκε διότι θα έπρεπε επιτέλους ν'ασχοληθούμε με την τυποποίηση. Η εν λόγω κυρία παρέβλεψε προφανώς ότι ασχολούμεθα εδώ με την έκθεση του κ. Rbig που ασχολείται αποκλειστικά με την τυποποίηση! Διερωτώμαι πώς θα πρέπει να συζητήσουμε μεταξύ μας;
<P>
Στην τυποποίηση με τον τύπο GSM δημιουργήσαμε ένα τύπο για την κινητή τηλεφωνία που αναγνωρίσθηκε σ'όλο τον κόσμο. Προσωπικά είμαι πολύ υπέρ του να εκφράζει κάποιος τη δυσαρέσκειά του για την ανεπάρκεια του κόσμου, δε θα έπρεπε όμως να παραβλέπει τα γεγονότα. Έτσι παραδείγματος χάρη το μερίδιό μας στην αγορά σε σύγκριση με τις ΗΠΑ, την Ιαπωνία και τους λεγόμενους τέσσερεις τίγρεις μεταβλήθηκε τα τελευταία τρία χρόνια σε πολύ ασήμαντο βαθμό. Είχαμε το 1995 το 30, 3, το 1996 το 29, 7 και το 1997 το 29, 3. Οι ΗΠΑ είχαν το 34, 5, 34, 6, 34, 7, η Ιαπωνία το 15, 1, 14, 9 και 14, 6 το μερίδιο μειώθηκε πολύ περισσότερο και οι τέσσερεις ονομαζόμενες τίγρεις έχουν το 3, 9, 4 και 4 %. Βλέπετε ότι οι τέσσερεις αυτοί κύριοι ανταγωνιστές δε μεταβλήθηκαν σημαντικά και αυτό που έχασαν το κέρδισαν συχνά οι αναπτυσσόμενες χώρες.
<P>
Επ'αυτού θα ήθελα και πάλι να επιστήσω την προσοχή, διότι συνέχεια γίνεται λόγος για το αυξανόμενο χάσμα μεταξύ αναπτυσσομένων και βιομηχανικών κρατών. Ειδικά στον τομέα της κοινωνίας των πληροφοριών υπάρχουν σημαντικά πλεονεκτήματα των λεγομένων αναπτυσσομένων κρατών, ιδίως στον τομέα του λογισμικού, όπου ασφαλώς είμαστε ασθενέστεροι από ορισμένους άλλους, αλλ'όπου εν τω μεταξύ κερδίζουμε έδαφος. Η Ινδία παραδείγματος χάρη αποτελεί μια από τις καλύτερες και ανταγωνιστικότερες χώρες του κόσμου για το λογισμικό και εάν πιστέψουμε στο παρελθόν ότι ανταγωνιστικές βιομηχανίες σε αναπτυσσόμενες χώρες δημιουργήθηκαν με το ότι θέσαμε στη διάθεσή τους χρήματα, σήμερα γνωρίζουμε ότι αυτό δεν συνέβαλε σε πολλά πράγματα. Η υποδοχή τους όμως με τις γνώσεις τους στις αγορές μας, η αποδοχή τους ως ανταγωνιστών, αποτελεί πραγματική αναπτυξιακή βοήθεια, αλλ'όταν το κάνουμε, τότε ανακαλύπτουν αμέσως και πάλι ορισμένοι ότι αυτό θα καταλήξει προς ζημία της Ευρώπης και ομιλούν για μετακίνηση από τον τόπο εγκατάστασης, για την παγίδα της καθολικότητας και τα παρόμοια.
<P>
Τα ίδια άτομα που πάντα τάσσονταν υπέρ της αναπτυξιακής βοήθειας και ζητούσαν όλο και περισσότερα χρήματα, ανακαλύπτουν σήμερα που προχωρούμε στο να δεχτούμε μέσα σ'ένα σύστημα του ανταγωνισμού και τα ανταγωνιστικά πλεονεκτήματα των αναπτυσσομένων χωρών, ότι αυτό αποτελεί παγίδα για μας! Αυτό το θεωρώ για τη μεγαλύτερη υποκρισία απ'όλα όσα μπορεί ν'ακούσει κανείς σχετικά.
<P>
Στη συνέχεια λέχθηκε νομίζω από μέλος της Φελελεύθερης Ομάδας πρέπει να τους επισκεφτώ, κ. πρόεδρε, τον τελευταίο καιρό δεν το έκανα και αυτό γίνεται αισθητό ότι παράγουμε μόνο χαρτί. Μόνον τα προγράμματα που προωθούμε και καλλιεργούμε στον τομέα της κοινωνίας των πληροφοριών, εδώ και τρία, τέσσερα χρόνια, από τότε που το κάνουμε, ανέρχονται σε 3000 πρακτικά προγράμματα. Αρχίσαμε με τις πόλεις της Ευρώπης μια επιχείρηση που εν τω μεταξύ επεκτάθηκε σε όλες τις πόλεις του κόσμου, δηλαδή ν'αρχίσουμε μαζί τους επιχειρήσεις που έχουν σημασία για τους πολίτες, δηλαδή όχι μόνον πληροφορίες για την προσφορά των πόλεων, αλλά και καλύτερη πρόνοια στην ιατρική. Ως προς την τηλεϊατρική διαθέτουμε εν τω μεταξύ μια ολόκληρη σειρά εξαιρέτων προγραμμάτων. Έχουμε αναπτύξει μαζί με τις πόλεις αυτές περαιτέρω προγράμματα και έχουμε παράγει πρακτικό έργο.
<P>
Δημιουργήσαμε και το φόρουμ κονωνία των πληροφοριών. Είπαμε στο Κοινοβούλιο ότι θα βλέπαμε με ευχαρίστηση τη συμμετοχή εκπροσώπων του Κοινοβουλίου. Αρχικά προβλέψαμε δύο βουλευτές. Στη συνέχεια σημειώθηκε θύελλα διαμαρτυρίας διότι είπαν ότι φυσικά αυτό δεν επαρκεί. Θέλουμε στην πραγματικότητα να μιλήσουμε με αυτούς που αλλοιώτικα δεν έχουν ευκαιρία να μιλήσουν, δηλαδή με τις κοινωνικές ομάδες. Στη συνέχεια αυξήσαμε τον αριθμό των θέσεων για τους κοινοβουλευτικούς σε πέντε. Είμαι δυστυχώς υποχρεωμένος να σας πω ότι η συμμετοχή των κοινοβουλευτικών είναι απογοητευτική για μας και για το φόρουμ. Θα ήταν ωραίο εάν το Κοινοβούλιο λάβαινε γνώση κάποτε, τί δουλειά γίνεται στο φόρουμ αυτό. Είναι έξοχη! Μου φαίνεται ότι θα ήταν πολύ καλό εάν διεξάγαμε από καιρού εις καιρό συζητήσεις με αυτούς στους οποίους θέλετε ν'απευθυνθείτε, ώστε να μπορέσετε να δείτε κάποτε, όλα όσα συμβαίνουν.
<P>
Επιτρέψτε μου όμως τώρα να πω ορισμένα πράγματα σε σχέση με τις επιμέρους εκθέσεις, διότι θα ήταν πραγματικά άδικο εάν ασχολιόμουνα μόνο με τη συζήτηση και δεν έλεγα τίποτα για τις εκθέσεις. Εκφράζω τις ευχαριστίες μου στον κ. Hendrick, διότι υπογράμμισε ακριβώς αυτό που θέλουμε να κάνουμε, το οποίο επιπλέον αποτελεί απάντηση σε πολλά ερωτήματα. Το πολυετές πρόγραμμα προορίζεται κατά κύριο λόγο να διευκολύνει για τις κοινωνικές ομάδες τη μετάβαση στην κοινωνία των πληροφοριών, οι οποίες δεν μπορούν να το κάνουν μόνες τους. Κάποιος ζήτησε εδώ να σκεφτούμε περισσότερο αυτούς που βρίσκονται σε μειονεκτική θέση και τις απομακρυσμένες περιοχές. Αυτός δεν μπορεί να έχει διαβάσει την έκθεση Hendrick, διότι ακριβώς αυτό ζητείται εκεί.
<P>
Εκφράζω εξ άλλου τις ευχαριστίες μου για την παρέμβαση της κ. Gnther όπως και ο κ. Herman μίλησαν σύμφωνα με την καρδιά μου. Εάν ήμουν γυναίκα θα αντιδρούσα αποφασιστικά στο να αναφέρομαι συνέχεια χωρίς πολλή σκέψη με ομάδες που αξίζουν πράγματι ιδιαίτερης φροντίδας, διότι έτσι προκαλείται η εντύπωση ότι δήθεν οι γυναίκες μπορούν να χειρίζονται την τεχνολογία των πληροφοριών χειρότερα από τους άντρες. Το αντίθετο συμβαίνει! Φεύγει τώρα η κ. Roth-Behrendt διότι κάποτε την επαίνεσα!
<P>
(Γέλια) Εάν δούμε πόσο σήμερα γυναίκες που εργάζονται σε επιχειρήσεις δεν έχουν κανένα απολύτως πρόβλημα να χειρίζονται αυτά τα σύγχρονα συστήματα πληροφοριών...
<P>
(Φωνή) ... καλά λοιπόν, παραιτούμαι!
<P>
Μπορούμε κάποτε να επισκεφθούμε από κοινού τέτοιου είδους επιχειρήσεις. Αυτό είναι το πρόβλημα, δηλαδή ότι προφανώς μπορεί κανείς να έχει διαφορετικές αντιλήψεις για την πραγματικότητα. Το έχω πει ήδη στην αρχή-αρχή: μου φαίνεται ότι η τηλεεργασία αποτελεί εξαίρετη λύση για αυτό που οδήγησε πολλές γυναίκες σε άλυτες συγκρούσεις. Εάν ήθελαν δηλαδή να ασκούν στην οικογένειά τους και τα καθήκοντά τους ως μητέρες και ως επίκεντρο ενός νοικοκυριού, ταυτόχρονα όμως ήθελαν ν'απασχολούνται και επαγγελματικά, αυτό μέχρι τώρα αποτελούσε πρακτικά άλυτο πρόβλημα. Επρόκειτο για μια ψυχική σύγκρουση, την οποία εξακολουθούν να υφίστανται σήμερα πολλές γυναίκες ενώ η τηλεεργασία θα έδινε τη δυνατότητα του συνδυασμού στο πνεύμα της μερικής απασχόλησης των δύο αυτών δυνατοτήτων μεταξύ τους. Όταν το είπα, ορισμένα πάλι μέλη του Σώματος μου επιτέθηκαν και είπαν ότι αυτό οδηγεί στην απομόνωση της γυναίκας. Δε θα μπορεί να πίνει με τους συναδέλφους της καφέ κλπ.
<P>
Θεωρώ ότι μπορούμε να φαντασθούμε ένα κόσμο που να είναι ούτως ειπείν ιδανικός. Δε θα μπορέσουμε να τον επιτύχουμε ποτέ. Εάν όμως επιχειρήσουμε μια κάποια βελτίωση ενός κόσμου, όπως είναι σήμερα, τότε πιστεύω ότι αξίζει τον κόπο να καταπιαστούμε με τη βελτίωση αυτή αντί να περιμένουμε μέχρι να γίνει ο κόσμος όπως ίσως το φανταζόμαστε ιδανικός.
<P>
Αυτό που κάνουμε εδώ στο πρόγραμμα αυτό είναι ακριβώς εκείνο που εκφράστηκε στη συζήτηση. Έτσι πρέπει να ευχαριστήσουμε την κ. Boogerd-Quaak, διότι επεσήμανε στην έκθεσή της αυτό που κάναμε από την αρχή. Φυσικά πρέπει να καταπιαστούμε με καινούργια καθήκοντα. Για το λόγο αυτόν υποβάλαμε αυτό το πρόγραμμα κυλιόμενης δράσης, δηλαδή αυτό που κάνουμε τώρα με το Electronic Commerce, με τον εκσυγχρονισμό των εκπαιδευτικών και μετεκπαιδευτικών μας συστημάτων, με τη βελτίωση της περιφερειακής και κοινωνικής συνοχής και με την προστασία των πολιτών από παράνομα και επιβλαβή περιεχόμενα, αυτό αποτελεί ένα νέο πρόγραμμα εργασίας. Αυτό δεν το κάνουμε από την αρχή, αλλά αυτά ακριβώς είναι τα προβλήματα στα οποία φθάσαμε με την ανάπτυξη των συστημάτων.
<P>
Έτσι παραδείγματος χάρη πραγματοποιείται σε 14 μέρες στη Βόννη μια διάσκεψη μαζί με πολλούς εταίρους, όχι μόνον από την Ένωση, αλλά και εκτός αυτής σχετικά με το ερώτημα: Πώς επιτυγχάνουμε πραγματικά προστασία έναντι των παράνομων ή άλλων περιεχομένων, που δεν επιθυμεί ο χρήστης; Αυτό δηλαδή αποτελεί δύσκολο πρόβλημα που δεν το επιλύουμε με το να κάνουμε διακρίσεις σε βάρος του Ίντερνετ, διότι και στο Ίντερνετ υπάρχει πορνογραφία και άλλα παράνομα πράγματα, αλλά αυτό το επιτυχαίνουμε με το να συζητάμε για τον τρόπο που μπορούμε να οργανώσουμε τεχνικά την προστασία αυτήν. Αυτό σκοπεύουμε και αυτό θέλουμε να κάνουμε.
<P>
Εκφράζω τώρα τις ευχαριστίες μου στον κ. Rbig. Επεσήμανε, σωστά, ότι και εμείς βλέπουμε στον τομέα της τυποποίησης μια ολόκληρη σειρά αναγκών, δηλαδή μια γρήγορη, πρακτική, εφαρμόσιμη παράταξη προτύπων. Ούτε εκεί όμως δε φαίνεται κακός ο απολογισμός μας. Θα θυμάται που όταν πρότεινα μη τα ρυθμίσουμε όλα αμέσως μόνοι μας, αλλά να επιχειρήσουμε να καταλήξουμε με την οικονομία σε εφαρμόσιμα αποτελέσματα, επικρίθηκα έντονα από το Κοινοβούλιο διότι πολλοί πίστευαν πιστοί στην εξουσία ότι δεν μπορούμε να το κάνουμε αυτό έτσι.
<P>
Αποκτήσαμε απ'αυτά καλές εμπειρίες. Για την εκπομπή ψηφιακών σημάτων και είμαστε οι μόνοι παγκόσμια που το έχουμε αυτό δια θέτουμε μια πλήρη αλυσίδα προτύπων που εκπονήσαμε μαζί με την οικονομία. Ισχύουν για την εκπομπή, τη συμπίεση, την αποσυμπίεση και τη λήψη σημάτων. Καθόλου δεν είμαστε πίσω, το αντίθετο. Είμαστε μάλιστα εκεί καλύτεροι από πολλούς άλλους και βλέπουμε ότι αυτό αποφέρει καλά αποτελέσματα και από άποψη βιομηχανικής πολιτικής.
<P>
Η κ. Ahlqvist έθιξε ένα σημείο στο οποίο υπήρξαμε ήδη απ'την αρχή πολύ δραστήριοι. Μια από τις ομάδες κρούσης που ιδρύσαμε στον τομέα της έρευνας και της ανάπτυξης ησχολείτο με το λογισμικό στον τομέα της παιδείας, της επαγγελματικής κατάρτισης και της μετεκπαίδευσης. Αυτό συνέβαινε εδώ και χρόνια! Καλέσαμε τα κράτη μέλη να συζητήσουν μαζί μας σχετικά με τον καλύτερο τρόπο που μπορεί κανείς να συνδέσει τα σχολεία στο δίκτυο. Ομολογώ ότι δεν είμαστε άμεσα αρμόδιοι εκεί και αυτό είναι κάπως και δικό μας πρόβλημα, όλα όμως τα κράτη μέλη ασχολήθηκαν με το πρόβλημα ορισμένα βρίσκονται περισσότερο πίσω, αλλά είναι πιο προχωρημένα. Καθένας όμως ξέρει ότι αυτό είναι ένα από τα κύρια προβλήματα.
<P>
Θα ήθελα να παρακαλέσω την κ. Pailler να μη βλέπει τόσο επικριτικά τη συμμετοχή ιδιωτικών εταιρειών. Πρόκειται για εταιρείες που ενδιαφέρονται φυσικά για την εμφάνιση στο μέλλον ή εν γένει μέσω της απασχόλησης με ηλεκτρονικούς υπολογιστές, με το Ίντερνετ και άλλες δυνατότητες νέων πελατών, αρχικά όμως οι εταιρείες αυτές είναι διατεθειμένες να διαθέσουν για λίγα χρήματα και μερικές φορές χωρίς επιβάρυνση εξοπλισμό, που τα σχολεία δεν έχουν από μόνα τους και ούτε χρηματοδοτούνται απ'το κράτος.
<P>
Υπάρχει όμως εδώ διαφορά μεταξύ του ιδανικού κόσμου όπως μπορεί κανείς να το φαντασθεί και της πράξης. Φυσικά και θα μπορούσε κανείς να φαντασθεί ότι κάθε κράτος μέλος έχει τόσο πολλά χρήματα ώστε να μπορεί να χρηματοδοτήσει τα πάντα στα πλαίσια του προσανατολισμού του. Τόσο όμως ιδανικός δεν είναι ο κόσμος ούτε στον κομμουνισμό εξ άλλου, κ. Pailler. Επισκέφθηκα τα υποψήφια για ένταξη κράτη που όλα υπήρξαν κομμουνιστικά κράτη. Εκεί δεν υπάρχουν σχεδόν καθόλου σχολεία με σύνδεση με το ιντερνετ. Μάλιστα μερικές φορές δεν υπάρχουν σχεδόν καθόλου σχολεία. Για το λόγο αυτό δε θα έπρεπε να πιστέψει κανείς ότι πρόκειται για λανθασμένη συμπεριφορά καπιταλιστών. Θέλουμε όμως να εκμεταλλευτούμε τη δυνατότητα αυτή.
<P>
Αυτό το πρόγραμμα δράσης έχει τέσσερεις γραμμές δράσης και ελπίζουμε εάν το κάνουμε ότι θα μπορέσουμε να το κάνουμε χωρίς πρόσθετες δημόσιες πιστώσεις. Σε κάθε περίπτωση θέλουμε να καταβάλουμε προσπάθεια να μη μας σταματήσουν οι δημοσιονομικές αυτές δυσκολίες, αλλά να κάνουμε κάτι πρακτικό. Ζητώ συγγνώμην, κ. πρόεδρε, εάν το λέω κάπως αιχμηρά, έχω όμως την εντύπωση ότι η συζήτησή μας θα πρέπει να αναπτυχθεί περαιτέρω εάν θέλουμε πράγματι ν'αντιμετωπίσουμε τα πρακτικά προβλήματα που τίθενται σήμερα για τους πολίτες της Ένωσης.

<SPEAKER ID=104 LANGUAGE="DE" NAME="Plooij-van Gorsel">
Κύριε Bangemann, θα ήθελα όμως ευχαρίστως να επαναλάβω κάτι ακόμα που δεν καταλάβατε σωστά. Για το λόγο αυτό θα το πω τώρα γερμανικά. Τηρήσατε σήμερα πολύ αμυντική στάση. Δεν χρειάζεται να το κάνετε διότι δεν είπα ότι μας στέλνετε μόνο χαρτιά. Είπα μόνον ότι τα διάφορα τμήματα εντός της Επιτροπής μας στέλνουν πάντα σε διάφορες χρονικές στιγμές ανακοινώσεις και κοινοποιήσεις. Για το λόγο αυτό αντιδρούμε. Θα θέλαμε αυτό να γίνεται ολοκληρωμένα. Ρώτησα μήπως θα μπορούσατε ίσως να συντονίσετε καλύτερα το έργο της Επιτροπής. Ποτέ δεν είπα ότι δεν κάνετε τίποτα! Ίσως να γνωρίζετε ότι επισκέπτομαι μερικές φορές και τεχνικά έργα και ομιλώ σε συνέδρια για τηλεπόλεις και άλλα πράγματα. Γνωρίζω ακριβώς όλα όσα κάνετε στον τομέα αυτόν και χαίρομαι γι αυτά.
<P>
Είπατε μετά ότι δε χάνουμε μερίδια στην αγορά. Θα πρέπει να διαβάσετε την έκθεσή μου της περασμένης βδομάδας. Το 1990 είχαμε μερίδιο στην αγορά 35 % και τώρα μόνον 29 %. Πρόκειται για μείωση ύψους 6 %. Χαίρομαι όμως που στη Φιλελεύθερη Ομάδα πάλι σας...
<P>
(Ο ομιλητής διακόπτεται από τον πρόεδρο)

<SPEAKER ID=105 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Εισαγωγές κρέατος με ορμόνες
<SPEAKER ID=106 NAME="Πρόεδρος">
Η ημερήσια διάταξη προβλέπει την συζήτηση επί της δήλωσης της Επιτροπής για τις εισαγωγές κρέατος με ορμόνες στην Ευρωπαϊκή 'Ενωση (ΠΟΕ).

<SPEAKER ID=107 NAME="Bangemann">
Κύριε πρόεδρε, επιτρέψτε μου κατ'αρχή να ζητήσω συγγνώμη για το συνάδελφό μου κ. Fischler, ο οποίος πολύ ευχαρίστως θα έκανε ο ίδιος τη δήλωση αυτή, δεν μπορεί όμως να το κάνει και με παρακαλεί για το λόγο αυτό να διαβάσω εγώ τη δήλωσή του, δηλαδή τη δήλωση της Επιτροπής.
<P>
Η ειδική Ομάδα του ΠΟΕ για τις ορμόνες απέστειλε στα ενδιαφερόμενα μέρη στις 8 Μαρτίου δύο πρακτικά ταυτόσημες προσωρινές εκθέσεις μια για τις ΗΠΑ και μια για τον Καναδά. Ως προσωρινό αποτέλεσμα και τονίζω προσωρινό αποτέλεσμα η Ειδική Ομάδα διαπίστωσε ότι η κοινοτική απαγόρευση των εισαγωγών κρέατος με ορμόνες δεν είναι συμβατή με μια σειρά διατάξεις της Συμφωνίας ΠΟΕ για τη χρησιμοποίηση υγειονομικών και φυτοπροστατευτικών μέτρων. Είναι φυσικό ότι η Επιτροπή απογοητεύτηκε με αυτό. Με αίτηση της Ευρωπαϊκής Ένωσης στις 4 Ιουνίου 1997 πραγματοποιήθηκε συνάντηση με την Ειδική Ομάδα για προσωρινή είπαν εξέταση, κατά την οποία η Επιτροπή παρουσίασε, κυρίως σε σχέση με τη χρησιμοποίηση επιστημονικών στοιχείων από την Ειδική Ομάδα, μια ολόκληρη σειρά παρατηρήσεων.
<P>
Η τελική έκθεση αναμένεται στο τέλος του μήνα και για το λόγο αυτόν η Επιτροπή δε θα ήθελα να λάβει θέση πριν ολοκληρώσει την εργασία της η ειδική ομάδα, θα σήμαινε, ακόμη και αν οι προοπτικές πιθανόν να μην είναι πολύ μεγάλες, ότι θα καταλήξουμε σε διαφορετικό αποτέλεσμα, σε κάθε περίπτωση πρόκειται για διαδικαστικό λάθος. Η Επιτροπή θα χρησιμοποιήσει όλα τα μέσα που διαθέτει στα πλαίσια του ΠΟΕ προκειμένου να επιτύχει αποτέλεσμα, σύμφωνα με το οποίο αναγνωρίζεται χωρίς περιορισμούς το δικαίωμα της Ευρωπαϊκής Κοινότητας ν'αποφασίζει ποιό επίπεδο προστασίας θεωρεί κατάλληλο για τους πολίτες της.

<SPEAKER ID=108 LANGUAGE="DE" NAME="Roth-Behrendt">
Κύριε πρόεδρε, κ. Bangemann, όχι πάντα είναι η Επιτροπή σε θέση να εκδίδει τόσο χαρμόσυνες γνωμοδοτήσεις όπως αυτή εδώ. Συνεπέρανα απ'όσα είπατε και από μια επιστολή του κ. Fischler που έστειλε λίγες βδομάδες πριν στον πρόεδρο της Επιτροπής Περιβάλλοντος, Δημόσιας Υγείας και Προστασίας των Καταναλωτών ότι η Επιτροπή από κοινού με το Ευρωπαϊκό Κοινοβούλιο εμμένει στις πολλές αποφάσεις της να εξακολουθεί να κηρύττει απαγορευμένη στην Ένωση τη χρήση των φυσικών ή τεχνιτών προωθητικών της ανάπτυξης, δηλαδή ορμονών και να εμμένει σ'αυτές.
<P>
Η χρησιμοποίηση απαγορεύεται στην Ευρωπαϊκή Ένωση για ευνοήτους λόγους. Δεν υπάρχουν κανενός είδους μακροχρόνιες μελέτες για τις επιπτώσεις στους ανθρώπους. Υπάρχουν στην επιστήμη πάρα πολλές διαφορετικές κρίσεις για την ωφέλεια, τη βλάβη από τις ορμόνες στην εκτροφή των ζώων. Δεν υπάρχουν κανενός είδους διαπιστώσεις τί επιπτώσεις έχουν τα κοκτέϊλ ορμονών που χρησιμοποιούνται ως γνωστόν τις περισσότερες φορές και μάλιστα πάνω σε ζώα, αλλά κυρίως στον άνθρωπο. Εάν τα δούμε αυτά είναι για μένα και την πολιτική μου ομάδα και είμαι σίγουρη για την πλειοψηφία στο Ευρωπαϊκό αυτό Κοινοβούλιο τελείως σαφές ότι πρέπει να εμμείνουμε στην απαγόρευση.
<P>
Επιτρέψτε μου να πω κάτι για την κατάσταση στην Ευρωπαϊκή Ένωση και όσα περιμένουμε από τους καταναλωτές. Όσα υποστήκαμε τον τελευταίο καιρό σε απώλεια εμπιστοσύνης σε σχέση με την παραγωγή τροφίμων στην Ευρωπαϊκή Ένωση, και με το σκάνδαλο με την BSE είναι ανυπολόγιστα για μας. Μπορεί ίσως να υπολογισθεί για τους γεωργούς, για ορισμένες οργανώσεις πωλήσεων και αγοράς, αυτό όμως που σημαίνει για τους ανθρώπους δεν μπορεί να υπολογισθεί. Εάν καταλήγαμε τώρα στο αποτέλεσμα να αναγκασθούμε από την ΠΟΕ να επιτρέψουμε τις ορμόνες έστω και εισαγμένες από τις Ηνωμένες Πολιτείες, με ετικέττες ή όχι αυτό θα οδηγούσε σε περαιτέρω τεράστια απώλεια εμπιστοσύνης εκ μέρους του κόσμου και μάλιστα δικαίως.
<P>
Για το λόγο αυτόν πιστεύω ότι η στρατηγική μας θα πρέπει να είναι να εξασφαλίσουμε ρητά με μια νέα οργάνωση της αγοράς για βόειο κρέας και γάλα τη συνέχιση της απαγόρευσης κάθε χρησιμοποίησης ορμονών. Εκτός αυτού πρέπει όμως να καταστρωθεί στρατηγική πώς θα πρέπει να χειριστούμε τους εταίρους μας στα πλαίσια του ΠΟΕ. Σας παρακαλώ κ. Bangemann να συμβάλετε στην Επιτροπή για τη λήψη αντιστοίχων μέτρων, προκειμένου και εμείς στην Ευρωπαϊκή Ένωση να βρεθούμε σε θέση να εκθέσουμε τις επιστημονικές διαπιστώσεις που υποβάλλονται από τον ΠΟΕ, αλλά και να τις διερευνήσουμε. Διότι ούτε εκεί ελέγχονται καθόλου τα πιστοποιητικά έλλειψης κωλυμάτων που υποβάλλονται και γνωρίζουμε το γνωστό απόφθεγμα: Δέκα επιστήμονες δέκα γνώμες. Το ίδιο ακριβώς ισχύει και για τους νομικούς. Θα μπορέσουμε να καταλληξουμε για όσα υποβλήθηκαν από τον ΠΟΕ το ίδιο καλά και σε άλλες διαπιστώσεις. Εάν θέλουμε να είμαστε σίγουροι ότι θα μπορέσουμε να αποκαταστήσουμε κάποτε και πάλι την εμπιστοσύνη των κατοίκων της Ευρωπαϊκής Ένωσης, το αίσθημα ασφαλείας, το αίσθημα ότι φροντίζουμε να μην υπάρχουν κωλύματα για το κρέας και τα τρόφιμα, τότε πρέπει να επιμείνουμε στην απαγόρευση των ορμονών.

<SPEAKER ID=109 LANGUAGE="EN" NAME="Provan">
Κύριε Πρόεδρε, συμφωνώ εξ ολοκλήρου με τις τελικές παρατηρήσεις της κ. RothBehrendt. Μιλάμε για την εμπιστοσύνη του καταναλωτή και αυτό είναι το πιο σημαντικό πράγμα. Σήμερα ο σκοπός μας ως Κοινοβούλιο είναι να ενδυναμώσουμε τη θέση που έχουμε υιοθετήσει τα τελευταία χρόνια και να σιγουρευτούμε οτι η Επιτροπή θα κρατήσει την απόφαση της να διατηρήσει την παρούσα θέση της Ευρωπαϊκής Κοινότητας.
<P>
Παραξενεύτηκα όταν άκουσα τον Επίτροπο να λέει οτι θα ήταν άδικο να ληφθούν αποφάσεις εξαρχής οι οποίες μπορεί να ληφθούν μετά το τελικό αποτέλεσμα που προέρχεται από την ομάδα εμπειρογνωμόνων του ΠΟΕ. Πρέπει να είμαστε προσεκτικοί γιατί έχουμε μια γερή στάση. Στην Κοινότητα μια απόφαση πάρθηκε από την Επιτροπή, το Κοινοβούλιο και καθόλη τη διάρκεια της διαδικασίας λήψης αποφάσεων. Και λόγω του οτι υπάρχουν κάποιες σημαντικές εταιρίες στις Ηνωμένες Πολιτείες οι οποίες έχουν μεγάλη επιρροή στο Hill, τη διαδικασία λήψης αποφάσεων στις Ηνωμένες Πολιτείες, αυτό δεν σημαίνει οτι πρέπει να αποδυναμώσουμε την απόφασή μας για αυτό το θέμα.
<P>
Το θέμα δεν είναι ότι ό, τιδήποτε είναι καλό για τις Ηνωμένες Πολιτείες είναι και καλό για τους υπόλοιπους από μας. Είναι σίγουρο ότι εμείς της Κοινότητας πρέπει να μας επιτρέπεται να λαμβάνουμε τις αποφάσεις από μόνοι μας σε τέτοιου είδους θέματα. Θα συναντήσουμε πολλές αποφάσεις και πολλές δυσκολίες στον Παγκόσμιο Οργανισμό Εμπορίου, εκτός εαν έχουμε αμοιβαίο σεβασμό και αμοιβαία αναγνώριση για αυτά τα οποία πιστεύει ο κόσμος. Η ομάδα εμπειρογνωμόνων του ΠΟΕ θα πάρει κάποια απόφαση. Ελπίζω ο Επίτροπος να γνωρίζει πόσο δυνατά είναι τα συναισθήματα αυτού του Κοινοβουλίου για αυτό το θέμα και οτι εαν διατηρηθεί η απόφαση η οποία δεν είναι ικανοποιητική για εμάς, η Επιτροπή θα υποστηρίξει αυτά που πιστεύουμε και αυτά που πιστεύει η Ένωση και να σιγουρευτούμε οτι δεν θα επιτραπεί η είσοδος κρέατος στην Κοινότητα το οποίο δεν είναι αποδεκτό υπό τη δική μας νομοθεσία.

<SPEAKER ID=110 LANGUAGE="PT" NAME="Rosado Fernandes">
Κύριε Πρόεδρε, κύριε Επίτροπε, τα λόγια του συναδέλφου μου κ. Provan μου έδωσαν πάρα πολύ θάρρος: όταν βλέπω έναν αντιπρόσωπο του Ηνωμένου Βασιλείου να υποστηρίζει ένα μέτρο εναντίον των Ηνωμένων Πολιτειών και εναντίον της παντοδυναμίας που τώρα αντιπροσωπεύουν αυτές, παίρνω πάντα θάρρος. Το Ηνωμένο Βασίλειο είναι ο πιο παλιός σύμμαχος της Πορτογαλίας. Ωστόσο, για πρώτη φορά αισθάνομαι ότι πράγματι υπάρχει εδώ μία παλιά πορτογαλοβρετανική συμμαχία που πρέπει να ενεργοποιηθεί.
<P>
Ως προς το ζήτημα των ορμονών, όλοι ξέρουμε ότι χρησιμοποιούνται και στην Ευρώπη, και οι Αμερικάνοι επίσης το ξέρουν. Και ξέρουν ότι ο έλεγχος στην Ευρώπη δεν έχει πραγματοποιηθεί κατά τρόπο ικανοποιητικό. Στην Πορτογαλία, δυστυχώς, παρασκευάζονται επίσης ορμόνες, και αυτή τη στιγμή αυτές δίνουν μεγαλύτερο εισόδημα από την κοκαίνη. Είναι αλήθεα! Επειδή απαγορεύθηκαν. Πέρα από αυτό, οι ορμόνες με ανησυχούν επίσης από φιλοσοφική άποψη. Για ποιο λόγο παράγουμε ορμόνες; Για ποιο λόγο εκτρέφουμε πιο γρήγορα τα ζώα όταν έχουμε πλεονάσματα κρέατος; Για να είμαστε ανταγωνιστικοί; Η αρχή που βασίζεται στην ανταγωνιστικότητα του γάλακτος μας οδήγησε στη ΣΕΒ...
<P>
Και η αλήθεια είναι ότι, από επιστημονική άποψη, δεν θα αργήσουν τα αποτελέσματα μίας έρευνας που θα αποδεικνύει ότι οι ορμόνες έχουν καρκινογόνα αποτελέσματα. Επομένως, από φιλοσοφική άποψη, πάντα έλεγα στους Αμερικάνους ότι δεν συμφωνώ με το γεγονός ότι έχουν χρησιμοποιήσει μία ψευδή έννοια της προόδου για να παράγουν περισσότερο αυτά που ήδη παράγουν άλλοι. Ως προς την υγεία, όλοι ξέρουμε ότι το ζήτημα των ορμονών, από άποψη καρκινογόνων αποτελεσμάτων, προκαλεί τις μεγαλύτερες αμφιβολίες. Ως προς τον έλεγχο, όλοι ξέρουμε επίσης ότι, στην Ευρώπη, αυτός δεν είναι επαρκής.
<P>
Εν πάση περιπτώσει, αυτό που με συκλονίζει ακόμη περισσότερο είναι να βλέπω τον τρόπο με τον οποίο ενεργεί το πάνελ του Παγκόσμιου Οργανισμού Εμπορίου. Πώς επιλέγονται οι διαιτητές; Είχαμε ήδη την υπόθεση της μπανάνας, όπου οι τρεις διαιτητές ήταν από το Χογκ-Κογκ, την Αυστραλία και την Ελβετία; Από μπανάνες δεν ήξεραν τίποτε. Και όπως φαίνεται επίσης, στο πάνελ που έκρινε το ζήτημα των ορμονών, υπήρχαν νομικοί που δεν ήξεραν τίποτε από ορμόνες! Επομένως, υπάρχει μία σαφής πρόθεση να τοποθετούνται εκεί διαιτητές ελάχιστα αμερόληπτοι και οι οποίοι, φυσικά, έχουν για την έννοια της δικαιοσύνης μίας εντελως λανθασμένη άποψη. Ελπίζω ότι η Επιτροπή θα έχει το θάρρος να αντιμετωπίσει αυτό το πρόβλημα και να αποκρούσει τις αθέμιτες επιδιώξεις των Ηνωμένων Πολιτειών.

<SPEAKER ID=111 LANGUAGE="NL" NAME="Mulder">
Κύριε Πρόεδρε, για άλλη μία φορά συζητούμε στη συνεδρίαση αυτή το πρόβλημα των ορμονών με τις Ηνωμένες Πολιτείες. Μπορώ να γνωστοποιήσω ότι η Ομάδα των Φιλελευθέρων υποστηρίζει τις προτάσεις της Επιτροπής. Είμαστε αντίθετοι προς τη χρήση τεχνητών ορμονών για την παραγωγή βόειου κρέατος. Όπως αναφέρθηκε και από άλλες πολιτικές ομάδες, ο κυριότερος λόγος είναι ότι εξακολουθούν να υπάρχουν πάρα πολλές αμφιβολίες μεταξύ των επιστημόνων όσον αφορά τις συνέπειες της χρήσης των ορμονών αυτών και, όσο συμβαίνει αυτό δεν πρέπει να επιτρέψουμε τη χρήση τους. Πιστεύω λοιπόν ότι πρέπει να υποστηρίξουμε την Επιτροπή ώστε να μπορέσει να συνεχίσει κατά το δυνατόν τις προσφυγές της.
<P>
Ωστόσο και αυτή είναι η και άποψη της Ομάδας των Φιλελευθέρων δεν θα ήθελα να φθάσω στο σημείο να καταδικάσω την επιτροπή του ΠΟΕ. Θα είναι δύσκολο να παύσουμε το δικαστή σε περίπτωση που ληφθεί μία φορά μια απόφαση που μπορεί να είναι λανθασμένη. Συνεπώς, πρέπει απλώς να ακολουθήσουμε τις διαδικασίες που ισχύουν για την περίπτωση αυτή. Ωστόσο, πιστεύω ότι η Επιτροπή πρέπει να προετοιμαστεί για ένα πράγμα: στην Ευρώπη σκεφτόμαστε διαφορετικά όσον αφορά το θέμα της παραγωγής τροφίμων από ό, τι συμβαίνει, για παράδειγμα, στις Ηνωμένες Πολιτείες Αμερικής ή σε άλλες ηπείρους. Σκεφτόμαστε διαφορετικά όσον αφορά την τροφή, τη στέγαση, τη μεταφορά των ζώων κλπ. Πιστεύω ότι στην περίπτωση αυτή πρέπει να ανταποκριθούμε όσο το δυνατόν περισσότερο στις επιθυμίες των καταναλωτών. Βλέπουμε ότι αυτό συμβαίνει ήδη σε διάφορα κράτη μέλη της Ευρώπης. Παρατηρούμε ότι καθιερώνεται πληθώρα σημάνσεων. Η μία είναι οικολογικότερη από την άλλη κλπ. Πιστεύω ότι η Ευρωπαϊκή Επιτροπή πρέπει να αναλάβει την πρωτοβουλία για την καθιέρωση ενός συστήματος που θα επιτρέπει στους ευρωπαίους καταναλωτές να αναγνωρίζουν με μεγαλύτερη ευκολία ποια τρόφιμα είναι ασφαλή και ποια όχι. Ο πελάτης έχει πάντα τον τελευταίο λόγο. Οι καταναλωτές πρέπει να είναι σε θέση να επιλέγουν και εμείς πρέπει να πρωτοστατήσουμε στον τομέα αυτό σε ευρωπαϊκό επίπεδο. Συμφωνώ απολύτως με τον κ. Provan ότι πρέπει να δηλώσουμε τι θέλουμε και ότι αυτό που πρέπει να προάγουμε στα πλαίσια του ΠΟΕ είναι ο αμοιβαίος σεβασμός.

<SPEAKER ID=112 LANGUAGE="FR" NAME="Querbθs">
Κύριε Πρόεδρε, κύριε Επίτροπε, γνωρίζω ότι αναμένετε να ολοκληρωθούν οι εργασίες της ειδικής επιτροπής αλλά πρέπει να συμφωνήσετε ότι οι αποφάσεις του Παγκόσμιου Οργανισμού Εμπορίου περνούν χωρίς να αλλάζουν.
<P>
Μετά την απόφαση για τις εισαγωγές μπανάνας, το πάνελ του ΠΟΕ αποφάσισε ότι η απαγόρευση εισαγωγών κρέατος με ορμόνες στην Ευρωπαϊκή Ένωση συνιστά παραβίαση των κανόνων του διεθνούς εμπορίου. Η άρνηση των Ευρωπαίων να καταναλώσουν κρέας με ορμόνες δε θεωρήθηκε περισσότερο αποδεκτή από το επιχείρημα στήριξης της οικονομίας των DOM και των χωρών ΑΚΕ για τη μπανάνα. Για ακόμη μια φορά, ο ΠΟΕ προτάσσει το εμπορικό συμφέρον και την αρχή των ελεύθερων συναλλαγών αντί οποιουδήποτε άλλου ανθρώπινου προβληματισμού με αντικείμενο την υγεία, την κοινωνία, τον πολιτισμό ή το περιβάλλον.
<P>
Αν η Ευρωπαϊκή Ένωση αποφάσισε να απαγορεύσει το κρέας με ορμόνες από την 1η Ιανουαρίου 1998 δεν το έκανε για να εμποδίσει τις συναλλαγές τεχνητά ή λόγω προστατευτισμού αλλά για να διασφαλίσει την προστασία των καταναλωτών από τις βλαβερές επιδράσεις των ορμονών, είτε φυσικών είτε τεχνητών, βλαβερές επιδράσεις που αναγνωρίζουν πολλοί ειδικοί επιστήμονες αλλά και η ευρωπαϊκή κτηνιατρική επιτροπή.
<P>
Ουσιαστικά οι κυβερνώντες των Ηνωμένων Πολιτειών, οι οποίοι αδιαφορούν για τους Ευρωπαίους κτηνοτρόφους αλλά και για την υγεία των ίδιων τους των καταναλωτών (χιλιάδες πεθαίνουν κάθε χρόνο στις Ηνωμένες Πολιτείες από τροφικές δηλητηριάσεις, με 4.000 τέτοιους θανάτους το 1996), δεν έχουν παρά ένα και μοναδικό στόχο: τον εμπορικό. Από εισαγωγείς οι ΗΠΑ έγιναν καθαροί εξαγωγείς δύο και περισσότερο εκατομμυρίων τόνων και θέλουν να συνεχίσουν στην ίδια κατεύθυνση.
<P>
Η εμπορική διάσταση γίνεται ακόμη πιο σημαντική για τις ΗΠΑ αφού πίσω από τις αυξητικές ορμόνες του κρέατος κρύβεται η ορμόνη της γαλακτοπαραγωγής, η BST, η άδεια χρησιμοποίησης της οποίας στην Ευρώπη θα αντιπροσώπευε μια τεράστια αγορά για τις αμερικανικές εταιρίες. Η απόφαση αυτή του πάνελ του ΠΟΕ είναι απαράδεκτη, όπως και η χρήση του codex alimentarius ως κριτήριο αναφοράς σε ζητήματα υγείας και ποιότητας.
<P>
Οφείλουμε, λοιπόν, να αρνηθούμε το παζάρεμα της ανθρώπινης υγείας και της ασφάλειας των τροφίμων που πρέπει να προταχθούν ασχέτως οποιωνδήποτε άλλων παραγόντων. Για το λόγο αυτό η πολιτική μας ομάδα ζητεί από την Επιτροπή και το Συμβούλιο να μην υποχωρήσουν στις εντολές του ΠΟΕ και από το Σώμα να εγκρίνει το ψήφισμα.

<SPEAKER ID=113 LANGUAGE="DE" NAME="Graefe zu Baringdorf">
Κύριε πρόεδρε, η πολιτική μου ομάδα τάσσεται ρητά κατά της χρησιμοποίησης ορμονών και κατά της άδειας εισαγωγών κρέατος από τις ΗΠΑ, που υπέστει επεξεργασία με ορμόνες. Δε θέλουμε τα προϊόντα αυτά. Δεν τα χρειαζόμαστε! Είμαστε εδώ συντροφιά με την πλειοψηφία των γεωργών της Ευρώπης και την πλειοψηφία των καταναλωτών. Δεν έχουμε κατ'αρχήν τίποτα κατά των εμπορικών συμφερόντων, αλλά όταν αυτά διεκδικούνται σε βάρος των Ευρωπαίων γεωργών, έχουμε κάτι εναντίον τους! Εάν αυτό γίνεται σε βάρος της υγείας των καταναλωτών και εκεί είμαστε κατά.
<P>
Έχω τη γνώμη ότι η Επιτροπή πρέπει να κρατήσει σκληρή γραμμή. Εάν τώρα για λόγους διαδικασιών στρατηγικής δεν μπορείτε να πείτε τίποτα άλλο, εμείς από το Κοινοβούλιο βρισκόμαστε σε καλύτερη θέση. Μπορούμε και θα το κάνουμε να εμφανισθούμε αύριο με ένα ψήφισμα αποφασιστικής σημασίας και είμαι πεπεισμένος ότι θα εγκριθεί από το Κοινοβούλιο χωρίς σχεδόν ψήφους κατά. Οι Αμερικάνοι ίσως να πούμε καλύτερα η αμερικάνικη χημική βιομηχανία και οι αγροτικές πολυεθνικές τηρούν αλαζονική εθνικιστική και αυθάδη στάση. Προσπαθούν να μας καπελώσουν με τις ιδέες τους για την αγροτική παραγωγή και το φαγητό. Πρέπει ν'αντισταθούμε. Δεν υπάρχει πολιτισμός χωρίς γεωργία! Εάν στην Αμερική υπάρχει άλλος πολιτισμός ας τον χαρούν, δε μας αρέσει! Είναι δικαίωμά μας ν'αναπτύξουμε τη δική μας κουλτούρα φαγητού και διατροφής και να την αναπτύξουμε περαιτέρω, και μ'αυτήν δεν ταιριάζουν οι ορμόνες.
<P>
Καλώ την Επιτροπή, κ. Bangemann, να καταστρώσει στρατηγική όχι μόνο προς την κατεύθυνση του πάνελ, αλλά και ενόψει των νέων διαπραγματεύσεων του ΠΟΕ. Οι σκέψεις αυτές πρέπει να βρουν τόπο στη νέα σύναψη συμφωνιών, και για υγειονομικούς και καταναλωτικούς λόγους πρέπει να μπορούν να γίνονται απορρίψεις. Τα εκάστοτε κράτη ή οργανώσεις πρέπει να μπορούν να προσδιορίζουν τα ίδια, να μην μπορούν να εξαναγκάζονται από άλλους ν'ακολουθούν μια πορεία που δεν επιθυμούν. Δεν το θεωρώ αναγκαίο να εμφανίζεται η εφηβία στα παιδιά μας λόγω των γενετήσιων ορμονών νωρίτερα απ'οτι γινόταν έως τώρα. Η κ. Roth-Behrendt επεσήμανε ότι εδώ δεν υπάρχουν μελέτες, προϊόντα μακροχρόνιας έρευνας. Εάν υπήρχαν θα πήγαιναν κατά πάσα πιθανότητα προς την κατεύθυνση αυτή. Για το λόγο αυτόν πρέπει ν'αντισταθούμε αποφασιστικά και δεν μπορούμε να το επιτρέψουμε αυτό μακροπρόθεσμα.

<SPEAKER ID=114 LANGUAGE="NL" NAME="Vandemeulebroucke">
Κύριε Πρόεδρε, αγαπητοί συνάδελφοι, είμαι ικανοποιημένος με την απάντηση του κ. Bangemann, ο οποίος δηλώνει ότι θα χρησιμοποιηθεί κάθε μέσο για να υπερισχύσει η άποψή μας στον Παγκόσμιο Οργανισμό Εμπορίου. Αυτό με ικανοποιεί και ελπίζω ότι η Επιτροπή θα συνεχίσει τον αγώνα που διεξάγει.
<P>
Η έκθεση της επιτροπής εμπειρογνωμόνων εξακολουθεί να είναι προσωρινή. Σ'αυτήν δεν συνεκτιμώνται οι απόψεις των εννέα επιστημόνων που είχαν υποδειχθεί από την Ευρωπαϊκή Ένωση. Οι επιστήμονές μας προέρχονται από τη Γερμανία, τη Νορβηγία, την Ουγγαρία, το Πόρτο Ρίκο και ακόμη και τις Ηνωμένες Πολιτείες. Τον προηγούμενο μήνα είχα καλέσει προσωπικά τρεις από αυτούς σε ένα colloquium που πραγματοποιήθηκε στις Βρυξέλλες. Πρόκειται για τους καθηγητές Metzler από την Καρλσρούη, Liehr από το Τέξας και Epstein από το Ιλλινόις. Οι κύριοι αυτοί δήλωσαν απερίφραστα ότι οι αποκαλούμενες αμερικανικές ορμόνες δεν χορηγούνται ποτέ μεμονωμένα αλλά σε συνδυασμό και ότι αυτός ο συνδυασμένος τύπος μπορεί μακροπρόθεσμα να έχει σοβαρές επιπτώσεις στο ανθρώπινο DNA. Στις πιθανές συνέπειες συγκαταλέγεται η τοξίνωση των γονιδίων και η πρόκληση καρκίνου.
<P>
Η επιστημονική διάσκεψη που είχε συγκαλέσει η Ευρωπαϊκή Επιτροπή είχε καταλήξει στο συμπέρασμα ότι χρειάζεται να διεξαχθεί εμπεριστατωμένη μελέτη της χρήσης ορμονών σε συνδυασμένη μορφή και αυτό είναι το σημαντικότερο στοιχείο. Δηλαδή, αυτό που πρέπει κυρίως να διερευνηθεί είναι οι μακροπρόθεσμες επιπτώσεις. Ενώπιον της επιτροπής του Παγκοσμίου Οργανισμού Εμπορίου, οι εννέα εμπειρογνώμονές μας δήλωσαν ότι τα επιστημονικά δεδομένα στα οποία οι Ηνωμένες Πολιτείες στήριξαν στο παρελθόν και εξακολουθούν πάντα να στηρίζουν τα επιχειρήματά τους είναι εντελώς απαρχαιωμένα. Όλα στηρίζονται στην αποκαλούμενη έκθεση JEFCA, του 1987. Ήδη το 1987, περισσότερο από το ήμισυ των 80 παραπομπών ήταν πεπαλαιωμένο. Συνεπώς, οι Ηνωμένες Πολιτείες εξακολουθούν ακόμα και σήμερα να στηρίζονται σε επιστημονικά δεδομένα που έχουν συλλεχθεί από εικοσαετίας. Γνωρίζουμε όλοι ότι η επιστημονική έρευνα εξακολουθεί, ευτυχώς, να εξελίσσεται. Μια ουσία που πριν από 20 χρόνια θεωρείτο ακίνδυνη μπορεί σήμερα να αποδειχθεί ότι είναι επικίνδυνη.
<P>
Κλασσικό παράδειγμα της περίπτωσης αυτής είναι η ιστορία της ορμόνης DES, που αρχικά θεωρείτο ότι ήταν εντελώς ακίνδυνη. Χρειάσθηκε να περάσουν 20 χρόνια για να αποδειχθεί ότι η DES ήταν καρκινογόνος. Είναι προφανές ότι το επιχείρημα ότι η χορήγηση ορμονών μπορεί να είναι επικίνδυνη πρέπει να επαρκεί προκειμένου να αποδεχθεί ο Παγκόσμιος Οργανισμός Εμπορίου την ευρωπαϊκή απαγόρευση της χρήσης ορμονών. Για τις αποφάσεις που λαμβάνονται σε διεθνείς οργανισμούς εξακολουθεί να ισχύει η αρχή της πρόνοιας, πράγμα ορθό.
<P>
Για το λόγο αυτό υποστηρίζουμε απολύτως τις προσπάθειες της Ευρωπαϊκής Επιτροπής η οποία κατέθεσε ήδη τις αντιρρήσεις της ή απάντησε στην προσωρινή έκθεση στη Γενεύη και θα την υποστηρίξουμε, ελπίζω, μια ενδεχόμενη μελλοντική προσφυγή της, σε περίπτωση που ο Παγκόσμιος Οργανισμός Εμπορίου επιμείνει στην αρχική του θέση.
<P>
Επιθυμούμε να προετοιμαστεί εκ μέρους της Ευρωπαϊκής Επιτροπής ένα νέο επιστημονικό φόρουμ, ένα φόρουμ επιστημόνων που είναι αδέσμευτοι και δεν απασχολούνται στον κλάδο. Δεν αναφέρομαι μόνο σε κτηνιάτρους, αλλά κυρίως σε γιατρούς και σε επιστήμονες που είναι γνωστοί και διάσημοι στον τομέα της αντικαρκινικής έρευνας. Τέλος, θα πρέπει να συμμετάσχουν και επιστήμονες οι οποίες μελετούν κυρίως τους κινδύνους που συνεπάγεται η συνδυασμένη χρήση ορμονών. Κατ'αυτό τον τρόπο μπορούμε να προχωρήσουμε ακόμη περισσότερο με την ανάλυση των κινδύνων και σε τελευταία ανάλυση θα πρέπει να αποδειχθεί ότι έχουμε δίκιο. Όντως, πρέπει να δίδεται προτεραιότητα στην αρχή της πρόνοιας. Είναι αυτονόητο ότι πρέπει να διατηρηθεί η γενική απαγόρευση της χρήσης ορμονών, συμπεριλαμβανομένης της απαγόρευσης των εισαγωγών κρέατος που περιέχει ορμόνες. Είναι ευνόητο ότι υποστηρίζω τη θέση της Επιτροπής και ελπίζω ότι το παρόν ψήφισμα θα εγκριθεί ομόφωνα.

<SPEAKER ID=115 LANGUAGE="FR" NAME="des Places">
Κύριε Πρόεδρε, κύριε Επίτροπε, ήδη από τη δεκαετία του 1970 η χρησιμοποίηση αναβολικών ουσιών στην κοινοτική ζωική παραγωγή έγινε η αιτία για μεγάλες διαμάχες που έχουν εμπλέξει σε μία διαρκή συζήτηση, από τότε, τους πολιτικούς, τους καταναλωτές, τους ειδικούς επιστήμονες και το σύνολο της διεθνούς κοινότητας. Δεν είναι καινούριο, λοιπόν, το πρόβλημα και για αυτό θα σας απαλλάξω από την αντίστοιχη ιστορική αναδρομή.
<P>
Ωστόσο, στις 7 Μαΐου η κοινή ειδική ομάδα υπέβαλε στα μέρη την προκαταρκτική έκθεσή της, η οποία θα έπρεπε, βέβαια, να κρατηθεί εμπιστευτική, όπως απαιτεί το μνημόνιο διευθέτησης των διαφορών. Τα συμπεράσματα της έκθεσης αυτής είναι σαφή και ξεκάθαρα. Το πάνελ προτάσσει εμφανώς μία αυστηρά εμπορική θεώρηση πάνω από οποιονδήποτε θεμιτό προβληματισμό για τη δημόσια υγεία, αναιρώντας την αρχή της προφύλαξης προς το συμφέρον των καταναλωτών.
<P>
Με το ψήφισμά της η πολιτική μας ομάδα ζητεί από την Επιτροπή να οργανώσει το δυνατόν συντομότερα μια διάσκεψη που να αναδείξει τις αντιδράσεις των καταναλωτών στο θέμα του κρέατος με ορμόνες. Δεν μπορούμε παρά να αντιταχτούμε στη διευκρίνιση του πάνελ ότι μια προαιρετική ετικέτα που θα λέει ότι το βόειο κρέας είναι χωρίς ορμόνες θα μπορούσε να θεωρηθεί ότι απαντάει στις ανησυχίες των καταναλωτών για πληροφόρηση. Το αντίθετο μάλιστα, όπως ισχύει και για τους γενετικά τροποποιημένους οργανισμούς, πρέπει να θεσπιστεί η υποχρεωτική ετικέτα που θα λέει ότι το κρέας αυτό έχει ορμόνες.
<P>
Όπως, όμως, και να έχουν τα πράγματα, τα μέτρα απαγόρευσης των ορμονών παραγωγής κρέατος είναι θεμελιώδους σημασίας και δεν μπορούν να αμφισβητηθούν ξανά. Οι καταναλωτές δεν είναι δυνατόν ποτέ να κατανοήσουν πώς θα αρθούν τα μέτρα αυτά ενώ δεν έχει αποδειχτεί ούτε έχει γίνει κατηγορηματικά δεκτό ότι οι συγκεκριμένες ορμόνες είναι αβλαβείς. Εξάλλου, οι περιορισμοί που τίθενται για τα προϊόντα των Ευρωπαίων κτηνοτρόφων δεν πρέπει να ακυρωθούν από την εισαγωγή προϊόντων που δε διαθέτουν τις ίδιες υγειονομικές και ποιοτικές εγγυήσεις.
<P>
Ζητούμε, λοιπόν, να συνεχιστεί η διαδικασία της αντιδικίας αυτής ως το τέλος, δηλαδή μέχρι την έφεση, και η πολιτική μας ομάδα στο σύνολό της είναι έτοιμη να στηρίξει την Επιτροπή.

<SPEAKER ID=116 NAME="Πρόεδρος">
Επί του θέματος αυτού έχω λάβει επτά προτάσεις ψηφίσματος, σύμφωνα με το άρθρο 37, παρ. 2 του Κανονισμού.
<P>
Η ψηφοφορία θα διεξαχθεί αύριο στις 12 το μεσημέρι.

<SPEAKER ID=117 LANGUAGE="FR" NAME="Happart">
Κύριε Πρόεδρε, κύριε Επίτροπε, γιατί άραγε το κρέας να εξαιρεθεί από το νέο λατρευτικό δόγμα της χρυσής αγελάδας που φαίνεται να είναι εκείνο που πιστεύουν οι πολίτες και οι κυβερνώντες των λεγόμενων πλούσιων και πολιτισμένων κοινωνιών μας; Γιατί να χρησιμοποιούνται ορμόνες τη στιγμή που ήδη υπάρχει, όπως είπαμε προηγουμένως, τόσο κρέας και τόσο γάλα; Γιατί; Μόνο και μόνο για το κέρδος. Οι Αμερικανοί δεν θέλουν να μας ταΐσουν κρέας με ορμόνες μόνο για να έχουν την ευχαρίστηση να μας το πουλήσουν αλλά, κυρίως, για να μας κάνουν να υιοθετήσουμε τις ορμόνες επειδή, προφανώς, το πραγματικό συμφέρον έγκειται στην παραγωγή και στην εμπορία των ορμονών. Εγώ το κατάλαβα αυτό εδώ και περισσότερα από δέκα χρόνια, όταν έκανα την πρώτη έκθεση για τη σωματοτροπίνη.
<P>
Πουλώντας κρέας και προϊόντα κακής ποιότητας κλέβουμε δύο φορές τον καταναλωτή. Του κλέβουμε πρώτα την εμπιστοσύνη του και μετά τις διατροφικές του αξίες. Τα κορτικοειδή και οι άλλες ορμόνες, συνδυασμένες ή όχι, φουσκώνουν τα ζώα με περισσότερα υγρά, οπότε ο καταναλωτής αγοράζει νερό στην τιμή του κρέατος. Το ανθρώπινο συμφέρον, το συμφέρον του πολίτη δεν υφίσταται αφού ο καταναλωτής δεν είναι παρά ένας αμόρφωτος, άρα ένας υποταγμένος.
<P>
Οι ορμόνες είναι επικίνδυνες. Κανείς δεν βγαίνει να πει ότι είναι βιταμίνες. Καταπολεμήσαμε την DES, πρέπει να καταπολεμήσουμε και τις υπόλοιπες. Η ανθρώπινη υγεία κινδυνεύει, βέβαια, το ίδιο όμως και η υγεία των ζώων. Έχει αποδειχτεί πρόσφατα ότι η χρήση ορμονών προκαλεί οστεώδη ανεπάρκεια στις μητέρες και, μεσοπρόθεσμα, στειρότητα για τα προϊόντα. Πρέπει, προφανώς, να επιβληθεί ακόμη περισσότερο από όσο χρειάζεται η ESB, η σήμανση, η ανίχνευση και η διαφάνεια.
<P>
Στην Ευρώπη έχουμε το δικαίωμα της πολιτισμικής διαφοράς στη διατροφή. Είναι ένα δικαίωμα που εσείς, κύριε Επίτροπε, μπορείτε να υπερασπιστείτε εξ ονόματος των πολιτών και της ανθρώπινης κοινωνίας. Αν ο κ. Μπίλ Κλίντον θεωρεί αναγκαίο να κάνει κήρυγμα στους Ευρωπαίους ότι δεν διοικούν σωστά ή ότι δεν κατανοούν τη σύγχρονη κοινωνία, στη Διάσκεψη Κορυφής των 8, τότε πρόβλημά του.
<P>
Εκείνο που δεν πρόκειται να δεχτώ, σε ό, τι με αφορά, είναι να πω στους Ευρωπαίους πολίτες ότι πρέπει να τρώνε δηλητηριασμένο κρέας επειδή έτσι συμφέρει τους Αμερικανούς. Για το λόγο αυτό, κύριε Επίτροπε, σας καλώ να συνεχίσετε τον αγώνα για την απαγόρευση, στην Ευρώπη, του κρέατος και των ορμονών γενικότερα.

<SPEAKER ID=118 LANGUAGE="EN" NAME="Gillis">
Κύριε Πρόεδρε, θα ήθελα να ευχαριστήσω τον Επίτροπο γι' αυτήν τη δήλωση. Το ζήτημα των ορμονών αποφασίστηκε από την Ευρωπαϊκή Ένωση πριν από μερικά χρόνια όχι βάσει της επιστήμης αλλά μάλλον βάσει συναισθημάτων. Θα υπενθυμίσω στο Σώμα ότι όλα τα τρόφιμα περιέχουν ορμόνες. Δίνω ως παράδειγμα το σιτάρι, τα πράσινα λαχανικά κλπ., τα οποία πολλές φορές περιέχουν ποσοτά τα οποία συναντά κανείς στο κρέας. Όμως είναι φυσιολογικά εμφανιζόμενες ουσίες κι όχι επικίνδυνες συνθετικές αναμίξεις.
<P>
Οι Ηνωμένες Πολιτείες και ο ΠΟΕ συνεχίζουν να επιμένουν οτι η επιστήμη, όχι το συναίσθημα, και οι επιστημονικές μετρήσεις, ιδιαίτερα, είναι μέτρο σύγκρισης το οποίο καθορίζει την ποιότητα και ασφάλεια των τροφίμων. Έχοντας βάλει στην άκρη την απαγόρευση, δεν βλέπω άλλη επιλογή παρά μόνο να αναμείνουμε στο ακουστικό μας και να συνεχίσουμε ακόμα κι αν πρέπει να εξαγοράσουμε την έξοδο μας. Έχει ήδη γίνει μεγάλη ζημιά στην εμπιστοσύνη και την πίστη των καταναλωτών πρόσφατα στο παρελθόν. Δεν μπορούμε να αντέξουμε περαιτέρω κινδύνους στην βιομηχανία.
<P>
Επαναλαμβάνω την έκκληση ενός προηγούμενου ομιλητή για την καθιέρωση ενός αρμόδιου, ανεξάρτητου, επιστημονικού οργάνου το οποίο θα ενεργεί ως φύλακας σκύλος και θα επικοινωνεί με το κοινό σε ένα αρχικό στάδιο, ειδικά μέσω οργανώσεων των καταναλωτών. Πρέπει να του αναθέτονται συγκεκριμένες εργασίες όπως να εξασφαλίζει οτι το κοινό προστατεύεται επαρκώς από τη μια μεριά και από την άλλη οτι δίνονται προσεχτικά εξηγήσεις για τις νέες εξελίξεις στην παραγωγή τροφίμων σε αρχικό στάδιο. Μόνο με αυτό τον τρόπο μπορεί η πραγματικότητα παρά η φανατασία να κυβερνά τις αποφάσεις μας σχετικά με το δίκαιο των τροφίμων και την ασφάλεια των τροφίμων στο μέλλον.

<SPEAKER ID=119 LANGUAGE="DE" NAME="Mann, Erika">
Κύριε πρόεδρε, αξιότιμοι συνάδελφοι, κ. επίτροπε, νομίζω ότι βρισκόμαστε σε δύσκολη θέση και το γνωρίζουμε αυτό πολύ καλά. Γνωρίζουμε περιπου τί μορφή θα έχει το πάνελ. Θα είναι αρνητική για μας. Μπορούμε να το προβλέψουμε αυτό λίγο ή πολύ, δηλαδή μπορούμε να προετοιμαστούμε για μια στρατηγική πολλοί συνάδελφοι το επεσήμαναν αυτό. Αυτό είναι το ένα.
<P>
Η δεύτερη δυσκολία, προ της οποίας βρισκόμαστε είναι ότι δεν έχουμε να κάνουμε μόνο με τις ΗΠΑ και με τον Καναδά, αλλά και άλλες κρεατοπαραγωγικές χώρες εντάσσονται εδώ όπως η Αργεντινή, η Νότια Αφρική και η Αυστραλία. Και άλλες προστίθενται εδώ. Αυτό σημαίνει ότι αυτό που πρέπει να σκεφθούμε στο μέλλον είναι μια πολύ πιο προχωρημένη στρατηγική, που πρέπει να περιλαμβάνει μια τελείως καινούργια αγροτική πολιτική, μια τελείως καινούργια εμπορική πολιτική και μια τελείως καινούργια πολιτική προστασίας των καταναλωτών.
<P>
Εξ άλλου χάσαμε κατά τον τελευταίο γύρο του ΠΟΕ την ευκαιρία ν'αρχίσουμε τη συζήτηση αυτήν. Ανοίξαμε ένα καινούργιο πεδίο, εάν μου επιτραπεί να το υπενθυμίσω στους συνάδελφους, καταφέραμε δηλαδή να εισάγουμε το εμπόριο και το περιβάλλον στο πλαίσιο στης διάσκεψης στη Σιγκαπούρη και κατά τον ίδιο τρόπο θα έπρεπε φυσικά να επιδιώξουμε να ανοίξουμε θεματική συζήτηση στον τομέα του εμπορίου και της υγείας και του εμπορίου και της προστασίας των καταναλωτών. Αυτό θα χρειαστεί να το κάνουμε οπωσδήποτε σε ένα νέο γύρο του ΠΟΕ. Δε γνωρίζουμε εάν θα τον έχουμε, αλλά θα πρέπει να προσπαθήσουμε γρήγορα να εισάγουμε αυτόν τον ειρμό των σκέψεων στα πλαίσια της συζήτησης του ΠΟΕ.
<P>
Εκτός αυτού θα χρειαστεί να προχωρήσουμε πιο πέρα. Θα πρέπει να διερευνήσουμε κρίσιμα ερωτήματα. Η κ. Roth-Behrendt επεσήμανε τελείως δικαίως ότι θα έχουμε να διεξάγουμε συζητήσεις με τους εταίρους μας, θα χρειασθεί να συζητήσουμε σχετικά με το πώς μπορούμε αφ'ενός να εξασφαλίσουμε την ελευθερία του εμπορίου, την οποία επ'ουδενί δε θέλουμε να υπονομεύσουμε και η οποία υφίσταται και για την προστασία των δικών μας παραγωγών και αφ'ετέρου πώς μπορούμε να συμβιβάσουμε τελείως διαφορετικές πολιτιστικές αντιλήψεις για διάφορα επίπεδα προστασίας.
<P>
Πώς αυτά θα συμβιβαστούν στο μέλλον μεταξύ τους και πώς θα επιτύχουμε έτσι ρύθμιση; Γνωρίζω ότι πρόκειται για σχετικά δύσκολα ζητήματα, πιστεύω όμως ότι θα πρέπει να τ'αντιμετωπίσουμε χωρίς χρονοτριβή. Λαβαίνω σα δεδομένο ότι η Επιτροπή θα κάνει προσφυγή στο εφετείο. Θα έχουμε τότε οπωσδήποτε την ευκαιρία να σκληρύνουμε τη στρατηγική αυτή βάσει νέων επιστημονικών ερευνών.

<SPEAKER ID=120 NAME="Πρόεδρος">
Η συζήτηση έληξε.
<P>
(Η συνεδρίαση, διακoπείσα στις 8.10 μ.μ., επαναλαμβάνεται στις 9 μ.μ.)

<CHAPTER ID=10>
Ταμείο Συνοχής-Διαρθρωτικά Ταμεία
<SPEAKER ID=121 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων:
<P>
Α4-0167/97 του κ. Novo, εξ ονόματος της Επιτροπής Περιφερειακής Πολιτικής σχετικά με την ετήσια έκθεση της Επιτροπής (COM(96)0388-C4-0509/96) για το Ταμείο Συνοχής 1995.-Α4-0210/97 του κ. Belenguer, εξ ονόματος της Επιτροπής Περιφερειακής Πολιτικής σχετικά με την έβδομη ετήσια έκθεση (COM(96)0502-C4-0020/97) για τα διαρθρωτικά ταμεία 1995.
<SPEAKER ID=122 NAME="Novo">
Κυρία Πρόεδρε, κυρία Επίτροπε, κύριοι βουλευτές, όπως είναι γνωστό η Συνθήκη για την Ευρωπαϊκή 'Ενωση δημιουργησε ένα Ταμείο Συνοχής με προορισμό να συμβάλει χρηματοδοτικά στην υλοποίηση έργων στους τομεις του περιβάλλοντος και των υποδομών των μεταφορών στο πλαίσιο των διευρωπαϊκών δικτύων.
<P>
Πρόκειται λοιπόν για ένα Ταμείο με βασικό προορισμό να προσδώσει περιεχόμενο στην αρχή της οικονομικής και κοινωνικής συνοχής και, ως τέτοιο, με προορισμό μόνο τέσσερα κράτη μέλη με κατά κεφαλή Ακαθάριστο Εγχώριο Προϊόν χαμηλότερο από το 90 % του κοινοτικού μέσου όρου, την Ισπανία, την Ελλάδα, την Ιρλανδία και την Πορτογαλία, παρότι οι συγκεκριμένες ενισχύσεις έχουν δοθεί με τρόπο κάπως αντιφατικό, καθώς εξαρτώνται κανονικά από την αποδοχή και την τήρηση ενός προγράμματος σύγκλισης με σκοπό να ικανοποιηθούν τα κριτήρια ονομαστικής σύγκλισης που προβλέπονται στην Οικονομική και Νομισματική 'Ενωση.
<P>
Καθώς πρόκειται για μία έκθεση σχετικά με την εκτέλεση του Ταμείου Συνοχής κατά το έτος 1995, πρέπει να τονίσουμε ορισμένες από τις σημαντικότερες πτυχές που εντοπίσθηκαν την περίοδο εκείνη. Ωστόσο, είναι πολιτική υποχρέωση του Κοινοβουλίου αυτού να μην μείνει στις διαπιστώσεις. Με βάση την ανάλυση των γεγονότων, είναι καθήκον του να εξεύρει νέες οδούς εργασίας, να εξεύρει νέες λύσεις και προσαρμογές, να υποβάλει πολιτικές προτάσεις για το μέλλον. Αυτό επιδιώκει να κάνει η έκθεση αυτή. Από το περιεχόμενό της θα ήθελα να επισημάνω τις ακόλουθες πτυχές.
<P>
Καταρχή, τον υψηλό βαθμό εκτέλεσης, που αντανακλάται στη χρησιμοποίηση του 99, 9 % των πιστώσεων ανάληψης υποχρεώσεων και του 97, 1 % των πιστώσεων πληρωμών. Το γεγονός αυτό είναι ακόμη σημαντικότερο εφόσον είναι βέβαιο ότι, λόγω των χαρακτηριστικών του Ταμείου, όπου κάθε κατ'ιδίαν σχέδιο υποβάλλεται σε εξονυχιστική ανάλυση πριν καταστεί δυνατή οποιαδήποτε ανάληψη υποχρέωσης ή πληρωμή, τα ποσοστά αυτά αντιστοιχούν σε πραγματική εκτέλεση των έργων επί του πεδίου.
<P>
Ταυτόχρονα, ενώ παρατηρούνται υψηλά ποσοστά εκτέλεσης, διαπιστώνεται πάντα ανυπαρξία απάτης στη χρησιμοποίηση των χρηματοδοτικών μέσων. Το γεγονός αυτό επιβεβαιώνει την πλήρη κανονικότητα της χρησιμοποίησης του Ταμείου Συνοχής, που άλλωστε διαπιστώθηκε ήδη τα προηγούμενα έτη, η οποία δεν αμφισβητείται ούτε στο ελάχιστο από τον εντοπισμό ορισμένων προβλημάτων που σχετίζονται με μικρές διοικητικές ή διαδικαστικές παρατυπίες.
<P>
Τα γεγονότα αυτά επιτρέπουν να διααπιστώσουμε, αντίθετα με αυτό που θα ήθελαν ορισμένοι να μας κάνουν να πιστέψουμε, την υψηλή ικανότητα απορρόφησης, κανονικά και με διαφάνεια, των διαθέσιμων μέσων εκ μέρους των τεσάρων χωρών της συνοχής, καθώς επίσης και την αποδεδειγμένη ικανότητα για την υποβολή σχεδίων ενταγμένων στους σκοπούς του Ταμείου. Επιβεβαιώνεται έτσι η ανάγκη που έχουν και θα έχουν ακόμη στο μέλλον οι χώρες αυτές για υποδομές περιβάλλοντος και μεταφορών, εφόσον εξακολουθούν να υπάρχουν μεγάλες ασυμμετρίες στο επίπεδο αυτό στους κόλπους της Ευρωπαϊκής 'Ενωσης.
<P>
Δεύτερον, επισημαίνω τις προόδους που σημειώθηκαν στην επίτευξη μίας συνολικής ισορροπίας της χρηματοδότησης μεταξύ περιβαλλοντικών σχεδίων και διευρωπαϊκών δικτύων μεταφορών, έστω και με ορισμένες εθνικές ανισορροπίες που θα πρέπει να διορθωθούν, στην Ελλάδα εις βάρος του τομέα των μεταφορών, και στην Πορτογαλία εις βάρος του περιβαλλοντικού τομέα.
<P>
Στο πεδίο αυτό, ορθό είναι να επισημάνουμε την υποστήριξη για τη δίκαιη κατανομή μεταξύ αυτών των τομέων επενδύσεων, παρόλο που τονίζεται στην έκθεση ότι η ισορροπία αυτή θα πρέπει να επιτευχθεί μόνο, κατά τρόπο όχι άκαμπτο, στο σύνολο της παρούσας περιόδου εφαρμογής του Ταμείου, δηλαδή μέχρι το 1999.
<P>
Επιπλέον, και για να βελτιωθεί η παρουσίαση σχεδίων και, επίσης, για να καταστεί δυνατή η διαφοροποίηση της χρησιμοποίησής τους στις πιο μειονεκτικές περιοχές των δικαιούχων κρατών μελών, θεωρείται αναγκαίο να ενισχυθούν οι επενδύσεις για σιδηροδρομικές και αερολιμενικές υποδομές και για την επεξεργασία αποβλήτων, όπως επίσης θεωρείται αποδεκτή η υποβολή υποψηφιοτήτων αξίας κατώτερης των δέκα χιλιάδων ECU και σε νέα πεδία, όπως είναι τα σχέδια για την καταπολέμηση της διάβρωσης, για την αναδάσωση, τη διατήρηση της φύσης και την προστασία των βιοτόπων.
<P>
Τρίτο, διαπιστώνεται η ύπαρξη κανόνων που καθόρισε η Επιτροπή για την πρακτική εφαρμογή της ρήτρας της προϋπόθεσης εφαρμογής, οι οποίοι εξακολουθούν να προκαλούν ζωηρές αμφιλογίες εφόσον, αφενός, η ρήτρα αυτή θα έπρεπε πράγματι να προσαρμόζεται σε συνάρτηση με τον πρωταρχικό στόχο του Ταμείου, την επιδίωξη της συνοχής και, αφετέρου, αυτοί οι κανόνες εξακολουθούν, αντίθετα από αυτό που επιβάλλεται, να μην ανακοινώνονται και να μη συζητούνται από το Ευρωπαϊκό Κοινοβούλιο.
<P>
Από την άλλη πλευρά, παρότι η έκθεση υπενθυμίζει ότι το Ταμείο Συνοχής δεν δημιουργήθηκε ούτε έχει τη ρητή λειτουργία της δημιουργίας θέσεων απασχόλησης, συστήνεται η αξιολόγηση των κοινωνικοοικονομικών επιπτώσεων των χρηματοδοτουμένων επενδύσεων, ιδίως με τη δημοσιοποίηση μελετών που ανατέθηκαν, οι οποίες, από όσο γνωρίζουμε, αποκαλύπτουν τα οφέλη που προκύπτουν άμεσα για τις χώρες της συνοχής αλλά επίσης, και κυρίως, τα οφέλη που απορρέουν για το σύνολο των κρατών μελών.
<P>
Τέταρτο και τελευταίο, η έκθεση εξετάζει το κεντρικό και ουσιώδες ζήτημα του μέλλοντος του Ταμείου Συνοχής. Από την άποψη αυτή, η θέση που εκφράζει είναι σαφής. Στα σημεία 16 και 17 επαναλαμβάνει ότι το Ταμείο αυτό έχει εθνικά χαρακτηριστικά, και επομένως δεν πρέπει να συγχωνευθεί ούτε να ενσωματωθεί στα Διαρθρωτικά Ταμεία. Από την άλλη, προτείνεται να ληφθούν μέτρα για να παραταθεί το Ταμείο Συνοχής πέρα από το 1999, έχοντας ως βάση της ανανέωσής του τα ίδια τα κριτήρια της δημιουργίας του, δηλαδή να διατηρηθεί ως χρηματοδοτικό μέσο με προορισμό να προαχθεί η οικονομική και κοινωνική συνοχή στις χώρες των οποίων το κατά κεφαλή ΑΕγχΠ συνεχίζει να είναι χαμηλότερο από το 90 % του κοινοτικού μέσου όρου, και, συμπληρωματικά, να μπορέσει να βοηθήσει τις χώρες αυτές στις προσπάθειές τους για ονομαστική σύγκλιση στις οποίες υποβάλλονται και θα εξακολουθήσουν να υποβάλλονται, όπως θα συμβεί, προφανώς, έπειτα από την πρόσφατη επιβεβαίωση του Συμφώνου Σταθερότητας.
<P>
Θα ήθελα, τέλος, να ευχαριστήσω τους συναδέλφους μου για τη συνεργασία σε αυτή την έκθεση και, φυσικά, τις υπηρεσίες της γραμματείας της Επιτροπής Περιφερειακής Πολιτικής.

<SPEAKER ID=123 NAME="Novo Belenguer">
Κυρία Πρόεδρε, η έκθεση που παρουσιάζουμε και συζητάμε σήμερα μελετά την εβδόμη ετήσια έκθεση που παρουσίασε η Επιτροπή σχετικά με τα διαρθρωτικά Ταμεία και αντιστοιχεί στο 1995, έκθεση που συμπληρώθηκε με τις τροπολογίες που εγκρίθηκαν από την Επιτροπή Περιφερειακής Πολιτικής, τροπολογίες οι οποίες θα βοηθήσουν οπωσδήποτε στον καθορισμό και τη συγκεκριμενοποίηση των ιδεών που παρουσιάζουμε στην παρούσα έκθεση.
<P>
Το έτος 1995 έχει ζωτική σημασία, αν λάβουμε υπόψη ότι πρόκειται για το πρώτο οικονομικό έτος πλήρους εφαρμογής των παρεμβάσεων της περιόδου 94-99, όπου περιλαμβάνονται επίσης, επιτέλους, και η Αυστρία, η Φιλανδία και η Σουηδία. Είναι απαραίτητο να διαπιστώσουμε ότι τα προγράμματα κοινοτικής πρωτοβουλίας που παρουσίασαν τα Κράτη μέλη ήταν πάνω από 400, και ότι αυτό οδήγησε την Επιτροπή να αναγνωρίσει ότι προέκυψαν ορισμένα προβλήματα από την πολυπλοκότητα που δημιουργήθηκε. Με βάση όλα αυτά, η παρούσα έκθεση χωρίζεται σε πέντε μεγάλα κεφάλαια που αναφέρονται στην εκτέλεση, τη συμπληρωματικότητα, την προσθετικότητα, την αξιολόγηση και την παρακολούθηση, και τέλος, στην αρχή της συνεργασίας.
<P>
Όσον αφορά την εκτέλεση, θα πρέπει να πούμε ότι παρατηρήθηκε ένα ανησυχητικό ποσοστό ελλιπούς εκτέλεσης του προϋπολογισμού, που δεν επηρεάζει εξίσου τα διάφορα ταμεία, στόχους και Κράτη. Ωστόσο, θα πρέπει να τονιστεί η βελτίωση που παρατηρήθηκε στις περιοχές στόχου 1 των τεσσάρων «Κρατών της συνοχής», δηλαδή της Ελλάδας, της Ιρλανδίας, της Πορτογαλίας και της Ισπανίας. Για όλους αυτούς τους λόγους, στην έκθεσή μου ζητώ από την Επιτροπή στην επόμενη έκθεση να αναλύει τις αιτίες των καθυστερήσεων αυτής της εκτέλεσης, την κατάσταση στα διάφορα Κράτη μέλη και τις συνέπειες επί του συνολικού πακέτου για την περίοδο 1994-99.
<P>
Ζητάμε επίσης από την Επιτροπή να μας παρέχει τα στοιχεία που αντιστοιχούν στην εξέλιξη των πιστώσεων των οποίων εκκρεμεί η εκκαθάριση.
<P>
Δεύτερον, σχετικά με τη συμπληρωματικότητα με τις άλλες κοινοτικές πολιτικές, εκφράζουμε την ικανοποίησή μας για τη μέριμνα των Ταμείων για τη βελτίωση του περιβάλλοντος. Τονίζουμε επίσης την προσοχή που αποδίδει η Επιτροπή στη συμβατότητα και συμπληρωματικότητα με άλλες κοινοτικές πολιτικές, εφόσον θα πρέπει να λαμβάνεται υπόψη ότι τα διαρθρωτικά Ταμεία αποτελούν τον σημαντικότερο χρηματοδοτικό όγκο που διαθέτει η Ευρωπαϊκή Ένωση, που η ίδια η Συνθήκη τούς αποδίδει τον οριζόντιο χαρακτήρα τους για την προώθηση της πολιτικής συνοχής, η οποία θα πρέπει να είναι αλληλοσυμπληρούμενη με άλλες κοινοτικές πολιτικές.
<P>
Έτσι, υπογραμμίζουμε ιδιαίτερα ότι βασικός στόχος των διαρθρωτικών Ταμείων είναι η επίτευξη της οικονομικής και κοινωνικής συνοχής, με σκοπό να υπερκεραστούν οι περιφερειακές και κοινωνικές διαφορές, τομέας όπου διαμορφώνεται και η ενδοκοινοτική αλληλεγγύη, προειδοποιώντας εντούτοις ότι οι περιφερειακές διαφορές εξακολουθούν να υπάρχουν.
<P>
Τρίτον, σε σχέση με την προσθετικότητα, διαπιστώνουμε με ανησυχία ότι η ίδια η Επιτροπή δεν μπορεί να εξασφαλίσει την αρχή της προσθετικότητας, και λέω ότι μας ανησυχεί διότι ένα από τα χαρακτηριστικά των διαρθρωτικών Ταμείων είναι ο προσθετικός τους χαρακτήρας, για να ενισχυθούν οι κρατικές και περιφερειακές προσπάθειες και να εξασφαλιστεί έτσι η συμβολή τους στη συνοχή. Η Επιτροπή εξακολουθεί να μη μπορεί να εδραιώσει αυτήν την αρχή σε επτά Κράτη μέλη. Δεν πρόκειται να αναφέρω ποια είναι αυτά τα Κράτη, υπάρχουν όμως τέσσερα για τα οποία η Επιτροπή λέει ότι δεν διαθέτει κανένα στοιχείο και τρία για τα οποία η Επιτροπή δηλώνει ότι έχει ελλιπή στοιχεία. Προκειμένου να αποφευχθεί αυτό το πρόβλημα, ζητάμε από την Επιτροπή να μελετηθεί η δυνατότητα να περιλαμβάνονται ρήτρες διακοπής των ενισχύσεων για την περίπτωση που δεν θα γίνεται σεβαστή η αρχή της προσθετικότητας ή ακόμη η υποχρέωση να αποστέλλονται τα στοιχεία από κάθε Κράτος μέλος.
<P>
Τέταρτον, σχετικά με την εξέλιξη και την παρακολούθηση, τονίζουμε ότι δυστυχώς δεν έχει ακόμη πραγματοποιηθεί μια πλήρης και λεπτομερής μελέτη για την πρώτη περίοδο προγραμματισμού των διαρθρωτικών Ταμείων. Επικροτούμε εν προκειμένω την πρόταση της Επιτροπής να παρέμβουν ανεξάρτητοι εμπειρογνώμονες, που δεν έχουν ακόμη διοριστεί, καθώς και τις προσπάθειες που καταβλήθηκαν για την παρακολούθηση, και εκφράζουμε την ικανοποίησή μας για την εκπόνηση του οδηγού παρακολούθησης. Ωστόσο, υπάρχει ακόμη μεγάλη πολυπλοκότητα στα κριτήρια και τις διαδικασίες που αφορούν τα διαρθρωτικά Ταμεία, γι' αυτό και συνηγορώ υπέρ μιας απλοποίησης των ρυθμίσεων που θα βοηθούσε στην καλή διεξαγωγή της παρακολούθησης.
<P>
Πέμπτον, σχετικά με τη συνεργασία, διαπιστώνεται ότι η συνεργασία με τις περιφερειακές αρχές έχει βελτιωθεί ουσιαστικά, αν και υπάρχουν ακόμη ελλείψεις σε ό, τι αφορά τις τοπικές αρχές. Ωστόσο, αυτή η τελευταία βελτιώθηκε όσον αφορά την ενημέρωση. Τονίζουμε τον καλό συντονισμό με την Επιτροπή των Περιφερειών και την ανάγκη να ενισχυθεί η αρχή της συνεργασίας ώστε τόσο οι τοπικοί όσο και οι περιφερειακοί φορείς να ασκούν μια πραγματική πολιτική προσέγγισης στον πολίτη.
<P>
Τέλος, επαναλαμβάνουμε ότι έχουμε εμπιστοσύνη στην αποκέντρωση ως μεθόδου διαχείρισης των Ταμείων, αν και θα πρέπει να επισημάνουμε ότι το σημερινό σύστημα ενέχει κάποια αντίφαση εφόσον ενώ η διαχείριση των Ταμείων αντιστοιχεί σχεδόν ολοκληρωτικά στα Κράτη, η ευθύνη για την εν λόγω διαχείριση αντιστοιχεί σχεδόν αποκλειστικά στην Επιτροπή. Και ολοκληρώνω, κυρία Πρόεδρε, ευχαριστώντας όλα τα μέλη της Επιτροπής Περιφερειακής Πολιτικής για το σύνολο των τροπολογιών που κατατέθηκαν και συζητήθηκαν στην επιτροπή, οι οποίες αύριο θα συζητηθούν στην Ολομέλεια, καθώς και τη γραμματεία και βεβαίως όλους εκείνους που συνεργάστηκαν στην εκπόνηση της έκθεσης.

<SPEAKER ID=124 NAME="Eisma">
Πρόεδρε, η Επιτροπή Περιβάλλοντος του Κοινοβουλίου ασχολήθηκε κυρίως με την έκθεση Novo Belenguer σχετικά με την ετήσια έκθεση του ταμείου συνοχής. Στην έκθεση αυτή διαπιστώσαμε ότι, σε πολλές περιπτώσεις, τα διαρθρωτικά ταμεία ερμηνεύουν την έννοια περιβάλλον με υπερβολικά ευρύ τρόπο. Μπορούμε να φανταστούμε ότι η παροχή ύδατος και η διάθεση αποβλήτων αφορούν όντως το περιβάλλον. Όταν όμως πρόκειται για ένα υδροηλεκτρικό φράγμα, το οποίο έχει αποδειχθεί ότι είναι επιβλαβές για το περιβάλλον όπως αναφέρεται και στην έκθεση η Επιτροπή Περιβάλλοντος είναι της γνώμης ότι είναι πάρα πολύ δύσκολο να διαπιστωθεί για ποιο λόγο το υδροηλεκτρικό φράγμα πρέπει να εκλαμβάνεται ως περιβαλλοντικό πρόγραμμα. Γι'αυτό και είναι καλό που η Επιτροπή Περιβάλλοντος ασχολείται με την περιφερειακή πολιτική, πράξη που αποκαλούμε ενσωμάτωση του περιβάλλοντος σε άλλους τομείς. Αυτός είναι και ο λόγος για τον οποίο αισθάνομαι ικανοποίηση που ένας μεγάλος αριθμός των τροπολογιών μας υιοθετήθηκαν από τον εισηγητή και την επιτροπή του.
<P>
Ερμηνεύουμε με υπερβολικά ευρύ τρόπο την έννοια περιβάλλον. Για το λόγο αυτό θα ήθελα να ασχολούμεθα στο μέλλον με καθαρά περιβαλλοντικά προγράμματα: καταπολέμηση της διάβρωσης του εδάφους, αναδάσωση, προστασία της φύσης, προστασία των βιοτόπων. Αυτές είναι οι υποθέσεις στις οποίες πρέπει να δοθεί πολύ περισσότερη προσοχή στα πλαίσια της πολιτικής συνοχής. Επί του σημείου αυτού καταθέσαμε και την τροπολογία 4, η οποία ελπίζω ότι θα γίνει αποδεκτή από την Επιτροπή.
<P>
Υποστηρίζω ορισμένες τροπολογίες της κ. Schroedter στις οποίες αναφέρει ότι αποδίδεται υπερβολική προσοχή στη βροχή και πάρα πολύ λίγη σε οικολογικά είδη υποδομών, όπως είναι οι σιδηρόδρομοι. Τέλος, θα ήθελα να τονίσω και η γνώμη αυτή είναι και η γνώμη της επιτροπής μας και συμπεριλαμβάνεται στην έκθεσή σας ότι οι εκθέσεις περιβαλλοντικών επιπτώσεων πρέπει να συντάσσονται από ερευνητές οι οποίοι δεν σχετίζονται με το σχεδιασμό ή την εκτέλεση του προγράμματος. Η αξιολόγηση πρέπει να είναι αντικειμενική. Η αρχή αυτή δεν πρέπει να ισχύει μόνο στην περίπτωση του ταμείου συνοχής, αλλά για όλη την περιφερειακή πολιτική. Είμαι περίεργος να δω με ποιο τρόπο πιστεύει η Επίτροπος ότι μπορεί να ανευρεθεί μία περισσότερο αντικειμενική μέθοδος αξιολόγησης των περιβαλλοντικών επιπτώσεων.
<P>
Πρόεδρε, επαναλαμβάνω ότι είμαι ιδιαίτερα ικανοποιημένος ότι η ιδέα της ενσωμάτωσης του περιβάλλοντος στην περιφερειακή πολιτική έγινε αποδεκτή από τον εισηγητή και την επιτροπή του, που αποδέχθηκαν τις τροπολογίες μας.

<SPEAKER ID=125 NAME="Vallvι">
Κυρία Πρόεδρε, κυρία Επίτροπε, θα ήθελα να ξεκινήσω την ομιλία μου σχολιάζοντας το γεγονός ότι υπάρχουν λίγα άτομα σε αυτήν την αίθουσα, όταν στην πραγματικότητα μιλάμε για το 34 % του κοινοτικού προϋπολογισμού, που προορίζεται για τα διαρθρωτικά Ταμεία και το Ταμείο Συνοχής, και στην προκειμένη περίπτωση αναφερόμαστε στο οικονομικό έτος 1995.
<P>
Πιστεύω ότι η συζήτηση αυτή θα πρέπει να χρησιμεύσει για να ανοίξει προοπτικές σχετικά με το τι πρέπει να είναι τα διαρθρωτικά Ταμεία, τόσο σχετικά με το τι πρέπει να είναι το 1999, έτος όπου εκπνέει η σημερινή περίοδος ισχύος των Ταμείων, όσο και σχετικά με το πώς πρέπει να τροποποιηθούν οι κανονισμοί με σκοπό να καταστεί αποτελεσματικότερη η εφαρμογή των εν λόγω Ταμείων προς όφελος μιας μεγαλύτερης οικονομικής και κοινωνικής συνοχής, και μιας μεγαλύτερης περιφερειακής συνοχής μεταξύ των διαφόρων περιφερειών που αποτελούν σήμερα την Ευρωπαϊκή Ένωση.
<P>
Δεν πρέπει επίσης να ξεχνάμε τη νέα προοπτική -που θα μπορούσαμε ίσως να την τοποθετήσουμε γύρω στο έτος 2004- για τη διεύρυνση της Ευρωπαϊκής Ένωσης. Πιστεύω πως δεν πρέπει να ξεχνάμε τίποτε σχετικά με αυτό όταν αναλύουμε τι υπήρξαν τα διαρθρωτικά Ταμεία. Κατ' αυτήν την έννοια, θα ήθελα να συγχαρώ τον κ. Novo Belenguer για την έκθεσή του και να τονίσω ορισμένα σημεία που τα θεωρώ ανησυχητικά, όπως ο χαμηλός δείκτης εκτέλεσης των Ταμείων. Αυτό συνεπάγεται ότι απομένουν δημοσιονομικά υπόλοιπα προς κατανομή -και τα υπόλοιπα αυτά μπορεί να είναι πολύ σημαντικά- και θα πρέπει τότε να αποφασιστεί με ποιον τρόπο μπορούν να χρησιμοποιηθούν αυτά τα ποσά, με σκοπό να μπορέσουν να επωφεληθούν τουλάχιστον εκείνα τα Κράτη που υπήρξαν πιο δυναμικά στην εφαρμογή των διαρθρωτικών Ταμείων.
<P>
Είναι άκρως ανησυχητικό το θέμα της προσθετικότητας, όπως σχολίασε επίσης ο κ. Novo Belenguer, διότι δεν υπάρχει επαρκής ενημέρωση στην Επιτροπή για την εφαρμογή από πλευράς των Κρατών του κριτηρίου της προσθετικότητας, απαραίτητου για την εφαρμογή των Ταμείων. θεωρώ το θέμα της συνεργασίας ιδιαίτερα σημαντικό, κυρίως με τις περιφερειακές και τοπικές αρχές, και ιδίως σε εκείνες τις πτυχές όπου οι περιφερειακές αρχές έχουν σημαντικές αρμοδιότητες σχετικά με τα Ταμεία.
<P>
Σε ό, τι αφορά τις αγροτικές περιοχές, τα διαρθρωτικά Ταμεία αντιπροσωπεύουν μια πολύ σημαντική υποστήριξη για τα αγροτικά εισοδήματα, για τα εισοδήματα του αγροτικού πληθυσμού, και κατ' αυτήν την έννοια θα πρέπει επίσης να τονίσουμε ότι, ακριβώς όπως συμφωνήθηκε στη Διάσκεψη του Cork, η αποκέντρωση της διαχείρισης των διαρθρωτικών Ταμείων πρέπει να χρησιμεύει για την αποφυγή του κινδύνου που θα επέφερε μια μελλοντική επανεθνικοποίηση της Κοινής Γεωργικής Πολιτικής. Κατ' αυτήν την έννοια, είναι απαραίτητο να δοθεί μεγαλύτερη ενημέρωση σχετικά με τις δυνατότητες δράσης και διάδοσης των διαρθρωτικών Ταμείων στις δραστηριότητες του αγροτικού κόσμου.
<P>
Πιστεύω ότι είναι θετικό να χαιρετίσουμε επίσης το Ευρωπαϊκό Παρατηρητήριο Καινοτομίας και Ανάπτυξης της Υπαίθρου που ιδρύθηκε, και να του δώσουμε τις απαραίτητες δυνατότητες. Πιστεύω για όλους αυτούς τους λόγους ότι η έκθεση είναι θετική, αλλά θα πρέπει να επαγρυπνούμε για την εφαρμογή των διαρθρωτικών Ταμείων στο μέλλον.

<SPEAKER ID=126 NAME="McCartin">
Κυρία Πρόεδρε, αυτή η Έβδομη Ετήσια Έκθεση αποτελείται από 341 σελίδες. Είναι πολύ δύσκολο για τον απλό βουλευτή του Ευρωπαϊκού Κοινοβουλίου ή για τον βουλευτή ενός εθνικού ή περιφερειακού κοινοβουλίου να διαβάσει και να κατανοήσει αυτόν τον τεράστιο τόμο. Θα ήθελα να δω μια σύντομη περίληψη σαν αυτή που περιέχεται στις εκθέσεις του το Ελεγκτικό Συνέδριο έτσι ώστε ένας μέσος βουλευτής να μπορεί να πάρει αμέσως μια ιδέα για το τι περιλαμβάνει η έκθεση.
<P>
Ο εισηγητής της Επιτροπής Περιφερειακής Πολιτικής, ο κ. Novo εξέφρασε την ανησυχία του για το γραφειοκρατικό φόρτο εργασίας τόσο σε επίπεδο Επιτροπής όσο και σε επίπεδο κρατών μελών που ασχολούνται με την άσκηση προγραμματισμού. Κατηγορεί αυτό για το χαμηλό επίπεδο χρησιμοποίησης των κεφαλαίων. Πρέπει να προσέξουμε σοβαρά αυτό το σημείο και να επισημάνουμε επίσης οτι τα τέσσερα διαφορετικά ταμεία, οι επτά στόχοι και οι δεκατρείς πρωτοβουλίες κάνουν πολύ περισσότερη διοικητική εργασία. Επίσης κάνουν μια αξιολόγηση για το τι έγινε πιο δύσκολο.
<P>
Η Επιτροπή Προϋπολογισμών ασχολείται με το χαμηλό επίπεδο αξιοποίησης στο οποίο τράβηξε την προσοχή μας ο κ. Novo Berlenguer και αναγνωρίζει οτι κάποια κράτη δυσκολεύτηκαν με την πολυπλοκότητα σχετικών ρυθμίσεων. Το ολικό αποτέλεσμα για το 1995 ήταν 82 % των διαθέσιμων κεφαλαίων. Αν είχαμε πιο απλές ρυθμίσεις θα κάναμε πολλά περισσότερα και θα τα κάναμε με λιγότερο διοικητικό κόστος. Όμως δεχόμαστε ευπρόσδεκτα το γεγονός οτι τα φτωχότερα κράτη μέλη ήταν αυτά που πέτυχαν την υψηλότερη χρησιμοποίηση και τουλάχιστον αυτό μας δίνει την ικανοποίηση οτι ο στόχος για κοινωνική και οικονομική συνοχή επιτυγχάνεται.
<P>
Κατά τη γνώμη μου, πρότεινα όσα χρήματα και φαίνεται σίγουρο οτι θα προβληθούν χρήματα δεν χρησιμοποιήθηκαν το τελευταίο έτος να διανεμηθούν εκ νέου για τον σκοπό για τον οποίο προορίζονταν ανάμεσα σε αυτά τα κράτη που κατάφεραν να χρησιμοποιήσουν τα κεφάλαια που τους ήταν διαθέσιμα.

<SPEAKER ID=127 NAME="Lindqvist">
) Κυρία Πρόεδρε, τα διαρθρωτικά ταμεία πρέπει να μεταρρυθμιστούν εκ βάθρων. Σχεδόν 100 από τα 250 δισεκατομμύρια κορώνες που προορίζονταν για τα ταμεία κατά το 1995 δεν απορροφήθηκαν. Μένουν εντελώς ανεκμετάλλευτα γιατί η διοίκηση και η γραφειοκρατία δεν προλαβαίνει να εξετάσει τις αιτήσεις και να κατανείμει τα χρήματα. Στην πραγματικότητα αυτό είναι ένα μεγάλου βεληνεκούς σκάνδαλο, πρόκειται για πάρα πολλά χρήματα που δεν χρησιμοποιούνται αποτελεσματικά. Είναι κακή διαχείρηση των φορολογικών πόρων. Ο σχεδιασμός προγραμμάτων, η επίβλεψη και η αξιολόγηση έχουν επίσης μεγάλες ελλείψει.
<P>
Το πιο ριζοσπαστικό θα ήταν όντως να αφήσουμε κάθε χώρα να έχει την ευθύνη για τη δική της περιφερειακή πολιτική με μερικούς μόνο στόχους από την ΕΕ όσον αφορά τη χρήση των ταμείων. Τώρα δεν μπορούμε να φτάσουμε εκεί σήμερα, παρά μόνο θα πάμε βήμα βήμα προς την μεταρρύθμιση των ταμείων.
<P>
Έχω κάποιες προτάσεις από την Επιτροπή μας που θέλω να υπογραμμίσω: Πρώτον πρέπει να μειωθεί σημαντικά η γραφειοκρατία, και στην ΕΕ και στα κράτη μέλη, μέσω λιγότερων ταμείων, λιγότερων στόχων και κοινοτικών πρωτοβουλιών. Περαιτέρω, πρέπει ο σχεδιασμός προγραμμάτων, οι αποφάσεις και η επιτήρηση να γίνουν καλύτερες. Εκτός αυτού πρέπει περισσότερες αποφάσεις να λαμβάνονται τοπικά και περιφερειακά. Όλες οι παρεμβάσεις της περιφερειακής πολιτικής θα πρέπει, όπως εμείς το βλέπουμε, να προσανατολίζονται πρωτίστως στο να λύσουν το μεγάλο πρόβλημα της ΕΕ με την ανεργία και ύστερα στο καλύτερο περιβάλλον και την διαπεριφερειακή συνεργασία.
<P>
Προς αυτήν την κατεύθυνση προσανατολίζεται η πρόταση του κ. Novo Belenguer επίσης και συμβαδίζει, νομίζουμε, με τη πρόταση της Επιτροπής Απασχόλησης περί αυξημένης αποκεντρωποίησης της λήψης αποφάσεων, περισσότερων τοπικών αποφάσεων και καλύτερου συντονισμού μεταξύ της περιφερειακής πολιτικής των κρατών μελών και της πολιτικής της αγοράς εργασίας της ΕΕ.
<P>
Είμαι αντίθετα επιφυλακτικός στη επιβολή ποινής στα κράτη μέλη, μέσω μέτρων που προτείνονται στην έκθεση, αν δεν ικανοποιούν την αρχή της προσθετικότητας, δηλαδή συνδρομή ιδίων πόρων. Πιστεύω ότι το να τροποποιήσουμε και να βελτιώσουμε τη λειτουργία των διαρθρωτικών ταμείων είναι λάθος τρόπος. Σε γενικές γραμμές εγκρίνουμε την έκθεση Novo Belenguer.

<SPEAKER ID=128 NAME="Langenhagen">
Κυρία πρόεδρε, η εικόνα που παρουσιάζουν τα διαρθρωτικά ταμεία στον τομέα της αλιείας είναι η εξής. Πρώτον: για το διάστημα 1994-1999 οι δημοσιονομικές πιστώσεις για το Χρηματοδοτικό Μέσο Προσανατολισμού της Αλιείας, δηλαδή το ΧΜΠΑ, ανέρχονται σε 2, 6 δισεκ. ECU. Δεύτερο: Για την κοινοτική πρωτοβουλία PESCA προβλέπονται για το ίδιο διάστημα 250 εκατ. ECU.
<P>
Σε σχέση με το ΧΜΠΑ προστέθηκε το 1994/95 μια σειρά καινοτόμων στοιχείων για τη διαρθρωτική πολιτική. Μεταξύ άλλων καθιερώθηκαν με την παρότρυνση της Επιτροπής Αλιείας νέα μέτρα και συγκεκριμένα, κατ'αρχή μια ρύθμιση για την πρόωρη συνταξιοδότηση των αλιέων και δεύτερον ατομικές επιδοτήσεις για νεότερους αλιείς που αναγκάζονται να εγκαταλείψουν το επάγγελμα τους λόγω παροπλισμού των αλιευτικών σκαφών. Το ποσοστό του ΧΜΠΑ για αναλήψεις και πληρωμές στο Στόχο 5α ανέρχεται σε γενικές γραμμές στο μέσο όρο όλων των στόχων της προώθησης της διαρθρωτικής πολιτικής στην ΕΕ. Και για τις επιδόσεις του ΧΜΠΑ στον τομέα του Στόχου 1 το επίπεδο χρησιμοποίησης είναι ικανοποιητικό.
<P>
Διαφορετική εικόνα δίνει η νέα κοινοτική πρωτοβουλία PESCA, παρόλο που η εξέλιξη είναι γενικά θετική. Το ποσοστό έγκρισης των σχεδίων ύψους 98 % βρίσκεται πάντως πάνω από το μέσο όρο όλων των κοινοτικών πρωτοβουλιών της ΕΕ. Το ποσοστό αποπληρωμής όμως βρίσκεται σημαντικά κάτω από το μέσο όρο και αυτό μας εμβάλλει σε ανησυχίες. Η εξήγηση γι αυτό είναι ότι οι διοικητικοί μηχανισμοί είναι πάρα πολύ ακριβοί, πάρα πολύ περίπλοκοι και πολύ αργοί. Στην Επιτροπή απουσιάζει επαρκής συντονισμός. Και ακριβώς τα κράτη μέλη είναι εκείνα που πρέπει να εργάζονται αποτελεσματικότερα, όπως λέει το Ευρωπαϊκό Ελεγκτικό Συνέδριο.
<P>
Αυτό κατά τις πληροφορίες μου δε βελτιώθηκε ούτε το 1996 σημαντικά. Το 1997 η εικόνα παρουσιάζεται διαφορετική. Αύριο θα πραγματοποιηθεί στις Βρυξέλλες μια διάσκεψη PESCA της Επιτροπής. Ελπίζουμε ότι αυτό θα επιβεβαιωθεί. Εν πάση περιπτώσει κάνω έκκληση σε όλους ν'αφήσουν εν ζωή την πρωτοβουλία PESCA κατά την επικείμενη συζήτηση για τη διαρθρωτική μεταρρύθμιση, διότι κάθε αρχή είναι δύσκολη και οι αλιείς έχουν ανάγκη την πρωτοβουλία αυτήν.

<SPEAKER ID=129 NAME="Καραμάνου">
Κυρία Πρόεδρε, κυρίες και κύριοι συνάδελφοι, αναμφισβήτητα η ετήσια έκθεση της Ευρωπαϊκής Επιτροπής για τις δραστηριότητες του Ταμείου Συνοχής κατά το 1995 αποτελεί ένα σημαντικότατο κείμενο, αφού παρέχει σαφή και πλήρη ενημέρωη για την λειτουργία και την αποτελεσματικότητα του Ταμείου Συνοχής, ενώ καταγράφει στοιχεία, τάσεις και προδιαγράφει προοπτικές.
<P>
Η θετική αποτίμηση της συμβολής του Ταμείου στην επίτευξη του στόχου της οικονομικής και κοινωνικής σύγκλισης αποκτά ιδιαίτερη αξία έπειτα από την δημοσίευση πριν από λίγες εβδομάδες της γενικής έκθεσης της Ευρωπαϊκής Επιτροπής για την συνοχή, όπου διαπιστώνεται δυστυχώς ότι δεν έχουν ακόμη απαμβλυνθεί οι αποκλίσεις ανάμεσα στις περισσότερο και στις λιγότερο ανεπτυγμένες χώρες της Ευρωπαϊκής 'Ενωσης, ενώ σοβαρές αποκλίσεις σημειώνονται και στο εσωτερικό των κρατών μελών.
<P>
Η προσέγγιση λοιπόν του στόχου της οικονομικής και κοινωνικής συνοχής θα πρέπει να αντιμετωπίζεται ως μακροχρόνια και επίπονη διαδικασία και όχι ως μία προσπάθεια που μπορεί να ολοκληρωθεί στο πλαίσιο μιας περιορισμένης χρονικής περιόδου.
<P>
Η οικονομική και κοινωνική συνοχή δεν αποτελεί ένα σταθερό σημείο, αλλά ένα διαρκώς μετακινούμενο στόχο. Με δεδομένη την μεγάλη αναπτυξιακή απόσταση ανάμεσα στα κράτη της συνοχής και στα υπόλοιπα, τα οποία δεν παραμένουν στάσιμα, αλλά αναπτύσσονται συνεχώς, δεν είναι λογικό να περιμένουμε ότι οι στόχοι της οικονομικής και κοινωνικής συνοχής θα επιτευχθούν μέσα σε πέντε ή σε δέκα χρόνια. Σε χώρες του κοινοτικού Νότου, όπως είναι η Ελλάδα, παραμένουν ως κύριες προτεραιότητες πολιτικής ο εκσυγχρονισμός των υποδομών, η προσέλκυση παραγωγικών επενδύσεων, καθώς και η εκπαίδευση και κατάρτιση, ώστε να διασφαλισθούν μακροπρόθεσμες προοπτικές απασχόλησης.
<P>
Παράλληλα, η ενίσχυση της συνοχής προϋποθέτει υιοθέτηση πολιτικών που μετριάζουν τα αρνητικά αποτελέσματα της απελευθέρωσης, της ενοποίησης της αγοράς, καθώς και της τήρησης των προϋποθέσεων για την συμμετοχή στην Οικονομική και Νομισματική 'Ενωση. Για παράδειγμα, αναφερόμενη στα διευρωπαϊκά δίκτυα μεταφορών, τηλεπικοινωνιών και ενέργειας, θα ήθελα να τονίσω ότι η απελευθέρωση των δικτύων πριν από την ολοκλήρωση της βασικής υποδομής και πριν εξασφαλισθεί ένα ελάχιστο επίπεδο υπηρεσιών για το σύνολο των κατοίκων μπορεί να οδηγήσει σε παραπέρα απόκλιση αντί για σύγκλιση.
<P>
Οι θέσεις αυτές θεωρούμε ότι δικαιολογούν την ανάγκη μεταβατικών περιόδων προσαρμογής, όπως αυτές που έχει ζητήσει η Ελλάδα. Επιβάλλεται, συνεπώς, να λαμβάνεται υπ'όψη πολύ περισσότερο η διάσταση της συνοχής κατά τον σχεδιασμό και την εφαρμογή του συνόλου των διαρθρωτικών πολιτικών της Κοινότητας.

<SPEAKER ID=130 LANGUAGE="PT" NAME="Costa Neves">
Κυρία Πρόεδρε, κυρία Επίτροπε, συμμερίζομαι με πεποίθηση την ανησυχία του Ευρωπαϊκού Κοινοβουλίου υπογραμμίζοντας, στο υπό συζήτηση ψήφισμα σχετικά με το Ταμείο Συνοχής, ότι, λαμβάνοντας υπόψη την αύξηση των εσωτερικών περιφερειακών ανισοτήτων που παρατηρούνται στα δικαιούχα κράτη μέλη, πρέπει να περιληφθεί η ανάλυση των ενδεχόμενων επιπτώσεων του τρόπου εφαρμογής του Ταμείου Συνοχής σχετικά με τις προαναφερθείσες ανισότητες στο πλαίσιο των προσπαθειών που καταβάλλει η Επιτροπή για την αξιολόγηση των κοινωνικοοικονομικών επιπτώσεών του.
<P>
Το Ταμείο Συνοχής έχει, όπως άλλα Ταμεία, για ουσιώδη αποστολή να συμβάλει στην οικονομική και κοινωνική συνοχή. Αυτό αξιολογείται τόσο από τη συσχέτιση των επιπέδων ανάπτυξης των κρατών μελών μεταξύ τους, όσο και από το βαθμό των υφιστάμενων κοινωνικών και περιφερειακών ανισοτήτων στο εσωτερικό καθε κράτους μέλους. Στο πλαίσιο αυτό, δεν είναι ασήμαντη η επιλογή ως προς την τοποθέτηση των επενδύσεων που γίνεται σε κάθε ένα από τα τέσσερα κράτη μέλη που είναι δικαιούχοι του Ταμείου Συνοχής όταν υποβάλλουν σχέδια.
<P>
Εάν δεν υπάρχουν κριτήρια για τις επιλογές, το αποτέλεσμα μπορεί να είναι τελικά η γνωστή αύξηση των κοινωνικών και περιφερειακών ανισοτήτων στα δικαιούχα κράτη μέλη να σχετίζεται επίσης, και αντιφατικά, με τη χρησιμοποίηση του ίδιου του Ταμείου Συνοχής. Αρκεί οι περιοχές με χρηματοδοτούμενα σχέδια να είναι αποκλειστικά, ή στη μεγάλη πλειονότητά τους, αυτές που ήδη διαθέτουν μεγαλύτερο βαθμό ανάπτυξης. Είναι ακόμη καιρός να διορθωθούν αυτά που, όπως φαίνεται, πρέπει να διορθωθούν. Είναι παράλογη, επομένως αδικαιολόγητη, η ελάχιστη προσοχή που παρέχει το Ταμείο Συνοχής στις πιο απομακρυσμένες περιοχές.
<P>
Και, γι'αυτό, με μεγάλη ικανοποίηση βλέπω την Επιτροπή, με τη ρητή συμφωνία του Ευρωπαϊκού Κοινοβουλίου, να υιοθετεί μία θέση μεγαλύτερης ευελιξίας για την έγκριση σχεδίων αξίας κάτω των 10 εκατ. ECU, εφόσον, με αυτή τη στάση, θα καταστεί δυνατό να αυξηθούν τα επίπεδα των επενδύσεων σε σχέδια που προορίζονται για λιγότερο αναπτυγμένες περιοχές, πράγμα που συμβάλλει στην αντιμετώπιση της υπερβολικής συγκέντρωσης των ενισχύσεων στις πιο ευημερούσες περιοχές.
<P>
Αλλά εάν είναι ανάγκη να διασφαλισθεί η συμβολή του Ταμείου Συνοχής για την υλοποίηση της αρχής της οικονομικής και κοινωνικής συνοχής, είναι επίσης ουσιώδες, καθώς το Ταμείο αυτό χρηματοδοτεί αποκλειστικά επενδύσεις στους τομείς των μεταφορών και του περιβάλλοντος, να υλοποιεί επίσης το Ταμείο αυτό τις πολιτικές της Ευρωπαϊκής 'Ενωσης στους τομείς αυτής.
<P>
Λαμβάνει λοιπόν την υποστήριξή μας η στρατηγική που ανήγγειλε η Επιτροπή για την ενίσχυση, μέσω του Ταμείου Συνοχής, της εφαρμογής των κοινοτικών οδηγιών, για παράδειγμα σε θέματα όπως ο ανεφοδιασμός και η επεξεργασία του ύδατος και η επεξεργασία των αποβλήτων. Υπάρχει, γύρω από το Ταμείο Συνοχής, το θεωρώ προφανές, μία μεγάλη σύμπτωση απόψεων μεταξύ Ευρωπαϊκού Κοινοβουλίου και Επιτροπής. Είναι, φυσικά, προϊόν πολλής κοινής εργασίας που όλοι έχουμε πραγματοποιήσει πος αυτή την κατεύθυνση και επωφελούμαι της ευκαιρίας για να συγχαρώ κατά τη γνώμη μου εντελώς βάσιμα και δίκαια το συνάδελφο κ. Honσrio Novo για την έξοχη έκθεσή του. Απομένει τώρα να περιμένουμε τα αποτελέσματα.

<SPEAKER ID=131 LANGUAGE="EN" NAME="Collins, Gerard">
Κυρία Πρόεδρε, πρώτα θα ήθελα να συγχαρώ τον κ. Novo για την εξαιρετική του έκθεση. Αυτή είναι η πρώτη φορά που η Επιτροπή υπέβαλε ετήσια έκθεση βασιζόμενη σε ένα ολόκληρο έτος λειτουργίας του Ταμείου Συνοχής και είναι η πρώτη φορά που αυτό το Κοινοβούλιο είχε την ευκαιρία να εξετάσει πως το Ταμείο Συνοχής εφαρμόστηκε στα δικαιούχα κράτη μέλη. Αναμφίβολα η έκθεση Novo είναι εξαιρετικά σημαντική.
<P>
Για την έκθεση της Επιτροπής, τονίζω με ευχαρίστηση ότι, συνολικά, τα αποτελέσματα είναι θετικά. Η εφαρμογή του προϋπολογισμού του έτους αναφοράς ήταν σχεδόν 100 % από δεσμεύσεις και κονδύλια τα οποία είναι ένα μοναδικό και αξιέπαινο αποτέλεσμα. Όμως, βρίσκω περίεργο το γεγονός οτι τουλάχιστον σε ένα κράτος μέλος, οι επενδύσεις του Ταμείου Συνοχής σε μια περιφέρεια δημιούργησαν τεράστια προβλήματα σε κάποια άλλη. Αυτό είναι ιδιαίτερου ενδιαφέροντος καθώς πηγαίνει κόντρα στον σκοπό του ταμείου. Θα προσκαλέσω την Επιτροπή, σε συνάρτηση με τα κράτη μέλη, να βρει γρήγορες και σωστές λύσεις σε αυτό το πρόβλημα.
<P>
Είναι επίσης ενθαρρυντικό να σημειωθεί οτι δεν έγινε καμιά απάτη σε σχέση με τα έργα που χρηματοδοτήθηκαν και αυτό είναι ένα παράδειγμα που πρέπει να ακολουθηθεί και σε άλλους τομείς. Ακολουθώντας μια έκθεση του 1996 του κ. Χατζηδάκι σχετικά με την πολιτική συνοχής και το περιβάλλον, είναι σωστό το γεγονός οτι έχει δοθεί ιδιαίτερη έμφαση από τον κ. Novo σε θέματα περιβάλλοντος που σχετίζονται με το ταμείο. Είναι ξεκάθαρο οτι έχουν γίνει κάποιες βελτιώσεις σε αυτόν τον τομέα, συγκεκριμένα μια καλύτερη ισορροπία μεταξύ του περιβάλλοντος και των μέσων μεταφοράς.
<P>
Αν και δεν εφαρμόζονται σε όλα τα δικαιούχα κράτη μέλη με τον ίδιο τρόπο και στον ίδιο βαθμό, συνυπογράφω κι εγώ τις ανησυχίες του εισηγητή σχετικά με άλλα περιβαλλοντολογικά θέματα που σχετίζονται με το ταμείο. Ο κ. Novo λέει ότι μπορούν να αντιμετωπιστούν κάποια άλλα σχέδια για το περιβάλλον όπως είναι η καταπολέμηση της διάβρωσης των ακτών. Σε αυτό το σημείο υποστηρίζω εξ ολοκλήρου τον εισηγητή. Εδώ κι ένα πολύ σημαντικό χρονικό διάστημα, έχω διαπιστώσει οτι η διάβρωση των ακτών δεν πρέπει να θεωρείται πια ένα τοπικό πρόβλημα. Δεν είναι ούτε καν εθνικό πρόβλημα. Πρέπει να θεωρείται πρόβλημα της Ευρωπαϊκής Ένωσης. Τα προβλήματα της Ευρωπαϊκής Ένωσης πρέπει να λαμβάνουν και λύσεις της Ευρωπαϊκής Ένωσης και εδώ θέλω να δώσω έμφαση στο γεγονός οτι η διάβρωση των ακτών είναι ένα ιδιαίτερα σημαντικό πρόβλημα στην Ιρλανδία. Μπορώ να υποστηρίξω την παράγραφο 9 του ψηφίσματος υποθέτοντας οτι ο εισηγητής αναφέρεται σε περιοχές όπως οι Αζόρες και η Μαδέρα.
<P>
Τελειώνοντας, η ύπαρξη του Ταμείου Συνοχής ήταν ιδιαίτερης σημασίας για την Ιρλανδία. Μέσω του Ταμείου Συνοχής έγινε σημαντική πρόοδος στη χώρα μου για τον στόχο της οικονομικής και κοινωνικής συνοχής και η πρόοδος θα συνεχίσει. Η παράκληση του κ. Novo προς την Επιτροπή και το Συμβούλιο να εγγυηθούν οτι το Ταμείο Συνοχής θα συνεχίσει μετά το 1999, έχει την ολική και απερίφραστη υποστήριξη μου.

<SPEAKER ID=132 NAME="Εφραιμίδης">
Κυρία Πρόεδρε, η έκθεση της Επιτροπής αφορά ένα είδος ατελούς, σκόπιμα με πολλά κενά απολογισμού της εφαρμογής της κοινοτικής πολιτικής για την οικονομικοκοινωνική συνοχή, για την δράση, την αποτελεσματικότητα των Διαρθρωτικών Ταμείων.
<P>
Πάνω σ'αυτήν έχουμε δύο εκθέσεις παράλληλες, που με τον ένα ή τον άλλο τρόπο αλληλοσυνδέονται, τις εκθέσεις Novo και Novo Belenguer. Αντιμετωπίζουν την έκθεση της Επιτροπής με θετικές απόψεις αλλά και με αξιόλογες κριτικές απόψεις. Εκφράζοντας την άποψή μου για αυτό το δίπτυχο, έκθεση της Επιτροπήςεκθέσεις των κκ. συναδέλφων, θέλω να πω ότι ενώ από τη μία δείχνουν ποιό είναι το πρόβλημα, από την άλλη έχουν ελλείψεις. Το κύριο πρόβλημα είναι τί ζητάει η Ευρωπαϊκή 'Ενωση σήμερα με αυτήν την πολιτική των Διαρθρωτικών Ταμείων, την πολιτική της οικονομικής συνοχής. Ζητάει την ανάπτυξη των περιφερειών, το πλησίασμα, την σύγκλιση, την συνοχή χωρών και περιφερειών σε ένα κάποιο επίπεδο.
<P>
Ο απολογισμός αποδείχνει ότι είναι αρνητικός μέχρι τώρα, απότυχε επομένως αυτή η πολιτική. Απότυχε
<P>
πρώτον, γιατί οι πόροι που διατίθενται είναι ανερπακείς και πρέπει να αυξηθούν και να διατεθούν περισσότεροι,
<P>
δεύτερον, γιατί τα προγράμματα, οι κοινοτικές πρωτοβουλίες είναι πολλές, είναι πολύπλευρες, δεν έχουν όμως μία προτεραιότητα, ένα κριτήριο, για το τί είναι εκείνο που αναπτύσσουν, και
<P>
τρίτον, κύριε Πρόεδρε, και μετά την Διάσκεψη του 'Αμστερνταμ, δεν υπάρχει κάποια προώθηση σε αυτόν τον τομέα. Εμείς φοβούμαστε ότι θα έχουμε μία συνέχεια αυτών των ελλείψεων, της παραμονής χωρών και περιφερειών σε κατάσταση υπανάπτυξης, της διασπάθισης σε γραφειοκρατικές και άσκοπες ή άστοχες ως προς την προτεραιότητα δαπάνες δήθεν για ανάπτυξη, και δεν θα έχουμε το επιδιωκόμενο αποτέλεσμα.
<P>
Μπορώ να πω με παράδειγμα την Ελλάδα: είναι κατ'εξοχήν η χώρα που έχει μεγάλες ιδιομορφίες. Δεν λαμβάνονται υπ'όψιν. Υπάρχει μία μπουλντόζα που περνάει όλες τις περιφέρειες, όλες τις χώρες με τον ίδιο τρόπο. Υπάρχουν ιδιομορφίες, υπάρχει υπερπεριφερειακότητα, υπάρχει υπανάπτυξη, υπάρχει συγκέντρωση πληθυσμού σε ορισμένα κέντρα, απερήμωση των άλλων περιφερειών και δεν λαμβάνονται υπ'όψιν στα διαφορετικά ταμεία, στα προγράμματα, στις κοινοτικές πρωτοβουλίες, αυτές οι ιδιομορφίες, ώστε ανάλογα να αντιμετωπισθούν οι ανάγκες. Και εμφανίζουν την Ελλάδα, και εδώ αυτό ακούγεται τώρα, ότι διαρκώς είναι επαίτης, ενώ δεν είναι επαίτης. Ζητάει εκείνο που δικαιούται. 'Οσα προορίζονται ως Διαρθρωτικά Ταμεία για τις τέσσερις χώρες του Ταμείου Συνοχής, σε σχέση με την Ελλάδα, αν ληφθούν υπ'όψιν οι ιδιομορφίες, οι ανάγκες, κατανέμονται άνισα και οι πόροι είναι υποδεέστεροι απ'ό, τι απαιτούν οι ανάγκες.
<P>
Εάν δεν αντιμετωπισθεί έτσι αυτό το πρόβλημα, με μία ριζική αντιμετώπιση της πολιτικής της Κοινότητας γύρω από το πρόβλημα της οικονομικοκοινωνικής συνοχής, της ανάπτυξης χωρών και περιφερειών, τότε θα ξαναρθούμε, θα ξανασυζητήσουμε εκθέσεις, αλλά αποτέλεσμα δεν θα έχουμε.

<SPEAKER ID=133 LANGUAGE="DE" NAME="Schroedter">
Κυρία πρόεδρε, όταν διατίθεται χρήμα για την υποδομή, αυτό δε σημαίνει ακόμα ότι επιτυγχάνεται αυτόματα πρόοδος στη συνοχή. Αυτό φαίνεται και από το ότι οι αναπτυξιακές διαφορές μεταξύ φτωχών και πλούσιων περιοχών δεν μπόρεσαν μέχρι τώρα να υπερνικηθούν παρά τα μεγάλα χρηματικά ποσά. Σημασία λοιπόν δεν έχει η ποσότητα του διατιθέμενου χρήματος αλλά κυρίως η ποιότητα των σχεδίων.
<P>
Μεγάλες οδικές κατασκευές στις χώρες συνοχής κατέστρεψαν μέχρι τώρα περισσότερα απ'όσα πράγματι πέτυχαν. Η διαρκής ανάπτυξη μπορεί να προωθηθεί επιτυχημένα μόνον εάν ενισχύεται η υποδομή μικρής εμβελείας. Αυτό ισχύει ακόμη περισσότερο για την περιβαλλοντική υποδομή. Υπερμεγέθης περιβαλλοντική υποδομή υπερχρεώνει τους πολίτες και τις κοινότητες σε μειονεκτικές περιοχές και τους ωθεί ακόμη πιο πολύ στην ένδεια. Για το λόγο αυτόν καλώ την Επιτροπή να συνηγορεί κατά προτίμηση υπέρ σχεδίων μικρής εμβέλειας και τέτοιων που καταλείπουν και για τις επόμενες γενιές περιβάλλον στο οποίο αξίζει να ζει κανείς.
<P>
Όταν το Ευρωπαϊκό Κοινοβούλιο έχει θέσει στις αποφάσεις του σε σχέση με τα διευρωπαϊκά δίκτυα ποσοστιαία κριτήρια για το μερίδιο συνδιασμένων μεταφορών-οδών και σιδηροδρόμων σε σχέση με τα ανώτατα και κατώτατα όρια τότε έχει τραβήξει το μοχλό κινδύνου. Αλλά δε φαίνεται να μπορεί να επιτευχθεί η ετοιμότητα για την πραγματική μετατροπή προτύπων διαρκούς ανάπτυξης όπως ζητείται στο κεφάλαιο 10 της λευκής βίβλου.
<P>
Οι αποφάσεις αυτές ήταν αποφάσεις του Κοινοβουλίου και θα ήταν πράγματι μοιραίο εάν υποκλίναμε από τη βάση αυτή. Ένα βλέμμα στο μέλλον. Αμφιβάλλω εάν η σύζευξη των πιστώσεων για διαρθρωτικές επενδύσεις με τα κριτήρια σύγκλισης απέδωσε στην πραγματικότητα κάτι. Για το λόγο αυτόν υποστηρίζω τη λύση της σύζευξης αυτής κατά τις επόμενες δημοσιονομικές προβλέψεις και την επιδίωξη οι ανάγκες και η ένδεια των περιοχών να αποτελέσουν το κύριο κριτήριο για την διαρθρωτική παρέμβαση. Διότι αυτό που προέχει είναι να κάνουμε πράγματι κάτι για τους Ευρωπαίους πολίτες.

<SPEAKER ID=134 LANGUAGE="IT" NAME="Moretti">
Κυρία Πρόεδρε, έφθασαν με ακρίβεια οι εκθέσεις της Επιτροπής για το οικονομικό έτος 1995 που αφορούν το Ταμείο Συνοχής και τα άλλα διαρθρωτικά ταμεία. Η Επιτροπή κρίνει ικανοποιητική την εκτέλεση του προϋπολογισμού του Ταμείου Συνοχής και χαίρεται διότι δεν έχουν αμφισβητηθεί οι περιπτώσεις απάτης στο πλαίσιο των χρηματοδοτούμενων σχεδίων. Την ίδια προσοχή θα πρέπει να προσδώσει η Επιτροπή στη δημοσιοποίηση της διαθεσιμότητας των διαρθρωτικών ταμείων και στη διευκόλυνση της χρήσης τους. Το έγγραφο εργασίας, που έχει επεξεργασθεί το 1996 η ΧΙΧ ΓΔ, μνημονεύει ρητά μία ανησυχητική μη πλήρη εκτέλεση των πιστώσεων των διαρθρωτικών ταμείων, εκτός από τα άλλα ανησυχητικά δεδομένα ανάλυσης.
<P>
Η ίδια διαδικασία προϋπολογισμού του 1997 προβλέπει μία μείωση των πιστώσεων πληρωμών των διαρθρωτικών ταμείων εξαιτίας της μη πλήρους χρήσης. Εάν θέλουμε με συγκεκριμένο και ουσιαστικό τρόπο να παρέμβουμε σε τοπικό επίπεδο με αποτελεσματικά σχέδια, θα πρέπει πριν από όλα να ενισχύσουμε τις πρωτοβουλίες που στοχεύουν τη διεύρυνση των οργάνων διάδοσης και ενημέρωσης μέσω σύγχρονων τεχνολογιών επικοινωνίας. Επιπλέον οφείλουμε να αλλάξουμε τις πολύπλοκες ρυθμίσεις, να τις καταστήσουμε πιο διαφανείς και απλές στην εφαρμογή ώστε να αποθαρρυνθούν οι απάτες, να προωθήσουμε την αποκέντρωση της διαχείρισης των παρεμβάσεων των ταμείων. Η πείρα αποδεικνύει ότι στις περιοχές με αποκεντρωμένη διαχείριση επιτυγχάνεται καλύτερη εκμετάλλευση των δυνατοτήτων των κοινοτικών διαρθρωτικών παρεμβάσεων, επειδή οι περιφερειακές αρχές έχουν μεγαλύτερη και αμεσότερη δυνατότητα αξιολόγησης. Παράδειγμα αποτελεί το ανησυχητικό και χαμηλό ποσοστό εκτέλεσης -28 %- μιας πολύ συγκεντρωτικής χώρας όπως η Ιταλία, σε σχεση με το 66 % μιας ομοσπονδιακής χώρας όπως η Γερμανία. Εάν αυτά τα στοιχεία δημοσιευθούν στην Ιταλία, θα συμβάλουν χωρίς άλλο στο να υπάρξουν νέα κίνητρα για τον αγώνα με στόχο την ανεξαρτητοποίηση της Παδανίας.

<SPEAKER ID=135 LANGUAGE="DE" NAME="Bφsch">
Κυρία πρόεδρε, κυρία επίτροπε, αγαπητοί συνάδελφοι, το 1995 ήταν το πρώτο έτος που τα τρία νέα κράτη μέλη Αυστρία, Σουηδία και Φινλανδία συμμετείχαν στην ευρωπαϊκή διαρθρωτική πολιτική. Πριν λίγο καιρό συζητήσαμε και εγκρίναμε στο Σώμα μια εξαίρετη έκθεση του συναδέλφου κ. Rack. Πιστεύω ότι οι χώρες αυτές πέτυχαν μια καλή εφαρμογή της διαρθρωτικής πολιτικής μεταξύ άλλων και βάσει των εμπειριών που είχαν από την ήδη υφιστάμενη κρατική περιφερειακή πολιτική.
<P>
Επιτρέψτε μου όμως να πω με την αμεριμνησία ενός βουλευτή από ένα κράτος μέλος ότι βρήκαμε δυσκολίες με τη γραφειοκρατία κατά τη διαχείριση των διαρθρωτικών αυτών πολιτικών. Παρόλη τη σχετικά σωστή και καλή εφαρμογή αυτή στις χώρες μας και αυτό πρέπει να το αναφέρουμε συνέχεια ως βουλευτές είναι μερικές φορές αποθαρρυντικό να θέτουμε αντίστοιχα αιτήματα στην Ευρωπαϊκή Επιτροπή ή και στις περιφερειακές υπηρεσίες.
<P>
Ένα δεύτερο σημείο: Είμαστε υποχρεωμένοι να διαπιστώσουμε, και αυτό επισημάνθηκε ήδη από συνάδελφους ότι, όπως αναφέρει η έκθεση, το ποσό των πιστώσεων που δε χρησιμοποιήθηκαν αυξήθηκαν μεταξύ 1993 και 1995 από 15 σε 23, 4 εκατ. ECU. Εδώ τίθεται ήδη το ερώτημα της επιτυχίας των διαρθρωτικών πολιτικών. Πόσο επιτυχής μπορεί να είναι μια διαρθρωτική πολιτική εάν δεν επιτυχαίνει στη διάθεση χρημάτων για τα αντίστοιχα μέτρα, τα οποία εμείς ως Κοινοβούλιο εντάσσουμε στον προϋπολογισμό; Πρόκειται, πιστεύω, για μάλλον μοναδικό φαινόμενο στον κόσμο να μη χρησιμοποιήθηκε χρήμα που είναι στη διάθεσή μας.
<P>
Εάν αναλογισθούμε ότι πριν λίγες μέρες τελείωσε μια συνάντηση κορυφής, η οποία φαινομενικά ασχολήθηκε ιδιαίτερα με την απασχόληση και που έδωσε αφορμή να διαπιστωθεί ότι στην Ένωση έχουμε περίπου 18 εκατ. άνεργους και ταυτόχρονα δε χρησιμοποιούμε τέτοιου είδους διαρθρωτικές πιστώσεις, πρόκειται πράγματι ένα θέμα που μιλάει από μόνο του και το οποίο δεν μπορούμε ως βουλευτές να το δεχτούμε τόσο απλά.
<P>
Θα ήθελα να υποστηρίξω και να υπογραμμίσω οπωσδήποτε για το μέλλον μια προτροπή της Επιτροπής που είναι παρούσα. Θεωρώ ότι στην Ευρωπαϊκή Ένωση χρειαζόμαστε περιφερειακή πολιτική. Δεν μπορούμε ν'αρχίσουμε να κάνουμε διαφοροποιήσεις σύμφωνα με το ρεφρέν εκεί έχουμε λίγο ύπαιθρο χώρα και εκεί έχουμε αστικές περιοχές κλπ. Μπορώ να θυμηθώ συζητήσεις στις οποίες κατέστη σαφές ότι ο καθένας είναι στην πραγματικότητα σύμφωνος με τη συγκέντρωση πιστώσεων, μόνο όχι για άλλους, αλλά για τον ίδιο. Πιστεύω ότι εδώ πρέπει να υποστηριχτεί η πρωτοβουλία της αρμόδιας επιτρόπου και για τη μελλοντική μεταρρύθμιση των διαρθρωτικών πολιτικών. Χρειαζόμαστε πάντως μια άλλη μορφή και ο συνάδελφος κ. McCartin υποδήλωσε για την Επιτροπή Ελέγχου του Προϋπολογισμού ότι πρέπει να είμαστε σε θέση να μπορούμε να μεταφέρουμε μη διατεθείσες πιστώσεις από το ένα κράτος μέλος στο άλλο, αλλοιώς είμαι μάλλον απαισιόδοξος για το μέλλον της κοινής διαρθωτικής πολιτικής γνωρίζοντας τις διάφορες πρωτοβουλίες που είναι δρομολογημένες προς την κατεύθυνση της επανεθνικοποίησης των διαφόρων διαρθρωτικών πολιτικών.

<SPEAKER ID=136 NAME="Χατζηδάκης">
Κυρία Πρόεδρε, από μας, από το Ευρωπαϊκό Λαϊκό Κόμμα, μίλησε προηγουμένως ο κ. Costa Neves σχετικά με την έκθεση για το Ταμείο Συνοχής. Εγώ λοιπόν θα αναφερθώ στην έκθεση του κ. Novo Belenguer σχετικά με τα Διαρθρωτικά Ταμεία, η οποία, πρέπει να πω, είναι μία πάρα πολύ καλή έκθεση, πέρασε ομόφωνα στην Επιτροπή και για αυτόν τον λόγο, νομίζω, αξίζει και συγχαρητήρια ο κ. Novo Belenguer.
<P>
Θα ήθελα να αναφερθώ σε ορισμένα σημεία, κυττάζοντας κυρίως να εξαγάγω διάφορα συμπεράσματα όσον αφορά το μέλλον, διότι το παρελθόν, το τί έγινε το 1994 ή το 1995 ή το 1996, θα πρέπει να το χρησιμοποιούμε εν όψει της αναθεώρησης των κανονισμών των Διαρθρωτικών Ταμείων.
<P>
Το πρώτο σημείο, στο οποίο θα ήθελα να σταθώ, αφορά το φαινόμενο της υποεκτέλεσης, δηλαδή της μη απορρόφησης των πόρων των Διαρθρωτικών Ταμείων, και εδώ θα ήθελα να πω ότι, κυρίως, το φαινόμενο αυτό παρατηρείται στα πλουσιότερα κράτη μέλη, όχι τόσο στις περιοχές του στόχου 1, και κυρίως αφορά το Ευρωπαϊκό Κοινωνικό Ταμείο, που δεν είναι αρμοδιότητα της Επιτρόπου, αλλά μια και παρουσιάζεται το πρόβλημα, θα πρέπει εμείς εδώ στην συζήτηση να το θίξουμε.
<P>
Θέλω να πω ότι είναι ένα ζήτημα το οποίο ασφαλώς θα πρέπει να αντιμετωπίσουμε όλοι με σοβαρότητα, και η Επιτροπή, και τα κράτη μέλη, και νομίζω ότι θα πρέπει, εκτός από όλες τις άλλες προσπάθειες που πρέπει να κάνουμε, να δούμε τί μπορούμε να κάνουμε προς την κατεύθυνση της απλοποίησης των κανονισμών, χωρίς να εμποδίζεται η διαφάνεια, πράγμα το οποίο ήδη, από ό, τι ξέρω, το σκέπτεται η Επιτροπή.
<P>
Το δεύτερο σημείο στο οποίο θέλω να αναφερθώ είναι ο έλεγχος και η εφαρμογή της προσθετικότητας. Η Επιτροπή είναι φυσικό να αδυνατεί, από ό, τι φαίνεται, να εγγυηθεί πλήρως την εφαρμογή της και υπάρχουν σοβαρές υπόνοιες ότι δεν εφαρμόζεται επαρκώς, ούτε και κατά την τρέχουσα προγραμματική περίοδο. Πρόκειται για ένα θέμα με μεγάλη σημασία, που επιβάλλει η Επιτροπή να συνεργασθεί στενά με τα κράτη μέλη για να υπάρξουν οι αναγκαίες βελτιώσεις, ίσως και με την απειλή την οποία έχει μέσα η ίδια η έκθεση, δηλαδή να κόβεται η χρηματοδότηση όποτε δεν εξασφαλίζεται η αρχή της προσθετικότητας.
<P>
'Ενα άλλο θέμα που τίθεται είναι το νέο σύστημα αξιολόγησης που προτείνει η Επιτροπή και το οποίο βασίζεται στην παρέμβαση ανεξάρτητων εμπειρογνωμόνων. Πρόκειται σίγουρα για ένα θετικό βήμα, που θα συμβάλει στην πρόληψη ή την διόρθωση κάποιων λαθών, αλλά κυρίως στην ποιοτική βελτίωση των νέων προγραμμάτων για το μέλλον. Θα πρέπει όμως σε κάθε περίπτωση να διασφαλίζεται ότι η επιλογή αυτών των εμπειρογνωμόνων θα γίνεται με αξιοκρατικά και αντικειμενικά κριτήρια, ενώ θα πρέπει να προβλεφθεί και η υπαγωγή τους σε κάποια μορφή ελέγχου. Κατά την άποψή μου, οι ελεγκτές θα πρέπει να ελέγχονται.
<P>
'Ενα άλλο σημείο είναι το ζήτημα του περιβάλλοντος. Γνωρίζω ότι η Επιτροπή δίνει πια ιδιαίτερη σημασία και αυτό εμάς ως Κοινοβούλιο μας ικανοποιεί. Νομίζω όμως ότι μπορούν να υπάρξουν και περαιτέρω βήματα, ιδίως όσον αφορά τις μελέτες περιβαλλοντικών επιπτώσεων, οι οποίες θα πρέπει να έχουν πιο ουσιαστικό και δεσμευτικό χαρακτήρα.
<P>
Τελειώνω, κυρία Πρόεδρε, με μία τελευταία παρατήρηση που αφορά την συμμετοχή των τοπικών και περιφερειακών αρχών, που συμβάλλει και στην διαφάνεια των προγραμμάτων. Ξέρω ότι έχουν γίνει βήματα, νομίζω όμως ότι μπορούν να γίνουν πολύ περισσότερα και πιο ουσιαστικά βήματα, ούτως ώστε η συμμετοχή των περιφερειακών και τοπικών αρχών να είναι πραγματικά ουσιαστική.

<SPEAKER ID=137 LANGUAGE="NL" NAME="Van Bladel">
Πρόεδρε, ένα μέλος του Κοινοβουλίου το οποίο καταβάλλει προσπάθειες για τη διάθεση πόρων από το ταμείο συνοχής και τα διαρθρωτικά ταμεία γίνεται αμέσως δημοφιλές στα μάτια των πολιτών επειδή αυτοί διαπιστώνουν μία άμεση βελτίωση του περιβάλλοντος διαβίωσής τους, κατάσταση η οποία πρέπει να θεωρηθεί ότι είναι θετική γιατί διευρύνει το έρεισμα της Ευρώπης, ενώ οι πόροι των διαρθρωτικών ταμείων διατίθενται με τον ενδεδειγμένο τρόπο. Ωστόσο, στη βάση των διαρθρωτικών ταμείων υπάρχει μία βόμβα. Μία βόμβα πόρων που παραμένουν αδιάθετοι. Σε περίπτωση που οι πόροι αυτοί δεν διατεθούν αμέσως και με υπεύθυνο τρόπο, υπάρχει κίνδυνος να χάσουμε την εμπιστοσύνη των ευρωπαίων πολιτών. Μακροπρόθεσμα είναι δύσκολο να εξηγήσουμε στους ευρωπαίους πολίτες ότι υπάρχουν σημαντικά κονδύλια που παραμένουν αδιάθετα, τη στιγμή που τα κράτη μέλη πρέπει να συνεισφέρουν περισσότερο στην Ευρώπη. Ιδιαιτέρως την παραμονή της διεύρυνσης, πρέπει να διαπιστωθεί ότι το θέμα αυτό είναι δύσκολο και προξενεί ιδιαίτερη αμηχανία. Οι κοινές εισφορές που καταβάλλουμε είναι το αποτέλεσμα ενός γενικού αισθήματος αλληλεγγύης στην Ευρώπη. Αυτό πρέπει να διατηρηθεί πριν και μετά τη διεύρυνση. Πριν όμως φθάσουμε στο σημείο αυτό, πρέπει να γίνει πάρα πολύ σαφές ποια είναι η πρόσθετη αξία των προγραμμάτων που χρηματοδοτούνται από την Ευρώπη, διαφορετικά το μόνο που κάνουμε είναι να μεταφέρουμε τα χρήματα από τη μία τσέπη στην άλλη και να καθόμαστε πάνω σ'αυτά. Συνεπώς, θα ήθελα να απευθύνω έκκληση σε όλες τις δημόσιες αρχές να υποβάλουν τις προτάσεις που είναι απαραίτητες για την κατάλληλη διάθεση των πόρων. Την παραμονή της διεύρυνσης, η ύπαρξη σημαντικών ποσών που παραμένουν αδιάθετα θα αποτελούσε ένα λανθασμένο μήνυμα ευρωπαϊκής αλληλεγγύης ιδιαιτέρως προς τα κράτη της Κεντρικής και της Ανατολικής Ευρώπης.

<SPEAKER ID=138 LANGUAGE="DE" NAME="Botz">
Κυρία πρόεδρε, κυρία επίτροπε, θα ήθελα να παρατηρήσω σύντομα κάτι επί δύο σημείων. Πρώτον ως προς την προσθετικότητα από τη σκοπιά όμως αυτών που όλο και περισσότερο προσπαθούν από το επίπεδο της δημοτικής αυτοδιοίκησης να επωφεληθούν από τις πιστώσεις του διαρθρωτικού ταμείου. Έχουμε ένα πρόβλημα που συνίσταται στο ότι στην ΕΕ υπάρχουν αρκετές αρχές. Μια από τις νεότερες ασφαλώς βέβαια λογική συνίσταται στο ότι επιχειρούμε τη μείωση της νέας δανειακής επιβάρυνσης των κρατών. Από το Αμστερνταμ προσδιορίστηκε με το σύμφωνο σταθερότητας αρκετά στέρεα και αυστηρά ότι αυτό θα παραμείνει έτσι. Συνέπεια του προσδιορισμού αυτού θα είναι, και αυτό διαφαίνεται ήδη για τους προϋπολογισμούς των δημοτικών αρχών, ότι οι ιδιαίτερα μικρές κοινότητες θα δυσκολεύονται πάντα να καταβάλλουν τις πρόσθετές τους πιστώσεις για κοινοτικά προγράμματα, ακόμη και όταν αυτονόητα και φυσικά συγκεντρώνονται εθνικές και περιφερειακές πιστώσεις. Πρέπει να προσέξουμε να μην αποβεί αυτό μοιραία τάση για ορισμένες περιοχές. Πιστεύω ότι πρέπει να αντιδράσουμε εγκαίρως σ'αυτό.
<P>
Δεύτερο θα ήθελα να προβώ σε μια παρατήρηση σε σχέση με την αρχή της συνεργασίας. Ως προς την περαιτέρω ανάπτυξη της αρχής αυτής υπάρχουν από πολλές απόψεις μεγάλα ακόμη αποθέματα. Στο σημείο αυτό ήθελα να ευχαριστήσω ρητά την Επιτροπή που ανέλαβε στον τομέα αυτό σημαντικές προσπάθειες και επίσης πρωτοβουλίες. Εάν υπάρχουν ακόμη εμπόδια, αυτά υφίστανται στο μεγαλύτερο μέρος τους μεταξύ των επιπέδων των εθνικών κυβερνήσεων, των περιφερειακών διοικήσεων και συχνά μεταξύ των τελευταίων και των τοπικών αρχών. Παραδείγματος χάρη διαθέτουμε στη Θουριγγία, εάν μου επιτρέπεται να το πω, πολυάριθμα, αναπτυγμένα με δημοκρατικό τρόπο περιφερειακά αναπτυξιακά σχέδια που εξακολουθούν να συμπεριλαμβάνονται πολύ λίγο στην εκπόνηση εγγράφων για το σχεδιασμό των προγραμμάτων.
<P>
Θα ήθελα, τέλος, να επισημάνω στη συνάρτηση αυτή ένα θέμα: Όποιος θέλει να επιλύσει τα καίρια προβλήματα των επόμενων ετών ατον τομέα αυτόν, οφείλει ν'αφιερώσει στην αρχή της συνεργασίας σαφώς μεγαλύτερη προσοχή, διότι το κύριο ζήτημα συνίσταται στη χρησιμοποίηση με αποτελεσματικότερο τρόπο μικροτέρων πιστώσεων.

<SPEAKER ID=139 LANGUAGE="DE" NAME="Rack">
Κυρία πρόεδρε, κυρία επίτροπε, αξιότιμοι κυρίες και κύριοι, η έβδομη αυτή ετήσια έκθεση για τα διαρθρωτικά ταμεία περιέλαβε το 1995 για πρώτη φορά και τα νέα κράτη μέλη Αυστρία, Σουηδία και Φινλανδία στο περιεχόμενό της. Είχαμε πριν λίγο την ευκαιρία κάπως να αναφέρουμε λεπτομερώς, σε ξεχωριστή έκθεση για την εφαρμογή της περιφερειακής πολιτικής σ'αυτά τα τρία κράτη μέλη, τις εκεί εμπειρίες, και επωφελούμαι από τη σημερινή εμπειρία για να κάνω τη μια ή την άλλη σύγκριση. Αποδεικνύεται εν μέρει πολύ ενδιαφέρουσα.
<P>
Σε πολλά η έκθεσή μας έμοιαζε πολύ. Έπρεπε να είμαστε επικριτικοί διότι αποτελεί πράγματι πρόβλημα το ότι τόσο στο επίπεδο της Κοινότητας όσο και στα κράτη μέλη υπήρχε και υπάρχει υπερβολική γραφειοκρατία, πάρα πολλά προγράμματα και στη συνέχεια, τέλος, ανάλογα πολύ λίγα χρήματα. Σε μια σειρά σημεία η εικόνα των τριών νέων κρατών μελών υπήρξε θετικότερη απ'ότι είδαμε με τον ευρωπαϊκό μέσο όρο και οπωσδήποτε και με μερικά αρνητικά κύρια σημεία. Όσον αφορά ιδίως την εξάντληση των πιστώσεων τα τρία νέα κράτη μέλη μπόρεσαν παρά το γεγονός ότι ήταν μέλη εδώ και πολύ λίγο καιρό, να εξαντλήσουν στην αρχική αυτή φάση γενικά πάρα πολλές από τις πιστώσεις αυτές. Υπενθυμίζω στη συνάρτηση αυτή διότι είναι σημαντικό ότι μέχρι το τέλος του χρόνου αυτού μπορούν και θα πρέπει να καταναλωθούν οπωσδήποτε τώρα πιστώσεις, που δεν είχαν τότε ακόμη εξαντληθεί.
<P>
Η χρησιμοποίηση των πιστώσεων εν γένει ήταν πολύ καλή. Έχουμε για το ΚΠΕ, για τα προγράμματα για γυναίκες, για την κοινωνία των πληροφοριών και κυρίως και στον τομέα του LEADER και του INTERREG εξαίρετα παραδείγματα για το ότι οι πστώσεις χρησιμοποιήθηκαν καλά. Ορισμένα ήταν αρνητικότερα. Ιδίως δεν επέτυχαν ή ακόμη δεν επέτυχαν πράγματι τα κράτη μέλη να καταστήσουν εμφανές ότι εδώ εισέρρευσαν και κοινοτικές πιστώσεις σε σχετικά προγράμματα. Αυτό πρέπει να το λάβουμε σαν αφορμή για να εξάγουμε συμπεράσματα. Πρέπει να βελτιώσουμε αυτή τη δραστηριότητα πληροφόρησης, πρέπει ακόμη να πάρουμε μαθήματα από τις καλύτερες πρακτικές , πρέπει να πάρουμε στα σοβαρά την αξιολόγηση, πρέπει να εξακολουθήσουμε και στο μέλλον το σχεδιασμό με επιμέλεια. Σημειώνουμε με χαρά ότι η Επιτροπή σχεδιάζει η ίδια να απλουστεύσει για τη νέα φάση τα προγράμματα ριζικά και σαφώς.
<P>
Εμείς σαν Ευρωπαϊκό Κοινοβούλιο θα πάρουμε ευχαρίστως μέρος στην εργασία αυτή, ακόμη και αν δε θα έχουμε στη διάθεσή μας τις νέες μορφές συναπόφασης της Συνθήκης του Αμστερνταμ.

<SPEAKER ID=140 LANGUAGE="DE" NAME="Berend">
Κυρία πρόεδρε, κυρία επίτροπε, αγαπητοί συνάδελφοι, η έβδομη ετήσια έκθεση αποτελεί ιδιοτυπία, όχι μόνο διότι ήταν παρόντα για πρώτη φορά τα τρία νέα κράτη μέλη, αλλά στην πραγματικότητα πολύ περισσότερο διότι η έκθεση παρουσιάζεται στην αρχή της δεύτερης περιόδου σχεδιασμού, κατά την οποία διεξάγεται ήδη το κύριο μέρος της συζήτησης για την αναθεώρηση των διαρθρωτικών ταμείων. Το να κοιτάζουμε πίσω στα περασμένα, στην προκείμενη περίπτωση το έτος 1995, έχει πράγματι τότε μόνο νόημα εάν εξ αυτού μπορούν να εξαχθούν διδάγματα για το μέλλον.
<P>
Πρόθεσή μου τώρα δεν είναι η θετική αξιολόγηση των πολλών θετικών τομέων που αναφέρει η έκθεση της Επιτροπής, και σε σύγκριση με τα προηγούμενα, αλλά το να βάλω το χέρι επί των τύπων των ήλων. Όπως ήδη σε προηγούμενες ετήσιες εκθέσεις πρέπει να διαπιστωθεί και εδώ ότι οι ευνοούμενοι αντιμετωπίζουν στην πράξη το πρόβλημα ενός υπερβολικού γραφειοκρατικού κόστους και μιας λίγο ή πολύ ανελαστικής διαδικασίας πληρωμών. Για το λόγο αυτόν η απλούστευση των νομικών διατάξεων και διοικητικών διαδικασιών δεν αποτελεί κενό λόγο, ακόμα και αν βομβαρδίζεται κανείς συνέχεια με τις έννοιες αυτές, αλλά αποτελεί σημαντικό συμπέρασμα για την αναθεώρηση εάν θέλουμε να επιτύχουμε μεγαλύτερη αποτελεσματικότητα και διαφάνεια.
<P>
Και στην έβδομη ετήσια έκθεση καθίσταται κατά τη γνώμη μου σαφές ότι σε περιφέρειες όπου υλοποιήθηκε αποκέντρωση της διοίκησης αυτό οδήγησε σε καλύτερη χρησιμοποίηση των δυνατοτήτων των παρεμβάσεων των διαρθρωτικών ταμείων. Με την αποκέντρωση της διοίκησης μπορεί σε ορισμένα κράτη μέλη να λυθεί και ένα οξύ πρόβλημα, όπου οι περιφέρειες λαβαίνουν με μεγάλη καθυστέρηση τις πληρωμές από τις Βρυξέλλες.
<P>
Ένα άλλο συμπέρασμα προκύπτει σε συνάρτηση με το σχεδιασμό. Εδώ πρέπει να ληφθεί υπόψη σε σχέση με τις επιδιώξεις της διαρθρωτικής πολιτικής και του καθορισμού των κυρίων στόχων προώθησης να έχουμε περισσότερες πιθανότητες για τα διαρθρωτικά ταμεία 2000 και 2000+ ανεξάρτητα από κωδικούς αριθμούς της στατιστικής, πρέπει να έχουμε προβλέψει και μια σχετική αυξομοίωση ώστε να μπορέσουμε ν'αντιδράσουμε σε απρόβλεπτες διαρθρωτικές διακυμάνσεις. Εν ολίγοις πρέπει να μπορούν να ρυθμίζονται εκ των υστέρων προγράμματα με ευέλικτο τρόπο, αίτημα που θα έπρεπε να θέσουμε και για την αναθεώρηση.

<SPEAKER ID=141 NAME="Wulf-Mathies">
Κυρία πρόεδρε, κυρίες και κύριοι, θα ήθελα να ευχαριστήσω τους δύο εισηγητές, κ.κ. Novo και Novo Belanguer, για τις σαφείς και σταθμισμένες εκθέσεις τους, καθώς και όλους όσους συμμετείχαν εδώ στη συζήτηση για τις πολύτιμες υποδείξεις τους, που στην πραγματικότητα είναι ακόμα πιο σπουδαίες διότι δεν πρόκειται μόνο για το έτος 1995 αλλά ελπίζουμε, προκειμένου να κάνουμε από κοινού καλύτερα όσα επιτύχουμε μετά το 2000.
<P>
Επιτρέψτε μου κατ'αρχή να εξετάσω σύντομα ορισμένα ζητήματα σε συνάρτηση με την έκθεση για το Ταμείο Συνοχής για το 1995. Εκφράζω την ικανοποίησή μου που επαίνεσε εδώ ρητά την πρόοδο που επιτύχαμε καθ'οδόν προς μια ισόρροπη χρηματοδότηση περιβαλλοντικών και μεταφορικών σχεδίων. Όπως ξέρετε η Επιτροπή επιδιώκει την εξ ημισείας κατανομή των πιστώσεων σε επενδύσεις για περιβαλλοντικές και μεταφορικές υποδομές για ολόκληρο το υπό σχεδίαση διάστημα όχι προκειμένου να ενθουσιάσει τα ενδιαφερόμενα κράτη μέλη και μπορώ να πω ότι σταθεροποιήθηκε η θετική εξέλιξη που είδατε το 1995. Το 1996 πετύχαμε για πρώτη φορά μια σχεδόν τέλεια εξ ημισείας κατανομή ανά 1, 2 δισεκ. ECU για περιβαλλοντικά και μεταφορικά σχέδια.
<P>
Πιστεύω ότι η παρότρυνση για πιο ενισχυμένο συνδυασμό περιβαλλοντικών και μεταφορικών σχεδίων είναι ενδιαφέρουσα και θα τη λάβουμε προσεκτικά υπόψη εν όψει των δυνατοτήτων που έχουμε στην πράξη στον τομέα αυτόν. Κατά τα λοιπά επισημαίνουμε στα κράτη μέλη την αναγκαιότητα να τελειοποιήσουν τους σιδηροδρόμους, τα λιμάνια, τις συνδυασμένες μεταφορές, τις αστικές μεταφορές δίνοντας έτσι προτεραιότητα στις φιλικές προς το περιβάλλον μεταφορές έναντι έργων οδοποιίας. Πιστεύω ότι προοδεύουμε εκεί αργά και σταδιακά, δεν μπορώ όμως να ισχυριστώ ότι θα ήμουν ευχαριστημένη με την πρόοδο συνολικά.
<P>
Ελπίζουμε ότι με τη νέα οδηγία σχετικά με τους ελέγχους ανοχής του περιβάλλοντος που αποφάσισε το Συμβούλιο το Μάρτιο θα επιτύχουμε βελτίωση της διαδικασίας και η Επιτροπή θα φροντίσει για τη σωστή και αυστηρή εφαρμογή των διαδικασιών αυτών. Όπως και νάχει το πράγμα ούτε μπορούμε να κάνουμε περισσότερα απ'αυτό, διότι πιθανό να συμφωνούμε ότι θα υπήρχαν και καλύτεροι έλεγχοι ανοχής του περιβάλλοντος που ανταποκρίνονται καλύτερα στις δικές σας και τις δικές μας επιθυμίες. Εκπαιδεύσαμε τους χειριστές στους διάφορους τομείς και στον τομέα αυτό ειδικά σε σχέση και με τις συμφωνίες με το Κοινοβούλιο για το πρασίνισμα του προϋπολογισμού, προκειμένου να μπορούν να κοιτάνε και να γνωρίζουν και τα προβλήματα καλύτερα.
<P>
Στα πλαίσια του πρασινίσματος του προϋπολογισμού το Ταμείο Συνοχής θα αναθέσει εκτός αυτού σε ανεξάρτητους εμπειρογνώμονες τη συνολική αξιολόγηση της συμβολής του Ταμείου Συνοχής στην προστασία του περιβάλλοντος και τη διαρκή ανάπτυξη. Δεν είμαι σίγουρη ότι θα δρέψουμε εδώ μόνον επαίνους, πιστεύω όμως ότι αυτό είναι σημαντικό ώστε να διδαχθούμε απ'αυτό για το μέλλον.
<P>
Όσον αφορά τα μικρά σχέδια κυρίως στον τομέα της προστασίας του περιβάλλοντος θα ήθελα να επισημάνω μόνον ότι η Επιτροπή είναι ήδη εξαιρετικά ευέλικτη στον τομέα αυτόν, προκειμένου να επιτύχει εν γένει την κατανομή αυτή του 50 % και ότι η ευελιξία μας προσανατολίζεται περισσότερο προς μεγάλου βεληνεκούς σχέδια. Οπωσδήποτε συμμερίζομαι τη γνώμη σας ότι πολλά δημοτικά προγράμματα για την προστασία του περιβάλλοντος χρειάζονται την υποστήριξή μας. Για το λόγο αυτόν και τα σωρεύσαμε πολλαπλά προκειμένου να δώσουμε στον τομέα της προστασίας του περιβάλλοντος στις χώρες συνοχής περισσότερο χώρο.
<P>
Υπενθυμίσατε στην έκθεσή σας και πάλι μια πληροφορία για τη χρησιμοποίηση της ρήτρας της υπαγωγής σε όρους. Θα ήθελα να επισημάνω μόνον ότι η διαδικασία εξηγείται λεπτομερώς στην έκθεση για το Ταμείο Συνοχής για το 1996 και εμείς εκπληρώνουμε έτσι και την επιθυμία που εκφράσατε τη στιγμή που χρησιμοποιήσαμε τη διαδικασία αυτή για πρώτη φορά.
<P>
Στην έκθεση για τα διαρθρωτικά ταμεία για το 1995, για την οποία εκφράζω επίσης τις θερμές μου ευχαριστίες, επικρίνετε δικαίως την υποεκτέλεση των δημοσιονομικών πιστώσεων ιδίως στην αρχική φάση 1994/1995, την πολυπλοκότητα των διαδικασιών και τις υψηλές πιστεύω ότι μπορούμε να πούμε υπερβολικά υψηλές γραφειοκρατικές δαπάνες στα κράτη μέλη όπως και στην Επιτροπή.
<P>
Επιτρέψτε μου όμως τη διαπίστωση ότι η εκτέλεση του προϋπολογισμού μπόρεσε στο ενδιάμεσο διάστημα να βελτιωθεί σημαντικά. Έτσι δεσμεύτηκαν οι δημοσιονομικές πιστώσεις κατά 100 % σχεδόν. Το ποσοστό των τριών ετών είναι γενικά ικανοποιητικό, αυτό όμως δε σημαίνει ότι δεν υπήρξαν αποτυχίες σε ορισμένους τομείς. Σε σχέση με την παρέμβαση των ιταλών βουλευτών οφείλω να πω ότι δεν είναι μόνον τα εθνικά προγράμματα εκείνα που συνέβαλαν σημαντικά στην καθυστέρηση της Ιταλίας, αλλ'ότι σε ορισμένες περιοχές τίποτα απολύτως δεν έχει γίνει ακόμη. Για το λόγο αυτό δεν υπάρχει καμία λύση αλλά κατά βάση εξαρτάται από το εάν και τα τρία επίπεδα ευρωπαϊκό, εθνικό και περιφερειακό αποβλέπουν στον ίδιο σκοπό.
<P>
Επιτρέψτε μου όμως παρόλα ταύτα τη διευκρινιστική διαπίστωση ότι τα προγράμματα των διαρθρωτικών ταμείων είναι πολυετή. Είναι σαφές ότι όταν σχεδιάζεται επένδυση για μερικά χρόνια, οι δαπάνες αυξάνονται τα μεταγενέστερα χρόνια, πράγμα που δε σημαίνει οπωσδήποτε ότι γίνεται κακή δουλειά. Μάλλον συμβαίνει να παρέρχεται καμιά φορά λίγο περισσότερος χρόνος μέχρι να διασαφηνισθούν τα σχέδια και να μπορέσουν να δεσμευτούν πιστώσεις και μέχρι να γίνουν πληρωμές. Παρόλα ταύτα έχω τη γνώμη ότι μεταξύ της κανονικής ροής των πολυετών προγραμμάτων και αυτών για τα οποία μπορούμε να παραπονεθούμε εν μέρει για κακή εκτέλεση των πιστώσεων υπάρχει μια μεγάλη ενδιάμεση κατάσταση. Θα χαιρόμουν εάν καταλήγαμε με κοινή προσπάθεια, παραδείγματος χάρη για τη νέα περίοδο των διαρθρωτικών ταμείων να επιτύχουμε σωστό προσανατολισμό, όμως όχι σε σχέση μόνο με την εκτέλεση των πιστώσεων αλλά με την ποιότητα των προγραμμάτων και των σχεδίων, διότι δε μας ωφελεί καθόλου να δαπανώνται λάθος τα χρήματα. Πρέπει να επιχειρήσουμε να συνδέσουμε το γεγονός ότι τα έξοδα γίνονται νόμιμα με το ότι χρησιμοποιούνται για καλά και επιτυχή προγράμματα και αυτό ασφαλώς δε θα είναι εύκολο.
<P>
Κατά τα λοιπά θα ήθελα να επισημάνω και πάλι ότι στις περισσότερες περιπτώσεις που ασκήθηκε κριτική για την αργή πληρωμή των πιστώσεων, αυτές βρίσκονταν σταθμευμένες στις πρωτεύουσες των κρατών μελών και αυτό σημαίνει ότι κυρίως και στα κράτη μέλη είναι αναγκαίες σημαντικές απλουστεύσεις αλλά και βελτίωση της διαδικασίας.
<P>
Τονίσατε, κ. βουλευτά, στην έκθεσή σας και γι αυτό εκφράζω τις ευχαριστίες μου, τη σημασία των αρχών της ευρωπαϊκής διαρθρωτικής πολιτικής όπως την εντολή για οικονομική και κοινωνική συνοχή, την προσθετικότητα και τη διεύρυνση και εμβάθυνση της συνεργασίας. Τονίζετε δικαίως και τη συμπληρωματικότητα με άλλες κοινοτικές πολιτικές και οριζόντιες προτεραιότητες όπως η απασχόληση, το περιβάλλον, η ισότητα ευκαιριών και η προώθηση μικρομεσαίων επιχειρήσεων, τις οποίες προτείναμε τα τελευταία χρόνια παραδείγματος χάρη ως κατευθυντήριες γραμμές για τα νέα προγράμματα του στόχου ΙΙ, αλλά και σαν δυνατότητες προσαρμογής, για την επίτευξη μεγαλύτερων αποτελεσμάτων ως προς τις θέσεις εργασίας και καλύτερων αποτελεσμάτων ως προς την οικονομική αναζωογόνηση, για τα προγράμματα του στόχου Ι κατά την αξιολόγησή τους στο ήμισυ του χρόνου εκτέλεσής τους.
<P>
Θεωρώ σημαντικό να χρησιμοποιείται πράγματι η αξιολόγηση στο ήμισυ του χρόνου. Έχουμε κάπως αργήσει, διότι ορισμένα πράγματα διάρκεσαν κάπως περισσότερο, και στις συνοδευτικές επιτροπές δηλαδή στο επίπεδο στο οποίο θέλουμε να αναθέσουμε περισσότερη ευθύνη, αλλά και να το αναμείξουμε περισσότερο στη συνδιαμόρφωση, μέχρι να ορισθούν οι εμπειρογνώμονες. Υπόσχομαι παρόλα ταύτα ότι θα έχουμε την ευκαιρία να μπορέσουμε να εξετάσουμε ευέλικτα τις αλλαγές στον κόσμο και σε σχέση με τις οικονομικές προϋποθέσεις και ότι θα δώσουμε μεγαλύτερη προσοχή στη δυνατότητα δημιουργίας πράγματι μόνιμων θέσεων εργασίας ως ουσιαστικού στόχου των διαρθρωτικών ταμείων.
<P>
Θα προβούμε κατά τα λοιπά σε θεματικές αξιολογήσεις όσον αφορά την απασχόληση, το περιβάλλον, την ισότητα ευκαιριών και την προώθηση μικρομεσαίων επιχειρήσεων, ώστε ν'ανταποκριθούμε στις επιθυμίες σας και στο σημείο αυτό και ελπίζω ότι θα βελτιωθεί σιγά-σιγά και η καλλιέργεια της αξιολόγησης στα κράτη μέλη και την Κοινότητα. Κατά βάση προχωρήσαμε λίγο για πρώτη φορά πριν μισό περίπου χρόνο, και λόγω της ετοιμότητας των κρατών μελών να το χρησιμοποιήσουν αυτό όχι ως γραφειοκρατική άσκηση αλλά σαν ευκαιρία για τη βελτίωση της εφαρμογής της διαρθρωτικής πολιτικής και ελπίζω ότι και εδώ θα προχωρήσουμε κάπως.
<P>
Αναφερθήκατε στην έκθεσή σας και επίσης στις παρεμβάσεις, με τις προτάσεις σας για μεταρρύθμιση σε σχέση με τη μείωση του αριθμού των ταμείων, τη διάρθρωση του προϋπολογισμού, την αποκέντρωση, το μεγαλύτερο συνδυασμό πιστώσεων και δανείων και σε καίριες επιθυμίες της Επιτροπής κατά τις διαβουλεύσεις της για τις βασικές αρχές της μεταρρύθμισης των διαρθρωτικών ταμείων για το πακέττο Σαντέρ. Η Επιτροπή θα εγκρίνει στις 15 Ιουλίου στο Στρασβούργο το πακέττο αυτό και θα το παρουσιάσει στις 16 στο Κοινοβούλιο. Για το λόγο αυτό δεν υπάρχουν τη στιγμή αυτή ακόμη συγκεκριμένες και επίσημες προτάσεις.
<P>
Συζήτησα χθες με τα μέλη της Επιτροπής Περιφερειακής Πολιτικής ορισμένες σκέψεις που προκύπτουν από το φόρουμ για τη συνοχή, στο οποίο συμμετέχουν και πολλοί βουλευτές του Κοινοβουλίου και για το λόγο αυτό θα ήθελα να επαναλάβω μόνο λίγες συγκεκριμένες χαρακτηριστικές λέξεις. Πρόκειται παραδείγματος χάρη για την αναγνωρισμένη από όλους μας αναγκαιότητα της απλούστευσης των διαδικασιών κατά τη χρηματοδότηση, περισσότερη διαφάνεια, μείωση των στόχων, δραστική ελάττωση των κοινοτικών πρωτοβουλιών, επικέντρωση στη διασυνοριακή συνεργασία, μεταφορά των περισσότερων κοινοτικών πρωτοβουλιών στα παραδοσιακά προγράμματα, αποκέντρωση, κάτι που με τη σειρά του σημαίνει σαφέστερες ευθύνες. Δε γίνεται να είναι επιφορτισμένα με την εφαρμογή τα κράτη μέλη και η Επιτροπή να συνεχίζει να φέρει την ευθύνη. Για το λόγο αυτό θα πρέπει εδώ κατά τη μεταρρύθμιση του κανονισμού για τα διαρθρωτικά ταμεία να βρούμε σαφείς ρυθμίσεις, οι οποίες θα σημαίνουν μεν ελάφρυνση για όλους και θα αποσαφηνίζουν τις υπευθυνότητες, αλλά θα εξασφαλίζουν και τον τελικό έλεγχο και αξιολόγηση και στο μέλλον και πιστεύω ότι αυτό αποτελεί σημαντικό θέμα που θα ενδιαφέρει το Κοινοβούλιο.
<P>
Πιστεύω ότι συμφωνούμε ότι χρειαζόμαστε πιο συγκεκριμένες και δεσμευτικές ρυθμίσεις για τη διαμόρφωση της αρχής της συνεργασίας. Γνωρίζετε ότι εδώ δεν έγκειτο κατά κύριο λόγο ούτε στο παρελθόν στις προτάσεις της Επιτροπής, αλλά κυρίως στην έλλειψη ετοιμότητας των κρατών μελών να δεχθούν τις προτάσεις αυτές. Παρόλα ταύτα πιστεύω ότι από τις εμπειρίες μας προκύπτει η αναγκαιότητα να συνεχίσουμε στο δρόμο αυτόν και είμαι σίγουρη ότι η συζήτηση για την ατζέντα 2000 και τη μεταρρύθμιση των κανονισμών για τα διαρθρωτικά ταμεία θα μας δώσει τους ερχόμενους μήνες πολλές ευκαιρίες για διεξοδικές διαβουλεύσεις. Ευχαριστώ για τις υποδείξεις και τη σημερινή συζήτηση!

<SPEAKER ID=142 NAME="Η πρόεδρος">
Ευχαριστώ πολύ, κ. Wulf-Mathies.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Συμφωνία με τη Δημοκρατία του Κιργιζιστάν
<SPEAKER ID=143 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Chesa εξ ονόματος της Επιτροπής Εξωτερικών Οικονομικών Σχέσεων (Α4-0032/97) σχετικά με την πρόταση απόφασης του Συμβουλίου (COM(95) 49-11156/95-C4-0685/96-95/0063(CNS) όσον αφορά τη σύναψη από την Ευρωπαϊκή Κοινότητα, προσωρινής συμφωνίας για το εμπόριο και τα συνοδευτικά μέτρα μεταξύ της Ευρωπαϊκής Οικονομικής Κοινότητας, της Ευρωπαϊκής Κοινότητας Ανθρακα και Xάλυβα και της Ευρωπαϊκής Κοινότητας Ατομικής Ενέργειας αφενός και της Δημοκρατίας του Κιργιζιστάν, αφετέρου.

<SPEAKER ID=144 NAME="Chesa">
Κυρία Πρόεδρε, οι λόγοι που οδήγησαν την Επιτροπή Εξωτερικών Οικονομικών Σχέσεων να εγκρίνει την προσωρινή συμφωνία με το Κιργιζιστάν είναι οι ίδιοι με εκείνους που την έκαναν να εγκρίνει τις οικονομικές και εμπορικές πλευρές της συμφωνίας εταιρικής σχέσης και συνεργασίας.
<P>
Η συμφωνία αυτή βασίζεται στις δυσκολίες και στις προοπτικές της οικονομίας του Κιργιζιστάν, δυσκολίες που προέκυψαν μετά τη διάλυση της ΕΣΣΔ, δυσκολίες στις σχέσεις με τις άλλες ασιατικές δημοκρατίες, δυσκολίες ως προς την ιδιωτικοποίηση και τον εκσυγχρονισμό της οικονομίας που μεταφράζονται, αρχικά, στην πτώση της αγροτικής, της βιομηχανικής παραγωγής και της παραγωγής τροφίμων.
<P>
Η συμφωνία εταιρικής σχέσης του 1994, αντίστοιχη με εκείνες που υπογράφηκαν με τις άλλες πρώην ανατολικοευρωπαϊκές χώρες, έχει τρία βασικά στοιχεία. Το πρώτο είναι οι εμπορευματικές συναλλαγές στη βάση του μάλλον ευνοούμενου κράτους για τις τελωνειακές υπηρεσίες. Για τα κλωστοϋφαντουργικά προϊόντα έχει συναφθεί ξεχωριστή συμφωνία. Το δεύτερο είναι οι διατάξεις για το εμπόριο και τις επενδύσεις με όρους ως προς την απασχόληση, τις εταιρικές δραστηριότητες, τις τρέχουσες πληρωμές, την απελευθέρωση των συναλλαγών, την προστασία της πνευματικής ιδιοκτησίας. Το τρίτο αφορά την οικονομική συνεργασία ενόψει της συμβολής στη διαδικασία των μεταρρυθμίσεων, της οικονομικής ανόρθωσης και της βιώσιμης ανάπτυξης της Δημοκρατίας του Κιργιζιστάν.
<P>
Με δεδομένο το στόχο αυτό, η οικονομική συνεργασία επικεντρώνεται κυρίως στην οικονομική και κοινωνική ανάπτυξη, στην ανάπτυξη των ανθρώπινων πόρων, στη στήριξη των επιχειρήσεων, στη γεωργία και στην παραγωγή των τροφίμων, στην πυρηνική ενέργεια για μη στρατιωτικές χρήσεις, στις μεταφορές, στον τουρισμό, στην προστασία του περιβάλλοντος, στη συνεργασία γενικότερα και σε πολλούς άλλους τομείς. Το εύρος όλων αυτών των τομέων που καλύπτονται από τη συμφωνία εταιρικής σχέσης και συνεργασίας είναι εξαιρετικά ελπιδοφόρο για το μέλλον των οικονομικών και εμπορικών σχέσεων ανάμεσα στη Δημοκρατία του Κιργιζιστάν και την Ευρωπαϊκή Ένωση.
<P>
Για όλους αυτούς τους λόγους, ζητώ από το Σώμα να υπερψηφίσει την προσωρινή συμφωνία ανάμεσα στην Ευρωπαϊκή Ένωση και στο Κιργιζιστάν, από τη στιγμή που υπάρχει ήδη η θετική γνώμη της Επιτροπής Προϋπολογισμών.

<SPEAKER ID=145 LANGUAGE="DE" NAME="Schwaiger">
Κυρία πρόεδρε, κυρία επίτροπε, αγαπητοί συνάδελφοι, εξ ονόματος της Ομάδας ΕΛΚ θα ήθελα να συνταχθώ με τη θετική αξιολόγηση των προσωρινής συμφωνίας που έκανε ο εισηγητής μας, κ. Chesa, και να σας προτείνω και εγώ να εγκρίνετε τη σύναψη της προσωρινής συμφωνίας.
<P>
Με τον τρόπο αυτό γίνεται δυνατή η γρήγορη εφαρμογή των σχετικών με το εμπόριο διατάξεων της σημερινής εταιρικής σχέσης και συνεργασίας. Μετά την κατάρρευση της Σοβιετικής Ένωσης η κεντροασιατική δημοκρατία αντιμετώπιζε και εξακολουθεί να αντιμετωπίζει όχι μόνο τεράστιες πολιτικές αλλά και πολύ σοβαρές οικονομικές δυσκολίες. Ολόκληρο το σύστημα των εμπορικών συναλλαγών έχει καταρρεύσει ενώ ο τακτικός εφοδιασμός σε τρόφιμα και ενέργεια σχεδόν δεν ήταν πλέον δυνατός για πολύ καιρό. Εξ αυτού προέκυψε η αισθητή ακόμη μέχρι σήμερα οικονομική απομόνωση και το λόγω αυτής ανάλογο μπλοκάρισμα της περαιτέρω οικονομικής ανάπτυξης.
<P>
Κατά παράδοξο τρόπο το Κιργιζιστάν παραμένει επιπρόσθετα στη δύσκολη κατάσταση που βρίσκεται λόγω της τελωνειακής ένωσης με το Καζαχστάν και το Ουζμπεκιστάν που άρχισε πριν λίγο καιρό, δεδομένου ότι οι δύο συνέταιρες χώρες προβλέπουν και επιβάλλουν περιορισμούς στο εμπόριο έναντι τρίτων κρατών. Από την άλλη πλευρά διαφαίνεται μια μεγάλη δυναμική στην ανάπτυξη των οικονομικών και εμπορικών σχέσεων μεταξύ Κιργιζιστάν και της ΕΕ. Έτσι αναμορφώθηκαν ριζικά τα προγράμματα TACIS για το Κιργιζιστάν, γεγονός που μπορεί να έχει ως συνέπεια την αύξηση των τοπικών δράσεων και περισσότερους επενδυτέςεταίρους.
<P>
Το φιλόδοξο πρόγραμμα ιδιωτικοποίησης του Κιργιζιστάν αποτελεί καίριο συστατικό στοιχείο της αρχόμενης οικονομικής μεταρρύθμισης. Μέχρι τώρα όμως ο πληθυσμός φαίνεται να έχει πολύ λίγα κίνητρα για ν'ασχοληθεί με την ιδιωτική οικονομία, να ιδρύσει επιχειρήσεις, παρόλο που παρατηρείται μικρή υποχώρηση του πληθωρισμού. Για το λόγο αυτόν ακριβώς φαίνεται να προσφέρονται ιδιαίτερα οι ακόλουθοι τομείς για μια ενισχυμένη συνεργασία μεταξύ ΕΕ και Κιργιζιστάν. Πρώτον: η ανάπτυξη και εφαρμογή ενός νέου εγχώριου σχεδίου για τις ενεργειακές πηγές. Δεύτερο: η μεταφορά τεχνικής και διοικητικής τεχνογνωσίας. Τρίτον: η ίδρυση μικτών επιχειρήσεων στους τομείς των υπηρεσιών, του τουρισμού και των υποδομών.
<P>
Πώς όμως έχει η κατάσταση ως προς τη μετάδοση επιχειρηματικών προσόντων σε νέους Κιργιζίους; Πώς οργανώνει η Επιτροπή τη βοήθεια αυτήν προς αυτοβοήθεια, προκειμένου ακριβώς να δοθεί επιτέλους ώθηση στην ιδιωτικοποίηση; Μήπως θα μπορούσαν εδώ να χρησιμοποιηθούν οι δυνατότητες του προγράμματος TACIS περισσότερο απ'ότι έως τώρα;
<P>
Σε κάθε περίπτωση μου φαίνεται ότι είναι σαφές ότι η προσωρινή συμφωνία προσφέρει ευνοϊκό πλαίσιο για τις συναλλαγές και την ανάπτυξη του εμπορίου μεταξύ της Ευρωπαϊκής Ένωσης και του Κιργιζιστάν, και επιθυμία μας είναι να υποστηρίξουμε τη συμφωνία αυτή.

<SPEAKER ID=146 LANGUAGE="DE" NAME="Schroedter">
Κυρία πρόεδρε, έχω αρχίζοντας ορισμένες παρατηρήσεις για τη στρατηγική του Συμβουλίου και της Επιτροπής, αντί της συμφωνίας εταιρικής σχέσης και συνεργασίας να επιβάλουν εμπορική συνεργασία. Οι Πράσινοι δεν μπορούν να υποστηρίξουν τη στρατηγική αυτήν και θεωρούν πολύ σημαντικότερο να τεθεί σχετικά γρήγορα σε ισχύ η συμφωνία εταιρικής σχέσης και συνεργασίας και να μην τεθούν στο προσκήνιο τα κοινοτικά συμφέροντα, αλλά να ακολουθηθεί μια συνολική στρατηγική προς υποστήριξη της διαδικασίας μετασχηματισμού στις χώρες αυτές.
<P>
Αυτό έχει δηλαδή μοιραίες συνέπειες για τον Κανονισμό. Στην πράξη συμβαίνει να έχει ιδιωτικοποιηθεί μόνον το 20-30 % και να μην υφίσταται κατ'ουσίαν η νομοθεσία σχετικά με την ιδιωτικοποίηση, αλλά να είναι δυνατή μόνον η μίσθωση. Ο εκδημοκρατισμός έχει σταματήσει ενώ είναι αναγκαία στον τομέα αυτόν πολύ μεγαλύτερη υποστήριξη. Από την άλλη πλευρά όμως η ΕΕ έχει μεγάλο ενδιαφέρον για την εκμετάλλευση των πολύτιμων φυσικών πόρων του Κιργιζιστάν, όπως είναι τα ορυχεία χρυσού και ουρανίου, έχοντας έτσι καταστροφική επίδραση στους πολύτιμους εθνικούς δριμούς της ορεινής αυτής δημοκρατίας. Ότι διατηρήθηκε μέχρι τώρα θα καταστραφεί σίγουρα τότε. Οι συνθήκες έχουν ήδη μπει στο συρτάρι. Μικτές επιχειρήσεις είναι δυνατές και τώρα. Προς τούτο δε χρειάζεται σε πρώτη φάση η προσωρινή συμφωνία. Η συνολική στρατηγική της συμφωνίας εταιρικής σχέσης και συνεργασίας θα ήταν η καλύτερη λύση.

<SPEAKER ID=147 NAME="Wulf-Mathies">
Κυρία πρόεδρε, κατ'αρχή θα ήθελα να εκφράσω τις ευχαριστίες μου στον κ. εισηγητή για την εξαίρετη έκθεσή του. Η Επιτροπή συμμερίζεται τη γνώμη του ότι αυτό αποτελεί σημαντικό βήμα στις σχέσεις μας με το Κιργιζιστάν. Στόχος της προσωρινής συμφωνίας είναι να τεθούν σε ισχύ οι διατάξεις για το εμπόριο και τα συνοδευτικά μέτρα, χωρίς να αναμείνουμε την επικύρωσή της από τα Κοινοβούλια όλων των κρατών μελών και πιστεύω ότι το πρώτο αυτό βήμα αποτελεί και θετικό βήμα εν όψει της εκεί οικονομικής και δημοκρατικής ανάπτυξης.
<P>
Η ενδιάμεση συμφωνία περιλαμβάνει και διατάξεις για την τήρηση των αρχών της δημοκρατίας και το σεβασμό των ανθρώπινων δικαιωμάτων. Η θέση της σε ισχύ καθιστά δυνατή και προωθεί την ανάπτυξη των εμπορικών σχέσεων, οι οποίες είναι πολύ λίγο αναπτυγμένες τη στιγμή αυτήν. Επισημάνθηκε ήδη πολλές φορές ότι οι διμερείς εμπορικές συναλλαγές με το Κιργιζιστάν είναι οι ασθενέστερες που παρατηρούνται μεταξύ της ΕΕ και μιας από τις δημοκρατίες που προέκυψαν από την πρώην ΕΣΣΔ. Πιστεύω επίσης ότι εδώ εντάσσεται και η χρησιμοποίηση των πιστώσεων του TACIS για εκπαιδευτικά προγράμματα, η αναμόρφωση στο πνεύμα αυτό της οικονομίας και η χρησιμοποίηση των ιδίων πόρων μέσω ιδίων δραστηριοτήτων. Για το λόγο αυτόν ένα τρίτο σχεδόν των πιστώσεων από το TACIS προβλέπεται για εκπαιδευτικά προγράμματα του είδους αυτού.
<P>
Με τη θέση σε ισχύ της προσωρινής συμφωνίας μπορεί να ασκηθεί πίεση στην κυβέρνηση του Κιργιζιστάν βάσει των διατάξεων για το σεβασμό των ανθρώπινων δικαιωμάτων, στο μέτρο που αυτό είναι αναγκαίο και στην περίπτωση που καταπατηθούν τα ανθρώπινα δικαιώματα στην πολύ νέα και μη εμπεδωμένη δημοκρατία του Κιργιζιστάν. Για το λόγο αυτόν ελπίζουμε ότι αυτό αποτελεί ένα πρώτο θετικό βήμα για τη βελτίωση των σχέσεων και ακόμη για τη βελτίωση των δυνατοτήτων του Κιργιζιστάν.

<SPEAKER ID=148 LANGUAGE="DE" NAME="Schroedter">
Κυρία πρόεδρε, κ. Wulf-Mathies, ξέρω ότι δεν είσαστε ειδήμων στον τομέα αυτόν, αλλά είναι γεγονός ότι οι υποσχέσεις αυτές για υποστήριξη της δημοκρατίας με τη δημοκρατική ρήτρα, μας σερβίρονται τακτικά και από τον κ. van den Broek. Όταν όμως πράγματι επρόκειτο να εφαρμοσθούν, πάντα δημιουργείτο μια μεγάλη σιωπή. Σας παρακαλώ να μεταβιβάσετε την έκκληση στον κ. van den Broek να εφαρμόσει επιτέλους μια διαδικασία, που από το 1995 έχει μπει στο συρτάρι, προκειμένου να τηρηθούν πράγματι οι υποσχέσεις. Αυτά που μας υπόσχονται πρέπει επιτέλους να γίνουν, δηλαδή εκεί όπου υπάρχουν δυσκολίες πρέπει να εφαρμοσθεί και η δημοκρατική ρήτρα. Μέχρι τώρα ήταν πάντα μόνον κούφιες υποσχέσεις!

<SPEAKER ID=149 NAME="Πρόεδρος">
Κυρία Schroedter, δεν επρόκειτο για ερώτηση, επρόκειτο για τη συνέχιση της συζήτησης.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Πρόγραμμα PHARE
<SPEAKER ID=150 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Wiersma, εξ ονόματος της Επιτροπής Εξωτερικών Οικονομικών Σχέσεων (Α4-0165/97) σχετικά με τις ετήσιες εκθέσεις της Επιτροπής για το πρόγραμμα PHARE 1994 και 1995 (COM(95)0366-C4-0022/96 και COM(96)0360-C4-0176/97).

<SPEAKER ID=151 NAME="Wiersma">
Πολύ φοβούμαι ότι η συζήτηση θα γίνει για τα πρακτικά. Ζητώ συγνώμη προς όλους τους συναδέλφους που απουσιάζουν σήμερα το βράδυ. Είναι κρίμα, επειδή το πρόγραμμα PHARE είναι το σημαντικότερο μέσο της Ευρωπαϊκής Ένωσης για το χορήγηση βοήθειας στις χώρες της Κεντρικής και της Ανατολικής Ευρώπης, θέση την οποία ελπίζω ότι θα διατηρήσει προκειμένου να διευκολυνθεί η διεύρυνση της Ευρωπαϊκής Ένωσης με την προσχώρηση των χωρών αυτών. Πολύ φοβούμαι ότι ο τρόπος με τον οποίο συμπεριλήφθηκε το θέμα αυτό στην ημερήσια διάταξη απέκλεισε πολλούς από τη συζήτησή του, ωστόσο ο στόχος μας είναι να αξιοποιήσουμε την ευκαιρία που μας προσφέρεται προκειμένου να συζητήσουμε σχετικά με το μέλλον του προγράμματος PHARE.
<P>
Η συζήτηση περί διεύρυνσης θα αρχίσει μετά από έξι μήνες με τη συμμετοχή ορισμένων χωρών της Κεντρικής και της Ανατολικής Ευρώπης σε ένα νησί της Μεσογείου. Πρόκειται βεβαίως για μία πάρα πολύ σημαντική επένδυση στο μέλλον μίας περισσότερο ολοκληρωμένης και ασφαλούς Ευρώπης. Αυτός ακριβώς είναι και ο λόγος που η προσεκτική εξέταση της λειτουργίας του προγράμματος PHARE ως κύριου μέσου για την προώθηση της διεύρυνσης προσλαμβάνει έναν τόσο επείγοντα χαρακτήρα. Όπως ήδη ανέφερα, αξιοποιήσαμε τις ετήσιες εκθέσεις για να πραγματοποιήσουμε μία περισσότερο ουσιαστική και προσανατολισμένη προς το μέλλον αξιολόγηση του προγράμματος PHARE. Η εποικοδομητική στάση του Κοινοβουλίου κατά την περίοδο κατάρτισης της έκθεσης αυτής και τις ενδιάμεσες διαπραγματεύσεις που διεξήχθησαν με την Επιτροπή για μία σειρά θεμάτων τιμωρείται δυστυχώς απόψε λόγω της απουσίας του Επιτρόπου Van den Broek, και το λέω αυτό με όλο το σεβασμό προς τον Επίτροπο που είναι παρών. Λυπούμαι που συμβαίνει αυτό και σκέφτομαι μήπως στο μέλλον θα ήταν καλύτερο να τηρούμε κάπως περισσότερο αρνητική στάση.
<P>
Παρόλα αυτά θα αναφερθώ σε ορισμένα σημεία, αν και πιστεύω ότι η συζήτηση αφορά περισσότερο τα πρακτικά, στα οποία η Επιτροπή θα πρέπει σύντομα να δώσει τη μεγαλύτερη δυνατή προσοχή σε συνδυασμό με την επεξεργασία και τον αναπροσανατολισμό του προγράμματος PHARE. Από την αξιολόγηση της λειτουργίας του προγράμματος, για παράδειγμα, στη Ρουμανία προέκυψε ένα σημαντικό πρόβλημα το οποίο κατά την άποψή μου ισχύει σε όλες τις περιπτώσεις και που αφορά την ανεπάρκεια ή ακόμα και την ανυπαρξία αξιολογήσεων, γεγονός το οποίο έχει επιπτώσεις κατά την εφαρμογή των προγραμμάτων. Πώς μπορεί να βελτιωθεί η κατάσταση; Το Κοινοβούλιο δεν γνωρίζει πάρα πολλά σχετικά με τα πραγματικά αποτελέσματα που επιτυγχάνονται με τα δισεκατομμύρια που επενδύει σήμερα η Ευρωπαϊκή Ένωση στην Ανατολική Ευρώπη. Επικρατεί μεγάλη ασάφεια όσον αφορά τους στόχους των διαφόρων προγραμμάτων PHARE στις χώρες της Κεντρικής και της Ανατολικής Ευρώπης. Επίσης, δεν είναι σαφές με ποιο τρόπο τα προγράμματα αυτά συμβάλλουν στην αναδιάρθρωση και τη διεύρυνση. Μόνο όταν θα έχουμε στη διάθεσή μας πραγματικά μέσα αξιολόγησης θα είμαστε σε θέση ως Κοινοβούλιο αλλά και ως Ευρωπαϊκή Ένωση να διαπιστώσουμε με ποιο τρόπο οι προσπάθειες ενίσχυσης που καταβάλλουμε συνεισφέρουν πραγματικά στην επιτυχία της στρατηγικής για τη διεύρυνση.
<P>
Ένα δεύτερο σημαντικό σημείο αφορά τη μη διάθεση σημαντικών κονδυλίων του προγράμματος PHARE. Ένα μεγάλο μέρος των κονδυλίων του προϋπολογισμού είτε δεν διατίθεται είτε διατίθεται πάρα πολύ αργά. Πρόκειται για μία κατάσταση που μου προξενεί ιδιαίτερη λύπη. Επί του θέματος αυτού έχουν λεχθεί πολλά στο Κοινοβούλιο, πιστεύω όμως ότι στο μέλλον πρέπει να εξετάσουμε κυρίως με ποιο τρόπο μπορεί να τεθεί τέλος στην κατάσταση αυτή, η οποία πλήττει το πρόγραμμα PHARE αλλά βεβαίως και πάνω από όλα τις χώρες για τις οποίες προορίζονται τα κονδύλια. Για το λόγο αυτό θα ήθελα να προτείνω να χρησιμοποιούνται περισσότερα κονδύλια για μεγάλα προγράμματα, κυρίως με στόχο την προαγωγή των επενδύσεων, τη βελτίωση των υποδομών στις χώρες που είναι υποψήφιες για προσχώρηση και κυρίως τη βελτίωση αυτού που θα ήθελα να αποκαλέσω διοικητική κουλτούρα των χωρών αυτών, η οποία δεν ανταποκρίνεται ακόμη στα πρότυπα που ισχύουν στην Ευρωπαϊκή Ένωση. Έχει μεγάλη σημασία οι αρμόδιες αρχές και οι διοικητικές υπηρεσίες των υποψηφίων κρατών μελών να μπορούν να συμμορφωθούν με τις νομοθετικές διατάξεις και τις συμφωνίες που ισχύουν στην Ευρωπαϊκή Ένωση.
<P>
Ένα άλλο σημαντικό σημείο το οποίο θα ήθελα να προβάλω αφορά τις προτεραιότητες. Πολύ φοβάμαι ότι τα προσεχή χρόνια όλη η προσοχή θα επικεντρωθεί στον κατάλογο των επιτυχόντων υποψηφίων, όπως θα έλεγα, σε χώρες όπως η Ουγγαρία και η Πολωνία που σύμφωνα με τους πάντες θα συμπεριληφθούν στον πρώτο γύρο της ένταξης νέων κρατών μελών. Πρόκειται για μία εξέλιξη που την παρατηρώ προσωπικά και που πιστεύω ότι ακολουθεί μία ορισμένη λογική, ωστόσο θα ήθελα να προτείνω να προωθηθούν οι επενδύσεις και να δοθεί ακόμη περισσότερη σημασία στα πλαίσια του προγράμματος PHARE στις χώρες οι οποίες διατρέχουν κίνδυνο να περιέλθουν στο δεύτερο γύρο της ένταξης. Πιστεύω ότι πρόκειται για ένα θέμα στο οποίο το Κοινοβούλιο πρέπει να δώσει ιδιαίτερη προσοχή.
<P>
Θα ήθελα να πω κάτι ακόμα σχετικά με τη διαχείριση του προγράμματος PHARE. Επί του θέματος αυτού ελέχθησαν πολλά στο Κοινοβούλιο, σχετικά με την ανάθεση προγραμμάτων σε τρίτους, την ανάθεση της ανάθεσης θα έλεγα. Το Κοινοβούλιο, η Επιτροπή Εξωτερικών Υποθέσεων, κρίνει ότι η Επιτροπή πρέπει να αναλάβει περισσότερες πρωτοβουλίες και ότι οι υπάλληλοι οι οποίοι υπόκεινται στην εξουσία της Ευρωπαϊκής Ένωσης πρέπει να εκπληρώνουν με καλύτερο τρόπο τα καθήκοντά τους. Στην ουσία, αυτό σημαίνει ότι πρέπει να αυξηθεί το προσωπικό που απασχολείται, για παράδειγμα, στο πρόγραμμα PHARE.
<P>
Θα ήθελα, επίσης, να επιστήσω την προσοχή του Σώματος σε άλλο ένα σημαντικό σημείο που αφορά την ενταξιακή στρατηγική. Πρόκειται για το θέμα της δημοκρατίας και του εκδημοκρατισμού. Πιστεύω ότι πρέπει να διατεθούν περισσότερα κονδύλια για την ανάπτυξη και την ενίσχυση της δημοκρατίας στις χώρες οι οποίες έχουν υποβάλει υποψηφιότητα προσχώρησης στην Ευρωπαϊκή Ένωση.
<P>
Τέλος και πιστεύω ότι πρόκειται για ένα σημαντικό σημείο εάν κοιτάξουμε το μέλλον και τους πόρους που διαθέτει η Ευρωπαϊκή Ένωση στα υποψήφια κράτη μέλη, αυτό που έχει ιδιαίτερη σημασία προκειμένου να κερδίσουμε τις χώρες αυτές είναι να δοθεί περισσότερη προσοχή στη συγχρηματοδότηση και στα πλαίσια του προγράμματος PHARE, έτσι ώστε να υποχρεωθούν και οι χώρες αυτές να διαθέσουν κονδύλια για την εκτέλεση κοινών προγραμμάτων.
<P>
Αυτές ήταν ορισμένες από τις παρατηρήσεις που μπόρεσα να κάνω στο χρόνο ομιλίας που είχα στη διάθεσή μου. Ελπίζω η Επιτροπή να λάβει υπόψη της τις συστάσεις μου. Κυρίως όμως ελπίζω ότι, στο μέλλον, η Επιτροπή αλλά και το Κοινοβούλιο δεν πρέπει να λησμονούμε και τον εαυτό μας θα αντιμετωπίσει με περισσότερη σοβαρότητα τη συζήτηση σχετικά με τη διεύρυνση των μέσων που διαθέτουμε.

<SPEAKER ID=152 LANGUAGE="DE" NAME="Swoboda">
Κυρία πρόεδρε, κ. επίτροπε, αγαπητοί συνάδελφοι, εκφράζω επίσης τη λύπη μου όπως και ο συνάδελφος κ. Wiersma, που η έκθεσή του, την οποία θεωρώ πολύ καλή και σημαντική, παρουσιάζεται προ περιορισμένου αριθμού μελών του Σώματος.
<P>
Επιτρέψτε μου, δεδομένου ότι ειπώθηκαν ήδη τα ουσιώδη βασικά σημεία, να προβώ σε μερικές παρατηρήσεις σχετικά με τις εμπειρίες με το PHARE από τον τελευταίο καιρό. Πρώτον: Τις μέρες αυτές πραγματοποιήθηκε στο Ελσίνκι η Πανευρωπαϊκή Διάσκεψη για τις Μεταφορές. Ήμουν εκεί παρών και παρατήρησα πώς ο ένας κυβερνητικός εκπρόσωπος από τα ανατολικοευρωπαϊκά κράτη μετά τον άλλο τόνισε πολύ καθαρά, πόσο σημαντικά είναι τα προγράμματα PHARE για την ανάπτυξη των υποδομών στις χώρες αυτές. Εάν θα πρέπει η Ευρώπη να αναπτυχθεί από κοινού, και αυτό θα πρέπει να γίνει, η ανάπτυξη των υποδομών ακριβώς, ιδίως σε σχέση με τις δημόσιες μεταφορές αλλά και εκτός αυτών , είναι πολύ αποφασιστικής σημασίας, και σ'αυτό συμβάλλει το PHARE. Εάν φέρουμε προ οφθαλμών τους εποπτικούς πίνακες στις δύο ετήσιες εκθέσεις, φαίνονται σαφώς πόσα γίνονται για τις μεταφορές.
<P>
Θεωρώ λοιπόν, και αυτό αναφέρει και η επίτροπος κ. Wulf-Mathies, ότι ακριβώς σε συνάρτηση με τις εξελίξεις των επόμενων ετών θα είναι σημαντική η καλύτερη σύνδεση των προγραμμάτων PHARE στην Ανατολική Ευρώπη με τα περιφερειακά διαρθρωτικά προγράμματα στη Δύση προκειμένου να επιτευχθεί ακόμη περισσότερο ο στόχος. Διότι εάν αποφασίσθηκαν τώρα στο Ελσίνκι διάδρομοι και προστέθηκε τώρα και δέκατος διάδρομος, είναι πολύ σημαντικό να υλοποιηθεί αυτό στην πραγματικότητα.
<P>
Δεύτερον: Ήμουν την περασμένη βδομάδα με μια κοινοβουλευτική αντιπροσωπεία στο Ζάγκρεμπ, στην Κροατία. Εκεί παρατηρήσαμε πόσο μεγάλου κύρους χαίρει το PHARE, ως υποστήριξη δηλαδή και βοήθημα υπέρ των οικονομικών παραγόντων, αλλά και της ολοκλήρωσης και του εκδημοκρατισμού. Πιστεύω ότι είχαμε κατ'αρχήν εδώ επιφυλάξεις. Θα έπρεπε όμως να αναλογισθούμε σε ποιό μέρος, ακριβώς στα πλαίσια των κατευθύνσεων όπως τις εξέθεσε ο συνάδελφος κ. Wiersma, δηλαδή της προώθησης του εκδημοκρατισμού, της προώθησης της ολοκλήρωσης διαφόρων ομάδων εθνοτικής καταγωγής κλπ, θα έπρεπε ν'αρχίσουν νέες συνομιλίες, προκειμένου να εφαρμοσθεί το PHARE στον στομέα αυτόν με πιο συγκεκριμένους στόχους και με πιο αποτελεσματικό τρόπο.
<P>
Η Αλβανία αποτελεί ασφαλώς παράδειγμα του πόσα χρήματα δαπανήθηκαν χωρίς να χρησιμοποιηθούν αποτελεσματικά. Δε θα ήθελα να επικρίνω κανένα συγκεκριμένα αλλά να επισημάνω και να παρακαλέσω την Επιτροπή να επιδιώξει περισσότερο κατά τη χρησιμοποίηση των πιστώσεων αυτών ότι θα χρησιμοποιηθούν αποτελεσματικά. Γνωρίζω ότι είναι δύσκολο να πεισθεί μια χώρα: Παίρνετε χρήματα αλλά οφείλετε να αλλάξετε τις διοικητικές διαρθρώσεις σας, να μεταβάλετε συμπεριφορά, να τροποποιήσετε τις πολιτικές σας δομές. Αλλά αυτό είναι σημαντικό, αλλοιώς οι πολίτες της Ευρώπης θα αναρωτηθούν για ποιό σκοπό δίνουν χρήματα, εάν χρησιμοποιείται στην έκταση αυτή αρνητικά ή απλά εξαφανίζεται; Εδώ είναι σημαντικό για τις εν λόγω χώρες αλλά και για τις δυτικοευρωπαϊκές χώρες να φροντίσουν περισσότερο για την άριστη χρησιμοποίηση των χρημάτων αυτών.
<P>
Στο πνεύμα αυτό θα εγκρίνουμε πολύ ευχαρίστως την έκθεση του συνάδελφου κ. Wiersma. Θεωρούμε το πρόγραμμα PHARE σημαντικό, η σημασία του δε θα αυξηθεί ακόμη με τη διεύρυνση της Ευρωπαϊκής Ένωσης. Θεωρούμε πάντως ότι η Επιτροπή θα έπρεπε να στρέψει περισσότερο το βλέμμα της στην αποτελεσματική χρησιμοποίηση των πιστώσεων.

<SPEAKER ID=153 LANGUAGE="DE" NAME="Schwaiger">
Κυρία πρόεδρε, κ. επίτροπε, αγαπητοί συνάδελφοι, θεωρώ ότι το πρόγραμμα PHARE είναι νόμιμο παιδί του Ευρωπαϊκού Κοινοβουλίου. Είχαν θάρρος οι συνάδελφοι που στο τέλος της δεκαετίας του 80 συγκέντρωσαν υφιστάμενες δημοσιονομικές πιστώσεις προκειμένου να προωθηθεί ο εκσυγχρονισμός της ουγγρικής και της πολωνικής οικονομίας, χωρών που ακριβώς τότε ήθελαν ν'απομακρυνθούν από τις ηγεμονικές τάσεις της Σοβιετικής Ένωσης.
<P>
Εκσυγχρονισμός της οικονομίας σημαίνει φυσικά αναδιάρθρωση της οικονομίας προς την κατεύθυνση της κοινωνικής ελεύθερης οικονομίας. Ενδιαφερόμαστε πολύ ν'αποβεί το πρόγραμμα PHARE επιτυχημένο, και να ενταχθεί μόνιμα τα επόμενα χρόνια στην προενταξιακή στρατηγική που θα βρει τη διαφοροποιημένη μορφοποίησή της και στην ατζέντα 2000. Αλλά, και εδώ συμφωνώ με τον εισηγητή μας και συνάδελφο κ. Wiersma, δεν αντιλαμβανόμαστε ακόμη τόσο καλά, εάν στο εξής θα χρησιμοποιηθούν αποτελεσματικότερα οι πιστώσεις του PHARE απ'ότι στην αρχή, εάν υπάρχουν υπερβάσεις ή δεν είναι επαρκείς οι πιστώσεις, εάν διορθώθηκαν εν τω μεταξύ απρόσφορες τοποθετήσεις που υπήρξαν στην αρχική φάση κυρίως προς όφελος των κοινοτικών εταιριών παροχής συμβουλών.
<P>
Εάν δείτε τις καλά διαρθρωμένες εκθέσεις, έχει την εντύπωση ότι πρόκειται για εκθέσεις βιομηχανικού συνδέσμου με τη διαφορά πάντως ότι εδώ δε συμπεριλαμβάνονται οι στατιστικές των αποτελεσμάτων αλλ'ότι υπάρχουν στατιστικές των δαπανών που δεν παρουσιάζουν κανενός είδους ορίζοντα ούτε βάσει αποτελεσμάτων. Αυτό δυσχεραίνει φυσικά τον έλεγχο του Ευρωπαϊκού Κοινοβουλίου που αποδίδει ιδιαίτερα μεγάλη σημασία στη θετική εξέλιξη του προγράμματος PHARE.
<P>
Για το λόγο αυτό θεωρούμε επίσης ότι δεν είναι μακροπρόθεσμα λογικό να εκπονούνται εκθέσεις του είδους αυτού, αλλ'ότι χρειάζεται να τροποποιήσουμε τις δυνατότητες ελέγχου, όπως το πρότεινε παραδείγματος χάρη ο Ούγγρος Πρωθυπουργός πριν μερικές μέρες στη μικτή κοινοβουλευτική επιτροπή. Ο κ. Horn είπε ότι θα πρέπει να προβλεφθεί σφαιρικό προενταξιακό πρόγραμμα που να καθιστά διαφανείς τις πιστώσεις του INTERREG, του PHARE και της Ευρωπαϊκής Τράπεζας Επενδύσεων και να δίνει ταυτόχρονα και στην Ευρωπαϊκή Ένωση και την ενδιαφερόμενη χώρα την ευκαιρία χρησιμοποίησης με πολλή επιτυχία των πιστώσεων αυτών.
<P>
Τίθεται το ερώτημα εάν αυτή θα ήταν η μέθοδος. Καθένας μας έχει τις εμπειρίες του. Θα μπορούσα και να φαντασθώ ότι η Επιτροπή θα ερευνήσει κάποτε, πως ήταν τα πράγματα στη Ρουμανία με τα Human Ressources τμήμα του προγράμματος PHARE. Εάν αναλύσετε τώρα τη σύνθεση του ρουμάνικου κοινοβουλίου και της κυβέρνησης θα μπορέστε να δείτε ένα μεγάλο αριθμό νέων πολιτικών, οι οποίοι προωθούντο κατ'αρχήν ως μέλη συνδικάτων ή ενώσεων και έχουν πλέον σημαντικά πολιτικά αξιώματα, αποτελούν δε τμήμα της πολιτικής ελίτ της Ρουμανίας. Πρόκειται για παράδειγμα που μπορεί κανείς να καταλάβει μόνο βάσει ιδίων εμπειριών.
<P>
Πιστεύουμε όμως ότι θα έπρεπε να υπάρχουν άλλες πιστώσεις προκειμένου να καταστούν περισσότερο εμφανείς μακροπρόθεσμα άνευ ετέρου οι επιτυχίες που παρουσιάζει το PHARE, τόσο για την Επιτροπή, που πρέπει να οικοδομήσει επ'αυτών, όσο και για το Ευρωπαϊκό Κοινοβούλιο που πρέπει να ελέγξει αποτελεσματικότερα τις δαπάνες αυτές.

<SPEAKER ID=154 LANGUAGE="NL" NAME="Van Bladel">
Πρόεδρε, συμμερίζομαι την άποψη των κ. Wiersma και Swoboda όσον αφορά την εξέταση ενός τόσο σημαντικού θέματος την ώρα αυτή. Είναι πραγματικά κρίμα.
<P>
Στη Διάσκεψη του Αμστερνταμ, οι ευρωπαίοι ηγέτες δεν κατάφεραν να αναδιαρρυθμίσουν το ευρωπαϊκό οικοδόμημα κατά τέτοιο τρόπο ώστε να χωρέσουν σ'αυτό περισσότεροι κάτοικοι χωρίς να υποστεί καθίζηση. Κατ'αυτό τον τρόπο, το πρόγραμμα PHARE αποκτά ακόμη περισσότερη σημασία για τη διασφάλιση της σταθερότητας στην Ευρώπη. Δυστυχώς, είμαστε υποχρεωμένοι να καταλήξουμε στα ίδια συμπεράσματα στα οποία καταλήξαμε προηγουμένως όσον αφορά τα διαρθρωτικά ταμεία. Τα χρήματα υπάρχουν αλλά παραμένουν αδιάθετα. Μία δικαιολογία που μπορεί να προβληθεί από την άποψη αυτή είναι ότι το πρόγραμμα είχε αρχικά έναν ιδιαίτερα τεχνικό χαρακτήρα και ότι οι αρμόδιοι έπρεπε να ασχοληθούν με πολύ ταχύ ρυθμό με ένα ευρύ φάσμα διαφόρων θεμάτων σε διάφορα κοινωνικά επίπεδα, χωρίς να έχουν στη διάθεσή τους σαφή κριτήρια. Το πρόγραμμα ήταν συνεπώς ιδιαίτερα περιεκτικό και ανεπαρκώς προσανατολισμένο.
<P>
Ο εισηγητής, κ. Wiersma, προσέφερε μία καλή ανάλυση της κατάστασης και υπέβαλε πάρα πολύ καλές προτάσεις. Κατ'αρχάς, περιγράφει την αναγκαιότητα μίας νέας στρατηγικής. Συμφωνώ με την άποψη αυτή και θα ήθελα να τονίσω ότι πρέπει να δοθεί προτεραιότητα στην προαγωγή της δημοκρατίας, το σεβασμό των ανθρωπίνων δικαιωμάτων, την πυρηνική ασφάλεια και την προστασία του περιβάλλοντος. Θετικό βήμα συνιστά επίσης και η προαγωγή της διασυνοριακής συνεργασίας με την οποία προωθείται η σταθερότητα στην περιφέρεια και η ισχύουσα τάξη πραγμάτων.
<P>
Ωστόσο, θα ήθελα να δω να αυξάνεται ο αριθμός των ανθρώπων που πρέπει να εκτελέσουν τα προγράμματα εδώ, ο αριθμός των μελών των ΜΚΟ, και να προωθηθεί το σύστημα της συγχρηματοδότησης με τη συμμετοχή των αρχών στις ενδιαφερόμενες χώρες. Αυτή είναι μία πραγματική προσέγγιση από τη βάση.
<P>
Προκειμένου να βοηθήσουμε τις χώρες αυτές να ενταχθούν στο σύστημα της οικονομίας της αγοράς, το πρόγραμμα PHARE θα πρέπει να προάγει τη θέση της νομοθεσίας για την επίβλεψη των τραπεζών και του χρηματοπιστωτικού συστήματος, επειδή, Πρόεδρε, όπως όλοι γνωρίζουμε το πλύσιμο χρήματος είναι ένα φαινόμενο που παρατηρείται πάρα πολύ συχνά στην Κεντρική και την Ανατολική Ευρώπη.
<P>
Τέλος, θα ήθελα να επισημάνω ότι το οικοδόμημά μας δεν είναι ακόμη έτοιμο να δεχθεί τους νέους κατοίκους. Ας προσπαθήσουμε τουλάχιστο να βοηθήσουμε με τον κατάλληλο τρόπο τους νεόφερτους, ας προσπαθήσουμε να τους βοηθήσουμε να τακτοποιήσουν τα πράγματά τους. Η έκθεση του κ. Wiersma προσφέρει μία πάρα πολύ καλή εικόνα της κατάστασης και μία έξοχη βάση για την κατάρτιση πολιτικής. Τον συγχαίρω και ελπίζω ότι σε κάποια άλλη στιγμή θα μπορέσουμε να συζητήσουμε στο Κοινοβούλιο τη συνέχεια της έκθεσης αυτής, όταν θα παρευρίσκονται περισσότεροι εκπρόσωποι της Ευρώπης.

<SPEAKER ID=155 LANGUAGE="NL" NAME="Plooij-Van Gorsel">
Πρόεδρε, συνάδελφοι, θα ήθελα και εγώ να συγχαρώ τον κ. Wiersma για την έξοχη εργασία που επιτέλεσε. Η έκθεσή του είναι πάρα πολύ σαφής. Ελπίζω επίσης ότι η Επιτροπή παρά την απουσία του κ. Van den Broek θα λάβει υπόψη της την κριτική που περιλαμβάνεται σ'αυτή. Γιατί πώς μπορούμε να κρίνουμε κατά πόσον οι πόροι που διαθέτει η Ευρώπη χρησιμοποιούνται με αποτελεσματικό τρόπο σε περίπτωση που δεν υπάρχουν σχετικά κριτήρια. Πριν από λίγο καιρό συμμετείχα σε μία αντιπροσωπεία που επισκέφθηκε την Τσεχία και εκεί με ρώτησαν αν το πρόγραμμα PHARE ήταν κατά κύριο λόγο ένα πρόγραμμα απασχόλησης δυτικών συμβούλων.
<P>
Το πρόγραμμα PHARE άλλαξε σιγά σιγά και προσέλαβε τη μορφή ενός προγράμματος για την παροχή τεχνικής βοήθειας, για την υποστήριξη της προσχώρησης των χωρών της Κεντρικής και της Ανατολικής Ευρώπης. Τι σημαίνουν όλα αυτά για το ίδιο το πρόγραμμα και για μελλοντικές προτεραιότητες; Κατά πρώτον, βελτίωση των υποδομών στις χώρες αυτές στους τομείς των μεταφορών, των τηλεπικοινωνιών, της ενέργειας, της γνώσης, αλλά επίσης και αυτό το δήλωσε και η κ. Van Bladel του τραπεζικού συστήματος. Όντως, αν δεν γίνει αυτό δεν μπορούν να πραγματοποιηθούν επενδύσεις. Ένα δεύτερο σημείο αφορά την ενίσχυση του νομοθετικού και του θεσμικού πλαισίου και τη χορήγηση βοήθειας σε τομείς στους οποίους η Ευρωπαϊκή Ένωση αποδίδει ολοένα και περισσότερη σημασία όπως ο ελεύθερος ανταγωνισμός, το περιβάλλον, η ασφάλεια των πυρηνικών εργοστασίων και η δημιουργία ενός ευνοϊκού κλίματος για τις μικρομεσαίες επιχειρήσεις. Αυτό σημαίνει ότι αλλάζουν οι απαιτήσεις όσον αφορά τη συνοδεία των προγραμμάτων εκ μέρους της Επιτροπής και των τοπικών αρχών στην Κεντρική και την Ανατολική Ευρώπη. Η Επιτροπή πρέπει να απλοποιήσει τις διαδικασίες που εφαρμόζει και να τις καταστήσει περισσότερο διαφανείς. Παράλληλα, οι αρχές των κρατών της Ανατολικής Ευρώπης πρέπει να επιταχύνουν την αναδιάρθρωση των θεσμών τους και να περιστείλουν τη γραφειοκρατία έτσι ώστε να αποφευχθεί το πρόβλημα της μη διάθεσης πόρων. Ωστόσο, οι σημαντικές χρηματοδοτικές ανάγκες της Ανατολικής Ευρώπης δεν μπορούν να καλυφθούν αποκλειστικά από τα δυτικοευρωπαϊκά κράτη. Υπάρχει ανάγκη σημαντικών ιδιωτικών επενδύσεων. Οι τράπεζες είναι διατεθειμένες να προσφέρουν τη συνεργασία τους. Έχει ήδη υποβληθεί μία πρόταση για ένα νέο σχέδιο Marshall το οποίο θα πρέπει να χρηματοδοτηθεί κατά κύριο λόγο από τις ιδιωτικές τράπεζες. Πρέπει να προσελκυσθεί το ενδιαφέρον ιδιωτικών επενδυτών και για το σκοπό αυτό πρέπει να προωθηθούν στις ενδιαφερόμενες χώρες η σταθερότητα και η θέσπιση ενός ευνοϊκού νομοθετικού πλαισίου. Η Ευρωπαϊκή Ένωση μπορεί να συμμετάσχει ενεργώς στην επιτυχία της προσπάθειας αυτής μέσω του προγράμματος PHARE. Μπορούν να τεθούν όροι στις χώρες αυτές και να προωθηθεί η χρηματοδότηση από τον ιδιωτικό τομέα.

<SPEAKER ID=156 LANGUAGE="DE" NAME="Schroedter">
Κυρία πρόεδρε, αγαπητοί συνάδελφοι, και εγώ οφείλω να ευχαριστήσω τον εισηγητή που συνέταξε τόσο καλή έκθεση. Κυρίως για το γεγονός ότι περιέλαβε στην έκθεση τις πολλές υποδείξεις των συναδέλφων, ότι εφάρμοσε μακρυές διαδικασίες διαβούλευσης στις διάφορες επιτροπές που προσδίδουν στην έκθεση αυτή μια πραγματικά εξαιρετική ποιότητα, που δεν υπήρξε μέχρι τώρα στο Κοινοβούλιό μας σε συνάρτηση με το πρόγραμμα PHARE.
<P>
Οι προσπάθειες που απαιτεί η διαδικασία μετατροπής στις χώρες αυτές πρέπει να ενισχυθούν ιδίως εκεί όπου εμφανίζονται τα μεγαλύτερα προβλήματα. Και αυτό το άρθρο το υποστηρίζουμε πλήρως. Ισχύει πάντως ότι το PHARE δεν επαρκεί για τη διαδικασία προσέγγισης των χωρών της Κεντρικής και Ανατολικής Ευρώπης πριν την ένταξη στην Ευρωπαϊκή Ένωση. Για το λόγο αυτό θα ήταν πολύ σημαντικό να αναλογισθούμε μήπως θα έπρεπε ν'αναπτύξουμε εδώ και πάλι νέες ιδέες για ένα πρόγραμμα προώθησης, άξιο της ενταξιακής στρατηγικής, το οποίο θα στηρίζεται κατά πολύ περισσότερο στα διαρθρωτικά ταμεία απ'όσο έως τώρα στο PHARE, διότι το PHARE δε βρίσκεται στο ύψος μιας ενταξιακής στρατηγικής, ούτε ως προς τον όγκο των χρημάτων ούτε ως προς το φάσμα της προώθησης ούτε ως προς τη διαδικασία, και για το λόγο αυτό δεν μπορεί να προάγει τους αντίστοιχους στόχους. Θα έπρεπε να σκεφθούμε μήπως θα έπρεπε μεταφέρουμε ήδη πρόωρα το ένα ή το άλλο διαρθρωτικό ταμείο στις χώρες της Κεντρικής και Ανατολικής Ευρώπης.

<SPEAKER ID=157 LANGUAGE="NL" NAME="Van der Waal">
Κυρία Πρόεδρε, ο συνάδελφος Wiersma προσέφερε μία σαφή ανάλυση των ελλείψεων που παρουσιάζονται όσον αφορά την εφαρμογή του προγράμματος PHARE, αναφερόμενος στη μη διάθεση πόρων, το σημαντικό ρόλο που διαδραματίζουν οι ακριβοί σύμβουλοι και οι ξένοι εμπειρογνώμονες καθώς και την επαρκή αξιολόγηση των αποτελεσμάτων που έχουν επιτευχθεί.
<P>
Εν τω μεταξύ, στις νέες οδηγίες που καταρτίσθηκαν το Μάρτιο για το PHARE, η Επιτροπή έχει λάβει υπόψη της ένα μεγάλο μέρος της κριτικής αυτής. Στο μέλλον, τα προγράμματα θα πρέπει να εναρμονίζονται περισσότερο με την προενταξιακή στρατηγική. Αυτό σημαίνει ότι θα αυξηθεί η επιρροή της Επιτροπής όσον αφορά τον καθορισμό του προορισμού των πόρων. Από την άποψη αυτή θα δοθεί περισσότερη προσοχή στην ανάπτυξη των υποδομών και της βιομηχανίας και την προσαρμογή της εσωτερικής νομοθεσίας των χωρών της Κεντρικής και της Ανατολικής Ευρώπης στη νομοθεσία της Ευρωπαϊκής Ένωσης.
<P>
Στα πλαίσια της προενταξιακής στρατηγικής θα πρέπει επίσης να δοθεί κατά προτεραιότητα προσοχή στην ανάπτυξη της επονομαζόμενης «κοινωνίας των πολιτών ». Πρόκειται για μία κοινωνία με αποτελεσματικούς και δημοκρατικούς θεσμούς, οι οποίοι στηρίζονται στη συναίνεση των πολιτών. Ο Επίτροπος Van den Broek γνωρίζει τις ανησυχίες που μας διακατέχουν όσον αφορά τη θέση των θρησκευτικών μειονοτήτων σε διάφορες χώρες της Κεντρικής και της Ανατολικής Ευρώπης. Υποστηρίζοντας τον εκδημοκρατισμό, το πρόγραμμα PHARE θα πρέπει να επωφελήσει και την κοινωνική ένταξη των εν λόγω θρησκευτικών μειονοτήτων.
<P>
Τέλος, σε πρόσφατη επίσκεψη που πραγματοποίησε αντιπροσωπεία της Επιτροπής Εξωτερικών Οικονομικών Σχέσεων στην Ανατολική Γερμανία, στην οποία συμμετείχα προσωπικώς, προέκυψε ότι είναι ιδιαίτερα σημαντικό το πρόγραμμα PHARE να προσλάβει και διασυνοριακό χαρακτήρα. Για παράδειγμα, συνδυάζοντας το πρόγραμμα PHARE με το INTERREG, μπορεί να αποφευχθεί ο περιορισμός των επιδράσεων των προγραμμάτων αυτών εντός των συνόρων μίας χώρας, κατάσταση η οποία περιορίζει και την αποτελεσματικότητά τους.

<SPEAKER ID=158 LANGUAGE="DE" NAME="Elchlepp">
Κυρία πρόεδρε, κ. επίτροπε, αγαπητοί συνάδελφοι, ο κ. Wiersma κατονόμασε πολύ ορθά στη θαυμάσια έκθεσή του τις ελλείψεις του έως τώρα προγράμματος PHARE και συμφωνώ μαζί του όταν ζητά μεταξύ άλλων ότι πρέπει να κλείσει το κενό μεταξύ των πιστώσεων υποχρεώσεων και των πιστώσεων πληρωμών και ότι θα πρέπει να δαπανηθούν περισσότερες πιστώσεις για τις χώρες εκείνες που ακολουθούν κούτσα-κούτσα τη διαδικασία οικονομικής μεταρρύθμισης. Λυπάμαι επίσης που ο κ. επίτροπος δεν μπορεί να είναι παρών σήμερα.
<P>
Το πρόγραμμα PHARE θ'αποκτήσει προσεχώς ένα νέο ρόλο κατά την ένταξη των χωρών της Κεντρικής και της Ανατολικής Ευρώπης στην ΕΕ. Θα πρέπει εδώ να μπουν εντός του προγράμματος επειγόντως νέοι τόνοι και προτεραιότητες. Ελπίζω ότι έτσι θα μπορέσουν να παραμερισθούν ασφαλώς ορισμένες από τις γνωστές ελλείψεις. Θεωρώ ότι ο νέος προσανατολισμός της προώθησης θα έπρεπε για το λόγο αυτό να αποβλέπει στο να δοθεί στην Ευρωπαϊκή Επιτροπή μεγαλύτερο δικαίωμα συναπόφασης κατά την επιλογή των κέντρων βάρους των προγραμμάτων και σχεδίων, εάν στο μέλλον το επιδιωκόμενο θα είναι να δοθεί προτεραιότητα στην ανάπτυξη των διοικητικών διαρθρώσεων και των επενδύσεων. Οι πιστώσεις θα έπρεπε να δαπανώνται συγκεντρωμένα και αποτελεσματικότερα.
<P>
Θα ήθελα να θίξω εδώ ακόμη ένα ειδικό σημείο από τη δική μου πείρα. Κατά τη γνώμη μου θα έπρεπε τα προσόντα του ειδικευμένου προσωπικού να τίθενται περισσότερο απόσο εκφράζεται αυτό έως τώρα και στις προτάσεις της Επιτροπής. Όπως δείχνουν οι έως τώρα εμπειρίες στη διαδικασία ένταξης θα πρέπει η επαγγελματική αρχική κατάρτιση και η συνεχής κατάρτιση να παίζουν πολύ καίριο ρόλο προκειμένου να προωθήσουν τη διαρθρωτική μεταρρύθμιση. Στα προσόντα των πολιτών στις χώρες αυτές θα πρέπει να δοθεί η ίδια ειδική σημασία όπως και στις επενδύσεις στο πραγματικό κεφάλαιο. Δεν επαρκεί να γίνονται μεταρρυθμίσεις στις επιχειρήσεις με την έκφραση του συρμού εκπαίδευση στο management. Η συμμετοχή των επιχειρήσεων στην αρχική επαγγελματική κατάρτιση και τη συνεχή κατάρτιση σε όλα τα επίπεδα πρέπει να ενισχυθεί σημαντικά, ιδίως στο επίπεδο της δημιουργίας πιστώσεων για ειδικευμένο προσωπικό. Σας παρακαλώ να δωσετε εδώ προσοχή.
<P>
Προκειμένου να κατορθωθεί αυτό θα πρέπει να δημιουργηθεί δίκτυο εν χρήσει πολλαπλασιαστών για συνεταιρισμούς με δυτικοευρωπαϊκούς φορείς. Επενδύσεις στον τομέα αυτό δημιουργούν αξιόπιστους εταίρους για σοβαρά σχέδια και επιφέρουν αποτελέσματα πολλαπλασιαστή, τα οποία μερικές φορές αποβαίνουν υψηλότερα απ'όλες τις πραγματικές επενδύσεις.

<SPEAKER ID=159 LANGUAGE="DE" NAME="Rόbig">
Κυρία πρόεδρε, αξιότιμες κυρίες και κύριοι, την τελευταία βδομάδα ενεργοποιήθηκε η Επιτροπή Διακοινοβουλευτικών Σχέσεων Ευρωπαϊκού Κοινοβουλίου/Σλοβακίας. Στη συνάρτηση αυτή με το σλοβακικό Κοινοβούλιο σημειώσαμε ότι η Επιτροπή έκανε εκεί πολύ καλή δουλειά.
<P>
Τη στιγμή αυτήν ακριβώς τέλειωσε η Κορυφή στο Αμστερνταμ και διαπίστωσε εν τέλει ότι η Σλοβακία πιθανό δε θα ανήκει στους υποψήφιους για ένταξη στον πρώτο γύρο. Διαπιστώθηκε ότι κατά τις διαπραγματεύσεις μας με το Κοινοβούλιο έγιναν πράγματι εξαιρετικές υποχωρήσεις, δηλαδή ένας εκλογικός νόμος, συνυπολογισμός των μειονοτήτων, δηλαδή των γλωσσικών μειονοτήτων, και όλ'αυτά μέχρι το τέλος Νοεμβρίου, δηλαδή εντός συντομότατου χρονικού διαστήματος. Πιστεύω ότι εδώ το πρόγραμμα PHARE δημιούργησε τις αναγκαίες βάσεις και ότι η προσέγγιση στην ένταξη πέτυχε πολύ καλά.
<P>
Το αποκεντρωτικό σύστημα εφαρμογής δοκιμάσθηκε με πολλή επιτυχία και οι αντιπροσωπείες εργάσθηκαν πολύ καλά ιδίως διότι σε αυτές περιλαμβάνονται πολλοί εμπειρογνώμονες, που συνεργάσθηκαν άριστα με τους ανθρώπους στα κράτη μέλη.
<P>
Θεωρώ ότι είναι πολύ σημαντικό να συνδεθούν οι μικρομεσαίες επιχειρήσεις μέσ'τη διαδικασία αυτή, διότι πολύ απλά η συζήτηση μεταξύ των ανθρώπων και η προσωπική εμπειρία σημαίνουν πολλά. Θα ήθελα να καλέσω και την Επιτροπή, να εφαρμόσει περισσότερα μέτρα εκπαίδευσης στον τομέα αυτό, να ελέγξει τις δαπάνες και να προωθήσει ενδεχομένως διαφανείς αναθέσεις έργου καθώς και την αξιολόγηση.
<P>
Πιστεύω επίσης ότι οι διακοινοβουλευτικές αντιπροσωπείες μπορούν να τα υποστηρίξουν όλα πολύ καλά, ίσως δε να κάνουν και τον έλεγχο, και εδώ θα έπρεπε ενδεχομένως στο μέλλον να ενισχυθεί η συνεργασία.

<SPEAKER ID=160 LANGUAGE="DE" NAME="Krehl">
Κυρία πρόεδρε, το πρόγραμμα PHARE είναι πράγματι το σπουδαιότερο πρόγραμμα της Ευρωπαϊκής Ένωσης για την προσέγγιση των χωρών της Κεντρικής και Ανατολικής Ευρώπης στην Ευρωπαϊκή Ένωση, μέχρι τη σημερινή μέρα με πάρα πολλές σημαντικές επιτυχίες, αλλά ακόμη με ουσιαστικά ελλείμματα.
<P>
Κάθε χρόνο διαβουλευόμαστε και συζητάμε στην Επιτροπή Προϋπολογισμών για τις διαφορές μεταξύ των πιστώσεων υποχρεώσεων και των πιστώσεων πληρωμών στο πρόγραμμα και τις αιτίες και συνέπειές τους. Κατά τα λοιπά ετοιμαζόμαστε να το κάνουμε αυτό. Υπάρχουν εκεί φυσικά οι πιό διαφορετικές αιτίες. Μεταξύ άλλων είναι φυσικά και δύσκολο να εκφράσουμε κρίση με την έλλειψη αυτή κριτηρίων αξιολόγησης, αλλά κι αν τα είχαμε δε θα μπορούσαμε να εξαλείψουμε τις αιτίες για τα ελλείμματα, παρά μόνο να τα αξιολογήσουμε καλύτερα.
<P>
Σύμφωνα με τις προσωπικές μου εμπειρίες το πρόγραμμα PHARE εξαρτάται ακόμη υπερβολικά πολύ από τις εθνικές κυβερνήσεις και τις ακόμη εν μέρει ιδιαίτερα υποανάπτυκτες διοικητικές τους υπηρεσίες, με αποτέλεσμα να παρουσιάζεται συνέχεια το φαινόμενο να εκπονούν και να παρουσιάζουν περιφερειακοί εταίροι φανταστικά σχέδια και προγράμματα, ενώ η κεντρική κρατική διοίκηση είτε δεν τους χορηγεί άδεια είτε τα καθυστερεί πολύ.
<P>
Σε σχέση με τα κέντρα βάρους της προώθησης εκ μέρους της Ευρωπαϊκής Ένωσης οι ενδιαφερόμενες ανατολικοευρωπαϊκές χώρες έχουν επίσης τελείως διαφορετικές αντιλήψεις. Έτσι δεν είναι τόσο δύσκολο να εκπονηθεί στην Πολωνία ένα σχέδιο για τις υποδομές και να εγκριθεί. Η ανάπτυξη όμως αστικής κοινωνίας δεν είναι καθόλου επιθυμητή κατά τρόπο ώστε στην Πολωνία να μην εκρέουν παραδείγματος χάρη καθόλου πιστώσεις στον τομέα αυτόν.
<P>
Το ερώτημα είναι φυσικό: Αφήνουμε στις ενδιαφερόμενες χώρες τον προσδιορισμό των κέντρων βάρους ή δημιουργούμε δυνατότητες για ενισχυμένη αποκέντρωση των αποφάσεων και καλύτερη συμμετοχή των περιφερειών στις αποφάσεις για τα προγράμματα αυτά; Η Επιτροπή Προϋπολογισμών αποφάσιζε πάντα τη μη περικοπή των πιστώσεων στο πρόγραμμα PHARE. Αυτό όμως δεν μπορεί ν'αποτελέσει αφορμή για να εξακολουθήσουν να μας βάζουν τα 3 δισεκ. ECU ως βουνό κάτω από τη μύτη μας.
<P>
Ένα θέμα είναι να αναλογισθούμε, κατά τη γνώμη μου, ενόψει των διαπραγματεύσεων διεύρυνσης που θ'αρχίσουν σε λίγο, πώς μπορεί να λειτουργήσει αποτελεσματικότερα το πρόγραμμα PHARE. Η έκθεση του κ. Wiersma δίνει προς τούτο ένα σωρό ερείσματα. Υπάρχουν δυνατότητες που είναι εφικτές, παραδείγματος χάρη και στο πρόγραμμα διασυνοριακής συνεργασίας . Θα πρέπει και μόνο και να το θέσουμε σε εφαρμογή μετά από χρόνια συζήτησης!

<SPEAKER ID=161 LANGUAGE="DE" NAME="Linser">
Κυρία πρόεδρε, θα πρέπει κατά βάση να εκφράσουμε την ικανοποίησή μας για την έκθεση και μάλιστα διότι παρουσιάζει σαφώς και χωρίς παρεξηγήσεις την επιπολαιότητα και το ανούσιο της έκθεσης της Επιτροπής ή καλύτερα και των δύο εκθέσεων, οι εκθέσεις αυτές της Επιτροπής δεν αποτελούν κατά τη γνώμη του εισηγητή τίποτε περισσότερο από μια σύνοψη των σχεδίων εκείνων που εκτελέστηκαν τα τελευταία αυτά δύο χρόνια. Με αυτή δεν μπορώ παρά να συμφωνήσω πλήρως ως προς το περιεχόμενο. Δε διατυπώνονται συγκεκριμένοι στόχοι. Γενικοί στόχοι όπως παραδείγματος χάρη μεταφοράς τεχνολογίας είναι άχρηστοι για ένα τελεσφόρο έλεγχο αποτελεσματικότητας.
<P>
Για το λόγο αυτό δεν υπάρχουν ελέγξιμα αποτελέσματα και αντίστοιχα μ'αυτό καμία πιθανότητα αξιολόγησης των προγραμμάτων. Η απλή περιγραφή των χρηματικών ροών δεν αποτελεί κατ'ουδένα τρόπο δικαιολόγηση της χρησιμοποίησης των πιστώσεων. Ακόμη και το Ελεγκτικό Συνέδριο διαπιστώνει ήδη εδώ και χρόνια ελλείψεις στην επίβλεψη και εκτέλεση των προγραμμάτων. Ομιλεί για ανάγκη εξορθολογίσεως κατά την εφαρμογή. Ομιλεί για ασάφειες στη χρησιμοποίηση των πιστώσεων. Ομιλεί για προβλήματα στάθμισης κατά την διεκπεραίωση των συστημάτων. Ομιλεί περαιτέρω για συγκρούσεις συμφερόντων των ενδιαφερομένων και τέλος και για περιορισμένες προκυρήξεις μειοδοτικών διαγωνισμών.
<P>
Αυτές οι ανακολουθίες που προέβαλε το Ελεγκτικό Συνέδριο πρέπει να αρθούν χωρίς χρονοτριβή και κενά, πριν γίνει δυνατή η συζήτηση για μια αύξηση των πιστώσεων για όλες τις περιπτώσεις. Ενόψει του γνωστού γεγονότος ότι από τα διατεθέντα του 1996 6, 6 δισεκ. ECU χρειαζόταν μόνον το μισό περίπου, πρέπει πάντως να υπάρχουν αμφιβολίες για την αναγκαιότητα μιας επανειλημμένα αυξηθείσας οικονομικής ένεσης. Αυτό που χρειαζόμαστε άμεσα είναι ένας σαφής προσδιορισμός των στόχων, αποτελεσματικότητα, διαφάνεια και μια νέα, διαφοροποιημένη στρατηγική υποστήριξης. Αυτό που χρειαζόμαστε περαιτέρω είναι περισσότερα σχέδια συγχρηματοδότησης προκειμένου να επιτευχθεί υψηλότερος βαθμός ταύτισης των κρατών της Κεντρικής και της Ανατολικής Ευρώπης με τα εκάστοτε σχέδια.

<SPEAKER ID=162 NAME="Wulf-Mathies">
Κυρία πρόεδρε, κυρίες και κύριοι, κατ'αρχή θα ήθελα να ευχαριστήσω θερμότατα τον κ. Wiersma για τη διεξοδική του έκθεση. Ο κ. Hans van den Broek συμμετέχει τη στιγμή αυτή σε μια συνεδρίαση του Συμβουλίου στο Λουξεμβούργο και για το λόγο αυτόν πρέπει να το δικαιολογήσω και να παρακαλέσω για την κατανόησή σας που θα πρέπει ν'αρκεσθείτε σε μένα. Μπορώ πάντως να σας διαβεβαιώσω όχι μόνον ότι θα μεταφέρω τη συζήτηση στον κ. Hans van den Broek αλλ'ότι και θα προσπαθήσω να εφαρμόσω άμεσα στον τομέα αρμοδιότητάς μου αυτά που ελέχθησαν για τη συνεργασία μεταξύ INTERREG και PHARE.
<P>
Το Phare είναι σαν πραγματικότητα το πιο σημαντικό όργανο της Ευρωπαϊκής Ένωσης για τη συνεργασία με τις χώρες της Κεντρικής και Ανατολικής Ευρώπης και ταυτόχρονα το περιεκτικότερο διεθνές πρόγραμμα βοήθειας για τις χώρες αυτές. Το πρόγραμμα PHARE πρέπει τώρα, και εδώ συμφωνούμε, να προσανατολισθεί και να επικεντρωθεί εκ νέου για την προετοιμασία της ένταξης των εταίρων χωρών της ΕΕ. Τα αδύνατα σημεία είναι γνωστά στην Επιτροπή. Στις 19 Μαρτίου αποφάσισε νέες κατευθυντήριες γραμμές για το πρόγραμμα PHARE σε σχέση με την προετοιμασία ένταξης. Αυτές οι γενικές κατευθυντήριες γραμμές μεταφέρθηκαν στο Κοινοβούλιο και το Συμβούλιο και χαιρόμαστε για την εν γένει θετική αντίδραση στο νέο προσανατολισμό.
<P>
Η Επιτροπή αποδέχεται πολλά από τα σημεία που ανέφερε ο κ. Wiersma στην έκθεσή του. Στις κατευθυντήριες γραμμές προβλέπονται δύο νέες προτεραιότητες. Η υποστήριξη της αναγκαίας μέχρι την αναδοχή του κοινοτικού κεκτημένου οργάνωσης της διοίκησης και εδώ επισημάνθηκε σε πολλές παρεμβάσεις η αναγκαιότητα του σημείου αυτού ακριβώς, και η χρηματοδότηση των αναγκαίων επενδύσεων. Με τον τρόπο αυτόν ανταποκρινόμαστε δε και σε δύο σημαντικές συστάσεις του εισηγητή. Τίθεται μεγαλύτερο βάρος σε επενδύσεις και επιδιώκεται στενότερος συντονισμός και συνεργασία με τα διεθνή χρηματοπιστωτικά ιδρύματα.
<P>
Με τη μεγαλύτερη συνεργασία με τις επίσημες υπηρεσίες στις χώρες εταίρους θα πρέπει να επιχειρηθεί η μείωση της εξάρτησης από τους συμβούλους . Σε πρώτη γραμμή βρίσκονται για μας εκτός από τις προτεραιότητες αυτές η ανάπτυξη της αστικής κοινωνίας και η εδραίωση της δημοκρατίας. Την προαγωγή και σταθεροποίησή της θα συνεχίσουμε να υποστηρίζουμε με πολλή προσοχή. Οι νέες κατευθυντήριες γραμμές προβλέπουν και μεταρρύθμιση της διαχείρισης των προγραμμάτων, συμπεριλαμβανόμενης της απλούστευσης των εκθέσεων σχεδιασμού και εφαρμογής καθώς και της μεγαλύτερης αποκέντρωσης και της μεταβίβασης των καθηκόντων ελέγχου στις αντιπροσωπείες της ΕΕ.
<P>
Ο κατάλογος των μέτρων περιλαμβάνει σημαντική αριθμητική μείωση των υπηρεσιών διαχείρισης του προγράμματος, καλύτερη σύνδεση του προγράμματος με τη λειτουργία των αρχών των εταίρων, διεξοδική επανεξέταση των τρεχόντων προγραμμάτων προς επιτάχυνση της εκτέλεσής τους καθώς και μείωση των οικονομικών καθυστερήσεων και πλήρη εκ νέου επεξεργασία του εγχειριδίου για την αποκεντρωμένη εφαρμογή του προγράμματος PHARE.
<P>
Κύριε Wiersma, θέτετε στην έκθεσή σας το ερώτημα εάν το PHARE θα έπρεπε στο μέλλον να επικεντρωθεί περισσότερο στις χώρες που μένουν πίσω στη διαδικασία μεταρρύθμισης. Η Επιτροπή θα χειριστεί το ζήτημα αυτό στο πλαίσιο του πακέττου Santer που θα παρουσιάσει στο Κοινοβούλιο στις 16 Ιουλίου. Με σκοπό την αξιολόγηση, στην οποία το Κοινοβούλιο αποδίδει δικαίως τη μεγαλύτερη σημασία, η Επιτροπή καθιέρωσε το 1995 ένα νέο σύστημα παρακολούθησης και αξιολόγησης. Εκτός αυτού όρισε η Επιτροπή σε συμφωνία με τις αρχές για την οικονομική και αποτελεσματική εκτέλεση του προϋπολογισμού SEM 2000, μια ανεξάρτητη επιτροπή αξιολόγησης. Έτσι μπορεί στο εξής να μετρηθεί καλύτερα πέραν των έως τώρα ad-hoc αξιολογήσεων η σφαιρική επίδραση του προγράμματος.
<P>
Σύντομα θα τελειώσει μια διεξοδική ενδιάμεση αξιολόγηση του προγράμματος PHARE και θα διαβιβασθεί στο Κοινοβούλιο ήδη πριν το τέλος του μήνα αυτού και ελπίζω ότι δίδεται έτσι και μια καλύτερη βάση για την αξιολόγησή σας, δεδομένου ότι η ενδιάμεση αυτή αξιολόγηση δεν παύει να στηρίζεται σε περισσότερες από 80 αξιολογήσεις και εκτιμήσεις που έγιναν μέχρι τώρα. Ελπίζουμε ότι θα έχουμε ένα επικριτικό και εποικοδομητικό διάλογο με το Κοινοβούλιο για τ'αποτελέσματα της ενδιάμεσης αξιολόγησης και θα ενημερώνουμε τακτικά τους βουλευτές για την πρόοδο στον τομέα αυτόν.
<P>
Τελειώνοντας θα ήθελα ν'αναφερθώ στο πρόγραμμα PHARE σε σχέση με τη διασυνοριακή συνεργασία. Θα έπρεπε, κι αυτό το επεσήμανε ο εισηγητής, να χρησιμεύσει κατά προτεραιότητα στην προαγωγή σχεδίων για την ενίσχυση της δημοκρατίας, το σεβασμό των ανθρώπινων δικαιωμάτων και τη σταθερότητα, αλλά και στην κοινωνική και οικονομική ολοκλήρωση.
<P>
Εκφράζω την ικανοποίησή μου για τις υποδείξεις του κ. Wiersma. Κατά την εφαρμογή των νέων κατευθυντήριων γραμμών για το προγραμμα PHARE θ'αφιερώσουμε μεγάλη προσοχή στις πλευρές της διασυνοριακής συνεργασίας. Ταυτόχρονα θα ήθελα να επισημάνω ότι η διασυνοριακή συνεργασία ενισχύεται περαιτέρω από άποψη περιεχομένου και οικονομικά μέσω της καλύτερης συναρμογής του INTERREG 2α και 2γ με το διασυνοριακό PHARE. Επισημαίνω ρητά ότι πρόκειται εδώ για την ανάπτυξη των δομών και της χωροταξίας. Θα ήθελα και πάλι να καταστήσω σαφές ότι ο νέος προσανατολισμός του PHARE προβλέπει παρόλα ταύτα την αύξηση των πιστώσεων για επενδύσεις από το 25 % στο 70 % και την αύξηση του προϋπολογισμού για το ΤΕΝ, ώστε και στον τομέα αυτό να προχωρήσουμε πιο κάτω, ακόμη κι αν έτσι δεν μπορούμε να χρηματοδοτήσουμε όλα τα επιθυμητά και όλα τα αναγκαία σχέδια.
<P>
Ευχαριστώ για τη συζήτηση και τις υποδείξεις. Μπορείτε να θεωρήσετε ότι θα τις ενστερνισθούμε στην εφαρμογή στην πράξη, διότι όπως ακριβώς και σας μας ενδιαφέρει να επιτύχει το πρόγραμμα PHARE και να συμβάλει σημαντικά στη διευκόλυνση της προενταξιακής στρατηγικής.

<SPEAKER ID=163 NAME="Πρόεδρος">
Κυρία Wulf-Mathies, αντελήφθην καλώς; Είπατε ότι μέχρι το τέλος του μήνα, δηλαδη μέχρι τη Δευτέρα, θα έχει κατατεθεί;
<P>
(Η κ. Wulf-Mathies το επιβεβαιώνει) Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση λήγει στις 23.15)
