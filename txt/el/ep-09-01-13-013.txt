<CHAPTER ID="013">
Πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής (συζήτηση) 
<SPEAKER ID="241" NAME="Πρόεδρος">
" ημερήσια διάταξη προβλέπει την έκθεση του κυρίου Cappato, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων σχετικά με την πρόσβαση του κοινού στα έγγραφα του Ευρωπαϊκού Κοινοβουλίου, του Συμβουλίου και της Επιτροπής (εφαρμογή του κανονισμού (EΚ) αριθ. 1049/2001).
<SPEAKER ID="242" NAME="Marco Cappato" LANGUAGE="IT">
Κύριε Πρόεδρε, κυρίες και κύριοι, αυτή είναι μια έκθεση σχετικά με το καθεστώς της πρόσβασης του κοινού σε έγγραφα της Ευρωπαϊκής Ένωσης καθώς και μια ευκαιρία να κάνουμε ορισμένες προτάσεις. Στο σύντομο χρονικό διάστημα που μας απομένει, θα ήθελα να θίξω τρία σημαντικά σημεία.
<P>
Το πρώτο αφορά στο Συμβούλιο. Οι κυβερνήσεις της Ευρωπαϊκής Ένωσης συνέρχονται στο Συμβούλιο με νομοθετικές εξουσίες και, όπως κάθε νομοθετική συνέλευση, οφείλουν να δημοσιοποιούν τις εργασίες τους και τις αποφάσεις τους. Θέλω να το επισημάνω αυτό ιδιαιτέρως γιατί ανακοινώθηκαν τροποποιήσεις από την Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών για ψηφοφορία κατά τμήματα σε ορισμένες παραγράφους. Ελπίζω η ψηφοφορία κατά τμήματα να μην συμβαίνει για να διαγραφούν σημαντικά κομμάτια της έκθεσης. Για παράδειγμα, η παράγραφος 3 της έκθεσης καλεί να αναληφθεί δράση σε συνέχεια της απόφασης στην υπόθεση του Maurizio Turco, πρώην ευρωβουλευτή του Ριζοσπαστικού Κόμματος, που κέρδισε μια υπόθεση στο Δικαστήριο σχετικά με τη δημοσιοποίηση νομικών αποφάσεων που λαμβάνονται από νομικές υπηρεσίες ευρωπαϊκών οργάνων καθώς και σχετικά με την υποχρέωση να αποκαλύπτεται η ταυτότητα των αντιπροσωπειών των κρατών μελών στο Συμβούλιο. Δικαιούμαστε να γνωρίζουμε ποιος ψηφίζει στο Συμβούλιο και πώς. Ελπίζω, επομένως, ότι κανείς δεν θα ψηφίσει κατά της παραγράφου 3, ή της παραγράφου 9, η οποία ζητά πληροφόρηση σχετικά με το τι συμβαίνει στην ΕΜΑ, την Επιτροπή των Μόνιμων Αντιπροσώπων, και ζητά να αποκαλύπτονται τα έγγραφα των συνεδριάσεων και να μην αποκρύπτονται όλα τα έγγραφα των διεθνών πολιτικών ως διπλωματικά έγγραφα. Πρόκειται για ένα πολύ σημαντικό σημείο!
<P>
Το άλλο σημείο που θίγουμε αφορά στο Κοινοβούλιο, το δικό μας Κοινοβούλιο, γιατί πρέπει να είμαστε οι πρώτοι που δημοσιοποιούν τι κάνουν. Εμείς, το ιταλικό Ριζοσπαστικό Κόμμα, το αποκαλούμε "δημόσιο μητρώο εκλεγμένων αντιπροσώπων", με άλλα λόγια ένα μητρώο όπου μπορούμε να μάθουμε τα πάντα σχετικά με τις δραστηριότητες των ευρωβουλευτών, ποιος είναι παρών, ποιος απών, πώς ψηφίζουν και, φυσικά, τα χρήματα με τα οποία αμείβονται. Ας ληφθεί υπόψη, ωστόσο, και το λέω αυτό γιατί κατετέθη και εδώ μια αίτηση για ψηφοφορία κατά τμήματα σχετικά με την παράγραφο 5, ότι θα ήταν λάθος να πιστεύουμε ότι εάν διατηρήσουμε το απόρρητο σε ορισμένες από αυτές τις πληροφορίες - απευθύνομαι στην κυρία Cederschiöld, η οποία γνωρίζω είναι ευαισθητοποιημένη με το θέμα αυτό - θα επιτύχουμε στην πραγματικότητα απλώς να αφήσουμε τους εαυτούς μας πιο εκτεθειμένους σε επιθετικές, δημαγωγικές επιθέσεις κατά των ευρωβουλευτών. Γνωρίσουμε ότι ορισμένοι συνάδελφοι έχουν καταγράψει άλλους ευρωβουλευτές, έχουν μετατραπεί σε κατασκόπους άλλων ευρωβουλευτών. Για να αντιμετωπίσουμε κάτι τέτοιο δεν πρέπει απλώς να το εμποδίσουμε, αλλά να δημοσιοποιήσουμε τη δουλειά μας πλήρως, προλαβαίνοντας τους ανθρώπους που θέλουν να κρυφοκοιτούν μέσα από κλειδαρότρυπες, και ανοίγοντας τις πόρτες μας μεταδίδοντας τη δουλειά των κοινοβουλευτικών επιτροπών, των συνεδριάσεων και όλων των διαδικασιών του Κοινοβουλίου αυτού στο Διαδίκτυο.
<P>
Το τρίτο σημείο που θέλω να θίξω αφορά στο μορφότυπο των εγγράφων, γιατί η ομάδα PPE-DE έχει ζητήσει ψηφοφορία κατά τμήματα και για την παράγραφο 7, επί του συγκεκριμένου σημείου. Σε αυτή την παράγραφο ζητάμε να δημιουργούνται τα έγγραφα σε επεξεργαστές κειμένου ανοιχτού κώδικα, από τεχνολογικής άποψης, καθώς και με αποτελεσματική πολυγλωσσία και τεχνολογίες που θα επιτρέπουν σε άτομα με αναπηρία να έχουν πρόσβαση σε πληροφορίες και έγγραφα. Εύχομαι κανείς στο Κοινοβούλιο αυτό να μην είναι κατά της πολύγλωσσης πρόσβασης ανοιχτού κώδικα για άτομα με αναπηρία, γιατί πρόκειται για μια πτυχή που είναι σημαντική για ένα μέρος των πολιτών της Ευρωπαϊκής Ένωσης.
<P>
Γνωρίζουμε ότι η Επιτροπή έχει προτείνει μεταρρύθμιση των κανόνων μας και θα θίξουμε το ζήτημα αυτό στην έκθεση Cashman, αλλά αυτή η απόφαση αποτελεί την πρώτη μας ευκαιρία να θέσουμε ορισμένα σημεία αναφοράς για το Κοινοβούλιο. Ελπίζω να μην πάει χαμένη και ότι όλα τα κρίσιμα θέματα που επιδίωξα να θίξω στην έκθεση δεν θα είναι άσκοπα.
<SPEAKER ID="243" NAME="Margot Wallström">
Αντιπρόεδρος της Επιτροπής. - Κύριε Πρόεδρε, θέλω να ξεκινήσω ευχαριστώντας σας για μια καλογραμμένη και ενδιαφέρουσα έκθεση, και συγχαίρω τον εισηγητή. Πρόκειται για ένα σημαντικό και προσφιλές θέμα, ειδικά σε μια περίοδο αναθεώρησης του κανονισμού (EΚ) αριθ. 1049/2001 και δεδομένων των αλλαγών που η Συνθήκη της Λισαβόνας - εάν εφαρμοστεί - θα επιφέρει στα σημαντικά αυτά ζητήματα.
<P>
" έκθεση αυτή αφορά βασικά στην εφαρμογή του κανονισμού 1049/2001 και, επομένως, θα ήθελα να ξεκινήσω υπενθυμίζοντας ένα από τα θετικά στοιχεία στην εφαρμογή του κανονισμού γιατί, όπως έδειξαν τα ποσοτικά στοιχεία και όπως αναγνωρίζει η έκθεση του Κοινοβουλίου, τα όργανα της ΕΕ επέτρεψαν την πρόσβαση σε μεγαλύτερο αριθμό εγγράφων ενώ μειώθηκαν σε αριθμούς και ποσοστά οι αρνήσεις.
<P>
Έχουμε δεσμευτεί να συνεχίσουμε την ενίσχυση της διαφάνειας και του ανοίγματος. Όπως είναι φυσικό, ορισμένες προτάσεις της έκθεσης προχωρούν πέρα από την εφαρμογή του κανονισμού 1049/2001 το 2006 και ορισμένες δεν συνδέονται άμεσα με τις δραστηριότητες της Επιτροπής, όπως ήδη ακούσαμε.
<P>
" έκθεση θίγει μια σειρά ζητημάτων σχετικά με το άνοιγμα και την επικοινωνία με τους πολίτες, κάτι που χαιρετίζω ιδιαίτερα ως πολύτιμη συμβολή προς ένα γενικότερο προβληματισμό για τη διαφάνεια, την επικοινωνία και τη μεταδοτικότητα.
<P>
Θα ήθελα απλώς να ανατρέξω σε ορισμένες προτάσεις και τις αρχές που τις θεμελιώνουν, γιατί αξίζουν προσοχής.
<P>
Όσον αφορά την υπόθεση Turco, σας διαβεβαιώνω ότι η Επιτροπή λαμβάνει υπόψη της πλήρως την απόφαση. Όπως έχει ειπωθεί, αφορά κυρίως στην ανάγκη αυξημένου ανοίγματος εκεί όπου το Συμβούλιο ασκεί το νομοθετικό το προνόμιο, αλλά εφαρμόζεται επίσης και στην Επιτροπή και σε όλα τα όργανα, και η Επιτροπή εγγυάται ότι κάθε αίτημα πρόσβασης εξετάζεται προσεχτικά σε επιμέρους βάση έναντι των παραμέτρων που έχει ορίσει το Δικαστήριο.
<P>
Δεύτερον, η πρόταση να καταρτιστούν κοινοί κανόνες στις διοικητικές διαδικασίες απαιτεί περισσότερη σκέψη γιατί πολλές από αυτές τις διαδικασίες έχουν πολύ ειδική φύση και είναι μοναδικές, σε ορισμένες περιπτώσεις, για κάθε όργανο. Αυτό σημαίνει ότι θα χρειαστούμε περισσότερο χρόνο για να δούμε πώς θα το καταφέρουμε αυτό.
<P>
" σύσταση να συγχωνευτούν ο κανονισμός 1049/2001 και ο κανονισμός (ΕΟΚ, Ευρατόμ) αριθ. 354/83 για το άνοιγμα των ιστορικών αρχείων είναι αρκετά περίπλοκη για ένα συγκεκριμένο λόγο, διότι το άρθρο 255 της Συνθήκης ΕΚ και ο κανονισμός 1049/2001 δεν εφαρμόζονται σε όλους τους θεσμούς και τα όργανα. Και αυτό μπορεί να αλλάξει εάν και όταν η Συνθήκη της Λισαβόνας τεθεί σε ισχύ, διότι θα επεκτείνει το δικαίωμα πρόσβασης σε έγγραφα σε όλους τους θεσμούς και τα όργανα. Για το λόγο αυτό, δεν είναι τόσο εύκολο απλώς να συγχωνευτούν οι δύο κανονισμοί, γιατί η κάλυψη είναι διαφορετική.
<P>
Σχετικά με την κρίσιμη παρατήρηση του διαμεσολαβητή σχετικά με τα δημόσια μητρώα της Επιτροπής, θέλω να σας διαβεβαιώσω ότι λαμβάνουμε την παρατήρηση πολύ σοβαρά. Όπως γνωρίζετε, έχουμε δημόσιο μητρώο εγγράφων, το οποίο λειτουργεί που τον Ιούνιο του 2002, και έκτοτε, η Επιτροπή έχει επίσης λειτουργήσει ένα μητρώο επιτροπολογίας και ένα ακόμα για τις ομάδες εμπειρογνωμόνων. Κάνουμε ό,τι μπορούμε για να εκσυγχρονίσουμε τα εσωτερικά μας συστήματα ΙΤ.
<P>
Αυτό δεν μπορεί να συμβεί, δυστυχώς, εν μια νυκτί, αλλά χρειάζεται επεξεργασία. Πάντα λαμβάνουμε υπόψη μας την ανάγκη να αυξηθεί η κάλυψη των δημόσιων μητρώων, και ελπίζω ότι γνωρίζετε επίσης την προσωπική μου δέσμευση σε αυτό. Αναγνωρίζουμε ότι πρέπει να αυξήσουμε κι άλλο την κάλυψη των δημόσιων μητρώων μας και επιβεβαιώνουμε τη δέσμευσή μας να αναπτύξουμε δημόσια μητρώα προς όφελος μιας ενισχυμένης διαφάνειας.
<P>
Στην απόφαση θίγετε τα ζητήματα της διαχείρισης εγγράφων και μιας κοινής δικτυακής πύλης και του σχεδίου Trans-Jai. " Επιτροπή υποστηρίζει την ιδέα δημιουργίας κοινής δικτυακής πύλης προκειμένου να διευκολυνθεί η πρόσβαση των πολιτών σε νομοθετικά έγγραφα. Πιστεύω ότι κάτι τέτοιο θα ενέπλεκε κοινή μεθοδολογία, και πρέπει να εξετάσουμε όλες τις πρακτικές συνέπειες που θα έχει στην αναγνώριση των κειμένων και στις παραπομπές. Θα θέλαμε να δούμε μια πύλη που θα συνεπαγόταν πλήρη διαθεσιμότητα των δημόσιων εγγράφων για κάθε θεσμό, είμαστε επομένως πρόθυμοι να συνεργαστούμε για το σκοπό αυτό.
<P>
Σχετικά με το σχέδιο Trans-Jai, επανέρχομαι σε όσα είπα σε απάντησή μου τον Οκτώβριο, ότι αναμένεται το άνοιγμά του στο ευρύ κοινό μέχρι το 2010.
<P>
Θα ήθελα επίσης να σχολιάσω το θέμα της ανταλλαγής πληροφοριών μεταξύ των θεσμών. Αντιλαμβάνομαι τι εννοείτε εκεί και τι αποζητάτε, αλλά επιθυμώ να σας υπενθυμίσω ότι μεταξύ των θεσμών μας έχουμε ήδη μια καθιερωμένη μέθοδο εργασίας, με την ανταλλαγή απόρρητων πληροφοριών να οργανώνεται από την Επιτροπή και αυτό ρυθμίζεται σε παράρτημα της συμφωνίας πλαίσιο. Πρέπει επίσης να έχουμε υπόψη μας ότι το ζήτημα της ανταλλαγής πληροφοριών μεταξύ των θεσμών δεν σχετίζεται με την πρόσβαση του κοινού και πιστεύουμε ότι κάτι τέτοιο πρέπει να εξεταστεί μεμονωμένα, όπως συμβαίνει σήμερα.
<P>
" έκθεση αυτή και η συζήτηση αποτελούν επίσης πολύτιμη και αναγνωρισμένη συμβολή για το μέλλον όταν θα μπορούμε να συζητήσουμε σε ευρύτερη κλίμακα. Είμαι ευγνώμων για τις προσπάθειες του Κοινοβουλίου να κρατήσει το ζήτημα του ανοίγματος και της διαφάνειας στο προσκήνιο. Θα επιστρέψουμε σε πολλά από αυτά τα ζητήματα στο κοντινό μέλλον, για παράδειγμα κατά την κοινή συνεδρίαση της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων με το Κοινοβούλιο της Τσεχίας την επόμενη εβδομάδα, στην οποία θα έχω την ευχαρίστηση να παρευρεθώ, και στη συνέχεια, σε λίγες μόνο εβδομάδες θα ασχοληθούμε με το σημαντικό ζήτημα της αναθεώρησης του κανονισμού 1049/2001.
<P>
Πιστεύω ότι οι συζητήσεις δεν πρέπει να τελειώσουν εκεί. Πρέπει να είμαστε ανοιχτοί σε θέματα διαφάνειας και να σκεφτούμε επίσης τι μπορούμε να κάνουμε προληπτικά εκτός της επίσημης νομοθεσίας, όπως αναφορικά με τα βελτιωμένα μητρώα, τη μεγαλύτερη φιλικότητα προς το χρήστη και προσβασιμότητα, την ενεργή διασπορά και γρηγορότερη δημοσιοποίηση εγγράφων. Κάτι που έκανα εγώ προσωπικά πέρυσι, ήταν να θέσω το μητρώο της αλληλογραφίας μου άμεσα προσβάσιμο στο διαδίκτυο. Είμαι σίγουρη ότι όλοι έχετε παρόμοιες ιδέες και παραδείγματα του τι μπορεί να συμβεί εάν απλώς το αποφασίσουμε. Οπότε ας το πράξουμε.
<SPEAKER ID="244" NAME="Luis Herrero-Tejedor" LANGUAGE="ES">
Κύριε Πρόεδρε, κύριε Cappato, η έκθεσή σας είναι γεμάτη καλές προθέσεις, μεγαλύτερη απόδειξη των οποίων είναι το γεγονός ότι δεν κρίθηκαν απαραίτητες τυχόν τροποποιήσεις από την Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων.
<P>
Εσείς ο ίδιος εισαγάγατε 18 τροποποιήσεις στην έκθεσή σας. Είναι αυτές οι τροποποιήσεις που προσέδωσαν στην έκθεση ριζοσπαστικό χαρακτήρα - για να το θέσω γενικόλογα - και που γέννησαν πολύ σοβαρές αμφιβολίες για εμένα.
<P>
Θα διαιρούσα σε τέσσερις ξεχωριστές ομάδες τις τροποποιήσεις που προτείνατε - τροποποιήσεις που προτείνατε στον εαυτό σας, θα τονίσω - σε μια έκθεση που έλαβε την υποστήριξη όλων των ομάδων αρχικά. Πρώτον, μερικές είναι αδύνατες· προτείνετε πράγματα που είναι αδύνατα. Για παράδειγμα, κύριε Cappato, μερικές από τις προτάσεις σας δεν έχουν νομική βάση ακόμα: μέχρι να τεθεί σε ισχύ η Συνθήκη της Λισαβόνας, θα είναι αδύνατο να εναρμονιστούν οι κανόνες των διαφορετικών θεσμών. " Επίτροπος Wallström μόλις είπε κάτι παρόμοιο. Ζητάτε επίσης να ανακηρυχθεί το 2009 Ευρωπαϊκό Έτος Διαφάνειας, αλλά είναι πολύ αργά, δεν προλαβαίνουμε. Ορισμένες από τις προτάσεις είναι επομένως, αδύνατες.
<P>
Δεύτερον, ορισμένες από τις προτάσεις σας είναι προς αποφυγή. Για παράδειγμα, κάνετε έκκληση για διαφάνεια στις συνεδριάσεις των πολιτικών ομάδων. Αυτό δεν μπορεί να συμβεί. Υπάρχει λόγος για την ιδιωτικότητα, εφόσον η ιδιωτικότητα αποτελεί πολιτικό προσόν. Εάν θέλω να διαφωνήσω με το κόμμα μου και να διατηρήσω την αντίθεσή μου, θέλω να το κάνω ιδιωτικά: αυτό δεν αποτελεί έλλειψη διαφάνειας. Πρέπει να υπάρχει διαφάνεια μεταξύ των δημόσιων οργάνων, αλλά όχι μέσα στα κόμματα, η ιδιωτικότητα των συζητήσεων των οποίων, πρέπει να είναι εγγυημένη. Δεν μπορώ, επομένως, να συμφωνήσω μαζί σας σε αυτό.
<P>
Ορισμένες από τις υπόλοιπες δηλώσεις σας, κύριε Cappato, είναι εσφαλμένες. Για παράδειγμα, αναφέρετε ότι το 90% της νομοθετικής δραστηριότητας γίνεται μέσω επιτροπολογίας. Αυτό αποτελεί τολμηρή υπερβολή, κύριε Cappato. Επιπλέον, η επιτροπολογία έχει τα δικά της συνεπαγόμενα πρότυπα διαφάνειας. Εάν εισάγουμε περισσότερους μηχανισμούς, περισσότερη γραφειοκρατία και περισσότερους ελέγχους, θα λειτουργούμε αντίθετα προς αυτό που θέλουμε να επιτύχουμε: διαφάνεια, η οποία συνδέεται στενά με την απλότητα.
<P>
Τέλος - με τα νεύματα του Πρόεδρου μπροστά μου, διότι ήδη φτάνω στο τέλος του χρόνου μου - ορισμένες από τις προτάσεις σας είναι περιττές. Για παράδειγμα, αντιλαμβάνομαι ότι είναι πραγματικά υπέροχο και ελκυστικό για την κοινή γνώμη να γίνεται λόγος για διαφάνεια στις δραστηριότητες των βουλευτών, ώστε να μπορεί να φανεί εάν αυτοί παρίστανται στις ολομέλειες. Μπορεί ήδη να φανεί, κύριε Cappato. Μπορεί επίσης να φανεί εάν παρίστανται στις επιτροπές υπάρχουν πρακτικά για κάθε περίπτωση, στα οποία έχουν πρόσβαση όλοι οι πολίτες. Οι αποδοχές των ευρωβουλευτών είναι επίσης δημόσιες. Με άλλα λόγια, είναι απολύτως εφικτό για τους πολίτες να έχουν πρόσβαση στις πληροφορίες αυτές.
<P>
Αντιλαμβάνομαι επομένως ότι είναι υπέροχο από την πλευρά της κοινής γνώμης και φαίνεται καλό να υπερασπίζεται κανείς τη διαφάνεια, αλλά πρέπει να κατανοήσετε ότι διαφάνεια σημαίνει να διασφαλιστεί ότι τα πράγματα φαίνονται όπως πραγματικά είναι, και ότι εάν συνεχίσουμε να διαστρεβλώνουμε το πώς φαίνονται τα πράγματα, κύριε Cappato, δεν συμβάλουμε στη διαφάνεια. Ευχαριστώ για τη γενναιοδωρία σας κύριε Πρόεδρε.
<SPEAKER ID="245" NAME="Michael Cashman">
εξ ονόματος της Ομάδας PSE. - Κύριε Πρόεδρε, ευχαριστώ, Marco, για μια πολύ καλή έκθεση, αλλά δυστυχώς πρέπει να συμφωνήσω με άλλα άτομα στη συνέλευση αυτή ότι υπερέβηκες τα όρια - και γνωρίζω το γιατί.
<P>
Ο προηγούμενος ομιλητής είπε ότι πρόκειται για κάτι αδύνατο. Αν δεν αναζητούμε το αδύνατο, πώς θα επιτύχουμε ποτέ την αλλαγή;
<P>
Αλλά βεβαίως υπερέβηκες τις αρμοδιότητές σου. Δεν πρόκειται να έχουμε αναμεταδόσεις των πολιτικών ομάδων. Οι ευρωβουλευτές που αναρτούν στους ιστότοπούς τους ή μέσω της Υπηρεσίας Πληροφοριών του Κοινοβουλίου το τι κάνουν και πού πάνε, δεν σημαίνει ότι είναι αποτελεσματικοί, δεν σημαίνει ότι είναι καλοί.
<P>
Ο κανονισμός αναφέρεται στην πρόσβαση σε όλα τα έγγραφα που κρατούνται, λαμβάνονται ή παράγονται από τους τρεις θεσμούς, όταν αυτοί ασκούν το νομοθετικό τους έργο. Σε αυτό πρέπει να επικεντρωθούμε. Πρέπει να προσδιορίσουμε σε τι συνίσταται το "νομοθετικό έργο". Πρέπει να δούμε πώς έχει λειτουργήσει ο κανονισμός έως τώρα και πρέπει να τον βελτιώσουμε. Αυτό θέλω να κάνω, σε συνδυασμό με όλους τους φορείς, και είμαι στην ευχάριστη θέση να καλωσορίσω εδώ τη σουηδή υπουργό Cecilia Malmström που εργάσθηκε αρχικά σε αυτό. Όλοι θέλουμε να προωθήσουμε το συνολικό ζήτημα της πρόσβασης.
<P>
Γιατί; Γιατί αναγνωρίζουμε ότι πολλοί άνθρωποι συνειδητοποιούν ότι συμβαίνουν πράγματα, ειδικά στο Συμβούλιο, όπως παρουσιάσατε, όπου οι υπουργοί τους, οι εθνικοί τους υπουργοί, εμπλέκονται, αλλά ο τρόπος που συνδιαλέγονται και ψηφίζουν παραμένει μυστικός. Όταν αποκαλύψουμε αυτό το στοιχείο μυστικότητας και εκθέσουμε το πώς οι υπουργοί των κρατών μελών ψηφίζουν, τότε οι υπουργοί αυτοί θα είναι υπόλογοι πίσω στην πατρίδα τους στα κράτη μέλη και ξαφνικά οι εθνικοί υπήκοοι θα αισθανθούν ότι συνδέονται με οτιδήποτε ευρωπαϊκό.
<P>
Επομένως, Marco, ξεπέρασες δυστυχώς τα όρια, ειδικά με το όνειρο αυτό που έχεις. Εάν δεν είχες δηλώσει ότι είσαι ιταλός ριζοσπάστης δεν θα το καταλάβαινα ποτέ από την έκθεση, πλην του γεγονότος ότι περιμένεις τα πολιτικά κόμματα να αναμεταδίδουν τις εσωτερικές συζητήσεις τους - δεν πρόκειται να συμβεί και πράγματι, όπως είπε ο προηγούμενος ομιλητής, το μόνο που προβάλλεις είναι η διάσπαση αντί να ενισχύεις το γεγονός ότι βρισκόμαστε εδώ γιατί πιστεύουμε σε μια Ευρώπη υπόλογη στους πολίτες της. Για αυτό το λόγο θα είναι δύσκολο να καταρτιστεί η κατάσταση ψηφοφορίας. " καρδιά μου είναι μαζί σου, αλλά πρέπει να ακολουθήσω το κεφάλι μου.
<SPEAKER ID="246" NAME="Alexander Alvaro" LANGUAGE="DE">
Κύριε Πρόεδρε, καλωσορίσατε Επίτροπε, αύριο θα ψηφίσουμε για την έκθεση που ετοίμασε ο συνάδελφός μου, κύριος Cappato, σχετικά με την πρόσβαση του κοινού σε έγγραφα. Ο κύριος Cashman, ένας πολύ καλός και συνήθως απίστευτα αποτελεσματικός συνάδελφος, ήδη επεσήμανε ότι το σημαντικότερο είναι να επιτραπεί η πρόσβαση του κοινού σε έγγραφα που συζητούνται και αποφασίζονται εδώ.
<P>
Θα μπορούσε να κατηγορήσει κανείς τον κύριο Cappato, όπως έπραξαν ο κύριος Herrero-Tejedor και ο κύριος Cashman, ότι υπερέβη τα όρια. Πρόκειται ασφαλώς για θέμα ερμηνείας και στην προκειμένη περίπτωση όχι απολύτως δικαιολογημένο. " συζήτηση για το κατά πόσο, κατά κανόνα, οι συνεδριάσεις των ομάδων πρέπει να αναμεταδίδονται είναι σίγουρα κάτι για το οποίο μπορούμε να συζητήσουμε. Το ερώτημα είναι, τότε, εάν θα είχαμε το δικαίωμα, για παράδειγμα, να κρατήσουμε μια τέτοια συνεδρίαση μυστική μετά από αίτημα της πλειοψηφίας των μελών της ομάδας, καθώς υπάρχουν σίγουρα ευαίσθητα θέματα - όπως γνωρίζουμε όλοι από τις συνεδριάσεις μας - που πρέπει να διευκρινιστούν μεταξύ ημών πριν τα δημοσιοποιήσουμε. Κατά τη γνώμη μου, είναι φυσιολογικό να ξεπλένει κανείς τα άπλυτα του στο σπίτι του και όχι στη μέση του δρόμου.
<P>
Θα προσέθετα επίσης ότι το παράδειγμα αυτό δείχνει ότι τα πολιτικά κόμματα - όχι οι ομάδες των κομμάτων στην προκειμένη περίπτωση - πάντα έχουν ένα σχετικό ενδιαφέρον για το ευρύ κοινό όταν τα βολεύει. Διαφορετικά, τα συνέδρια των κομμάτων δεν θα αναμεταδίδονταν τόσο έντονα. Είναι ενδιαφέρον το γεγονός ότι κανένας δεν διαμαρτύρεται που τα συνέδρια μερικών πολιτικών κομμάτων, όπου τα πράγματα ενδέχεται να θερμανθούν αρκετά, μπορούν να αναμεταδοθούν εξ ολοκλήρου.
<P>
Πιστεύω ότι μπορώ να πω, επομένως, ότι ο κύριος Cappato παρήγαγε μια καλή δουλειά, ακόμα και αν - όπως έχουμε συνηθίσει - βελτιωτικές προτάσεις μπορούν να έρθουν από άλλες ομάδες. Σε ορισμένες περιπτώσεις είναι μάλιστα τόσο καλές που πρέπει να συνυπολογισθούν.
<P>
Συγκριτικά και με τους άλλους δύο θεσμούς, το Κοινοβούλιο μπορεί να θεωρηθεί ότι ηγείται ακόμα στο θέμα της διαφάνειας και επομένως δεν θα το έκανα πρώτη προτεραιότητά μου, εφόσον σχετικά τόσο με την προσβασιμότητα των εγγράφων όσο και με τη διαφάνεια των συνεδριάσεων και των δραστηριοτήτων των μελών του Ευρωπαϊκού Κοινοβουλίου, είμαστε πιο ανοιχτοί από οποιοδήποτε εθνικό κοινοβούλιο. Αυτό δεν σημαίνει ότι δεν μπορούμε να βελτιωθούμε, συμπεριλαμβανομένων και άλλων θεσμών, όπως ειδικότερα το Συμβούλιο, το οποίο δεν είναι δυστυχώς εδώ τώρα. Ο κύριος Cashman μόλις είπε ότι πρέπει να γνωρίζουμε ποιος πήρε ποιες αποφάσεις και πώς προκειμένου να μπορέσουμε να καταλογίσουμε την ευθύνη των πολιτικών πράξεων.
<P>
Είναι ακόμα σημαντικότερο, ωστόσο, να παρέχουμε πρόσβαση σε έγγραφα που παράγονται μέσα στο πλαίσιο της διαδικασίας επιτροπολογίας, για παράδειγμα. Ένα συγκεκριμένο παράδειγμα είναι ο κανονισμός για τα υγρά στις χειραποσκευές, το παράρτημα του οποίου δεν ήταν προσβάσιμο στους πολίτες, αλλά ούτε και στους κοινοβουλευτικούς. " απαίτηση για διαφάνεια δεν έχει εισαχθεί στα περισσότερα κράτη μέλη της Ευρωπαϊκής Ένωσης χωρίς λόγο και ο λόγος είναι να δώσει στον κόσμο την ευκαιρία να κατανοήσει τις πολιτικές δραστηριότητες, να μπορέσει να αποδώσει τις ευθύνες και στη συνέχεια, ίσως, να επιτρέψει τη λήψη διαφορετικών αποφάσεων στις εκλογές.
<P>
Ευχαριστώ πολύ για τον επιπλέον χρόνο, κύριε Πρόεδρε. Καλή τύχη Marco. Θα σε υποστηρίξω στην ψηφοφορία αύριο, και πιστεύω ότι θα καταλήξουμε σε ένα ικανοποιητικό αποτέλεσμα.
<SPEAKER ID="247" NAME="Ryszard Czarnecki" LANGUAGE="PL">
Κύριε Πρόεδρε, εάν η Ευρωπαϊκή Ένωση είναι για τους πολίτες και όχι για τους ευρωκράτες, τότε πρέπει προφανώς να είναι πιο διαφανής, όπως πρέπει να είναι και οι δραστηριότητες των ευρωπαϊκών οργάνων. Μόνο τότε θα μπορέσει η Ένωση να επανακτήσει την αξιοπιστία που αμελώς χαράμισε. Για παράδειγμα, η αξιοπιστία της επλήγη από απόπειρες να προωθηθεί η Συνταγματική Συνθήκη και από την αδυναμία να οργανωθούν εθνικά δημοψηφίσματα. Για το λόγο αυτό είναι δίκαιο να ζητείται όλες οι συζητήσεις του Συμβουλίου, καθώς κρίνουν τη μοίρα της Ευρώπης, να είναι προσβάσιμες για τους πολίτες των κρατών μελών της Ευρωπαϊκής Ένωσης. Εντούτοις, οι συζητήσεις αυτές δεν περιλαμβάνουν τις συζητήσεις των πολιτικών ομάδων.
<P>
Είναι επίσης σημαντικό το Κοινοβούλιο, το Συμβούλιο και η Ευρωπαϊκή Επιτροπή να υιοθετήσουν τις ίδιες αρχές για την πρόσβαση σε έγγραφα, ώστε να μην αποτελούν μοναχικούς αστέρες στο στερέωμα της πληροφορικής. Πιστεύω ότι η παρούσα έκθεση αποτελεί σημαντικό βήμα προς τη διαφάνεια. Εντούτοις, πιστεύω ακράδαντα ότι, σχετικά με ορισμένα θέματα, ενδέχεται να είναι υπερβολική. Ακόμα και ο σύντροφος Λένιν είπε κάποτε ότι χρειάζεται μερικές φορές να κάνουμε δύο βήματα μπροστά, προκειμένου να κάνουμε ένα βήμα πίσω. Ενδεχομένως ο εισηγητής να θέλει να το συγκρατήσει αυτό.
<SPEAKER ID="248" NAME="Eva-Britt Svensson" LANGUAGE="SV">
Κύριε Πρόεδρε, η έκθεση του εισηγητή κυρίου Cappato, καταδεικνύει ότι υπάρχουν σημαντικές ελλείψεις αναφορικά με την πρόσβαση σε έγγραφα της ΕΕ. Υποστηρίζω την πρόταση του εισηγητή για βελτιώσεις στην ετήσια έκθεση. Υποστηρίζω επίσης τις τροποποιήσεις που ανακοίνωσε ο εισηγητής. Υποθέτω επιπλέον, ότι το Κοινοβούλιο θα ψηφίσει υπέρ μιας πραγματικής αρχής πρόσβασης του κοινού στην προσεχή ψηφοφορία για την έκθεση του κυρίου Cashman σχετικά με τον κανονισμό για την πρόσβαση του κοινού.
<P>
Αναφορικά με την ετήσια έκθεση, θα ήθελα να επισημάνω ιδίως το γεγονός ότι είναι τελείως απαράδεκτο να μην εξασφαλίζεται η πρόσβαση του κοινού όσον αφορά τη νομοθεσία δια αντιπροσώπων, που περιλαμβάνει το 90% των νομικά δεσμευτικών νομικών πράξεων που υιοθετούνται κάθε χρόνο από τους θεσμούς της ΕΕ. " συμμετοχή των βουλευτών στις εργασίες του Κοινοβουλίου και όλα τα οικονομικά τους στοιχεία που σχετίζονται με το διορισμό τους στο Κοινοβούλιο πρέπει επίσης να χαρακτηρίζονται από απόλυτη διαφάνεια. Υποστηρίζω την πρόταση για συνδυασμένο δημόσιο μητρώο.
<P>
Τέλος, θα ήθελα να πω ότι η αυξημένη πρόσβαση του κοινού δεν συνιστά λαϊκίστικη απαίτηση αλλά δημοκρατική.
<SPEAKER ID="250" NAME="Nils Lundgren" LANGUAGE="SV">
Κύριε Πρόεδρε, σε μια δημοκρατία η διαφάνεια αποτελεί τιμημένη έννοια. Στις δημοκρατικές χώρες, οι πολίτες εκλέγουν τις κυβερνητικές αρχές. Οι αρχές αυτές διορίζουν αξιωματούχους για να εκτελέσουν δημοκρατικές αποφάσεις. Θα ήταν επομένως, παράλογο οι εκλεγμένοι αυτοί αντιπρόσωποι και διορισμένοι αξιωματούχοι να δικαιούνται να αποκρύπτουν πληροφορίες από τους ψηφοφόρους τους. Το γεγονός ότι αυτό συμβαίνει παρά ταύτα έχει δύο εξηγήσεις. " πρώτη είναι το κληροδότημα μιας προ-δημοκρατικής κοινωνίας όπου οι άνθρωποι αντιμετωπίζονταν ως υποτελείς μη εκλεγμένων κυβερνώντων. Οι υποτελείς δεν είχαν το δικαίωμα να εμπλακούν στις υποθέσεις του κυβερνώντα. " δεύτερη είναι ότι η ασφάλεια του έθνους, η μέριμνα για την ακεραιότητα των πολιτών, τα επιχειρηματικά μυστικά, η επιρροή της αγοράς και παρόμοιες ανησυχίες ενδέχεται να απαιτούν εξαιρέσεις στη διαφάνεια.
<P>
" πρώτη εξήγηση είναι εντελώς άσχετη στις μέρες μας. Οι αρχές δεν πρέπει, με την ιδιότητά τους ως αρχών, να υποκρύπτουν πληροφορίες από τον κόσμο. " δεύτερη εξήγηση, ωστόσο, είναι βάσιμη και εμπλέκει μια δύσκολη τήρηση ισορροπιών. Οι δικαιολογημένες αυτές απαιτήσεις για την εξεύρεση της σωστής ισορροπίας χρησιμοποιούνται συχνά, δυστυχώς, από τις αρχές προκειμένου να διατηρήσουν το δικαίωμα της μυστικότητας.
<P>
" ΕΕ δεν έχει λαμπρό παρελθόν διαφάνειας. Κατά την πρώιμη και νεαρή ηλικία της, η ΕΕ ήταν σχεδόν ολοκληρωτικά μυστική, ακόμα και ως προς το εσωτερικό τηλεφωνικό ευρετήριο της Επιτροπής. " ΕΕ ξεκίνησε ως κινέζικη αυτοκρατορία, και εξακολουθεί να είναι σήμερα, αλλά έχουν γίνει σημαντικά βήματα: ο Κώδικας Συμπεριφοράς του 1993, η αποδοχή των απαιτήσεων της σουηδικής ένωσης δημοσιογράφων το 1998 και ο κανονισμός του 2001.
<P>
Με υπερηφάνεια αναφέρω ότι η χώρα μου, Σουηδία, έχει τη μεγαλύτερη ιστορική παράδοση θεσπισμένης διαφάνειας. Για το λόγο αυτό το σουηδικό κράτος ενεπλάκη στην υπόθεση Turco και πέτυχε το Δικαστήριο των Ευρωπαϊκών Κοινοτήτων να παρακάμψει το Συμβούλιο και το Πρωτοδικείο το προηγούμενο καλοκαίρι. Επρόκειτο για ένα ακόμα βήμα απομάκρυνσης από την κινέζικη αυτοκρατορία, αλλά ο δρόμος προς την καθιέρωση δημοκρατικής διαφάνειας στην ΕΕ είναι μακρύς. Υπάρχει μεγάλη εσωτερική αντίσταση που πρέπει να καμφθεί. " έκθεση του κυρίου Cappato πρέπει επομένως να λάβει την πλήρη υποστήριξη της παρούσας συνέλευσης, γεγονός που θα αποτελούσε ένα ακόμα βήμα στο μακρύ αυτό δρόμο.
<SPEAKER ID="251" NAME="Luca Romagnoli" AFFILIATION="NI">
(IT) Κύριε Πρόεδρε, κυρίες και κύριοι, θα πάρω το λόγο μόνο για μερικά λεπτά για να πω ότι συμφωνώ με ένα μεγάλο μέρος της έκθεσης του κυρίου Cappato. Το αντίθετο θα αποτελούσε έκπληξη, αφού είμαι ο μοναδικός ιταλός ευρωβουλευτής που έχει προσπαθήσει να δημοσιοποιήσει κατάλογο όσων παρίστανται και του αριθμού των θεμάτων που θίγονται εδώ στο Κοινοβούλιό μας από την ιταλική αντιπροσωπεία. Το έκανα, κάθε χρόνο, στο μικρό βιβλίο όπου αναφέρω τις κοινοβουλευτικές μου δραστηριότητες.
<P>
Θα ήμουν ευτυχέστερος εάν, για παράδειγμα, ο ιταλικός τύπος, που συχνά μας βάζει στο στόχαστρο, δημοσίευε πληροφορίες που δεν θα ήταν συγκλονιστικές από μόνες τους, αλλά θα εξυπηρετούσαν στη σκιαγράφηση των δραστηριοτήτων που ένας ιταλός ευρωβουλευτής αναλαμβάνει εδώ μέσα. Θα ήταν πολύ καλύτερα εάν χρησίμευε στο να αναδείξει πώς οι πράξεις μας, εφόσον εκτελεστούν σωστά, είναι ανεξάρτητες από τις πολιτικές προσχωρήσεις για τις οποίες έχουμε εκλεγεί, υπό την έννοια ότι επιδιώκουμε να είμαστε χρήσιμοι για ολόκληρο το σύστημα.
<P>
Επικροτώ την πρωτοβουλία του κυρίου Cappato. Θα ψηφίσω σχεδόν το σύνολο της πρότασής του.
<SPEAKER ID="252" NAME="Marian-Jean Marinescu" AFFILIATION="PPE-DE">
(RO) " Ευρωπαϊκή Ένωση βασίζεται στην αρχή της διαφάνειας, στην οποία γίνεται μνεία στα άρθρα 1 και 6 της Συνθήκης για την Ευρωπαϊκή Ένωση, καθώς και στο άρθρο 41 του Χάρτη των Θεμελιωδών Δικαιωμάτων της Ευρωπαϊκής Ένωσης.
<P>
" Ευρώπη ήταν υπέρμαχος από την αρχή μιας διαδικασίας λήψης αποφάσεων, όσο το δυνατόν πιο διαφανούς και κοντινής στον πολίτη. Το Ευρωπαϊκό Κοινοβούλιο, από την ίδια του τη φύση, είναι το πρώτο που προωθεί την πρόσβαση του κοινού στη διαδικασία λήψης αποφάσεων, εφόσον οι διαφορετικές απόψεις που σχετίζονται με νομοθετικές ή μη εργασίες βοηθούν στην αύξηση της εμπιστοσύνης των ευρωπαίων πολιτών προς τους θεσμούς της Ευρώπης.
<P>
Στο παρόν στάδιο, η πρόσβαση του κοινού στα έγγραφα των ευρωπαϊκών θεσμών είναι αρκετά καλή. Είναι προφανές, ωστόσο, ότι η ευρωπαϊκή νομοθεσία του 2001 που διέπει αυτό το δικαίωμα πρόσβασης χρειάζεται ενημέρωση.
<P>
Το Κοινοβούλιο ζήτησε από την Επιτροπή το 2006, να υποβάλει προτάσεις για την τροποποίηση του κανονισμού, προτείνοντας αρκετές συστάσεις:
<P>
όλα τα προπαρασκευαστικά έγγραφα νομικών πράξεων να είναι άμεσα προσβάσιμα για το κοινό, και
<P>
να οριστεί ένα ενιαίο σημείο πρόσβασης σχετικά με τα προπαρασκευαστικά έγγραφα.
<P>
" Επιτροπή έλαβε υπόψη της τις συστάσεις αυτές, οι οποίες συμπεριλαμβάνονταν επίσης σε μια νέα πρόταση κανονισμού το 2008.
<P>
Κατά τη διάρκεια της διαδικασίας λήψης αποφάσεων, τα εμπλεκόμενα μέρη έρχονται αντιμέτωπα με διαφορετικές απόψεις, ενίοτε αντιφατικές. " διαπραγμάτευση οδηγεί στην πιο αποδεκτή λύση για όλους τους ενδιαφερόμενους. Οι πολίτες της Ευρώπης πρέπει να ενημερώνονται για τη διαδικασία που οδήγησε στην υιοθέτηση αποφάσεων γιατί αυτές οι αποφάσεις έχουν άμεσο αντίκτυπο στις ζωές τους.
<SPEAKER ID="253" NAME="Marianne Mikko" AFFILIATION="PSE">
(ET) Κυρίες και κύριοι, η δημοκρατία βασίζεται στη διαφάνεια και το άνοιγμα. Αυτό είναι ιδιαίτερα σημαντικό τώρα, καθώς πλησιάζουμε στις εκλογές του Ιουνίου για το Ευρωπαϊκό Κοινοβούλιο.
<P>
" απλοποίηση του διαδικτυακού περιβάλλοντος θα βοηθούσε στην αύξηση της προσέλευσης ψηφοφόρων στις εκλογές του ευρωπαϊκού κοινοβουλίου. Εάν προσφέρουμε στους πολίτες σαφώς κατανοητές πληροφορίες για τις δραστηριότητες των αντιπροσώπων και τη λειτουργιά του Ευρωπαϊκού Κοινοβουλίου εν γένει, θα καταφέρουμε να κινήσουμε το ενδιαφέρον νέων και πρεσβύτερων σε αυτό που κάνουμε. Το ηλεκτρονικό Κοινοβούλιο αποτελεί πολύ ευπρόσδεκτη πρωτοβουλία.
<P>
Βάσει κριτηρίων αναζήτησης, όλες οι πληροφορίες σχετικά με τη δουλειά ενός αντιπροσώπου πρέπει να διατίθενται στους πολίτες. Συμπαρατάσσομαι με τον εισηγητή στο ότι, μαζί με τις δραστηριότητες της ολομέλειας, τα άτομα πρέπει να έχουν πρόσβαση επίσης στις εργασίες των επιτροπών και των αντιπροσωπειών. Οι πολίτες πρέπει να μπορούν να κατανοούν πλήρως τις δραστηριότητές τους.
<P>
Υποστηρίζω επίσης την ιδέα δημιουργίας κοινού μητρώου πληροφοριών και εγγράφων. Είναι σημαντικό να μπορούν οι πολίτες να παρακολουθούν τα πρακτικά που τους αφορούν και να έχουν πρόσβαση σε όλα τα έγγραφα από μία τοποθεσία. " δημιουργία ενοποιημένης δικτυακής πύλης θα πάρει χρόνο, αλλά πρέπει να προσανατολιστούμε προς αυτή την κατεύθυνση. Αυτή είναι η διαδρομή μας στο παρόν και στο μέλλον. Υποστηρίζω την έκθεση Cappato.
<SPEAKER ID="254" NAME="Marian Harkin" AFFILIATION="ALDE">
Κύριε Πρόεδρε, επιθυμώ να συγχαρώ το συνάδελφό μου, Marco Cappato, για την έκθεσή του. Είναι σημαντικό που τη συζητάμε εδώ, στο Κοινοβούλιο.
<P>
Όταν μιλάμε για απόδοση ευθυνών και διαφάνεια, πρέπει να ξεκινούμε από τους εαυτούς μας και αυτό συμπεριλαμβάνει όλους τους θεσμούς της ΕΕ. Συμφωνώ με τα περισσότερα στην έκθεση. Έχω μια ή δύο διευκρινίσεις. Για παράδειγμα, πρέπει να διασφαλίσουμε ότι, εάν παρέχουμε πληροφορίες για τις δραστηριότητες των βουλευτών, ας πούμε, πρέπει αυτές οι πληροφορίες να είναι περιεκτικές. Διαφορετικά, θα καταλήξουμε να γνωρίζουμε την τιμή των πάντων και την αξία κανενός. Με αυτό εννοώ ότι ο φόρτος εργασίας μας είναι αρκετά μεγάλος. Δεν αφορά μόνο στην παρουσία στις επιτροπές ή την ολομέλεια. Τυχόν παρόμοια πληροφόρηση για τις δραστηριότητες των βουλευτών πρέπει να συμπεριλάβει όλες τις δραστηριότητες. Σε αντίθετη περίπτωση, πολύ σπουδαία δουλειά που δεν επικεντρώνεται στο Κοινοβούλιο θα χαθεί γιατί θα παραμείνει αόρατη.
<P>
Θα ήθελα να πω σχετικά με τα σχόλια του συναδέλφου μου κυρίου Romagnoli ότι η καλή δουλειά που κάνει δεν αναμεταδόθηκε από τα μέσα, καθώς είδηση αποτελεί το να μην κάνεις τη δουλειά του.
<P>
Τέλος, θα ήθελα να πω ότι ουσία του ζητήματος είναι να υπάρχει διαφάνεια όταν ασκούμε το νομοθετικό προνόμιο. Συμφωνώ με τον Michael Cashman ότι όλοι οι πολίτες πρέπει να γνωρίζουν πώς ψηφίζουν οι υπουργοί τους στο Συμβούλιο. Είναι κρίσιμο. Διαφορετικά παίζουμε το παιχνίδι "για όλα φταίνε οι Βρυξέλλες" όταν κάτι πάει στραβά στην πατρίδα μας.
<SPEAKER ID="255" NAME="Hans-Peter Martin" AFFILIATION="NI">
(DE) Κύριε Πρόεδρε, η εμπειρία μου είναι πιθανώς παρόμοια με αυτή εκατομμυρίων ευρωπαίων. Επίτροπε, μπήκα στο Κοινοβούλιο αυτό το 1999 με πολύ ενθουσιασμό που δεν ήταν μικρότερος από τον ενθουσιασμό που εξακολουθείτε να επιδεικνύετε. Τότε έκανα αυτό που κάνουν τόσοι πολίτες. Ήθελα να μάθω κάτι, και αυτό το κάτι ήταν: πώς λαμβάνονται οι αποφάσεις; Πού πηγαίνουν τα χρήματα; Ποιος τα λαμβάνει; Όλο και περισσότεροι ψηφοφόροι έρχονταν σε εμένα να μου πουν: δεν γνωρίζουμε πού βρισκόμαστε με την ΕΕ. Αυτή ήταν και η δική μου εμπειρία. Δυστυχώς, αντιλαμβάνεται κανείς τότε ότι πίσω από τα πολλά μέτρα υπάρχει μια σκόπιμη πρόθεση να συγκαλυφθεί η ανευθυνότητα που ακόμα υπάρχει στους θεσμούς μας, συμπεριλαμβανομένης της ασαφώς μοιρασμένης νομοθετικής εξουσίας. Δεν μπορώ παρά να σας ενθαρρύνω να εμμείνετε στις πεποιθήσεις σας να προχωρήσετε περαιτέρω από τα βήματα που κάνει σήμερα η έκθεση Cappato, και να κάνετε αυτή τη βασική πληροφόρηση διαθέσιμη. Θα ήταν επίτευγμα, και το λέω αυτό μετά από 10 χρόνια.
<SPEAKER ID="256" NAME="Carlos Coelho" AFFILIATION="PPE-DE">
(PT) Κύριε Πρόεδρε, κυρία Wallström, κυρίες και κύριοι, η αρχή της διαφάνειας αποτελεί βασική αρχή της Ευρωπαϊκής Ένωσης. Ενδυναμώνει τη δημοκρατική φύση των θεσμών μας και διευκολύνει τη συμμετοχή των πολιτών στη διαδικασία λήψης αποφάσεων, διασφαλίζοντας μεγαλύτερη νομιμότητα για τις δημόσιες αρχές με το να τις καθιστά πιο αποτελεσματικές και υπόλογες στον κόσμο. Υποστηρίζω την αρχή ότι όλοι οι δημοκρατικοί θεσμοί έχουν καθήκον να διασφαλίσουν τη δημοσιοποίηση των δραστηριοτήτων τους, των εγγράφων και των αποφάσεών τους. " πρόσβαση στα έγγραφα είναι θεμελιώδες στοιχείο για την έννομη συνεργασία που απαιτείται μεταξύ των ευρωπαϊκών θεσμών.
<P>
Κατά την έρευνα των δραστηριοτήτων της CIA στην Ευρώπη, άσκησα έντονη κριτική στο Συμβούλιο για την παραβίαση της έννομης αυτής συνεργασίας με την επιβολή περιορισμών - πλήρων και μερικών - στην πρόσβαση σε ορισμένα βασικά έγγραφα. Για το λόγο αυτό, επικρότησα επίσης την απόφαση του Δικαστηρίου σχετικά με την υπόθεση Turco, στην οποία αποφάνθηκε ότι υπάρχει, κατά κανόνα, η υποχρέωση να αποκαλύπτονται οι γνωμοδοτήσεις της Νομικής Υπηρεσίας του Συμβουλίου σχετικά με μια νομοθετική διαδικασία· οι γνωμοδοτήσεις αυτές θα μπορούσαν να είναι κρίσιμες για την κατανόηση της κατεύθυνσης που πήρε η διαδικασία λήψης αποφάσεων.
<P>
Συμφωνώ ότι η αναθεώρηση του κανονισμού του 2001 πρέπει να προχωρήσει, όχι μόνο για να απαντήσει στις ελλείψεις που εντοπίστηκαν έκτοτε, αλλά και για να ενσωματώσει την πιο πρόσφατη νομολογία, ειδικά την απόφαση της υπόθεσης Turco. Εντούτοις, πρέπει να σεβαστούμε σαφώς τη νομική βάση που έχουμε στη διάθεσή μας. Ορισμένες από τις προτάσεις του εισηγητή προχωρούν πολύ περισσότερο από όσα επιτρέπει η νομική βάση, όπως προαναφέρθηκε από τους κυρίους Herrero και Cashman.
<P>
Υπάρχουν, για παράδειγμα, κανόνες που αφορούν στα εθνικά κοινοβούλια που δεν έχουν νομική βάση. Στην απόφαση της υπόθεσης Turco, το ίδιο το Δικαστήριο αναγνωρίζει ότι η εφαρμογή του κανονισμού πρέπει να σεβαστεί μια ισορροπία μεταξύ των κινδύνων δημοσιοποίησης και του δημοσίου συμφέροντος που υπηρετείται με την προσβασιμότητα του εκάστοτε εγγράφου. Σε ορισμένες περιπτώσεις, ο κύριος Cappato, κάνει προτάσεις που, κατά τη γνώμη μου, υπονομεύουν την ισορροπία αυτή.
<SPEAKER ID="257" NAME="Călin Cătălin Chiriţă" AFFILIATION="PPE-DE">
(RO) Θα ήθελα να επιμείνω στο γεγονός ότι ενώ ο κύριος Cappato αρχικά έχαιρε ευρείας υποστήριξης για την πρωτοβουλία του, οι 18 τροποποιήσεις που εισήγαγε αργότερα, οδήγησαν στην απώλεια της υποστήριξης αυτής.
<P>
Εντούτοις, υποστηρίζω το γεγονός ότι η πρόσβαση του κοινού στα έγγραφα του Κοινοβουλίου, του Συμβουλίου και της Επιτροπής, είναι ζωτική προκειμένου να προσεγγίσει η Ευρωπαϊκή Ένωση τους πολίτες της. Θα ήθελα αρχικά να τονίσω την ανάγκη δημοσιοποίησης των βασικών εγγράφων που δημιουργούνται κατά τη διαδικασία επιτροπολογίας.
<P>
Δεύτερον, πιστεύω ότι στον ιστότοπο του Ευρωπαϊκού Κοινοβουλίου, κάτω από τα προσωπικά προφίλ με τις αναλυτικές δραστηριότητες κάθε ευρωβουλευτή, θα ήταν χρήσιμο να αναρτηθούν επίσης οι τροπολογίες που υποβάλλονται από κάθε ευρωβουλευτή στις κοινοβουλευτικές επιτροπές όπου ανήκουν. Οι πολίτες χρειάζεται να βλέπουν ξεκάθαρα ποιες τροπολογίες έχουν κατατεθεί από τους ευρωβουλευτές κατά την ευρωπαϊκή διαδικασία λήψης αποφάσεων, μαζί με τις αναφορές, τις αποφάσεις και τις συζητήσεις στην ολομέλεια.
<P>
Τρίτον, όταν το Ευρωπαϊκό Συμβούλιο ασκεί το νομοθετικό του προνόμιο μαζί με το Κοινοβούλιο, πρέπει να δημοσιεύει τις συζητήσεις του ακριβώς όπως το Κοινοβούλιο δημοσιεύει τις δικές του. Το Συμβούλιο πρέπει να επιδεικνύει διαφάνεια με τη δημοσίευση των συζητήσεών του από τώρα, πριν υποχρεωθεί από τη Συνθήκη της Λισαβόνας.
<SPEAKER ID="258" NAME="Ewa Tomaszewska" AFFILIATION="UEN">
(PL) Κύριε Πρόεδρε, τα πολιτικά δικαιώματα περιλαμβάνουν το δικαίωμα στην πληροφόρηση σχετικά με τις δραστηριότητες των αντιπροσώπων που εκλέγονται από την κοινωνία και εκπληρώνουν σημαντικές δημόσιες λειτουργίες. Αυτό αφορά κατά κόρον τους θεσμούς της Ευρωπαϊκής Ένωσης, συμπεριλαμβανομένου του Συμβουλίου, του οποίου τα έγγραφα είναι πιο δύσκολα προσβάσιμα. Τα προγράμματα πληροφόρησης στο διαδίκτυο πρέπει να είναι φιλικά προς το χρήστη και να κατευθύνουν εύκολα τον ενδιαφερόμενο στο κείμενο που αναζητά. Εντούτοις, αν και πολλοί άνθρωποι έχουν πρόσβαση στο διαδίκτυο στις μέρες μας, δεν το κάνουν αρκετοί. Χρειαζόμαστε εκδόσεις διαθέσιμες σε βιβλιοθήκες και συνόψεις που να είναι πιο προσιτές στον κόσμο που δεν αισθάνεται άνετα να διαβάζει κείμενα. Πρέπει να σκεφτούμε, ωστόσο, εάν η πλήρης καταγραφή των συζητήσεων των πολιτικών ομάδων πρέπει να δημοσιεύεται.
<SPEAKER ID="259" NAME="Charlotte Cederschiöld" AFFILIATION="PPE-DE">
(SV) Κύριε Πρόεδρε, η διαφάνεια έχει πραγματικά υποστεί δραματική αλλαγή μέσα στην ΕΕ - και είμαι σίγουρη ότι η Επίτροπος θα συμφωνήσει - από τις παραμονές του κανονισμού (EΚ) αριθ. 1049/2001 και τους ιστότοπους.
<P>
Θα ήθελα επίσης να τονίσω ότι πιστεύω ότι η Επιτροπή και η Επίτροπος συνέβαλαν πολύ εύστοχα και εποικοδομητικά στο εν λόγω ζήτημα κατά τα πρόσφατα χρόνια. Από την αρχή δεν επρόκειτο για εύκολη υπόθεση, αλλά πιστεύω ότι η συνεργασία κατά τα πρόσφατα χρόνια υπήρξε πολύ εποικοδομητική, γεγονός για το οποίο πρέπει να σας συγχαρούμε. Όλοι παραπονιούνται πάντα για την Επιτροπή, αλλά δεν πιστεύω ότι αυτό είναι πάντα πλήρως δικαιολογημένο.
<P>
Φυσικά, δεν μπορούμε να έχουμε μια κατάσταση όπου η δικαιοσύνη και οι εσωτερικές υποθέσεις δεν θα είναι διαφανείς σε σχέση με τις αιτιολογήσεις. Ο κύριος Alvaro έχει απόλυτο δίκιο σε αυτό. Αυτό είναι, ασφαλώς, αδύνατο. Ωστόσο, το να καταλήξουμε, για παράδειγμα, ένας αξιωματούχος ή ένας ευρωβουλευτής να υποβάλει κάθε μέρα μια έκθεση με όσα έχει κάνει, είναι αρκετά παράλογο. Στην τελική, θα χρειαστεί η μισή ημέρα προκειμένου να συνταχθεί η έκθεση με το τι έχει κάνει.
<P>
Θα ήθελα να καταλήξω λέγοντας ότι υποστηρίζουμε την έκθεση του κυρίου Cappato, αρκεί να καταλήξει σε ένα νομικά ασφαλές, σαφές νομοθετικό κείμενο που δεν θα είναι υποχρεωτικά γραφειοκρατικό.
<SPEAKER ID="260" NAME="Bogusław Rogalski" AFFILIATION="UEN">
(PL) Κύριε Πρόεδρε, δεδομένου ότι τα δημοκρατικά συστήματα που βασίζονται στο κράτος δικαίου, πρέπει να δημοσιοποιούν τις διατάξεις που δεσμεύουν τους πολίτες τους, πρέπει να διασφαλίσουμε ότι οι δραστηριότητες των θεσμών είναι διαφανείς και ανοιχτές. Στην πράξη, οι συνεδριάσεις και οι συζητήσεις των δημοκρατικών νομοθετικών οργάνων, καθώς και οι ψηφοφορίες τους, θα έπρεπε, όπου δύναται, να είναι διαφανείς και τα νομοσχέδια θα έπρεπε να είναι προσβάσιμα στο κοινό. Δυστυχώς, το Συμβούλιο λειτουργεί συχνά κατά τέτοιο τρόπο που είναι δύσκολος ο συσχετισμός ενός εγγράφου με μια διαδικασία, γεγονός που καθιστά στη συνέχεια αδύνατη την πρόσβαση των πολιτών στα έγγραφα αυτά.
<P>
Όπως γνωρίζουμε, το διαδίκτυο παίζει εξαιρετικά σημαντικό ρόλο στην παροχή πρόσβασης των πολιτών σε έγγραφα της ΕΕ. Χρειαζόμαστε επομένως μια ενιαία δικτυακή πύλη που θα διευκολύνει την πρόσβαση στα έγγραφα, στις διαδικασίες και στους θεσμούς. Πρέπει να ορίσουμε κοινούς κανόνες για την εφαρμογή διοικητικών διαδικασιών, καθώς και για την υποβολή, ταξινόμηση, καταγραφή και διασπορά των εγγράφων. Το Κοινοβούλιό μας πρέπει να αποτελέσει παράδειγμα για τους άλλους θεσμούς.
<SPEAKER ID="261" NAME="Avril Doyle" AFFILIATION="PPE-DE">
Κύριε Πρόεδρε, σημείωσα προσεχτικά όσα είπε ο εισηγητής. Δύο κατηγορίες εμπλέκονται εδώ: πρόσβαση σε πληροφορίες για τις νομοθετικές εργασίες της ΕΕ, και πρόσβαση σε έγγραφα μη νομοθετικού τομέα. Όσον αφορά το πρώτο, υποστηρίζω αυτό που ονομάζεται ενεργητική διαφάνεια υπό την έννοια της ελευθερίας στην πληροφόρηση ως κανόνα και, πράγματι, πολύ μειωμένης χρήσης μυστικών συνεδριάσεων και εγγράφων συνεδριάσεων σε επίπεδο Συμβουλίου. Πιστεύω ότι πρέπει να γνωρίζουμε πώς ψηφίζουν οι υπουργοί μας ώστε να τεθούν υπόλογοι για να πάψει η νοοτροπία "για όλα φταίνε οι Βρυξέλλες" που αναπαράγεται στα εθνικά κοινοβούλια των χωρών. Θα επιθυμούσα επίσης εύκολη πρόσβαση στα αρχεία των ευρωβουλευτών σχετικά με την παρουσία και την ψήφο τους κατά τις κοινοβουλευτικές εργασίες σε όλα τα επίπεδα.
<P>
Μας εκλέγουν οι πολίτες για να κάνουμε μια δουλειά και είμαστε υπόλογοι απέναντί τους. Από την άλλη πλευρά, η πρόταση όλες οι πολιτικές ομάδες ή οι συνεδριάσεις των κομμάτων να είναι ανοιχτές προς δημόσια επίβλεψη, αποτελεί ανόητη πρωτοτυπία και συνταγή για την υποκλοπή των ημερησίων διατάξεων. Δεν φοβάμαι τη διαφάνεια. Κάνουμε μια έντιμη δουλειά εδώ ως πολιτικοί και πρέπει να υπερασπιστούμε την αξιοπρέπεια του επαγγέλματός μας.
<SPEAKER ID="262" NAME="Carlo Fatuzzo" AFFILIATION="PPE-DE">
(IT) Κύριε Πρόεδρε, κυρίες και κύριοι, είμαι απολύτως σίγουρος ότι η έκθεση του κυρίου Cappato απέφυγε προσεχτικά να ενοχλήσει τους δημόσιους αξιωματούχους που ανησυχούν για την ιδιωτικότητά τους και την ανάγκη να διατηρήσουν το απόρρητο σχετικά με ορισμένες καταστάσεις που πρέπει να παραμείνουν ως έχουν. Αυτός είναι ασφαλώς ένας πολύ καλός λόγος να εγκριθεί η έκθεσή του, αλλά θα ήθελα επίσης να αντικρούσω τις ανησυχίες ορισμένων εξ ημών που φοβούνται ότι το δικαίωμά μας στην ελευθερία δράσης και στην ιδιωτικότητα καταπατείται.
<P>
Ας εξετάσουμε τι συμβαίνει όταν οι ρόλοι αντιστρέφονται και η δημόσια διοικητική αρχή θέλει να μάθει τι κάνουμε εμείς οι πολίτες. Δεν μπορούμε να έχουμε μυστικά: σε ορισμένα από τα κράτη μέλη μας, προσωπικές τηλεφωνικές κλήσεις αναχαιτίζονται μεταξύ συζύγου και γυναίκας, μεταξύ γονέων και παιδιών και ούτω καθεξής. Δεν πρέπει σε καμία περίπτωση να φοβόμαστε να μάθουν οι πολίτες πώς γίνονται οι νόμοι και πώς λαμβάνονται οι αποφάσεις στην Επιτροπή ή στο Συμβούλιο, και αυτό ισχύει επίσης και για τις νομοθετικές αποφάσεις που λαμβάνονται από το Κοινοβούλιό μας. Χαιρετίζω την πρωτοβουλία αυτή.
<SPEAKER ID="263" NAME="Czesław Adam Siekierski" AFFILIATION="PPE-DE">
(PL) " σαφήνεια και η διαφάνεια θα πρέπει να αποτελούν τη βάση των δραστηριοτήτων των θεσμών της Ευρωπαϊκής Ένωσης. Μόνο εάν επιτύχουμε ένα κατάλληλο επίπεδο διαφάνειας θα γίνουν οι δραστηριότητές μας πιο κατανοητές στους πολίτες, και συνεπώς πιο προσιτές. " θεσμική κρίση που αντιμετωπίζει η Ένωση καταδεικνύει σε όλους μας τις συνέπειες της υιοθέτησης εσφαλμένης προσέγγισης στο ζήτημα. Κατά τη γνώμη μου, ήταν αυτή ακριβώς η απαξιωτική συμπεριφορά προς τους πολίτες της Ευρωπαϊκής Ένωσης που οδήγησε στο φιάσκο των θεσμικών μεταρρυθμίσεων και στην αποτυχία να επικυρωθεί η Συνθήκη της Λισαβόνας σε Γαλλία, Κάτω Χώρες και Ιρλανδία.
<P>
Πρέπει, επομένως, να συνάγουμε τα σωστά συμπεράσματα και να λάβουμε υπόψη ότι η κοινωνική αποδοχή των δραστηριοτήτων της Ευρωπαϊκής Ένωσης θα πρέπει να είναι βασική μας προτεραιότητα. Προκειμένου να επιτευχθεί αυτή η αποδοχή, οι πολίτες πρέπει να γνωρίζουν τι κάνουμε, πώς λειτουργούμε και, εντέλει, τι αποφάσεις παίρνουμε. Χρειαζόμαστε μια σαφή, συγκροτημένη και ευανάγνωστη πηγή πληροφόρησης για τις δραστηριότητες όλων των θεσμών της Ευρωπαϊκής Ένωσης. Το μέρος του Ευρωπαϊκού Κοινοβουλίου ηγείται ασφαλώς της αλλαγής αυτή, καθώς πρόκειται για το θεσμό που βρίσκεται πιο κοντά στους πολίτες της Ευρωπαϊκής Ένωσης. Πρέπει να θυμόμαστε ότι η Ένωση δημιουργήθηκε για τους πολίτες αυτούς.
<SPEAKER ID="264" NAME="Margot Wallström">
Αντιπρόεδρος της Επιτροπής. - Κύριε Πρόεδρε, ευχαριστώ για τη συζήτηση και το διάλογο αυτό. Πιστεύω ότι είναι δύσκολο να συνοψίσω αλλά εάν επιχειρούσα να το κάνω, θα επαναλάμβανα όσα είπατε μερικοί από εσάς σχετικά με το ότι πρόκειται για θεμελιώδες στοιχείο σε οποιαδήποτε δημοκρατία.
<P>
Προτιμώ να το εξετάζω από την οπτική των πολιτών: το δικαίωμα των πολιτών να γνωρίζουν τι συμβαίνει και να έχουν πρόσβαση σε πληροφορίες και έγγραφα, και να μπορούν να προβούν σε μια ενημερωμένη επιλογή. Όλοι μας θα έχουμε ένα κρίσιμο έτος γιατί στις 7 Ιουνίου οι πολίτες της Ευρώπης θα ψηφίσουν στις εκλογές. Είναι φυσικά απολύτως θεμελιώδες το να έχουν πρόσβαση σε πληροφόρηση.
<P>
Φέρουμε ακόμα ένα φορτίο ιστορικών διαφορών σε επίπεδο πολιτισμού και απόψεων σχετικά με τι πρέπει να δημοσιοποιείται και τι όχι. Πιστεύω ότι ακόμα αντιμετωπίζουμε το ζήτημα αυτό σε ορισμένες περιπτώσεις. Προέρχομαι από μια χώρα όπου έχουμε πολύ μεγάλη παράδοση στην αρχή του ανοίγματος και της πρόσβασης στα έγγραφα, ενώ σε άλλα κράτη μέλη συμβαίνει το αντίθετο. Όλα είναι κρυφά και μόνο τα πράγματα που αποφασίζεται να μην είναι κρυφά, γνωστοποιούνται στο κοινό. Πιστεύω ότι πρόκειται για κάτι με το οποίο πρέπει να έρθουμε αντιμέτωποι και να το επιλύσουμε. Πιστεύω επίσης ότι η έκθεση έδειξε όλες τις συνδέσεις και τις διασυνδέσεις μεταξύ όλων των θεμάτων αυτών και πρέπει να την εξετάσουμε από πολιτική σκοπιά.
<P>
Και πάλι, η γοητεία της Συνθήκης της Λισαβόνας είναι ότι θα διεύρυνε το δικαίωμα πληροφόρησης και πρόσβασης σε έγγραφα και πιθανώς θα βοηθούσε να λήξει το "παιχνίδι απόδοσης των ευθυνών", καθώς θα μας έδινε επίσης την ευκαιρία να παρακολουθήσουμε τι συμβαίνει στο Ευρωπαϊκό Συμβούλιο. Ο κύριος Cashman και άλλοι το ανέφεραν και πιστεύω ότι πρόκειται για κάτι πολύ σημαντικό για όλους μας.
<P>
Ελπίζω να γνωρίζετε ότι μπορείτε να βασίζεστε πάνω μου ότι θα συνεχίσω, σε καθημερινή βάση, να προσπαθώ να διασφαλίσω ότι η Επιτροπή θα βελτιώσει την πρόσβαση στα αρχεία της. Μπορούμε να εξετάσουμε τι κάνουμε στις επιτροπές, μπορούμε να βελτιώσουμε όσα κάνουμε στα μητρώα και σε μια σειρά σημείων που έθιξε ο κύριος Cappato, τα οποία μπορούν να μας βοηθήσουν. Πιστεύω ότι πρέπει να συνεχίσετε να ασκείτε πίεση στην Επιτροπή, αλλά καταδείξατε ότι το ζήτημα αφορά και το Κοινοβούλιο. Μπορείτε και εσείς να βελτιώσετε και να συμβάλετε στο άνοιγμα και τη διαφάνεια. Αποτελεί σίγουρα μέρος της ενδυνάμωσης της δημοκρατίας στην Ευρώπη. Θα έχουμε την ευκαιρία να εργαστούμε πάνω σε αυτό κατά τις προετοιμασίες για τις εκλογές του ΕΚ. Θα είναι από τις πιο αποφασιστικές δοκιμές για όλους μας.
<P>
Ευχαριστώ πολύ για τη συζήτηση και θα επανέλθουμε πολύ σύντομα όταν θα συζητάμε τον κανονισμό (EΚ) αριθ. 1049/2001.
<SPEAKER ID="265" NAME="Marco Cappato" LANGUAGE="IT">
Κύριε Πρόεδρε, κυρίες και κύριοι, απευθύνω τις θερμές ευχαριστίες μου στην Επίτροπο. Δεν το ανέφερα προηγουμένως αλλά η έκθεση αναγνωρίζει ότι υπήρξε πρόοδος στην αποτελεσματική πρόσβαση, σε θετικές απαντήσεις σε αιτήσεις για πρόσβαση σε έγγραφα. Αυτό που προσπάθησα να επισημάνω είναι η ανάγκη για αλλαγή αντίληψης, θα μπορούσατε να το πείτε έτσι, προς ένα υπόδειγμα όπου η πληροφορία σχεδιάζεται για να είναι δημόσια από τη στιγμή που παράγεται.
<P>
Κυρία Cederschiöld, δεν ζητώ περισσότερη γραφειοκρατία λόγω της ανάγκης να αποκαλύπτονται και να δημοσιοποιούνται όλα, αλλά ένα σύστημα σχεδιασμένο να διασφαλίζει όχι μόνο ότι θα έχουμε πρόσβαση σε ένα έγγραφο όταν το χρειαζόμαστε αλλά ότι θα έχουμε πρόσβαση και στην πληροφορία τη στιγμή που παράγεται, τηρώντας ασφαλώς το απόρρητο αναφορικά με τις πολιτικές ομάδες και τις συνεδριάσεις τους. Αυτό απευθύνεται επίσης στην κυρία Doyle, και τον κύριο Herrero, ο οποίος έφυγε.
<P>
Αναφέρομαι στη μεγαλύτερη και καλύτερη διαθεσιμότητα των πληροφοριών· ασφαλώς, αυτό δεν σημαίνει ότι δεν θα μπορούν πλέον οι ομάδες να κρατούν τις συνεδριάσεις τους κεκελεισμένων των θυρών. Δεν αναφέρομαι σε απόλυτη και ιδεολογική υποχρέωση που θα εφαρμόζεται σε οποιαδήποτε συνεδρίαση, αλλά για τη διασφάλιση ότι η υποδομή υπάρχει εφόσον το θελήσουμε. Δεν πιστεύουμε ότι αληθεύει, όπως είπε ο κύριος Herrero, ότι η πληροφόρηση για τις παρουσίες, τις ψήφους και ούτω καθεξής τηρείται και διατίθεται πλήρως. Δεν είναι αληθές. Πρακτικά διατίθενται για μεμονωμένες επιτροπές και οι πληροφορίες μπορούν μόνο να συνδυαστούν ερευνώντας συνεδρίαση ανά συνεδρίαση.
<P>
Εγώ προσωπικά υπήρξα άμεσο θύμα αυτής της κατάστασης. Μια ιταλική εφημερίδα δημοσίευσε σε πρωτοσέλιδο ότι είμαι ο πιο απών βουλευτής, απλώς επειδή ξεκίνησα στο μέσο της θητείας, και εκείνοι έκαναν τους υπολογισμούς τους βάσει των λίγων μηνών αφού είχα έρθει, συγκρίνοντας τις παρουσίες με τα τρία προηγούμενα έτη. Αυτό είναι ένα παράδειγμα που δείχνει ότι εμείς οι ίδιοι πρέπει να διαθέτουμε τις πληροφορίες για να επιτρέψουμε τη μέγιστη διαφάνεια, προκειμένου να εμποδίσουμε τη χειραγώγηση και την κατάχρηση των πληροφοριών αυτών.
<P>
Έχω πλήρη επίγνωση ότι η δουλειά ενός ευρωβουλευτή δεν έγκειται αποκλειστικά σε παρουσίες και απουσίες, αλλά δεν καταλαβαίνω το λόγο γιατί εμείς οι ίδιοι πρέπει να αποκρύπτουμε την πληροφορία αυτή, ανοίγοντας την πόρτα στη χειρότερη και πιο δημαγωγική χειραγώγηση. Ελπίζω, επομένως, ότι σχετικά με αυτό το θέμα, και αναφορικά με το θέμα της πρόσβασης σε δεδομένα για άτομα με αναπηρία - δεν μπορώ να φανταστώ γιατί η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών ζήτησε ψηφοφορία κατά τμήματα για αυτό -, πραγματικά εύχομαι να μην έχουμε εκπλήξεις της τελευταίας στιγμής, γιατί πιστεύω ότι πρόκειται για ζήτημα θεμελιώδους σημασίας για τον καθένα. Κύριε Πρόεδρε, ευχαριστώ για την κατανόησή σας.
<SPEAKER ID="266" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί την Τετάρτη 14 Ιανουαρίου 2009, στις 12 το μεσημέρι.
<P>
Γραπτές δηλώσεις (άρθρο 142 του Κανονισμού)
<SPEAKER ID="967" NAME="John Attard-Montalto  " AFFILIATION="PSE">
γραπτώς. - Σχετικά με το τελευταίο, αυτό δεν αφορά όλους τους Επιτρόπους και είναι λυπηρό που δεν μπορούμε στην παρούσα φάση να δημοσιοποιήσουμε στοιχεία σχετικά με άλλα κεφάλαια που λαμβάνονται. Εντούτοις, υπάρχει μια γενικευμένη λάθος εντύπωση σχετικά με τα εισοδήματά μας.
<P>
Πρώτον, σήμερα όλα τα μέλη του Ευρωπαϊκού Κοινοβουλίου λαμβάνουν τα ίδια χρήματα με τα μέλη των εθνικών κοινοβούλιων τους. Αυτό σημαίνει ότι η αντιπροσωπεία της Μάλτας στο ΕΚ λαμβάνει αμοιβή ίδια με εκείνη των εθνικών βουλευτών για την απασχόληση και λειτουργία του γραφείου μας τόσο στις Βρυξέλλες όσο και στη Μάλτα.
<P>
Ίσως θα ήταν καλή ιδέα οι Επίτροποι και οι κοινοβουλευτικοί να συμπληρώνουν ελεγχόμενες οικονομικές δηλώσεις σε ετήσια βάση, σχετικά με όλα τα εισοδήματα που λαμβάνονται. Οι δηλώσεις αυτές θα πρέπει να διατίθενται στο κοινό. Πιστεύω ότι αυτή η πρόταση θα μπορούσε να αποτελεί την ισορροπία μεταξύ των δύο σημαντικών θεμάτων της προστασίας δεδομένων και της διαφάνειας.
<SPEAKER ID="267" NAME="Anneli Jäätteenmäki  " LANGUAGE="FI">
Κύριε Πρόεδρε, συμφωνώ με πολλά από τα θέματα που θίγει η έκθεση για την οποία θα ψηφίσουμε την Πέμπτη. Στο μέλλον το Συμβούλιο πρέπει να διασφαλίζει ότι όλες του οι συζητήσεις, τα έγγραφα και οι πληροφορίες θα είναι διαθέσιμα προς εξέταση από τα κοινό.
<P>
Υποστηρίζω επίσης την πρόταση στην έκθεση ότι πρέπει να υπάρχουν περισσότερες πληροφορίες στον ιστότοπο του Κοινοβουλίου σχετικά με τις δραστηριότητες και την παρουσία των ευρωβουλευτών.
