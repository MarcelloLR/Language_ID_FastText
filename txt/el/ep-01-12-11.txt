<CHAPTER ID=1>
Απόφαση κατεπείγοντος
<SPEAKER ID=1 LANGUAGE="EN" NAME="Πρόεδρος.">
Τον λόγο έχει ο κ. Κατηφόρης εξ ονόματος της Επιτροπής Οικονομικής και Νομισματικής Πολιτικής, αρμόδιας επί της ουσίας.
<P>
Κατηφόρης (PSE). (EN) Κυρία Πρόεδρε, η Επιτροπή Οικονομικής και Νομισματικής Πολιτικής μελέτησε τον τρόπο με τον οποίο πρέπει να συνεχίσουμε την εργασία επί της συγκεκριμένης οδηγίας μετά την απόρριψη της πρότασης της Επιτροπής με σημαντική πλειοψηφία κατά την τελευταία συνεδρίαση της ολομέλειας. Σύμφωνα με τον Κανονισμό, έχουμε στη διάθεσή μας δύο μήνες για να διαβουλευτούμε και να αποφασίσουμε ποια θα είναι η απάντησή μας.
<P>
Η Οικονομική Επιτροπή μου έδωσε περιθώριο μέχρι τη Δευτέρα για να ολοκληρώσω τις διαβουλεύσεις μου με τους συναδέλφους, με την Επιτροπή και με την Προεδρία. Από ό,τι βλέπω, δεν τίθεται ζήτημα κατεπείγοντος, επειδή, σε κάθε περίπτωση, η πολιτική συμφωνία στην οποία υποτίθεται ότι έχει καταλήξει το Συμβούλιο δεν θα αρχίσει να εφαρμόζεται πριν τον Ιούλιο. Υπάρχει, συνεπώς, πολύς χρόνος για διαπραγματεύσεις και για πραγματοποίηση επαφών, ενώ η 15η Ιανουαρίου - οπότε πρέπει να απαντήσουμε - δεν απέχει πολύ. Συνεπώς, δεν θεωρώ ότι υπάρχει ιδιαίτερη ανάγκη να ακολουθήσουμε τη διαδικασία κατεπείγοντος και η πρότασή μου είναι να απορριφθεί το σχετικό αίτημα.
<P>
(Το Σώμα απορρίπτει την αίτηση κατεπείγοντος)
<P>
Πρόταση απόφασης του Συμβουλίου όσον αφορά την ανταλλαγή επιστολών μεταξύ της Ευρωπαϊκής Κοινότητας και της Υπηρεσίας Ασφαλείας και Έργων των Ηνωμένων Εθνών για τους Πρόσφυγες της Παλαιστίνης στη Μέση Ανατολή (UNRWA) όσον αφορά τη συμπληρωματική χρηματοδότηση κατά το 2001, για την περίοδο 1999-2001, βάσει της ισχύουσας σύμβασης ΕΚ-UNRWA (COM(2001) 741 - C5-0663/2001 -2001/0288(CNS))
<P>
Πρόεδρος. Τον λόγο έχει ο κ. Wynn εξ ονόματος της Επιτροπής Προϋπολογισμών, αρμόδιας επί της ουσίας.

<SPEAKER ID=2 LANGUAGE="EN" NAME="Wynn">
Κυρία Πρόεδρε, χθες το βράδυ, η Επιτροπή Προϋπολογισμών και, όπως μαθαίνω, η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής συζήτησαν το εν λόγω θέμα. Δεν υπάρχει αντίρρηση στην εφαρμογή της διαδικασίας κατεπείγοντος και μπορούμε να προχωρήσουμε στην έγκριση χωρίς έκθεση και χωρίς συζήτηση.
<P>
(Το Σώμα εγκρίνει την αίτηση κατεπείγοντος)
<P>
Σχέδιο κανονισμού του Συμβουλίου για την έγκριση των ειδικών περιοριστικών μέτρων έναντι ορισμένων προσώπων και ομάδων στο πλαίσιο της καταπολέμησης της τρομοκρατίας (COM(2001) 569 - C5-0665/2001 - 2001/0228(CNS)) (Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων)
<P>
Πρόεδρος. Τον λόγο έχει ο κ. Watson εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, αρμόδιας επί της ουσίας.

<SPEAKER ID=3 NAME="Watson">
Οι συνάδελφοι θα θυμούνται ότι χειριστήκαμε το συγκεκριμένο θέμα ακολουθώντας τη διαδικασία του κατεπείγοντος τον Οκτώβριο. Με μεγάλη μου ευχαρίστηση μπορώ να αναφέρω ότι το Συμβούλιο έχει πλέον αποδεχτεί τη νομική βάση που είχε προταθεί. Ωστόσο, έχουμε αντιρρήσεις για το γεγονός ότι κανένα από τα δύο παραρτήματα δεν προσαρτάται στην πρόταση, αν και κατανοούμε τους λόγους. Παρ' όλα αυτά, συζητήσαμε το ζήτημα χθες το βράδυ στην επιτροπή και αναγνωρίζουμε ότι συντρέχει λόγος κατεπείγοντος. Θα προτείναμε την εφαρμογή της διαδικασίας κατεπείγοντος χωρίς έκθεση. Έτσι, θα εναπόκειται στις πολιτικές ομάδες να προτείνουν τροπολογίες, οι οποίες μπορούν να είναι παρόμοιες με εκείνες που εγκρίναμε τον Οκτώβριο.
<P>
(Το Σώμα εγκρίνει την αίτηση κατεπείγοντος)

<CHAPTER ID=2>
Παρουσίαση από τον κ. Prodi του προγράμματος εργασίας της Επιτροπής για το 2002, καθώς και της ανακοίνωσης για το μέλλον της ΄Ενωσης "Ανανέωση της κοινοτικής μεθόδου
<SPEAKER ID=4 NAME="Πρόεδρος">
Η ημερήσια διάταξη προβλέπει την παρουσίαση από την Επιτροπή του προγράμματος εργασίας της για το 2002, καθώς και την ανακοίνωση για το μέλλον της Ένωσης "Ανανέωση της κοινοτικής μεθόδου" .
<P>
Δίνω αμέσως τον λόγο στον κ. Prodi, Πρόεδρο της Επιτροπής.

<SPEAKER ID=5 LANGUAGE="IT" NAME="Prodi">
. (IT) Κυρία Πρόεδρε, κυρίες και κύριοι βουλευτές, η ετήσια συζήτηση για την κατάσταση της Ένωσης είναι μία από τις σημαντικότερες συναντήσεις μας και αυτή τη χρονιά διεξάγεται σε ένα αποφασιστικό σημείο για το μέλλον της Ευρωπαϊκής Ένωσης. Πράγματι, τις ημέρες αυτές, τους μήνες αυτούς, αρχίζει να παίρνει μορφή η μεγάλη Ευρώπη. Σε λιγότερο από δώδεκα μήνες θα μπορέσουν να ολοκληρωθούν οι διαπραγματεύσεις με τις υποψήφιες για ένταξη χώρες που θα έχουν εκπληρώσει τα κριτήρια τα οποία καθορίστηκαν για τη διεύρυνση, ώστε η Ένωση να μπορέσει να δεχτεί, πριν από τις επόμενες ευρωπαϊκές εκλογές, έως και δέκα νέα κράτη μέλη.
<P>
Σε λιγότερο από τρεις εβδομάδες, το ευρώ, η πιο ισχυρή και έκδηλη απόδειξη, όχι μόνον της οικονομικής, αλλά και της πολιτικής ένωσης της Ευρώπης, θα αποτελεί απτή πραγματικότητα. Τέλος, πριν το τέλος αυτής της εβδομάδας, το Ευρωπαϊκό Συμβούλιο του Λάκεν θα λάβει την απόφαση ίδρυσης μιας Συνέλευσης η οποία θα προετοιμάσει τη μεταρρύθμιση των Συνθηκών και η οποία, για πρώτη φορά, θα συγκεντρώσει τους εκπροσώπους των εθνικών κυβερνήσεων και κοινοβουλίων, της Ευρωπαϊκής Επιτροπής και αυτού του Σώματος. Η μεγάλη Ευρώπη που παίρνει μορφή, είναι μια Ευρώπη ενωμένη, δημοκρατική, που ατενίζει στο μέλλον. Με αυτήν την προοπτική ενήργησε η Επιτροπή τη χρονιά που κλείνει και έτσι προτίθεται να ενεργήσει τη χρονιά που θα αρχίσει σε λίγο.
<P>
Κυρία Πρόεδρε, αξιότιμα μέλη του Κοινοβουλίου, πριν προχωρήσω στην έκθεση του έργου της Επιτροπής κατά τη διάρκεια του 2001 και του προγράμματος για το 2002, θα ήθελα να επαναλάβω ακόμα μία φορά, ότι θεωρώ την πλήρη και διαφανή συνεργασία μεταξύ των Οργάνων θεμελιώδη συνθήκη για τη λειτουργία της Ένωσης. Με το ίδιο πνεύμα, τον Ιανουάριο αυτού του έτους, ανακοίνωσα την πρόθεση της Επιτροπής να ανανεώσει την κοινή μας μέθοδο εργασίας, ώστε να καταστεί η συνεργασία μεταξύ των Οργάνων μας ακόμη πιο αποτελεσματική και διαφανής.
<P>
Πριν σας παρουσιάσω αυτές τις προτάσεις, θα ήθελα ωστόσο να υπενθυμίσω τις θεμελιώδεις αρχές που πρέπει να διέπουν τη συνεργασία μας. Πρώτον: πρέπει να διατηρηθεί το δικαίωμα πρωτοβουλίας της Επιτροπής, το οποίο αποτελεί έναν από τους πυλώνες του κοινοτικού οικοδομήματος και εγγυάται την ακεραιότητά του. Μια ισχυρή Επιτροπή, καθιστά το Ευρωπαϊκό Κοινοβούλιο πιο ισχυρό. Δεύτερον: πρέπει να διασφαλιστεί η τριμερής φύση της διοργανικής συνεργασίας. Πράγματι, η συνεργασία θα είναι αποτελεσματική μόνον αν οι δύο νομοθέτες, το Κοινοβούλιο και το Συμβούλιο, μπορούν να επικοινωνήσουν με την Επιτροπή πάνω σε μια κοινή βάση διαφάνειας.
<P>
Θα ήθελα τώρα να σας παρουσιάσω τις προτάσεις μου για την ανανέωση, οι οποίες είμαι πεπεισμένος ότι θα συμβάλουν με αποφασιστικό τρόπο στη βελτίωση του διαλόγου μεταξύ των Οργάνων μας. Κατά πρώτο λόγο, από το τρέχον έτος, το πρόγραμμα εργασίας δεν είναι πλέον ένας κατάλογος νομοθετικών στόχων, αλλά καθίσταται ένα πραγματικό πολιτικό πρόγραμμα, σύμφωνα με το αίτημά σας. Στο πρόγραμμα αυτό, το οποίο η Επιτροπή δεσμεύεται να τηρεί ενώπιόν σας, καθορίζονται τόσο οι προτεραιότητες για το τρέχον έτος, όσο και οι αναγκαίες πρωτοβουλίες για την επίτευξή τους. Γνωρίζω ότι κάποιοι από εσάς εξεπλάγησαν που δεν έλαβαν τον ετήσιο κατάλογο των νομοθετικών στόχων, μαζί με το πρόγραμμα εργασίας για το 2002, όπως συνέβαινε τα προηγούμενα χρόνια. Ωστόσο, θέλω να υπογραμμίσω ότι παρακολουθήσαμε με μεγάλη προσοχή τις δηλώσεις πολλών από εσάς, που διατυπώθηκαν σε αυτό το Σώμα στις 13 Φεβρουαρίου. Είχατε ζητήσει απερίφραστα από την Επιτροπή να εγκαταλείψει τη λίστα νομοθετικών προτάσεων, που χρησιμοποιούσε έως τότε, εφαρμόζοντας μία νέα μέθοδο. Αυτό ακριβώς προσπαθήσαμε να κάνουμε με ευσυνειδησία.
<P>
Οι ίδιοι λόγοι, που εκτέθηκαν εξάλλου γραπτώς στην Πρόεδρο Fontaine στις 10 Σεπτεμβρίου, μας ώθησαν στην αντικατάσταση του καταλόγου με ένα πολύ πιο αξιόπιστο όργανο τριμηνιαίου προγραμματισμού, το οποίο χρησιμοποιεί και το Σώμα για να προγραμματίσει τις εργασίες του και θα έχετε στη διάθεσή σας σε τακτά διαστήματα. Σε κάθε περίπτωση, για να ενεργήσουμε με πλήρη διαφάνεια, ζήτησα από τον Γενικό Γραμματέα της Επιτροπής να διαβιβάσει άμεσα στον Γενικό Γραμματέα του Κοινοβουλίου τον αρχικό κατάλογο με τις προτάσεις των Υπηρεσιών της Επιτροπής, με βάση τον οποίο αποφασίστηκε το πρόγραμμα εργασίας για το 2002. Αν η πρακτική αυτή δώσει θετικά αποτελέσματα, είμαστε έτοιμοι να την εφαρμόσουμε και τα επόμενα χρόνια.
<P>
Κατά δεύτερο λόγο, είναι εξίσου σημαντικό να επαναλάβουμε ότι η προετοιμασία ενός τέτοιου προγράμματος πρέπει να βασίζεται, στα επόμενα χρόνια, σε έναν πιο διαρθρωμένο διάλογο μεταξύ των Οργάνων μας. Να γιατί προβλέψαμε για το επόμενο έτος μια διαδρομή με περισσότερους σταθμούς, που θα ξεκινήσει από την αρχή του έτους με την προετοιμασία του προγράμματος εργασίας για το 2003. Οι δύο σημαντικές στιγμές αυτού του πολιτικού διαλόγου θα είναι ο Φεβρουάριος, όταν θα έλθω για να σας παρουσιάσω τις πολιτικές προτεραιότητες που ενέκρινε η Επιτροπή για το 2003 και ο Νοέμβριος, όταν θα έλθω να σας παρουσιάσω το πρόγραμμα εργασίας που ενέκρινε η Επιτροπή με βάση αυτές τις προτεραιότητες.
<P>
Χάρη στη συζήτηση που είχαμε στη Διάσκεψη των Προέδρων, συνειδητοποιώ ότι υπάρχει μία συμφωνία μεταξύ μας στους γενικούς προσανατολισμούς που μόλις παρουσίασα. Από την πλευρά μας, θα αρχίσουμε το συντομότερο τον καθορισμό των λεπτομερειών τους και την έναρξη της εφαρμογής τους στην πράξη. Η κυρία de Palacio, ή οποία κατόπιν δικού μου αιτήματος ξεκίνησε τον διάλογο μαζί σας για το θέμα αυτό, θα συνεχίσει το έργο της και την προώθηση του διαλόγου με σκοπό την ολοκλήρωση των συμφωνιών μας εντός του Ιανουαρίου. Τέλος, πιστεύω πως είναι σημαντικό να υπογραμμίσω ότι οι σταθμοί της διαδρομής δεν πρέπει να αυξήσουν τον φόρτο των εργασιών όλων μας, επιτρέποντας σε καθέναν από εμάς να συνεχίσει την διεκπεραίωση των ευθυνών του.
<P>
Ο απολογισμός του 2001: ο κατάλογος όσων έγιναν στη διάρκεια ενός χρόνου είναι πολύ μακρύς για να μπορέσω να σας τα παρουσιάσω αναλυτικά, εδώ και τώρα. Περιορίζομαι λοιπόν στην αναφορά των πεδίων στα οποία η Ένωση, με την αποφασιστική συμβολή της Επιτροπής, είχε εντός του 2001 τις μεγαλύτερες επιτυχίες: η προετοιμασία της μετάβασης στο ευρώ. οι πρόοδοι στις διαπραγματεύσεις για τη διεύρυνση. οι σχέσεις με τα Βαλκάνια. ο διάλογος με τη Ρωσία. το άνοιγμα στη Ντόχα ενός νέου γύρου εμπορικών διαπραγματεύσεων. η θέσπιση μιας στρατηγικής για την αειφόρο ανάπτυξη, η οποία ξεπερνά την απλή θέσπιση μιας σειράς συγκεκριμένων μέτρων και θα μας οδηγήσει σταδιακά στην επανεξέταση του συνόλου των εσωτερικών μας πολιτικών. τέλος, η προώθηση, ιδιαίτερα ορατή μετά την 11η Σεπτεμβρίου, της δράσης για τη δημιουργία ενός κοινού ευρωπαϊκού χώρου δικαιοσύνης και ασφάλειας. Σε καθένα από αυτά τα πεδία και κατά τη διάρκεια όλου του χρόνου, η δράση της Επιτροπής βρήκε ένα αποφασιστικό στήριγμα σε αυτήν τη Συνέλευση.
<P>
Στρέφοντας τώρα το βλέμμα προς το 2002, για να σας προσφέρω μια σαφέστερη εικόνα του προγράμματός μας για τον επόμενο χρόνο, είμαι εξίσου σίγουρος ότι θα μου επιτρέψετε, για την παρουσίασή του, να συγκεντρώσω σε τέσσερα θεμελιώδη κεφάλαια τις επτά προτεραιότητες που υπέδειξε η Επιτροπή στο πρόγραμμά της για το 2002. Τα τέσσερα αυτά κεφάλαια είναι: η εσωτερική ασφάλεια, το ευρώ και τα οικονομικά και κοινωνικά θέματα, η διεύρυνση και, τέλος, η συζήτηση για το μέλλον της Ευρώπης και η διαδικασία μεταρρύθμισης των Οργάνων.
<P>
Η ετήσια στρατηγική, που είχαμε επεξεργαστεί τον Φεβρουάριο, προέβλεπε έξι προτεραιότητες. Τα γεγονότα της 11ης Σεπτεμβρίου - αντιλαμβάνεστε όλοι ότι αυτή η ευελιξία είναι ένα απαραίτητο συστατικό κάθε προγράμματος για την αντιμετώπιση απρόβλεπτων καταστάσεων - μας ώθησαν να συμπεριλάβουμε και μία έβδομη. Η Επιτροπή θα παρουσιάσει συνεπώς, το 2002, μια σειρά μέτρων για την καταπολέμηση της τρομοκρατίας και του οργανωμένου εγκλήματος και για την εγγύηση της ασφάλειας των πολιτών. Μεταξύ αυτών: η θέσπιση ενός ολοκληρωμένου συστήματος ελέγχου των εξωτερικών συνόρων, η ανάπτυξη της πολιτικής προστασίας, τα μέτρα για τη δημόσια υγεία και την ενίσχυση της ασφάλειας των μεταφορών. Όπως είχα ήδη την ευκαιρία να αναφέρω, μιλώντας στις 12 Νοεμβρίου στο Bruges, η ενίσχυση της δικαστικής και αστυνομικής συνεργασίας θα θέσει μακροπρόθεσμα τις βάσεις για τη δημιουργία ενός ολοκληρωμένου αστυνομικού σώματος για τον αγώνα κατά του οργανωμένου εγκλήματος και της τρομοκρατίας.
<P>
Από τις πρώτες κιόλας ημέρες, η Επιτροπή αυτή υπέδειξε, μεταξύ των τεσσάρων κατευθυντήριων αξόνων της δράσης της, τη φιλοδοξία να επαναπροσανατολίσει τη δράση της Ένωσης, έως τότε κατά βάση οικονομική, προς έναν ευρύτερο ορίζοντα, οικονομικό, κοινωνικό και περιβαλλοντικό ταυτόχρονα. Από τη φιλοδοξία αυτή δεν εξαιρείται το πρόγραμμα για το 2002. Η εισαγωγή του ευρώ θα αντιπροσωπεύσει το σημαντικότερο και συνάμα πιο συγκεκριμένο σταθμό της ευρωπαϊκής ολοκλήρωσης. Σχετικά με το θέμα αυτό, χαίρομαι ιδιαίτερα για την επίλυση όλων των πολιτικών διαφορών και στο πρόβλημα των διασυνοριακών πληρωμών, σε σημείο που η Πρόεδρος κ. Fontaine θα μπορέσει, σύντομα, να ανακοινώσει την έγκριση κοινής θέσης. Χάρη στις προσπάθειες που καταβλήθηκαν στην πορεία για το ευρώ, η οικονομία μας, αν και η πιο ανοιχτή παγκοσμίως, είναι μια ισχυρή και σταθερή οικονομία.
<P>
Ας αναρωτηθούμε ποιος θα ήταν ο αντίκτυπος της 11ης Σεπτεμβρίου αν δεν είχαμε το ευρώ Η σταθερότητα είναι η βάση των μελλοντικών μας πολιτικών και πρέπει να την προστατεύσουμε. Βεβαίως οι συγκυρίες σήμερα δεν είναι εύκολες, αλλά είμαι βέβαιος ότι θα κατορθώσουμε να ξεπεράσουμε τις δυσκολίες που παρουσιάζονται για το εγγύς μέλλον. Έχουμε τα μέσα για να το πράξουμε και αναφέρομαι ειδικότερα στο σύμφωνο σταθερότητας και στις γενικές κατευθύνσεις της οικονομικής πολιτικής. Πρέπει όμως να προβληματιστούμε για την ανάγκη βελτίωσης του συντονισμού των πολιτικών προϋπολογισμού των χωρών της ζώνης του ευρώ. Οι οικονομίες μας δεν ήταν ποτέ τόσο αλληλεξαρτώμενες όπως τώρα, λόγω του κοινού νομίσματος. Με την προοπτική αυτή, αναφέρθηκα πρόσφατα στη σκοπιμότητα να εργαστούμε για να αναπτύξουμε έναν κώδικα δεοντολογίας ο οποίος, λαμβάνοντας πλήρως υπόψη τις αλληλεπιδράσεις των πολιτικών προϋπολογισμού των χωρών της ζώνης του ευρώ, θα ενισχύει τη συνολική συνεκτικότητα και την αξιοπιστία της οικονομικής μας πολιτικής.
<P>
Διακατέχομαι, όμως από έντονη ανησυχία για το μακροπρόθεσμο μέλλον. Πράγματι, η Ευρώπη έχει ανάγκη από διαρθρωτικές μεταρρυθμίσεις. Είναι η απαραίτητη συνθήκη για μια ανάπτυξη που θα διαρκέσει στο χρόνο και θα δημιουργήσει απασχόληση. Για το ζήτημα αυτό έχουμε ήδη τη σωστή συνταγή. Σε δύο θεμελιώδεις σταθμούς, οι οποίοι πραγματοποιήθηκαν στο πρώτο μέρος της θητείας αυτής της Επιτροπής - στη Λισσαβόνα το Μάρτιο του 2000 και στο Γκέτεμποργκ τον Ιούνιο του 2001 - τα κράτη μέλη δεσμεύτηκαν υπέρ μιας αειφόρου ανάπτυξης, ικανής να συνδυάσει ανταγωνιστικότητα, κοινωνική δικαιοσύνη και σεβασμό του περιβάλλοντος.
<P>
Το πρόγραμμα εργασίας της Επιτροπής για το 2002 επιβεβαιώνει αυτήν τη γραμμή δράσης. Η υλοποίηση των δεσμεύσεων του Γκέτεμποργκ αποτελεί μία από τις επτά προτεραιότητες που ορίστηκαν για το επόμενο έτος. Στην ίδια προοπτική εντάσσεται η δέσμευση για την προετοιμασία και την επιτυχία της διάσκεψης του Johannesburg για την αειφόρο ανάπτυξη.
<P>
Πού οφείλεται λοιπόν η ανησυχία μου; Οφείλεται στις καθυστερήσεις με τις οποίες οι επίσημα ειλειμμένες αποφάσεις μεταφράζονται σε συγκεκριμένες πράξεις. Ο ογκόλιθος που φράζει το δρόμο ανάπτυξης του GALILEO, μιας θεμελιώδους πρωτοβουλίας και τεχνολογίας για την ανάπτυξη και την ανταγωνιστικότητα της ευρωπαϊκής οικονομίας, δεν είναι παρά το τελευταίο μιας μακράς πλέον σειράς εμποδίων. Δεν χρειάζεται να τα αναφέρουμε όλα, ένα μόνο παράδειγμα αρκεί: το ευρωπαϊκό δίπλωμα ευρεσιτεχνίας. Η ανικανότητα να δώσουμε συνέχεια στις επίσημες δεσμεύσεις που λαμβάνονται και ανακοινώνονται και η έλλειψη βούλησης να προχωρήσουμε στον δρόμο της οριστικής ολοκλήρωσης της ενιαίας αγοράς, επιβάλλουν στην Ευρώπη πολύ υψηλό αντίτιμο: το κόστος της μη-Ευρώπης, θα μπορούσαμε να πούμε το κόστος της μη-Λισσαβόνας, καθίσταται ταχύτατα αφόρητο.
<P>
Στην ετήσια οικονομική έκθεση που θα παρουσιάσει η Επιτροπή σε έναν περίπου μήνα, στο πλαίσιο προετοιμασίας του Συμβουλίου της άνοιξης, θα συμπεριλαμβάνει συγκεκριμένες υποδείξεις για το θέμα αυτό και στη Βαρκελώνη θα πρέπει να γίνει επιτέλους ένα αποφασιστικό βήμα. Ωστόσο, όπως ήδη ανέφερα στο Bruges, η Επιτροπή μόνη της δεν μπορεί να κάνει τίποτα: είναι αναγκαίο τα κράτη μέλη να αναλάβουν τις ευθύνες τους και να πάρουν τις αποφάσεις τους. Συνεπώς, πρέπει και το Κοινοβούλιο να διαδραματίσει τον δικό του ρόλο: για παράδειγμα, είμαι πεπεισμένος ότι η αδυναμία συμφωνίας στη νέα νομοθεσία για τις προσφορές των δημόσιων προμηθειών εμπόδισε τη θετική ανάπτυξη των χρηματοοικονομικών μας αγορών. Στον τομέα αυτόν, είναι ακόμη έκδηλη η αδυναμία της ευρωπαϊκής οικονομίας σε σχέση με την αμερικανική.
<P>
Έχοντας συνείδηση των πολυάριθμων παραγόντων που συμβάλλουν στην ευημερία της οικονομίας, η Επιτροπή θα καταθέσει, κατά τη διάρκεια του 2002, νομοθετικές προτάσεις ιδιαίτερης βαρύτητας στον τομέα των χρηματοοικονομικών υπηρεσιών και των τραπεζών. Θα παρουσιάσουμε επίσης μια στρατηγική πολιτικής προστασίας των καταναλωτών, καθώς και μέτρα για την υποστήριξη των ιδιωτικών επενδύσεων υπέρ της έρευνας και της ανάπτυξης. Ένα νόμισμα, μία χρηματοοικονομική αγορά, μία οικονομική πολιτική: αυτοί είναι οι στόχοι μας.
<P>
Σε κάθε περίπτωση, η σημαντικότερη ανησυχία μας παραμένει η απασχόληση, στοιχείο απαραίτητο για την κοινωνική συνοχή. Θα είναι έτσι για το 2002 όπως και για πολλά ακόμη χρόνια. Για τον λόγο αυτόν, θα παρουσιάσουμε στη Βαρκελώνη μια ανακοίνωση για τις κοινωνικές πτυχές της αναδιάρθρωσης των επιχειρήσεων, με αποδέκτες τους κοινωνικούς εταίρους, βέβαιοι για την ύπαρξη μιας θετική συσχέτισης μεταξύ κοινωνικής προστασίας και ανταγωνιστικότητας.
<P>
Η ολοκλήρωση της διεύρυνσης με τρόπο ώστε να αποτελέσει επιτυχία για όλη την Ένωση: αυτή ήταν η πρώτη προτεραιότητα που έθεσε η Επιτροπή στην αρχή της θητείας της. Ήταν 13 Οκτωβρίου του 1999 όταν, εδώ, ενώπιόν σας, ζήτησα από το Ευρωπαϊκό Συμβούλιο να υλοποιήσει πριν το τέλος του 2002 τις αναγκαίες μεταρρυθμίσεις για τη διεύρυνση και υπογράμμισα το γεγονός ότι η Επιτροπή θεωρούσε εφικτή την ολοκλήρωση των διαπραγματεύσεων με τις χώρες που θα είχαν εκπληρώσει τα κριτήρια ένταξης, εντός της ημερομηνίας αυτής. Σήμερα, η ημερομηνία εκείνη, το 2002, έγινε επίσημα αποδεκτή από την Ένωση. Οι πρόοδοι που συντελέσθηκαν στην περίοδο των δύο ετών ήταν εντυπωσιακές. Έχουμε ακόμη μπροστά μας - το γνωρίζω καλά - άλλες διαπραγματευτικές φάσεις, ιδιαίτερα λεπτές - αρκεί να αναλογιστούμε τα κεφάλαια που αφορούν τα διαρθρωτικά ταμεία ή τη γεωργία - αλλά εντός των επόμενων δώδεκα μηνών, για τις χώρες που χάρη στις προσπάθειές τους θα έχουν αποδείξει ότι είναι έτοιμες, η πόρτα της ένταξης θα μπορέσει επιτέλους να ανοίξει πριν την ανανέωση αυτού του Σώματος.
<P>
Το 2002 θα είναι κατά συνέπεια μια αποφασιστική χρονιά και το πρόγραμμα της Επιτροπής αντικατοπτρίζει πιστά τη σημασία αυτού του γεγονότος. Αυτό όχι μόνο γιατί, όπως μόλις ανέφερα, θα πρέπει να συνεχιστούν και στη συνέχεια να ολοκληρωθούν οι διαπραγματεύσεις, αλλά γιατί για κάθε κοινοτική πολιτική θα πρέπει σταδιακά να αρχίσει ο καθορισμός των στόχων και των αντίστοιχων οργάνων για τη νέα κατάσταση της διευρυμένης Ένωσης με τα νέα κράτη μέλη. Κατά τη διάρκεια του 2002, αλλά ακόμη περισσότερο το 2003 και το 2004 - και το ίδιο θα ισχύσει και για τους διαδόχους μας τα επόμενα χρόνια - θα πρέπει να πραγματοποιήσουμε μια πραγματική πνευματική επανάσταση. Η μεγάλη Ευρώπη θα γίνει το μέτρο των προβληματισμών μας, του σχεδιασμού μας, της δράσης μας. Η προσαρμογή σε αυτό το νέο μέγεθος της Ευρώπης είναι απαραίτητη για την Επιτροπή, αλλά είναι εξίσου απαραίτητη και για τα άλλα Όργανα και τα κράτη μέλη της Ένωσης. Πρέπει να εξηγήσουμε αυτήν τη νέα πραγματικότητας στους πολίτες μας για να τους βοηθήσουμε να ξεπεράσουν τους φόβους τους και να εκτιμήσουν τις ανθρώπινες, πνευματικές και οικονομικές δυνατότητες της διεύρυνσης.
<P>
Από οικονομική άποψη, η διεύρυνση είναι μια από εκείνες τις σπάνιες καταστάσεις στις οποίες όλα τα ενδιαφερόμενα μέρη μπορούν να βγουν κερδισμένα. Πράγματι, η διεύρυνση θα οδηγήσει σε μεγαλύτερη ανάπτυξη, τόσο για τα νέα κράτη μέλη, όσο και για τους Δεκαπέντε. Ο αντίκτυπος της διεύρυνσης εντός της Ένωσης θα είναι βεβαίως περισσότερο ή λιγότερο έντονος από χώρα σε χώρα, από περιοχή σε περιοχή. Χάρη στην κοινή αγορά, όμως, τα πλεονεκτήματά της θα γίνουν παντού αντιληπτά.
<P>
Ωστόσο, αυτή η μεγάλη Ευρώπη δεν μπορεί να περιοριστεί στην επέκταση προς Ανατολάς και προς Δυσμάς. Πρέπει να συνεχίσει την πορεία της σταδιακής προσέγγισης με τα Βαλκάνια και να προαγάγει στα σύνορά της, προς τη Ρωσία και την Ουκρανία, καθώς και στη Μεσόγειο, ένα τόξο σταθερότητας. Στο πλαίσιο της προετοιμασίας της συνάντησης της Βαλένθιας, τον Απρίλιο, η Επιτροπή θα υποβάλει προτάσεις για τη βελτίωση της λειτουργίας και της ευρωμεσογειακής εταιρικής σχέσης, ιδίως στον τομέα της εκπαίδευσης και του πολιτισμού. Πάντα εντός του 2002, η Επιτροπή θα προτείνει μέτρα ικανά να ενισχύσουν τις επενδύσεις και να βελτιώσουν τη συνεργασία στον τομέα της μετανάστευσης, καθώς και να ενισχύσουν το ρόλο της Ένωσης στην ειρηνευτική διαδικασία στη Μέση Ανατολή.
<P>
Η διεύρυνση είναι ένα γεγονός ιστορικής εμβέλειας. Ωστόσο, δεν πρέπει να οδηγήσει στην παράλυση της Ένωσης. Αυτό είναι το σκηνικό στο οποίο εντάσσεται η συζήτηση για την ευρωπαϊκή διακυβέρνηση, στη διεξαγωγή της οποίας συνέβαλε η Επιτροπή αυτή με τη Λευκή Βίβλο της. Είναι σημαντικό να συνεχιστεί ο διάλογος μεταξύ των δύο Οργάνων για τα θέματα που εγείρει η Λευκή Βίβλος και τις συνεπακόλουθες ενέργειες και, για το σκοπό αυτό, το πρόγραμμα εργασίας για το 2002 περιλαμβάνει συγκεκριμένες αναφορές.
<P>
Η συζήτηση για την Ευρώπη και το μέλλον επεκτάθηκε ωστόσο πέρα από τα όρια που χάραξε η Λευκή Βίβλος για να λάβει ένα σαφώς πιο θεσμικό περιεχόμενο. Εξάλλου, από τις πρώτες κιόλας ημέρες, η Επιτροπή αυτή αγωνίστηκε ώστε η Ένωση να δώσει πνοή στη θεσμική συζήτηση. Ήδη από τον Σεπτέμβριο του 1999, μιλώντας ενώπιον αυτού του Σώματος, ζήτησα από τη Διακυβερνητική Διάσκεψη του 2000 να εγκρίνει μια ευρύτερη ημερήσια διάταξη, πέρα από τα "υπολείμματα του Αμστερνταμ" . Με την ευκαιρία εκείνη, δήλωσα ότι φοβόμουν μια μεταρρύθμιση με τους ελάχιστους όρους και, ως τέτοια, ανίκανη να μας δώσει ικανότητα απόφασης. Μετά την - ουσιαστική, βεβαίως, αλλά αναμφίβολα ελάχιστη - συμφωνία της Νίκαιας, η Επιτροπή, από κοινού με το Κοινοβούλιο, υποστήριξε αμέσως την ιδέα μιας Συνέλευσης, η οποία συγκεντρώνει πλέον τη γενική συναίνεση. Χαίρομαι για αυτό, γιατί είμαι απόλυτα πεπεισμένος ότι αυτή είναι η σωστή οδός για την οικοδόμηση μιας νέας, πιο δημοκρατικής και πιο διαφανούς Ευρώπης.
<P>
Ταυτόχρονα, σε όλες τις ευρωπαϊκές χώρες, διεξάγεται μια ευρεία συζήτηση για το μέλλον της Ευρώπης, συζήτηση που πρέπει να συνεχιστεί και να συμβάλει στην παροχή υλικού για τις εργασίες της Συνέλευσης. Ο καιρός κατά τον οποίο μπορούσαμε να αναβάλλουμε για το αύριο τις αναγκαίες μεταρρυθμίσεις, λες και τα γεγονότα θα έπρεπε να περιμένουν τις αποφάσεις μας, έχει παρέλθει. Μια σημαντική συμβολή στον προβληματισμό αυτό υπήρξε η έκθεση Mιndez de Vigo και Kaufmann, καθώς και η συζήτηση που ακολούθησε στην ολομέλεια αυτού του Σώματος.
<P>
Για την προετοιμασία του Συμβουλίου του Λάκεν, η Επιτροπή εξέδωσε στις 5 Δεκεμβρίου μία ανακοίνωση. Όπως εξηγήσαμε στο έγγραφο αυτό, το οποίο θέλει απλώς να προσφέρει ορισμένες κατευθύνσεις για τη συζήτηση, το κλειδί του προβλήματος έγκειται στην ανανέωση και την ενίσχυση της κοινοτικής μεθόδου. Στόχος μας δεν πρέπει να είναι η αλλαγή των ισορροπιών που δημιουργήθηκαν τα τελευταία πενήντα χρόνια, αλλά, αντιθέτως, ο εκσυγχρονισμός του συστήματός μας, έτσι ώστε οι ευρωπαϊκοί λαοί να το νοιώσουν δικό τους. Πιστεύω πως ο καρπός από τις εργασίες της Συνέλευσης πρέπει να είναι ένα συνεκτικό κείμενο, βασισμένο σε μία δική του λογική και όχι σε έναν κατάλογο δαπανών. ένα κείμενο που θα εγκριθεί συναινετικά, χωρίς να επιδιώκεται δηλαδή η ομοφωνία με κάθε τρόπο, και το οποίο, για να μην παραιτείται από την αναγκαία φιλοδοξία, θα προβάλει τις μειοψηφούσες απόψεις. ένα κείμενο που θα είναι απλούστερο, πιο κατανοητό, που θα εκφράζει με σαφήνεια τόσο τις αρχές που διέπουν τη δράση μας - πυρήνας της οποίας πρέπει να είναι ο Χάρτης των θεμελιωδών δικαιωμάτων - όσο και τους στόχους που επιδιώκουμε. ένα κείμενο που θα καθιστά διαφανή την οργάνωση των ευρωπαϊκών δημόσιων φορέων, που θα περιγράφει δηλαδή με σαφήνεια τόσο τα Όργανα όσο και τα αναγκαία μέσα για την επίτευξη των στόχων τους. ένα κείμενο, τέλος, ικανό να εξελιχθεί και το οποίο, για τον σκοπό αυτόν, θα πρέπει να χωρίζεται σε ένα σύνολο θεμελιωδών κανόνων και σε διατάξεις γενικότερου χαρακτήρα.
<P>
Πριν από την έναρξη των εργασιών της Συνέλευσης, η Επιτροπή θα λάβει θέση σε πολυάριθμα ζητήματα, όπως αυτό των αρμοδιοτήτων της Ένωσης και των κρατών μελών, της ενίσχυσης του νομοθετικού ρόλου του Ευρωπαϊκού Κοινοβουλίου, του διαχωρισμού μεταξύ εκτελεστικών και νομοθετικών εξουσιών του Συμβουλίου, των εκτελεστικών καθηκόντων της Επιτροπής. Η επέκταση της ψηφοφορίας κατά πλειοψηφία, οι μέθοδοι για την αναθεώρηση των Συνθηκών, οι ίδιοι πόροι της Ένωσης, είναι άλλα θέματα που αποτελούν εξίσου αντικείμενο της πολιτικής συζήτησης και τα οποία πρέπει να αντιμετωπίσουμε στο εγγύς μέλλον.
<P>
Ολοκληρώνοντας αυτές τις σκέψεις σχετικά με την επικείμενη Συνέλευση, θα ήθελα να σταθώ σε ένα θέμα που συνήθως συνοψίζεται με μία μόνο λέξη: το Σύνταγμα. Ε, λοιπόν, για εμένα το ουσιαστικό δεν είναι το όνομα που θα λάβει το κείμενο το οποίο θα προέλθει από τις εργασίες της Συνέλευσης και της Διακυβερνητικής Διάσκεψης. στόχος μου είναι το κείμενο αυτό, για το περιεχόμενό του, για την ανοιχτή και δημοκρατική δομή της διαδικασίας που θα το παράγει, να θεωρηθεί στο τέλος από όλους ως Σύνταγμα. Είμαι βέβαιος ότι το πρόγραμμα εργασίας του 2002 θα αποτελέσει το υφάδι πάνω στο οποίο τα δύο μας Όργανα θα μπορέσουν να υφάνουν, εντός των επόμενων δώδεκα μηνών, μια σχέση έντονης, σταθερής και καρποφόρας συνεργασίας.
<P>
(Χειροκροτήματα)

<SPEAKER ID=6 LANGUAGE="FR" NAME="Neyts-Uyttebroeck">
. (FR) Κυρία Πρόεδρε, κύριε Πρόεδρε, κυρίες και κύριοι Επίτροποι, κυρίες και κύριοι βουλευτές, καταρχάς, με την άδειά σας, θα ήθελα να σας ευχαριστήσω για την αξιοθαύμαστη συνεργασία που είχαμε κατά τη διάρκεια των έξι τελευταίων μηνών.
<P>
Δεν ξέρω αν θα είστε ακόμη στην αίθουσα αυτή σε λίγη ώρα, ή αύριο. Εγώ αύριο θα είμαι και πάλι εδώ. Για τον λόγο αυτόν λοιπόν θέλησα να σας ευχαριστήσω σήμερα.
<P>
Κυρία Πρόεδρε, κύριε Πρόεδρε της Επιτροπής, κυρίες και κύριοι, η Προεδρία καλωσορίζει τη συζήτηση αυτή σχετικά με το πρόγραμμα εργασίας της Επιτροπής για το έτος 2002. Πέρυσι το Κοινοβούλιο είχε αρχίσει έντονη κριτική για την απουσία του Συμβουλίου κατά την σημαντική αυτή συζήτηση. Ως απάντηση στη δήλωση σας, κ. Poettering, ότι η ευρωπαϊκή πολιτική παραμελείται από τους υπουργούς εξωτερικών, θα ήθελα να σας διαβεβαιώσω ότι δεν συμβαίνει κάτι τέτοιο, ότι δεν αποφεύγουμε τη δημόσια συζήτηση, όμως αυτό το γνωρίζετε πλέον.
<P>
Τούτων λεχθέντων, η συζήτηση αυτή δεν είναι προφανής για την Προεδρία. Πρώτον, εκφράζουμε θέσεις την στιγμή αυτή σχετικά με ένα έγγραφο το οποίο ολοκληρώθηκε πριν από λίγες μόνο ημέρες και όντως η Προεδρία έλαβε γνώση αυτού πάρα πολύ πρόσφατα. Δεύτερον, η συμμετοχή στη συζήτηση αυτή αποτελεί μία δύσκολη σκοινοβασία για την Προεδρία, η οποία οφείλει να κρατάει ισορροπίες, ενώ εσείς στο Κοινοβούλιο μπορείτε προφανώς να εκφράζεστε απολύτως ελεύθερα, οφείλετε μάλιστα να το κάνετε ως ελεγκτικό όργανο.
<P>
Συμφωνώ απολύτως μαζί σας ότι θα πρέπει να υπάρχει όσο το δυνατόν περισσότερη συνοχή μεταξύ της πολιτικής του Συμβουλίου και της Επιτροπής. Το Συμβούλιο και η Επιτροπή συμφωνούν όσον αφορά την ανάγκη συνεκτικής πολιτικής, όπως εξάλλου αποδεικνύουν τα γεγονότα.
<P>
Η βελγική Προεδρία ξεκίνησε για αυτόν ακριβώς τον λόγο, όπως γνωρίζετε, να παρουσιάζει στο Συμβούλιο Γενικών Υποθέσεων την πρόοδο των εργασιών στους άλλους σχηματισμούς του Συμβουλίου. Η Προεδρία μας το κάνει αυτό, προκειμένου να είναι σε θέση το Συμβούλιο Γενικών Υποθέσεων να συντονίζει οριζοντίως όλες τις δραστηριότητες των διαφόρων σχηματισμών του Συμβουλίου, έτσι ώστε να υπάρχει συντονισμός και ευθυγράμμιση με τους γενικούς στόχους της Ένωσης.
<P>
Παρόλα αυτά, κάθε όργανο είναι φυσικά αυτόνομο για τον καθορισμό του δικού του προγράμματος εργασίας και των δικών του προτεραιοτήτων. Τα όργανα οφείλουν εξάλλου να σέβονται την αυτονομία των άλλων οργάνων. Δεν ήρθα λοιπόν εδώ σήμερα, κύριε Πρόεδρε της Επιτροπής, κυρίες και κύριοι Επίτροποι, προκειμένου να αξιολογήσω κριτικά την Επιτροπή και το έγγραφο εργασίας που εκπόνησε, ούτε για να το συγκρίνω με τα επιτεύγματα του παρελθόντος και τις μελλοντικές προτεραιότητες του Συμβουλίου.
<P>
Με ιδιαίτερο ενδιαφέρον λάβαμε γνώση του εγγράφου, καθώς σε αυτό το πρόγραμμα εργασίας η Επιτροπή επικεντρώθηκε στα βασικά της καθήκοντα και στόχους και δεν παρουσιάζει πλέον, όπως ανέφερε ο Πρόεδρος, μία λεπτομερή επισκόπηση των δραστηριοτήτων της, όπως γινόταν στο παρελθόν - και το υπέστην μάλιστα και εγώ - με αποτέλεσμα να έχουμε ένα μακροσκελή κατάλογο νομοθετικών και πολιτικών μέτρων. Με την παρούσα μορφή του, το πρόγραμμα εργασίας καθίσταται αναμφίβολα σαφέστερο. Χαιρόμαστε που η Επιτροπή βρίσκεται σε μεγάλο βαθμό εντός του χρονοδιαγράμματος για τον καθορισμό των στρατηγικών στόχων της περιόδου 2000-2005. Όσον αφορά τις εργασίες για τις εσωτερικές μεταρρυθμίσεις, όπως π.χ. στον τομέα των ενταξιακών διαπραγματεύσεων και των διαπραγματεύσεων για τον νέο πολυμερή εμπορικό γύρο, την ανασυγκρότηση των δυτικών Βαλκανίων, καθώς και τις διαπραγματεύσεις για τις κλιματικές αλλαγές, η Επιτροπή διαδραμάτισε πραγματικά κατά το απερχόμενο έτος πλήρως τον προωθητικό της ρόλο και ενεργοποιήθηκε κάθε φορά που ήταν απαραίτητη η κοινοτική δράση.
<P>
Κυρία Πρόεδρε, κυρίες και κύριοι, θέματα όπως οι διαπραγματεύσεις προσχώρησης, η επιτυχημένη θέση σε κυκλοφορία του ευρώ, η αειφόρος ανάπτυξη ή η καταπολέμηση της τρομοκρατίας και της εγκληματικότητας θα εξακολουθήσουν να προσελκύουν την προσοχή μας. Θα πρέπει ασφαλώς να εξακολουθήσουμε να συντονίζουμε με τον καλύτερο δυνατό τρόπο τη δράση των διαφόρων θεσμικών οργάνων της Ένωσης προκειμένου να επιτύχουμε τους προκαθορισμένους στόχους. Καταλαβαίνετε εύκολα ασφαλώς ότι ως εκπρόσωπος μιας Προεδρίας της οποίας η θητεία λήγει, δεν μπορώ να υποκαταστήσω τις προσεχείς Προεδρίες όσον αφορά την παρουσίαση του προγράμματος δραστηριοτήτων του Συμβουλίου για το έτος 2002. Η παρουσίαση στο Ευρωπαϊκό Κοινοβούλιο του προγράμματος της προσεχούς ισπανικής Προεδρίας θα παράσχει αναμφισβήτητα την ευκαιρία για την ουσιαστική διεξαγωγή της εν λόγω συζήτησης. Επιτρέψτε μου πάντως να διατυπώσω ορισμένες παρατηρήσεις.
<P>
Όσον αφορά την καταπολέμηση της τρομοκρατίας και της εγκληματικότητας, και την προαγωγή της ασφάλειας των ευρωπαίων πολιτών μετά από τα τραγικά συμβάντα της 11ης Σεπτεμβρίου, έχουν ληφθεί όλα τα απαραίτητα μέτρα προκειμένου να δοθεί κατάλληλη, ταχεία και συνεκτική απάντηση σε ευρωπαϊκό επίπεδο. Ασπαζόμαστε πλήρως τον στόχο της παροχής στους πολίτες υψηλού επιπέδου προστασίας, μέσα σε έναν χώρο ελευθερίας, ασφάλειας και δικαιοσύνης, και θα ήθελα να τονίσω την εποικοδομητική και αρμονική συνεργασία που είχαν το Συμβούλιο και το Ευρωπαϊκό Κοινοβούλιο με την Επιτροπή. Αυτό αποδεικνύεται επίσης, κυρία Πρόεδρε, από την έγκριση του κατεπείγοντος στην οποία προέβη το Σώμα σήμερα το πρωί. Η τρομοκρατία συνιστά πραγματική πρόκληση για ολόκληρο τον κόσμο και για την Ευρώπη. Πρέπει λοιπόν να επιδιώξουμε τον στόχο μας ενισχύοντας ακόμη περισσότερο την αστυνομική και δικαστική συνεργασία. Μάλιστα, η υλοποίηση του κοινού χώρου ελευθερίας, δικαιοσύνης και ασφάλειας, που δεν έχει ακόμη ολοκληρωθεί, εξακολουθεί να συνιστά κύρια προτεραιότητα. Πρέπει οπωσδήποτε να διατηρήσουμε τη δυναμική που έχει ήδη αναπτυχθεί στους τομείς της παροχής ασύλου και της μετανάστευσης μεριμνώντας για την υλοποίηση των συμπερασμάτων του Τάμπερε. Το έργο που μας απομένει είναι σημαντικό και το Ευρωπαϊκό Συμβούλιο του Λάκεν θα του δώσει νέα ώθηση. Η κυκλοφορία χαρτονομισμάτων και κερμάτων ευρώ καθώς και η γενίκευση της χρήσης του νέου λογιστικού και ηλεκτρονικού χρήματος θα αποτελέσουν άνευ προηγουμένου ποιοτικό άλμα προς την κατεύθυνση της ανάπτυξης της Οικονομικής και Νομισματικής Ένωσης. Μετά από την κατάργηση των συνόρων, που οδήγησε στη δημιουργία μιας μεγάλης εσωτερικής αγοράς, το ευρώ θα αποτελέσει για τους οικονομικούς παράγοντες, όπως και για τους πολίτες, τη δεύτερη πραγματική και απτή απόδειξη ότι το ευρωπαϊκό οικοδόμημα γίνεται επιτέλους πραγματικότητα.
<P>
Το εν λόγω ποιοτικό άλμα θα πρέπει να οδηγήσει στην μετατροπή της Ευρώπης σε πραγματική οικονομική και νομισματική κοινότητα. Ο ενισχυμένος συντονισμός των οικονομικών πολιτικών θα καταστεί έτσι μια τακτική οι προκλήσεις της οποίας θα γίνονται αντιληπτές εφεξής ως πραγματικές κοινωνικές προκλήσεις. Οι οικονομικές προτεραιότητες θα αφορούν επίσης, ασφαλώς, και άλλους στόχους, όπως τη δημιουργία της ενιαίας αγοράς χρηματοπιστωτικών υπηρεσιών ή απασχόλησης, τον συντονισμό μέσω των συναφών με την απασχόληση στρατηγικών και την κοινωνική ένταξη.
<P>
(NL) Κυρία Πρόεδρε, κυρίες και κύριοι, κύριε Πρόεδρε της Επιτροπής, κυρίες και κύριοι Επίτροποι, μία στρατηγική της Ευρωπαϊκής Ένωσης για την αειφόρο ανάπτυξη απαιτεί ολοκληρωμένη προσέγγιση, η οποία να λαμβάνει ισόρροπα υπόψη οικονομικές, κοινωνικές και οικολογικές πτυχές. Το Συμβούλιο μεριμνά από την άποψη αυτή για την επίτευξη της ισορροπίας μεταξύ των κοινωνικών, οικονομικών και περιβαλλοντικών-τεχνικών δεικτών. Ο δείκτες αυτοί είναι αποφασιστικής σημασίας για την εποπτική έκθεση σχετικά με τη στρατηγική για την αειφόρο ανάπτυξη, την οποία η Επιτροπή οφείλει να υποβάλει στο Ευρωπαϊκό Συμβούλιο της Βαρκελώνης. Εκεί θα αξιολογηθούν για πρώτη φορά οι πρόοδοι που πραγματοποιήθηκαν αφότου εκπονήθηκε αυτή η στρατηγική στο Ευρωπαϊκό Συμβούλιο του Γκέτεμποργκ τον Ιούνιο του 2001. Η στρατηγική αυτή θα αξιολογείται πλέον ετησίως κατά τις εαρινές συνόδους του Ευρωπαϊκού Συμβουλίου, αρχίζοντας από την Βαρκελώνη.
<P>
Σημειώθηκε εντυπωσιακή πρόοδος στις ενταξιακές διαπραγματεύσεις και φαίνεται πλέον ότι οι στόχοι θα πραγματοποιηθούν. Το χρονοδιάγραμμα που καθορίσθηκε στην Νίκαια και αποσαφηνίσθηκε στο Γκέτεμποργκ είναι δυνατόν να τηρηθεί απολύτως. Οι ενταξιακές διαπραγματεύσεις με τις χώρες οι οποίες μπορούν να είναι έτοιμες του χρόνου θα μπορέσουν έτσι να ολοκληρωθούν, προκειμένου να είναι σε θέση οι χώρες αυτές να συμμετάσχουν στις εκλογές για το Ευρωπαϊκό Κοινοβούλιο το 2004.
<P>
Ο ρυθμός των δραστηριοτήτων της Επιτροπής συμβαδίζει απολύτως με τις αλληλοδιαδεχόμενες Προεδρίες του Συμβουλίου και θα παραμείνει έτσι αναμφίβολα και στο μέλλον. Η Επιτροπή και το Συμβούλιο μεριμνούν ώστε οι ποσοτικές πτυχές της ενταξιακής διαδικασίας να μην επισκιάσουν τις ποιοτικές. Εννοώ με αυτό ότι είναι σημαντικό να μεταφέρουν οι υποψήφιες χώρες το κοινοτικό κεκτημένο στην εσωτερική έννομη τάξη τους και είναι εξίσου σημαντικό συγχρόνως να προσαρμόσουν και να εκσυγχρονίσουν τον διοικητικό τους μηχανισμό, να αναπτύξουν περαιτέρω το δικαστικό τους δυναμικό και να εφαρμόσουν το κοινοτικό κεκτημένο στην πράξη. Ακριβώς για τον λόγο αυτόν δίνεται σήμερα τόσο μεγάλη προσοχή στο διοικητικό και δικαστικό δυναμικό των υποψηφίων χωρών.
<P>
Η Προεδρία διαπιστώνει επίσης με ικανοποίηση ότι η Λεκάνη της Μεσογείου αναφέρεται ως προτεραιότητα για το 2002 από την Επιτροπή, έτσι ώστε να δοθεί μία νέα ώθηση στη διαδικασία της Βαρκελώνης και να ενισχυθούν τα όργανα της διαδικασίας αυτής.
<P>
Η Ευρωμεσογειακή Διάσκεψη στις 5 και 6 Νοεμβρίου, στις Βρυξέλλες, απέδειξε, στο νέο διεθνές πλαίσιο, την αφοσίωση όλων των εταίρων στη διαδικασία η οποία συνιστά ουσιαστικό και προνομιακό πλαίσιο διαλόγου και συνεργασίας μεταξύ της Ευρωπαϊκής Ένωσης και των παράκτιων χωρών της νότιας και νοτιοανατολικής Μεσογείου.
<P>
Το γεγονός ότι καθίσταται όλο και πιο πυκνό το δίκτυο των συμφωνιών σύνδεσης αποδεικνύει ότι η εν λόγω εταιρική σχέση είναι το κατεξοχήν εργαλείο για την οργάνωση των ανταλλαγών μας. Μάλιστα η πέμπτη Ευρωμεσογειακή Διάσκεψη θα λάβει χώρα στις 22 και στις 23 Απριλίου στη Βαλένθια.
<P>
Αυτές είναι, κυρία Πρόεδρε, κυρίες και κύριοι, οι παρατηρήσεις που ήθελα να διατυπώσω σχετικά με το πρόγραμμα εργασίας της Επιτροπής για το 2002. Εναπόκειται στις επόμενες Προεδρίες, και ιδίως στην ισπανική Προεδρία, να δώσει συνέχεια στην εποικοδομητική αυτή ανταλλαγή απόψεων με την Επιτροπή και με το Ευρωπαϊκό Κοινοβούλιο. Σας ευχαριστώ για την προσοχή σας.

<SPEAKER ID=7 NAME="Πρόεδρος">
Σας ευχαριστώ, κυρία Υπουργέ. Θα ήθελα να σας ευχαριστήσω για τα ευγενέστατα λόγια σας πριν από την παρέμβασή σας, καθώς και για το γεγονός ότι αξιολογήσατε θετικά τη συνεργασία μεταξύ της Προεδρίας της χώρας σας και του Ευρωπαϊκού Κοινοβουλίου.
<P>
Νομίζω ότι συμφωνούμε με την αξιολόγησή σας και θα ήθελα εξάλλου, σχετικά με το θέμα αυτό, να τονίσω ενώπιον των συναδέλφων ότι, από όσο γνωρίζω, είναι η πρώτη φορά που η Προεδρία του Συμβουλίου συμμετέχει στη συζήτηση για την παρουσίαση του προγράμματος της Επιτροπής. Πρόκειται για μια ιδιαίτερα θετική καινοτομία, την οποία χαιρετίζω και για την οποία σας συγχαίρω.

<SPEAKER ID=8 LANGUAGE="DE" NAME="Poettering">
Κυρία Πρόεδρε, κυρία Πρόεδρε του Συμβουλίου, κύριε Πρόεδρε της Επιτροπής, αξιότιμα μέλη της Επιτροπής, αγαπητοί συνάδελφοι, δεν είναι πολύ συνηθισμένο το φαινόμενο, οι πρόεδροι πολιτικών ομάδων να εκφράζουν την αναγνώρισή τους και να απευθύνουν επαίνους. Κανονικά αυτό γίνεται μόνο στην περίπτωση της Προέδρου, η οποία μας δίνει συχνά αφορμή να της απευθύνουμε τις ευχαριστίες μας και τους επαίνους μας. Ωστόσο, σήμερα θέλω να εκφράσω στο Συμβούλιο την αναγνώρισή μας και συγκεκριμένα σε σας, κυρία Πρόεδρε του Συμβουλίου Neyts-Uyttebroeck, που ήρθατε εδώ για πρώτη φορά, όπως επεσήμανε και η Πρόεδρος. Την τελευταία φορά είχα επικρίνει την απουσία του Συμβουλίου. Όταν το Συμβούλιο ασκεί καλή πολιτική, ακόμα και αν αυτό αφορά τις μεθόδους εργασίας, αξίζει να του εκφράζουμε την αναγνώρισή μας. Είσαστε Βελγίδα, είσαστε η Προεδρία του Συμβουλίου, και σήμερα θέλω εξ ονόματος της Ομάδας του Ευρωπαϊκού Λαϊκού Κόμματος και των Ευρωπαίων Δημοκρατών να σας ευχαριστήσω θερμά όχι μόνο για την παρουσία σας αλλά και για τον ζήλο που επιδείξατε στις ενέργειές σας.
<P>
(Χειροκροτήματα)
<P>
Θα ήθελα τώρα να στραφώ στον Πρόεδρο της Επιτροπής. Ως Ομάδα του ΕΛΚ/ΕΔ τρέφουμε μεγάλη εκτίμηση για τον Πρόεδρο της Επιτροπής, για την ακεραιότητά του και την καλή του θέληση. Εάν όμως θέλουμε να έχουμε από κοινού επιτυχία, τότε η τελευταία θα πρέπει να στηρίζεται στην ειλικρίνεια και σε ορθολογικές μεθόδους και δομές εργασίας. Κύριε Πρόεδρε της Επιτροπής, γνωρίζετε φυσικά ότι κάθε φορά πριν από την εβδομάδα της εκάστοτε συνόδου του Ευρωπαϊκού Κοινοβουλίου εδώ, στο Στρασβούργο, ο πολιτικές ομάδες προετοιμάζονται για τη σύνοδο κατά τη διάρκεια μιας εβδομάδας συναντήσεων των μελών τους στις Βρυξέλλες. Την προηγούμενη εβδομάδα πολλοί συνάδελφοι της Ομάδας μας, διαπιστώνοντας κατά τη διάρκεια των προετοιμασιών μας ότι στην ημερήσια διάταξη είχε τεθεί το πρόγραμμα εργασίας για το 2002, αναρωτήθηκαν πού βρίσκεται το έγγραφο βάσει του οποίου θα προετοιμαζόμασταν για τη συζήτηση στο Στρασβούργο. Υποστηρίχθηκε ευρύτατα, ότι η συζήτηση για το συγκεκριμένο ζήτημα θα έπρεπε να αποσυρθεί από την ημερήσια διάταξη. Κύριε Πρόεδρε της Επιτροπής, σας το λέω μια φορά και δεν θα ήθελα να το επαναλάβω: δεν έχουμε στα χέρια μας το σχετικό για μια τόσο σοβαρή συζήτηση έγγραφο. Σας παρακαλώ να διασφαλίζετε στο μέλλον ότι εκτελούνται σωστά όχι μόνο τα δικά σας καθήκοντα ως Προέδρου, αλλά και τα καθήκοντα ολόκληρης της Επιτροπής και των συνεργατών της, έτσι ώστε τα έγγραφα να υποβάλονται εγκαίρως. Επίσης, να διασφαλίσετε ότι η Επιτροπή παίρνει σοβαρά το έργο του Ευρωπαϊκού Κοινοβουλίου, ώστε να επικρατήσουν αρμόζουσες μέθοδοι εργασίας προς το συμφέρον και των δύο.
<P>
(Χειροκροτήματα)
<P>
Αρμόζουσες μέθοδοι εργασίας συνιστούν την προϋπόθεση για να εκτελούμε με επιτυχία το έργο μας. Όταν λοιπόν οι δομές και οι μέθοδοι εργασίας στερούνται λογικής, είναι αδύνατον να έχουμε επιτυχία. Επιθυμούμε να έχουμε από κοινού επιτυχία, επειδή είμαστε βαθύτατα πεπεισμένοι ότι η Επιτροπή και εμείς ως Κοινοβούλιο, ως θερμοί εκπρόσωποι της κοινοτικής μεθόδου, θα πρέπει να ακολουθήσουμε κοινή πορεία. Εάν λοιπόν υπάρχουν συνεργάτες σας, οι οποίοι δεν παίρνουν πολύ σοβαρά το Κοινοβούλιο, τότε θα πρέπει να εξετάσετε, για το δικό σας το συμφέρον, μήπως θα ήταν καλό να προχωρήσετε σε αναδιάταξη των εργασιακών δομών του άμεσου περιβάλλοντός σας. Δεν τείνουμε μόνο τη χείρα σε εσάς και στην Επιτροπή, αλλά χρειαζόμαστε και λογικές συνθήκες για τη συνεργασία μας προκειμένου να σημειώσουμε από κοινού επιτυχία. Για τον λόγο αυτόν, οι σχέσεις μεταξύ Κοινοβουλίου και Επιτροπής πρέπει να είναι αδιατάρακτες. Και εσείς επιθυμείτε το ίδιο, αλλά μετά από τα καλά λόγια, τα οποία θεωρούμε και σωστά, θα πρέπει στο πλαίσιο της συνεργασίας μας να ακολουθήσουν και πολύ συγκεκριμένες πράξεις.
<P>
Ένα τέτοιο πρόγραμμα, όπως αυτό που μας παρουσιάσατε σήμερα, αξίζει να τύχει της υποστήριξης όλων των μελών της Επιτροπής. Σήμερα είναι παρόντα πέντε μέλη της Επιτροπής, δηλαδή περισσότερα από ό,τι συνήθως, ωστόσο το παρόν πρόγραμμα αφορά όλους τους τομείς εργασίας για το έτος 2002. Είχατε πει κάποτε ο ίδιος ότι κατά κάποιο τρόπο είσαστε η κυβέρνηση της Ευρώπης, και η Ομάδα μου το θεώρησε πολύ θετικό. Εάν όμως είσαστε πράγματι κάτι παρόμοιο με την κυβέρνηση της Ευρώπης, τότε θα έπρεπε η εν λόγω κυβέρνηση να είναι παρούσα σύσσωμη, να παρίστανται όλα της τα μέλη, και αυτό θα με ευχαριστήσει ιδιαίτερα εάν γίνει την επόμενη φορά.
<P>
Κύριε Πρόεδρε της Επιτροπής, ορίζοντας την ημερήσια διάταξη της διάσκεψης των Προέδρων των πολιτικών ομάδων, ακούγεται πολύ συχνά ότι αυτό και εκείνο το μέλος της Επιτροπής δεν μπορεί να παρευρεθεί στο Στρασβούργο την τάδε και τάδε ημερομηνία. Σας παρακαλώ ειλικρινά με θέρμη, όλα τα μέλη της Επιτροπής να κρατούν ελεύθερες τις αντίστοιχες ημέρες. Πρόκειται μόνο για τέσσερις ημέρες τον μήνα - Δευτέρα, Τρίτη, Τετάρτη και Πέμπτη. Όταν το Κοινοβούλιο ζητά από έναν Επίτροπο να παρίσταται τότε αυτός οφείλει να έρθει και δεν ισχύει η δικαιολογία ότι έχει άλλες υποχρεώσεις. Το Κοινοβούλιο πρέπει να έχει προτεραιότητα στην οργάνωση του χρόνου των Επιτρόπων για διάφορες συναντήσεις.
<P>
Αυτό φυσικά δεν αποκλείει περιπτώσεις μεγάλων διεθνών διασκέψεων με χρονικές δεσμεύσεις διεθνώς, λ.χ. η διάσκεψη στη Ντόχα, όπου φυσικά θα πρέπει να παρίστανται οι κκ. Lamy και Fischler και το λέω αυτό επειδή βλέπω εδώ τον Επίτροπο κ. Lamy. Δεν θέλουμε να επιβάλουμε τη γνώμη μας 100%, αλλά στην ουσία το Κοινοβούλιο θα πρέπει να έχει προτεραιότητα σε σχέση με όλες τις υπόλοιπες δραστηριότητες της Επιτροπής.
<P>
Και τώρα επί του περιεχομένου: Κύριε Πρόεδρε της Επιτροπής, υποστηρίζουμε σε μεγάλο βαθμό τις επισημάνσεις σας. Είμαστε σύμφωνοι και για τον λόγο αυτόν πρέπει να συνεργαστούμε καλά και λογικά. Το επόμενο Σαββατοκύριακο στο Λάκεν αναμένουμε, όπως και εσείς, ότι οι αρχηγοί κρατών και κυβερνήσεων θα δώσουν στη Συνέλευση μια φιλόδοξη εντολή, ώστε η μεταρρύθμιση των θεσμικών οργάνων της Ευρωπαϊκής Ένωσης να είναι πραγματικά ικανοποιητική. Εμείς συνιστούμε να ξεκινήσουν σύντομα οι εργασίες της Συνέλευσης, δηλαδή τέλη Φεβρουαρίου με αρχές Μαρτίου, έτσι ώστε να είναι δυνατόν να περατωθούν υπό την ιταλική Προεδρία, στο τέλος του 2003.
<P>
Συμφωνούμε και με όσα επισημάνατε σχετικά με τη διεύρυνση. Στην πρώτη φάση θα είναι δυνατόν να ενταχθούν έως και δέκα νέες χώρες. Σήμερα δεν είναι ακόμα η στιγμή να καθορίσουμε ποιές θα είναι οι χώρες αυτές. Ωστόσο διαφωνούμε με την άποψη του Γάλλου Υπουργού Εξωτερικών ότι θα πρέπει να ενταχθούν όλες οι χώρες της Κεντρικής Ευρώπης. Θα μπορέσουμε να εντάξουμε μόνο τις χώρες που πληρούν τα κριτήρια και θα πρέπει να λάβουμε τις σχετικές αποφάσεις το φθινόπωρο του 2002. Όσες χώρες δεν πληρούν τα κριτήρια δεν θα πρέπει να υπολογίζουν ότι θα ενταχθούν ήδη κατά την πρώτη φάση στην Ευρωπαϊκή Ένωση.
<P>
Χώρες όπως η Ουγγαρία δεν πρέπει να τις αφήσουμε να περιμένουν, επειδή οι άλλες χώρες δεν είναι ακόμα έτοιμες. Το γεγονός ότι μερικές χώρες δεν είναι ακόμα έτοιμες για την ένταξή τους δεν πρέπει να αποβεί εις βάρος εκείνων που πληρούν τους όρους. Ελπίζουμε ότι θα λάβουμε τις σωστές αποφάσεις. Την πλήρη υποστήριξή μας έχουν και οι επισημάνσεις σας όσον αφορά τον μεσογειακό χώρο. Χρειαζόμαστε μεγάλες δεσμεύσεις στο πλαίσιο της διαδικασίας της Βαρκελώνης και αυτό γίνεται όλο και πιο επιτακτικό. Χρειαζόμαστε επίσης ουσιαστική συμβολή για την επίτευξη της σταθερότητας. Αναφέρατε πόσο αναγκαίο είναι να έχουμε σταθερότητα, να καταστήσουμε την Ευρώπη πραγματικά ανταγωνιστική. Δεν αρκεί όμως να διακηρύττουμε απλά: Η Ευρωπαϊκή Ένωση πρέπει να καταστεί ο ανταγωνιστικότερος χώρος του κόσμου. Προκειμένου να το επιτύχουμε οφείλουμε να λάβουμε τα αναγκαία διαρθρωτικά μέτρα και αυτό συνεπάγεται ιδίως ότι οφείλουμε να ενδυναμώσουμε την Ευρώπη ως επενδυτικό χώρο. Κατά συνέπεια, οι φορολογικές ελαφρύνσεις δεν πρέπει να παρέχονται μόνο στις μεγάλες κεφαλαιουχικές επιχειρήσεις αλλά ειδικά στις μικρές και μεσαίες επιχειρήσεις, ώστε να μπορούν να γίνονται εκεί επενδύσεις, και όταν γίνονται επενδύσεις δημιουργούνται επίσης και θέσεις εργασίας.
<P>
Τελειώνοντας, κυρία Πρόεδρε, θέλω να επισημάνω το εξής: Έχουμε ένα φιλόδοξο πρόγραμμα, είμαστε στο πλευρό της Επιτροπής και παρακαλούμε την Επιτροπή και το Συμβούλιο να εργαστούμε από κοινού. Δεν πρέπει να υπάρχει ανταγωνισμός μεταξύ των θεσμικών οργάνων διότι αυτή η Ευρώπη είναι η Ευρώπη την οποία πρεσβεύουμε όλοι μας και επομένως η Επιτροπή, το Συμβούλιο και το Κοινοβούλιο θα πρέπει να αναλάβουν τις αντίστοιχες ευθύνες τους. Εμείς είμαστε πρόθυμοι και, αν είναι πρόθυμα και τα άλλα θεσμικά όργανα, τότε είμαστε στο πλευρό τους.
<P>
(Χειροκροτήματα)

<SPEAKER ID=9 LANGUAGE="ES" NAME="Barσn Crespo">
Κυρία Πρόεδρε, κυρία Προεδρεύουσα του Συμβουλίου, κύριε Πρόεδρε της Επιτροπής, κυρίες και κύριοι, καταρχάς, κυρία Προεδρεύουσα του Συμβουλίου, θα ήθελα να σας ευχαριστήσω για τη διαχείρισή σας κατά τη διάρκεια της βελγικής Προεδρίας και να πω πως πράγματι, σε αυτήν την περίπτωση, καταδεικνύεται πως το να έχει κανείς διατελέσει μέλος του Ευρωπαϊκού Κοινοβουλίου αποτελεί καλό σχολείο για τη διαχείριση των ευρωπαϊκών υποθέσεων σε μια κυβέρνηση. Πιστεύω ότι πρόκειται για μια σταδιοδρομία με μέλλον.
<P>
Τούτου λεχθέντος, κύριε Πρόεδρε της Επιτροπής, πρέπει με ειλικρίνεια και εντιμότητα να ξεπεράσουμε μια διαφωνία που υπάρχει ανάμεσά μας. Στην αρχή της κοινοβουλευτικής περιόδου, η πολιτική μου ομάδα είχε ζητήσει από την Επιτροπή να παρουσιάσει ένα πολιτικό πρόγραμμα, προκειμένου να ψηφίσουμε την ανακήρυξή της, και αυτό το πρόγραμμα - και το είχαμε πει τότε - έπρεπε να οδηγεί στην προσαρμογή του ετήσιου προγράμματος, όχι μόνο από νομοθετικής άποψης.
<P>
Όμως, αυτό που συνέβη τις προάλλες στη Διάσκεψη των Προέδρων και που επαναλήφθηκε σήμερα, πιστεύω πως απαιτεί μια διευκρίνιση. Εμείς δεν σας ζητήσαμε να παρουσιάσετε το νομοθετικό πρόγραμμα, ούτε εκπρόθεσμα. Αυτό που σας ζητήσαμε ήταν να παρουσιάσετε ένα πολιτικό πρόγραμμα και εσείς καταρτίσατε ένα πρόγραμμα εργασιών: πολύ καλά, το λαμβάνουμε υπόψη, όμως θέλουμε επίσης το νομοθετικό πρόγραμμα, διότι αποτελούμε ένα από τα μέρη της συναπόφασης. Και η απόδειξη του ότι είχαμε δίκιο είναι ότι μου είπαν ότι εχθές το βράδυ έφτασε μέσω ηλεκτρονικού ταχυδρομείου το νομοθετικό πρόγραμμα ως συνημμένο.
<P>
Είναι σημαντικό να μπορούμε να τηρούμε τις προθεσμίες και τις συμφωνίες μας και, από εκεί και πέρα, μπορείτε να οργανώνετε τις εργασίες όπως θέλετε: με planning, με programming, με rolling on, με ό,τι θέλετε. Εγώ πολύ φοβάμαι ότι θα αυξηθεί ο αριθμός των υπαλλήλων που συμπληρώνουν έντυπα. Αλλά αυτό είναι δικό σας πρόβλημα. Από την άλλη, να τηρείτε τις δεσμεύσεις που αναλαμβάνετε έναντι του Ευρωπαϊκού Κοινοβουλίου. Και, σχετικά με αυτό, πρέπει να πω, κύριε Πρόεδρε, πως καλό θα ήταν να βελτιωθεί στη γραμματεία σας το τμήμα ή η υπηρεσία που ασχολείται με την αλληλογραφία, διότι έχουμε θέσει μια κοινοβουλευτική ερώτηση σχετικά με τον τρόπο που θα χειριστείτε το θέμα του προστίμου για τον λίνο, συγκεκριμένα στην Ισπανία, και τέσσερις πρόεδροι πολιτικών ομάδων, ενώπιον του αποκλεισμού εκ μέρους της ομάδας των Φιλελευθέρων και του ΕΛΚ αυτής της ερώτησης, που θα έπρεπε να εξεταστεί σε αυτήν την Ολομέλεια, έχουμε γράψει και περιμένουμε απάντηση. Είναι σημαντικό - και χαίρομαι που είναι παρούσα η κυρία Αντιπρόεδρος της Επιτροπής - να μην αδιαφορούμε για τις ερωτήσεις. Συνεπώς, θα σας παρακαλούσα να επιδείξετε μεγαλύτερη επιμέλεια σχετικά με αυτό το θέμα.
<P>
Τώρα βέβαια, αυτά τα προβλήματα σχετικά με το πρόγραμμα είναι παιχνιδάκι σε σύγκριση με την τρέχουσα κατάσταση. Βρισκόμαστε στα πρόθυρα της Συνόδου Κορυφής του Λάκεν και το θεμελιώδες ζήτημα είναι η υπεράσπιση της κοινοτικής μεθόδου. Και το λέω αυτό γιατί στον ορίζοντα αρχίζουν να μαζεύονται μαύρα σύννεφα. Εχθές, εδώ, εξ ονόματος της πολιτικής μου ομάδας - και χαίρομαι που βρίσκεται εδώ η Προεδρεύουσα του Συμβουλίου - υποστηρίξαμε ένθερμα τη βελγική Προεδρία του Συμβουλίου και το Συμβούλιο σε ένα θέμα που κατά τη γνώμη μας είναι πολύ σημαντικό - νομίζω πως σήμερα ο Πρόεδρος κ. Verhofstadt βρίσκεται στη Ρώμη - και αυτό είναι να καταφέρουμε οι 15 να θεσπίσουμε μια αντιτρομοκρατική νομοθεσία που έχει υποστηριχτεί από το Ευρωπαϊκό Κοινοβούλιο, το Συμβούλιο και την Επιτροπή. Πιστεύουμε πως αυτό αποτελεί σημαντική υπεράσπιση της κοινοτικής μεθόδου. Και αν δεν είμαστε και οι 15, θα είμαστε οι 14. Θα προτιμούσαμε να είμαστε και οι 15, γιατί πρόκειται για ένα θέμα σχετικά με το οποίο σας υποστηρίζουμε σαφώς.
<P>
Αυτήν τη στιγμή επίσης μας ανησυχεί το γεγονός - και αναφέρομαι σε ένα σημείο το οποίο έθιξε εχθές ο κ. Poettering - ότι υπάρχουν ορισμένες κυβερνήσεις, της Αυστρίας και της Ιταλίας, που αντιτίθενται στη συμπερίληψη των κριτηρίων της δημοκρατίας στο καταστατικό των πολιτικών κομμάτων.
<P>
Κύριε Πρόεδρε της Επιτροπής, ενώπιον της Συνόδου Κορυφής του Λάκεν, το σημαντικότερο τμήμα της ομιλίας σας ήταν το τελευταίο: όταν όχι μόνο υποστηρίξατε τη Συνέλευση, αλλά της προσδώσατε και περιεχόμενο, σε πλήρη συμφωνία με την έκθεση Leinen-Mιndez de Vigo. Σχετικά με τη Συνέλευση, σας ζητώ να υποστηρίξετε στο Ευρωπαϊκό Συμβούλιο του Λάκεν όσα είπατε σήμερα εδώ, να υπάρξει μια συνεκτική πρόταση και αυτή η πρόταση να μην μείνει στα συρτάρια, ακόμη και αν θα πρέπει να την παγώσουμε ή να τη χωνέψουμε. Θα με ενδιέφερε να μάθω πώς θα διαρθρωθεί αυτό με το χρονοδιάγραμμα για τη διεύρυνση και τη μεταρρύθμιση των Συνθηκών πριν από το 2004 και ποια είναι η θέση σας σχετικά με τη σύνθεση του Προεδρείου της Συνέλευσης.
<P>
Επιπλέον, τελειώνοντας, μην αφήσετε τη γραμματεία της Συνέλευσης στο Συμβούλιο· είναι σκόπιμο να συμμετάσχουμε σε αυτήν όλοι, γιατί αυτός που μοιράζει παίρνει το καλύτερο κομμάτι. Και από αυτήν την άποψη, κύριε Πρόεδρε, θα σας ζητούσα να διευρύνετε τις απαντήσεις που δώσατε σχετικά με τη Συνέλευση. Κάνετε έκκληση στο Κοινοβούλιο και στην Επιτροπή να συνεργαστούν - και πιστεύω πως μπορούμε να κάνουμε σπουδαία πράγματα για την υπεράσπιση της κοινοτικής μεθόδου - όμως είναι σημαντικό να έχετε το θάρρος και την ικανότητα να κάνετε χρήση του μονοπωλίου σας στην ανάληψη πρωτοβουλιών, που δεν πρέπει να αποτελεί απλώς ένα μονοπώλιο εκμετάλλευσης, αλλά τον τρόπο με τον οποίο θα μπορέσουμε να επιτύχουμε αυτό που είπατε: κείμενα που θα έχουν συνταγματική αξία και, προπαντός, θα αντανακλούν τη δημοκρατία και τη διαφάνεια που θέλουμε σε αυτήν τη διευρυμένη Ένωση.
<P>
(Χειροκροτήματα)

<SPEAKER ID=10 NAME="Cox">
Κυρία Πρόεδρε, όταν συζητήσαμε το θέμα την περασμένη εβδομάδα, κατά τη Διάσκεψη των Προέδρων, η ομάδα μου - οι Φιλελεύθεροι Δημοκράτες - ψήφισαν υπέρ της πραγματοποίησης της συζήτησης σήμερα και όχι της αναβολής της. Λυπούμαι διότι η σημερινή μου παρέμβαση θα αφορά κατά κύριο λόγο διαδικαστικά ζητήματα και όχι ζητήματα ουσίας, διότι πιστεύω ότι δεν έχουμε ακόμη καταλήξει στην κατάλληλη διαδικασία. Θα ήθελα, ωστόσο, να χαιρετήσω το έργο που έχει εκτελέσει η Επιτροπή το τρέχον έτος και να αναγνωρίσω την τεράστια πρόοδο που επιτεύχθηκε σχετικά με την έναρξη κυκλοφορίας του ευρώ, την πολύ ουσιαστική πρόοδο στον τομέα της διεύρυνσης, την οποία θεωρούμε πολύ ευπρόσδεκτη, το έργο που επιτελείται στη νοτιοανατολική Ευρώπη, τις πολύ θετικές εξελίξεις στο πλαίσιο του Διεθνούς Οργανισμού Εμπορίου και το πολύ ενθαρρυντικό πρόγραμμα για την αειφόρο ανάπτυξη. Όλα τα παραπάνω, καθώς και το έργο που έχει πραγματοποιηθεί στον κοινό χώρο δικαιοσύνης και ασφάλειας εγγράφονται στο ενεργητικό της Επιτροπής. Συμφωνώ σε μεγάλο βαθμό με τον κεντρικό πυρήνα των προτεραιοτήτων για το προσεχές έτος, οι οποίες είναι και λογικές και αποδεκτές, ιδίως ως προς το ότι χρειάζεται να συνεργαστούμε στενά για την προώθηση της κοινοτικής μεθόδου στην οικοδόμηση του μέλλοντος της Ευρώπης.
<P>
Υπάρχουν, ωστόσο, ερωτήματα που αφορούν το νομοθετικό πρόγραμμα, για τα οποία χρειαζόμαστε απαντήσεις. Γιατί πέρυσι, τέτοια εποχή, είχε διεκπεραιωθεί μόνο το 45% του προγράμματος και το 55% δεν είχε διεκπεραιωθεί; Γιατί προστέθηκαν 117 ή 118 νέα σημεία, τα οποία δεν είχαν προβλεφθεί; Δεν με ενοχλεί η ελαστικότητα - είναι θετική για την άσκηση της πολιτικής -, όμως αυτή η κατάσταση μοιάζει να ανταποκρίνεται περισσότερο στον ορισμό του χάους, παρά σε αυτόν της ελαστικότητας.
<P>
Σέβομαι πλήρως το δικαίωμα πρωτοβουλίας της Επιτροπής, αλλά θα ήθελα να απευθύνω έκκληση ώστε η Επιτροπή να μην ξεκινήσει τον Φεβρουάριο με μια γενική δήλωση προτεραιοτήτων μόνο και κατόπιν, τον Νοέμβριο, να προτείνει ένα συγκεκριμένο πρόγραμμα εργασίας. Απαιτείται κατά καιρούς εντατικός διάλογος και κάποια ενδιάμεσα διαστήματα για την πραγματοποίηση αξιολογήσεων.
<P>
Πιστεύουμε, κύριε Πρόεδρε της Επιτροπής, όπως και εσείς, στη χρηστή διακυβέρνηση και το παρόν Σώμα θα αναλάβει τη δέσμευση να καταστεί παράγοντας υψηλού κύρους, από την άποψη της συνεισφοράς του και του αντικτύπου που μπορεί να έχει ως συννομοθέτης, όμως αυτό απαιτεί κριτήρια. Απαιτείται διάλογος μεταξύ μας - και αυτό δεν αποτελεί απόπειρα προσβολής του δικαιώματος πρωτοβουλίας που έχει η Επιτροπή - για το κατά πόσον είναι απαραίτητη η ανάληψη νομοθετικής πρωτοβουλίας, αν γίνονται σεβαστές οι αρχές της αναλογικότητας και της επικουρικότητας, της διαφάνειας και της λογοδοσίας. Επιπλέον, πρέπει να διερευνηθούν οι προοπτικές εφαρμογής και εάν μπορεί να υπάρξει κάποιο είδος αξιολόγησης των επιπτώσεων των κανονιστικών πρωτοβουλιών, πριν από την προώθηση της πρωτοβουλίας.
<P>
Η Επιτροπή διαθέτει ήδη μια εξαιρετική διαδικασία διαβούλευσης με τους κοινωνικούς εταίρους. Μοιραστείτε αυτήν τη διαδικασία και με εμάς, όχι επειδή επιθυμούμε να αμφισβητήσουμε το δικαίωμά σας να έχετε αποφασιστικό ρόλο, αλλά επειδή είμαστε και εμείς παράγοντες αυτής της διαδικασίας και δεν μπορούμε να παραμεριστούμε ή να μην λαμβάνουμε έγγραφα μέχρι και την παραμονή μιας συζήτησης. Η Πρόεδρός μας σας διαβίβασε μια πρόταση διαδικασίας την οποία επιδοκιμάζουμε. Η Διάσκεψη των Προέδρων μας υποστηρίζει αυτήν την πρόταση. Η Επιτροπή Συνταγματικών Υποθέσεων την υποστηρίζει επίσης και, εάν καταστεί δυνατό, το επόμενο έτος θα συζητήσουμε περισσότερο τα ζητήματα πολιτικής και λιγότερο τα διαδικαστικά ζητήματα. Πρέπει να ακολουθήσουμε μια ορθή διαδικασία. Πρέπει να την ακολουθήσουμε σύντομα, προκειμένου να αποφευχθεί μια επανάληψη αυτής της περιττής έλλειψης αλληλοκατανόησης, η οποία δεν εξυπηρετεί κανέναν στην προσπάθεια επίτευξης χρηστής διακυβέρνησης στην Ευρωπαϊκή Ένωση.
<P>
(Χειροκροτήματα)

<SPEAKER ID=11 LANGUAGE="FR" NAME="Lannoye">
Κύριε Πρόεδρε της Επιτροπής, κυρία Προεδρεύουσα του Συμβουλίου, θα ήθελα να διατυπώσω ορισμένες σκέψεις σχετικά με το κύριο θέμα της σημερινής συζήτησης: το νομοθετικό πρόγραμμα και το πρόγραμμα εργασίας της Επιτροπής.
<P>
Κύριε Πρόεδρε της Επιτροπής, μας είπατε ότι επιθυμείτε την πλήρη και διαφανή συνεργασία μεταξύ της Επιτροπής και του Κοινοβουλίου. Πολύ καλά. Μας είπατε: "Προκειμένου να είναι ισχυρό, το Ευρωπαϊκό Κοινοβούλιο έχει ανάγκη από μια ισχυρή Επιτροπή" . Συμφωνούμε μαζί σας. Θα κατανοείτε όμως ασφαλώς ότι δεν μπορούμε να δεχθούμε να μας συμπεριφέρεστε σαν να είμαστε κομπάρσοι, λιγότερο ή περισσότερο υπάκουοι, της Επιτροπής. Συμφωνούμε ανεπιφύλακτα, ασφαλώς, ότι το πρόγραμμα εργασίας πρέπει να διαθέτει καλή πολιτική αναγνωσιμότητα, όπως στη συγκεκριμένη περίπτωση· αυτό όμως δεν σας απαλλάσσει από την υποχρέωση υποβολής νομοθετικού προγράμματος. Ωστόσο, σήμερα έχουμε ενώπιόν μας ένα πρόγραμμα εργασίας που μας υποβλήθηκε την τελευταία στιγμή και ένα νομοθετικό πρόγραμμα του οποίου λάβαμε γνώση μόλις εχθές το βράδυ.
<P>
Είναι δύσκολο να εργαστούμε υπό τέτοιες συνθήκες. Το Ευρωπαϊκό Κοινοβούλιο έχει ήδη το μειονέκτημα να μην διαθέτει κανένα δικαίωμα νομοθετικής πρωτοβουλίας, ακόμη και σε περίπτωση ανεπάρκειας της Επιτροπής - γεγονός που συνιστά, κατά τη γνώμη μου, θεσμική ανωμαλία η οποία πρέπει να διορθώνεται αμέσως ώστε να καλύπτεται το δημοκρατικό έλλειμμα. Ωστόσο, διαθέτει την αναγνωρισμένη από την Επιτροπή αρμοδιότητα της ενεργούς συνεργασίας. Υπενθυμίζω ότι, από την αρχή αυτής της κοινοβουλευτικής περιόδου, μας συνδέει με την Επιτροπή συμφωνία πλαίσιο, η οποία καθορίζει με σαφήνεια τον ρόλο του Κοινοβουλίου στο πλαίσιο της νομοθετικής διαδικασίας. Σύμφωνα με τη συμφωνία αυτή λοιπόν, το νομοθετικό πρόγραμμα για το 2002 έπρεπε να είχε υποβληθεί στο Κοινοβούλιο τον περασμένο Οκτώβριο, μαζί με την αξιολόγηση του προηγούμενου προγράμματος· έτσι, θα μπορούσαμε να διατυπώσουμε τις επικρίσεις, τις παρατηρήσεις και τις προτάσεις μας σε μια καταλληλότερη από πολιτικής άποψης στιγμή και μέσα σε λογικές προθεσμίες.
<P>
Πρέπει να τονίσω ότι, σε πολιτικό επίπεδο, πρέπει να ενισχυθούν και να συμπληρωθούν αμοιβαία οι πολιτικές συζητήσεις για τον προϋπολογισμό και για το νομοθετικό πρόγραμμα. Κατάλληλοι μήνες για να γίνει αυτό είναι ο Οκτώβριος ή ο Νοέμβριος. Σήμερα, μετά από δύο μήνες καθυστέρηση δεν έχουμε ακόμη στα χέρια μας νομοθετικό πρόγραμμα, ή σωστότερα, μόλις λάβαμε γνώση αυτού.
<P>
Υπό τις συνθήκες αυτές, εκτιμώ ότι εκ των πραγμάτων έχει αφαιρεθεί από το Κοινοβούλιο η εξουσία ελέγχου και επιρροής που έχει, γεγονός που δεν είναι καλό. Επιτρέψτε μου να υπενθυμίσω επίσης κάποια συγκεκριμένα γεγονότα: μέχρι τις 30 Νοεμβρίου, μόλις πριν από μερικές ημέρες, είχαμε προβεί στην εκτέλεση το πολύ του μισού προγράμματος για το 2001. Επίσης, οι μισές αναληφθείσες πρωτοβουλίες δεν προβλέπονταν στο νομοθετικό πρόγραμμα για το 2001. Το γεγονός αυτό προκαλεί τουλάχιστον κατάπληξη: μπορούμε ασφαλώς να δεχθούμε ότι τα απρόβλεπτα γεγονότα που αναστάτωσαν την πολιτική ημερήσια διάταξη δικαιολογούν την κατάθεση προτάσεων προκειμένου να ληφθεί υπόψη η έκτακτη επικαιρότητα, όμως από την προσεκτικότερη ανάγνωση των κειμένων προκύπτει ότι, κατά μεγάλο μέρος, οι νέες αυτές προτάσεις δεν έχουν καμία σχέση με την επικαιρότητα ή, εν πάση περιπτώσει, μπορούσαν να έχουν κατατεθεί κάποια άλλη στιγμή και όχι στο πλαίσιο του προγράμματος για το 2001. Αυτό αποδεικνύει κατά τη γνώμη μου - και νομίζω ότι θα συμφωνήσουν μαζί μου οι περισσότεροι βουλευτές της Ομάδας μου - τη μεγάλη αταξία που επικρατεί στους κόλπους της Επιτροπής και την έλλειψη κοινού οράματος όσον αφορά τις κατευθυντήριες γραμμές που θα έπρεπε να διέπουν το κοινό έργο των θεσμικών μας οργάνων. Οι εξηγήσεις που μας δίδετε προσπαθώντας να δικαιολογήσετε την κατάσταση, οι οποίες αναφέρονται στην εσωτερική μεταρρύθμιση της Επιτροπής, δεν θα είναι πάντοτε ικανοποιητικές. Σημειώνω ότι τις ίδιες δικαιολογίες μας δίδετε από την αρχή της κοινοβουλευτικής περιόδου. Δεν μπορούμε να δεχθούμε, κύριε Πρόεδρε, να αφαιρείται από το Ευρωπαϊκό Κοινοβούλιο η εξουσία ελέγχου, η οποία του έχει αναγνωρισθεί ρητώς· αυτό δεν είναι καλό ούτε για το Κοινοβούλιο ούτε για την ίδια την Επιτροπή. Τη στιγμή που γίνεται λόγος για χρηστή διακυβέρνηση, για συμφιλίωση με τον πολίτη, ο σεβασμός των δεσμεύσεων που έχουν αναληφθεί και των προνομίων του Κοινοβουλίου είναι η ελάχιστη δυνατή προϋπόθεση.

<SPEAKER ID=12 LANGUAGE="DE" NAME="Kaufmann">
Κυρία Πρόεδρε, θέλω και εγώ να ευχαριστήσω τη βελγική Προεδρία, και ελπίζω ότι θα έχουμε από κοινού μια πραγματικά επιτυχή Σύνοδο Κορυφής στο Λάκεν. Σήμερα αντικείμενο της συζήτησής μας αποτελεί το πρόγραμμα εργασίας της Επιτροπής και θα ήθελα να αναφέρω ότι η Ομάδα μου υποστηρίζει το κοινό ψήφισμα που έχουν συντάξει διάφορες Ομάδες σχετικά με το προκείμενο πρόγραμμα εργασίας. Γιατί; Επειδή υπάρχει μια διοργανική συμφωνία μεταξύ των δύο θεσμικών οργάνων και δεν το θεωρώ ανάρμοστο από το Σώμα να αναμένουμε από την Επιτροπή την τήρηση των συμφωνιών της με το Κοινοβούλιο.
<P>
Στη Λευκή σας Βίβλο για τη χρηστή διακυβέρνηση, κύριε Prodi, γίνεται σε πολλές σελίδες λόγος για το πώς θα κυβερνηθεί καλύτερα η Ευρώπη. Ωστόσο, εδώ έχουμε την περίπτωση όπου δεν εκτελέστηκε ένα στοιχειωδέστατο καθήκον και συγκεκριμένα η υποβολή ενός νομοθετικού προγράμματος. Σήμερα το πρωί άκουσα ότι χτες τη νύχτα έφτασε στο ηλεκτρονικό ταχυδρομείο ένα μήνυμα με κάποιο συνημμένο έγγραφο. Αυτό που μέχρι αυτή τη στιγμή μου είναι γνωστό ως κείμενο του προγράμματος εργασίας είναι γεμάτο κοινοτοπίες. Στο κείμενο εξαγγέλλεται η θέσπιση πακέτων εκτεταμένων μέτρων, ανακοινώνεται ότι σύντομα θα προταθούν και άλλα μέτρα, αναφέρεται ότι συγκεκριμένα μέτρα βρίσκονται στη φάση προετοιμασίας, και το ίδιο πράγμα επαναλαμβάνεται συνέχεια σε είκοσι σελίδες. Ωστόσο, το Συμβούλιο και, κυρίως, το Κοινοβούλιο πρέπει να γνωρίζουν έγκαιρα ποιοί νόμοι πρόκειται να δρομολογηθούν συγκεκριμένα και προπάντων το γιατί. Πρέπει να γνωρίζουμε πώς αιτιολογείται η θέσπισή τους, ώστε να μπορούμε να δράσουμε από κοινού.
<P>
Θέλω επίσης να επισημάνω ότι τα εθνικά κοινοβούλια, που και αυτά διαδραματίζουν σε αυτή τη διαδικασία κάποιο ρόλο και μάλιστα όχι ασήμαντο, έχουν αρκετές δυσκολίες με τη συνολική διαδικασία. Αυτό το πρόβλημα θα πρέπει να ξεπεραστεί, κύριε Πρόεδρε της Επιτροπής.
<P>
Τώρα, μερικές παρατηρήσεις σχετικά με τη δήλωσή σας για τη Σύνοδο Κορυφής του Λάκεν. Από τη δική μου σκοπιά η δήλωσή σας περιέχει οπωσδήποτε ενδιαφέρουσες σκέψεις και αξίζει να τις υποστηρίξουμε. Είναι σωστό ότι ο αυστηρός περιορισμός των θεμάτων στα τέσσερα κύρια σημεία που αναφέρθηκαν στη Νίκαια αποδυναμώνουν την αξιοπιστία της Συνέλευσης. Αυτό σημαίνει ότι ο θεματικός κατάλογος θα πρέπει να διευρυνθεί έτσι ώστε να ανταποκρίνεται στις προσδοκίες των πολιτών και να συμβάλλει στη βιωσιμότητα της διευρυμένης Ένωσης.
<P>
Επιπλέον, οφείλω να ομολογήσω ότι, διαβάζοντας το κείμενο, αναρωτιόμουν και πάλι γιατί η Επιτροπή δείχνει τόσο λίγο θάρρος στη διατύπωση οραμάτων και μάλιστα πριν από μια τόσο σημαντική Σύνοδο Κορυφής. Τι θα σκεφτούν οι πολίτες όταν η Επιτροπή, χωρίς να επιδεικνύει ιδιαίτερη φιλοδοξία, απλά αναφέρει στο κείμενό της ότι επιθυμεί να υπερασπιστεί μια ορισμένη ιδέα για την Ευρώπη. Ποιά ιδέα λοιπόν; Ποια μορφή θα έχει η επιδιωκόμενη εμβάθυνση την οποία υποστηρίζουμε και γιατί θα έχει μόνο δημοκρατικά χαρακτηριστικά, όπως αναφέρει το κείμενο; Μου είναι ακατανόητο, ιδίως ενόψει του Λάκεν, ενόψει των ιστορικών διαστάσεων που έχει η σύγκληση της Συνέλευσης, γιατί δεν λέτε με απόλυτη σαφήνεια: Ναι, ο κοινός μας στόχος είναι η δημιουργία μιας πραγματικά δημοκρατικής Ευρώπης. Κύριε Πρόεδρε της Επιτροπής, περιμένω στο μέλλον από την Επιτροπή να αντεπεξέρχεται με πολύ μεγαλύτερη ενεργητικότητα στον ρόλο της ως κινητήρια δύναμη της ευρωπαϊκής ενοποίησης.

<SPEAKER ID=13 LANGUAGE="SV" NAME="Bonde">
Κυρία Πρόεδρε, επιτρέψτε μου να ξεκινήσω με μία μαντεία: η τωρινή Επιτροπή μετά βίας θα βγάλει την πρωτοχρονιά του 2004. Θα πέσει εξαιτίας νέων σκανδάλων απάτης, επειδή δεν έχει βάλει σε τάξη τα παλιά και επειδή δεν έχουν γίνει οι μεταρρυθμίσεις που μπορούν να σταματήσουν την εμφάνιση νέων υποθέσεων. Η Επιτροπή μπορεί επίσης να πέσει από το Κοινοβούλιο μέσω μιας πρότασης μομφής. Διότι κατά τη γνώμη μου μια πρόταση μομφής περιμένει στο τέλος του δρόμου εάν δεν αλλάξετε ρότα τώρα. Οι πρόεδροι των επιτροπών του Κοινοβουλίου ζήτησαν να λάβουν τις λεγόμενες εκθέσεις αναλυτικής εξέτασης για τις διαπραγματεύσεις με τις υποψήφιες χώρες. Οι πρόεδροι των ομάδων του Κοινοβουλίου επανέλαβαν αυτήν την παράκληση. Παρ' όλα αυτά δεν τις έχουμε λάβει. Τα μέλη του Κοινοβουλίου παρευρίσκονται κάθε μέρα σε συνεδριάσεις των επιτροπών χωρίς τα σχετικά και τρέχοντα έγγραφα της μυστικής νομοθετικής διαδικασίας. Λέμε με κάθε επισημότητα ότι το Κοινοβούλιο είναι από κοινού νομοθέτης, αλλά η νομοθετική εξουσία στην πραγματικότητα διαβρώνεται από τους υπαλλήλους και τους υπουργούς του Συμβουλίου και της Επιτροπής.
<P>
Αποδυναμωνόμαστε συνεχώς. Όσοι αποδυναμώνονται μπορεί κάποια μέρα να ψηφίσουν υπέρ της πρότασης μομφής κατά της Επιτροπής. Σύμφωνα με τους συμφωνημένους κανόνες παιχνιδιού θα έπρεπε να είχαμε λάβει το νομοθετικό πρόγραμμα της Επιτροπής τον Οκτώβριο. Λάβαμε τώρα μια έκθεση ιδεών με τις γενικές παρατηρήσεις και χθες μια ισχνή επισκόπηση, αλλά συνεχίζουμε να μην έχουμε στα χέρια μας τον πραγματικό νομοθετικό κατάλογο. Η Επιτροπή οφείλει να παρουσιάσει το ετήσιο πρόγραμμά της αναφέροντας τις προτάσεις για νομική βάση, ώστε για κάθε πρόταση να μπορούμε να λάβουμε θέση ως προς το αν η Επιτροπή σέβεται τις αρχές της επικουρικότητας και της αναλογικότητας. Δεν είναι απλώς ένα δικαίωμα που έχουμε. Είναι μια υποχρέωση που επιβάλλεται από τη συνθήκη σε κάθε θεσμικό όργανο. Όλοι πρέπει να φροντίζουν η ΕΕ να μην ψηφίζει κανόνες σε θέματα όπου τα κράτη μέλη μπορούν να τα καταφέρουν καλύτερα ή εξίσου καλά. Ζητούμε μια ανεξάρτητη συζήτηση για το περιεχόμενο του ετήσιου προγράμματος σε σχέση με την αρχή της επικουρικότητας και συμφωνούμε με τις άλλες ομάδες να επικρίνουμε την Επιτροπή για το γεγονός ότι αποκρύπτει τα σχέδιά της.

<SPEAKER ID=14 LANGUAGE="IT" NAME="Dupuis">
Κύριε Πρόεδρε, κυρία Πρόεδρε του Συμβουλίου, κύριε Πρόεδρε της Επιτροπής, κυρίες και κύριοι συνάδελφοι, πιστεύω ότι η υπεράσπιση της κοινοτικής μεθόδου έχει γίνει άλλοθι για πολλούς, αν όχι θρησκεία για ορισμένους, με τους μεγάλους και τους μικρότερους ιερείς της: με τον Πρόεδρο Delors, με εσάς, Πρόεδρε Prodi, με τον Ferdinando Riccardi που μας εκφώνησε το καθημερινό του κήρυγμα για τον Ευρωπαϊκό Οργανισμό. Είναι όμως μια θρησκεία που έχασε το θεό της, αγαπητοί συνάδελφοι, γιατί η κοινοτική μέθοδος που όλοι εσείς υπερασπίζεστε βασιζόταν στον κεντρικό ρόλο της Επιτροπής, αλλά ο κεντρικός αυτός ρόλος έχει αποβιώσει. Η Επιτροπή δεν βρίσκεται πλέον στο κέντρο του ευρωπαϊκού μας οικοδομήματος, δεν είναι πλέον - όπως όταν υπήρχαν έξι ή εννέα κράτη - η κινητήριος δύναμη της ευρωπαϊκής οικοδόμησης. Με μία Ευρώπη δεκαπέντε κρατών, γνωρίσαμε ήδη μια σειρά θεσμικών επινοήσεων, ο κύριος ΚΕΠΠΑ είναι πέρα από κάθε έλεγχο της Επιτροπής. Θα ήθελα λοιπόν, αγαπητοί συνάδελφοι, ο κύριος Mιndez de Vigo και πολλοί άλλοι να απαντήσουν στο κεντρικό ερώτημα: πιστεύετε πραγματικά ότι ορισμένες χώρες - ειδικότερα η Γαλλία, η Γερμανία, για να μη μιλήσουμε βεβαίως για το Ηνωμένο Βασίλειο - μπορούν να εκχωρήσουν σε μια Επιτροπή 25 μελών, με την αρχή της συλλογικότητας, την εξουσία, την εμπιστοσύνη για να λάβει κεντρικές αποφάσεις; Αυτό είναι αδύνατον.
<P>
Η Επιτροπή όπως έχει σχεδιαστεί - ως κέντρο, ως κινητήρια κοινοτική δύναμη - έχει αποβιώσει και, εάν δεν αλλάξει ριζικά το ευρωπαϊκό οικοδόμημα, θα βλέπουμε ολοένα και περισσότερο μια Επιτροπή με χρέη γραμματέα του Συμβουλίου, μια Επιτροπή που μπορεί βεβαίως να κάνει προσπάθειες. Όμως, Πρόεδρε Poettering, πιστεύω πως, όπως λένε, πυροβολούμε το ασθενοφόρο, γιατί το πρόβλημα είναι ένα πρόβλημα θεσμικό, το πρόβλημα είναι το Λάκεν, το πρόβλημα είναι η ριζική αλλαγή του θεσμικού συστήματος για να ανακτήσει ισχύ και νομιμότητα η Επιτροπή. Μόνο με το αμερικανικό σύστημα - με το διαχωρισμό του Εκτελεστικού, με την άμεση εκλογή του Προέδρου της Επιτροπής, με το Κοινοβούλιο σε ρόλο ελεγκτή, εγγυητή της συνταγματικής φυσιογνωμίας - θα μπορέσουμε να έχουμε μια Ευρώπη που θα λειτουργεί, μια ισχυρή Επιτροπή, ένα ισχυρό Κοινοβούλιο, μια ισχυρή Βουλή των κρατών·σε αντίθετη περίπτωση, θα έχουμε ολοένα και περισσότερο μια Επιτροπή που θα λειτουργεί ως γραμματέας του Συμβουλίου.

<SPEAKER ID=15 LANGUAGE="EN" NAME="Elles">
Κύριε Πρόεδρε, αν και συμφωνώ με πολλά από τα σχόλια που διατυπώθηκαν σήμερα, ότι δηλαδή το 2001 υπήρξε επιτυχές, σε λογικά πλαίσια, υπάρχουν βάσιμοι λόγοι ανησυχίας σχετικά με τον τρόπο που διεξάγεται η παρούσα συζήτηση σήμερα.
<P>
Καταρχάς, σε επίπεδο αρχών, έχουμε τη θεσμική συμφωνία του 1993, η οποία προβλέπει ότι το πρόγραμμα πρέπει να παρουσιάζεται μέχρι τον Οκτώβριο και, επιπλέον, τη συμφωνία του 2000, η οποία προβλέπει τη διεξαγωγή μιας ευρείας συζήτησης σχετικά με το πρόγραμμα, πριν την εφαρμογή του. Καμία από τις συμφωνίες αυτές δεν έχει εφαρμοστεί στη συγκεκριμένη περίπτωση. Γιατί είναι τελείως ανεπαρκές κάτι τέτοιο; Καταρχάς, το πρόγραμμα το οποίο μας παρουσιάζεται εδώ δεν είναι καλά εστιασμένο. Είναι κάπως δύσκολο να διακρίνει κανείς τις προτεραιότητες όταν υπάρχουν επτά διαφορετικές προτεραιότητες και, στο πλαίσιο καθεμιάς από αυτές, αρκετά θέματα, τα οποία παράγουν νέες ιδέες. Εάν υπάρχουν πάνω από τρεις προτεραιότητες, όπως ο Bob Zoellick, ο αντιπρόσωπος για το εμπόριο των ΗΠΑ, έχει πει, χάνεται κανείς στο πλήθος των λεπτομερειών και δεν μπορεί καθόλου να επικεντρώσει την προσοχή του σε ό,τι είναι πραγματικά σημαντικό.
<P>
Δεύτερον, υπάρχει ελλιπής γνώση των λεπτομερειών. Αν κατάλαβα καλά, μας εστάλη ένα νομοθετικό πρόγραμμα μέσω ηλεκτρονικού ταχυδρομείου, όμως το Κοινοβούλιο δεν συμμετέχει σε αυτό και φαίνεται, όπως υποστήριξαν και άλλοι ομιλητές, ότι υπήρξε ένα νομοθετικό πρόγραμμα, το οποίο όμως δεν εφαρμόστηκε φέτος. Ο κ. Barσn Crespo ορθώς υποστηρίζει ότι δεν επιθυμούσαμε αυτό. Επιθυμούσαμε την κατάρτιση ενός πολιτικού προγράμματος και ενός νομοθετικού προγράμματος με συμμετοχή του Κοινοβουλίου.
<P>
Τρίτον, υπάρχει έλλειψη συντονισμού: όχι μόνο συντονισμού μεταξύ μας, αλλά και με τα εθνικά κοινοβούλια. Όπως είπε και η κ. Kaufmann, πώς είναι δυνατή η κατάρτηση ενός προγράμματος για την Ευρωπαϊκή Ένωση, όταν δεν συμμετέχουν σε αυτό όλοι οι παράγοντες που εμπλέκονται στο πολιτικό επίπεδο; Αυτό με οδηγεί στο συμπέρασμα ότι για μας, ήταν καλύτερα τα πράγματα όταν Πρόεδρος ήταν ο κ. Σαντέρ. Τα πράγματα ήταν καλύτερα υπό την προηγούμενη Επιτροπή, όσον αφορά τον τρόπο με τον οποίο παρουσιάζεται το πρόγραμμα. Διαθέταμε τουλάχιστον ένα πρόγραμμα, σε γενικές γραμμές, και καταβαλλόταν ειλικρινής προσπάθεια για τον ορισμό θεσμικών προτεραιοτήτων, ενώ είχαμε μπροστά μας ένα λεπτομερές νομοθετικό πρόγραμμα.
<P>
Εκείνο στο οποίο θέλω να καταλήξω είναι ότι έργο της Επιτροπής είναι να υποβάλλει προτάσεις. Έχει το δικαίωμα της πρωτοβουλίας αλλά δεν είναι η ευρωπαϊκή κυβέρνηση. Δεν μπορεί να έρχεται και να μας λέει ποιο θα είναι το πρόγραμμα της Ευρωπαϊκής Ένωσης και να περιμένει από εμάς απλώς να αποδεχόμαστε το καθετί που υπάρχει στα κείμενά της. Δεν συμφωνείτε, κύριε Πρόεδρε, ότι θα ήταν καλύτερο για την επιτυχία της Ευρωπαϊκής Ένωσης εάν επιστρέφαμε στην υποβολή των προτάσεων για το νομοθετικό πρόγραμμα τον Οκτώβριο; Έτσι, θα είχαμε τη δυνατότητα να συζητούμε, να διαβουλευόμαστε και να καταλήγουμε στη δημιουργία ενός προγράμματος, το οποίο θα μπορούσε να εφαρμόζει η Ένωση κατά το επόμενο έτος. Εάν μας έχετε όλους στο πλευρό σας, θα είστε σε καλύτερη θέση από ό,τι εάν έχουμε διοργανικό πόλεμο, πράγμα που φαίνεται ότι ξεκινήσατε σήμερα το πρωί.

<SPEAKER ID=16 LANGUAGE="DE" NAME="Swoboda">
Κύριε Πρόεδρε, κυρία Πρόεδρε του Συμβουλίου, κύριε Πρόεδρε της Επιτροπής, αντιμετωπίζουμε δύο διλήμματα. Το πρώτο αφορά το γεγονός ότι μας υποβάλατε ένα πολιτικό πρόγραμμα, και, για να είμαστε δίκαιοι, σωστά κάνατε. Ωστόσο, ως απόδειξη ότι πρόκειται για πολιτικό πρόγραμμα, πρέπει να ακολουθεί το νομοθετικό πρόγραμμα, το οποίο και επιβάλλει την πραγματοποίηση των πολιτικών στόχων·αυτό όμως λείπει.
<P>
Δεύτερον: στο πρόγραμμα σας ασχοληθήκατε πολύ λίγο με το γεγονός ότι εκπληρώσαμε μόνο περιορισμένα τους στόχους του προγράμματος του 2001. Σε ένα σημείο αποδίδετε βέβαια την ευθύνη στο Κοινοβούλιο και στο Συμβούλιο, αλλά εγώ θεωρώ ότι, παρ' όλα αυτά, την ευθύνη τη φέρει η Επιτροπή.
<P>
Τρίτον: Ειδικά φέτος, το Κοινοβούλιο απέρριψε ή τροποποίησε ουσιαστικά μερικές προτάσεις της Επιτροπής. Πώς θα χειριστείτε τους όρους που σας έθεσε το Κοινοβούλιο; Η κ. Αντιπρόεδρος θα μπορούσε να σας πει αρκετά πράγματα. Ειδικά στους τομείς του περιβάλλοντος και των μεταφορών υπάρχουν ελάχιστες προτάσεις σχετικά με την υλοποίηση της αποκαλούμενης βιωσιμότητας.
<P>
Γνωρίζουμε όλοι μας ότι κατά την υλοποίηση υπάρχει μια σειρά προβλημάτων. Σε ένα έγγραφό σας επισημαίνετε και εσείς προβλήματα κατά την υλοποίηση. Ωστόσο, και η ίδια η Επιτροπή αντιμετωπίζει προβλήματα κατά την υλοποίηση. Μεταξύ των αποφάσεων της Επιτροπής, δηλαδή μεταξύ των υποχρεώσεων που αναλαμβάνει, και της καταβολής των σχετικών κονδυλίων, παρεμβάλλονται συχνά όχι μόνο μήνες, αλλά εν μέρει ακόμα και χρόνια. Επομένως, είναι πολύ σημαντικό να εξετάσει η Επιτροπή με ποιον τρόπο θα βελτιώσει την υλοποίηση των αποφάσεών της και ασφαλώς επίσης με ποιον τρόπο θα βελτιώσουν και οι εθνικές κυβερνήσεις την υλοποίηση των νομοθετικών της ιδεών ή μάλλον των νομοθετικών ιδεών της Ευρωπαϊκής Ένωσης.
<P>
Θα αναφερθώ τώρα στο δίλημμα που έχω όχι μόνο εγώ προσωπικά, αλλά και οι περισσότεροι από εμάς, το οποίο αφορά το κείμενο για το Λάκεν. Το κείμενο είναι καλό. Οι στόχοι είναι καλοί. Μόνον, κύριε Πρόεδρε της Επιτροπής, γιατί είσαστε τόσο διχασμένος, τόσο διστακτικός, γιατί δεν λέτε τα πράγματα με το όνομά τους; Σε μια πρόταση η Επιτροπή επισημαίνει ότι θα ήταν πρόσφορο να εξετασθεί η δυνατότητα να δοθεί στην Ένωση ένα κείμενο θεμελιωδών αρχών. Γιατί δεν λέτε ξεκάθαρα: υποστηρίζουμε ότι πρέπει να δοθεί στην Ένωση ένα κείμενο θεμελιωδών αρχών, ανεξάρτητα από το αν θα το ονομάσουμε χάρτη ή σύνταγμα; Η γλώσσα αυτή είναι ενδεικτική για το ότι η Επιτροπή δεν διατυπώνει ξεκάθαρα αυτά που υποστηρίζει, και αυτό είναι πολύ σημαντικό στην παρούσα στιγμή. Πρόκειται να έχουμε μια Συνέλευση. Όμως, το βάρος της Συνέλευση θα το επωμιστούν κυρίως οι κοινοβουλευτικοί εκπρόσωποι των επιμέρους κρατών μελών. Στη Συνέλευση θα έλθουν οι αντιπροσωπείες των εθνικών μας κυβερνήσεων, και όσον αφορά την κοινοτική μέθοδο για την οποία ανησυχείτε δικαιολογημένα, θα συμμετέχουν επίσης οι εκπρόσωποι του Ευρωπαϊκού Κοινοβουλίου και της Επιτροπής. Εάν τώρα το Συμβούλιο - και απευθύνομαι στην κυρία Πρόεδρο του Συμβουλίου - σκοπεύει επιπλέον να ορίσει πρόεδρο της Συνέλευσης κάποιον πρώην πρωθυπουργό, ή όπως δείχνουν τα πράγματα έναν πρώην Πρόεδρο κράτους, και όχι έναν πρώην Πρόεδρο της Επιτροπής, τότε φοβάμαι πως η Συνέλευση θα φέρει εξ αρχής το στίγμα ότι η πλειοψηφία δεν προσανατολίζεται και τόσο πολύ στην κοινοτική μέθοδο, ότι δεν την ενδιαφέρει και τόσο πολύ να ενισχύσει την Επιτροπή και το παρόν Κοινοβούλιο.
<P>
Σε μια τέτοια φάση, κύριε Πρόεδρε της Επιτροπής, σε μια τέτοια κατάσταση, θεωρώ ότι ένα κείμενο, το οποίο εγκρίνατε στις αρχές του Δεκέμβρη, θα πρέπει να μιλά μια πιο ξεκάθαρη γλώσσα. Το αναφέρατε εν μέρει σήμερα στη δήλωσή σας. Όχι "θα έπρεπε" , "θα μπορούσε" , "καλό θα ήταν" , αλλά, κατά την άποψη της Επιτροπής, πρέπει να ενδυναμωθεί το κοινοτικό επίπεδο, πρέπει να ενδυναμωθεί το Κοινοβούλιο ως κεντρικό νομοθετικό όργανο της Ευρωπαϊκής Ένωσης. Με αυτήν την έννοια αντιμετωπίζουμε το δίλημμα κατά πόσον μπορούμε να σας δώσουμε δίκιο. Θα ήταν άδικο να απορρίψουμε τις επισημάνσεις σας. Ωστόσο, αντιμετωπίζουμε το δίλημμα ότι σε μια ευαίσθητη πολιτική κατάσταση επιθυμούμε μια Επιτροπή και έναν Πρόεδρο της Επιτροπής που να λέει με δυνατότερη φωνή και με μεγαλύτερη σαφήνεια περί τίνος πρόκειται, να λέει δηλαδή ότι η Ευρωπαϊκή Ένωση πρέπει να ενδυναμωθεί στο σύνολό της και ότι η κοινοτική μέθοδος είναι η μέθοδος την οποία θα ακολουθήσουμε στο μέλλον στην Ευρώπη.
<P>
(Χειροκροτήματα)

<SPEAKER ID=17 LANGUAGE="SV" NAME="Malmstrφm">
Κύριε Πρόεδρε, οι συνάδελφοι απηύθυναν πολλές και δικαιολογημένες κριτικές κατά των διαδικασιών που ακολουθήθηκαν σχετικά με το σημερινό πρόγραμμα. Θα ήθελα ωστόσο να πω ότι θεωρώ θετικό το γεγονός ότι περιλαμβάνεται κάποια αξιολόγηση του προηγούμενου έτους και ότι επικρατεί ένας περισσότερο στρατηγικός τρόπος σκέψης όσον αφορά την προτεινόμενη μέθοδο εργασίας της Επιτροπής.
<P>
Ας μιλήσουμε όμως για το μέλλον. Ο Πρόεδρος κ. Prodi μας περιέγραψε συνοπτικά πώς θα μπορούσε να αντιμετωπισθεί στο εξής το ζήτημα του ετησίου προγράμματος. Ως εισηγήτρια του Κοινοβουλίου είχα την ευκαιρία να παρακολουθήσω το ζήτημα αυτό για πολύ μεγάλο διάστημα. Ελπίζω να μπορέσουμε να το ολοκληρώσουμε γρήγορα και να ξεκινήσουμε τις εργασίες για το ετήσιο πρόγραμμα για το 2003.
<P>
Καθώς αναπτύχθηκε η διαδικασία συναπόφασης, το Κοινοβούλιο, αλλά και το Συμβούλιο, οφείλουν να διαδραματίζουν σημαντικότερο ρόλο στην επεξεργασία του ετησίου προγράμματος. Αυτό δεν σημαίνει ότι τίθεται εν αμφιβόλω το δικαίωμα πρωτοβουλίας της Επιτροπής, αλλά και τα τρία όργανα θα συμμετέχουν στην εκπόνηση του προγράμματος, γεγονός που θα αποβεί προς όφελος τόσο της διαφάνειας όσο και της αποτελεσματικότητας στο κοινό μας έργο. Εξάλλου, θα καταστεί ευκολότερο να παρακολουθούν τη διαδικασία αυτή τα εθνικά κοινοβούλια και οι πολίτες.
<P>
Όσον αφορά το χρονοδιάγραμμα, φαίνεται τώρα ότι θα μπορέσουμε ίσως να συμφωνήσουμε. Θα υπάρξει μία εισαγωγική παρουσίαση των γενικών προτεραιοτήτων και στη συνέχεια ένας στενός διάλογος μεταξύ της Επιτροπής και των εμπλεκομένων επιτροπών για τον καθορισμό των λεπτομερειών. Είναι σημαντικό να συμμετάσχουν οι επιτροπές του Κοινοβουλίου σε μία πρώιμη φάση της διαδικασίας, καθώς αυτές θα εξετάζουν στη συνέχεια την πρόταση. Έτσι, θα είμαστε σε θέση να υποβάλουμε την τελική πρόταση το αργότερο στις αρχές του Νοεμβρίου.
<P>
Όσον αφορά το περιεχόμενο του προγράμματος, οι κριτικές για το προηγούμενο έτος δεν σημαίνουν ότι δεν θέλουμε να υποβληθούν νομοθετικές προτάσεις. Αντιθέτως, στην κοινή μας συμφωνία πλαίσιο αναφέρεται ότι πρόκειται για το ετήσιο νομοθετικό πρόγραμμα. Το Κοινοβούλιο ζήτησε να υποβληθούν σαφείς προτάσεις με εσωτερική ιεράρχηση, επεξηγηματικά σημειώματα με χρονοδιαγράμματα, αναφορές στον προϋπολογισμό, στη νομική βάση, καθώς και με καθορισμό των υπευθύνων.
<P>
Θα πρέπει να βελτιωθούν επίσης η παρακολούθηση και η αξιολόγηση. Όπως διαπιστώσαμε, επανεισάγονται πάρα πολλές προτάσεις, ενώ άλλες εξαφανίζονται. Θα πρέπει να δημιουργηθεί μία κοινή βάση δεδομένων για να μπορούμε να παρακολουθούμε την διαδικασία λήψης αποφάσεων για κάθε ζήτημα.
<P>
Κύριε Πρόεδρε της Επιτροπής, μία διαδικασία σαφής, διαφανής και προβλέψιμη, θα απέβαινε προς όφελος όλων των οργάνων, αλλά και των πολιτών, τους οποίους αντιπροσωπεύουμε εδώ. Φέρουμε από κοινού την ευθύνη να υιοθετήσουμε μία τέτοια διαδικασία.

<SPEAKER ID=18 LANGUAGE="FR" NAME="Berthu">
Κύριε Πρόεδρε, η ανακοίνωση της Επιτροπής στο Συμβούλιο του Λάκεν, σχετικά με την οργάνωση της συζήτησης που θα προηγηθεί της Διακυβερνητικής Διάσκεψης, νομίζουμε ότι σφάλλει τόσο ως προς τον στόχο όσο και ως προς τη μέθοδο.
<P>
Όσον αφορά τον στόχο, εκτιμά ότι θα πρέπει, παραθέτω το σχετικό απόσπασμα, "να προσδιορίσει αξιόπιστες κατευθύνσεις ώστε η διευρυμένη Ευρώπη να μπορεί να συνεχίσει την πολιτική, οικονομική και κοινωνική της ολοκλήρωση" . Επομένως, αν και οι διάφοροι λαοί επιθυμούν την από κοινού συνεργασία σε ευρωπαϊκό επίπεδο, κανένας, από όσο γνωρίζω, δεν ζήτησε ποτέ, μετά το πέρας κάποιας δημοκρατικής διαβούλευσης, την ολοκλήρωση με την πλήρη έννοια που της έχει προσδώσει το Σώμα αυτό, δηλαδή την πολιτική, οικονομική και κοινωνική ενοποίηση. Ο στόχος σήμερα δεν είναι η ενίσχυση της εν λόγω "ολοκλήρωσης - ενοποίησης" , διανθισμένης με υπερεθνικά θεσμικά όργανα, την οποία δεν επιθυμούμε, αλλά η καλύτερη οργάνωση, η μεγαλύτερη αποτελεσματικότητα του ασκούμενου από τα έθνη ελέγχου στις Βρυξέλλες. Υπό τις συνθήκες αυτές, η κοινοτική μέθοδος, χρήσιμη ενίοτε, δεν πρέπει να συστηματοποιηθεί, διότι είναι υπερβολικά υπερεθνική, υπερβολικά άκαμπτη, και αποκόπτει σε υπερβολικό βαθμό την Ένωση από την πραγματικότητα μέσα στην οποία διαβιούν οι λαοί της. Η Ένωση πρέπει να προτιμήσει πιο ευέλικτες διαδικασίες, βασισμένες στο σεβασμό των εθνικών δημοκρατιών.
<P>
Για τον λόγο αυτόν, η μελλοντική συνέλευση θα πρέπει να στηριχθεί κατά προτεραιότητα στα εθνικά κοινοβούλια, τα οποία θα πρέπει να βοηθήσει να λειτουργήσουν ως δίκτυο. Μάλιστα, για αρχή, τα ίδια τα εθνικά κοινοβούλια είναι εκείνα που πρέπει να επιληφθούν της οργάνωσης της συζήτησης με την κοινή γνώμη κάθε κράτους αντίστοιχα και της παρουσίασης των προτάσεων χωρίς τη μεσολάβηση κάποιου τεχνητού φόρουμ ενώσεων, που υποτίθεται ότι είναι ευρωπαϊκές, δεν είναι, όμως, αντιπροσωπευτικές.

<SPEAKER ID=19 LANGUAGE="ES" NAME="Salafranca Sαnchez-Neyra">
Κύριε Πρόεδρε, κατά τη γνώμη μου, οι προτεραιότητες του προγράμματος εργασιών της Επιτροπής για το 2002 θα πρέπει να επικεντρωθούν στις άμεσες προκλήσεις που αντιμετωπίζει η Ευρωπαϊκή Ένωση, τόσο εσωτερικά (εσωτερική αγορά και Οικονομική και Νομισματική Ένωση) όσο και στην εξωτερική της προβολή, ιδιαίτερα έπειτα από τις επιθέσεις της 11ης Σεπτεμβρίου, συμπεριλαμβανομένης φυσικά της καταπολέμησης της τρομοκρατίας.
<P>
Αυτές οι προκλήσεις είναι πολύ σαφείς: πώς να ενεργοποιήσουμε εκ νέου τις οικονομίες μας λίγες εβδομάδες πριν από την εισαγωγή του ενιαίου νομίσματος, πώς να επωφεληθούμε από τις προκλήσεις και τις ευκαιρίες που παρουσιάζει η ένταξη, με 13 χώρες να χτυπούν την πόρτα του οικοδομήματός μας, και, παράλληλα, πώς να επινοήσουμε μια νέα Ευρώπη σε μια συγκυρία και μια στιγμή κατά την οποία ετοιμαζόμαστε να αρχίσουμε τις εργασίες μιας συνέλευσης με σκοπό την προετοιμασία μιας νέας Διακυβερνητικής Διάσκεψης, η οποία θα πρέπει να έχει ως στόχο να αποφύγει τη μετατροπή της Γηραιάς Ηπείρου σε γερασμένη ήπειρο.
<P>
Αυτό το πρόγραμμα εργασιών της Επιτροπής για το 2002 συνοδεύεται από μια ανακοίνωση σχετικά με την κοινοτική μέθοδο. Πιστεύω πως αυτό είναι ένα θέμα απολύτως ουσιώδες και πιστεύω πως θα ήταν τεράστιο σφάλμα να προβούμε σε μια απολυτοποίηση του επουσιώδους και να αφεθούμε σε μια υπερτροφία του άμεσου μέλλοντος ή του παρόντος.
<P>
Του χρόνου θα έχουμε εκλογές σε διάφορα κράτη μέλη της Ευρωπαϊκής Ένωσης και χρειαζόμαστε ένα θεσμικό όργανο που δεν θα μεριμνά μόνο για τις επόμενες γενιές, αλλά θα λαμβάνει υπόψη τις ανησυχίες και τις προκλήσεις και ετούτων. Και αυτό το θεσμικό όργανο, κύριε Πρόεδρε, πρέπει να είναι η Ευρωπαϊκή Επιτροπή.
<P>
Δεν είναι αυτή η στιγμή να αναλύσουμε τους δεκαδικούς που μας παρουσιάζουν οι οικονομικοί αναλυτές. Είναι η στιγμή των μεγάλων τάσεων και πιστεύω, κύριε Πρόεδρε, πως θα ήταν τεράστιο λάθος να μεγαλοποιεί αυτό το Κοινοβούλιο τα λάθη που ενδεχομένως να κάνει η Ευρωπαϊκή Επιτροπή. Και θέλω να το πω αυτό, κύριε Πρόεδρε, γιατί το συμφέρον του Ευρωπαϊκού Κοινοβουλίου και του κοινοτικού οικοδομήματος είναι να υπάρχει μια ισχυρή Επιτροπή. Για αυτό, κύριε Πρόεδρε, πιστεύω πως, πριν αρχίσουμε να παραδίδουμε μαθήματα για το πώς θα φτιάξουμε τον κόσμο, θα πρέπει να σκεφτούμε σοβαρά τα δικά μας θεσμικά όργανα και να σεβαστούμε τις εργασίες και τις αποφάσεις που λαμβάνονται από τα κοινοβουλευτικά μας όργανα.
<P>
Και αυτό το λέω σχετικά με έναν υπαινιγμό που έκανε ο κ. Barσn - λυπάμαι που δεν βρίσκεται στην αίθουσα αυτήν τη στιγμή - και, ειλικρινά, πιστεύω πως δεν πρέπει να χρησιμοποιείται αυτή η συζήτηση για την εισαγωγή άκαιρων ζητημάτων που δεν συμπεριλαμβάνονται στις ανησυχίες μας αυτής της στιγμής, ούτε στην ημερήσια διάταξη αυτής της συζήτησης.
<P>
Επίσης αντιλαμβάνομαι, κύριε Πρόεδρε, πως θα ήταν σοβαρό λάθος να μην αφιερώσει η Επιτροπή όλες τις δυνάμεις της για την αποκατάσταση αυτής της συμμαχίας, αυτής της αρμονικής συνεργασίας μεταξύ του Κοινοβουλίου και της Επιτροπής που αποτελεί την αφετηρία όλων των προόδων που έχουν επιτευχθεί στο κοινοτικό οικοδόμημα.
<P>
Ελπίζω, κύριε Πρόεδρε, μέσω αυτού του προγράμματος εργασίας να μπορέσουν όλες οι διαφωνίες του παρελθόντος να μετατραπούν σε συμφωνίες του παρόντος και ελπίζω αυτή να είναι η μέθοδος που θα διέπει τη συνεργασία της Επιτροπής και του Κοινοβουλίου. Όλα τα υπόλοιπα, κύριε Πρόεδρε, αποτελούν σύγχυση του επουσιώδους με το ουσιώδες, της σκιάς του ανθρώπου με τον άνθρωπο. Θα πρέπει να καταβάλουμε κάθε προσπάθεια για να παγιώσουμε, όπως είπα, αυτή τη στρατηγική συμμαχία.

<SPEAKER ID=20 LANGUAGE="EN" NAME="Corbett">
Ο Πρόεδρος κ. Prodi δήλωσε ότι είναι προσηλωμένος στη διοργανική συνεργασία και στην πλήρη διαφάνεια. Ασφαλώς, χαιρετίζω μια τέτοια δήλωση: είναι ουσιώδης για να μπορέσει να λειτουργήσει η συγκεκριμένη διαδικασία. Πρέπει, όμως, να αρχίζει κανείς από το σεβασμό των διαδικασιών οι οποίες έχουν ήδη συμφωνηθεί, είναι γνωστές και υφίστανται σε γραπτή μορφή.
<P>
Έχω μπροστά μου τη συμφωνία πλαίσιο μεταξύ του Κοινοβουλίου και της Επιτροπής, η οποία συνήφθη μόλις προ διετίας. Έχω επίσης το άρθρο 57 του Κανονισμού μας, το οποίο ορίζει τη διαδικασία για το ετήσιο νομοθετικό πρόγραμμα και αντικατοπτρίζει τις συμφωνίες στις οποίες έχουμε καταλήξει κατά το παρελθόν με την Επιτροπή. Το εν λόγω άρθρο ορίζει ότι η Επιτροπή παρουσιάζει το Ετήσιο Νομοθετικό της Πρόγραμμα τον Οκτώβριο. Ασφαλώς, γνωρίζουμε ότι μπορεί να υπάρξουν καθυστερήσεις, κάτι που έχει συμβεί και στο παρελθόν. Διευκρινίζεται όμως ότι αυτό το Ετήσιο Νομοθετικό Πρόγραμμα πρέπει να μνημονεύει όλες τις προτάσεις νομοθετικού χαρακτήρα και κάθε πράξη που περιλαμβάνεται στο πρόγραμμα πρέπει να προσδιορίζει τη νομική βάση και το χρονοδιάγραμμα που προβλέπεται για την έγκριση της. Όσον αφορά αυτά τα σημεία, αυτό που έχουμε ενώπιόν μας αυτήν την εβδομάδα δεν σέβεται τον Κανονισμό μας και τις υφιστάμενες συμφωνίες, τις οποίες έχουν συνάψει μεταξύ τους τα δύο όργανα. Η μόνη θετική καινοτομία είναι ότι εφαρμόστηκε για πρώτη φορά το άρθρο 57(6) του Κανονισμού με τη δήλωση της Προεδρεύουσας, την οποία, όπως και άλλοι, χαιρετίζω.
<P>
Στην πραγματικότητα έχουμε ένα πρόγραμμα εργασίας - πρόγραμμα εργασίας, όχι νομοθετικό πρόγραμμα - το οποίο σκιαγραφεί προτεραιότητες. Η σκιαγράφηση των προτεραιοτήτων είναι καλή και οι προτεραιότητες που έχουν τεθεί είναι θετικές - ίσως είναι προφανείς, ωστόσο είναι οι σωστές. Είναι απαραίτητες όμως και οι λεπτομέρειες, οι λεπτομέρειες που απαιτούνται από τον Κανονισμό μας και από τη συμφωνία πλαίσιο. Τις χρειαζόμαστε προκειμένου οι επιτροπές μας να μπορούν να εργάζονται, να σχεδιάζουν τις εργασίες τους και να ορίζουν εισηγητές, οι οποίοι να μπορούν να συνεργάζονται με την Επιτροπή κατά το στάδιο προετοιμασίας της νομοθεσίας. Είναι προς το συμφέρον της Επιτροπής, όπως και προς το δικό μας συμφέρον. Από ό,τι γνωρίζω, αυτήν τη στιγμή λαμβάνουμε τις λεπτομέρειες μέσω ηλεκτρονικού ταχυδρομείου, αλλά ακόμη και αυτές, εάν δεν κάνω λάθος, δεν αναφέρουν τη νομική βάση και το χρονοδιάγραμμα για κάθε πρόταση.
<P>
Οι γενικές συζητήσεις είναι πολύ καλές όσον αφορά τις ευρύτερες προτεραιότητες, αλλά αυτό συμβαίνει αρκετές φορές κάθε χρόνο, όταν η Επιτροπή παρουσιάζει το πρόγραμμά της, όταν κάθε Προεδρία παρουσιάζει το πρόγραμμά της, και έχουμε την τάση επίσης να διεξάγουμε τέτοιες συζητήσεις σε κάθε συνεδρίαση του Ευρωπαϊκού Συμβουλίου. Αυτό που υποτίθεται ότι πρέπει να μαθαίνουμε σε αυτές τις συζητήσεις είναι οι ουσιώδεις λεπτομέρειες.
<P>
Ο Πρόεδρος έχει δίκαιο να υποστηρίζει ότι η διαδικασία απαιτεί βελτίωση, αλλά υπάρχει συγκεκριμένη διαδικασία διαπραγμάτευσης αυτών των βελτιώσεων, για παράδειγμα η έκθεση της κ. Malmstrφm εξ ονόματος της επιτροπής μας. Η κ. Malmstrφm έχει ήδη αρχίσει διάλογο με την Επιτροπή σε σχέση με το συγκεκριμένο ζήτημα και, ειλικρινά, θα έπρεπε να περιμένουμε τα αποτελέσματα αυτού του διαλόγου πριν αλλάξουμε διαδικασία. Ο Πρόεδρος της Επιτροπής δεν μπορεί μονομερώς να παίρνει υφιστάμενες συμφωνίες και να τις σκίζει. Οι νέες διαδικασίες πρέπει να αποτελούν προϊόν συμφωνίας και των δύο οργάνων.

<SPEAKER ID=21 LANGUAGE="IT" NAME="Prodi">
. (IT) Κύριε Πρόεδρε, κυρία εκπρόσωπε της Προεδρίας, αξιότιμα μέλη του Κοινοβουλίου, θεωρώ αυτήν τη συζήτηση χρήσιμη και διαφωτιστική. Προέκυψαν ορισμένα πολύ συγκεκριμένα μηνύματα τα οποία η Επιτροπή θα λάβει υπόψη, καθώς έχουμε τους ίδιους στόχους και υπάρχει μια αρμονική συμμαχία μεταξύ Κοινοβουλίου και Επιτροπής. Ίσως υπήρξαν στιγμές που δεν τελειοποιήσαμε τα μέσα για να πετύχουμε αυτήν την αρμονική συμμαχία, αλλά εργαστήκαμε πολύ καλά.
<P>
Σε αυτό το σημείο θα ήθελα να πω ορισμένα πράγματα. Σας διαβεβαιώ ότι η Επιτροπή επεδίωξε με ειλικρίνεια τη συνεργασία με το Κοινοβούλιο. πιστεύω μάλιστα πως ποτέ, κανείς Πρόεδρος, δεν ήταν τόσο συχνά παρών στις ολομέλειες και, όταν κλήθηκε, σε όλες τις συνεδριάσεις Επιτροπών και Προέδρων Επιτροπών. Κάθε Επίτροπος παρουσιάζεται κατά μέσο όρο εφτά φορές το χρόνο ενώπιον της αρμόδιας κοινοβουλευτικής επιτροπής για να συζητήσει τα πολιτικά προβλήματα της αρμοδιότητάς του, του χαρτοφυλακίου του. το 80% των φακέλων συζητούνται σε ολομέλεια από τον αρμόδιο Επίτροπο. ένας αριθμός ρεκόρ εμπιστευτικών εγγράφων έχει διαβιβαστεί στο Κοινοβούλιο. απαντούμε έως τώρα, κάθε χρόνο, σε περισσότερες από 3 000 ερωτήσεις βουλευτών και σε 200 αναφορές που έχουν ως πρωταγωνιστή το Διαμεσολαβητή. Καταβάλλουμε συνεπώς μεγάλη προσπάθεια για να τηρήσουμε αυτή τη δέσμευση σοβαρής σχέσης ενώπιον του Κοινοβουλίου. Υπήρξαν βεβαίως ανεπάρκειες, υπήρξαν προβλήματα και για την αντιμετώπιση ακριβώς των ανεπαρκειών του παρελθόντος αλλάξαμε τη μέθοδο εργασίας.
<P>
Σήμερα μπορώ να υποστηρίξω - και εκτιμώ τη σημασία του - ότι δεν αρκεί το πολιτικό πρόγραμμα: η επεξεργασία του πολιτικού προγράμματος ήταν ένα βήμα μπροστά αλλά δεν αρκεί, γιατί πρέπει να συνοδεύεται από το νομοθετικό πρόγραμμα. Έχουμε ορισμένες δυσκολίες για να το πετύχουμε αυτό και όταν κατανοήσαμε ότι αυτό είναι το μήνυμα, αν και με κάποια τεχνική καθυστέρηση, φροντίσαμε αμέσως γιατί το νομοθετικό πρόγραμμα το έχουμε ήδη. Γνωρίζουμε όμως ότι η μεγάλη στιγμή της σχέσης με το Κοινοβούλιο είναι το πολιτικό πρόγραμμα: πάνω σε αυτό πρέπει να εργαστούμε μαζί. Εδώ είπατε: μην αρχίζετε τον Φεβρουάριο για να τελειώσετε τον Νοέμβριο, χωρίς στη συνέχεια να υπάρχει συνεχής σχέση μεταξύ μας. Ε λοιπόν, το συμμερίζομαι και αυτό απόλυτα. Αυτό που ζητώ, όμως, είναι να έχουμε τα χρονοδιαγράμματα των εργασιών με τους Προέδρους των Επιτροπών πολύ νωρίς: πράγματι, σας διαβεβαιώ ότι, τις λίγες φορές που δεν στάθηκε δυνατή μια συνάντηση, ήταν γιατί υπήρχαν απαράβατες δεσμεύσεις. Αν όμως εργαστούμε μαζί για τη σύνταξη αυτού του χρονοδιαγράμματος, πιστεύω πως θα κατορθώσουμε να φτάσουμε σε αυτά τα αποτελέσματα.
<P>
Μετά από αυτήν την αναφορά στο πρόβλημα της συνεργασίας, θα ήθελα τώρα να αναφερθώ εν συντομία στο πρόβλημα του ρόλου της Επιτροπής, της μελλοντικής Συνέλευσης, ξεκινώντας από ένα γεγονός που μοιάζει δευτερεύον, αλλά που εγώ θεωρώ πολύ σημαντικό: θα πρέπει να συμβαδίσουμε με το Συμβούλιο για τη γραμματεία της Συνέλευσης. Θα είναι μια στιγμή υψίστης σημασίας. Είναι σαφές ότι η Συνέλευση δεν αποφασίζει τίποτα από μόνη της, αλλά είναι τόσο καινοτομική ως μέθοδος εργασίας και τόσο ισχυρό το γεγονός ότι εργάζεται ενώπιον όλης της ηπείρου, ενώπιον όλου του λαού, που θα αποκτήσει τεράστια σημασία.
<P>
Από αυτό το σημείο θα ήθελα να φτάσω σε μια άλλη παρατήρηση: αναφέρθηκε αρκετές φορές, σε αυτό το Σώμα, ότι η Επιτροπή πρέπει να είναι πιο ισχυρή. Συμφωνώ και εγώ, αλλά θα ήθελα να αναλύσω τα αποτελέσματα που επιτεύχθηκαν, αν και με μια γλώσσα ψιθυριστή και πολλές φορές, όπως λενε, δύσκολα κατανοητή. Πιστεύω ότι είναι σημαντικά αποτελέσματα. Η Συνέλευση δεν γεννήθηκε μόνη της, ούτε μας την χάρισε κάποιος: η Συνέλευση ήταν το αποτέλεσμα της σχέσης Κοινοβουλίου και Επιτροπής αμέσως μετά τη Νίκαια, τις ημέρες της απόλυτης απελπισίας και των δύο Οργάνων. Ακριβώς αυτό το έργο που επιτελέσαμε μαζί μας επέτρεψε να αναρριχηθούμε ως τον στόχο, ο οποίος φάνταζε τόσο ανέλπιστος. Πρέπει να αναγνωρίσουμε ότι λάβαμε μεγάλη βοήθεια από τη βελγική Προεδρία, η οποία έκανε μια εξαιρετική σημαία το θέμα αυτό, αλλά ήταν το έργο Κοινοβουλίου-Επιτροπής - επαναλαμβάνω - που μας οδήγησε στη δυνατότητα, για πρώτη φορά στην ευρωπαϊκή Ιστορία, να προχωρήσουμε στην ανανέωση των Οργάνων με ένα ευρύ πλαίσιο, με μια ανοιχτή συζήτηση, με διαθέσιμο χρόνο, έτσι ώστε όλοι οι ευρωπαίοι πολίτες να μας ακούσουν και να καταλάβουν για τι συζητάμε. Όταν η συζήτηση αυτή γίνει για τους ευρωπαίους πολίτες συζήτηση για την αποτελεσματικότητα των Οργάνων, συζήτηση για τις ομόφωνες αποφάσεις ή τα διάφορα βέτο, συζήτηση για την ανάγκη να προχωρήσουμε ταχύτατα για να εργαστούμε για την Ευρώπη την ίδια, τότε η συζήτηση αυτή θα γίνει εξαιρετικά κατανοητή. Πράγματι, το πρόβλημά μας ήταν οι αποφάσεις που λαμβάνονται σε όργανα και χρονικές στιγμές ακατανόητες. Αυτή λοιπόν είναι η δύναμη της Επιτροπής, η δύναμη του Κοινοβουλίου: η υπομονή, αλλά και ότι δεν λησμόνησαν ποτέ ποιοι ήταν οι στόχοι που έπρεπε να επιτευχθούν.
<P>
Στον κύριο Swoboda, που έκανε μια πολύ εποικοδομητική παρέμβαση, θα ήθελα να υπενθυμίσω ότι, όσον αφορά τη συζήτηση που κάναμε για το βασικό κείμενο, η πρόταση μας ανέρχεται στον Ιανουάριο του 2001: εκεί επικεντρώσαμε την προσοχή μας ώστε το κείμενο αυτό να γίνει σιγά-σιγά το πραγματικό σημείο αναφοράς για όλη τη δράση μας. Το 2001 ήταν ένας χρόνος στον οποίο μετακινήσαμε τα σύνορα της εργασίας μας, χαράξαμε τη στρατηγική. Διακινδυνεύουμε βεβαίως πολλά, γιατί εντός της Συνέλευσης θα υπάρξουν τα πάντα, όλο το μέλλον μας, αλλά οδηγήσαμε επιτέλους αυτήν τη συζήτηση στο κατάλληλο πεδίο όπου οι πολίτες μπορούν να μας ακούσουν.
<P>
Τέλος, θα ήθελα να ολοκληρώσω χαριτολογώντας για τη μεταρρύθμιση των Οργάνων, υπενθυμίζοντας στον κ. Barσn Crespo και στους άλλους τέσσερις Προέδρους ότι απάντησα στις επιστολές τους στις 5 Δεκεμβρίου και ότι η απάντηση φέρει τον αριθμό μητρώου 850511. Πιστεύω λοιπόν ότι θα πρέπει να μεταρρυθμίσουμε τις ταχυδρομικές υπηρεσίες, του αποστολέα ή του παραλήπτη. Σε κάθε περίπτωση, όπως κάνω πάντα, απάντησα με προθυμία στην επιστολή.

<SPEAKER ID=22 NAME="Πρόεδρος">
Η συζήτηση έληξε.

<CHAPTER ID=3>
Συνεδρίαση του Παγκόσμιου Οργανισμού Εμπορίου στο Κατάρ
<SPEAKER ID=23 NAME="Πρόεδρος">
Η ημερήσια διάταξη προβλέπει τη συζήτηση των δηλώσεων του Συμβουλίου και της Επιτροπής για τη συνεδρίαση του Παγκόσμιου Οργανισμού Εμπορίου στο Κατάρ.

<SPEAKER ID=24 LANGUAGE="NL" NAME="Neyts-Uyttebroeck">
. (NL) Κύριοι βουλευτές, πριν από έναν μήνα έλαβε χώρα, όπως γνωρίζετε, στη Ντόχα του Κατάρ η 4η υπουργική συνεδρίαση του Παγκοσμίου Οργανισμού Εμπορίου. Η διάσκεψη αυτή μπορεί να χαρακτηριστεί επιτυχής για την Παγκόσμια Κοινότητα και σίγουρα και για την Ένωση. Δεν ήταν εύκολη η επιτυχία αυτή, διότι η Ευρωπαϊκή Ένωση συμμετείχε στη Ντόχα με φιλόδοξους και ευρείς στόχους. Ορισμένοι από εσάς μπόρεσαν να παρακολουθήσουν την εξέλιξη των διαπραγματεύσεων επιτόπου. Ως Πρόεδρος του Συμβουλίου πραγματοποίησα επανειλημμένα ανταλλαγή απόψεων με τα μέλη του Ευρωπαϊκού Κοινοβουλίου, τα οποία μάλιστα, κάτι πολύ βολικό, διέθεταν αίθουσα συνεδρίασης ακριβώς δίπλα από αυτή της Προεδρίας. Όλοι όσοι βρέθηκαν επί τόπου στη Ντόχα διαπίστωσαν, πιστεύω, ιδίοις όμμασιν τον έντονο σκεπτικισμό που επικρατούσε αρχικά σε πολλά μέλη του ΠΟΕ απέναντι στους ευρείς στόχους της ΕΕ.
<P>
Στις 19 Νοεμβρίου, το Συμβούλιο "Γενικές Υποθέσεις" συνεχάρη τα μέλη του για τα αποτελέσματα που επέτυχε στη Ντόχα, και για το εξαιρετικό έργο που επιτέλεσαν οι διαπραγματευτές μας, οι Επίτροποι κκ. Pascal Lamy και Franz Fischler, και οι συνεργάτες τους. Χάρη στο έργο αυτό, καθώς και στη συνοχή και στην αλληλεγγύη με τις οποίες περιέβαλε η Ένωση τους διαπραγματευτές της, κατόρθωσαν οι τελευταίοι να επιτύχουν, ξεκινώντας από μια καθόλου ευνοϊκή για την Ένωση κατάσταση, στους κόλπους του ΠΟΕ, να ανατρέψουν τα δεδομένα και να επιτύχουν αποτελέσματα που υπερβαίνουν τις καλύτερες προσδοκίες μας.
<P>
Η Ένωση, που ήταν διαρκώς καθοριστικός παράγοντας της διάσκεψης, κατόρθωσε τελικά να επιτύχει τον κεντρικό στόχο που είχε θέσει, την έναρξη ενός νέου κύκλου πολυμερών εμπορικών διαπραγματεύσεων που θα αφορούν ταυτόχρονα την ελευθέρωση των ανταλλαγών, την ενίσχυση των κανόνων και τη λήψη υπόψη των συναφών με την ανάπτυξη απαιτήσεων.
<P>
Στην ουσία, η διάσταση της ανάπτυξης συνιστά το κύριο στοιχείο του αποκαλούμενου πλέον "προγράμματος δράσης της Ντόχα για την ανάπτυξη" . Αυτή είναι η ονομασία που δόθηκε σε όλα τα κείμενα που εγκρίθηκαν. Το πρόγραμμα εργασίας που εγκρίθηκε ενόψει των πολυμερών εμπορικών διαπραγματεύσεων στο πλαίσιο της υπουργικής δήλωσης περιλαμβάνει μια σημαντική δέσμη υλοποίησης και επανεξετάζει τα ανεπίλυτα θέματα περί υλοποίησης, που τείνουν μάλλον προς την εξεύρεση νέων ισορροπιών ή προς την τροποποίηση των συμφωνιών που προβλέπονται στο πλαίσιο της ημερήσιας διάταξης των διαπραγματεύσεων και που έχουν σχέση με το λεγόμενο "ενιαίο εγχείρημα».
<P>
Επιπλέον, όλα τα κεφάλαια της ημερήσιας διάταξης αφορούν την ανάληψη ειδικών προσπαθειών υπέρ των αναπτυσσόμενων χωρών, είτε πρόκειται για την πρόσβαση των προϊόντων τους στις αγορές, για την ειδική και διαφοροποιημένη επεξεργασία που τους επιφυλάσσεται, για την τεχνική βοήθεια, είτε, έκφραση που είναι δύσκολο να αποδοθεί στα γαλλικά, για την "οικοδόμηση ικανοτήτων" που διαθέτουν.
<P>
Κύριε Πρόεδρε, κυρίες και κύριοι, δεν μπορώ να τονίσω περισσότερο τη σημασία που έχει για την εν λόγω διάσταση της ανάπτυξης η πέμπτη υπουργική διάσκεψη. Αναμένεται να λάβει χώρα στα τέλη του 2003 και θα αποτελέσει συνδετικό κρίκο των διαπραγματεύσεων. Κατά τη διάσκεψη θα πρέπει, στην ουσία, να ληφθούν αποφάσεις σχετικά με τις μελλοντικές διαπραγματεύσεις, κυρίως όσον αφορά τις επενδύσεις και τον ανταγωνισμό, θέματα που θα έχουν εξετασθεί κατά την πρώτη φάση. Είναι προφανές ότι πρόκειται για μια πολύ σημαντική στιγμή αξιολόγησης για τις αναπτυσσόμενες χώρες όπως και για τις υπόλοιπες χώρες.
<P>
Επιπλέον, η Ένωση πρέπει να χαίρεται ιδιαιτέρως για την έγκριση της παρέκκλισης όσον αφορά τη συμφωνία εταιρικής σχέσης μεταξύ της Ευρωπαϊκής Κοινότητας και των χωρών ΑΚΕ.
<P>
(NL) Κύριε Πρόεδρε, κύριοι Επίτροποι, όσον αφορά την πρόσβαση στα φάρμακα, η Ευρωπαϊκή Ένωση πραγματοποίησε σημαντικές προσπάθειες. Μπόρεσε να προσεγγίσει τις αρχικά έντονα διιστάμενες απόψεις και συνέβαλε τα μάλλα στο τελικό κείμενο, το οποίο εγκρίθηκε από όλα τα μέρη.
<P>
Η δήλωση σχετικά με τις συμφωνίες για τα πνευματικά δικαιώματα (TRIPS) και τη δημόσια υγεία έδωσε πράγματι στις αναπτυσσόμενες χώρες τις αναγκαίες διαβεβαιώσεις ότι υπάρχει όντως ευελιξία στις συμφωνίες TRIPS, ακόμα και χωρίς αυτή να τροποποιηθεί. Ακόμη και ΜΚΟ δέχθηκαν θετικά την συμφωνία.
<P>
Όσον αφορά την περαιτέρω νομοθεσία, πραγματοποιήθηκε ένα σημαντικό βήμα, προκειμένου να διαμορφωθεί η περιβαλλοντική διάσταση του Παγκοσμίου Εμπορίου. Η Ευρωπαϊκή Ένωση επέτυχε την άμεση έναρξη διαπραγματεύσεων σχετικά με το περιβάλλον, διαπραγματεύσεις στις οποίες να εξετασθεί με περισσότερη σαφήνεια η σχέση των κανόνων του ΠΟΕ με τους εμπορικούς κανόνες των πολυμερών περιβαλλοντικών συμφωνιών. Πρόκειται για μία πάρα πολύ σημαντική πρόοδο.
<P>
Περαιτέρω, η Ημερήσια Διάταξη των διαπραγματεύσεων δημιουργεί τη διεύρυνση των περιβαλλοντικών θεμάτων κατά την 5η Υπουργική Διάσκεψη. Βέβαια, όπως συμβαίνει πάντοτε στις διαπραγματεύσεις, δεν πήγαν όλα κατ' ευχήν. Δεν κατέστη δυνατόν κάτι τέτοιο παρά τις προσπάθειες που καταβάλαμε, προκειμένου να αντιμετωπίσουμε την αντίσταση των αναπτυσσομένων χωρών κατά της συμπερίληψης των θεμελιωδών εργασιακών προδιαγραφών στις εμπορικές διαπραγματεύσεις. Δεν αποδείχθηκε δυνατόν να γίνει παραπομπή στην υπουργική διακήρυξη στη δημιουργία ενός μονίμου βήματος μεταξύ της Παγκόσμιας Οργάνωσης Εργασίας (ILO) και άλλων διεθνών οργανισμών, μεταξύ των οποίων ο ΠΟΕ. Η Ευρωπαϊκή Ένωση κατόρθωσε ωστόσο να διαγραφεί εκείνη η φράση η οποία θα περιόριζε αποκλειστικά στην ILO τον διάλογο για τις θεμελιώδεις εργασιακές προδιαγραφές, γεγονός που μας επιτρέπει να συνεχίσουμε τις προσπάθειές μας για την δημιουργία ενός μόνιμου βήματος. Στο σημείο αυτό μάλιστα προστέθηκε με πρόταση της Προεδρίας δήλωση στα συμπεράσματα του Συμβουλίου Γενικών Υποθέσεων της 14ης Νοεμβρίου στη Ντόχα του Κατάρ, με την οποία το Συμβούλιο και η Επιτροπή επιβεβαιώνουν τον στόχο αυτόν.
<P>
Όσον αφορά τα λεγόμενα θέματα της Σιγκαπούρης, τα οποία περιλαμβάνονται στις προτεραιότητες των ευρωπαϊκών επιχειρήσεων και αφορούν τις επενδύσεις, τον ανταγωνισμό, την διευκόλυνση του εμπορίου και τη διαφάνεια στους δημόσιους διαγωνισμούς, επιβεβαιώθηκε και εκεί επίσης η αρχή της συνέχισης των διαπραγματεύσεων. Αυτές θα ξεκινήσουν μετά την 5η Υπουργική Διάσκεψη στη βάση ρητής ομοφωνίας σχετικά με τις λεπτομέρειες της εφαρμογής τους.
<P>
Αλλά και όσον αφορά τη γεωργία έχουμε λόγους να είμαστε ικανοποιημένοι. Κατά τις διαπραγματεύσεις θα επιδιώξουμε περαιτέρω βελτίωση της πρόσβασης στην αγορά και κατάργηση των διαφόρων μορφών ενισχύσεων που διαταράσσουν το εμπόριο.
<P>
Εκτός από τις καθαρώς εμπορικές πτυχές θα ληφθούν επίσης υπόψη και τα μη εμπορικά ζητήματα. Ορισμένοι από εσάς παρακολουθήσατε εκ του σύνεγγυς τις μαραθώνιες συνεδριάσεις σχετικά με τις εξαγωγικές επιδοτήσεις. Γνωρίζετε το αποτέλεσμά τους, αλλά θα ήθελα να σας διαβεβαιώσω ότι το ζήτημα αυτό ήταν δύσκολο και για μεγάλο διάστημα φαινόταν ότι οι επίτροποι δεν θα κατόρθωναν να καταλήξουμε σε ικανοποιητική συμφωνία. Τελικά όμως το επιτύχαμε, ή μάλλον αυτοί το πέτυχαν και τους αξίζουν συγχαρητήρια.
<P>
(FR) Τέλος, θα ήθελα να πω κάτι τελευταίο όσον αφορά τη διαφάνεια. Η οργάνωση των εσωτερικών εργασιών στην Ντόχα διεξήχθη με υποδειγματικό τρόπο. Η εναλλαγή των ολομελειών, αφενός, και των θεματικών ομάδων, αφετέρου, συνέβαλε στον αναγκαίο συνδυασμό της διαφάνειας και της αποτελεσματικότητας.
<P>
Κατά τη διάρκεια των ολομελειών, οι αντιπροσωπείες είχαν την ευκαιρία να εκφράσουν τις απόψεις τους και να ακούσουν τις θέσεις των άλλων, καθώς και να ακούσουν τις αξιολογήσεις - παραθέτω αυτολεξεί - των φίλων του Προέδρου, οι οποίοι προήδρευαν των θεματικών ομάδων, που είχαν ως στόχο να διευκολύνουν τις διμερείς και πολυμερείς συζητήσεις μεταξύ των μελών του ΠΟΕ, να εναρμονίσουν τις θέσεις και να συντάξουν συμβιβαστικές συμφωνίες. Πρέπει να σημειωθεί ότι κανένας από τους φίλους του Προέδρου δεν καταγόταν από την Ευρωπαϊκή Ένωση ή από τις Ηνωμένες Πολιτείες, ότι οι τελευταίες δεν εκπροσωπούνταν, συνεπώς, κατά την ώρα της σύνταξης των νέων γραπτών ισορροπιών. Θέλω να το τονίσω αυτό διότι, πολύ συχνά, έχουμε την τάση να πιστεύουμε ότι όσα διαδραματίζονται στον ΠΟΕ είναι αποτέλεσμα συμπαιγνίας μεταξύ των Ηνωμένων Πολιτειών και της Ευρωπαϊκής Ένωσης, και ότι δεν παρεμβαίνει κανείς άλλος. Τα ανωτέρω λοιπόν αποδεικνύουν το αντίθετο.
<P>
Συνεπώς, οι εκπρόσωποι της ΕΕ και των ΗΠΑ έλαβαν γνώση των κειμένων ταυτόχρονα με όλες τις άλλες αντιπροσωπείες. Πολλές αντιπροσωπείες αναπτυσσόμενων χωρών διατύπωσαν κατά την ομιλία λήξης την εκτίμησή τους και την ικανοποίησή τους για τη μέθοδο εργασίας που ακολουθήθηκε.
<P>
Κύριοι Πρόεδροι, κύριε Επίτροπε, κυρίες και κύριοι, νομίζω ότι μπορούμε να το δηλώσουμε ξεκάθαρα σήμερα: η αποτυχία του Σηάτλ διαγράφηκε. Η αξιοπιστία του ΠΟΕ αποκαταστάθηκε. Επίσης, μέσα στο τρέχον διεθνές πλαίσιο, η επιτυχία της διάσκεψης συνιστά δυνατό θετικό μήνυμα διεθνούς αλληλεγγύης και εμπιστοσύνης στη θετική εξέλιξη της παγκόσμιας οικονομίας. Σας ευχαριστώ για την προσοχή σας.

<SPEAKER ID=25 LANGUAGE="FR" NAME="Lamy">
. (FR) Κύριε Πρόεδρε, κυρίες και κύριοι, η Επιτροπή εκτιμά ότι η υπουργική συνάντηση της Ντόχα ολοκληρώθηκε με επιτυχία: επιτυχία ως προς τους στόχους που είχε θέσει η Ένωση, επιτυχία επίσης ως προς τη διαφύλαξη των συμφερόντων των αναπτυσσόμενων χωρών και επιτυχία, τέλος, ως προς τις ανάγκες της παγκόσμιας οικονομίας και του πολυμερούς εμπορικού συστήματος. Επιστρέψαμε από τη Ντόχα με έναν ΠΟΕ πιο ισχυρό και ταυτόχρονα περισσότερο ισορροπημένο, επιτυγχάνοντας έτσι τον κύριο στόχο της εντολής που το Συμβούλιο και το Σώμα σας είχε δώσει στους διαπραγματευτές. Τα αποτελέσματα στέκονται επομένως στο ύψος τους, καθησυχάζοντας απολύτως πολλές από τις ανησυχίες που είχατε εσείς οι ίδιοι εκφράσει μέσα στην αίθουσα αυτή, κυρίως στα δύο σας ψηφίσματα της 25ης Οκτωβρίου. Θα ήθελα με λίγα λόγια να σας πω γιατί στέκονται στο ύψος τους σε σχέση με τους τρεις κύριους στόχους που επεδίωκε η Ένωση: την ενσωμάτωση των αναπτυσσόμενων χωρών, τη βελτίωση της διαχείρισης της παγκοσμιοποίησης και τη βελτίωση της πρόσβασης στην αγορά για όλους.
<P>
Ας αρχίσουμε από τον πρώτο στόχο, την ενσωμάτωση των αναπτυσσόμενων χωρών στην παγκόσμια οικονομία. Ο στόχος αυτός είναι διαρκώς παρών σε όλα ανεξαιρέτως τα στοιχεία του προγράμματος διαπραγματεύσεων που εγκρίναμε στη Ντόχα. Από την άποψη της πολιτικής τής ανάπτυξης, σημειώσαμε πρόοδο στις τέσσερις πτυχές της εμπορικής πολιτικής που είναι ζωτικής σημασίας για την ανάπτυξη: καλύτερη πρόσβαση των αναπτυσσόμενων χωρών στις αγορές μας· καλύτερες εσωτερικές πολιτικές, κυρίως όσον αφορά την πτυχή επενδύσεις, ανταγωνισμός, δημόσιες συμβάσεις του δικού μας προγράμματος εργασίας· ενεργότερο ρόλο των αναπτυσσόμενων χωρών στη διαδικασία πολυμερών διαπραγματεύσεων και, τέλος, ενίσχυση της ικανότητας των χωρών αυτών να ωφελούνται από την απελευθέρωση των συναλλαγών.
<P>
Ένα σημείο στο οποίο επιθυμώ να σταθώ περισσότερο είναι η διαδικασία διαπραγμάτευσης. Ως προς το θέμα αυτό, νομίζω, όπως μόλις υπενθύμισε η Πρόεδρος του Συμβουλίου - και συμφωνώ απολύτως μαζί της - ότι η μέθοδος εργασίας στη Ντόχα ήταν περισσότερο διαφανής, επιτρέποντας έτσι στις αναπτυσσόμενες χώρες, οι οποίες, όπως θα θυμάστε, είχαν αποχωρήσει από το Σηάτλ εν μέρει απογοητευμένες, εν μέρει θυμωμένες, να συμμετάσχουν πλήρως στους μηχανισμούς λήψης αποφάσεων. Πρόκειται για σημαντική πρόοδο.
<P>
Όσον αφορά την παροχή τεχνικής βοήθειας στις αναπτυσσόμενες χώρες, οφείλουμε, στους κόλπους της Επιτροπής, από κοινού με το Συμβούλιο, και, όταν έρθει η ώρα, με το Κοινοβούλιο, να ξανασυζητήσουμε τον τρόπο με τον οποίο η Ένωση θα αναπτύξει, τόσο ως Ένωση όσο και μέσω των κρατών μελών, τα προγράμματα παροχής τεχνικής βοήθειας για εμπορικά θέματα στις αναπτυσσόμενες χώρες.
<P>
Τέλος, όσον αφορά ένα θέμα που σας απασχολούσε πολύ, την ιδιάζουσα κατάσταση των λιγότερο ανεπτυγμένων χωρών, θα ήθελα να σας υπενθυμίσω ότι τα κεκτημένα της τρίτης διάσκεψης των Ηνωμένων Εθνών για τις ΛΑΧ στις Βρυξέλλες ενσωματώθηκαν τώρα στο πρόγραμμα εργασίας του ΠΟΕ, γεγονός που αποτελεί καλό νέο.
<P>
Η κ. Neyts-Uyttebroeck ανέφερε ήδη τη δήλωση για τα δικαιώματα πνευματικής ιδιοκτησίας και την υγεία η οποία, νομίζω, είναι τυπικό παράδειγμα του τι κατορθώσαμε, από τη στιγμή που η Ένωση έκανε την αρκετά δύσκολη αλλά τελικά σωστή επιλογή να προσπαθήσει να μεσολαβήσει για να καθησυχάσει τις ανησυχίες των Ηνωμένων Πολιτειών, από τη μία, και τις ανησυχίες τρίτων, από την άλλη. Πρόκειται για μια συγκεκριμένη περίπτωση στην οποία ο διαμεσολαβητικός μας ρόλος, που στηρίχθηκε ουσιαστικά σε ανοίγματα στις θέσεις των μεν και των δε, αποδείχθηκε τελικά ο σωστός.
<P>
Δεύτερος στόχος της Ένωσης: η βελτίωση της διαχείρισης της παγκοσμιοποίησης. Γνωρίζετε τις θέσεις της Επιτροπής στο θέμα αυτό. Υπάρχει σήμερα έλλειμμα πολυμερών κανόνων, με αποτέλεσμα να αμφισβητούνται η ισότητα των οικονομικών παραγόντων, η διαφάνεια των συναλλαγών, η προάσπιση ορισμένων κοινωνικών αξιών και να γεννάται ενίοτε φόβος ή ανασφάλεια.
<P>
Η παγκοσμιοποίηση των αγορών προχώρησε ταχύτερα από τα θεσμικά όργανα και τους μηχανισμούς ρύθμισης. Αυτό ισχύει τόσο σε οικονομικά θέματα όσο και σε κοινωνικά θέματα και σε θέματα προστασίας του περιβάλλοντος.
<P>
Έχουμε, επομένως, και γνωρίζετε τη θέση μας στο θέμα αυτό, ανάγκη από μεγαλύτερη συνοχή μεταξύ όλων των στοιχείων του πολυμερούς συστήματος, από σταθερότερες, σαφέστερες και πιο παγιωμένες σχέσεις μεταξύ των διαφόρων πυλώνων του. Ο ΠΟΕ είναι ένας από τους πυλώνες αυτούς. Δεν είναι ο μόνος, και δεν μπορεί να φέρει μόνος του το βάρος αυτής της συνοχής.
<P>
Ως προς το θέμα αυτό, και σύμφωνα, για μια ακόμη φορά, με την εντολή που είχαμε, η Ντόχα αντιπροσωπεύει μια αξιοσημείωτη πρόοδο. Στην ουσία, όσον αφορά τη ρύθμιση των αγορών, οι παγκόσμιοι κανόνες για τις επενδύσεις, τον ανταγωνισμό, τις δημόσιες συμβάσεις, τη διευκόλυνση των συναλλαγών συνιστούν εφεξής μέρος του προγράμματος εργασίας. Όσον αφορά το περιβάλλον, η Ντόχα θα συμβάλει στην ενίσχυση της διεθνούς συνοχής προβλέποντας διαπραγματεύσεις με στόχο την αποσαφήνιση του καθεστώτος των πολυμερών συμφωνιών για το περιβάλλον στο πλαίσιο του ΠΟΕ. Γνωρίζετε ότι η Ένωση έδωσε μεγάλη μάχη για να επιτύχει την απόφαση αυτή. Κατά τη γνώμη μου έπραξε σωστά, διότι πρόκειται για την πρώτη απόφαση στην πορεία προς την καλύτερη άρθρωση μεταξύ των διαφόρων πυλώνων της διεθνούς διαχείρισης, στη συγκεκριμένη περίπτωση μεταξύ του εμπορικού πυλώνα και του πυλώνα προστασίας του περιβάλλοντος. Δεν επιθυμούμε στην ουσία τη διαρκή και ολοκληρωτική εξάρτησή του, σε περίπτωση ενδεχόμενης έλλειψης συνοχής ή ενδεχόμενων συγκρούσεων, από τον μηχανισμό επίλυσης διαφορών του ΠΟΕ, ανεξαρτήτως των πλεονεκτημάτων του εν λόγω μηχανισμού.
<P>
Ως προς ένα σημείο συναφές με τα θέματα διεθνούς διαχείρισης, δεν κρύψαμε την απογοήτευσή μας για το αποτέλεσμα της διαπραγμάτευσης, αποτέλεσμα που αποδεχθήκαμε ωστόσο. Πρόκειται για τα κοινωνικά θέματα. Δεν επιτεύχθηκε γενική συμφωνία για σύνδεση τόσο σαφή όσο επιθυμούσαμε μεταξύ της Διεθνούς Οργάνωσης Εργασίας και άλλων οργανισμών, μεταξύ των οποίων και ο ΠΟΕ. Λυπούμαστε για τούτο. Η ιδέα αυτή συνάντησε την πολιτική αντίθεση των αναπτυσσόμενων χωρών την οποία δεν κατορθώσαμε να κάμψουμε. Αυτός φυσικά δεν είναι λόγος για να παραιτηθούμε από την προσπάθεια. Αντίθετα, νομίζω ότι πρέπει να χρησιμοποιήσουμε όλα τα διαθέσιμα πολυμερή μέσα για να προωθήσουμε την ιδέα αυτή, επάνω στην οποία στηρίζεται η Ένωση και που συνιστούσε μέρος της εντολής που μας είχε δοθεί, κυρίως ενισχύοντας τη Διεθνή Οργάνωση Εργασίας σε πολυμερές επίπεδο.
<P>
Ελλείψει πολυμερούς επιτυχίας στο σημείο αυτό, σκοπεύουμε να αναπτύξουμε και αναπτύξαμε πρόσφατα τις άλλες πτυχές της κοινοτικής πολιτικής, κυρίως τη διμερή και μονομερή πτυχή. Από αυτήν την άποψη, η συμφωνία που επιτύχαμε στο Συμβούλιο εχθές, με ειδική πλειοψηφία, σχετικά με την ανανέωση των γενικευμένων προτιμήσεων - συμφωνία που διευρύνει ικανοποιητικά τις κοινωνικές προϋποθέσεις των εμπορικών προτιμήσεων - είναι ένα καλό νέο. Αποδεικνύει σε όσους από εσάς θεωρείτε το σημείο αυτό σημαντικό ότι, ακόμη και αν δεν κατορθώσουμε να σημειώσουμε επιτυχίες σε όλα τα μέτωπα, τουλάχιστον, στο μονομερές μέτωπο, κατορθώσαμε να κάνουμε ένα σημαντικό βήμα εχθές με τη συμφωνία του Συμβουλίου, με τη συμφωνία του Σώματός σας, που είχε υποστηρίξει και προωθήσει την εν λόγω θέση, και με τη συμφωνία της Οικονομικής και Κοινωνικής Επιτροπής.
<P>
Όσον αφορά τα θέματα λειτουργίας του ΠΟΕ, το Σώμα σας διατύπωσε ορισμένες ανησυχίες. Ως προς το θέμα αυτό, έχω ένα καλό νέο: η Ντόχα λειτούργησε πράγματι με πιο ανοιχτό τρόπο και ο αρκετά έξυπνος συνδυασμός των ολομελειών, των συνεδριάσεων με περιορισμένη σύνθεση, της συμμετοχής περιφερειών "διαφόρων ταχυτήτων" κατέστησε, για παράδειγμα, δυνατή τη μεγάλη συμμετοχή της αφρικανικής ηπείρου στη λήψη των αποφάσεων. Το λιγότερο καλό νέο είναι ότι, προς το παρόν, δεν έχει ληφθεί απόφαση στο εν λόγω πρόγραμμα διαπραγματεύσεων για τη μεταρρύθμιση του ίδιου του Παγκόσμιου Οργανισμού Εμπορίου. Η άποψη αυτή δεν υποστηρίχθηκε εξάλλου, για να πούμε την αλήθεια, από κανέναν, δεδομένου του κινδύνου εμπλοκής που σίγουρα θα παρουσιάσει το συγκεκριμένο θέμα. Νομίζω ότι το θέμα αυτό θα πρέπει να συζητηθεί μια άλλη φορά και ότι ο γύρος που ξεκινήσαμε στην Ντόχα δεν θα ολοκληρωθεί αν δεν τεθεί επί τάπητος το συγκεκριμένο ζήτημα.
<P>
Όσον αφορά κυρίως τη σχέση με τα εθνικά κοινοβούλια ή με το Σώμα σας, δεν εγκρίθηκε η πρόταση περί εισαγωγής στη δήλωση αναφοράς στο θέμα της στενότερης σύνδεσης των κοινοβουλίων των κρατών μελών. Δεν εγκρίθηκε κατόπιν πιέσεων ορισμένων αναπτυσσόμενων χωρών που δεν αντιμετωπίζουν ιδιαίτερα θετικά την ιδέα αυτή, καθώς και λόγω της αμερικανικής θέση η οποία το λιγότερο που μπορούμε να πούμε είναι ότι ήταν επιφυλακτική. Εν πάση περιπτώσει, δεν συμμετείχε επαρκής αριθμός εκπροσώπων των αμερικανικών κοινοβουλευτικών αρχών ώστε να προωθηθεί σοβαρά το θέμα αυτό. Επομένως, παραμείναμε στάσιμοι στο θέμα αυτό προς το παρόν. Αυτό δεν σημαίνει ότι, όσον αφορά την Επιτροπή και το Κοινοβούλιο, δεν θα εξακολουθήσουμε να εργαζόμαστε για να προωθήσουμε τα θέματα που μας ενδιαφέρουν στους κόλπους του ΠΟΕ, δηλαδή τη διαφάνεια, την ενημέρωση, τη διαβούλευση. Θα εξακολουθήσουμε να προωθούμε τα θέματα αυτά προς μεγάλη ικανοποίηση, νομίζω, όσων από εσάς ενδιαφέρονται για τα εν λόγω ζητήματα. Έχω πράγματι την πρόθεση να επιδιώξω την υλοποίησή τους.
<P>
Τελευταίος στόχος, η επιδίωξη καθεαυτής της απελευθέρωσης των συναλλαγών: απελευθέρωση των ανταλλαγών αγαθών, υπηρεσιών, επενδύσεων, συμβολή στην παγκόσμια ανάπτυξη και, συνεπώς, στη μείωση της φτώχειας εάν βεβαίως εφαρμόζονται σωστά οι κανόνες περί ισότιμης κατανομής των οφελών. Στο σημείο αυτό, τα αποτελέσματα ανταποκρίνονται πλήρως στις προσδοκίες μας. Πρόκειται για την περίπτωση της κατάργησης των τελωνειακών δασμών για αγαθά: στο θέμα αυτό, κύριος στόχος μας είναι, για παράδειγμα, τα θέματα των ανώτατων ορίων δασμών. Πρόκειται για την περίπτωση της απελευθέρωσης στους τομείς των υπηρεσιών: το χρονοδιάγραμμα έχει καθορισθεί, οι διαπραγματεύσεις θα έπρεπε να δημιουργήσουν σημαντικές ευκαιρίες ανάπτυξης για τις επιχειρήσεις της Ένωσης.
<P>
Γνωρίζετε, μάλιστα όσοι από εσάς ήταν στην Ντόχα μερίμνησαν για τούτο, ότι ελήφθησαν υπόψη οι ανησυχίες που διατυπώσατε όσον αφορά την προστασία του καταναλωτή, την υγεία, την παιδεία, τις δημόσιες υπηρεσίες ή την πολιτιστική ποικιλομορφία. Το πρόγραμμα διαπραγματεύσεων που εγκρίθηκε στην Ντόχα δεν μας δεσμεύει σε καμία περίπτωση να υπερβούμε τα όρια που έχουν θέσει τόσο το Συμβούλιο όσο και το Κοινοβούλιο στο θέμα αυτό.
<P>
Τέλος, τελευταίο σημείο: η γεωργία. Θα δώσω τον λόγο στον κ. Franz Fischler που θα σας πει περισσότερα για το θέμα αυτό. Νομίζω ότι επιτύχαμε, και στο θέμα αυτό, τον κύριο στόχο μας, δηλαδή τη διαφύλαξη της ικανότητας της Ένωσης να αναπτύσσει την κοινή γεωργική πολιτική με τον ρυθμό που αποφασίζουν και θα αποφασίζουν τα θεσμικά όργανα της Ένωσης.
<P>
Τελειώνοντας, θα ήθελα να τονίσω, με την ιδιότητα, ας πούμε, του κύριου διαπραγματευτή, ότι η συνεργασία με τη βελγική Προεδρία, μέσω της βελγικής Προεδρίας, τα κράτη μέλη των οποίων η παρουσία δεν είναι πάντοτε απολύτως κατάλληλη σε τέτοιες περιστάσεις, και με όσες και όσους από εσάς ήσασταν εκεί, απετέλεσε ένα από τα κλειδιά της επιτυχίας του συγκεκριμένου εγχειρήματος. Το έχω ήδη δηλώσει δημοσίως. Νομίζω ότι είναι σωστό να το επαναλάβω, ρητά πια, ενώπιόν σας.
<P>
(Χειροκροτήματα)

<SPEAKER ID=26 LANGUAGE="DE" NAME="Fischler">
Κύριε Πρόεδρε, αξιότιμη κυρία Πρόεδρε του Συμβουλίου, αξιότιμοι κυρίες και κύριοι βουλευτές, αξιότιμοι κυρίες και κύριοι, προκειμένου να αποκτήσετε μια ρεαλιστική εικόνα της σημασίας που έχει η συμφωνία της Ντόχα για τη γεωργία θα αναφερθώ σύντομα στα επιμέρους σημεία της δήλωσης της Ντόχα. Το πρώτο μέρος της δήλωσης ασχολείται με τον γενικό στόχο των διαπραγματεύσεων του ΠΟΕ που έχουν αντικείμενο τη γεωργία και συγκεκριμένα ασχολείται με τη δημιουργία ενός δίκαιου και προσανατολιζόμενου στην αγορά εμπορικού συστήματος. Ταυτόχρονα αναγνωρίζεται εκεί και το έργο που επιτελέσθηκε από τις αρχές του 2000 στο πλαίσιο των διαπραγματεύσεων για το άρθρο 20, όπως αποκαλούνται οι εν λόγω διαπραγματεύσεις.
<P>
Το επόμενο τμήμα πραγματεύεται τους τρεις κλασσικούς πυλώνες του εμπορίου: πρόσβαση στις αγορές, εξαγωγές, ανταγωνισμός και εσωτερικά μέτρα στήριξης από την πλευρά της εθνικής πολιτικής των εκάστοτε χωρών. Ως προς την πρόσβαση στις αγορές επελέγη η διατύπωση "εκτεταμένες διαπραγματεύσεις με στόχο ουσιαστικές βελτιώσεις της πρόσβασης στις αγορές" . Εκεί αντικατοπτρίζονται τα συμπεράσματα του Συμβουλίου Υπουργών Γεωργίας της 27ης Σεπτεμβρίου 1999, όπου αναγνωρίσθηκε η σημασία μιας περαιτέρω ελευθέρωσης του εμπορίου γεωργικών προϊόντων ως συμβολή στην αειφόρο οικονομική ανάπτυξη.
<P>
Με τον όρο "εκτεταμένες διαπραγματεύσεις" εννοείται ότι στις διαπραγματεύσεις μπορούν να συμπεριληφθούν όλα τα γεωργικά προϊόντα, αλλά επίσης ότι θα πρέπει να διατυπωθούν και όλα τα προβλήματα. Σε συνάρτηση με αυτά καταστήσαμε απόλυτα σαφές ότι εδώ θα πρέπει να συνυπολογιστούν και γεωγραφικά στοιχεία.
<P>
Όσον αφορά τις επιδοτήσεις των εξαγωγών, στο κείμενο γίνεται λόγος για μείωση όλων των μορφών επιδότησης εξαγωγών, δηλαδή ακριβώς αυτό το οποίο επισημάνατε ως Κοινοβούλιο στο ψήφισμά σας του Οκτωβρίου. Επιπλέον, το κείμενο περιέχει τη δήλωση ότι οι διαπραγματεύσεις θα διεξαχθούν με απώτερο στόχο την πλήρη κατάργηση των επιδοτήσεων των εξαγωγών. Αναφέρεται ωστόσο σαφέστατα, ότι καμία από τις τοποθετήσεις σχετικά με τους τρεις πυλώνες δεν επιτρέπεται να προκαταλαμβάνει τα αποτελέσματα των διαπραγματεύσεων. Δηλαδή, επί του παρόντος δεν υπάρχει σε αυτόν τον γύρο δέσμευση για τη διεξαγωγή διαπραγματεύσεων σχετικά με την πλήρη κατάργηση των επιδοτήσεων των εξαγωγών.
<P>
Ωστόσο, γνωρίζουμε επίσης ότι υπάρχει ένας ευρύς συνασπισμός κατά της συνέχισης των επιδοτήσεων των εξαγωγών. Η ομάδα Cairns, οι ΗΠΑ και η ομάδα των 77 αναπτυσσόμενων χωρών έχουν ταχθεί κατά της συνέχισης. Ως προς την εσωτερική στήριξη, στο κείμενο γίνεται λόγος για ουσιαστικές μειώσεις στον τομέα των μέτρων στήριξης τα οποία στρεβλώνουν τον ανταγωνισμό. Αυτό συνάδει επίσης με το ψήφισμά σας με το οποίο απαιτείτε την απομάκρυνση από μέτρα που στρεβλώνουν τον ανταγωνισμό και αντιστοιχεί στην δική μας εντολή, η οποία μας δεσμεύει να προβούμε σε διαπραγματεύσεις για τα εσωτερικά μέτρα στήριξης, διατηρώντας ταυτόχρονα την προσέγγιση του blue box και του green box. Επιλέξαμε συνειδητά τη λέξη προσέγγιση για να σηματοδοτήσουμε ότι είμαστε διατεθειμένοι να διαπραγματευθούμε επί των λεπτομερειών τόσο του blue box όσο και του green box. Ο βαθμός στρέβλωσης του ανταγωνισμού θα αποτελέσει κεντρικό ζήτημα σε όλες τις συζητήσεις με αντικείμενο τα εσωτερικά μέτρα στήριξης.
<P>
Ένα ακόμα σημείο αφορά την ιδιαίτερη και διαφοροποιημένη αντιμετώπιση των αναπτυσσόμενων χωρών. Γνωρίζω ότι η ένταξη των αναπτυσσόμενων χωρών στο διεθνές εμπόριο είναι ανάμεσα στις προτεραιότητές σας. Η ανάλογη διατύπωση στη δήλωση της Ντόχα καλύπτει αυτόν τον στόχο και αντιστοιχεί επίσης στην εντολή του Συμβουλίου του 1999.
<P>
Τέλος, το κείμενο αναφέρεται σε αιτήματα που δεν αφορούν το εμπόριο. Εκεί αναγνωρίζονται ρητά οι προτάσεις σχετικά με αυτόν τον τομέα, τις οποίες είχαν υποβάλει ήδη στη Γενεύη τα μέλη του ΠΟΕ. Όπως γνωρίζετε, η Ευρωπαϊκή Ένωση έχει υποβάλει και εκείνη μια σειρά προτάσεων σχετικά με τα σημαντικότερα αιτήματα που δεν αφορούν το εμπόριο και συγκεκριμένα αιτήματα για το περιβάλλον, για την ανάπτυξη της υπαίθρου, για την ασφάλεια των τροφίμων, για επιθυμίες των καταναλωτών, για την σήμανση, και για την προστασία των ζώων. Με τη ρητή αναγνώριση των αιτημάτων που δεν αφορούν το εμπόριο, η δήλωση της Ντόχα μας προσφέρει τη δυνατότητα να ακολουθήσουμε αυτούς τους στόχους και σε επόμενες διαπραγματεύσεις. Το τελευταίο τμήμα του κειμένου περιέχει ένα χρονοδιάγραμμα για τη συμφωνία σχετικά με τη μέθοδο, την ημερομηνία της 31ης Μαρτίου 2003 και τις προθεσμίες για την υποβολή περιεκτικών σχεδίων. Αυτό θα πρέπει να γίνει μέχρι την επόμενη διάσκεψη του ΠΟΕ σε υπουργικό επίπεδο, ώστε να είναι δυνατόν να επιτευχθεί συμφωνία για τη γεωργία ταυτόχρονα με το συνολικό πακέτο έως την 1η Ιανουαρίου 2005.
<P>
Εκτός από το τμήμα του κειμένου που αφορά καθαρά ζητήματα της γεωργίας, θέλω να επισημάνω ότι το κεφάλαιο για τη συμφωνία TRIPS πραγματεύεται επίσης και το ζήτημα των γεωγραφικών στοιχείων. Έτσι μπορούμε να ακολουθήσουμε τους στόχους μας ως προς τα γεωγραφικά στοιχεία τόσο στις διαπραγματεύσεις για τη γεωργία όσο και στις διαπραγματεύσεις για τη συμφωνία TRIPS.
<P>
Τέλος, παράλληλα με τη δήλωση για το ξεκίνημα του γύρου διαπραγματεύσεων στη Ντόχα, επετεύχθη και συμφωνία για την εξαίρεση των χωρών ΑΚΕ η οποία μας προσφέρει τη δυνατότητα να κλείσουμε το ζήτημα με την λύση που έχουμε διαπραγματευθεί με τις ΗΠΑ και τον Ισημερινό για τη διευθέτηση των συγκρούσεων στο θέμα της μπανάνας. Αυτό συνεπάγεται ότι μπορεί πλέον να εγκριθεί η πρόταση που έχει υποβάλει η Επιτροπή, μόλις τοποθετηθεί σχετικά το Ευρωπαϊκό Κοινοβούλιο, πράγμα που θα γίνει, όπως ελπίζω, αυτή την εβδομάδα.
<P>
Επιτρέψτε μου να τελειώσω με την παρατήρηση ότι το ικανοποιητικό αποτέλεσμα της διάσκεψης της Ντόχα δεν σημαίνει οπωσδήποτε ότι στις επικείμενες διαπραγματεύσεις για τον γεωργικό τομέα δεν θα υπάρξουν δυσκολίες. Οι στόχοι των άλλων ισχυρών μελών του ΠΟΕ διαφέρουν εν μέρει σημαντικά από τους δικούς μας στόχους, αλλά θα κάνουμε το παν προκειμένου να διασφαλίσουμε το ευρωπαϊκό πρότυπο γεωργίας και ταυτόχρονα να διαπραγματευθούμε ένα δίκαιο εμπορικό σύστημα για τα γεωργικά προϊόντα, το οποίο να προσανατολίζεται περισσότερο στην αγορά.
<P>
Θα είναι πολύ σημαντικό να επιτύχουμε και πάλι μια κοινή στάση όλων των κρατών μελών και η υποστήριξή σας θα μας βοηθήσει σε αυτό. Θα μας βοηθήσει επίσης εάν συνεχιστεί η καλή συνεργασία που είχαμε με το Συμβούλιο αλλά και εντός της Επιτροπής για το συγκεκριμένο ζήτημα.

<SPEAKER ID=27 NAME="Πρόεδρος">
Θα χρειαστεί να διακόψουμε αυτήν τη συζήτηση. Προτείνω να προσπαθήσουμε να ολοκληρώσουμε τον κατάλογο των ομιλητών των πολιτικών ομάδων και κατόπιν να διακόψουμε τη συζήτηση.

<SPEAKER ID=28 LANGUAGE="FI" NAME="Suominen">
Κύριε Πρόεδρε, κυρία Πρόεδρε του Συμβουλίου, αξιότιμοι Επίτροποι, η έναρξη του εκτενούς κύκλου διαβουλεύσεων τριετούς διάρκειας στο πλαίσιο του συμβουλίου της Ντόχα συνιστά θετικό στοιχείο τόσο για τον ΠΟΕ όσο και για τη σύγχρονη διεθνή κατάσταση της οικονομίας. Το πρόγραμμα ανάπτυξης της Ντόχα, το οποίο περιλαμβάνει αφενός την απελευθέρωση του εμπορίου και αφετέρου το περιεχόμενο νέων κανόνων παιγνιδιού, προέβαλε τη δέσμευση των ανεπτυγμένων χωρών να ενισχύσουν την ικανότητα των ίδιων των αναπτυσσομένων χωρών και να τις βοηθήσουν στο πλαίσιο της υλοποίησης των ήδη υφισταμένων κανόνων του ΠΟΕ.
<P>
Πιστεύω ακράδαντα ότι στη Ντόχα οι μικρές θορυβώδεις συσπειρώσεις που αντιτίθενται στην παγκοσμιοποίηση έλαβαν πλέον τη σαφή απάντηση των αναπτυσσομένων χωρών. Εμείς επιθυμούμε να συμμετάσχουμε στο παγκόσμιο εμπόριο, το οποίο απελευθερώνεται και αποσαφηνίζεται τώρα με τη βοήθεια των κανόνων του παιγνιδιού, δεδομένου ότι κάτι τέτοιο θα είναι προς όφελος και των υπό ανάπτυξη χωρών. Παρόλο δε που κάθε χώρα είχε τη δυνατότητα να τορπιλίσει τη συναπόφαση, ωστόσο καμία δεν προέβη σε κάτι παρόμοιο.
<P>
Η συμμετοχή της Κίνας και της Ταϊβάν στο συμβούλιο της Ντόχα για τον ΠΟΕ συνιστά επίσης κομβικό σημείο. Ευελπιστούμε ότι και η Ρωσία θα μπορέσει να αποκτήσει σαφείς τις εσωτερικές της δομές προκειμένου να συμμετάσχει και αυτή.
<P>
Στη Ντόχα οι επιδιώξεις της Ένωσης υλοποιήθηκαν, αν μη τι άλλο, επαρκώς. Οι προσπάθειες των Επιτρόπων Lamy και Fischler για τη διεξαγωγή των πολυήμερων και επαχθών διαβουλεύσεων συνιστούν επίτευγμα άξιο των ευχαριστιών μας. Επιπλέον, η εσωτερική συνοχή του Συμβουλίου διατηρήθηκε μέχρι τέλους, γεγονός που βεβαίως συνιστούσε προϋπόθεση για την έγκριση των αποτελεσμάτων των διαπραγματεύσεων εκ μέρους της Ένωσης. Καθ' όλη τη διάρκεια της κύριας διαδικασίας των διαπραγματεύσεων τόσο οι Επίτροποι Lamy και Fischler όσο και η υπουργός Neyts-Uyttebroeck μας κρατούσαν, εμάς τους συμμετέχοντες βουλευτές, πλήρως ενήμερους για τις εξελίξεις. Η συνεκτίμηση των θεμάτων της αειφόρου ανάπτυξης και του περιβάλλοντος στις πολιτικές αποφάσεις για το εμπόριο εγκρίθηκε ως στόχος ομπρέλα όλων των μελλοντικών διαπραγματεύσεων, αποτέλεσμα πραγματικά καίριας σημασίας για εμάς, τις χώρες της Ευρωπαϊκής Ένωσης. Επίσης, όταν το θέμα του εμπορίου αγροτικών προϊόντων τίθεται στις διαπραγματεύσεις με ευρεία ημερήσια διάταξη αλλά χωρίς προκαθορισμένο στόχο ως προς τους τρόπους στήριξης και τα χρονοδιαγράμματα, τότε είναι δύσκολο να αποτελέσει αντικείμενο ήρεμων διαπραγματεύσεων τώρα, τη στιγμή που η Ένωση αναθεωρεί την κοινή γεωργική πολιτική.
<P>
Η ομάδα των ευρωβουλευτών, η οποία συνομίλησε με πολλές από τις αντιπροσωπείες που παρευρέθηκαν στη Ντόχα, θεώρησε λυπηρό το γεγονός ότι το Κογκρέσο των ΗΠΑ δεν απέστειλε εκπροσώπους του. Στην προσπάθειά μας να αυξήσουμε περαιτέρω τη διαφάνεια του ΠΟΕ και την κοινοβουλευτική παρακολούθηση των υπουργικών συμβουλίων, η παρουσία του αμερικανικού Κογκρέσου είναι απαραίτητη. Ρεαλιστικό είναι επίσης να δηλώσουμε ότι μόνον με την έγκριση των κυβερνήσεων μπορούμε να προωθήσουμε περαιτέρω το θέμα. Σύμφωνα με όσα ακούσαμε ανεπισήμως στη Ντόχα, ελπίζουμε ότι η Γερμανία θα προβεί λίαν συντόμως στις απαραίτητες προετοιμασίες, προκειμένου το θέμα να εξεταστεί στο πλαίσιο των οργάνων του ΠΟΕ.

<SPEAKER ID=29 LANGUAGE="NL" NAME="Van den Berg">
Κύριε Πρόεδρε, κύριε Πρόεδρε του Συμβουλίου, κύριοι Επίτροποι, η Διάσκεψη του ΠΟΕ στο Κατάρ αποτέλεσε ορόσημο, κυρίως για όσους διαβλέπουν ότι η παγκοσμιοποίηση αποτελεί μία από τις μεγαλύτερες προκλήσεις του 21ου αιώνα και ότι ιδιαίτερα μεγάλη πρόκληση είναι να τεθεί αυτή η παγκοσμιοποίηση υπό δημοκρατικό και πολιτικό έλεγχο. Έτσι μόνο θα μπορέσει η παγκοσμιοποίηση να μπει στην υπηρεσία της ανθρωπότητας και όχι το αντίθετο. Όπως ανέφερε ο Επίτροπος Lamy, πριν από δύο χρόνια το Σιάτλ απέτυχε. Και αυτό για πολλούς λόγους: δεν είχε διαφάνεια, οι ομάδες ήταν πολύ διαφορετικές μεταξύ τους και δεν υπήρχε μεγάλη αντιπροσωπευτικότητα. Επικρατούσε επίσης έντονος φόβος ότι, εξαιτίας της αποτυχίας του Σιάτλ, διάφορα ζητήματα που μας αφορούν όλους, όπως η ανάπτυξη, το δικαίωμα στην άσκηση ανεξάρτητης εσωτερικής πολιτικής, τα δικαιώματα των εργαζομένων και το περιβάλλον, θα έμπαιναν στο περιθώριο. Είναι πραγματικά μεγάλο επίτευγμα το γεγονός ότι μετά από δύο χρόνια μπορέσαμε στο Κατάρ να αλλάξουμε πραγματικά την κατάσταση. Πραγματοποιήσαμε ένα πρώτο βήμα για την δημιουργία ενός νέου ΠΟΕ στον αγώνα να δημιουργήσουμε, για την παγκοσμιοποίηση, κανόνες οι οποίοι να βρίσκονται στην υπηρεσία των ανθρωπίνων αξιών.
<P>
Η ομάδα μου είναι ιδιαίτερα ικανοποιημένη με το αποτέλεσμα της 4ης Υπουργικής Διάσκεψης. Δεν μας ικανοποιούν βέβαια όλα απολύτως τα αποτελέσματά της·σίγουρα όχι. Εξακολουθούμε να αγωνιζόμαστε και δεν είδαμε να αναφέρονται πάρα πολλά ζητήματα, όμως κατ' ουσίαν πραγματοποιήσαμε ένα σημαντικό νέο βήμα. Αυτό το νέο βήμα είναι επίσης σημαντικό και για την καταπολέμηση των έντονων ανισοτήτων μεταξύ Βορρά και Νότου. Πρόκειται για μία από τις σημαντικότερες πτυχές του φαινομένου της παγκοσμιοποίησης. Στο πλαίσιο αυτό είναι εντυπωσιακά αυτά που επιτύχαμε όσον αφορά τους στόχους για τον ΠΟΕ, τόσο σχετικά με τον τρόπο με τον οποίο συμμετείχαν, πολύ καλά οργανωμένα, κάθε λογής αναπτυσσόμενες χώρες στον διάλογο, όσο και σε σχέση με την ίδια την ημερήσια διάταξη. Θέλουμε να πραγματοποιηθεί ένας αναπτυξιακός γύρος και μπορούμε τώρα να πούμε τουλάχιστον ότι υπάρχουν στόχοι για την ανάπτυξη. Στο άμεσο μέλλον θα συζητήσουμε βέβαια τα συγκεκριμένα αποτελέσματα. Στο πλαίσιο αυτό είναι ιδιαίτερα σημαντική η συμφωνία TRIPS για τα πνευματικά δικαιώματα και η δημόσια ιατροφαρμακευτική περίθαλψη. Είναι γνωστό ότι σε πολλές περιπτώσεις η δημόσια ιατροφαρμακευτική περίθαλψη, και η ανάγκη που υπάρχει για αυτή, έχει κάποτε προτεραιότητα απέναντι στα δικαιώματα πνευματικής ιδιοκτησίας, κάτι που είναι δυνατόν και εντός των κανόνων που ισχύουν για την πνευματική ιδιοκτησία. Είναι προφανές ότι το ζήτημα αυτό χρειάζεται ακριβέστερη ερμηνεία, όμως το σημαντικότερα είναι η λύση της σχετικής πολιτικής απόφασης. Η παραδοχή αυτής της αρχής θα κάνει πολλούς να συμμετάσχουν στον αγώνα για έναν σύγχρονο, νέο και παγκόσμιο ΠΟΕ.
<P>
Φυσικά, είναι ιδιαίτερα σημαντικές οι συμφωνίες σχετικά με την εξαίρεση, που προβλέπεται στη συμφωνία του Κοτονού μεταξύ των χωρών ΑΚΕ και της ΕΕ, διότι με τις συμφωνίες αυτές πραγματοποιήθηκε τεράστια πρόοδος στις σχέσεις μας με τις χώρες ΑΚΕ, πρόοδος την οποία ίσως δεν θα είχαμε επιτύχει με άλλον τρόπο. Όσον αφορά το περιβάλλον και το εμπόριο, θέσαμε διάφορα ζητήματα στην ημερήσια διάταξη, ζητήματα για τα οποία φοβόμασταν μέχρι την τελευταία στιγμή ότι δεν θα μπορούσαν να περιληφθούν. Πρόκειται για μία τεράστια πρόοδο·καταργήθηκε ένα ταμπού·δεν θα πρέπει να υπάρχει πράσινος προστατευτισμός, όμως είναι εξαιρετικά σημαντικό το γεγονός ότι θέσαμε αυτά τα ζητήματα στην ημερήσια διάταξη.
<P>
Κύριε Πρόεδρε, η ομάδα μας θεωρεί λυπηρό το γεγονός ότι στο ζήτημα της δημοκρατίας και της διαφάνειας, όπως ανέφερε ήδη ο Επίτροπος κ. Lamy, καθώς και στο ζήτημα των δικαιωμάτων των εργαζομένων, δεν πραγματοποιήθηκε πραγματική πρόοδος. Βέβαια, μπορέσαμε να αποτρέψουμε την οπισθοδρόμηση, όμως στα ζητήματα αυτά υπάρχει μεγαλύτερη ανάγκη για περισσότερες επιτυχίες.
<P>
Θα ήθελα εν κατακλείδι να αναφέρω ότι η ομάδα μας θεώρησε εξαιρετικά χρήσιμο τον τρόπο με τον οποίο συνεργαστήκαμε με τους Επιτρόπους κκ. Lamy και Fischler, καθώς και με τον Πρόεδρο του Συμβουλίου και ότι η δήλωση του Επιτρόπου ότι το Κοινοβούλιο οφείλει τελικά να εγκρίνει τα αποτελέσματα της Ντόχα επιβεβαιώνει ότι έχουμε πλήρη και ώριμη δημοκρατία και ότι διαδραματίζουμε πλήρως τον δημοκρατικό μας ρόλο. Εκτιμούμε ιδιαίτερα το γεγονός αυτό και προσβλέπουμε σε έναν ιδιαίτερα καρποφόρο αγώνα κατά τα επόμενα έτη.

<SPEAKER ID=30 LANGUAGE="EN" NAME="Clegg">
Εξ ονόματος της Ομάδας των Φιλελευθέρων, θα ήθελα και εγώ να εκφράσω τις ευχαριστίες και τα συγχαρητήριά μας στο Συμβούλιο και την Επιτροπή, ιδίως δε στον Επίτροπο κ. Lamy. Κατά την άποψή μας, χωρίς την αποτελεσματική εργασία του Επιτρόπου και του Συμβουλίου, σε συνεργασία με το Κοινοβούλιο, ο νέος γύρος δεν θα είχε ποτέ προταθεί, πόσο μάλλον να πραγματοποιηθεί, και είμαστε ευγνώμονες για αυτό. Νομίζουμε ότι η διάσκεψη κορυφής της Ντόχα αντιπροσωπεύει τη σύγκλιση δύο θεμάτων και δύο τάσεων στο πλαίσιο του ΠΟΕ.
<P>
Το πρώτο θέμα είναι η πρώτη συντονισμένη προσπάθεια να ικανοποιηθούν οι ανάγκες και τα δικαιολογημένα παράπονα των αναπτυσσόμενων χωρών. Έχουμε ήδη αναφερθεί στη συμφωνία TRIPS και το κίνημα αντιντάμπιγκ στις ΗΠΑ, μια αχτίδα φωτός για την ευρωπαϊκή θέση σχετικά με τη γεωργία - αυτές, για εμάς, είναι πολύ σημαντικές εξελίξεις.
<P>
Το δεύτερο θέμα ή τάση είναι το γεγονός ότι οι συζητήσεις επεκτάθηκαν πολύ πιο πέρα από την παραδοσιακή μέριμνα για την πρόσβαση σε αγορές και προχώρησαν προς την ανάπτυξη νέων κανόνων, σε ζητήματα ανταγωνισμού, επενδύσεων και, πάνω από όλα, σε περιβαλλοντικά ζητήματα. Και αυτό νομίζουμε ότι είναι μια πολύ ευπρόσδεκτη εξέλιξη και είμαστε πολύ ευχαριστημένοι που βλέπουμε την επίτευξη μιας ισορροπίας - μιας λογικής και εφαρμόσιμης ισορροπίας μεταξύ των αναγκών των αναπτυσσόμενων χωρών και της αναγκαιότητας για την ανάπτυξη νέων κανόνων στο πλαίσιο του Παγκόσμιου Οργανισμού Εμπορίου. Ορισμένοι υποστήριξαν - οι φίλοι μου των Πρασίνων, νομίζω, και άλλοι επικριτές του ΠΟΕ - ότι κατά κάποιον τρόπο, αυτά τα δύο πράγματα δεν είναι συμβατά το ένα με το άλλο και ότι η ανάπτυξη νέων κανόνων στον ΠΟΕ είναι ανάθεμα για τα συμφέροντα των αναπτυσσομένων χωρών. Θεωρούμε ιδιαιτέρως παράδοξο το γεγονός ότι τα μέλη του κινήματος των Πρασίνων σε αυτό το Σώμα και τα μέλη του οικολογικού κινήματος απέρριψαν τις συζητήσεις για το περιβάλλον στο πλαίσιο του ΠΟΕ, εξ ονόματος των αναπτυσσομένων χωρών. Για εμάς δεν τίθεται ζήτημα επιλογής μεταξύ των βιώσιμων περιβαλλοντικών απαιτήσεων και των πολύμερών προσπαθειών για την ανακούφιση της φτώχειας.
<P>
Τώρα είναι η ώρα για δράση. Κάποιες ειδήσεις των τελευταίων ημερών είναι λίγο συγκεχυμένες, ιδίως όσες προέρχονται από τις Ηνωμένες Πολιτείες, σχετικά με τις παραχωρήσεις που αποσπάστηκαν από την κυβέρνηση των ΗΠΑ κατά τη διαδικασία ταχείας συζήτησης και της συζήτησης για το εμπόριο και τον χάλυβα στην Ουάσιγκτον. Πρέπει να διατηρήσουμε τον ίδιο βαθμό πιέσεων προκειμένου να διασφαλίσουμε ότι η ώθηση που δημιουργήθηκε στη Ντόχα θα διατηρηθεί και κατά τα προσεχή χρόνια, πράγμα που ασφαλώς θα αγωνιστούμε να επιτύχουμε.
<P>
(Χειροκροτήματα)

<SPEAKER ID=31 LANGUAGE="EN" NAME="Lucas">
Κύριε Πρόεδρε, δεν είναι μυστικό το ότι η ομάδα ΠΡΣ/ΕΕΣ δεν συμμερίζεται την άποψη της πλειοψηφίας του Σώματος σχετικά με τα αποτελέσματα της συνάντησης της Ντόχα. Κατά την άποψη μας, με ελάχιστες εξαιρέσεις, δεν αποτέλεσε επιτυχία. Υπήρξε ένα μη εποικοδομητικό παράδειγμα εκφοβισμού, από πλευράς των πλουσιότερων χωρών προς τις φτωχότερες, και ώθησε πολλούς να ισχυριστούν ότι η αποκαλούμενη νίκη της Ντόχα υπήρξε μια ήττα της δημοκρατίας.
<P>
Ενώ είναι ασφαλώς αλήθεια ότι οι αναπτυσσόμενες χώρες επέβαλαν με τρόπο εντονότερο από όσο στο παρελθόν την παρουσία τους - και αυτό πρέπει να επιδοκιμαστεί -, είναι επίσης αλήθεια ότι η έκβαση της συνάντησης στη Ντόχα απέχει πάρα πολύ από τον αναπτυξιακό γύρο συνομιλιών. Αυτή δεν είναι η άποψη μόνο της ομάδας ΠΡΣ/ΕΕΣ, αλλά και η άποψη της τεράστιας πλειοψηφίας των μη κυβερνητικών οργανώσεων, τόσο στις χώρες του Βορρά όσο και στις χώρες του Νότου, καθώς επίσης και πολλών από τους αντιπροσώπους χωρών του Νότου στη συγκεκριμένη συνάντηση.
<P>
Επιτρέψτε μου να σας υπενθυμίσω μερικές από τις παρεμβάσεις στην συζήτηση ενώπιον της ολομέλειας στη Ντόχα. Ο Ινδός υπουργός εμπορίου, κ. Murasoli Muran, δήλωσε ότι το μόνο συμπέρασμα που θα μπορούσε να εξαχθεί είναι ότι οι αναπτυσσόμενες χώρες ασκούν ελάχιστη επιρροή στην διαδικασία καθορισμού της ημερήσιας διάταξης του ΠΟΕ· φαίνεται ότι η όλη διαδικασία έγινε μόνο για τους τύπους και ότι οι αναπτυσσόμενες χώρες πειθαναγκάζονται ενάντια στη βούλησή τους. Επιτρέψτε μου να σας υπενθυμίσω όσα δήλωσε η Τζαμάικα. Ο πρέσβης κ. Randsford Smith δήλωσε ότι λυπάται που τα σχέδια κειμένων τα οποία παρουσιάστηκαν σε αυτή την υπουργική σύνοδο, όπως και με την ολοκλήρωση της διαδικασίας προπαρασκευής της Γενεύης, δεν αντικατοπτρίζουν επαρκώς ούτε ακολουθούν το πνεύμα των θέσεων και των προτάσεων των αναπτυσσομένων χωρών. Θα μπορούσα να αναφέρω πλήθος ακόμα παρόμοιων απόψεων. Ας ρίξουμε μια πιο λεπτομερή ματιά στο τι πραγματικά σημαίνουν.
<P>
Υπήρξε μόνο μια πολύ σύντομη αναγνώριση της αναγκαιότητας για επενεξέταση των ζητημάτων που αφορούν την υλοποίηση των προγραμμάτων: αυτό ήταν ένα ζήτημα κλειδί στην ημερήσια διάταξη των συζητήσεων για τις αναπτυσσόμενες χώρες που παρίσταντο στη Ντόχα. Η διατύπωση σχετικά με τη σταδιακή κατάργηση των επιδοτήσεων στις εξαγωγές αγροτικών προϊόντων μετριάστηκε σημαντικά, εξαιτίας των αντιρρήσεων της ΕΕ. Κατά συνέπεια, οι καλλιεργητές γης στον Νότο θα συνεχίσουν να υφίστανται την καταστροφή των πόρων που τους συντηρούν. Όπως δήλωσε ο υπουργός εμπορίου της Τανζανίας, κ. Iddi Simba, η εσφαλμένη πολιτική στον τομέα της γεωργίας μπορεί να οδηγήσει σε απώλεια ψήφων στη Γαλλία, αλλά στην Αφρική οδηγεί σε απώλειες ζωών. Δεν υπάρχει δέσμευση για σύντομη σταδιακή κατάργηση των ποσοστώσεων για τα κλωστοϋφαντουργικά προϊόντα και τα είδη ένδυσης, εξαιτίας σθεναρών αντιδράσεων από την πλευρά των Ηνωμένων Πολιτειών. Το αίτημα για τη σύνδεση της ανάπτυξης με την προώθηση της ασφάλειας στα τρόφιμα, το οποίο προωθούν πολλές αναπτυσσόμενες χώρες, αγνοήθηκε παντελώς.
<P>
Κύριε Επίτροπε Lamy, δεν προσδοκώ ότι θα συμφωνήσετε με αυτήν την ανάλυση, αλλά το λιγότερο που θα περίμενα είναι να αναγνωρίσετε τον πραγματικό θυμό και την απογοήτευση των αναπτυσσόμενων χωρών καθ' όλη τη διάρκεια της διάσκεψης και να δεσμευτείτε ότι στις διαπραγματεύσεις που ξεκινούν αυτήν την περίοδο, τα συμφέροντά τους θα βρίσκονται πραγματικά στην πρώτη γραμμή των προτεραιοτήτων μας.

<SPEAKER ID=32 LANGUAGE="FR" NAME="Herzog">
Κύριε Πρόεδρε, αγαπητοί συνάδελφοι, το έργο που υλοποιήθηκε στη Ντόχα είναι καλό. Κατά τη γνώμη μου έχουμε τρεις καλούς λόγους για να χαιρόμαστε με τα αποτελέσματα.
<P>
Ο πρώτος είναι η μεγάλη συμμετοχή των χωρών του Νότου και η απόδειξη ότι αρχίζει μια περίοδος αποτελεσματικής πολυμερούς συνεργασίας. Πριν από τη Ντόχα, δεν είχαμε ημερήσια διάταξη την οποία να είχαμε διαπραγματευτεί εκ των προτέρων. Μετά τη Ντόχα, έχουμε να εξετάσουμε μεγάλο όγκο αιτημάτων, τα οποία κατέθεσαν οι χώρες του Νότου. Συνεπώς, αν και ακόμη εύθραυστος αλλά περισσότερο νόμιμος, ο ΠΟΕ ενισχύθηκε. Βεβαίως, η πρόοδος αυτή δεν συνιστά ακόμη εκδημοκρατισμό, όπως τον επιθυμούν οι ΜΚΟ και οι ευρωπαίοι βουλευτές, είναι όμως σαφής, και η κ. Neyts σωστά τονίζει τη διαφάνεια και τη βελτίωση της μεθόδου στη Ντόχα. Δεν αντιλήφθηκα, όπως η Caroline Lucas, γενικές διαμαρτυρίες·αντίθετα αντιλήφθηκα την ανακούφιση όλων όταν διαπίστωσαν ότι η μέθοδος αυτή μπορούσε τελικά να οδηγήσει σε συναίνεση. Θέλω να προσθέσω, και με εκπλήσσει το γεγονός ότι δεν αναφέρεται στους εισαγωγικούς λόγους, ότι έχουμε αναλάβει τη δέσμευση να διαπραγματευτούμε τη μεταρρύθμιση του οργανισμού επίλυσης διαφορών.
<P>
Δεύτερον, έχει ανοίξει ο δρόμος για την εξέταση της συνοχής μεταξύ των κοινωνικών επιλογών και των εμπορικών κανόνων. Βεβαίως, η φιλελευθεροποίηση συνεχίζεται, κυρίως προκειμένου να ικανοποιηθεί το ενδιαφέρον των χωρών του Νότου για πρόσβαση στην αγορά. Όμως, χάρη στην Ευρωπαϊκή Ένωση, και νομίζω ότι πρέπει να ευχαριστήσουμε τον Pascal Lamy για τη σταθερότητα που επέδειξε, η ημερήσια διάταξη που διαμορφώθηκε τελικά είναι ευρεία: το περιβάλλον, οι επενδύσεις και ο ανταγωνισμός είναι θέματα που θα τεθούν στο τραπέζι των διαπραγματεύσεων, καθώς έχει επιτευχθεί ρητή συναίνεση. Ουσιαστικά, είναι και πάλι λίγο, και κατανοώ τις ΜΚΟ που επιθυμούσαν μια πιο φιλόδοξη ημερήσια διάταξη, η οποία θα περιλάμβανε κυρίως τα κοινωνικά θέματα. Για να επιτύχουμε όμως κάτι τέτοιο, και εκείνοι και εμείς πρέπει να άρουμε ορισμένες σοβαρές αντιφάσεις. Δεν μπορούμε να αποσιωπούμε το γεγονός ότι έχουμε συμφέροντα και να ισχυριζόμαστε διαρκώς ότι μιλάμε εξ ονόματος του Νότου. Πρέπει να συζητηθούν οι διαφορές ώστε να μπορέσουμε να τις υπερβούμε αποτελεσματικά. Με αυτόν τον τρόπο μάλιστα, όταν η επαφή Βορρά-Νότου υπήρξε αποτελεσματική, μπορέσαμε να σημειώσουμε νίκη στο θέμα των φαρμάκων. Ομοίως, θα μπορέσουμε να σημειώσουμε νίκη στα κοινωνικά θέματα μόνον εάν σκεφθούμε καλά τον τρόπο με τον οποίο θα συμβάλουμε στην ενίσχυση του διεθνούς συνδικαλισμού.
<P>
Τρίτον, για πρώτη φορά, δόθηκε τόση μεγάλη σημασία στην υλοποίηση και όχι στα νέα θέματα. Και στο θέμα αυτό, μελετώντας τα αποτελέσματα, δεν κατέληξα στα ίδια συμπεράσματα με την Caroline. Υπήρξε όντως πρόοδος όσον αφορά τη μέθοδο και χάρη στην Ινδία, δεν πρόκειται για εκ των προτέρων αξιολόγηση αλλά για σταδιακή αξιολόγηση των διαπραγματεύσεων: τίθενται υπό διαπραγμάτευση τομείς όπως τα υφάσματα, η γεωργία, μέτρα αντιντάμπινγκ, οι επιχορηγήσεις, και υπάρχουν μάλιστα δυνατότητες επαναδιαπραγμάτευσης.
<P>
Τέλος, ολοκληρώνοντας, θέλω να πω ότι, όσον αφορά το μέλλον, οφείλουμε να καταβάλουμε σημαντικές προσπάθειες ώστε τα πράγματα να μπουν σε μια τροχιά και να κυλήσουν ομαλά προς τη σωστή κατεύθυνση. Θα ήθελα λοιπόν να διατυπώσω δύο ιδέες: η πρώτη είναι ότι η εμπορική πολιτική της Ένωσης κινδυνεύει σοβαρά να παραμείνει ανολοκλήρωτη εξαιτίας της έλλειψης κοινής πολιτικής. Μας λείπει σε κάποιο βαθμό η συνοχή και έχουμε την υποχρέωση να αποσαφηνίσουμε το γεωργικό και βιομηχανικό κοινωνικό μας πρότυπο. Δεύτερη ιδέα: τα κοινωνικά θέματα πρέπει να είναι το σύνθημά μας. Δεν υπάρχει περίπτωση να παραιτηθούμε και να υποχωρήσουμε στους κόλπους της ΔΟΕ. Η Ευρωπαϊκή Ένωση οφείλει να απαιτήσει πολυμερείς κοινωνικές διαστάσεις για την ανάπτυξη και την αλληλεγγύη. Συνεπώς, έχουμε ακόμη πολλή δουλειά στον τομέα αυτόν·αυτό, όμως, δεν πρέπει να μας φοβίζει.

<SPEAKER ID=33 LANGUAGE="EN" NAME="Hyland">
Κύριε Πρόεδρε, οι τρέχουσες διαπραγματεύσεις στο πλαίσιο του Παγκόσμιου Οργανισμού Εμπορίου είναι σημαντικές για τη μελλοντική εξέλιξη της ΕΕ, ιδίως στο πλαίσιο της διεύρυνσης. Είμαι ικανοποιημένος για το γεγονός ότι οι διαπραγματευτές μας κατανοούν το μέγεθος αυτής της πρόκλησης και - ευελπιστώ - ότι θα επωφεληθούν από το πλεονέκτημα της πρόβλεψης που απορρέει από τις εμπειρίες μας υπό το τρέχον καθεστώς.
<P>
Όσον αφορά τη γεωργία, δεν πρέπει να επιτρέψουμε στις Ηνωμένες Πολιτείες να υπαγορεύσουν το περιεχόμενο της γεωργικής πολιτικής. Στην πιο πρόσφατη περίπτωση, αρχικά επέμειναν στην κατάργηση των γεωργικών ενισχύσεων και στη συνέχεια προέβησαν στην παροχή στήριξης προς τους αγρότες των Ηνωμένων Πολιτειών σε επίπεδο τρεις φορές υψηλότερο από τη στήριξη που λαμβάνουν οι αγρότες στην Ευρώπη.
<P>
Είμαι πολύ ευχαριστημένος από το γεγονός ότι κατά τις προκαταρκτικές συζητήσεις, φαίνεται να έχουμε επιτύχει μια ικανοποιητική συμφωνία σχετικά με τις επιστροφές κατά τις εξαγωγές. Όσον αφορά την Ιρλανδία, οι επιστροφές κατά τις εξαγωγές είναι αποφασιστικής σημασίας εξαιτίας της εξάρτησής μας από τις εξαγωγές σε τρίτες χώρες. Επίσης, πρέπει να ακολουθήσουμε σθεναρή στάση σχετικά με τις εισαγωγές τροφίμων από χώρες εκτός της ΕΕ. Επενδύουμε σημαντικά ποσά για μέτρα σχετικά με την ασφάλεια των τροφίμων και έχουμε απαγορεύσει τη χρησιμοποίηση αυξητικών παραγόντων. Εντούτοις, αναμένουμε από τους καλλιεργητές της ΕΕ να ανταγωνίζονται εισαγωγές από χώρες όπου χρησιμοποιούνται αυτά τα προϊόντα.
<P>
Επίσης, κατά παρόμοιο τρόπο, όσον αφορά το πρόβειο κρέας, το οποίο είναι σημαντικό για τους Ευρωπαίους, και ιδιαιτέρως για τους Ιρλανδούς αγρότες - συμφωνίες με τη Νέα Ζηλανδία, τις οποίες έχουμε διαχειριστεί με προχειρότητα, οδηγούν στην έλλειψη ελέγχων που θα μπορούσαν να αντιμετωπίσουν τη σκόπιμη πολιτική της Νέας Ζηλανδίας να κατακλύζει με τα προϊόντα της την αγορά της ΕΕ κατά τη διάρκεια των περιόδων μέγιστης παραγωγής.

<SPEAKER ID=34 LANGUAGE="IT" NAME="Della Vedova">
Κύριε Πρόεδρε, πιστεύω ότι η διάσκεψη της Ντόχα είχε επιτυχία, αλλά πίστευα πριν τη διάσκεψη της Ντόχα και συνεχίζω να πιστεύω ακόμη ότι η ευρωπαϊκή θέση της στρατηγικής διευρυμένης ημερήσιας διάταξης ήταν ένα σοβαρό σφάλμα. Πράγματι, η υπερφόρτωση του ΠΟΕ και στο μέλλον με πολλές προσδοκίες, για υπερβολικά πολλούς τομείς, κινδυνεύει να οδηγήσει σε αποτυχία του μοναδικού και πρωταρχικού του στόχου: την πρόσβαση στις αγορές, την ενίσχυση του αποτελματωμένου διεθνούς εμπορίου, με οφέλη τόσο για τις πλούσιες, όσο και για τις φτωχές χώρες.
<P>
Για τη γεωργία τέλος, κύριε Επίτροπε: ας μην ξεχνάμε, πριν εφησυχάσουμε τη συνείδησή μας, ότι το στοιχείο της ευρωπαϊκής διαπραγμάτευσης - το εξήγησε ο κ. Fischer - ήταν στην πραγματικότητα η υπεράσπιση του αστήρικτου, η υπεράσπιση της κοινοτικής γεωργικής πολιτικής. Ανησυχούμε για τα εργασιακά πρότυπα στην Αφρική, στην Ασία και τη Νότιο Αμερική και υπερασπιστήκαμε στη Ντόχα τους πλούσιους γάλλους αγρότες έναντι των φτωχών αγροτών της Νοτιοανατολικής Ασίας, της Αφρικής και της Λατινικής Αμερικής. Αυτό είναι το στοιχείο. Κατά συνέπεια: όχι στη διευρυμένη ημερήσια διάταξη και ας ασχοληθούμε πρωτίστως με το άνοιγμα των αγορών, ιδίως της πλούσιας γεωργικής και υφαντουργικής μας αγοράς.

<SPEAKER ID=35 LANGUAGE="DE" NAME="Schleicher">
Κύριε Πρόεδρε, κυρίες και κύριοι, εξ ονόματος της αντιπροσωπείας του Νοτίου Καυκάσου θέλω μόνο να ανακοινώσω ότι ένας συνεργάτης της Επιτροπής που υπηρετούσε στο διπλωματικό σώμα δολοφονήθηκε στη Γεωργία με ύπουλο τρόπο. Θέλω να παρακαλέσω, η Πρόεδρος του Κοινοβουλίου να απευθυνθεί εξ ονόματος του Ευρωπαϊκού Κοινοβουλίου στον Πρόεδρο Schewardnadse και να τον παρακαλέσει να μεριμνήσει ώστε να γίνει το παν, όχι μόνο για να διαλευκανθεί αυτός ο φόνος αλλά και για να χρησιμοποιηθούν επιτέλους μέσα κράτους δικαίου, προκειμένου να διασφαλισθεί η κατάλληλη προστασία των ανθρώπων που εργάζονται στη Γεωργία για την ίδια τη Γεωργία, και να καταστεί δυνατή η εκτέλεση αυτού του απαραίτητου έργου. Θεωρώ πολύ σοβαρό αυτό το περιστατικό. Θέλουμε να κάνουμε το παν για να βοηθήσουμε τον Νότιο Καύκασο, αλλά και ο Νότιος Καύκασος από την πλευρά του θα πρέπει να καταβάλει προσπάθειες για να προστατεύσει τους ανθρώπους που του εμπιστευόμαστε.
<P>
(Χειροκροτήματα)

<SPEAKER ID=36 NAME="Πρόεδρος">
Το σημειώνουμε κύριε Schleicher και ασφαλώς η πρότασή σας θα γίνει δεκτή.
<P>
Προχωρούμε τώρα στην ψηφοφορία.

<CHAPTER ID=4>
Ψηφοφορίες
<SPEAKER ID=37 LANGUAGE="ES" NAME="[COM(2000) 519 + COM(2001) 121 - C5-0165/2001 - 2001/0061(CNS)]2. των δημοσιονομικών κατευθυντηρίων γραμμών πολυετούς διάρκειας για τη διαχείριση των πόρων της  "ΕΚΑΧ υπό εκκαθάριση"  και, ύστερα από την ολοκλήρωση της εκκαθάρισης, των  "Πόρων του ταμείου έρευνας για τον άνθρακα και το χάλυβα"  [COM(2000) 520 + COM(2001) 121 - C5-0166/2001 - 2000/0363(CNS)]">

<P>
(Με διαδοχικές ψηφοφορίες, το Σώμα εγκρίνει τα ψηφίσματα νομοθετικού περιεχομένου)
<P>
Έκθεση χωρίς συζήτηση (A5-0446/2001) του κ. Ferber εξ ονόματος της Επιτροπής Προϋπολογισμών, σχετικά με το σχέδιο διορθωτικού και συμπληρωματικού προϋπολογισμού αριθ. 5 της Ευρωπαϊκής Ένωσης για το οικονομικό έτος 2001
<P>
Τμήμα I, Ευρωπαϊκό Κοινοβούλιο
<P>
(SEC(2001) 1956 - C5-xxxx/2001 - 2001/2264(BUD))
<P>
(Το Σώμα εγκρίνει το ψήφισμα)
<P>
Σύσταση για δεύτερη ανάγνωση εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου περί των στατιστικών ερευνών που απαιτούνται για τον καθορισμό του δυναμικού παραγωγής των δενδρώνων ορισμένων ειδών οπωροφόρων δέντρων
<P>
[12008/1/2001 - C5-0547/2001 - 2000/0291(COD)]
<P>
Redondo Jimιnez (PPE-DE), εισηγήτρια. (ES) Κύριε Πρόεδρε, θα ήθελα να ζητήσω από την Επιτροπή να κυρώσει ενώπιον της Ολομέλειας τη δέσμευση που ανέλαβε στην Επιτροπή Γεωργίας σχετικά με τη συμπερίληψη στην επόμενη πρόταση των καρπών με κέλυφος στις επόμενες στατιστικές έρευνες για τα οπωροφόρα δέντρα.

<SPEAKER ID=38 NAME="Πρόεδρος">
Η Επιτροπή επιθυμεί να πάρει το λόγο;

<SPEAKER ID=39 LANGUAGE="FR" NAME="Lamy">
. (FR) Θα ήθελα να πω στην κυρία Jimιnez ότι έχουμε υπόψη μας τη σημασία του εν λόγω ζητήματος των καρπών με κέλυφος και ότι συμμεριζόμαστε την επιμονή της στο θέμα της ύπαρξης αξιόπιστης στατιστικής βάσης η οποία θα μπορεί να μας παρέχει στοιχεία για το δυναμικό παραγωγής των εν λόγω καρπών. Συμφωνούμε λοιπόν μαζί της όσον αφορά τη διεύρυνση των στατιστικών ερευνών που προβλέπει η οδηγία στα νέα είδη και σε νέες μεταβλητές. Φρονούμε, όμως, ότι πρέπει πρώτα να αναλύσουμε από κοινού με τα κράτη μέλη τις προς ενσωμάτωση στις νέες αυτές έρευνες παραμέτρους: πυκνότητα, στατιστικές μονάδες, κτλ. Θα λάβουμε τα μέτρα που απαιτούνται για την εν λόγω στατιστική διεύρυνση με στόχο να καταλήξουμε σε μια τελική απόφαση πριν από τα τέλη του 2005.
<P>
Μόλις ολοκληρωθούν οι προκαταρκτικές αυτές εργασίες, οι οποίες ξέρω ότι είναι πολύπλοκες από στατιστικής άποψης, θα συμπληρώσουμε τον κατάλογο ειδών της τροποποιημένης οδηγίας εφαρμόζοντας την προβλεπόμενη διαδικασία επιτροπολογίας, όπως συνήθως.
<P>
(Ο Πρόεδρος αναγγέλλει την έγκριση της κοινής θέσης)
<P>
Απλοποιημένη διαδικασία
<P>
Πρόταση απόφασης του Συμβουλίου σχετικά με τη σύναψη συμφωνίας-πλαίσιο μεταξύ της Ευρωπαϊκής Κοινότητας και της Δημοκρατίας της Κύπρου για τη θέσπιση των γενικών αρχών όσον αφορά τη συμμετοχή της Δημοκρατίας της Κύπρου στα κοινοτικά προγράμματα
<P>
[13207/2001 - COM(2001) 481 - C5-0584/2001 - 2001/0193(AVC)]
<P>
(Το Σώμα εγκρίνει την Πρόταση της Επιτροπής)
<P>
Απλοποιημένη διαδικασία
<P>
Πρόταση απόφασης του Συμβουλίου σχετικά με τη σύναψη συμφωνίας-πλαίσιο μεταξύ της Ευρωπαϊκής Κοινότητας και της Δημοκρατίας της Μάλτας για τη θέσπιση των γενικών αρχών όσον αφορά τη συμμετοχή της Δημοκρατίας της Μάλτας στα κοινοτικά προγράμματα [13251/2001 - COM(2001) 481 - C5-0585/2001 - 2001/0194(AVC)]
<P>
(Το Σώμα εγκρίνει την πρόταση της Επιτροπής)
<P>
Απλοποιημένη διαδικασία
<P>
Πρόταση απόφασης του Συμβουλίου σχετικά με τη σύναψη συμφωνίας-πλαίσιο μεταξύ της Ευρωπαϊκής Κοινότητας και της Δημοκρατίας της Τουρκίας για τη θέσπιση των γενικών αρχών όσον αφορά τη συμμετοχή της Δημοκρατίας της Τουρκίας στα κοινοτικά προγράμματα
<P>
[13248/2001 - COM(2001) 481 - C5-0586/2001 - 2001/0195(AVC)]
<P>
(Το Σώμα εγκρίνει την πρόταση της Επιτροπής)
<P>
Απλοποιημένη διαδικασία
<P>
Πρόταση κανονισμού του Συμβουλίου για την τροποποίηση του κανονισμού (ΕΚ) 1493/1999 για την κοινή οργάνωση της αμπελοοινικής αγοράς [COM(2001) 332 - C5-0311/2001 - 2001/0132(CNS)]
<P>
(Το Σώμα εγκρίνει την πρόταση της Επιτροπής)
<P>
Απλοποιημένη διαδικασία
<P>
Πρόταση κανονισμού του Συμβουλίου για την τροποποίηση του κανονισμού (ΕΚ) 1017/94 περί αλλαγής χρήσης γαιών με αροτραίες καλλιέργειες και διάθεσης αυτών για εκτατική κτηνοτροφία στην Πορτογαλία
<P>
[COM(2001) 559 - C5-0512/2001 - 2001/0233(CNS)]
<P>
(Το Σώμα εγκρίνει την πρόταση της Επιτροπής)
<P>
Έκθεση χωρίς συζήτηση (A5-0413/2001) του κ. Rocard εξ ονόματος της Επιτροπή Απασχόλησης και Κοινωνικών Υποθέσεων, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την τροποποίηση του κανονισμού (ΕΚ) 577/98 για τη δειγματοληπτική έρευνα εργατικού δυναμικού στην Κοινότητα [COM(2001) 319 - C5-0275/2001 - 2001/0127(COD)]
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση χωρίς συζήτηση (A5-0403/2001) του κ. Pesδlδ εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του κανονισμού (ΕΟΚ) 2204/90 για τον καθορισμό συμπληρωματικών γενικών κανόνων της κοινής οργανώσεως της αγοράς στον τομέα του γάλακτος και των γαλακτομικών προϊόντων όσον αφορά τα τυριά
<P>
[COM(2001) 410 - C5-0363/2001 - 2001/0159(CNS)]
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση χωρίς συζήτηση (A5-0442/2001) του κ. Graefe zu Baringdorf εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την τροποποίηση του κανονισμού (ΕΟΚ) 2358/71 περί κοινής οργανώσεως αγοράς στον τομέα των σπόρων προς σπορά και με τον καθορισμό, για τις περιόδους εμπορίας 2002/03 και 2003/04, των ποσών της ενίσχυσης που χορηγείται στον τομέα των σπόρων προς σπορά 2002/03 και 2003/04 [COM(2001) 244 - C5-0206/2001 - 2001/0099(CNS)]

<SPEAKER ID=40 LANGUAGE="DE" NAME="Graefe zu Baringdorf">
Κύριε Πρόεδρε, υπάρχει προηγούμενη συνεννόηση με την Επιτροπή ότι πριν από την τελική ψηφοφορία για το νομοθετικό ψήφισμα θα είχαμε μια τοποθέτηση της Επιτροπής με την οποία θα μας ενημέρωνε κατά πόσον είναι διατεθειμένη να αποδεχθεί τις τροπολογίες μας.

<SPEAKER ID=41 LANGUAGE="EN" NAME="Byrne">
. (EN) Κύριε Πρόεδρε, η Επιτροπή επιβεβαιώνει την ικανοποίησή της από την έκβαση της διαδικασίας συνδιαλλαγής σχετικά με την ανοικτή δήλωση. Όσον αφορά τον θετικό κατάλογο, όπως κατέστη σαφές χθες το απόγευμα, διατηρούμε επιφυλάξεις και κατά συνέπεια καταθέσαμε δήλωση που θα περιληφθεί στην ανταλλαγή επιστολών σχετικά με την έκβαση της διαδικασίας.
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση χωρίς συζήτηση (A5-0402/2001) του κ. Lage εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη σύναψη του πρωτοκόλλου για τον καθορισμό των αλιευτικών δραστηριοτήτων και της χρηματικής αντιστάθμισης που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της Δημοκρατίας του Πράσινου Ακρωτηρίου όσον αφορά την αλιεία στα ανοικτά του Πράσινου Ακρωτηρίου για την περίοδο από 1ης Ιουλίου 2001 έως 30 Ιουνίου 2004 [COM(2001) 470 - C5-0479/2001 - 2001/0203(CNS)]
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση χωρίς συζήτηση (A5-0425/2001) του κ. Cunha εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου που αφορά τη σύναψη του πρωτοκόλλου που καθορίζει, για την περίοδο από τις 16 Ιουνίου 2001 έως τις 15 Ιουνίου 2006, τις αλιευτικές δυνατότητες και τη χρηματική αντιπαροχή που προβλέπονται στη συμφωνία μεταξύ της Ευρωπαϊκής Οικονομικής Κοινότητας και της κυβέρνησης της Δημοκρατίας της Γουινέας-Μπισσάου για την αλιεία στα ανοικτά των ακτών της Γουινέας-Μπισσάου
<P>
[COM(2001) 530 - C5-0566/2001 - 2001/0240(CNS)]
<P>
(Το Σώμα εγκρίνει το ψήφισμα νομοθετικού περιεχομένου)
<P>
Έκθεση χωρίς συζήτηση (A5-0428/2001) του κ. Gargani εξ ονόματος της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, σχετικά με την πολιτιστική πρωτεύουσα της Ευρώπης 2005[2001/2221(INI)]
<P>
(Το Σώμα εγκρίνει το ψήφισμα)
<P>
Έκθεση χωρίς συζήτηση (A5-0429/2001) του κ. Gemelli εξ ονόματος της Επιτροπής Αναφορών, σχετικά με το δικαίωμα αναφοράς του ευρωπαίου πολίτη: αναθεώρηση της Συνθήκης ΕΚ με σκοπό την ενίσχυσή του [2001/2137(INI)]
<P>
(Το Σώμα εγκρίνει το ψήφισμα)

<CHAPTER ID=5>
Εκδήλωση μνήμης για την τραγωδία της 11ης Σεπτεμβρίου 2001 στις Ηνωμένες Πολιτείες
<SPEAKER ID=42 NAME="Πρόεδρος">
Αγαπητοί συνάδελφοι, κατόπιν αιτήματος αρκετών από εσάς, αποφασίσαμε να προβούμε σε μια σύντομη εκδήλωση στη μνήμη των θυμάτων των τραγικών γεγονότων που συνέβησαν πριν από τρεις μήνες. Επιτρέψτε μου λοιπόν να σας διαβάσω ένα μήνυμα.
<P>
Κύριε Πρόεδρε, αγαπητοί συνάδελφοι, σαν σήμερα πριν από τρεις μήνες, στις 8.46 το πρωί, ώρα Νέας Υόρκης, ολόκληρος ο κόσμος συγκλονίστηκε από τις τρομερές επιθέσεις που έπληξαν το Μανχάταν και την Ουάσιγκτον. Αυτή την ώρα της περισυλλογής και της μνήμης, οι σκέψεις μου, οι σκέψεις μας, συνοδεύουν καταρχάς τα χιλιάδες θύματα και τις οικογένειές τους, τις δυνάμεις διάσωσης, τους υπαλλήλους, στρατιωτικούς και πολίτες, των οποίων το νήμα της ζωής κόπηκε ξαφνικά. Οι σκέψεις μου συνοδεύουν επίσης τον αμερικανικό λαό ο οποίος, μετά από τα γεγονότα αυτά, ζει μέσα στην αγωνία φοβούμενος νέες επιθέσεις.
<P>
Η Ευρωπαϊκή Ένωση συμμετέχει πλήρως στις προσπάθειες που από κοινού καταβάλλουμε με τις Ηνωμένες Πολιτείες για την καταπολέμηση της διεθνούς τρομοκρατίας. Αναλαμβάνει επίσης πλήρως τις ευθύνες της στο πλαίσιο της δεσμευτικής υπόσχεσης που έχει δοθεί για οριστική επίλυση των συγκρούσεων που απειλούν την παγκόσμια ειρήνη, κυρίως στη Μέση Ανατολή. Από τη δική μας βούληση και από τη δική μας συνοχή εξαρτάται να μην συμβούν παρόμοιες τραγωδίες ποτέ ξανά. Οι σκέψεις μου συνοδεύουν τέλος και τα θύματα όλων των τρομοκρατικών και πολεμικών ενεργειών. Σας καλώ να τηρήσουμε ενός λεπτού σιγή.
<P>
(Το Σώμα, όρθιο, τηρεί ενός λεπτού σιγή)
<P>
(Η συνεδρίαση διακόπτεται στις 12.00 και συνεχίζεται στις 12.35)

<CHAPTER ID=6>
Ψηφοφορίες (συνέχεια)
<SPEAKER ID=43 LANGUAGE="DE" NAME="Graefe zu Baringdorf">
Κύριε Πρόεδρε, προηγουμένως συνέβη ένα μικρό λάθος. Η Επιτροπή έκανε μια δήλωση σε σχέση με την έκθεση για τους σπόρους προς σπορά, η οποία ουσιαστικά αφορούσε την παρούσα έκθεση. Πρόκειται για τον θετικό κατάλογο. Ήταν προς το συμφέρον της Επιτροπής να λεχθεί αυτό. Αυτό που απαιτούμε σε σχέση με την έκθεση για του σπόρους προς σπορά είναι προς το δικό μας συμφέρον. Προτείνω - και αυτό είναι επίσης προς το συμφέρον της Επιτροπής, κύριε Fischler, αλλά περισσότερο προς το δικό μας το συμφέρον γιατί το ζητούμενο είναι να συμμετάσχουμε στην επόμενη έκθεση που θα υποβληθεί - προτείνω λοιπόν να προβεί τώρα η Επιτροπή στη δήλωση που ουσιαστικά θα αφορούσε την άλλη έκθεση. Τότε θα έχουμε ακούσει και τις δύο δηλώσεις και κατόπιν θα είμαστε σε θέση να ψηφίσουμε.

<SPEAKER ID=44 LANGUAGE="DE" NAME="Fischler">
Κύριε Πρόεδρε, αξιότιμοι κυρίες και κύριοι βουλευτές, αξιότιμοι κυρίες και κύριοι, είναι βέβαια ασυνήθιστο να τοποθετείται κανείς σε μια έκθεση η οποία έχει ήδη υποβληθεί σε ψηφοφορία, αλλά θα διευκρινίσω ευχαρίστως τι είχα να πω σε σχέση με την έκθεση που ψηφίστηκε για να μην υπάρχουν εν προκειμένω ανοιχτά ερωτήματα. Συμφωνούμε βέβαια ότι ήταν καλή η εργασία που επιτελέστηκε εδώ κατά την προετοιμασία, αλλά συμφωνούμε επίσης ότι μέχρι το τέλος του έτους πρέπει να έχει επιτευχθεί μια απόφαση του Συμβουλίου σε σχέση με τα ποσά των ενισχύσεων και τον σταθεροποιητή προκειμένου να υπάρξει η απαραίτητη ασφάλεια.
<P>
Υποστηρίζω το περιεχόμενο των τροπολογιών του συμβιβασμού. Πρώτον αποδέχομαι τη δυνατότητα να καθιερωθεί μια εξισορρόπηση των εγγυημένων ποσοτήτων του εκάστοτε κράτους μέλους, στο πλαίσιο της κοινοτικής μέγιστης εγγυημένης ποσότητας.
<P>
Δεύτερον, είμαι υπέρ μια ρύθμισης για την εφαρμογή, η οποία θα καθιστά δυνατή την παραχώρηση ενός επαρκούς περιθωρίου ευελιξίας για τα προστατευόμενα προϊόντα των μικροπαραγωγών.
<P>
Τρίτον, υπό το φως των συμπερασμάτων μιας εμπεριστατωμένης έρευνας για τη λειτουργία της προκείμενης οργάνωσης της αγοράς και για την τροφοδότηση της Κοινής Αγοράς με τα διάφορα είδη σπόρων προς σπορά η Επιτροπή θα υποβάλει στο Συμβούλιο και στο Κοινοβούλιο, στη βάση του άρθρου 37, κατάλληλες προτάσεις, οι οποίες μεταξύ άλλων θα αφορούν και τον καθορισμό της μέγιστης εγγυημένης ποσότητας. Αυτό θα γίνει έγκαιρα ώστε να μπορεί να στηριχθεί πάνω τους η παρεπόμενη ρύθμιση.
<P>
Όσον αφορά τον τρόπο εφαρμογής του σταθεροποιητή, η πρόταση του Κοινοβουλίου ότι στην περίπτωση της υπέρβασης της μεγίστης εγγυημένης ποσότητας θα περικόπτεται η ενίσχυση το επόμενο έτος, προσφέρει αρκετά πλεονεκτήματα και θα την ελέγξουμε με μεγάλη προσοχή.
<P>
(Το Σώμα εγκρίνει την κοινή θέση)
<P>
Σύσταση για τη δεύτερη ανάγνωση (A5-0416/2001) εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου εν όψει της έγκρισης κανονισμού του Ευρωπαϊκού Κοινοβουλίου και του Συμβουλίου που αφορά τον καθορισμό των γενικών αρχών και απαιτήσεων της νομοθεσίας για τα τρόφιμα, για την ίδρυση της Ευρωπαϊκής Αρχής Τροφίμων και τον καθορισμό διαδικασιών σε θέματα ασφαλείας των τροφίμων
<P>
[10880/1/2001 - C5-0414/2001 - 2000/0286(COD)] (Εισηγητής: κ. Whitehead)

<SPEAKER ID=45 NAME="Whitehead">
Κύριε Πρόεδρε, μια σύντομη επεξήγηση. Για τη συγκεκριμένη έκθεση, υπάρχει αυτήν τη στιγμή μια σειρά τροπολογιών επί των οποίων έχουμε συμφωνήσει και οι οποίες πιστεύουμε ότι θα εγκριθούν. Υπάρχει μία ασυνήθιστη διαδικασία - το Σώμα έχει ήδη ψηφίσει σχετικά με τα κριτήρια για τον τόπο εγκατάστασης της Ευρωπαϊκής Αρχής Ασφάλειας των Τροφίμων. Το Συμβούλιο δεν ήταν έτοιμο να κάνει δεκτό κάτι τέτοιο ως τμήμα της έκθεσης. Εμείς, ωστόσο, πιστεύουμε ότι ήταν απαραίτητο να δηλώσουμε ποια θα έπρεπε να είναι τα κριτήρια και να επιμείνουμε σε αυτά. Ο καλύτερος τρόπος για να γίνει αυτό χωρίς να κινηθεί η διαδικασία συνδιαλλαγής είναι να το ψηφίσουμε ως νομοθετικό ψήφισμα, δεσμεύοντας, κατ' αυτόν τον τρόπο, μόνο το Κοινοβούλιο. Ευελπιστούμε ότι η Πρόεδρος του Σώματος θα μεταφέρει αυτήν την πληροφορία και την άποψή μας επί του θέματος στη Διάσκεψη του Λάκεν σε δύο ημέρες από σήμερα.

<SPEAKER ID=46 NAME="Πρόεδρος">
Ζητώ από την Επιτροπή να ανακοινώσει τη θέση της σχετικά με τις τροπολογίες.

<SPEAKER ID=47 LANGUAGE="EN" NAME="Byrne">
. (EN) Θα ήθελα να εκφράσω και πάλι την ευγνωμοσύνη της Επιτροπής προς τον εισηγητή και τους σκιώδεις εισηγητές για τον αποτελεσματικό και εποικοδομητικό τρόπο με τον οποίο συμμετείχαν στις συζητήσεις μεταξύ των θεσμικών οργάνων τις τελευταίες εβδομάδες. Πλησιάζουμε στην εξεύρεση ενός συνολικού συμβιβασμού, ο οποίος θα επέτρεπε την έγκριση του κανονισμού χωρίς να κινηθεί η διαδικασία συνδιαλλαγής, κάτι που θα επιτρέψει την ίδρυση της Ευρωπαϊκής Αρχής Ασφάλειας των Τροφίμων στις αρχές του προσεχούς έτους.
<P>
Όσον αφορά τη θέση της Επιτροπής σχετικά με τις τροπολογίες, αυτή έχει ως εξής: η Επιτροπή μπορεί να κάνει δεκτές τις τροπολογίες αριθ. 1, 7, 10, 13, 14, 16, 19, 21 έως 24, 26 και 29 έως 44. Η Επιτροπή δεν μπορεί να κάνει δεκτές τις τροπολογίες αριθ. 2 έως 6, 8, 9, 11, 12, 15, 17, 18, 20, 25, 27 και 28.
<P>
Σχετικά με το θέμα το οποίο έθεσε ο κ. Whitehead, όπως υποστήριξα στη χθεσινοβραδινή συζήτηση, έχω την πεποίθηση ότι η έδρα της Αρχής θα πρέπει να επιλεγεί επί τη βάσει λογικών και λειτουργικών κριτηρίων, τα οποία θα διευκολύνουν την ομαλή λειτουργία της Ευρωπαϊκής Αρχής Ασφάλειας των Τροφίμων. Υπ' αυτή την έννοια, μπορώ να υποστηρίξω τις αρχές που εκφράζονται στο ψήφισμα το οποίο ανέφερε ο κ. Whitehead.
<P>
(Χειροκροτήματα)
<P>
(Ο Πρόεδρος αναγγέλλει την έγκριση της τροποποιημένης κοινής θέσης)
<P>
Έκθεση (A5-0422/2001) του κ. Bushill-Matthews εξ ονόματος της Επιτροπής Απασχόλησης και Κοινωνικών Υποθέσεων, σχετικά με την έκθεση της Επιτροπής προς το Ευρωπαϊκό Κοινοβούλιο και το Συμβούλιο: Πρωτοβουλία για την ανάπτυξη και την απασχόληση - Μέτρα χρηματοδοτικής συνδρομής υπέρ των καινοτόμων μικρών και μεσαίων επιχειρήσεων (ΜΜΕ) που δημιουργούν θέσεις απασχόλησης
<P>
[COM(2001) 399 - C5-0459/2001 - 2001/2183(COS)]
<P>
(Το Σώμα εγκρίνει το ψήφισμα)
<P>

<P>
ΑΙΤΙΟΛΟΓΗΣΕΙΣ ΨΗΦΟΥ- Έκθεση Graefe zu Baringdorf (A5-0442/2001)

<SPEAKER ID=48 LANGUAGE="FR" NAME="Souchet">
. (FR) Οι καλλιέργειες σπόρων αγρωστωδών και οσπρίων, που απαντώνται σε 30.000 εκμεταλλεύσεις της Ευρωπαϊκής Ένωσης, τα κύρια είδη που αφορά αυτή η κοινή οργάνωση της αγοράς, έχουν μεγάλη σημασία για την απασχόληση, το εισόδημα των παραγωγών, την κοινωνική και οικονομική ισορροπία πολλών περιφερειών, τη βιοποικιλότητα και την ασφάλεια του εφοδιασμού.
<P>
Όμως, αφενός, οι τιμές αγοράς που εισπράχθηκαν από τους παραγωγούς υπέστησαν τα τελευταία χρόνια σημαντικές διακυμάνσεις και, αφετέρου, η Ευρωπαϊκή Ένωση παρουσιάζει έλλειμμα 15.000 περίπου τόνων.
<P>
Η διατήρηση του ποσού των ενισχύσεων για σπόρους προς σπορά στο σημερινό επίπεδο είναι άξια επιδοκιμασίας, δεδομένου ότι είναι απαραίτητη για να διασφαλισθεί η ισορροπία μεταξύ παραγωγής και αγοράς· υπό τους όρους αυτούς, δεν θεωρώ αναγκαία την εισαγωγή δημοσιονομικού σταθεροποιητή, καθώς η αγορά έχει αποδείξει την ικανότητά της να αυτορυθμίζεται, και τούτο ενισχύεται από το γεγονός ότι η πρόταση της Επιτροπής για τον μηχανισμό σταθεροποίησης είναι γενική και αόριστη. Τέλος, νομίζω ότι δεν είναι σωστό να λαμβάνουμε ως πρότυπο το πρότυπο που ισχύει για τους σπόρους προς σπορά ρυζιού, οι οποίοι μπορούν να αποτελέσουν αντικείμενο διαιτησίας με την αγορά τροφίμων προς κατανάλωση.
<P>
Τέλος και κυρίως, θεωρώ αδέξιο μέτρο την κατανομή εγγυημένων μέγιστων ποσοτήτων στα κράτη μέλη, καθώς οι εταιρείες παραγωγής σπόρων διατηρούν υποκαταστήματα σε πολλές χώρες.
<P>
Αυτή είναι η ουσία των τροπολογιών που κατέθεσα στην επιτροπή, η οποία τις ενέκρινε ομόφωνα. Χαίρομαι που η ολομέλεια του Ευρωπαϊκού Κοινοβουλίου φέρθηκε εξίσου έξυπνα.
<P>
Έκθεση Cunha (A5-0425/2001)

<SPEAKER ID=49 LANGUAGE="NL" NAME="van den Bos και van der Laan">
. (NL) Οι αλιευτικές συμφωνίες, τις οποίες συνάπτει η ΕΕ με αναπτυσσόμενες χώρες, είναι αρνητικές για το περιβάλλον αλλά και για τις χώρες αυτές. Το γεγονός ότι αλιείς της ΕΕ αναγκάζονται να μεταφέρουν τις δραστηριότητές τους από τα ύδατα της ΕΕ σε ύδατα άλλων χωρών καταδεικνύει ότι η κατάσταση των αλιευτικών αποθεμάτων στα ύδατα της ΕΕ έχει επιδεινωθεί τόσο έντονα εξαιτίας αυτών των αλιευτικών δραστηριοτήτων, ώστε αυτές δεν είναι πλέον αρκετά κερδοφόρες. Αυτό το περιβαλλοντικό πρόβλημα θα πρέπει να αντιμετωπισθεί στη ρίζα του, μειώνοντας δηλαδή το δυναμικό του στόλου, και όχι στέλνοντας τους αλιείς να υπεραλιεύουν σε ύδατα άλλων χωρών. Εξάλλου, οι συμφωνίες αυτές είναι επιβλαβείς για την τοπική οικονομία, καθώς τα σύγχρονα κοινοτικά σκάφη λεηλατούν τα αλιεύματα των τοπικών αλιέων. Είναι παράλογο το γεγονός ότι η ΕΕ, ως συμβαλλόμενο μέρος, καταβάλλει ενισχύσεις προς τις κυβερνήσεις αυτών των χωρών, προκειμένου να βοηθήσουν τους αλιείς τους να βρουν άλλες πηγές βιοπορισμού.
<P>
Οι τροπολογίες που υπέβαλε η Επιτροπή Αλιείας και η Ομάδα του ΕΚΦΔΜ στην πρόταση της Επιτροπής αποτελούν βελτίωση στο κείμενο της συμφωνίας. Το κόμμα μας, D 66, υποστηρίζει επομένως τις τροπολογίες αυτές. Καταψηφίσαμε το νομοθετικό ψήφισμα διότι αντιτιθέμεθα στην συμφωνία καθεαυτή για τους λόγους που προανέφερα.
<P>
Εκθέσεις Lage (A5-0402/2001) και Cunha (A5-0425/2001)

<SPEAKER ID=50 LANGUAGE="FR" NAME="Bordes, Cauquil και Laguiller">
. (FR) Επιλέξαμε την αποχή όσον αφορά το σύνολο των εκθέσεων σχετικά με τις συμφωνίες αλιείας με τη Γουινέα-Μπισσάου και με το Πράσινο Ακρωτήριο, διότι, αν και εξασφαλίζουν ένα εισόδημα στα κράτη αυτά, στην ουσία νομιμοποιούν τη λεηλασία των φυσικών πόρων της Γουινέας-Μπισσάου και του Πράσινου Ακρωτηρίου από τη μεγάλη αλιευτική βιομηχανία των ευρωπαϊκών χωρών.
<P>
Ο μόνος λόγος, για τον οποίο υπερψηφίσαμε τις τροπολογίες 7 της έκθεσης Lage και 5 της έκθεσης Cunha, είναι ότι έχουν τουλάχιστον το πλεονέκτημα να ορίζουν συγκεκριμένο ποσό για τη χρηματοδοτική αντιστάθμιση, χωρίς να κρίνουν, ωστόσο, εκ των προτέρων εάν το ποσό αυτό αντισταθμίζει πραγματικά την απώλεια του εν λόγω φυσικού πόρου.
<P>
Έκθεση Gargani (A5-0428/2001)

<SPEAKER ID=51 LANGUAGE="EN" NAME="Crowley">
. (EN) Επιθυμώ καταρχάς να εκφράσω τις ευχαριστίες μου προς τον εισηγητή κ. Gargani για την έκθεσή του σχετικά με την Πολιτιστική Πρωτεύουσα της Ευρώπης για το έτος 2005. Ως εκπρόσωπος της πόλης του Κορκ στο ΕΚ, υποστηρίζω πλήρως τη συγκεκριμένη έκθεση.
<P>
Το Κορκ έχει μακρά και ένδοξη παράδοση ως η δεύτερη πόλη της Ιρλανδίας και υπήρξε κέντρο της μάθησης, της βιομηχανίας, του εμπορίου και του πολιτισμού για περισσότερα από 800 χρόνια. Ως σημαντικό θαλάσσιο λιμάνι, ήταν επίσης ανοικτό σε πολλές εξωτερικές επιρροές, οι οποίες συνέβαλαν στην ανάπτυξη πολλών νέων δεσμών και επαφών.
<P>
Η ιστορία της Ιρλανδίας θα μπορούσε να γραφτεί στο Κορκ, γιατί το Κορκ επηρεάστηκε κατά τρόπο παρόμοιο με όλη την υπόλοιπη Ιρλανδία. Είτε πρόκειται για την κατάκτηση και την αποικιοκρατία, τον θάνατο της αυτοχθόνου γαελικής γλώσσας και των παραδόσεων, τον λιμό και τη μετανάστευση, το Κορκ βρέθηκε στο επίκεντρο όλων αυτών των τρομακτικών αλλαγών. Σήμερα, το Κορκ είναι μια ανεπτυγμένη σύγχρονη πόλη, και έχει το βλέμμα του στραμμένο στις τεχνολογίες του μέλλοντος και στις αναπτυξιακές ευκαιρίες. Ωστόσο, παρ' όλο το προοδευτικό του όραμα, δεν λησμόνησε ποτέ ούτε παραμέλησε το παρελθόν του· αντιθέτως, εκτιμά και προστατεύει την ιστορία και τον πολιτισμό του, στον κλασικό χορό, την Όπερα, το Θέατρο Everyman, το Κέντρο Καλών Τεχνών Triskel, το Εθνικό Εργαστήριο Γλυπτικής, την Αίθουσα Τέχνης Crawford, τη Σχολή Σχεδίου και Καλών Τεχνών Crawford, το Πανεπιστήμιο του Κορκ, το Ινστιτούτο Τεχνολογίας του Κορκ, τη Μουσική Σχολή, την Εμπορική Σχολή, για να αναφέρω μόνον ελάχιστα παραδείγματα.
<P>
Είναι υπερήφανο για τους πολίτες του που δραστηριοποιήθηκαν κατά το παρελθόν στους τομείς της μουσικής, του χορού, των καλών τεχνών και της λογοτεχνίας, όπως και για τη νέα γενιά των ανθρώπων που δραστηριοποιούνται σε αυτούς τους τομείς.
<P>
Εμείς στο Κορκ, είμαστε υπερήφανοι για την φιλοξενία και την εγκαρδιότητά μας απέναντι σε όλους και αντιμετωπίζουμε κάθε νέα πρόκληση που μας παρουσιάζεται με εμπιστοσύνη στις δοκιμασμένες γνώσεις που προσφέρει η εμπειρία του παρελθόντος.
<P>
Το 2005, ως Πολιτιστική Πρωτεύουσα της Ευρώπης, το Κορκ θα παρουσιάσει όλα τα σπουδαία στοιχεία του παρελθόντος μας, αλλά θα προσφέρει επίσης έμπνευση για το μέλλον.
<P>
Δράττομαι αυτής της ευκαιρίας για να απευθύνω σε όλους ένα καλωσόρισμα στο Κορκ, τώρα αλλά και το 2005. Είμαι βέβαιος ότι θα σας συγκινήσει η ομορφιά, το χιούμορ, η ζωντάνια και η ηρεμία του.
<P>
Από τη στιγμή που θα επισκεφθείτε το Κορκ, δεν θα θέλετε να φύγετε ποτέ.
<P>
Έκθεση Graefe zu Baringdorf (A5-0421/2001)

<SPEAKER ID=52 LANGUAGE="IT" NAME="Fatuzzo">
Κύριε Πρόεδρε, πρόκειται για την έκθεση σχετικά με την κυκλοφορία των σύνθετων ζωοτροφών και συνεπώς τη διατροφή των ζώων και μεταξύ των ζώων συγκαταλέγονται και τα ψάρια. Όπως γνωρίζετε, κύριε Πρόεδρε, είμαι πολύ δημοφιλής μεταξύ των ψαριών, ιδίως των συνταξιούχων ψαριών, και δεν μπορούσα να μην τα ρωτήσω, ιδίως τους συνταξιούχους ιχθείς του Μαρόκου, τι σκέφτονται για αυτήν την οδηγία σχετικά με τη σύνθεση των ζωοτροφών. Δεν αστειεύομαι, κύριε Πρόεδρε, εκφράζω απλώς με τον συνήθη τρόπο μου τους λόγους για τους οποίους ψήφισα υπέρ. Τα ψάρια αυτά, εγκαταλείποντας τη σιωπή τους, μου είπαν ότι είναι υπέρ αυτού του εγγράφου, αλλά θα ήθελαν να ζητήσω από τον κ. Graefe zu Baringdorf, στις επόμενες τροποποιήσεις αυτής της οδηγίας, να φροντίσει ώστε να υπάρχει ένα μενού και για τις ζωοτροφές, ώστε να μην είναι υποχρεωμένα να τρέφονται πάντα με τα ίδια πιάτα. Κουράζονται και αυτά να τρωνε πάντα το ίδιο φαγητό!
<P>
Έκθεση Whitehead (A5-0416/2001)

<SPEAKER ID=53 LANGUAGE="IT" NAME="Fatuzzo">
Κύριε Πρόεδρε, πρέπει να αιτιολογήσω την ψήφο μου σε αυτό το έγγραφο σχετικά με την ίδρυση της Ευρωπαϊκής Αρχής Τροφίμων. Δεν το θέλησα εγώ, κύριε Πρόεδρε, αλλά και αυτό το δεύτερο θέμα μας μεταφέρει στην κουζίνα. Εκεί θα μας μεταφέρει και το επόμενο θέμα, ίσως γιατί είναι ώρα φαγητού.
<P>
Ψήφισα υπέρ φυσικά, γιατί πρέπει να είναι καλά τα τρόφιμα στο τραπέζι μας. Πιστεύω όμως ότι θα ήταν καλό να πραγματοποιούνται έλεγχοι και σε αυτές τις οδηγίες που αφορούν τον έλεγχο των τροφίμων. Δυστυχώς όμως τα κράτη μέλη δεν θέλουν τους ελέγχους και εγώ θα επιμένω ώστε στο μέλλον αυτή η Αρχή Τροφίμων να έχει πραγματικά το δικαίωμα αιφνιδιαστικών ελέγχων στα δημόσια εστιατόρια, στα σχολικά εστιατόρια, στα εστιατόρια των εταιριών, στα εστιατόρια των ιδρυμάτων όπου ζουν οι ηλικιωμένοι όταν δεν είναι σε θέση να παραμείνουν στην οικογένεια. Η διατροφή είναι πολύ, πολύ σημαντική!

<SPEAKER ID=54 LANGUAGE="NL" NAME="Thyssen">
Κύριε Πρόεδρε, θα ήθελα να πω ότι με μεγάλη χαρά υπερψήφισα τις τροπολογίες για την κοινή θέση σε σχέση με την ασφάλεια των τροφίμων, ζήτημα για το οποίο εισηγητής ήταν ο συνάδελφος Whitehead. Θα ήθελα να ευχαριστήσω τον συνάδελφο για τη σημαντική προσπάθεια που κατέβαλε, διότι χάρη στις προσπάθειές του κατορθώσαμε να καταλήξουμε υπερκομματικά σε σαφείς και καλές συμφωνίες και να μπορούμε να μιλούμε για πρόοδο.
<P>
Υιοθετήσαμε σήμερα αποκλειστικά τις τροπολογίες οι οποίες έχουν την πλήρη έγκριση της Επιτροπής. Έγιναν συμφωνίες και με το Συμβούλιο. Έτσι, η Ευρωπαϊκή Υπηρεσία Τροφίμων μπορεί να αρχίσει τη λειτουργία της το 2002·είμαστε δηλαδή απολύτως εντός του χρονοδιαγράμματος. Δεν υπάρχει αμφιβολία, πιστεύω, ότι αυτό οφείλεται στην καλή διακομματική συνεργασία που είχαμε εδώ στο Κοινοβούλιο. Δημιουργήσαμε ένα βιώσιμο πλαίσιο. Εάν μάλιστα κατορθώσουμε να διορίσουμε και τους κατάλληλους άνδρες και γυναίκες στις κατάλληλες θέσεις και να αποφασίσουμε μία έδρα για την Υπηρεσία η οποία να της παρέχει τη δυνατότητα να πραγματοποιεί με μεγάλη ευελιξία τις αναγκαίες επαφές, πιστεύω ότι θα υπάρχουν τότε όλες οι προϋποθέσεις προκειμένου να επιτύχει το έργο της Υπηρεσίας αυτής. Κύριε Πρόεδρε, εξαρτάται τώρα από την ίδια την Υπηρεσία αν θα επιτύχει και της εύχομαι κάθε επιτυχία στις προσπάθειές της.

<SPEAKER ID=55 LANGUAGE="FR" NAME="Bordes, Cauquil και Laguiller">
. (FR) Η σύσταση "Ευρωπαϊκής Αρχής Τροφίμων" που θα ελέγχει την ασφάλεια των τροφίμων σε κοινοτικό επίπεδο ενδέχεται να είναι χρήσιμη για τους καταναλωτές. Συμφωνούμε ως προς την αρχή της εν λόγω ιδέας.
<P>
Θέλουμε, όμως, να τονίσουμε ότι, αντίθετα με παρόμοιους φορείς σε άλλες χώρες, κυρίως στις Ηνωμένες Πολιτείες, η Ευρωπαϊκή Αρχή Τροφίμων θα έχει μόνο συμβουλευτικό ρόλο και καμία εξουσία. Σε τι θα χρησιμεύουν, υπό τις συνθήκες αυτές, οι συστάσεις της; Πολύ περισσότερο που τα πρόσφατα συναφή με τις τροφές σκάνδαλα, από τις τρελές αγελάδες μέχρι τα κοτόπουλα με διοξίνες, αποδεικνύουν ότι η ασφάλεια των τροφίμων και η αναζήτηση του κέρδους είναι θέματα που έρχονται σε πλήρη αντίθεση. Η Ευρωπαϊκή Αρχή Τροφίμων, υπό τις συνθήκες αυτές, έχει τελείως διακοσμητικό ρόλο.

<SPEAKER ID=56 NAME="Figueiredo">
Είναι θετικές κάποιες πρόοδοι όσον αφορά τη δημιουργία του Ευρωπαϊκού Οργανισμού Τροφίμων, αν και θα συνεχίσω να δηλώνω ότι ο Οργανισμός αυτός δεν μπορεί να λειτουργήσει ως πανάκεια για την επίλυση των προβλημάτων της ασφάλειας των τροφίμων ή ως προπέτασμα καπνού για την κοινή γνώμη. Πρέπει να διασφαλισθεί ότι ο Οργανισμός αυτός θα εγγυάται την αξιολόγηση του κινδύνου σχετικά με την ασφάλεια των τροφίμων, θα βασίζεται σε σοβαρές επιστημονικές γνωμοδοτήσεις, και δεν θα απαλλάσσει την Επιτροπή από τις ευθύνες της ούτε θα την αντικαθιστά όσον αφορά τη διαχείριση του κινδύνου της κοινοτικής πολιτικής τροφίμων, όπως και τις αρμόδιες αρχές σε κάθε κράτος μέλος.
<P>
Η βασική αρχή οποιασδήποτε νομοθεσίας σχετικά με τα τρόφιμα είναι η προστασία της ανθρώπινης υγείας και, για τον λόγο αυτόν, είναι σημαντική η θέσπιση της αρχής της πρόληψης στη διαχείριση κινδύνων, όταν τα επιστημονικά δεδομένα είναι ανεπαρκή ή μη οριστικά. Πρέπει, ωστόσο, να αναρωτηθούμε εάν ήταν απαραίτητη μία τόσο περίπλοκη δομή από διοικητική και δημοσιονομική άποψη, αν και πρέπει να τονίσουμε την ανάγκη να διασφαλιστεί η συμμετοχή ενός μέλους από κάθε κράτος μέλος στη Διοίκηση.
<P>
Εν πάση περιπτώσει, πρέπει να επαναλάβουμε ότι το πρόβλημα των τροφίμων θα επιλυθεί μόνο με μία σε βάθος αλλαγή της ΚΓΠ και μία πραγματική πολιτική τροφίμων, η οποία δεν θα βασίζεται στα συμφέροντα των πολυεθνικών της βιομηχανίας γεωργικών τροφίμων ή στην απελευθέρωση του γεωργικού εμπορίου.

<SPEAKER ID=57 LANGUAGE="FR" NAME="Grossetκte">
. (FR) Υπερψήφισα την εν λόγω έκθεση.
<P>
Εδώ και χρόνια αναζητούμε τρόπους για να αποκαταστήσουμε την εμπιστοσύνη των καταναλωτών, και η Ευρωπαϊκή Αρχή για την Ασφάλεια των Τροφίμων είναι μια από τις προσπάθειες προς αυτήν την κατεύθυνση.
<P>
Δεν υπάρχει μηδενικός κίνδυνος. Εξάλλου γνωρίζουμε τις συνέπειες που ενδεχομένως θα έχει πιθανή βακτηριολογική μόλυνση (που δεν θα συνδέεται αναγκαστικά με την τρομοκρατία) σε πολύ μεγάλο αριθμό πολιτών. Επομένως, η ασφάλεια των τροφίμων πρέπει να συνιστά το επίκεντρο του προβλεπόμενου μηχανισμού.
<P>
Δεν πρέπει πάντως να παραλογιζόμαστε. Ας μην λησμονούμε ότι η ευρωπαϊκή διατροφική αλυσίδα είναι από τις πλέον ασφαλείς στον κόσμο. Για να είναι όμως αποτελεσματική και αξιόπιστη, η αρχή αυτή πρέπει να περιβάλλεται από τους πλέον διακεκριμένους επιστήμονες και να στηρίζεται ταυτόχρονα στο δίκτυο των υφιστάμενων εθνικών αρχών.
<P>
Αλλη σημαντική πτυχή που πρέπει να τονίσουμε είναι η διάκριση μεταξύ της αξιολόγησης του κινδύνου, που είναι επιστημονικής φύσεως, και της διαχείρισής του (μέτρα των οποίων έχει αποφασισθεί η λήψη), που έχει αποκλειστικά πολιτικό χαρακτήρα.
<P>
Υπενθυμίζω ότι τα μέτρα που λαμβάνονται πρέπει να είναι ανάλογα με τον κίνδυνο. Σε περιπτώσεις κινδύνου ο οποίος δεν στηρίζεται σε κάποια λογική βάση - στην περίπτωση φημολογίας για παράδειγμα - πρέπει να απαντούμε με ανακοίνωση προς τους καταναλωτές. Σε περιπτώσεις πιθανού κινδύνου, πρέπει να λαμβάνονται προληπτικά μέτρα και, τέλος, σε περίπτωση πραγματικού κινδύνου, επιβάλλεται η λήψη μέτρων αντιμετώπισης του προβλήματος.
<P>
Εάν επιθυμούμε τη μέγιστη δυνατή αποτελεσματικότητα, η Ευρωπαϊκή Αρχή για την Ασφάλεια των Τροφίμων πρέπει να είναι απολύτως ανεξάρτητη - η σύνθεση των υπηρεσιών της θα είναι καθοριστική ως προς αυτό - και να λαμβάνει αποφάσεις με πλήρη διαφάνεια.
<P>
Τέλος, οι κυρώσεις σε περίπτωση σοβαρών σφαλμάτων ή απάτης δεν πρέπει μόνο να είναι βαριές, αλλά κυρίως να επιβάλλονται.

<SPEAKER ID=58 LANGUAGE="NL" NAME="Meijer">
. (NL) Κατά την παραγωγή τροφίμων, για πολλά χρόνια η ποιότητα και η δημόσια υγεία έμπαιναν σε δεύτερη μοίρα απέναντι στην προσπάθεια για διαρκή μείωση του κόστους παραγωγής. Τα φθηνά τρόφιμα έπρεπε να κρατούν χαμηλό το κόστος για τις μεγάλες μάζες του πληθυσμού. Το κράτος και, ιδιαίτερα, οι επιχειρήσεις συμφωνούσαν για τον περιορισμό του κόστους, ο οποίος γινόταν κατορθωτός μέσω της αύξησης της κλίμακας, της χρήσης αφύσικων πρώτων υλών, της έντασης της χρήσης του χώρου, της εισαγωγής ζωοτροφών από τον τρίτο κόσμο και της μαζικής κατάργησης της ανθρώπινης εργασίας.
<P>
Η μείωση του κόστους επιτυγχανόταν και με τη χρησιμοποίηση παραπροϊόντων του κρέατος και χόρτου δηλητηριασμένου με διοξίνες για ζωοτροφές ή με εκτροφή των ζώων σε κλουβιά και την μεταφορά τους σε φορτηγά, όπου μπορούσαν εύκολα να διαδοθούν οι ζωονόσοι. Έτσι και αλλιώς, όποιος ήθελε καλύτερα τρόφιμα μπορούσε να απευθυνθεί σε ένα ξεχωριστό κύκλωμα διανομής για τους πλέον υψηλόμισθους. Μόνον όταν διαπιστώθηκε ότι μπορούσαν να μεταδοθούν ανίατες ασθένειες στους ανθρώπους από μολυσμένα τρόφιμα, άρχισαν όλο και περισσότεροι άνθρωποι να διερωτώνται τι τρώνε.
<P>
Για άλλη μία φορά βλέπουμε ότι θα πρέπει πρώτα να υπάρξουν ατυχήματα προκειμένου να αντιμετωπισθούν τα προβλήματα. Η λύση δεν είναι η διεύρυνση της ευρωπαϊκής γραφειοκρατίας ή οι τσακωμοί για την έδρα και την ηγεσία του νέου οργάνου. Η ασφάλεια των τροφίμων μπορεί να εξασφαλισθεί μόνον εφόσον ο περιορισμός του κόστους και τα κέρδη των επιχειρήσεων δεν δεσπόζουν πλέον έναντι όλων των άλλων πτυχών και επιτευχθεί όσο το δυνατόν περισσότερη διαφάνεια σε σχέση με τις προσφυγές, τις απόψεις της μειοψηφίας, τη σύνθεση και τα μέτρα ασφαλείας.
<P>
Ελπίζω να υπάρξουν οι επαναστατικές συνέπειες που προβλέπει ο κ. Staes, όμως αυτό το δούμε στο μέλλον.

<SPEAKER ID=59 LANGUAGE="FR" NAME="Patrie">
. (FR) Υπερψήφισα την εν λόγω σύσταση διότι θεωρώ ότι η κοινή θέση όπως τροποποιήθηκε επιφέρει σημαντικές βελτιώσεις στην αρχική πρόταση της Επιτροπής.
<P>
Συμφωνώ απολύτως με την ευχή που εκφράζουν τα ευρωπαϊκά θεσμικά όργανα: η μελλοντική Ευρωπαϊκή Αρχή για την Ασφάλεια των Τροφίμων πρέπει να συσταθεί το ταχύτερο δυνατό και να αναλάβει δράση από την αρχή του έτους 2002. Ως προς το θέμα αυτό, υποστηρίζω την επιθυμία του εισηγητή να εγκριθεί ένα κείμενο που να έχει πιθανότητες να αποσπάσει τη συμφωνία του Συμβουλίου έτσι ώστε να αποφευχθεί η πάντοτε χρονοβόρα διαδικασία συνδιαλλαγής.
<P>
Η Ευρωπαϊκή Αρχή για την Ασφάλεια των Τροφίμων θα είναι ισχυρή και θα συμβάλει, ελπίζω, στον καλύτερο έλεγχο των συναφών με τα τρόφιμα κινδύνων σε ολόκληρη την Ευρωπαϊκή Ένωση.
<P>
Τα κράτη μέλη θα διατηρήσουν τις αρμοδιότητες εποπτείας και ελέγχου, ενώ η διαχείριση των κινδύνων και του συστήματος έγκαιρης προειδοποίησης θα είναι αρμοδιότητα της Ευρωπαϊκής Επιτροπής.
<P>
Τέλος, συμφωνώ με τη θέσπιση κριτηρίων με γνώμονα την επιλογή, προς το γενικό συμφέρον, της καλύτερης δυνατής έδρας της Ευρωπαϊκής Αρχής για την Ασφάλεια των Τροφίμων: η πόλη της Λιλ νομίζω ότι πληροί τις προϋποθέσεις που ορίζει η εν λόγω σύσταση.

<SPEAKER ID=60 LANGUAGE="EN" NAME="Titley">
. (EN) Στηρίζω ολόψυχα αυτήν την έκθεση του Σοσιαλιστή συναδέλφου μου, η οποία ζητεί τη θέσπιση γενικών αρχών και προϋποθέσεων σχετικά με τον κώδικα τροφίμων και την Ευρωπαϊκή Αρχή Τροφίμων. Η ασφάλεια στα τρόφιμα είναι ένα ζήτημα που απασχολεί σοβαρά την πλειονότητα των πολιτών της Ευρωπαϊκής Ένωσης και για αυτόν τον λόγο, έχει ζωτική σημασία να είναι η εν λόγω Αρχή αποτελεσματική, δημοκρατική και διαφανής από τη στιγμή που θα ιδρυθεί. Κατ' αυτόν τον τρόπο, ο ρόλος που προτείνεται να διαδραματίσει το Κοινοβούλιο θα διασφαλίζει ότι το σώμα αυτό θα παραμείνει υπό στενό έλεγχο και θα περιβληθεί τη μεγαλύτερη δυνατή νομιμότητα.
<P>
Επιπλέον, είναι απολύτως επιθυμητό η μελλοντική έδρα αυτής της Αρχής να είναι ανεξάρτητη γεωγραφικά από αυτές των υπολοίπων οργάνων της ΕΕ. Αυτό θα διασφαλίσει ότι θα παραμείνει ανεξάρτητη και, κατά συνέπεια, περισσότερο αξιόπιστη στα μάτια των πολιτών. Τέλος, το αίτημα για στενότερη συνεργασία με τους συναφείς οργανισμούς είναι δικαιολογημένο: όταν υπάρχει υποψία για κίνδυνο προερχόμενο από τρόφιμα είναι λογικό η Αρχή να κάνει πλήρη χρήση των γνώσεων που διαθέτουν άλλοι συναφείς οργανισμοί.

<SPEAKER ID=61 LANGUAGE="NL" NAME="Van den Bos και Van der Laan">
. (NL) Η ομάδα των D 66 συμφώνησε με την έκθεση Whitehead σχετικά με την Ευρωπαϊκή Υπηρεσία Τροφίμων. Το D 66 χαίρεται για τη στιγμή κατά την οποία συζητήθηκε αυτή η έκθεση, λίγο πριν από την Ευρωπαϊκή Σύνοδο Κορυφής του Λάκεν.
<P>
Το ζήτημα της έδρας της Ευρωπαϊκής Υπηρεσίας Τροφίμων δεν μπορεί να εξετασθεί ξεχωριστά από το ακόμα ανεπίλυτο πρόβλήμα της έδρας του Ευρωπαϊκού Κοινοβουλίου, και ολόκληρου του τσίρκου της μετακόμισης του Κοινοβουλίου μεταξύ Βρυξελών και Στρασβούργου. Θεωρούμε ότι οι αρχηγοί κρατών και κυβερνήσεων θα εξετάσουν ενδελεχώς τα προβλήματα αυτά στο Λάκεν.
<P>
Έκθεση Bushill-Matthews (A5-0422/2001)

<SPEAKER ID=62 LANGUAGE="IT" NAME="Fatuzzo">
Κύριε Πρόεδρε, ο κ. Bushill-Matthews συνέταξε την έκθεση για τη χρηματοδοτική συνδρομή υπέρ των μικρών και μεσαίων επιχειρήσεων. Ένας συνταξιούχος εβδομήντα ετών, ο κ. Guido Facchinetti, που είναι έμπειρος μάγειρας και σε όλη του τη ζωή εργάστηκε σε πολλά εστιατόρια, είναι από τη Γένοβα και μου ζήτησε να ψηφίσω υπέρ αυτού του εγγράφου για τους λόγους που ήδη ανέφερα, γιατί είναι καλό οι μικρές και μεσαίες επιχειρήσεις να χρηματοδοτούνται από την Ευρώπη. Μου είπε: "Αν είχα τα οικονομικά μέσα, αν και είμαι εβδομήντα ετών, θα άνοιγα νέα εστιατόρια σε όλη την Ευρώπη, που θα σερβίριζαν μακαρόνια αλ πέστο, κουρκούτι ρεβιθιών αλά γενοβέζε, φογάτσα του Recco και τηγανητά ψάρια από το Camogli" - ζητώ συγνώμη από τους φίλους μας τα ψάρια αν με ακούν - "γιατί αυτή είναι μια εξαιρετική κουζίνα και θα ήθελα να την μεταφέρω σε όλη την Ευρώπη. Έχομε όμως ανάγκη από χρήματα!" Ελπίζω ότι αυτό το έγγραφο θα του επιτρέψει να προσφέρει ακόμη τις εξαιρετικές του ικανότητες, ως ιταλού και γενοβέζου, μάγειρα.

<SPEAKER ID=63 NAME="Bastos">
(ΡΤ) Η προώθηση της Πρωτοβουλίας για την Ανάπτυξη και την Απασχόληση είναι ένα πολύ θετικό βήμα για την αύξηση και βελτίωση των προοπτικών της απασχόλησης στην ΕΕ. Τα τελευταία χρόνια οι ΜΜΕ και οι επιχειρήσεις μικρής διάστασης μπόρεσαν να δημιουργήσουν τον μεγαλύτερο αριθμό νέων θέσεων εργασίας. Η έκθεση που υπέβαλε η Επιτροπή παρέχει μία αντικειμενική ανάλυση της ανάπτυξης των τριών χρηματοδοτικών μέσων για τις ΜΜΕ: Στήριξη στην έναρξη δραστηριότητας, (MTE), Κοινή Ευρωπαϊκή Επιχείρηση (JEV) και Μηχανισμός Εγγυήσεων για τις ΜΜΕ.
<P>
Ωστόσο, είναι πολύ ορθές οι έντονες κριτικές παρατηρήσεις της έκθεσης του συναδέλφου κ. Bushill-Mathews, την οποία συμμερίζομαι και υπερψήφισα.
<P>
Υπογραμμίζω, καταρχάς ότι, στο μέλλον, η Επιτροπή πρέπει να υποδείξει με σαφήνεια τον βαθμό υλοποίησης των προβλέψεων σχετικά με τη δημιουργία θέσεων απασχόλησης. Δεύτερο, θα πρέπει η Επιτροπή να προχωρήσει σε μία ουσιαστική ανάλυση των λόγων που οδηγούν ορισμένες χώρες σε υψηλό επίπεδο χρήσης των διαφόρων προγραμμάτων ενώ άλλες σημειώνουν μειωμένο ή μηδενικό επίπεδο χρήσης.
<P>
Στο πλαίσιο αυτό, αναφέρω ότι η Πορτογαλία είναι μεταξύ των κρατών μελών που δεν καλύφθηκαν από το πρόγραμμα MTE-Στήριξη στην έναρξη δραστηριότητας, το οποίο προορίζεται για επενδύσεις αρχικών φάσεων σε τομείς υψηλής τεχνολογίας.
<P>
Όσον αφορά τον Μηχανισμό Εγγύησης για τις ΜΜΕ - κατά την περίοδο αναφοράς, 31.12.2000 -,το ποσοστό χρήσης είναι αρκετά περιορισμένο. Σύμφωνα με τα προκαταρκτικά στοιχεία που παρέχουν οι χρηματοπιστωτικοί διαμεσολαβητές, μόνο 8 πορτογαλικές ΜΜΕ επωφελήθηκαν από μία εγγύηση στο πλαίσιο του μηχανισμού αυτού, ενώ στην Ισπανία επωφελήθηκαν 2.812.
<P>
Η ανάλυση αυτή θα αποτελέσει δείκτη πολύ μεγάλης σημασίας για τον καθορισμό και την έγκριση μέτρων προσαρμογής, κυρίως όσον αφορά τη διαφανή πρόσβαση στις πληροφορίες, την απλούστευση των διαδικασιών υποβολής υποψηφιοτήτων και την ταχύτητα στη διάθεση των κονδυλίων.

<SPEAKER ID=64 NAME="Κόρακας">
. H πολιτική που ασκούν η Ευρωπαϊκή Ένωση και τα κράτη μέλη, οδηγεί σε χρεωκοπία εκατοντάδες χιλιάδες Μικρο Μεσαίες Επιχειρήσεις (ΜΜΕ) κάθε χρόνο επειδή αδυνατούν να αντεπεξέλθουν στην επίθεση του μονοπωλιακού κεφαλαίου. Τα σημάδια ύφεσης στην οικονομία γίνονται όλο και πιο έντονα, με πρώτα θύματα τις ΜΜΕ και τις θέσεις εργασίας που χάνονται και σε καμμία περίπτωση δεν μπορούν να αντισταθμιστούν από τις περιορισμένες και βραχυπρόθεσμες, κατά κανόνα, θέσεις εργασίας που συνδέονται με τις κατά καιρούς επιχορηγήσεις.
<P>
Η πρόταση της Επιτροπής δεν κάνει παρά να υπηρετεί το σκοπό της ενίσχυσης της ευρωπαϊκής αγοράς επιχειρηματικών κεφαλαίων με την ίδρυση χρηματοπιστωτικών μεσαζόντων, οι οποίοι ούτε ελέγχονται ούτε λειτουργούν με κριτήρια τη δημιουργία θέσεων απασχόλησης.
<P>
Στις πλείστες των περιπτώσεων, οι ΜΜΕ δεν λαμβάνουν απευθείας χρηματοδότηση, καθώς οι αιτήσεις πρέπει να απευθύνονται σε διαμεσολαβητές, που είναι κατά κανόνα παραδοσιακά "ταμεία κεφαλαίων κινδύνων και επενδύσεων " , που τελούν υπό την εγγύηση της ΕΤΕ, που λαμβάνουν πιστώσεις και εγγυήσεις από αυτήν. Έτσι, τελικά, κανείς εκτός από την Ευρωπαϊκή Τράπεζα Επενδύσεων δε γνωρίζει ποια ΜΜΕ υποστηρίζεται και ποια σχέδια χρηματοδότησης και πόσες θέσεις εργασίας θα προκύψουν από αυτά.
<P>
Οι ενδιάμεσοι αυτοί χρηματοπιστωτικοί οργανισμοί, που έχουν συνάψει συμβάσεις με το Ευρωπαϊκό Ταμείο Επενδύσεων, προσανατολίζονται κυρίως σε επενδύσεις πρώιμου σταδίου σε τομείς υψηλής τεχνολογίας όπως πληροφορική, επικοινωνίες και βιοεπιστήμες.
<P>
Επομένως για ποιες ενισχύσεις και σε ποιες ΜΜΕ μιλάμε, αφού οι παραδοσιακές μικρομεσαίες επιχειρήσεις, οι μικρές βιοτεχνίες, οι τουριστικές και εμπορικές επιχειρήσεις βρίσκονται εκτός του πλαισίου χρηματοδότησης, παρά τις δυνατότητές τους να προωθήσουν καινοτόμα προϊόντα. Αγνοείται έτσι το σημαντικότατο ειδικό βάρος που έχουν οι ΜΜΕ για την οικονομία της κάθε χώρας, αφού έχει αποδειχθεί ότι αντιπροσωπεύουν την σπονδυλική στήλη του επιχειρηματικού τομέα της Ευρώπης και είναι οι μοναδικές που τα τελευταία χρόνια επέτρεψαν τη δημιουργία θέσεων εργασίας.
<P>
Η άνιση γεωγραφική κατανομή των ενισχύσεων αυτών είναι ιδιαίτερα χαρακτηριστική και για την όξυνση των περιφερειακών ανισοτήτων ανάμεσα στα κράτη μέλη, αφού πάνω από το μισό των χρηματοδοτήσεων αυτών (είτε αφορούν ενισχύσεις εκκίνησης είτε το μηχανισμό εγγυήσεων) χορηγείται στη Γαλλία και Γερμανία ενώ π.χ στην Ελλάδα οι ενισχύσεις αυτές είναι μηδενικές, διότι "η αγορά επιχειρηματικού κεφαλαίου δεν είναι ανεπτυγμένη".
<P>
Δεν έχουμε αυταπάτες oύτε για τo χαρακτήρα της πoλιτικής απασχόλησης της ΕΕ, ούτε της πoλιτικής για τις ΜΜΕ, που ουσιαστικά είναι ανύπαρκτη, oύτε για τα συμφέρoντα πoυ αυτή εκφράζει. Γι' αυτό θεωρούμε υποκρισία κάθε αναφορά στην απασχόληση, στην καταπολέμηση της ανεργίας και στην ενίσχυση των μικρομεσαίων, μέσα από τις κατευθύνσεις αυτής της πολιτικής.
<P>
Ενάντια στις επιλογές αυτές οι εργαζόμενοι, οι μικρομεσαίοι επιχειρηματίες αντιπαραθέτουν τους αγώνες και την πάλη τους, για ανατροπή αυτής της πολιτικής και την προώθηση μιας άλλης, που θα παίρνει υπόψη της τον άνθρωπο και τις σύγχρονες ανάγκες του.

<SPEAKER ID=65 LANGUAGE="NL" NAME="Meijer">
. (NL) Οι μικρές επιχειρήσεις ήταν πανταχού παρούσες στο παρελθόν. Κατά τον τελευταίο ενάμιση αιώνα εξαγοράσθηκαν συστηματικά και εκτοπίστηκαν από τον ανταγωνισμό των νέων μεγάλων επιχειρήσεων. Μόλις κατά τα τελευταία χρόνια παρατηρείται ένα εκπληκτικά μεγάλο ενδιαφέρον για τις μικρές επιχειρήσεις. Αντίθετα από ό,τι στο παρελθόν, οι μεγάλες επιχειρήσεις ενδιαφέρονται για τις μικρές, διότι μπορούν να τους αναθέτουν καθήκοντα τα οποία θα πραγματοποιούσαν οι ίδιες με περισσότερο κόστος. Προσλαμβάνουν τρίτους σε χώρες με χαμηλά ημερομίσθια ή πωλούν ευαίσθητα μέρη των επιχειρήσεων τους στο προσωπικό ή στη διεύθυνση. Οι επιχειρηματικοί κίνδυνοι, όπως η αντιμετώπιση των αυξομειώσεων στις μεταφορές και τις επισκευές, μεταφέρονται έτσι σε άλλους. Οι δαπανηρές συλλογικές διαπραγματεύσεις και η βελτίωση των συνθηκών εργασίας είναι συχνά άγνωστες έννοιες στις περιπτώσεις αυτές. Προκειμένου να επιβιώσουν, οι εργαζόμενοι σε μία μικρή επιχείρηση οφείλουν να δουλεύουν σκληρότερα και περισσότερες ώρες απ' ό,τι γινόταν στο παρελθόν στη μεγάλη επιχείρηση. Οι μικρές επιχειρήσεις νομίζουν ότι είναι ανεξάρτητες, όμως είναι απολύτως εξαρτημένες από τις τράπεζες και τις μεγάλες επιχειρήσεις με τις οποίες έχουν υπογράψει συμβάσεις. Μπορούν ανά πάσα στιγμή να κατεβάσουν τα ρολά. Είναι πολύ πιθανόν οι κρατικές ενισχύσεις προς μικρές επιχειρήσεις να αποβούν τελικά προς όφελος των μεγάλων. Δεν είμαι κατά της παροχής τέτοιων ενισχύσεων, διότι υπάρχουν και περιπτώσεις κατά τις οποίες οι μικρές επιχειρήσεις δίνουν καλές νέες ευκαιρίες σε ομάδες εργαζομένων, ιδιαίτερα σε μετανάστες και σε πρωτοπόρους στον τομέα των τεχνολογικών καινοτομιών.

<SPEAKER ID=66 LANGUAGE="EN" NAME="Titley">
. (EN) Στηρίζω ολόψυχα την εν λόγω έκθεση, η οποία επικυρώνει την έκθεση της Επιτροπής σχετικά με την χρηματοδοτική συνδρομή προς τις Μικρές και Μεσαίες Επιχειρήσεις (ΜΜΕ) μέσω της Πρωτοβουλίας για την ανάπτυξη και την απασχόληση. Δεδομένου ότι επί του παρόντος η πλειονότητα των ΜΜΕ αντιμετωπίζει δυσκολίες για να εισέλθει στην αγορά νέων τεχνολογιών, η συγκεκριμένη χρηματοδοτική συνδρομή μπορεί συχνά να σηματοδοτεί την άνοδο ή την πτώση μιας δυνητικά πολύ επιτυχημένης ΜΜΕ. Πολύ συχνά, ακούγονται παράπονα ότι η ΕΕ δεν έχει καταφέρει να καλλιεργήσει μια κουλτούρα καινοτομίας και επιχειρηματικότητας: το Ευρωπαϊκό Ταμείο Επενδύσεων (ΕΤΕ) είναι ένα ζωτικής σημασίας μέσο, δια του οποίου μπορεί και πρέπει να αποκατασταθεί αυτή η ισορροπία.
<P>
Το αίτημα για την προσεκτική αξιολόγηση σχεδίων είναι επίσης ευπρόσδεκτο: με αυτόν τον τρόπο, θα υπάρξει το απαραίτητο στοιχείο της λογοδοσίας κατά την εφαρμογή του σχεδίου. Προς επίρρωση αυτού, το αίτημα για συμμετοχή του Ευρωπαϊκού Κοινοβουλίου είναι επίσης κεφαλαιώδες.

<SPEAKER ID=67 NAME="Πρόεδρος">
- Ολοκληρώνεται εδώ η ώρα των ψηφοφοριών.
<P>
(Η συνεδρίαση διακόπτεται στις 13.00 και επαναλαμβάνεται στις 15.00)

<CHAPTER ID=7>
Σχέδιο Γενικού Προϋπολογισμού 2002 (όπως τροποποιήθηκε από το Συμβούλιο) - Διορθωτική επιστολή 2/2002
<SPEAKER ID=68 NAME="Πρόεδρος">
Η ημερήσια διάταξη προβλέπει, σε κοινή συζήτηση, τις ακόλουθες τέσσερις εκθέσεις, εξ ονόματος της Επιτροπής Προϋπολογισμών:
<P>
(A5-0400/2001) των κκ. Costa Neves και Buitenweg, σχετικά με το σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2002 όπως τροποποιήθηκε από το Συμβούλιο (όλα τα τμήματα) και τη διορθωτική επιστολή αριθ. 2/2002 επί του σχεδίου γενικού προϋπολογισμού για το οικονομικό έτος 2002
<P>
(A5-0427/2001) του κ. Colom i Naval, σχετικά με το δημοσιονομικό προγραμματισμό 2002-2006
<P>
(A5-0447/2001) του κ. Wynn, σχετικά με την κινητοποίηση του μέσου ευελιξίας
<P>
(A5-0439/2001) του κ. Turchi, σχετικά με τα διευρωπαϊκά δίκτυα.

<SPEAKER ID=69 LANGUAGE="NL" NAME="Vande Lanotte">
. (NL) Κύριε Πρόεδρε, κυρίες και κύριοι, με μεγάλη χαρά σας συναντώ σήμερα εκ νέου, προκειμένου να σας παρουσιάσω τα σημαντικότερα ζητήματα της δεύτερης ανάγνωσης του σχεδίου Γενικού Προϋπολογισμού της Ευρωπαϊκής Ένωσης, όπως καταρτίσθηκε στις 22 Νοεμβρίου. Αποτελεί μία από τις τελευταίες, αλλά και τις σημαντικότερες, φάσεις στην κάποτε περίπλοκη διαδικασία, με την οποία εκπονείται ο προϋπολογισμός της Κοινότητας.
<P>
Θεωρώ ιδιαίτερα σημαντική την παρουσίαση που κάνω στα μέλη του Ευρωπαϊκού Κοινοβουλίου, σε αυτήν τη συνεδρίαση Ολομέλειας των αντιπροσώπων της Ευρωπαϊκής Δημοκρατίας.
<P>
Πριν από αυτή τη δεύτερη ανάγνωση του Συμβουλίου, υπήρξε, όπως προβλέπεται, η διοργανική συμφωνία και η διαβούλευση με το Ευρωπαϊκό Κοινοβούλιο, το Συμβούλιο και την Επιτροπή, η οποία πραγματοποιήθηκε την 21η Νοεμβρίου. Πιστεύω ότι μιλώ εξ ονόματος όλων όσων συμμετείχαν σε αυτή τη μακρά συνεδρίαση, η οποία ολοκληρώθηκε νωρίς το πρωί, λέγοντας ότι δεν αποτέλεσε επιτυχία μόνο από δημοσιονομικής άποψης, καθώς επιτρέπει τον ταχύ καθορισμό του προϋπολογισμού του 2002, αλλά και από πολιτικής απόψεως, διότι μπορέσαμε να συμφωνήσουμε, για την αντιμετώπιση διαφόρων νέων στοιχείων, τα οποία παρουσιάστηκαν μετά από την πρώτη ανάγνωση που πραγματοποιήσαμε, καθώς και για διάφορες προτεραιότητες.
<P>
Θα ήθελα εξ ονόματος του Συμβουλίου να απευθύνω ευχαριστίες προς τις αντιπροσωπείες του Κοινοβουλίου και προς την κ. Schreyer, η οποία κατέβαλε κάθε δυνατή προσπάθεια για την επίτευξη αυτού του αποτελέσματος.
<P>
Πρώτον, τα νέα στοιχεία: φυσικά, έχουμε κατά πρώτο λόγο τα γεγονότα της 11ης Σεπτεμβρίου. Όπως ακριβώς αποφασίστηκε κατά τη διαβούλευση, το Συμβούλιο θέλησε μετά τα τραγικά γεγονότα να υιοθετήσει ρύθμιση για τη χρηματοδότηση των συνεπειών τους στο Αφγανιστάν και τις όμορες με αυτό χώρες. Όπως λέμε στην κοινοτική "διάλεκτο" , αυτό σημαίνει ότι θα αυξηθούν οι θέσεις του προϋπολογισμού με γεωγραφικό προσανατολισμό, δηλαδή οι θέσεις για την Ασία και το πρόγραμμα TACIS στον τομέα της εξωτερικής πολιτικής. Έτσι, κατά τη δεύτερη ανάγνωση το Συμβούλιο αποφάσισε συνολικό ποσό για την Ασία ύψους σχεδόν 488 εκατομμυρίων ευρώ ως πιστώσεις ανάληψης υποχρεώσεων. Περαιτέρω, το Συμβούλιο ήθελε να αφήσει ένα ευρύ περιθώριο κάτω από το ανώτατο όριο του τομέα 4 (εξωτερική πολιτική) για να καλυφθούν ενδεχόμενες μεταγενέστερες ανάγκες σε αυτούς τους τομείς. Το περιθώριο αυτό προβλέπεται επίσης στη συμφωνία που επιτεύχθηκε με το Ευρωπαϊκό Κοινοβούλιο για τη διατήρηση ελαχίστου περιθωρίου 70 εκατομμυρίων ευρώ για ενδεχόμενες ανάγκες στο Αφγανιστάν και τις όμορες με αυτό χώρες. Περαιτέρω, θα ήθελα να σας θυμίσω για άλλη μία φορά ότι συμφωνήσαμε να μεταφερθεί ελάχιστο ποσό 35 εκατομμυρίων ευρώ στο αποθεματικό για έκτακτη βοήθεια από τον τομέα 6 για τις ενδεχόμενες ανάγκες. Τα στοιχεία αυτά αποτέλεσαν ένα σημαντικό μέρος των συζητήσεων που πραγματοποιήσαμε.
<P>
Ένα άλλο νέο στοιχείο, το οποίο αναφέρθηκε επίσης στις συζητήσεις, είναι το πρόγραμμα για τη μετατροπή του ισπανικού και πορτογαλικού αλιευτικού στόλου εξαιτίας της μη σύναψης αλιευτικής συμφωνίας με το Μαρόκο. Στο σημείο αυτό, το Συμβούλιο περιέλαβε ποσό 170 εκατομμυρίων ευρώ ως πιστώσεις ανάληψης υποχρεώσεων στον τομέα 2 του σχεδίου του προϋπολογισμού και αποφάσισε να κάνει χρήση του οργάνου ευελιξίας για το αντίστοιχο ποσό. Στο πλαίσιο αυτό, θα ήθελα να σας θυμίσω ότι το Συμβούλιο, προκειμένου να λάβει υπόψη τις επιθυμίες του Κοινοβουλίου, ενέκρινε ειδική διάθεση 30 εκατομμυρίων ευρώ ως πιστώσεις ανάληψης υποχρεώσεων υπό τον τομέα 2 για τις παραμεθόριες περιοχές στα σύνορα με τις υποψήφιες χώρες και ενέκρινε τη χρήση του οργάνου ευελιξίας για το αντίστοιχο ποσό.
<P>
Στο πλαίσιο της συμφωνίας με το Ευρωπαϊκό Κοινοβούλιο για τη διάθεση ποσού 20 εκατομμυρίων ευρώ ως πιστώσεις ανάληψης υποχρεώσεων υπό τον τομέα 3 για τις παραμεθόριες περιοχές, το Συμβούλιο συμφώνησε με το δοκιμαστικό σχέδιο με τίτλο "Συνέπειες της διεύρυνσης στις παραμεθόριες περιοχές" . Η συμφωνία αυτή ήταν αναμφίβολα ένα από τα κύρια σημεία της δημοσιονομικής διαδικασίας για το 2002. Προκειμένου να δοθεί συνέχεια κατά κάποιο τρόπο στη συμφωνία αυτή, το Κοινοβούλιο, το Συμβούλιο και η Επιτροπή αποφάσισαν να περιληφθούν στον προϋπολογισμό του 2003, λαμβανομένων υπόψη των ανωτάτων ποσών που καθορίστηκαν στο Βερολίνο, των 27 εκατομμυρίων ευρώ, τα οποία δεν περιελήφθησαν στον προϋπολογισμό του 2002 και αποτελούν μέρος του ποσού 197 εκατομμυρίων ευρώ, το οποίο είχε προτείνει η Επιτροπή για το χρηματοδοτικό μνημόνιο σχετικά με το πρόγραμμα για τη μετατροπή του στόλου, καθώς και 15 εκατομμύρια ευρώ για τις παραμεθόριες περιοχές.
<P>
Όσον αφορά τις προτεραιότητες, θα ήθελα να σας θυμίσω ότι το Συμβούλιο εφέτος τον Μάρτιο υιοθέτησε για πρώτη φορά επίσημα συμπεράσματα σχετικά με τις δημοσιονομικές κατευθυντήριες γραμμές για την επόμενη δημοσιονομική περίοδο. Με αυτές, το Συμβούλιο θέλει να γνωστοποιήσει τις δημοσιονομικές του προτεραιότητες για το έτος 2002, όπως είθισται να κάνει το Κοινοβούλιο και η Επιτροπή. Κατά τις διαπραγματεύσεις, το Συμβούλιο διαρκώς έκανε λόγο για αυτές τις αρχές και προτεραιότητες, τις οποίες και έκανε σεβαστές. Πιστεύω ότι πρόκειται για μία καλή μέθοδο, διότι αναφέρει με περισσότερη σαφήνεια περί τίνος πρόκειται και ποιοι είναι οι στόχοι μας, αυξάνοντας έτσι τη διαφάνεια. Πιστεύω μάλιστα ότι είναι προς όφελος όλων μας να εξακολουθήσει το Συμβούλιο την πρακτική αυτή.
<P>
Ας αρχίσουμε με τις προτεραιότητες οι οποίες ενδιαφέρουν ιδιαίτερα το Ευρωπαϊκό Κοινοβούλιο: χαίρομαι που επιτεύχθηκε συμφωνία στο πλαίσιο της κοινής δήλωσης για τη διαχείριση των υπολοίπων προς εκταμίευση (ΥΠΕ) και την κατάργηση μεσομακροπρόθεσμα των λεγόμενων μη κανονικών ΥΠΕ. Θα ήθελα να σας θυμίσω ότι τα μη κανονικά ΥΠΕ, τα οποία ορίζουμε ως λανθάνουσες υποχρεώσεις, για τις οποίες κατά τα τελευταία δύο έτη δεν πραγματοποιήθηκε καμία πληρωμή, καθώς και παλαιές υποχρεώσεις, οι οποίες παραμένουν για πέντε τουλάχιστον έτη στον προϋπολογισμό, δεν μπορούν να μειωθούν αποκλειστικά αυξάνοντας τις πιστώσεις πληρωμών, αλλά και αφήνοντας τις υποχρεώσεις να εκπέσουν σε μεγάλο βαθμό. Πιστεύω ότι τα μέτρα που ανακοίνωσε η Επιτροπή θα συμβάλουν στην ικανοποιητική επίλυση του προβλήματος μακροπρόθεσμα. Συμφωνήσαμε εξάλλου σχετικά με μία δήλωση για τον τρόπο εκτέλεσης του προϋπολογισμού του 2002. Η δήλωση αυτή θα αναφέρει ότι η εκτέλεση του προϋπολογισμού θα πρέπει να πραγματοποιείται όσο το δυνατόν περισσότερο ισομερώς μέσα στο έτος. Θα πρέπει έτσι να αποφύγουμε τον λεγόμενο "πυρετό του Δεκεμβρίου" . Για τον λόγο αυτόν, η Επιτροπή πρότεινε τα εξής μέτρα: θα προσπαθήσει να εκτελέσει τον προϋπολογισμό του 2002 λαμβάνοντας υπόψη την εκτέλεση του προϋπολογισμού του 2001 και βελτιώνοντάς την, όπου αυτό χρειάζεται. H δημοσιονομική αρχή θα ενημερώνεται κάθε φορά που ο τρόπος εκτέλεσης αποκλίνει ουσιαστικά από τον προτεινόμενο. Επιπλέον, θα υποβληθεί σχέδιο εκτέλεσης του προϋπολογισμού του 2002 ανά τομέα των δημοσιονομικών προοπτικών κατά την υποβολή του προσχεδίου του προϋπολογισμού του 2003.
<P>
Είμαι πεπεισμένος ότι τα μέτρα αυτά ανταποκρίνονται στις οριζόντιες τροπολογίες που υιοθέτησε το Κοινοβούλιο κατά την πρώτη ανάγνωση, έτσι ώστε μπορούμε να προσβλέπουμε με εμπιστοσύνη στην έγκριση και την εκτέλεση του προϋπολογισμού.
<P>
Το Συμβούλιο έδωσε επίσης ιδιαίτερη προσοχή στις προτεραιότητες που έθεσε το Ευρωπαϊκό Κοινοβούλιο κατά την πρώτη ανάγνωση, συμφωνώντας λ.χ. για τις συμπληρωματικές πιστώσεις για την πρωτοβουλία e-learning και την μετανάστευση. Φυσικά είμαι ικανοποιημένος από τις μεταΕΚΑΧ ρυθμίσεις και την υπόσχεση της ισπανικής Προεδρίας όσον αφορά την αναθεώρηση του δημοσιονομικού κανονισμού.
<P>
Θα ήθελα να ολοκληρώσω την αναφορά μου σε αυτόν τον τελευταίο κατάλογο προτεραιοτήτων με μία από τις σημαντικότερες προτεραιότητες για το Συμβούλιο, δηλαδή την ελεγχόμενη αύξηση των πιστώσεων πληρωμών. Θα επανέλθω αργότερα στο ζήτημα αυτό.
<P>
Κατά τη δεύτερη ανάγνωση του προϋπολογισμού, λάβαμε υπόψη τις συμφωνίες που πραγματοποιήθηκαν κατά τη διαβούλευση. Προσπαθήσαμε να υιοθετήσουμε έναν προϋπολογισμό με τον οποίο να μπορούν αφενός να χρηματοδοτούνται όλες οι προτεραιότητες της Ευρωπαϊκής Ένωσης και αφετέρου να λαμβάνονται υπόψη τα ζητήματα που τέθηκαν κατά την πρώτη ανάγνωση, χωρίς να λησμονούμε τις πραγματικές ανάγκες και τις δυνατότητες διάθεσης των πιστώσεων. Θα ήθελα εν συντομία να σας παρουσιάσω τα συγκεκριμένα αποτελέσματα ανά τομέα.
<P>
Όσον αφορά τις γεωργικές δαπάνες: το σημείωμα αριθ. 2 για τις τροποποιήσεις έγινε δεκτό στο σύνολό του. Εξάλλου, το Συμβούλιο αποκατέστησε τα ποσά που είχε προτείνει στο προσχέδιο προϋπολογισμού για τις γραμμές του προϋπολογισμού που είχαν μειωθεί κατά την πρώτη ανάγνωση και τις οποίες δεν αφορούσε το σημείωμα τροποποίησης. Περιελήφθη ένα επιπλέον ποσό 4,5 εκατομμυρίων ευρώ, όπως είχε συμφωνηθεί κατά τη διαβούλευση της 21ης Νοεμβρίου, λαμβάνοντας δηλαδή υπόψη τις παρατηρήσεις του Κοινοβουλίου. Σε κοινή δήλωση με το Ευρωπαϊκό Κοινοβούλιο δώσαμε ιδιαίτερη προσοχή στην προστασία των ζώων κατά τη μεταφορά. Χαίρομαι επίσης για το γεγονός ότι τα όργανά μας μπόρεσαν να συμφωνήσουν για τα ζητήματα αυτού του σημειώματος τροποποιήσεων, τα οποία αφορούν τις δαπάνες για την ανάπτυξη της υπαίθρου, τις αλιευτικές συμφωνίες και τη μεταφορά στον προϋπολογισμό του διαθέσιμου πλεονάσματος του προηγούμενου δημοσιονομικού έτους, ύψους 1,2 δισεκατομμυρίων ευρώ.
<P>
Πιστεύω ότι σας έδωσα ήδη μία εποπτική εικόνα των κύριων αποτελεσμάτων σε σχέση με τα διαρθρωτικά μέτρα, δηλαδή την μεταφορά 170 εκατομμυρίων ευρώ σε πιστώσεις ανάληψης υποχρεώσεων και 39 εκατομμυρίων ευρώ σε πιστώσεις πληρωμών για τη μετατροπή του ισπανικού και πορτογαλικού αλιευτικού στόλου και το ποσό των 30 εκατομμυρίων ευρώ για τις περιοχές που συνορεύουν με τις υποψήφιες χώρες, δύο περιπτώσεις για τις οποίες θα χρησιμοποιηθεί το όργανο ευελιξίας.
<P>
Όσον αφορά την εσωτερική πολιτική, το Συμβούλιο διατήρησε τα περισσότερα ζητήματα που πρότεινε κατά την πρώτη ανάγνωση, και δέχτηκε εν μέρει διάφορες σημαντικές τροπολογίες του Κοινοβουλίου, όπως λ.χ. σχετικά με την πρωτοβουλία e-learning, με 5 εκατομμύρια ευρώ και το Ευρωπαϊκό Ταμείο Προσφύγων με αύξηση 5 εκατομμυρίων ευρώ. Οι εισηγητές προσπάθησαν επιτυχώς να μας πείσουν να κάνουμε δεκτές τις τροπολογίες αυτές, αν και θα πρέπει να υπογραμμιστεί επίσης και η προθυμία συνεργασίας του Συμβουλίου. Σε αυτόν ακριβώς τον τομέα χρηματοδοτείται ένα όχι ασήμαντο μέρος των μέτρων υπέρ των περιφερειών που συνορεύουν με τις υποψήφιες χώρες.
<P>
Όσον αφορά την εξωτερική πολιτική, το Συμβούλιο όχι μόνο αύξησε τα μέρη του προϋπολογισμού που αφορούν την Ασία και το πρόγραμμα TACIS κατά 66 εκατομμύρια ευρώ σε σχέση με το σχέδιο προϋπολογισμού, αλλά δέχθηκε και το σημείωμα τροποποιήσεων αριθ. 2 σε σχέση με τις διεθνείς αλιευτικές συμφωνίες. Για την κοινή αλιευτική πολιτική περιλάβαμε ποσό 30 εκατομμυρίων ευρώ ως πιστώσεις ανάληψης υποχρεώσεων, σύμφωνα με τα αποτελέσματα τις διαβούλευσης της 21ης Νοεμβρίου.
<P>
Όσον αφορά τις διοικητικές δαπάνες, τα 3 όργανα της ΕΕ συμφώνησαν κατά τον άτυπο τρίλογο που πραγματοποιήσαμε πέρσι να συζητήσουμε ενδελεχώς την έκθεση του Γενικού Γραμματέα σχετικά με την πολυετή εξέλιξη. Πιστεύω ότι υπάρχουν εδώ πάρα πολλές δυνατότητες.
<P>
Το Συμβούλιο υιοθέτησε σχετικά με τον προϋπολογισμό του Ευρωπαϊκού Κοινοβουλίου το σχέδιο τροποποιημένου και συμπληρωματικού προϋπολογισμού αριθ. 5 για το 2001, το οποίο περιέχει προβλέψεις για τις κτιριακές δαπάνες στο πλαίσιο του προϋπολογισμού 2003. Υιοθετήσαμε το σχέδιο αυτό με την υποχρέωση να μειωθούν ισόποσα οι δαπάνες το 2003.
<P>
Εδώ και λίγα χρόνια, το Συμβούλιο ακολουθεί κατά την ανάγνωσή του μία συνολική προσέγγιση, πράγμα που σημαίνει ότι το σχέδιο προϋπολογισμού εξετάζεται κυρίως στη βάση των προτεραιοτήτων που έχουν καθοριστεί και του μεγέθους της κατηγορίας εξόδων. Μέσω της προσέγγισης αυτής, το Συμβούλιο μπόρεσε να παραμείνει κάτω από τα ετήσια ανώτατα ποσά που ισχύουν σήμερα, ποσά τα οποία καθορίστηκαν στις δημοσιονομικές προοπτικές της διοργανικής συμφωνίας της 6ης Μαΐου 1999. Επίσης, σύμφωνα με τη διοργανική συμφωνία, το Συμβούλιο μπόρεσε να εξασφαλίσει τη διάθεση περιθωρίων εντός των ανωτάτων ποσών των δημοσιονομικών προοπτικών, προκείμενου να δοθεί προτεραιότητα σε διάφορα κοινοτικά μέτρα και πολιτικές γραμμές.
<P>
Κατά τη δεύτερη ανάγνωση το Συμβούλιο εφάρμοσε τέτοια δημοσιονομική πειθαρχεία, ώστε ο προϋπολογισμός αυξάνει ανάλογα με την αύξηση των εθνικών προϋπολογισμών. Η συνολική αύξηση των πιστώσεων πληρωμών παραμένει έτσι περιορισμένη στο 2,0%. Ως γνωστόν, κατά τη διαβούλευση της 21ης Νοεμβρίου στο πλαίσιο της γενικής συμφωνίας επιτεύχθηκε συμφωνία με την υποστήριξη της Επιτροπής. Το Συμβούλιο ελπίζει να ακολουθήσει την κατεύθυνση αυτή το Κοινοβούλιο κατά τη δεύτερη ανάγνωση, έτσι ώστε το ποσοστό αύξησης να μην υπερβεί τα συμφωνηθέντα ανώτατα όρια.
<P>
Πριν συζητήσετε οριστικά τον προϋπολογισμό, θα ήθελα να υπογραμμίσω ότι το Συμβούλιο κατέβαλε έντονες προσπάθειες, προκειμένου να λάβει υπόψη διάφορους δημοσιονομικούς κανόνες και βασικές διατάξεις σε σχέση με την μεταφορά πιστώσεων στο αποθεματικό, την κατανομή των δαπανών, τις νομικές βάσεις, τις προκαταρκτικές δράσεις και τα δοκιμαστικά έργα. Το Συμβούλιο δηλώνει επομένως για άλλη μία φορά ότι αντιτίθεται στη χρήση από το Κοινοβούλιο των αποθεματικών για τα οποία ισχύουν συγκεκριμένοι όροι, χρήση η οποία είναι αντίθετη προς στο Χρηματοδοτικό Κανονισμό.
<P>
Εξάλλου, το Συμβούλιο προτίμησε για άλλη μία φορά το αποτέλεσμα της πρώτης ανάγνωσης του σχεδίου προϋπολογισμού για τον τίτλο Β7-1 σε σχέση με το Ευρωπαϊκό Ταμείο Ανάπτυξης, καθώς δεν υπάρχει η αναγκαία βάση και επομένως δεν είναι δυνατή η αύξηση της χρηματοδότησης ή έστω ενός περιθωρίου στον προϋπολογισμό. Σας υπενθυμίζω εξάλλου ότι πρόκειται στην ουσία εδώ για τις υποχρεωτικές δαπάνες.
<P>
Θα ήθελα να ολοκληρώσω αυτήν τη σύντομη εποπτική παρουσίαση της δεύτερης ανάγνωσης από το Συμβούλιο υπογραμμίζοντας ότι η όλη δημοσιονομική διαδικασία διεξήχθη σε καλή ατμόσφαιρα. Όπως και στο παρελθόν, υπήρξαν, και αυτήν τη φορά, κάποτε έντονες συζητήσεις. Όλοι παρουσίασαν τις απόψεις τους με σαφήνεια, συντομία, ή πιο εκτενώς κάποτε, αλλά πάντοτε με αποφασιστικότητα. Ο στόχος της διαδικασίας διαβούλευσης δεν λησμονήθηκε κατά τις συζητήσεις αυτές: με τη βοήθεια της Επιτροπής να επιτύχουμε συμφωνία μεταξύ των δύο κλάδων της δημοσιονομικής αρχής, έτσι ώστε να μπορέσουμε να υιοθετήσουμε ένα προϋπολογισμό, ο οποίος να επιτρέψει στην Ένωση να ανταποκριθεί στις προκλήσεις που αντιμετωπίζει, λαμβάνοντας όσο το δυνατόν περισσότερο υπόψη τη γενικότερη κατάσταση και τις εξελίξεις που αναμένουμε κατά το δημοσιονομικό έτος και στο πρόγραμμα του 2002.
<P>
Θα ήθελα να ευχαριστήσω προσωπικά, αλλά και εξ ονόματος του Συμβουλίου, τον κ. Terence Wynn, Πρόεδρο της Επιτροπής Προϋπολογισμών και τους δύο εισηγητές, τον κ. Carlos Costa Neves και την κ. Kathalijne Buitenweg, καθώς και όλα τα μέλη της Επιτροπής Προϋπολογισμών, με τα οποία συνεργάστηκα κατά τους προηγούμενους 6 μήνες της Προεδρίας του Συμβουλίου, διάστημα κατά το οποίο όχι μόνο γνώρισα τη δημοσιονομική διαδικασία, αλλά μπόρεσα να την εκτιμήσω. Σας ευχαριστώ για την προσοχή σας.

<SPEAKER ID=70 NAME="Costa Neves">
(ΡΤ) Κύριε Πρόεδρε, κύριε Πρόεδρε του Συμβουλίου, κυρία Επίτροπε, αγαπητοί συνάδελφοι, με την εποικοδομητική στάση των δύο σκελών τής επί του προϋπολογισμού αρχής, του Κοινοβουλίου και του Ευρωπαϊκού Συμβουλίου, και με τη στήριξη της Επιτροπής, κατέστη εφικτό, στη διάρκεια των διαφόρων φάσεων της περίπλοκης διαδικασίας του προϋπολογισμού, να βρούμε απάντηση σε ένα σύνολο νέων προκλήσεων, να διασφαλίσουμε την τήρηση προηγούμενων δεσμεύσεων, να ανταποκριθούμε στην ουσία των προτεραιοτήτων που καθορίστηκαν για το 2002. Μπροστά στο τελικό αποτέλεσμα, το οποίο διακρίνεται για την ισορροπία του, πρέπει να υπογραμμίσουμε το έργο των βουλευτών της Επιτροπής Προϋπολογισμών, την ουσιαστική συμβολή των συντακτών γνωμοδοτήσεων των άλλων επιτροπών, την υπεύθυνη συμμετοχή των πολιτικών ομάδων, τη διαπραγματευτική ικανότητα της βελγικής Προεδρίας που επέδειξε ο Υπουργός κ. Vande Lanotte, τον οποίο συγχαίρω, την ικανότητα των υπηρεσιών της Επιτροπής, προς τις οποίες εκφράζω την εκτίμησή μου, στο πρόσωπο ειδικά του κ. Mangasson, Γενικού Διευθυντή Προϋπολογισμού, το ενδιαφέρον όλου του σώματος των Επιτρόπων και την ιδιαίτερη προσπάθεια που κατέβαλε η κ. Michaele Schreyer, Επίτροπος αρμόδια για τον Προϋπολογισμό, την οποία επίσης συγχαίρω τώρα. Προσωπικά, επιτρέψτε μου επίσης μία ειδική αναφορά στην ανεκτίμητη υποστήριξη, στη συμβολή της γραμματείας της Επιτροπής Προϋπολογισμών για το θετικό αποτέλεσμα που επιτεύχθηκε. Εργάστηκαν πολύ περισσότερο από όσο επιβάλλει το καθήκον.
<P>
Σε μία ταχεία αποτίμηση των αποτελεσμάτων που επιτεύχθηκαν πρέπει να υπογραμμίσουμε την καθιέρωση καλύτερων όρων ώστε να συνεχιστεί η βελτίωση της εκτέλεσης του προϋπολογισμού και να διασφαλιστεί η μεγαλύτερη αποτελεσματικότητά του. Είναι πολύ σημαντικές οι κοινές δηλώσεις που επιτεύχθηκαν μεταξύ του Ευρωπαϊκού Κοινοβουλίου, του Συμβουλίου και της Επιτροπής. Για πρώτη φορά το Συμβούλιο αποδέχθηκε τροπολογίες που εγκρίθηκαν στην πρώτη ανάγνωση του Κοινοβουλίου στο πλαίσιο της κοινής γεωργικής πολιτικής, γεγονός που ανοίγει ενδιαφέρουσες προοπτικές συνεργασίας. Κατέστη ακόμη δυνατό να ανταποκριθούμε στις νέες ανάγκες που προέκυψαν από τη μη σύναψη της Αλιευτικής Συμφωνίας με το Μαρόκο και από τις επιπτώσεις της διεύρυνσης μέσω της χρηματοδότησης ενός προγράμματος μετατροπής της δραστηριότητας των στόλων, στην Πορτογαλία και την Ισπανία, και ειδικής στήριξης για ορισμένες μεθοριακές περιοχές. Τέταρτο, κατέστη δυνατή η χρηματοδότηση τριών νέων οργανισμών με αρμοδιότητες στον τομέα της θαλάσσιας ασφάλειας, της ασφάλειας των αερομεταφορών και της ποιότητας των τροφίμων.
<P>
Υπάρχει ακόμη μία πρώτη απάντηση στις νέες προκλήσεις σχετικά με την κατάσταση που προέκυψε από τις επιθέσεις της 11ης Σεπτεμβρίου, κυρίως στον αστυνομικό τομέα, στον τομέα της δικαιοσύνης και στον τομέα της εξωτερικής δράσης, και πρέπει να αναφέρουμε ιδίως τη χρηματοδότηση ανθρωπιστικών δράσεων και δράσεων ανοικοδόμησης στο Αφγανιστάν και στις γειτονικές χώρες.
<P>
Επισημαίνω ακόμη την ενίσχυση της ικανότητας δράσης στον τομέα του e-learnig και την ειδική σημασία που δόθηκε στη δραματική κατάσταση των προσφύγων. Εξετάστηκαν επίσης η στήριξη στη μεταρρύθμιση της Επιτροπής και η πρόοδος στην προετοιμασία της διεύρυνσης. Η τήρηση των δεσμεύσεων που αναλήφθηκαν προηγουμένως, τόσο στο πλαίσιο της Ατζέντας 2000, όσον αφορά την κοινή γεωργική πολιτική και τα διαρθρωτικά ταμεία, όσο και σε σχέση με προγράμματα που αποτελούν καρπούς της συναπόφασης, καθώς επίσης και στον τομέα της πολιτικής της εξωτερικής δράσης, είναι επίσης ζητήματα που πρέπει να υπογραμμίσουμε.
<P>
Ασφαλώς, όπως είναι φυσικό, διαγράφονται νέες προκλήσεις για το μέλλον. Επισημαίνω τις ακόλουθες: οι απαραίτητες πιστώσεις για τις δαπάνες των κατηγοριών ΙΙΙ-Εσωτερικές Πολιτικές, ΙV-Εξωτερικές Πολιτικές και V-Διοικητικές Δαπάνες υφίστανται τεράστιες πιέσεις και το γεγονός ότι, προς το παρόν, η κατάσταση ελέγχεται δεν πρέπει να μας οδηγεί σε ψευδαισθήσεις. Τα προβλήματα θα τεθούν εκ νέου τα προσεχή χρόνια και οι λύσεις θα είναι όλο και πιο δύσκολες. Στο πλαίσιο αυτό επισημαίνω και εκφράζω τη λύπη μου για την ακαμψία της διάρθρωσης του προϋπολογισμού που προκύπτει από τις ισχύουσες Χρηματοδοτικές Προοπτικές και η οποία έχει ως αποτέλεσμα σε ορισμένες κατηγορίες να υπάρχουν υπόλοιπα και σε άλλες η κατάσταση να είναι όλο και πιο περίπλοκη. Ποιος μπορεί να κατανοήσει το γεγονός ότι, με τις δυσκολίες που υπάρχουν σε διάφορους τομείς, όπως στις εξωτερικές δράσεις, διαπιστώθηκε το 2000 υπόλοιπο ένδεκα δισεκατομμυρίων ευρώ, περίπου το 14% των συνολικών δαπανών; Ας έχουμε το θάρρος να εγκρίνουμε έγκαιρα τις λύσεις που στην περίπτωση αυτή είναι τόσο προφανείς. Ταυτόχρονα, πρέπει να επιβεβαιωθεί ότι η διάκριση των δαπανών του προϋπολογισμού σε υποχρεωτικές και μη υποχρεωτικές είναι απολύτως αναχρονιστική και, με βάση τις πιο στοιχειώδεις δημοκρατικές αρχές, είναι απαράδεκτο η ουσιαστική αρμοδιότητα του Κοινοβουλίου να περιορίζεται στις μη υποχρεωτικές δαπάνες (περίπου το ήμισυ του προϋπολογισμού) και είναι ακατανόητο να μην έχει το Κοινοβούλιο αρμοδιότητα όσον αφορά το σύστημα των εσόδων.
<P>
Ο προϋπολογισμός του 2002 είναι εδώ και πιστεύω ότι αξίζει την έγκριση των συναδέλφων. Όσον αφορά τα καθήκοντα για το μέλλον και το νέο ρόλο του Ευρωπαϊκού Κοινοβουλίου στη διαδικασία του προϋπολογισμού, θα είμαστε εδώ για να τα αντιμετωπίσουμε. Και πάλι σας ευχαριστώ όλους!

<SPEAKER ID=71 LANGUAGE="NL" NAME="Buitenweg">
. (NL) Κύριε Πρόεδρε, απευθύνθηκαν ήδη ευχαριστίες προς την κ. Schreyer, στη βελγική Προεδρία για τις προσπάθειες που κατέβαλε και σε όλους τους συνάδελφους και συνεργάτες. Θα ήθελα να ευχαριστήσω επίσης και τον συνάδελφό μου, κ. Costa Neves, για το έργο που πραγματοποίησε κατά το έτος που πέρασε. Τον ευχαριστώ για την ηρεμία και την ακρίβεια με την οποία εργάστηκε, για την προθυμία του να τείνει ευήκοον ους στις απόψεις των άλλων, ακόμα και των μικρότερων πολιτικών ομάδων, και τον τρόπο με τον οποίο πετύχαινε τον συγκερασμό διισταμένων απόψεων κατά την διαβούλευση, ένα καθόλου ασήμαντο επίτευγμα.
<P>
Κατά την έναρξη της δημοσιονομικής διαδικασίας φαινόταν ότι το κύριο πρόβλημα του προϋπολογισμού του 2002 βρισκόταν στον τομέα 5. Αυτό με χαροποιούσε φυσικά ως εισηγήτρια. Τώρα όμως, που βρισκόμαστε στον μήνα Δεκέμβριο, μπορούμε να πούμε ότι ο κ. Costa Neves διαδραμάτισε για άλλη μία φορά αποφασιστικό ρόλο, γιατί και ο τομέας 4 παρουσιάζει και πάλι παντού ρωγμές. Για τρίτο συνεχές έτος χρειάστηκε να συμπληρώσουμε τον προϋπολογισμό με 200 εκατομμύρια μέσω του οργάνου ευελιξίας. Θα πρέπει λοιπόν και αυτήν τη φορά να ψάξουμε δεξιά και αριστερά προκειμένου να μπορέσουμε να χρηματοδοτήσουμε τα πολιτικά καθήκοντα της Ευρωπαϊκής Ένωσης. Παρόλα αυτά κατορθώσαμε και εφέτος να καταλήξουμε σε συμφωνία με το Συμβούλιο. Ωστόσο, η ομάδα μου πιστεύει ότι η υποστήριξή μας προς τη συμφωνία αυτή δεν είναι ανεπιφύλακτη εξαιτίας των τραγικών ιεροτελεστιών και συνηθειών της δημοσιονομικής διαδικασίας.
<P>
Ο Πρόεδρος του Συμβουλίου επαινεί την κοινοτική δημοσιονομική μέθοδο και όντως η μέθοδος αυτή οδήγησε τελικά σε συμφωνία, όμως ο ετήσιος "χορός" του προϋπολογισμού αποτελεί τελικά μία κάπως παράλογη διαδικασία. Η Επιτροπή υποβάλλει πρόταση, το Συμβούλιο αφαιρεί μεγάλα ποσά, το Κοινοβούλιο προσθέτει κάτι επιπλέον και θα πρέπει μετά κατόπιν, όλοι μαζί, με αυτή την περίφημη διαβούλευση, να τα βγάλουμε πέρα όπως όπως. Μου ήρθε στο μυαλό η ιδέα να διακόψω αυτόν τον χορό και να απορρίψω στον τομέα 5 ορισμένες περικοπές του Συμβουλίου, π.χ. τις περικοπές για το ΔΕΚ. Μου φάνηκε χρήσιμο να θέσω για λίγο υπόψη του Συμβουλίου τις συνέπειες των πράξεών του και τη μονομερή του μανία να παραμένει κάτω από το ανώτατο όριο των δημοσιονομικών προοπτικών. Δυστυχώς δεν το έκανα τελικά. Μου λένε πολλοί, ωστόσω, ότι θα έπρεπε να το είχα κάνει. Δεν το έκανα, διότι τελικά μία τέτοια πράξη θα απέβαινε εις βάρος των αθώων.
<P>
Αυτή η αντίληψη για την ανάληψη ευθύνης συμβιβάζεται θαυμάσια με την ιδέα που είχαμε προβάλει κατά την πρώτη ανάγνωση, δηλαδή ότι οι πολιτικές υποσχέσεις των ηγετών κυβερνήσεων και των υπουργών θα πρέπει να συνοδεύονται από μία χρηματοοικονομική εικόνα. Έχουμε αποκτήσει την απαιτούμενη πείρα κατά την ανοικοδόμηση των Βαλκανίων και μου φαίνεται δικαιότερο και ορθότερο στο μέλλον να γίνεται σχετική αναφορά, είτε όταν ζητούνται νέες αρμοδιότητες και νέα κονδύλια - και αυτό παράλληλα αποτελεί μία υπόσχεση - είτε όταν, για παράδειγμα για τη χορήγηση βοήθειας σε μία περιοχή που διέρχεται κρίση, απαιτούνται περικοπές στα ειρηνευτικά σχέδια στη Μέση Ανατολή ή στα σχέδια κατά της σεξουαλικής βίας στη Νότιο Αφρική. Εν πάση περιπτώσει, αποτελεί κέρδος το γεγονός ότι η βοήθεια προς το Αφγανιστάν, αυτήν τη φορά, αποτέλεσε σημαντικό μέρος της διαβούλευσης και, αντίθετα από ό,τι συνέβη στα Βαλκάνια, επί του παρόντος δεν δώσαμε πρώτα υποσχέσεις για τη διοργάνωση διασκέψεων δωρητών και στη συνέχεια προσπαθήσαμε να τα μπαλώσουμε, αλλά το θέμα αυτό συζητήθηκε κατά τη διαβούλευση. Ελπίζω ότι αυτό δεν ήταν τυχαίο και οφειλόμενο στη θετική συγκυρία, αλλά η αρχή μίας θετικής εξέλιξης.
<P>
Μία άλλη περίεργη πτυχή της δημοσιονομικής διαδικασίας είναι η εκτέλεση του προϋπολογισμού. Στο σημείο αυτό και εμείς, το Κοινοβούλιο, ευθυνόμαστε για κενές υποσχέσεις. Ζητούμε δεκάδες εκατομμύρια ευρώ περισσότερα, για τη Νότια Αμερική για παράδειγμα, χωρίς να γνωρίζουμε ακριβώς γιατί διατέθηκε μόλις το 60% των πόρων πέρυσι. Κάθε χρόνο αναλαμβάνουμε εκ νέου - και δεν υπάρχει λόγος να μην το κάνουμε και εφέτος - να παρακολουθούμε καλύτερα την εκτέλεση του προϋπολογισμού από την Επιτροπή και να συμβάλλουμε στην εκτέλεση αυτή. Η ομάδα μου θα δώσει προτεραιότητα κατά τον προϋπολογισμό του 2003 και πάλι στον στόχο αυτόν.
<P>
Κύριε Πρόεδρε, η ομάδα μου είναι ωστόσο ικανοποιημένη με τις μικρές τροποποιήσεις που πραγματοποιήθηκαν στον Προϋπολογισμό του Συμβουλίου στον τομέα των δαπανών για την εξωτερική πολιτική. Δεν είναι μεγάλα τα ποσά, έχουν όμως μεγάλη σημασία. Είναι πλέον προφανές ότι το Κοινοβούλιο σχηματίζει άποψη τώρα σχετικά με τον προϋπολογισμό του Κοινοβουλίου όσον αφορά τις λειτουργικές δαπάνες, γεγονός θετικό.
<P>
Κύριε Πρόεδρε, ο Προϋπολογισμός αποτελεί μέσο, όχι αυτοσκοπό. Χρηματοδοτεί τις δραστηριότητές μας υπέρ των πολιτών της Ευρώπης και εκτός αυτής, και εάν υπάρχει ένα σύνθημα το οποίο δεν θα πρέπει να κουραζόμαστε να επαναλαμβάνουμε, αυτό είναι ότι η Ευρώπη οφείλει να έρθει εγγύτερα στους πολίτες. Λίγοι πολίτες είναι πιο κοντά σε εμάς από τους πολίτες της Ixelle, τους γείτονές μας στις Βρυξέλλες, και χαίρομαι ιδιαίτερα για την παράγραφο στο παρόν ψήφισμα, η οποία μας καλεί, πριν εκπονήσουμε σχέδια για νέα κτίρια του Κοινοβουλίου, να καταγράφουμε πρώτα λεπτομερώς τις ανάγκες μας, να εξετάζουμε πώς μπορούμε να τις αντιμετωπίζουμε, και να συνυπολογίζουμε και τις ανάγκες των περιοίκων.
<P>
Ευχαριστώ το Προεδρείο για τις προσπάθειές του και ελπίζω να καταλήξει σε καλά αποτελέσματα η προγραμματισμένη ακρόαση, ακόμα και σε ό,τι αφορά τη διατήρηση του μνημειώδους παλαιού σταθμού. Είναι σημαντικό να εκφράζουμε μεγαλεπήβολα σχέδια, σημαντικό είναι όμως επίσης και να μην λησμονούμε τις πρακτικές συνέπειές τους.

<SPEAKER ID=72 LANGUAGE="ES" NAME="Colom i Naval">
. (ES) Κύριε Πρόεδρε, καταρχάς θα ήθελα να ζητήσω συγνώμη ενώπιον της Ολομέλειας, διότι θα πρέπει να φύγω σε λίγα λεπτά λόγω υποχρεώσεων που έχω ως Αντιπρόεδρος και, συνεπώς, δεν θα μπορέσω να παρακολουθήσω ολόκληρη τη συζήτηση.
<P>
Η έκθεση την οποία έχω την τιμή να παρουσιάζω αφορά μια σημαντική συνεισφορά στο σύστημα κατάρτισης του προϋπολογισμού και προγραμματισμού της Κοινότητας. Είχαμε μια συμφωνία, βάσει της κοινής δήλωσης της 20ής Ιουλίου 2000, με την οποία θεσπίσαμε ένα σύστημα προγραμματισμού και ελέγχου των δραστηριοτήτων της Επιτροπής σχετικά με τις δημοσιονομικές προοπτικές. Η συμφωνία αυτή είχε ως στόχο να χρησιμεύσει ως οδηγός για τις αποφάσεις της αρμόδιας για τον προϋπολογισμό αρχής, να δώσει μια εικόνα των διαθέσιμων περιθωρίων σε κάθε τίτλο, λαμβανομένων υπόψη των ποσών που έχουν ήδη εγκριθεί για τα προγράμματα με συναπόφαση, και να διευκολύνει την εφαρμογή της νέας διαδικασίας αξιολόγησης που προέκυψε από την προαναφερθείσα κοινή δήλωση.
<P>
Βρισκόμαστε σήμερα σε ένα σημαντικό οικονομικό έτος και για πρώτη φορά - ευχαριστούμε για αυτό την Επιτροπή - μας παρέχεται αυτή η δυνατότητα να δούμε τον προγραμματισμό των τομέων 3 και 4, σχετικά με τις δραστηριότητές μας. Υπάρχει ένα ζήτημα που μας ενδιαφέρει, ένα ζήτημα καθαρώς μεθοδολογικό, σχετικά με το πώς θα προγραμματίζονται στο μέλλον τα προγράμματα που βρίσκονται ήδη σε εξέλιξη, και υπάρχει ένα μόνο σημείο που μας ανησυχεί: για ορισμένα προγράμματα, για ορισμένες γραμμές του προϋπολογισμού, περιλαμβάνεται ένας μελλοντικός πληθωρισμός, μέσω αυτού που η Επιτροπή αποκαλεί δημοσιονομικό αποπληθωριστή και που κατά τη γνώμη μας μάλλον είναι δημοσιονομικός πληθωριστής.
<P>
Εδώ υπάρχει μια τεχνική αντίφαση. Οι δημοσιονομικές προοπτικές εκφράζονται σε ευρώ σταθερής αξίας, ενώ ο προγραμματισμός γίνεται με ευρώ της τρέχουσας αξίας κάθε έτους. Το αποτέλεσμα είναι πως, όταν καταλήγουμε σε μια συμφωνία, δεν γνωρίζουμε πραγματικά ποια μπορεί να είναι η τιμή που θα έχουμε για το τελευταίο οικονομικό έτος, εφόσον αυτή θα εξαρτάται από τον πραγματικό πληθωρισμό. Όποιος έχει διατελέσει συνδικαλιστής γνωρίζει πως μπορεί κανείς να πει πολλά ψέματα με τα στατιστικά στοιχεία και αυτή είναι μια τέτοια περίπτωση: η ανάμιξη τρεχουσών και σταθερών τιμών· συνεπώς, δεν θα επιμείνω.
<P>
Θα σας δώσω ένα παράδειγμα: αποκρύπτοντας τον μελλοντικό πληθωρισμό στο πρόγραμμα πλαίσιο, η Επιτροπή καταλήγει βάσει των στοιχείων της στο συμπέρασμα ότι για την περίοδο 2002-2006 θα υπάρξει αύξηση των ετήσιων πιστώσεων της τάξης του 14,3%. Μας αποκρύπτεται ο πληθωρισμός και τελικά στην ουσία έχουμε μόνο μια αύξηση της τάξης του 4,9%. Αυτή είναι η πραγματική αύξηση. Το υπόλοιπο, η διαφορά μέχρι το 14%, είναι ο πληθωρισμός. Αυτό είναι που δεν μας αρέσει.
<P>
Τις προάλλες, στην Επιτροπή Προϋπολογισμών, η Επιτροπή είπε ότι τώρα με το ευρώ πέθανε ο πληθωρισμός. Δόξα σοι, Κύριε! Το δέχομαι, όμως εγώ είμαι της σχολής του Απιστου Θωμά και σε αυτά τα πράγματα προτιμώ να αγγίζω παρά να πιστεύω. Όταν διαπιστώσω ότι όντως έχει εξαλειφθεί ο πληθωρισμός, τότε θα δεχτώ να καταργηθούν αυτού του είδους οι διαφοροποιήσεις μεταξύ σταθερών και τρεχουσών τιμών και, συνεπώς, εκεί έγκειται η ουσία της άποψής μας. Τα υπόλοιπα, δηλαδή όλο το υπόλοιπο έργο της Επιτροπής, το θεωρούμε εξαιρετικό. Αυτό που μας ανησυχεί πραγματικά είναι να αποφευχθεί η κατάσταση στην οποία, με την τεχνική της, όσο μεγαλύτερος θα είναι ο πραγματικός πληθωρισμός, τόσο μεγαλύτερο θα είναι και το διαθέσιμο περιθώριο.
<P>
Είναι αντιφατικό και, συνεπώς, το αίτημά μας που περιλαμβάνεται στην πρόταση ψηφίσματος είναι πολύ απλό: αν η Επιτροπή θέλει για οποιονδήποτε λόγο να συνεχίσει να εργάζεται με ευρώ τρέχουσας αξίας, ας το κάνει, όμως τα στοιχεία που θα μας παρουσιάζει στο Κοινοβούλιο να εκφράζονται και σε ευρώ σταθερής αξίας. Αυτό είναι το κεντρικό σημείο της έκθεσής μας. Κατά τα άλλα, θέλω να συγχαρώ την Επιτροπή για τις προσπάθειες που κατέβαλε προκειμένου να μας προσφέρει για πρώτη φορά αυτά τα στοιχεία.

<SPEAKER ID=73 LANGUAGE="EN" NAME="Wynn">
. (EN) Κύριε Πρόεδρε, δεν είμαι ίσως ο αναμενόμενος εισηγητής για αυτήν την έκθεση. Υπογράφω την έκθεση, επειδή το πρόσωπο που πραγματοποίησε όλη τη σχετική εργασία, ο μόνιμος εισηγητής για την οικονομική προοπτική, κ. Colom i Naval, αποφάσισε, κατόπιν ωρίμου σκέψεως, ότι δεν μπορούσε να την παρουσιάσει στο Σώμα. Γνωρίζω τους λόγους για αυτήν του την απόφαση. Συζήτησα μαζί του σχετικά. Σέβομαι τους λόγους που προβάλλει, αλλά με λυπεί κάπως το γεγονός ότι δεν παρουσιάζει ο ίδιος την παρούσα έκθεση, αντί εμού.
<P>
Κατά τη διάρκεια της τελευταίας τριετίας, το μέσο ευελιξίας υπήρξε η κύρια πτυχή του προϋπολογισμού και υπερκάλυπτε ο,τιδήποτε άλλο. Στην παρούσα περίπτωση, το χρησιμοποιούμε για δύο προγράμματα, όπως αναφέρθηκε και από προηγούμενους ομιλητές. Δεν χρειάζεται να σας περιγράψω περί τίνος πρόκειται, αλλά οφείλω να περιγράψω ένα μικρό πρόβλημα, το οποίο δεν έχουμε ακόμα επιλύσει, συγκεκριμένα τον τρόπο εξεύρεσης των υπολοίπων χρημάτων - των 27 εκατομμυρίων ευρώ για την αναπροσαρμογή του ισπανικού αλιευτικού στόλου - για τον προϋπολογισμό του προσεχούς έτους. Αυτό παραμένει ένα ζήτημα για το οποίο είμαι βέβαιος ότι η Επιτροπή θα φανεί δημιουργική και ευρηματική, όταν ασχοληθεί με τον προϋπολογισμό του προσεχούς έτους - ούτως ώστε να διασφαλίσει ότι θα εξευρεθούν οι σχετικοί πόροι, επειδή σίγουρα θα αναμένεται να το πράξει.
<P>
Όταν συνήφθη η διοργανική συμφωνία, το μέσο ευελιξίας ήταν ένα από τα ζητήματα επί των οποίων με διστακτικότητα συμφώνησαν οι δύο πλευρές - και φανήκαμε, από την πλευρά μας, διστακτικοί δεδομένου ότι υπήρχαν ούτως ή άλλως αρκετές αντιδράσεις ως προς την ίδια τη διοργανική συμφωνία. Ας μην ξεχνάμε ότι το Σώμα την υπερψήφισε με απλή, και όχι με ειδική πλειοψηφία. Το συγκεκριμένο θέμα αποτελεί από μόνο του πρόβλημα. Στο Συμβούλιο δεν άρεσε ούτως ή άλλως αυτή η ιδέα. Εάν δεν με απατά η μνήμη μου, η Επιτροπή ήταν εκείνη που το είχε προτείνει ως μέσο για την αποφυγή του αδιεξόδου. Ευτυχώς δε που προτάθηκε αυτό το μέτρο, γιατί μας έβγαλε από δύσκολες καταστάσεις κατά τα τελευταία τρία χρόνια. Καταρχάς, υπήρξε η μεγάλη συζήτηση για τον τρόπο χρηματοδότης του Κοσσυφοπεδίου. Το Συμβούλιο δεν επιθυμούσε τη χρησιμοποίησή του και καταλήξαμε την τελευταία στιγμή, εάν θυμάστε εκείνη την περίφημη περίσταση στο Σώμα, όπου όλοι είχαμε δυο καταστάσεις ψηφοφορίας. Μετά από αυτό, πέρυσι, το ζήτημα ήταν η χρηματοδότηση της Σερβίας. Αυτό ήταν από μόνο του πρόβλημα και τώρα, στην παρούσα περίσταση, έχουμε το ζήτημα της χρηματοδότησης της μετατροπής του αλιευτικού στόλου, καθώς και τις διασυνοριακές πρωτοβουλίες.
<P>
Η τελευταία αυτή τριετία αποκάλυψε την ετοιμόρροπη δομή της οικονομικής προοπτικής. Είμαι βέβαιος ότι αυτό είναι ένα ζήτημα που ο κ. Colom i Naval θα είχε θίξει. Αντιμετωπίζουμε μια κατάσταση στην οποία η οικονομική προοπτική παρουσιάζει σημαντικά προβλήματα στην κατηγορία 3, στην κατηγορία 4 και, ασφαλώς, στην κατηγορία 5. Εάν το Κοινοβούλιο και το Συμβούλιο δεν καταλήξουν κάποια στιγμή σε κάποια μορφή συμφωνίας σχετικά με τον τρόπο χρηματοδότησης αυτών των κατηγοριών στο μέλλον, οι συνέπειες θα καταστούν ορατές από όλους. Είναι οι συνέπειες της προπαρασκευαστικής διαδικασίας της διεύρυνσης. Δεν αφορούν απαραιτήτως την ίδια τη διεύρυνση. Οι προετοιμασίες για τη διεύρυνση θα είναι εξίσου μεγάλος πονοκέφαλος όσο και η ίδια η διεύρυνση.
<P>
Υπάρχουν επίσης οι ανάγκες του Αφγανιστάν, ή θα έπρεπε ίσως να πω οι άγνωστες ανάγκες του Αφγανιστάν. Τι πρόκειται να κάνουμε σχετικά με αυτό το ζήτημα; Τι πρόκειται να κάνουμε εάν επιτευχθεί η πολυπόθητη ειρηνευτική συμφωνία στη Μέση Ανατολή; Από πού θα αντληθούν οι σχετικοί πόροι; Δεν υπάρχει αυτήν τη στιγμή περιθώριο στην κατηγορία 4. Ακουσα φημολογίες ότι η Επιτροπή μπορεί να προτείνει τη δημιουργία ενός επιπλέον μέσου ευελιξίας για την κατηγορία 4. Εάν το πράξει, αυτή θα είναι μια ευπρόσδεκτη προσθήκη, το εάν όμως θα συμφωνήσει το Συμβούλιο είναι ένα τελείως διαφορετικό ζήτημα. Αυτός ο στρουθοκαμηλισμός δεν μπορεί να επικρατήσει αν έχουμε την πρόθεση να είμαστε σοβαροί όσον αφορά τον τρόπο διαχείρισης του κοινοτικού προϋπολογισμού και τα χρήματα των φορολογουμένων στο μέλλον.
<P>
Οι διαπραγματεύσεις με τη βελγική Προεδρία κατά τη δεύτερη διαδικασία συνδιαλλαγής ήταν 100% καλύτερες από αυτές που πραγματοποιήθηκαν στην πρώτη διαδικασία συνδιαλλαγής, η οποία ήταν χάσιμο χρόνου, όπως κατέστησα γνωστό την προηγούμενη φορά. Τουλάχιστον αυτήν τη φορά, ήταν ευχάριστη η συνεργασία με τους Βέλγους, όπως ήταν και την προηγούμενη φορά, όταν ήμουν γενικός εισηγητής για τον προϋπολογισμό του 1994.
<P>
Υπάρχουν θέματα στα οποία έχουμε τις διαφορές μας, όπως στα σχετικά με την κατηγορία 3, στην οποία πάντοτε υπήρχαν δυσκολίες. Στην κατηγορία 5, ένα από τα βασικά σημεία διαφοροποίησής μας είναι η στήριξή μας προς την Επιτροπή σχετικά με το πρόγραμμα μεταρρυθμίσεων, ιδίως στο σχέδιο θεμελίωσης και τις θέσεις που απαιτούνται. Ωστόσο, ενώ έχουμε συμφωνήσει στο σχέδιο θεμελίωσης, η Επιτροπή Προϋπολογισμών υπερψήφισε το ένα τρίτο των σχετικών θέσεων του αποθεματικού, αν και με πλειοψηφία μιας ψήφου. Οι συντονιστές και ο εισηγητής εργάζονται πολύ σκληρά στην προσπάθειά τους να διασφαλίσουν ότι θα μπορέσουμε να καταλήξουμε σε μια θέση η οποία θα μπορέσει να συγκεντρώσει ειδική πλειοψηφία την Πέμπτη, διαφορετικά υπάρχει περίπτωση να απομείνουμε με την έκθεση του Συμβουλίου, η οποία δεν προωθεί τη διαδικασία μεταρρύθμισης της Επιτροπής κατά τον τρόπο που θα επιθυμούσαμε.
<P>
Είδα την επιστολή που συνέταξαν οι Επίτροποι Schreyer, Kinnock και de Palacio, στην οποία δηλώνουν ότι οι όροι για την αποδέσμευση του αποθεματικού έχουν τηρηθεί. Εάν δεν ήμουν πρόεδρος της Επιτροπής Προϋπολογισμών, θα έλεγα ότι συμφωνώ με αυτά τα αισθήματα, αλλά δεδομένου ότι είμαι πρόεδρος της εν λόγω επιτροπής, δεν μου είναι, σε καμία περίπτωση, δυνατό να ισχυριστώ κάτι τέτοιο. Θα ήθελα να γνωρίζετε ότι, αν όλα πάνε καλά, μετά την ψηφοφορία της Πέμπτης και στο όχι και τόσο μακρινό μέλλον, θα μπορέσουμε όλοι να δούμε τις προτάσεις της Επιτροπής να καρποφορούν· θα μπορέσουμε επιπλέον να συνεχίσουμε την προσπάθεια να δημιουργήσουμε μια Ευρώπη ανάλογη με τις προσδοκίες των πολιτών, που δεν θα συνδέεται με το μεγάλο μυστήριο που εκπροσωπεί αυτήν τη στιγμή για πάρα πολλούς Ευρωπαίους.

<SPEAKER ID=74 LANGUAGE="IT" NAME="Turchi">
. (IT) Κύριε Πρόεδρε, κυρίες και κύριοι συνάδελφοι, η ετήσια έκθεση της Εκτελεστικής Επιτροπής για τα διευρωπαϊκά δίκτυα παρέχει μια συνολική εικόνα της κοινοτικής ενίσχυσης στους τρεις κύριους τομείς των ΔΕΔ - μεταφορές, ενέργεια και τηλεπικοινωνίες -, που προέρχεται είτε από τον γενικό προϋπολογισμό της Ένωσης, είτε από άλλους κοινοτικούς πόρους, όπως η ΕΤΕ και το Ταμείο Συνοχής. Θεωρώ ότι, συνολικά, είναι μια καλή έκθεση, αν ληφθεί υπόψη και το γεγονός ότι το 1999 ήταν ένα κρίσιμο έτος για τον τομέα αυτόν. Πράγματι, το 1999 επακολούθησαν η τροποποίηση του χρηματοδοτικού κανονισμού, η έγκριση του χρηματοδοτικού πλαισίου για την περίοδο 2000-2006 και η θέσπιση των ΜΠΔΠ. Τη χρονιά αυτή, το 50% της χρηματοδότησης διατέθηκε σε εργασίες σχετικά με τις υποδομές μεταφορών και στον προσδιορισμό του GALILEO ως νέου και πρωταρχικού σχεδίου ΔΕΔ. Αυτό βέβαια δεν σημαίνει ότι δεν υπάρχουν παρατηρήσεις προς την Επιτροπή. παρατηρήσεις που οφείλονται πρωτίστως στον τύπο της έκθεσης που μας παρουσίασε και όχι στην υλοποίηση των διευρωπαϊκών δικτύων.
<P>
Η πρώτη παρατήρηση που σκοπεύω να κάνω αφορά την έλλειψη αναφορών σχετικά με την ποιοτική ανάπτυξη των σχεδίων ΔΕΔ. Πολύ συχνά, η έναρξη και η ολοκλήρωση των σχεδίων απαίτησαν πολύ περισσότερο από τον προβλεπόμενο χρόνο, λόγω διαδικαστικών διαφορών και έλλειψης συντονισμού. Σε αρκετές περιπτώσεις, τα κράτη μέλη είχαν διαφορετικές προτεραιότητες, ενώ η ιδέα των δημόσιων ή ιδιωτικών εταιρικών σχέσεων δεν είναι ακόμη αρκετά ανεπτυγμένη. Θα ήταν συνεπώς αναγκαίο η Επιτροπή να συνοδεύει στο μέλλον τις εκθέσεις της με συμπληρωματικές πληροφορίες αναφορικά με τα σχέδια, για παράδειγμα τα αρχικά σχέδια, τα χρονοδιαγράμματα και τα τελικά αποτελέσματα. Με τον τρόπο αυτόν θα είχαμε πρωτίστως μεγαλύτερη διαφάνεια και, κατά συνέπεια, τη δυνατότητα πραγματικής και παραγωγικής παρακολούθησης της κατάστασης.
<P>
Κατά δεύτερο λόγο, η οικονομική αξιολόγηση των ΔΕΔ θα έπρεπε να περιλαμβάνει και πληροφορίες σχετικά με τις χρηματοδοτήσεις που προέρχονται από τοπικούς, περιφερειακούς και εθνικούς προϋπολογισμούς, καθώς και από ιδιώτες, λαμβάνοντας υπόψη ότι από τις πηγές αυτές προέρχεται το 80% περίπου των συνολικών πόρων. Με τον τρόπο αυτόν θα παρέχεται η συνολική εικόνα για την κατάσταση των χρηματοδοτήσεων και θα επιτρέπεται ο έλεγχος της τήρησης των δεσμεύσεων που αναλαμβάνουν τα κράτη μέλη.
<P>
Κατά τρίτο λόγο, πιστεύω ότι οι διαθέσιμοι χρηματοδοτικοί πόροι για τα ΔΕΔ είναι πολύ περιορισμένοι σε σχέση με τις συνεχείς αλλαγές που πρέπει να αντιμετωπίσει ο τομέας των μεταφορών. Το ποσοστό των δραστηριοτήτων ΔΕΔ που χρηματοδοτούνται από τον γενικό προϋπολογισμό μειώνεται συνεχώς, ενώ οι πιστώσεις της ΕΤΕ καλύπτουν πάνω από τα τρία τέταρτα των χρηματοδοτήσεων σε αυτόν τον τομέα, πράγμα που πρέπει να υπογραμμιστεί. Η γνώμη μου είναι ότι το χρηματοδοτικό πακέτο των μεταφορών ΔΕΔ πρέπει να επανεξεταστεί και να προσαρμοστεί στις πραγματικές ανάγκες, ιδίως όσον αφορά τις επιπλοκές σε άλλους τομείς όπως, για παράδειγμα, το περιβάλλον.
<P>
Τέλος, πιστεύω ότι θα πρέπει να αντιμετωπίσουμε σοβαρά το ζήτημα της οδικής κυκλοφορίας, όπου η συνεχής αύξηση κινείται σε αντίθετη κατεύθυνση από τους στόχους που είχαμε θέσει με τη δημιουργία των ΔΕΔ. Θεωρώ ότι αυτό οφείλεται στην έλλειψη διασυνοριακής συνεργασίας, έλλειψη που, κατ' ανάγκη, ναρκοθετεί τη λειτουργικότητα και την προώθηση του σιδηροδρομικού συστήματος. Για να αντιμετωπιστεί το πρόβλημα αυτό, θεωρώ πως είναι αναγκαία η σταδιακή μετατόπιση της προσοχής από τα σχέδια προτεραιότητας του Essen και από τα σχέδια εθνικών υποδομών προς τα σχέδια διαμετακόμισης και τα διασυνοριακά σχέδια, με σκοπό την ενίσχυση της πολιτικής των αειφόρων δικτύων μεταφοράς και την εναρμόνιση των διαφόρων μέσων μεταφοράς.
<P>
Για να ολοκληρώσω, θα ήθελα να αναφερθώ και στον προϋπολογισμό που πρόκειται να ψηφίσουμε. Θεωρώ ότι κατορθώσαμε να λύσουμε δύο σημαντικά πολιτικά προβλήματα, τα οποία αντικατοπτρίζουν τις πρόσθετες ανάγκες που δημιουργήθηκαν υπό το πρίσμα της μεταβληθείσας διεθνούς κατάστασης. Αφήσαμε, σε δεύτερη ανάγνωση, ένα ευρύ περιθώριο για την υποστήριξη του Αφγανιστάν και των γειτονικών του περιοχών και συμφωνήσαμε με το Συμβούλιο στο ποσόν των 488 εκατομμυρίων ευρώ για τη συνεργασία με τις αναπτυσσόμενες χώρες της Ασίας. Ακόμη μία φορά, αποδείξαμε έτσι την πολιτική μας ευαισθησία και δώσαμε την υποστήριξή μας στην κοινή εξωτερική πολιτική και την πολιτική ασφαλείας.
<P>
Δεν ήταν δυνατόν να υποτεθεί η απουσία της Ένωσης σε μια συγκυρία σαν και αυτή και δεν ήταν επίσης δυνατόν να υποτεθεί η διαφοροποίηση του Κοινοβουλίου κατόπιν ρητού αιτήματος του Συμβουλίου. Αυτό όμως δεν σημαίνει ότι όλα πάνε καλά και ότι δεν πρέπει να προβληθούν κριτικές. Πρέπει όμως να συγχαρώ καταρχάς τον εισηγητή κ. Costa Neves, την κ. Buitenweg και όλη τη γραμματεία που μας βοήθησε και μας υποστήριξε στις δύσκολες στιγμές.

<SPEAKER ID=75 LANGUAGE="DE" NAME="Schreyer">
Κύριε Πρόεδρε, αξιότιμε κύριε Υπουργέ Vande Lanotte, αξιότιμοι βουλευτές, το παρόν αποτέλεσμα των διαπραγματεύσεων για τον προϋπολογισμό είναι ικανοποιητικό. Κατά τη διάρκεια αυτών των διαπραγματεύσεων - δηλαδή από την ημέρα της υποβολής του προσχεδίου μέχρι σήμερα - προέκυψαν για τον ευρωπαϊκό προϋπολογισμό πολλές νέες απαιτήσεις. Πολιτικά γεγονότα διεθνούς εμβέλειας, οι τρομοκρατικές επιθέσεις της 11ης Σεπτεμβρίου, ο πόλεμος στο Αφγανιστάν, η κρίση στη Μέση Ανατολή προκάλεσαν νέες απαιτήσεις. Επίσης και οι κρίσεις που αντιμετωπίσαμε φέτος στον γεωργικό τομέα προκάλεσαν νέες απαιτήσεις για το επόμενο οικονομικό έτος και θα πρέπει να αντεπεξέλθουμε στις νέες προσδοκίες των πολιτών. Κατορθώσαμε από κοινού να προσαρμόσουμε τον προϋπολογισμό του 2002 σε αυτές τις νέες προκλήσεις και, λαμβάνοντας υπόψη τη συχνή κριτική που ασκείται στην Ευρωπαϊκή Ένωση, θα έπρεπε να υπογραμμίσουμε αυτό το καλό αποτέλεσμα με δυνατή φωνή και με απόλυτη σαφήνεια.
<P>
Τα καταφέραμε, και μάλιστα χάρη στους πολύ εξισορροπημένους και διαμεσολαβητικούς σας χειρισμούς στη διάρκεια των διαπραγματεύσεων, κύριε Costa Neves, και σας ευχαριστούμε θερμότατα για αυτό. Τα καταφέραμε χάρη στην αυστηρότητα, αλλά ταυτόχρονα και στην προθυμία για συμβιβασμούς, που επέδειξε ο πρόεδρος της Επιτροπής Προϋπολογισμών, κ. Terry Wynn, και χάρη στον επιδέξιο συντονισμό των διαπραγματεύσεων στην καθοριστική στιγμή από τον Προεδρεύοντα του Συμβουλίου, από εσάς κύριε Vande Lanotte. Θέλω επίσης να ευχαριστήσω όλους εσάς, καθώς και την εισηγήτρια κ. Buitenweg, τον εισηγητή κ. Colom i Naval, όλη την επιτροπή και εσάς κ. Turchi, εξ ονόματος ολόκληρης της Επιτροπής, για την καρποφόρα συνεργασία.
<P>
Θέλω επίσης να αναφέρω τον κ. Seppδnen, ο οποίος είχε το ιστορικό καθήκον να υποβάλει την τελευταία έκθεση για την Ευρωπαϊκή Κοινότητα Ανθρακα και Χάλυβα. Σχεδόν ιστορικό μπορεί να χαρακτηρισθεί και το ύψος του ευρωπαϊκού προϋπολογισμού. Το ποσοστό του προϋπολογισμού στο κοινοτικό ΑΕΠ είναι για τον επόμενο χρόνο χαμηλότερο από ό,τι τα ποσοστά της δεκαετίας του ' 90. Φθάνει μόλις το 1,03% του κοινοτικού ΑΕΠ. Συνεπώς, ο προϋπολογισμός της ΕΕ παραμένει 4,6 δις ευρώ χαμηλότερος από το ποσό που είχε προβλεφθεί κατά τον δημοσιονομικό σχεδιασμό του επόμενου έτους. 4,6 δις ευρώ είναι περίπου 5% του συνολικού προϋπολογισμού ή, για να το διατυπώσουμε διαφορετικά, κατά τον δημοσιονομικό σχεδιασμό είχε υπολογισθεί ότι ο προϋπολογισμός για το 2002 θα μπορούσε να είναι κατά 5% υψηλότερος από αυτόν που αποφασίσθηκε τώρα.
<P>
Το τονίζω αυτό, επειδή αποτελεί κατά πρώτον έκφραση της δημοσιονομικής πειθαρχίας σε ευρωπαϊκό επίπεδο και, κύριε Υπουργέ, επειδή ο ευρωπαϊκός προϋπολογισμός παραμένει κάτω του μέσου όρου των ρυθμών ανάπτυξης των προϋπολογισμών στα κράτη μέλη και αυτό πρέπει να τονισθεί.
<P>
Κατά δεύτερον, το συγκεκριμένο αποτέλεσμα δείχνει επίσης ότι δημιουργήθηκαν περιθώρια δράσης, ώστε να μπορούν να αναληφθούν νέα χρηματοδοτικά καθήκοντα, και το επισημαίνω ειδικά σε σχέση με τη συζήτηση για το κόστος της διεύρυνσης. Αυτό σημαίνει λοιπόν ότι η Ευρώπη, και με αυτήν ο ευρωπαϊκός προϋπολογισμός, έχουν προετοιμασθεί να αναλάβουν νέα καθήκοντα.
<P>
Η παροχή βοήθειας στο Αφγανιστάν για την ειρηνική εξέλιξη του μέλλοντος της χώρας αποτελεί νέο καθήκον για το οποίο η Ευρωπαϊκή Ένωση θα πρέπει να επωμισθεί την ευθύνη και θα την επωμισθεί. Στον προϋπολογισμό του 2002 έχουν ήδη προβλεφθεί σε μια πρώτη φάση 130 εκ. ευρώ επιπλέον όσον αφορά τους πόρους για ανθρωπιστική βοήθεια. Είναι ένα καλό αποτέλεσμα, ειδικά λαμβάνοντας υπόψη ότι μια μείωση των προσπαθειών μας στα Βαλκάνια θα απέβαινε μοιραία. Αυτό δεν πρέπει να συμβεί και επομένως θα διατεθεί για τα Βαλκάνια το ίδιο ποσό όπως και φέτος·Ωστόσο, μέρος του εν λόγου ποσού ήταν δυνατόν να αντληθεί ήδη στο τέλος του τρέχοντος έτους.
<P>
Αλλά και η Παλαιστίνη εξακολουθεί να χρειάζεται βοήθεια. Μαζί με άλλους χρηματοδότες αναπληρώνουμε την απώλεια εσόδων της Αυτόνομης Παλαιστινιακής Αρχής επειδή, με την κλιμάκωση των συγκρούσεων, το Ισραήλ έχει παύσει να της αποδίδει τα έσοδα που της αντιστοιχούν από την είσπραξη φόρων και δασμών. Η χρήση των ευρωπαϊκών κονδυλίων στην Παλαιστίνη ελέγχεται αυστηρά. Εποπτεύεται από το Διεθνές Νομισματικό Ταμείο και δεν υπάρχουν ενδείξεις ότι χρησιμοποιούνται για την αγορά όπλων, κάτι που θα ήταν εντελώς απαράδεκτο.
<P>
Η Ευρωπαϊκή Ένωση στηρίζει την Υγεία και την Παιδεία. Με τις επιδοτήσεις θέλουμε να διατηρήσουμε τις δυνατότητες για ειρηνευτικές διαδικασίες. Αυτός είναι ο στόχος μας και χαίρομαι που ο Υπουργός Pιrez τόνισε στη χθεσινή συνέντευξη Τύπου του Συμβουλίου ότι και το Ισραήλ θεωρεί σημαντική την παροχή οικονομικής βοήθειας στην Παλαιστίνη.
<P>
Η Ευρωπαϊκή Ένωση ετοιμάζεται να αναλάβει περισσότερες ευθύνες στο επίπεδο της διεθνούς πολιτικής και αυτό είναι σωστό. Σημαίνει όμως ταυτόχρονα και μεγαλύτερες δεσμεύσεις όσον αφορά τη μη στρατιωτική διαχείριση κρίσεων. Απαιτεί επίσης κονδύλια και, όπως γνωρίζετε - ο Πρόεδρος της Επιτροπής Προϋπολογισμών το υπογράμμισε αυτό -, οι δημοσιονομικοί κανόνες δεν επιτρέπουν να χρησιμοποιούνται έτσι απλά για τη χρηματοδότηση επιπλέον δαπανών της εξωτερικής πολιτικής εκείνα τα κονδύλια που απελευθερώνονται από άλλες κατηγορίες. Από τα 4,6 δις ευρώ που εξοικονομούνται σε σχέση με τον αρχικό δημοσιονομικό σχεδιασμό, δεν μπορούμε να διαθέσουμε έτσι απλά 400 ή 500 εκ. στην εξωτερική πολιτική για την αντιμετώπιση κρίσεων. Ούτε από το πλεόνασμα του προϋπολογισμού μπορούμε να αντλήσουμε έτσι απλά πόρους προκειμένου να χρηματοδοτήσουμε νέες ανάγκες. Ως εκ τούτου, σε σχέση με αυτήν την επιπλέον δέσμευση της εξωτερικής πολιτικής, η Επιτροπή πρότεινε να δημιουργηθεί, σε συμφωνία μεταξύ Συμβουλίου, Κοινοβουλίου και Επιτροπής, ένα επιπλέον αποθεματικό, ώστε να μην χρειάζεται να διογκώνουμε τις δημοσιονομικές προοπτικές, αλλά ταυτόχρονα να είμαστε σε θέση να αντιμετωπίζουμε από κοινού τις νέες προκλήσεις και να αντεπεξερχόμαστε σε αυτές. Θα ήταν πολύ καλό αν το Συμβούλιο αποφάσιζε στο Λάκεν να ακολουθήσει αυτόν τον δρόμο.
<P>
Νέο στοιχείο του προϋπολογισμού για το 2002 είναι η εγγραφή κονδυλίων που αφορούν τη συνεργασία στον δικαστικό τομέα, μεταξύ άλλων και την ανάπτυξη του νέου συστήματος πληροφοριών για το Σένγκεν και για την Eurojust. Είναι κάτι το εντελώς καινούργιο να προβλέπονται στο προϋπολογισμό της Επιτροπής κονδύλια για τα ζητήματα αυτά.
<P>
Επίσης νέο στοιχείο αποτελεί και το πρόγραμμα για την αναδιάρθρωση του ισπανικού και εν μέρει και του πορτογαλικού αλιευτικού στόλου, οι οποίοι μέχρι τώρα είχαν την άδεια να αλιεύουν στα ύδατα του Μαρόκου. Η Επιτροπή χαιρετίζει το γεγονός ότι η Επιτροπή Προϋπολογισμών ακολούθησε την πρόταση της Επιτροπής όχι μόνο ως προς το ύψος των κονδυλίων για αυτό το ειδικό πρόγραμμα - 197 εκ. ευρώ - αλλά και ως προς τη συγκεκριμένη διαμόρφωση του προγράμματος και τη χρηματοδότησή του από το μέσο ευελιξίας. Δεν ήταν καθόλου απλή η προσπάθεια να βρεθεί συμβιβαστική λύση ανάμεσα στις ανάγκες αυτού του προγράμματος και στη διάθεση επιπλέον κονδυλίων για τις παραμεθόριες περιοχές από τον προϋπολογισμό του 2002. Ωστόσο, είναι ικανοποιητικός ο συμβιβασμός που έγινε, και ένα τμήμα των επιπλέον κονδυλίων για τους αλιευτικούς στόλους και για τις παραμεθόριες περιοχές θα προβλεφθεί στον προϋπολογισμό του 2003. Μπορώ να σας διαβεβαιώσω ότι η Επιτροπή θα υποβάλει για το 2003 αντίστοιχες χρηματοδοτικές προτάσεις έτσι ώστε να διατεθούν οι πόροι για το πρόγραμμα αναδιάρθρωσης του αλιευτικού στόλου της Ισπανίας και της Πορτογαλίας.
<P>
Τώρα πια είναι θέμα της Ισπανίας και των παραμεθόριων περιοχών να υλοποιήσουν γρήγορα τα προγράμματα που χρηματοδοτούνται με επιπλέον πόρους. Η Επιτροπή θα υποστηρίξει τις προσπάθειές τους, γιατί είναι προφανές ότι αυτό περιμένει από εμάς ο κόσμος, δηλαδή οι αλιείς στην Ισπανία καθώς και οι μικρές και μεσαίες επιχειρήσεις στις παραμεθόριες περιοχές.
<P>
Στις διαβουλεύσεις για τον προϋπολογισμό, το Κοινοβούλιο υποστήριξε και φέτος την Επιτροπή στη μεταρρυθμιστική της διαδικασία. και μάλιστα με πολύ αποφασιστικό τρόπο. Θέλω να σας ευχαριστήσω εξ ονόματος της Επιτροπής. Παρ' όλα αυτά θα ήθελα να αναφέρω ακόμα και το πολύ σημαντικό ζήτημα του αποθεματικού για τις προβλεπόμενες 105 μέχρι τώρα νέες θέσεις. Η Επιτροπή Προϋπολογισμών έθεσε δύο όρους για την κατάργηση του αποθεματικού: Πρώτον, η Επιτροπή θα πρέπει να υποβάλει πρόταση για ένα μόνιμο σύστημα πρόωρης συνταξιοδότησης. Ως προς το ζήτημα αυτό, η Επιτροπή το έχει ήδη συμπεριλάβει στις κατευθυντήριες γραμμές για την πολιτική που αφορά το προσωπικό και στη διαδικασία διαβούλευσης θα παρουσιάσει μια πρόταση για την αλλαγή του καταστατικού.
<P>
Όσον αφορά τον δεύτερο όρο, δηλαδή την εναρμόνιση του προγράμματος εργασίας της Επιτροπής με τις αποφάσεις επί του προϋπολογισμού, ο όρος αυτός ήταν το αντικείμενο της συζήτησης σήμερα το πρωί. Η Επιτροπή συμφωνεί να παρουσιάζει από το επόμενο έτος νωρίτερα τις πιο σημαντικές και επιβαρύνουσες τον προϋπολογισμό πρωτοβουλίες της. Σας διαβεβαιώνω ότι θα υποστηρίξω προσωπικά το αίτημα να είναι ήδη κατά τη διαδικασία του προϋπολογισμού σαφές ποιές επιπτώσεις θα έχουν στον προϋπολογισμό τον επόμενο χρόνο οι νέες νομοθετικές προτάσεις. Ελπίζω ότι και σε αυτό το σημείο θα έχουμε καλά αποτελέσματα.
<P>
Το 2002 είναι έτος σημαντικό για τη γεωργική πολιτική. Θα πρέπει να υποβληθεί ο ενδιάμεσος απολογισμός της γεωργικής πολιτικής. Η αύξηση του προϋπολογισμού της γεωργίας τον επόμενο χρόνο, κατά 0,5%, θα είναι κάτω του μέσου όρου. Και τούτο μολονότι προβλέπονται στον προϋπολογισμό λ.χ. 400 εκ. ευρώ για την επιστροφή δαπανών στα κράτη μέλη λόγω του αφθώδους πυρετού και μολονότι υπάρχουν στη διάθεση του τομέα του βοείου κρέατος συνολικά 8 δις ευρώ. Το μεταρρυθμιστικό μέτρο, δηλαδή η καθιέρωση της ενδιάμεσης αξιολόγησης δεν έχει μόνο οικονομικές διαστάσεις. Πρόκειται επίσης και για τη στοχοθεσία στο πλαίσιο της γεωργικής πολιτικής και εν προκειμένω έχει μεγάλη σημασία ο δεύτερος πυλώνας, δηλαδή η ενίσχυση της υπαίθρου.
<P>
Όσον αφορά το πρόγραμμα SAPARD, το προενταξιακό μέσο για τη γεωργία, η Επιτροπή εξακολουθεί να θεωρεί ότι η πρόταση για τη θέσπιση ενός νέου προγράμματος δεν είναι η σωστή λύση. Το 2002 θα είναι σημαντικό και για τη διεύρυνση της Ευρωπαϊκής Ένωσης. Πρόκειται να περατωθούν οι διαπραγματεύσεις με τις χώρες που έχουν προχωρήσει αρκετά. Αυτό σημαίνει συγκεκριμένα ότι πρόκειται να περατωθούν και οι διαπραγματεύσεις που θα έχουν επιπτώσεις στον προϋπολογισμό σε θέματα γεωργικής πολιτικής, διαρθρωτικής πολιτικής, καθώς και σε θέματα του ίδιου του προϋπολογισμού.
<P>
Τον Ιούνιο του επόμενου έτους, το Συμβούλιο θα έχει καθορίσει την κοινή του θέση για τις διαπραγματεύσεις που αφορούν το κεφάλαιο του προϋπολογισμού, το οποίο αποτελεί ως γνωστόν το επιστέγασμα των ενταξιακών διαπραγματεύσεων. Η Επιτροπή έχει ήδη αποφασίσει ότι θα υποβάλει μία πρόταση η οποία δεν θα υπερβαίνει τα ποσά που έχουν ορισθεί στην Ατζέντα 2000 για νέα κράτη μέλη όσον αφορά τα έτη 2004, 2005 και 2006. Αυτό ορίστηκε επίσης και στη διοργανική συμφωνία. Επομένως, η Επιτροπή υπολογίζει στην υποστήριξη της αρμόδιας για τον προϋπολογισμό Αρχής, δηλαδή ότι πρόκειται να διατεθούν ακριβώς αυτοί οι προβλεπόμενοι ετήσιοι πόροι, ούτε περισσότεροι αλλά ούτε και λιγότεροι.
<P>
Το 2002 είναι επίσης το έτος κατά τη διάρκεια του οποίου θα ξεκινήσει τις εργασίες της η Συνέλευση για την αναθεώρηση των ευρωπαϊκών Συνθηκών. Σήμερα βρισκόμαστε στις παραμονές της Συνόδου Κορυφής του Λάκεν και συνακόλουθα του καθορισμού του προγράμματος εργασίας της Συνέλευσης. Η Συνέλευση θα πρέπει να ασχοληθεί και με το σημαντικό θέμα του δικαιώματος συναπόφασης του Κοινοβουλίου επί του προϋπολογισμού. Το αποτέλεσμα των διαπραγματεύσεων επί του προϋπολογισμού για το 2002 είναι ικανοποιητικό και ο προϋπολογισμός θα είναι και πάλι σε θέση να αντεπεξέλθει στις προκλήσεις. Ωστόσο θα πρέπει να καταστεί σαφές για το μέλλον ότι το Ευρωπαϊκό Κοινοβούλιο χρειάζεται ισότιμα δικαιώματα κατά τη λήψη αποφάσεων επί του προϋπολογισμού. Αυτό αποτελεί λυδία λίθο για τη δημοκρατική εξέλιξη της Ευρωπαϊκής Ένωσης.
<P>
  

<SPEAKER ID=76 LANGUAGE="IT" NAME="Tajani">
Κύριε Πρόεδρε, θα ήθελα να ενημερώσω το Σώμα ότι στο τέλος της συνάντησης μεταξύ του Προέδρου Verhofstadt και του Προέδρου Berlusconi επετεύχθη η συμφωνία για το ευρωπαϊκό ένταλμα σύλληψης. Η Ιταλία θα υπογράψει την πρόταση, αλλά εναπόκειται στο ιταλικό Κοινοβούλιο η αναγκαία παρέμβαση για την αλλαγή του ιταλικού Συντάγματος καθόσον, όπως υποστήριξαν ορισμένοι επίτιμοι Πρόεδροι του Συνταγματικού Δικαστηρίου, το ευρωπαϊκό ένταλμα σύλληψης έρχεται σε αντίθεση με το Σύνταγμα. Ο ιταλός Πρωθυπουργός θα απευθυνθεί στο Κοινοβούλιο για την αλλαγή του Συντάγματος. Αυτήν τη στιγμή αρχίζει η συνέντευξη τύπου στην οποία θα γίνει η ανακοίνωση.
<P>
(Χειροκροτήματα)

<SPEAKER ID=77 NAME="Πρόεδρος">
Σας ευχαριστώ κ. Tajani. Νομίζω πως είναι ένα καλό νέο για όλους.
<P>
  

<SPEAKER ID=78 LANGUAGE="ES" NAME="Salafranca Sαnchez-Neyra">
. (ES) Κύριε Πρόεδρε, θα ήθελα να ευχαριστήσω τον γενικό εισηγητή για τον προϋπολογισμό, κ. Costa Neves, για τις προσπάθειες που κατέβαλε προκειμένου να επιτευχθεί ένας ισορροπημένος και ορθολογικός προϋπολογισμός που σέβεται τις αρμοδιότητες και τα προνόμια του Ευρωπαϊκού Κοινοβουλίου.
<P>
Τώρα θα πρέπει να εξασφαλιστεί η μέγιστη αποτελεσματικότητα στη διαχείριση και για αυτόν τον λόγο απευθύνομαι στην Ευρωπαϊκή Επιτροπή και της ζητώ να προβεί σε ισορροπημένες δαπάνες μεταξύ όλων των γεωγραφικών περιοχών, διότι δεν θεωρώ πως είναι θεμιτό να αγνοούνται οι προτεραιότητες που έχει θέσει το Ευρωπαϊκό Κοινοβούλιο μέσω της ανακατανομής των πιστώσεων στο τέλος της χρήσης. Για αυτό, είναι προφανές ότι η Επιτροπή θα πρέπει να αποκτήσει το απαραίτητο ανθρώπινο δυναμικό και η Επιτροπή Εξωτερικών Υποθέσεων έχει ζητήσει από την Επιτροπή, ιδιαίτερα όσον αφορά τη διαχείριση της εξωτερικής βοήθειας, να μπορέσει να αποκτήσει αυτό το ανθρώπινο δυναμικό που θα της επιτρέπει να προβεί σε αυτήν την αποτελεσματική διαχείριση στην οποία αναφερόμαστε.
<P>
Τελειώνοντας, κύριε Πρόεδρε, θα ήθελα να πω πως συμμερίζομαι την ανησυχία που εξέφρασαν άλλοι συνάδελφοι, διότι προκειμένου να χρηματοδοτηθούν νέες προτεραιότητες σε επόμενες χρήσεις, θα πρέπει να υπάρχουν νέοι πόροι, ούτως ώστε να μην κινδυνεύουν οι δεσμεύσεις που έχει αναλάβει η Ευρωπαϊκή Ένωση στην εξωτερική της δράση.

<SPEAKER ID=79 LANGUAGE="EN" NAME="Heaton-Harris">
. (EN) Κύριε Πρόεδρε, θα ήθελα και εγώ να συγχαρώ τον εισηγητή, ο οποίος βρίσκεται σχεδόν στο τέλος της δεύτερης ανάγνωσης. Θα ήθελα να του υπενθυμίσω, στο πλαίσιο της άσκησης κοινοβουλευτικού ελέγχου, ότι προσδοκούμε και περιμένουμε με ανυπομονησία να ενδιαφερθεί άμεσα για τον τρόπο εφαρμογής του προϋπολογισμού από την Επιτροπή κατά το προσεχές έτος και για την περαιτέρω προώθησή του από εκείνο το σημείο και εξής.
<P>
Η Επιτροπή Ελέγχου του Προϋπολογισμού υπέβαλε αριθμό τροπολογιών του προϋπολογισμού προκειμένου να λάβει επιπλέον πληροφόρηση και αξιολογήσεις από την Επιτροπή. Φέτος επιτυγχάνουμε κάτι. Είναι μια τακτική που αποφασίσαμε να ακολουθήσουμε και τα επόμενα έτη. Θα θέλαμε επίσης να ευχαριστήσουμε την Επιτροπή Προϋπολογισμών που μας επέτρεψε να έχουμε λόγο στο ζήτημα των μεταφορών πιστώσεων, πράγμα που μας ενδιαφέρει ιδιαιτέρως. Τέλος, ευχαριστώ και πάλι τον εισηγητή για το έντονο ενδιαφέρον του όσον αφορά την τροπολογία για το Ευρωπαϊκό Ελεγκτικό Συνέδριο. Εμείς, στην επιτροπή μας, θα εξετάσουμε εκ του σύνεγγυς αυτό το ζήτημα, επειδή γνωρίζουμε ότι το Ελεγκτικό Συνέδριο θα μας ζητήσει περισσότερα χρήματα, προσωπικό και πόρους στο μέλλον. Μας ενδιαφέρει ιδιαίτερα να δούμε πώς θα εξελιχθεί η φετινή κατάσταση κατά το 2002.

<SPEAKER ID=80 LANGUAGE="FR" NAME="Deprez">
. (FR) Κύριε Πρόεδρε, αγαπητοί συνάδελφοι, θα ήθελα καταρχάς να συγχαρώ με τη σειρά μου, εξ ονόματος της Επιτροπής Πολιτικών Ελευθεριών, τον γενικό εισηγητή, τον κ. Costa Neves. Σας συγχαίρω και σας ευχαριστώ εκ μέρους όλων των συναδέλφων μου στην Επιτροπή Προϋπολογισμών. Είναι σπάνιο προνόμιο, και το εκτιμώ πλήρως ως συντάκτης γνωμοδότησης επιτροπής, να μπορώ να πω ότι όλα τα αιτήματα - φυσικά, ήταν ορθά και καλά μελετημένα - που διατυπώσαμε έγιναν δεκτά από την Επιτροπή Προϋπολογισμών και υποβλήθηκαν στο Κοινοβούλιο κατά τη δεύτερη ανάγνωση. Θα ήθελα λοιπόν να ευχαριστήσω τον γενικό εισηγητή και όλα τα μέλη της Επιτροπής Προϋπολογισμών.
<P>
Θα ήθελα τώρα να απευθυνθώ πιο συγκεκριμένα στο Συμβούλιο, στην εξυπνάδα του Συμβουλίου, τολμώ να πω, ξέροντας ότι ο κ. Vande Lanotte θα καταλάβει σίγουρα. Πριν από τέσσερα χρόνια, κύριε Πρόεδρε, το Ευρωπαϊκό Κοινοβούλιο είχε προτείνει τη σύσταση Ευρωπαϊκού Ταμείου για τους Πρόσφυγες, πρόταση την οποία το Συμβούλιο, κατά τη δεύτερη ανάγνωση, διέγραψε με μένος από τον κατάλογο. Δεν επιθυμούσε τη σύσταση Ευρωπαϊκού Ταμείου για τους Πρόσφυγες. Μετά από τέσσερα χρόνια το Συμβούλιο επανέρχεται και προτείνει τη χορήγηση περισσότερων χρημάτων από όσα ζητήσαμε εμείς οι ίδιοι για το Ευρωπαϊκό Ταμείο για τους Πρόσφυγες του οποίου τη σύσταση είχε αρνηθεί. Χρειάστηκε λοιπόν να περάσουν τέσσερα ολόκληρα χρόνια μέχρι το Συμβούλιο να καταλάβει, να αναλάβει τις ευθύνες του και, επιτρέψτε μου, να ξυπνήσει.
<P>
Αλλο παράδειγμα, εδώ και πολλά χρόνια προσθέτουμε κατά την πρώτη ανάγνωση του προϋπολογισμού έναν κατάλογο Σένγκεν, διότι εδώ και πολλά χρόνια επιθυμούμε την κοινοτικοποίηση ορισμένων στοιχείων του και τη χρηματοδότησή τους από τον κοινοτικό προϋπολογισμό. Κάθε χρόνο, το Συμβούλιο διέγραφε με μένος τη θέση Σένγκεν κατά τη δεύτερη ανάγνωση. Αυτή τη φορά, έχει ανάγκη από την εν λόγω θέση Σένγκεν που είχαμε προτείνει, διότι πρέπει να χρηματοδοτήσει το Σύστημα Πληροφοριών Σένγκεν δεύτερης γενιάς, καθώς αποφάσισε να το χρηματοδοτήσει από κοινοτικούς πόρους.
<P>
Έρχομαι τώρα στο τρίτο πρόβλημα, κύριε Πρόεδρε. Επιλέξαμε - το Κοινοβούλιο το έπραξε κατά την πρώτη ανάγνωση και θα το πράξει και κατά τη δεύτερη - να ψηφίσουμε την εγγραφή πέντε εκατομμυρίων ευρώ στη θέση Europol για την καταπολέμηση της τρομοκρατίας. Το Συμβούλιο δεν το ενέκρινε κατά τη δεύτερη ανάγνωση. Κάνετε τα αδύνατα δυνατά, κύριε Πρόεδρε του Συμβουλίου, για να δημιουργήσετε την αναγκαία νομική βάση και τις αναγκαίες συμφωνίες. Χρησιμοποιείστε τα χρήματα αυτά χωρίς να περιμένετε να περάσουν τέσσερα χρόνια, διότι οι τρομοκράτες δεν θα περιμένουν.

<SPEAKER ID=81 NAME="Kuckelkorn">
Κύριε Πρόεδρε, θέλω να εκμεταλλευτώ την ευκαιρία για να κάνω μερικές ουσιαστικές παρατηρήσεις σε σχέση με τις αποκεντρωμένες υπηρεσίες. Είχαμε λάβει τη σημαντική απόφαση να αντιμετωπίζουμε τις αποκεντρωμένες υπηρεσίες την καθεμία ξεχωριστά. Εξέτασα ενδελεχώς τις τροπολογίες που υπέβαλαν οι ειδικές επιτροπές και επιθυμώ να επισημάνω κάτι στις επιτροπές αυτές. Πρώτον, απευθύνομαι σε σας με την έκκληση να εξετάσετε επακριβώς τις αποκεντρωμένες υπηρεσίες, να ελέγξετε κατά πόσον εργάζονται σωστά και να διαβάσετε τα σχετικά σημεία της έκθεσης του Ελεγκτικού Συνεδρίου.
<P>
Μια παρατήρηση ακόμα σε σχέση με τις νέες αποκεντρωμένες υπηρεσίες. Νομίζω ότι οι πολιτικές επιδιώξεις είναι να δημιουργηθούν ακόμα περισσότερες τέτοιου είδους υπηρεσίες. Φαίνεται μάλιστα αυτή να είναι και η στρατηγική της Επιτροπής. Γενικά δεν είναι κάτι το απορριπτέο. Όταν όμως πρόκειται για τη χρηματοδότησή τους, γίνεται απορριπτέο, δεδομένου ότι η Επιτροπή δεν συνυπολογίζει τους δικούς της πόρους. Και όταν έρθει η στιγμή που η Επιτροπή ή οι αποκεντρωμένες υπηρεσίες θα ζητήσουν νέους πόρους, το αίτημά τους θα υπερβαίνει μελλοντικά κατά πολύ τις γραμμές του τομέα 3.

<SPEAKER ID=82 LANGUAGE="EN" NAME="Gill">
Θα ήθελα και εγώ να συγχαρώ και τους δύο εισηγητές, για τις εκθέσεις τους σχετικά με τον προϋπολογισμό, και να τους ευχαριστήσω για την προσέγγιση συνεργασίας την οποία υιοθέτησαν. Η διαδικασία του προϋπολογισμού υπήρξε δύσκολη, ιδίως σε σχέση με τις προτεραιότητες της Επιτροπής Βιομηχανίας, Εξωτερικού Εμπορίου, Έρευνας και Ενέργειας. Αυτό θα δημιουργήσει προβλήματα στην επιτροπή μου όσον αφορά την εκπλήρωση των υποχρεώσεων για ορισμένα προγράμματα. Αυτά τα προγράμματα δεν είναι μόνον αποφασιστικής σημασίας για την επίτευξη μιας δυναμικής Ευρώπης, βασισμένης στη γνώση, αλλά δεδομένου και του δύσκολου οικονομικού κλίματος που αντιμετωπίζουν αυτήν τη στιγμή οι ευρωπαϊκές επιχειρήσεις και οργανισμοί, αποτελούν το κλειδί για την επίτευξη των στόχων μας για τη δημιουργία νέων θέσεων εργασίας και την υποστήριξη των επιχειρήσεων. Ωστόσο, κατανοώ τους περιορισμούς υπό τους οποίους εργαζόμαστε και, ως ένα άτομο που κατά το παρελθόν έδωσα ιδιαίτερη έμφαση στην ανάγκη για σύνεση, αποτελεσματικότητα και οικονομία, γνωρίζω ότι η επιτροπή μας θα κάνει ό,τι καλύτερο μπορεί για να δημιουργήσει συνθήκες ανάπτυξης και ευημερίας στην ΕΕ.
<P>
Τα ζητήματα που πραγματικά επιθυμώ να εγείρω αφορούν την υλοποίηση του προϋπολογισμού. Πρώτον, υπάρχει η συνήθεια της Επιτροπής να αγνοεί κάποιες από τις προτεραιότητες της συγκεκριμένης αρχής που είναι αρμόδια για τον προϋπολογισμό και θέλω να σας δώσω ένα παράδειγμα από την επιτροπή μου που αφορά το πρόγραμμα συνέργειας. Είναι ένα μικρό πρόγραμμα, ταυτόχρονα όμως και σημαντικό. Ωστόσο, δεν εξυπηρετούσε ακριβώς τον συγκεκριμένο γενικό διευθυντή η εφαρμογή αυτού του προγράμματος πέρυσι και, κατά συνέπεια, απλώς αγνοήθηκε, επειδή θεωρήθηκε ότι δεν είχε αρκετά σημαντικό αντίκτυπο.
<P>
Δεύτερον, υπάρχει το ζήτημα της μεταφοράς πιστώσεων, το οποίο νομίζω ότι είναι ανοικτό σε καταχρήσεις επειδή αυτό συχνά συμβαίνει πολύ αργά κατά τη διάρκεια της διαδικασίας έγκρισης του προϋπολογισμού και η Επιτροπή μεταφέρει πόρους από τομείς που αποτελούν προτεραιότητες του Κοινοβουλίου προς τομείς που αποτελούν δικές της προτεραιότητες. Χρειαζόμαστε μηχανισμούς που θα αποτρέψουν την επανάληψη αυτού του φαινομένου κάθε χρόνο.
<P>
Τρίτον, υπάρχει έλλειψη συγχρονισμού μεταξύ της διαδικασίας έγκρισης του προϋπολογισμού και της εφαρμογής νομοθετικών προγραμμάτων. Αποτελεί παρωδία της διαδικασίας έγκρισης του προϋπολογισμού και των αρμοδίων αρχών η έναρξη της διαδικασίας του προϋπολογισμού τον Φεβρουάριο, ενώ το νομοθετικό πρόγραμμα ξεκινά τον Νοέμβριο.
<P>
Πολύ σύντομα, θα ήθελα να αναφερθώ στο θέμα των προϋπολογισμών των άλλων οργάνων. Αυτό αφορά κυρίως το ζήτημα των προετοιμασιών για τη διεύρυνση. Γνωρίζω ότι το Κοινοβούλιο έχει εκπονήσει σχέδια για νέα κτήρια προκειμένου να ενσωματώσει τα νέα κράτη μέλη. Ωστόσο, εάν επιθυμούμε την αύξηση του αριθμού των κτηρίων στις Βρυξέλλες, είναι σημαντικό να διδαχτούμε από την περίπτωση των κτηρίων του Στρασβούργου και να μην κάνουμε τα ίδια λάθη που κάναμε και με αυτό εδώ το κτήριο, που προσέλκυσαν πολλή αρνητική δημοσιότητα και είχαν πολύ αρνητικό αντίκτυπο για το Κοινοβούλιο. Συνεπώς, για το μέλλον, είναι σημαντικό να εξηγηθεί σαφώς για τι θα χρησιμοποιηθούν αυτά τα κτήρια και ότι θα είναι φιλικά προς το περιβάλλον, εύχρηστα και θα εξυπηρετούν τα άτομα με ειδικές ανάγκες. Είμαι υποχρεωμένη να εκφράσω την έκπληξή μου για το γεγονός ότι βρισκόμαστε ήδη σε διαπραγματεύσεις για την κατασκευή νέων κτηρίων χωρίς να έχουν ληφθεί σημαντικές αποφάσεις σε ένα πλήθος άλλων τομέων, συμπεριλαμβανομένου του γλωσσικού καθεστώτος.

<SPEAKER ID=83 LANGUAGE="NL" NAME="Pronk">
. (NL) Κύριε Πρόεδρε, θα ήθελα και εγώ να συγχαρώ θερμά τους δύο εισηγητές για το αποτέλεσμα στο οποίο κατέληξαν, καθώς επίσης και για την παρουσίαση που έκαναν εδώ σήμερα το απόγευμα. Θα ήθελα ωστόσο να πω ότι το αποτέλεσμα στο οποίο κατέληξε το Συμβούλιο με γεμίζει κατά κάποιον τρόπο με δυσφορία. Χαίρομαι για το καλό αποτέλεσμα που τελικά επιτεύχθηκε, συγχρόνως όμως διερωτώμαι γιατί υπέβαλε το Συμβούλιο καταρχάς μία τόσο απαράδεκτη πρόταση. Φαινόταν πραγματικά ότι τα μέλη του Συμβουλίου συμπεριφερόντουσαν πάλι όπως είχα αναφέρει πριν από μερικά χρόνια, δηλαδή σαν μικρά παιδιά που έπαιζαν με πιστολάκια κροτίδων χωρίς να ξέρουν περί τίνος ακριβώς πρόκειται. Ευτυχώς, το τελικό αποτέλεσμα ήταν καλό, όμως οι προτάσεις που είχαν υποβληθεί, ιδιαίτερα για τον τομέα 3, μας δημιούργησαν τρομερά προβλήματα για το σύνολο του προϋπολογισμού. Πραγματικά, ακόμα δεν καταλαβαίνω πώς το Συμβούλιο έχει το θράσος να υποβάλει στα σοβαρά τέτοιες προτάσεις! Πραγματοποιήσαμε, πιστεύω, μία σημαντική παραχώρηση σε σχέση με τις πληρωμές. Πιστεύω ότι στο μέλλον θα πρέπει να προσέχουμε περισσότερο το σημείο αυτό. Το Συμβούλιο φαίνεται ότι ενδιαφέρεται για το ζήτημα και θα ήταν ίσως σκόπιμο να είμαστε στο μέλλον κάπως λιγότερο γενναιόδωροι από ό,τι εφέτος. Όμως αυτό είναι ζήτημα για το επόμενο έτος.
<P>
Κύριε Πρόεδρε, θα ήθελα να υπογραμμίσω ότι θα αντιμετωπίσουμε εξαιρετικά οικονομικά προβλήματα στο μέλλον στους τομείς 3, 4 και 5. Συμφωνούμε με αυτό που ανέφερε ο Επίτροπος, δηλαδή ότι η Ένωση δαπανά σχετικά πολύ λίγα ποσά τη στιγμή αυτή. Θα πρέπει βέβαια να λάβουμε επίσης υπόψη ότι, ευθύς μόλις προσχωρήσουν τα νέα κράτη μέλη, η κατάσταση θα αλλάξει άρδην. Κατά κάποιον τρόπο λοιπόν, κάνουμε οικονομίες για το μέλλον.
<P>
Ένα άλλο ζήτημα το οποίο μας ανησυχεί ιδιαίτερα, πιστεύω, είναι η στάση του Συμβουλίου απέναντι σε προγράμματα τα οποία θα μπορούσαν να συμβάλουν στην αύξηση της απασχόλησης. Αναφέρομαι για παράδειγμα στο ζήτημα του προγράμματος Galileo, το οποίο αντιμετωπίζει πολύ μεγάλες δυσκολίες. Όλα τα άλλα σημεία τα οποία κοστίζουν χρήματα από τον κοινοτικό προϋπολογισμό και τα οποία θα μπορούσαν να συμβάλλουν στην επίτευξη καλύτερων οικονομικών επιδόσεων του χρόνου - και είναι αρκετά τα σημεία αυτά - αφαιρέθηκαν συστηματικά και, αν δεν προσέξουμε, θα αντιμετωπίσουμε μία πολύ δύσκολη κατάσταση στο μέλλον. Αν δούμε τι κάνουν οι Αμερικανοί τη στιγμή αυτή, πόσα χρήματα είναι διατεθειμένοι να διαθέσουν προκειμένου να βελτιώσουν την οικονομική συγκυρία, δεν χρειάζεται βέβαια να τα ακολουθήσουμε κατά γράμμα , όμως μπορούμε να βαδίσουμε λίγο προς την κατεύθυνση αυτή και να διαθέτουμε τους πόρους μας με κάποια λογική.

<SPEAKER ID=84 LANGUAGE="EN" NAME="Bowe">
. (EN) Κύριε Πρόεδρε, θα ήθελα να συγχαρώ ακόμη μια φορά τον εισηγητή, την Επιτροπή, ακόμα και, σε κάποιο βαθμό, το Συμβούλιο για το έργο που έχουν επιτελέσει κατά τη διάρκεια αυτού του έτους. Η παρούσα είναι μια διαδικασία προϋπολογισμού, η οποία έχει διεξαχθεί μέχρι στιγμής με αξιοσημείωτη ομαλότητα. Αναγνωρίζουμε τις πιέσεις επί του προϋπολογισμού - είτε αφορούν τα Βαλκάνια, την Παλαιστίνη, τη διεύρυνση, το Αφγανιστάν ή το αίτημα για δράση σε νέα πεδία δραστηριοτήτων. Η εξισορρόπηση αυτών των πιέσεων υπήρξε πραγματικό επίτευγμα, ιδίως εκ μέρους της Επιτροπής, πράγμα για το οποίο εκφράζουμε τις ευχαριστίες μας.
<P>
Στους τομείς που αφορούν την Επιτροπή Περιβάλλοντος, χαιρετίζω ιδιαιτέρως τη δημιουργία πλαισίων και καθστώτων μακροπρόθεσμης χρηματοδότησης, τα οποία έχουν ασφαλώς παγιώσει το έργο μας στον τομέα των καταναλωτών. Χαιρετίζω το αναπτυξιακό πλαίσιο στον τομέα της υγείας, το οποίο πρόκειται σίγουρα να ενθαρρύνει την πραγματοποίηση σταθερής προόδου στο εν λόγω πεδίο. Είναι εξίσου σημαντικό να πούμε ότι τέτοιες μορφές σταθερών χρηματοδοτικών στόχων υποβοηθούν εξαιρετικά το έργο μας. Είμαι ευχαριστημένος επειδή, κατά το μεγαλύτερο μέρος, έχουν γίνει σεβαστά.
<P>
Χαιρετίζω επίσης την απόφαση που επρόκειτο να ληφθεί, αλλά τελικά δεν ελήφθη, να μην αφαιρεθούν πόροι από το πρόγραμμα "LIFE" για τα περιβαλλοντικά σχέδια, τα οποία είναι πολύ σημαντικά. Ο μόνος τρόπος να αναπτύξουμε το έργο μας για τη διασφάλιση των μελλοντικών δικαιωμάτων του καταναλωτή, τη δημόσια υγεία και το ασφαλές, καθαρό περιβάλλον είναι να τοποθετήσουμε τα χρήματα μας σωστά και να διαθέσουμε τα ποσά που είναι απαραίτητα.

<SPEAKER ID=85 LANGUAGE="DE" NAME="Gφrlach">
Κύριε Πρόεδρε, απευθύνω τις θερμές ευχαριστίες μου στους Carlos Costa Neves, Terence Wynn και σε όλη την ομάδα του Κοινοβουλίου που διεξήγαγε τις διαπραγματεύσεις στη συνδιαλλαγή. Δεν ήταν δυνατόν να πετύχουμε περισσότερα πράγματα. Η διορθωτική επιστολή της Επιτροπής ήταν πολύ μετριοπαθής, γιατί λοιπόν να λέμε μεγάλα λόγια. Είναι γνωστό πόσο λίγες δυνατότητες υπάρχουν να αλλάξει κάτι στο ζήτημα των υποχρεωτικών δαπανών στον γεωργικό τομέα. Πρέπει μάλιστα να λάβουμε θετικά υπόψη ότι αγωνιστήκατε σκληρά και ότι πετύχατε μερικά πράγματα προς όφελός μας.
<P>
Θα αναφερθώ σε ένα και μόνο σημείο που καθιστά πολύ σαφές το δίλημμα που αντιμετωπίζουμε στον γεωργικό προϋπολογισμό. Γνωρίζουμε ότι λίγο πολύ είναι δεμένα τα χέρια μας όσον αφορά τις υποχρεωτικές δαπάνες. Τα χέρια μας είναι δεμένα όσον αφορά τη διαμόρφωση των υποχρεωτικών δαπανών, δηλαδή τη διαμόρφωση της Κοινής Γεωργικής Πολιτικής. Στο σημείο που θα μπορούσαμε να θέσουμε κάτι σε κίνηση, δηλαδή στον δεύτερο πυλώνα, που είναι σαν μια τσιλιβήθρα που δεν λέει να παχύνει, εκεί λοιπόν, όπου οι ανάγκες υπερβαίνουν τις δυνατότητές μας να τις καλύψουμε, δεν μπορούμε να μεταφέρουμε κονδύλια από τις υποχρεωτικές δαπάνες. Αυτή η κατάσταση αυτοεγκλωβισμού πρέπει να πάρει τέλος. Απαιτώ για άλλη μια φορά να αποκτήσει το Κοινοβούλιο το δικαίωμα να συναποφασίζει ισότιμα όχι μόνο επί του προϋπολογισμού, αλλά και επί της Κοινής Γεωργικής Πολιτικής. Αν δεν αποκτήσουμε το δικαίωμα αυτό, δεν θα αλλάξει τίποτα στο δίλημμά μας.
<P>
(Χειροκροτήματα)

<SPEAKER ID=86 LANGUAGE="DE" NAME="Langenhagen">
Κύριε Πρόεδρε, η μεταρρύθμιση της Κοινής Αλιευτικής Πολιτικής την 1.1.2003 θα επιφέρει θετικές αλλαγές σε αυτόν τον σημαντικό τομέα της οικονομίας. Είμαι πεπεισμένη για αυτό. Ως εκ τούτου, η επιτροπή δεν ήθελε να εισαγάγει νέες γραμμές στον προϋπολογισμό, με μόνη εξαίρεση το μέσο ευελιξίας λόγω της συμφοράς με το Μαρόκο, η οποία έπληξε σοβαρά τον τομέα της αλιείας και έθεσε πολλά νέα προβλήματα. Παρ' όλα αυτά επιθυμούμε μερικές μικρές αλλαγές: Α: σε σχέση με την ασφάλεια των τροφίμων, ειδικά στον τομέα της γενετικής. Εδώ χρειάζεται επιτακτικά επιστημονική υποδομή. Β: σε σχέση με τον έλεγχο της αλιείας. Χρειαζόμαστε αυστηρούς ελέγχους και ενδεχομένως οικονομικές κυρώσεις για τους παραβάτες. Γ: σε σχέση με την συμπερίληψη του αλιευτικού τομέα στη συζήτηση και στη λήψη νομοθετικών μέτρων σύμφωνα με την αρχή bottom up. Ο διάλογος πρέπει να τυποποιηθεί.
<P>
Εν κατακλείδι: Ευχαριστούμε του Επιτρόπους, και ιδίως τον κ. Costa Neves, για την εποικοδομητική και σώφρονα συνεργασία. Η Επιτροπή Αλιείας αισθανόταν ότι βρίσκεται σε καλά χέρια. Επιθυμούμε να διατηρήσουμε την αλιεία, τόσο προς δικό μας όφελος όσο και προς όφελος των επόμενων γενεών
<P>
Έχω ακόμα ένα λεπτό στη διάθεσή μου. Θέλω να θίξω ένα δεύτερο θέμα. Αφορά τον κ. Turchi και τις δηλώσεις του κ. Prodi σήμερα το πρωί σχετικά με το πρόγραμμα Galileo. Σας απευθύνω έκκληση να μην παρεμποδίζετε την πορεία για την περαιτέρω ανάπτυξη. Οι τροπολογίες σε σχέση με την έκθεση Turchi για τα διευρωπαϊκά δίκτυα, και προπάντων του βρετανού συναδέλφου μας κ. Dover, πρέπει να καταψηφισθούν. Η θεμελίωσή τους είναι ανακριβής, δεδομένου ότι ήδη στις αρχές του 2001 οι επιχειρήσεις είχαν τοποθετηθεί θετικά ως προς την οικονομική τους συμμετοχή σε ένα "Memorandum of understanding" , και μάλιστα χωρίς να διαφαίνεται μέχρι εκείνη τη στιγμή η ύπαρξη πολιτικής βούλησης. Σας παρακαλώ, κύριε Dover, σκεφθείτε επίσης και τις πολλές θέσεις εργασίας, όπως ο συνάδελφός μας κ. Prodi.

<SPEAKER ID=87 LANGUAGE="FI" NAME="Iivari">
Κύριε Πρόεδρε, θα ασχοληθώ μόνο με τον αθλητισμό ή καλύτερα με την απουσία του από το σχέδιο προϋπολογισμού που ενέκρινε το Συμβούλιο. Ήδη κατά το παρελθόν, σε πολλές συνόδους κορυφής, με τελευταία αυτή της Νίκαιας, είχαν πραγματοποιηθεί δηλώσεις σχετικά με την κοινωνική σημασία του αθλητισμού. Παρόλα αυτά ο αθλητισμός δεν λαμβάνεται ουσιαστικά υπόψη στο πλαίσιο της λειτουργίας της Ένωσης. Η κατάσταση έχει οξυνθεί ακόμη περισσότερο, από τη στιγμή που η Ευρωπαϊκή Ένωση αναγκάστηκε δυστυχώς να αποσυρθεί από τη χρηματοδότηση του Παγκόσμιου Οργανισμού κατά της Φαρμακοδιέγερσης.
<P>
Η Επιτροπή Προϋπολογισμών έχει επαναλάβει την εγκριθείσα σε πρώτη ανάγνωση πρόταση της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού για την καταβολή πιστώσεων ύψους πέντε εκατομμυρίων ευρώ για προπαρασκευαστικές δράσεις κοινοτικής πολιτικής στον τομέα του αθλητισμού. Οι πιστώσεις αποσκοπούσαν να συμβάλουν μεταξύ άλλων στην προσπάθεια των αθλητικών συλλόγων να αποτρέψουν τον αποκλεισμό των νέων. Ελπίζω ότι το Κοινοβούλιο θα στηρίξει το σχέδιο κατά την ψηφοφορία της Πέμπτης, καθώς εναρμονίζεται απόλυτα με την προετοιμασία για το έτος φυσικής αγωγής και αθλητισμού.

<SPEAKER ID=88 LANGUAGE="SV" NAME="Wijkman">
. (SV) Κύριε Πρόεδρε, ο χρόνος ομιλίας που διαθέτω είναι περιορισμένος, παρόλα αυτά θα ήθελα να θίξω διάφορα σημαντικά ζητήματα. Στον τομέα της συνεργασίας, με τον οποίο ασχολήθηκα, πραγματοποιήθηκε αναμφίβολα σημαντική πρόοδος εφέτος. Καταλήξαμε σε συμφωνία με την Επιτροπή, τόσο σχετικά με το πώς θα υποβάλλονται οι εκθέσεις όσο και για την κατεύθυνση που θα ακολουθεί η βοήθεια που θα παρέχουμε στο μέλλον. Θα ήθελα να ευχαριστήσω την Επιτροπή για το εποικοδομητικό πνεύμα που επέδειξε κατά τις συζητήσεις μαζί μας.
<P>
Ο έλεγχος και η ενημέρωση του Κοινοβουλίου σχετικά με τις ενισχύσεις που παρέχουμε θα αυξηθούν σημαντικά. Η κατάσταση είναι σήμερα πολύ καλύτερη από ό,τι κατά το παρελθόν και έχουμε περισσότερες δυνατότητες πλέον να βάλουμε τάξη σε μία διαδικασία η οποία είναι δυστυχώς συχνά αντιφατική. Αποτελεί επίσης αναμφίβολα πρόοδο το γεγονός ότι η Επιτροπή δέχθηκε ως γνώμονα, benchmark, να διατίθεται το ένα τρίτο της ενίσχυσης υπέρ του κοινωνικού τομέα. Η συμφωνία με την Επιτροπή αποτελεί εγγύηση ότι θα είναι περισσότερο εστιασμένα τα προγράμματα και οι δραστηριότητες που αποσκοπούν ιδιαίτερα στην καταπολέμηση της φτώχειας.
<P>
Θα ήθελα φυσικά να ευχαριστήσω και τον κ. Costa Neves για την συμβολή του στις εργασίες μας. Ήταν πάντοτε πρόθυμος, φιλικός και αποτελεσματικός καθ' όλη τη διάρκεια του πολύ δύσκολου έργου που πραγματοποιήσαμε.

<SPEAKER ID=89 LANGUAGE="ES" NAME="Avilιs Perea">
. (ES) Κύριε Πρόεδρε, κυρία Επίτροπε, η έκθεση που παρουσίασε η Επιτροπή για τα Δικαιώματα της Γυναίκας εγκρίθηκε σχεδόν πλήρως από το Ευρωπαϊκό Κοινοβούλιο σε πρώτη ανάγνωση.
<P>
Στις τροπολογίες αυτής της έκθεσης προστέθηκε ένα νέο κονδύλιο, το A-3037 N, για τις γυναικείες οργανώσεις που δεν ανήκουν στο ευρωπαϊκό λόμπι, αλλά εργάζονται πολύ αποτελεσματικά για την ισότητα και την προαγωγή της γυναίκας.
<P>
Τόσο αυτή όσο και κάποια άλλη πρόταση της Επιτροπής για τα Δικαιώματα της Γυναίκας αφαιρέθηκαν από το Συμβούλιο, συνεπώς το Ευρωπαϊκό Κοινοβούλιο βάσει των εξουσιών που του προσδίδουν οι Συνθήκες, δεδομένου ότι δεν πρόκειται για υποχρεωτικές δαπάνες, τις υποβάλει εκ νέου για έγκριση. Κατ' αυτόν τον τρόπο ενεργούμε συνεκτικά, καταθέτοντας τις τροπολογίες που ενέκρινε το Ευρωπαϊκό Κοινοβούλιο σε πρώτη ανάγνωση.
<P>
Μεταξύ αυτών των τροπολογιών θα πρέπει να επισημάνουμε το κονδύλιο B5-331, για την κοινωνία της πληροφορίας, που είναι τόσο σημαντικό για το μέλλον, και ιδιαίτερα για τη γυναίκα και την πλήρη ένταξή της στην αγορά εργασίας.
<P>
Τέλος, ευχαριστούμε θερμά τον κ. Costa Neves για το τόσο σημαντικό έργο του και για την ευαισθησία του να ανταποκριθεί στις ανάγκες που είχαμε θέσει. Εγώ ελπίζω να εγκριθεί με μεγάλη πλειοψηφία από την Ολομέλεια, εφόσον, όπως όλοι γνωρίζετε, από τη στιγμή που τέθηκε σε ισχύ η Συνθήκη του Αμστερνταμ, όλα τα κοινοτικά προγράμματα θα πρέπει να περιλαμβάνουν στους στόχους τους την προαγωγή της γυναίκας, την επίτευξη μεγαλύτερης ισότητας, όχι μόνο στην Ευρωπαϊκή Ένωση, αλλά και σε όλες τις χώρες με τις οποίες έχουμε συμφωνίες συνεργασίας, ιδιαίτερα στην περιοχή της Μεσογείου.

<SPEAKER ID=90 LANGUAGE="ES" NAME="Garriga Polledo">
Κύριε Πρόεδρε, κυρίες και κύριοι, το σχέδιο του προϋπολογισμού για το 2002, τόσο στο τμήμα του που αφορά την Επιτροπή όσο και σε εκείνα που αφορούν τα άλλα θεσμικά όργανα, αντιμετωπίζει ευθέως τις οικονομικές προκλήσεις της διεύρυνσης. Οι δύο εισηγητές μερίμνησαν για τις διοικητικές διαρθρωτικές ανάγκες και τις ανάγκες διοικητικής μέριμνας που πολύ σύντομα θα δημιουργήσει η τεράστια πρόκληση της διεύρυνσης.
<P>
Ουσιαστικά, για το 2002 έχουμε δύο διαρθρωτικές ανάγκες που απορρέουν από τη Σύνοδο Κορυφής της Νίκαιας και που δεν προβλέφθηκαν στο Βερολίνο.
<P>
Η πρώτη δημιουργήθηκε από την αποτυχία μιας κοινοτικής πολιτικής λόγω της μη ανανέωσης της αλιευτικής συμφωνίας με το Μαρόκο, που επιβάλλει τη μετατροπή των αλιευτικών στόλων της Πορτογαλίας και της Ισπανίας, με τις συνακόλουθες επιπτώσεις σε πολλές περιοχές των δύο αυτών χωρών.
<P>
Η άλλη διαρθρωτική ανάγκη προέρχεται από την ίδια την επικείμενη διεύρυνση. Θα πρέπει να δοθεί απάντηση στα ερωτήματα των μεθοριακών περιοχών της Ένωσης, που βλέπουν την ανταγωνιστικότητά τους να μειώνεται ενώπιον της επικείμενης εφαρμογής της ελεύθερης κυκλοφορίας των προσώπων, των αγαθών και των υπηρεσιών.
<P>
Θα ήθελα να επισημάνω ότι η μεγάλη πλειοψηφία του Ευρωπαϊκού Κοινοβουλίου έχει κατανοήσει και τις δύο διαρθρωτικές ανάγκες και από την αρχή υποστήριξε μια κοινή λύση.
<P>
Ωστόσο, δεν ήταν εύκολο να βρεθούν απαντήσεις στα δύο αυτά ερωτήματα. Έως τη συνάντηση συνδιαλλαγής της 21ης Νοεμβρίου δεν είχε καταστεί δυνατή η εξεύρεση ικανοποιητικής λύσης και αυτό σημαίνει να ζει κανείς υπό καθεστώς υπερβολικής διακινδύνευσης.
<P>
Συνεπώς, είναι πολύ σημαντικό να βελτιωθούν τα επίπεδα εκτέλεσης των πιστώσεων που έχουν αναληφθεί. Θέματα όπως η θέση σε ισχύ των αυτόματων αποδεσμεύσεων και η επίτευξη ενός επιπέδου πληρωμών που να επιτρέπει την απορρόφηση των υπόλοιπων χρημάτων είναι προτεραιότητες για την επίτευξη των οποίων το Ευρωπαϊκό Κοινοβούλιο είναι ικανοποιημένο.
<P>
Δεν γνωρίζουμε ποιες νέες διαρθρωτικές ανάγκες θα πρέπει να αντιμετωπίσουμε έως το 2006 και για αυτόν τον λόγο απαιτείται κάποια ευελιξία στις κατηγορίες δαπανών, με σεβασμό πάντα προς την αρχή της διατήρησης των τρεχουσών δημοσιονομικών προοπτικών που εισέρχονται στον τρίτο χρόνο της δύσκολης και γεμάτης κινδύνους ζωής τους.
<P>
Αυτή η αποδοχή του δημοσιονομικού πλαισίου δεν πρέπει, ωστόσο, να μας κάνει να ξεχνούμε τη στενότητά του. Εφέτος το Αφγανιστάν και η Μέση Ανατολή δημιούργησαν εντάσεις στον τομέα 4. Το πρόβλημα δεν είναι οι σκοποί, αλλά τα μέσα που χρησιμοποιεί το Συμβούλιο για να τους επιτύχει. Κανείς δεν αμφισβητεί τις ανάγκες του Αφγανιστάν και της Μέσης Ανατολής, καθώς και άλλων διεθνών κρίσεων που ενδέχεται να ανακύψουν. Ωστόσο, το Ευρωπαϊκό Κοινοβούλιο δεν συμφωνεί με τον τρόπο που ενεργεί το Συμβούλιο.
<P>
Το Συμβούλιο αναλαμβάνει ξανά οικονομικές δεσμεύσεις εξωτερικής πολιτικής χωρίς να λαμβάνει υπόψη τις πολιτικές προτεραιότητες του Ευρωπαϊκού Κοινοβουλίου και, επιπλέον, το κάνει με τις μη υποχρεωτικές δαπάνες, κάτι που περιπλέκει ακόμη περισσότερο το έργο των βουλευτών που θέλουν να διατηρήσουν το τρέχον δημοσιονομικό πλαίσιο. Και ερωτούμε το Συμβούλιο: είναι τόσο δύσκολο να θεσπιστεί ένα σύστημα πρότερης διαβούλευσης σχετικά με τις εξωτερικές προτεραιότητες στον τομέα 5;
<P>
Λάβαμε πολύ σοβαρά υπόψη τα λόγια της κ. Επιτρόπου σχετικά με την πιθανότητα καλύτερης προσαρμογής των νομοθετικών και δημοσιονομικών διαδικασιών του χρόνου και την ευχαριστούμε ειλικρινά.
<P>
Θα ήθελα να συγχαρώ τον κ. Carlos Costa Neves και την κ. Kathalijne Maria Buitenweg, καθώς επίσης τον κ. Francesco Turchi, για την έκθεσή τους για τα διευρωπαϊκά δίκτυα. Θα θέλαμε επίσης να συγχαρούμε τον κ. Terence Wynn για το έργο του ως προέδρου. Πιστεύουμε πως η Επίτροπος κ. Schreyer είχε έναν καλό σύμμαχο στο Ευρωπαϊκό Κοινοβούλιο και πως εμείς λάβαμε καλή βοήθεια από την κ. Επίτροπο. Πιστεύουμε πως ήταν ένα καλό πάντρεμα συμφερόντων.
<P>
Τέλος, θα ήθελα να ευχαριστήσω το Συμβούλιο που έκανε τα δύσκολα εύκολα, δηλαδή να παρευρίσκεται όταν απαιτείται.

<SPEAKER ID=91 LANGUAGE="SV" NAME="Fδrm">
Κύριε Πρόεδρε, θα ήθελα και εγώ καταρχάς να ευχαριστήσω τους εισηγητές κκ. Costa Neves, Buitenweg κλπ. Όχι μόνο αναζήτησαν ευρεία υποστήριξη στο Κοινοβούλιο αλλά και υπεράσπισαν αποφασιστικά τις θέσεις μας στο Συμβούλιο, γεγονός ιδιαίτερα σημαντικό. Θα ήθελα επίσης να ευχαριστήσω το Συμβούλιο και την Επιτροπή. Υπήρξαμε κάποτε επικριτικοί σχετικά με τις διαδικασίες που ακολουθήθηκαν, ιδιαίτερα κατά την πρώτη διαδικασία συνδιαλλαγής, τελικά όμως κατορθώσαμε να επιδείξουμε εποικοδομητικό πνεύμα.
<P>
Μπόρεσαν να επιλυθούν ορισμένα δύσκολα ζητήματα. Είναι φυσικά εξαιρετικά σημαντικό το γεγονός ότι εξασφαλίσαμε σημαντική επιπλέον βοήθεια για το Αφγανιστάν, δεδομένων των τεράστιων αναγκών που υπάρχουν. Προσωπικά χαίρομαι για το γεγονός ότι μπορέσαμε να διαθέσουμε ένα μέρος αυτής της βοήθειας υπέρ της συνεργασίας των γυναικών για την ανασυγκρότηση του μελλοντικού Αφγανιστάν.
<P>
Επίσης αισθανόμαστε φυσικά ικανοποίηση για το γεγονός ότι μπορέσαμε να βρούμε λύση τόσο στο ζήτημα του ισπανικού και πορτογαλικού αλιευτικού στόλου όσο και για την ενίσχυση των παραμεθορίων περιοχών.
<P>
Παρά το γεγονός λοιπόν ότι οι εργασίες για τον προϋπολογισμό προχώρησαν με ικανοποιητικό τρόπο, διαβλέπουμε διάφορα προβλήματα για το μέλλον. Ένα από τα μεγαλύτερα προβλήματα είναι το γεγονός ότι ο προϋπολογισμός της ΕΕ δεν είναι αρκετά ευέλικτος. Κάθε χρόνο βλέπουμε να συμβαίνουν γεγονότα στον πλανήτη τα οποία απαιτούν την ταχεία διάθεση πόρων από την ΕΕ. Το 2000 είχαμε το Κοσσυφοπέδιο, το 2001 την Σερβία και τώρα έχουμε το Αφγανιστάν. Βρήκαμε χρήματα για αυτές τις έκτακτες καταστάσεις, μεταξύ άλλων από το όργανο ευελιξίας, όμως η διαδικασία υπήρξε πολύ περίπλοκη. Διαπιστώνουμε μάλιστα τώρα και ελλείψεις. Εφέτος αναγκαστήκαμε να χρησιμοποιήσουμε το όργανο ευελιξίας για άλλους σκοπούς, στην κατηγορία 2. Εάν ξεσπούσε συγχρόνως μία κρίση όπως αυτή στο Αφγανιστάν, θα αντιμετωπίζαμε προφανώς πρόβλημα. Χρειάζεται επομένως να συζητήσουμε σοβαρά σχετικά με τη μέθοδο που αναφέρεται στη διοργανική συμφωνία, δηλαδή στην αναθεώρηση των ανωτάτων ορίων του προϋπολογισμού. Το Συμβούλιο λέει πάντοτε όχι στην αναθεώρηση αυτή, παρόλο που έχουμε έναν προϋπολογισμό από τον οποίον δεν διατίθενται ποτέ διάφορα σημαντικά ποσά! Το πρόβλημα λοιπόν είναι ότι το Κοινοβούλιο το μόνο που μπορεί να κάνει είναι είτε να διαθέτει μέχρι και το τελευταίο ευρώ ως το ανώτατο επίπεδο του προϋπολογισμού, χωρίς να αφήνει περιθώρια για απρόβλεπτες καταστάσεις, ή να πραγματοποιεί περικοπές σε άλλες από τις σημαντικές προτεραιότητες του Κοινοβουλίου, αναγκάζοντας έτσι τους αποδέκτες της βοήθειας της ΕΕ σε άλλα σημεία του πλανήτη να πληρώνουν για τη χρηματοδότηση των νέων μας αναγκών στα Βαλκάνια ή στο Αφγανιστάν.
<P>
Ένα τέτοιο δίλημμα μπορούμε φυσικά να αντιμετωπίσουμε μία φορά, έστω δύο, όταν όμως οι ανάγκες αυτές τείνουν να γίνονται μόνιμες, όταν η κατάσταση στο Κοσσυφοπέδιο, τη Σερβία ή το Αφγανιστάν μας αναγκάζει να υιοθετούμε πολυετή προγράμματα, τα οποία αλληλοσυσσωρεύονται χωρίς να εξαφανίζονται οι υπόλοιπες ανάγκες, η κατάσταση τίθεται τελικά εκτός ελέγχου. Πιστεύω ότι ένα από τα μεγαλύτερα ζητήματα για το επόμενο έτος θα είναι η εξεύρεση νέων μεθόδων για αύξηση της ευελιξίας. Για τον λόγο αυτόν καλωσορίζω τις ιδέες της Επιτροπής ως αφετηρία για την συζήτηση αυτή και ελπίζω να επιδείξει και το Συμβούλιο ανοικτό πνεύμα.
<P>
Ένα ουσιαστικό πρόβλημα είναι βέβαια και η κακή εκτέλεση του κοινοτικού προϋπολογισμού. Ξεκινήσαμε τώρα την εφαρμογή διάφορων νέων μεθόδων, οι οποίες δεν στηρίζονται απλώς στην αύξηση των πληρωμών, αλλά προσπαθούμε να εντοπίζουμε τους τομείς στους οποίους υπάρχουν υπερβολικές καθυστερήσεις, προσπαθούμε να θέτουμε ακριβείς όρους για τη συγκεκριμένη εκτέλεση του προϋπολογισμού σε αυτούς τους τομείς, πραγματοποιήσαμε ευρείες συζητήσεις σχετικά με τις υπηρεσίες που απαιτούνται προκειμένου να παρεμβαίνουμε σε διάφορους πολιτικούς τομείς και, τέλος, όπως ανέφερε ο κ. Wijkman, θέσαμε σε εφαρμογή και μία νέα μέθοδο οροθέτησης επιδόσεων στον τομέα της ενίσχυσης για την ανάπτυξη. Πρόκειται για σημαντική πρόοδο, πιστεύω όμως ότι η μέθοδος αυτή θα πρέπει να αναπτυχθεί περαιτέρω, προκειμένου να αποκαταστήσουμε την εμπιστοσύνη των φορολογουμένων στον τρόπο με τον οποίο διαχειριζόμαστε τα χρήματά τους.
<P>
Ως εισηγητής για το επόμενο έτος, βλέπω φυσικά διάφορους σημαντικούς τομείς τους οποίους θα πρέπει να αναλύσουμε. Η διεύρυνση πλησιάζει όλο και περισσότερο. Θα πρέπει με απλά λόγια να εξετάσουμε, όχι μόνο τις βραχυπρόθεσμες προοπτικές κατά τις προετοιμασίες για την διεύρυνση, αλλά επίσης και τις μακροπρόθεσμες προοπτικές, όταν η διεύρυνση θα αρχίσει να έχει σοβαρές συνέπειες και στα σχέδια του προϋπολογισμού. Τέλος, θα πρέπει να δούμε πραγματικά στα σοβαρά τη μεταρρύθμιση της Ευρωπαϊκής Επιτροπής.
<P>
Εάν δεν επιτύχουμε στις προσπάθειες αυτές - δεν πρόκειται μόνο για την αναθεώρηση της νομοθεσίας, αλλά κυρίως για την αξιολόγηση, την παρακολούθηση και τη διαχείριση των χρημάτων των φορολογουμένων - πιστεύω ότι δεν θα κατορθώσουμε να αλλάξουμε τις απόψεις των πολιτών σχετικά με την ΕΕ. Χρειαζόμαστε μία αποτελεσματική διοίκηση, έτσι ώστε να αποκαταστήσουμε την εμπιστοσύνη των πολιτών στην Ένωση. Πρόκειται για ένα από τα σημαντικότερα καθήκοντα που έχουμε κατά τις εργασίες για τον προϋπολογισμό στο μέλλον.

<SPEAKER ID=92 LANGUAGE="FI" NAME="Virrankoski">
Κύριε Πρόεδρε, καταρχάς θα ήθελα να εκφράσω στον κύριο εισηγητή Costa Neves τα συγχαρητήριά μου και τις θερμότερες ευχαριστίες μου για το καλό σχέδιο προϋπολογισμού και την εποικοδομητική συνεργασία. Παράλληλα θα ήθελα να ευχαριστήσω τη δεύτερη εισηγήτρια επί του προϋπολογισμού Kathalijne Buitenweg και κυρίως τον πρόεδρο της Επιτροπής Προϋπολογισμών Terence Wynn για την ικανή και εποικοδομητική διεύθυνση της επιτροπής.
<P>
Ο υπό εξέταση προϋπολογισμός του 2002 διαθέτει μετριοπάθεια και πειθαρχία. Οι πιστώσεις αυξάνονται μόνο κατά δύο ποσοστιαίες μονάδες, άρα βρίσκονται σαφώς κάτω από τις χρηματοδοτικές προοπτικές. Το Ευρωπαϊκό Κοινοβούλιο έχει επιδείξει μεγάλο αίσθημα ευθύνης, γεγονός που η Ομάδα μου εκτιμά δεόντως. Ο προϋπολογισμός έχει βελτιωθεί αρκετά σε σύγκριση με το πρώτο σχέδιο του Συμβουλίου. Ο προϋπολογισμός για τον αγροτικό τομέα είναι ρεαλιστικός. Οι τομείς 2-4 διαθέτουν περισσότερες πιστώσεις για την κάλυψη καθυστερημένων υποχρεώσεων, και αυτούς αφορά η κοινή δήλωση σχετικά με την εξάλειψη των ασυνήθων καθυστερήσεων. Η μεταρρύθμιση της Επιτροπής προχωρά και κάποιες δαπάνες που στην πραγματικότητα δεν θα έπρεπε να υπάρχουν έχουν περιοριστεί. Ιδιαιτέρως εκτιμούμε ότι δεν χρησιμοποιήθηκαν αρνητικά αποθεματικά, δηλαδή καθυστερημένες πιστώσεις.
<P>
Στην πρώτη ανάγνωση του προϋπολογισμού πραγματοποιήθηκαν περικοπές για εξωτερικές δράσεις, μεταξύ άλλων στο πρόγραμμα CARDS που αφορά τα δυτικά Βαλκάνια. Τώρα το μεγαλύτερο μέρος των περικοπών αυτών μπόρεσε να αναιρεθεί. Για τα Βαλκάνια προτείνεται κονδύλι ύψους 206,4 εκατομμυρίων ευρώ. Επιπλέον, ήδη από μεταφορές του τρέχοντος έτους, το πρόγραμμα CARDS θα χρηματοδοτηθεί εκ των προτέρων με 63 εκατομμύρια ευρώ, προκειμένου ολόκληρο το πρόγραμμα να προσαρμοστεί εκ νέου στο σχέδιο προϋπολογισμού του Συμβουλίου. Αυτό ήταν πολύ σημαντικό για την ομάδα μου. Για τη μεταρρύθμιση της Επιτροπής προβλέπονται 317 θέσεις, πράγμα που αποτελεί εγγύηση ότι η μεταρρύθμιση προχωρεί. Από αυτές οι 105 περιλαμβάνονται στο αποθεματικό και η Ομάδα μας εύχεται ότι τουλάχιστον ένα μεγάλο μέρος από αυτές θα μπορούσε να απελευθερωθεί περαιτέρω. Θα αναγκαστούμε να χρησιμοποιήσουμε και φέτος το μέσο ευελιξίας, το οποίο θα αποτελέσει συμβιβαστική λύση και θα συμβάλει, με την παροχή 170 εκατομμυρίων ευρώ το 2002 και επιπλέον 27 εκατομμυρίων ευρώ το 2003, στη μεταρρύθμιση της διάρθρωσης των αλιευτικών στόλων της Ισπανίας και της Πορτογαλίας. Για την επίλυση προβλημάτων στις μεθοριακές περιοχές τα οποία σχετίζονται με την ένταξη νέων κρατών μελών θα διατεθούν τριάντα εκατομμύρια ευρώ και επιπλέον 15 εκατομμύρια ευρώ κατά το επόμενο έτος. Η Ομάδα μας υποστηρίζει όλες αυτές τις αποφάσεις.

<SPEAKER ID=93 LANGUAGE="FI" NAME="Seppδnen">
Κύριε Πρόεδρε, η επιτροπή συνδιαλλαγής μεταξύ του Συμβουλίου και του Κοινοβουλίου αφιέρωσε τον περισσότερο χρόνο της σε συζητήσεις σχετικά με τη χρήση του μέσου ευελιξίας. Η Επιτροπή είχε υποσχεθεί να χορηγήσει 197 εκατομμύρια ευρώ για τους αλιευτικούς στόλους της Ισπανίας και της Πορτογαλίας, ποσό εξαιρετικά σημαντικό. Στο ίδιο πλαίσιο, οι βόρειες χώρες απαιτούσαν 50 εκατομμύρια ευρώ για την επίλυση προβλημάτων στις ανατολικές μεθοριακές περιοχές τους. Η χρηματοδότηση των νέων αυτών αναγκών αποφασίστηκε να πραγματοποιηθεί από το μέσο ευελιξίας, τμήμα 2, αλλά σε δύο διαδοχικά έτη. Η νέα ερμηνεία για τη χρήση του μέσου ευελιξίας καταδεικνύει ότι, εάν υπάρχει πολιτική διάθεση χρηματοδότησης, τότε ακόμη και οι κανόνες κάμπτονται.
<P>
Η ΕΕ δεν αντιμετωπίζει οικονομικές δυσκολίες. Αυτό καταδεικνύουν τα λογιστικά στοιχεία για το 2000. Επίσης, κατά το τρέχον έτος θα έχουμε πλεόνασμα ενός δισεκατομμυρίου. Οι ασυνήθεις υποχρεώσεις, δηλαδή τα αναφερόμενα ως ποσά RAL, ανέρχονται σε 40 δισεκατομμύρια και θεωρείται ότι το μεγαλύτερο μέρος τους δεν πρόκειται να χρησιμοποιηθεί ποτέ. Η Επιτροπή έχει εξοικονομήσει χρήματα, όμως είναι αμφίβολο εάν έχει προχωρήσει σε πολιτικές αποφάσεις εξοικονόμησης. Παρόλο όμως που τα πλεονάσματα του προϋπολογισμού είναι τόσο σημαντικά, η Επιτροπή δεν έχει εφαρμόσει τις αποφάσεις του Κοινοβουλίου για τον προϋπολογισμό. Πρέπει λοιπόν να το θέσουμε χωρίς περιστροφές: η Επιτροπή ακυρώνει αυθαίρετα τις αποφάσεις του Κοινοβουλίου.
<P>
Εκτιμώντας τον προϋπολογισμού της ΕΕ για το επόμενο έτος, μπορούμε να τον χαρακτηρίσουμε ως βήμα σημειωτόν, καθώς δεν θα υπάρξουν αυξομειώσεις. Δεν υπάρχουν ιδιαίτεροι τομείς προτεραιότητας, αντιθέτως ο προϋπολογισμός θα χρηματοδοτήσει μόνο τις τρέχουσες δαπάνες. Όταν το Συμβούλιο δεν εμφορείται από τη φιλοδοξία να επιληφθεί του προβλήματος της ανεργίας αυτό διαφαίνεται και στο σχέδιο προϋπολογισμού της Επιτροπής. Τούτος είναι ο λόγος που η Ομάδα μας αντιμετωπίζει το σχέδιο με επικριτική διάθεση.
<P>
Αξίζει να σημειώσουμε, ως μικρή λεπτομέρεια, πως ούτε το Συμβούλιο θέλησε να τερματίσει το καθεστώς μεταφοράς ζώντων ζώων σε πολύ μακρινές αποστάσεις. Το μαρτύριο της μεταφοράς ζώων εξακολουθεί να υφίσταται και η ευθύνη ανήκει στο Συμβούλιο των Υπουργών Γεωργίας.

<SPEAKER ID=94 LANGUAGE="NL" NAME="van Dam">
Κύριε Πρόεδρε, όπως λέει η παροιμία, με τις οικονομίες μπορείς να αντιμετωπίσεις τις ανάγκες σου. Διαρκώς επιβεβαιώνεται η αξία αυτής της παροιμίας για όποιους την ακούν.
<P>
Κατά τον καθορισμό του προϋπολογισμού είναι πολύ σημαντικό να προβλέπουμε επαρκή αποθεματικά για απρόβλεπτες δαπάνες. Είδαμε και εφέτος πόσο αναγκαία είναι αυτή η αρχή. Αναφέρομαι πρώτα από όλα στην πρόσφατη κρίση στη γεωργία. Δυστυχώς, η Επιτροπή εγκατέλειψε τα σχέδιά της για τη δημιουργία αποθεματικού ύψους ενός δισεκατομμυρίου ευρώ στις υποχρεωτικές γεωργικές δαπάνες. Η επιχειρηματολογία της Επιτροπής για αυτήν την μεταβολή που πραγματοποίησε αγγίζει, πιστεύουμε, τα όρια της αφέλειας και είναι πολύ μυωπική. Παρόλο που οι δαπάνες για τις αροτραίες καλλιέργειες, τα γαλακτοκομικά προϊόντα, τη ζάχαρη, το ελαιόλαδο και το πρόβειο κρέας δεν είναι υπερβολικές, οι δαπάνες για προϊόντα όπως τα αμπελουργικά και το βαμβάκι είναι ωστόσο πολύ υψηλότερες. Ιδιαίτερα μας ενοχλεί το γεγονός ότι η ΣΕΒ και ο αφθώδης πυρετός δεν φαίνεται να αποτελούν πλέον μέρος του λεξιλογίου της Επιτροπής. Ο εισηγητής, κ. Gφrlach, της Επιτροπής Γεωργίας σωστά αναφέρθηκε στην υφέρπουσα αβεβαιότητα σχετικά με το οριστικό τέλος της κρίσης του αφθώδους πυρετού στο Ηνωμένο Βασίλειο και σε άλλα κράτη μέλη, καθώς και στις μεταφορές ζώων και στην ασυνεπή πολιτική εμβολιασμών. Συμμερίζομαι και εγώ το φόβο του ότι η κρίση της ΣΕΒ με κανένα τρόπο δεν έχει αποσοβηθεί. Το πρόσφατο κρούσμα στην Αυστρία μιλά από μόνο του. Πώς θα χρηματοδοτεί η Επιτροπή τις απρόβλεπτες δαπάνες Θα "παίξει" μήπως και πάλι με τα ανώτατα όρια που συμφωνήθηκαν στο Βερολίνο
<P>
Το δεύτερο σημείο αφορά το όργανο ευελιξίας. Είναι χαρακτηριστικό το γεγονός ότι οι πόροι αυτοί, ένα ετήσιο ποσό τουλάχιστον διακοσίων εκατομμυρίων ευρώ, εξαντλούνται πλήρως κάθε χρόνο κατά τα τελευταία τρία χρόνια, από όταν δημιουργήθηκε το μέσο αυτό. Δεν αμφιβάλλω για το γεγονός ότι οι στόχοι για τους οποίους διατίθενται τα ποσά αυτά είναι αρκετά σημαντικοί προκειμένου να προσφέρεται αυτή η χρηματοδότηση. Το πρόβλημα είναι ωστόσο ο τρόπος της χρηματοδότησης. Γιατί δεν γίνεται ενδελεχής έρευνα στους διάφορους τομείς του προϋπολογισμού για να εντοπιστούν μη διατεθέντα ποσά και μη αποδοτικές γραμμές του προϋπολογισμού
<P>
Το Κοινοβούλιο θέλει να βρίσκεται κοντά στον πολίτη. Ας κάνει λοιπόν αυτό που πρέπει να κάνει κάθε λογικός πολίτης: εάν θέλει να χρηματοδοτήσει κάτι καινούργιο, θα πρέπει να κάνει οικονομίες σε άλλες δαπάνες!

<SPEAKER ID=95 LANGUAGE="DE" NAME="Ilgenfritz">
Κύριε Πρόεδρε, οι διαπραγματεύσεις με το Συμβούλιο ήταν και πάλι δύσκολες. Σημαντικό είναι ωστόσο το γεγονός ότι επετεύχθη συμφωνία τόσο στο ζήτημα του εκσυγχρονισμού του αλιευτικού στόλου όσο και στο ζήτημα της χορήγησης επιπλέον πόρων στις παραμεθόριες περιοχές των κρατών μελών.
<P>
Υπήρξαν στιγμές, όπου δεν μας ήταν απόλυτα κατανοητές οι τοποθετήσεις όχι μόνο της Επιτροπής, αλλά και μερικών βουλευτών. Ωστόσο, είναι απαράδεκτο να τίθενται στη διάθεση των υποψήφιων για ένταξη χωρών υψηλά ποσά για την προώθησή τους και να μην λαμβάνουν επιπλέον κονδύλια οι παραμεθόριες περιοχές των κρατών μελών. Συχνά, η οικονομική κατάσταση αυτών των περιοχών, δυστυχώς, δεν είναι πολύ καλύτερη από εκείνη στις υποψήφιες χώρες.
<P>
Η άσχημη οικονομική κατάσταση στις παραμεθόριες περιοχές των κρατών μελών ενδέχεται να οξυνθεί με την προσχώρηση των νέων χωρών στην Ένωση, δεδομένου ότι οι διαφορές στο ύψος των ενισχύσεων - σχεδόν όλες οι περιοχές χρηματοδοτούνται στο πλαίσιο του στόχου 1 - θα ευνοήσουν πολύ περισσότερο τις παραμεθόριες περιοχές των νέων χωρών. Ήδη σήμερα οι παραμεθόριες περιοχές των υπό ένταξη χωρών διαθέτουν καλύτερη υποδομή στις μεταφορές από ό,τι εκείνες των κρατών μελών. Θα αναφέρω ως παράδειγμα το αεροδρόμιο Laibach της Σλοβενίας, το οποίο είναι πολύ πιο σύγχρονο και πιο ολοκληρωμένο από το αεροδρόμιο της Klagenfurt στον νότο της Αυστρίας.
<P>
Μετά από την ένταξη θα είναι για τους προαναφερθέντες λόγους δύσκολο, ή μάλλον σχεδόν αδύνατον, να χορηγηθεί βοήθεια στις μικρές και μεσαίες επιχειρήσεις των κρατών μελών. Είναι επίσης σαφές ότι υπό αυτές τις συνθήκες οι πολίτες αυτής της περιοχής δεν μπορούν βέβαια να επικροτήσουν την ένταξη των νέων χωρών.

<SPEAKER ID=96 LANGUAGE="DE" NAME="Ferber">
Κύριε Πρόεδρε, κύριε Πρόεδρε του Συμβουλίου, κυρία Επίτροπε, αγαπητοί συνάδελφοι, η σημερινή ημέρα είναι μια καλή ημέρα για το Κοινοβούλιο, αφού κατορθώσαμε από κοινού ως συνήγοροι των πολιτών να επιτύχουμε κάτι για τις παραμεθόριες περιοχές, το οποίο είχε αρχικά αρνηθεί να μας το παραχωρήσει η Επιτροπή. Σε αυτό το πλαίσιο επιτρέψτε μου να ευχαριστήσω όλους τους συναδέλφους που συνέβαλαν στην πολιτική πραγμάτωση αυτού του σημαντικού αιτήματος, το οποίο είχε διατυπωθεί από τους αρχηγούς κρατών και κυβερνήσεων στη Νίκαια. Θα ήθελα να ευχαριστήσω ειδικά τη βελγική Προεδρία που ασχολήθηκε άμεσα με το αίτημα των πολιτών, μεριμνώντας και για την ανάλογη προικοδότηση. Κυρία Επίτροπε, περιμένω φυσικά από την Επιτροπή να υποβάλει πολύ γρήγορα προτάσεις. Στο ζήτημα της αλιευτικής πολιτικής μας αποδείξατε ότι είσαστε σε θέση να ενεργείτε πολύ γρήγορα και ελπίζω ότι θα υποβάλετε το ίδιο γρήγορα προτάσεις για προγράμματα με στόχο τις παραμεθόριες περιοχές, ώστε να μπορούν να δεσμευθούν τα κονδύλια το ταχύτερο δυνατόν και να δαπανηθούν επί τόπου για αποδοτικά προγράμματα.
<P>
Δεύτερον, θέλω να επισημάνω επίσης ότι για το μέλλον θα πρέπει να διασφαλίσουμε τον συγχρονισμό της διατύπωσης πολιτικών προτεραιοτήτων με τη διαδικασία του προϋπολογισμού. Η ευκαιρία να γνωρίσουμε τις πολιτικές προτεραιότητες της Επιτροπής για το έτος 2002 μάς δόθηκε μόλις σήμερα το πρωί. Το θεωρώ απαράδεκτο. Η προηγούμενη Επιτροπή, η οποία αναγκάστηκε να παραιτηθεί, διότι είχε επίσης προβλήματα με τον προϋπολογισμό, ήταν πολύ πιο γρήγορη και πολύ πιο αποτελεσματική από τη νέα Επιτροπή ως προς τη στοχοθεσία της και τη σχετική συζήτηση με το Κοινοβούλιο. Μια και η Επιτροπή χρειάζεται πάντα κάποια ιδιαίτερα μαθήματα, θα την διδάξουμε ευχαρίστως. Ο καλύτερος τρόπος είναι να θέσουμε στο αποθεματικό τα κονδύλια για θέσεις που η Επιτροπή χρειάζεται κατεπειγόντως. Ελπίζω ότι αυτό θα συμβάλει ώστε να συγχρονισθούν καλύτερα μεταξύ τους η διατύπωση πολιτικών προτεραιοτήτων και η διαδικασία του προϋπολογισμού. Είναι απαράδεκτο να μας διαβιβάζεται το κείμενο για τον πολιτικό σχεδιασμό του επόμενου έτους την ημέρα που πρόκειται να συζητήσουμε σε δεύτερη ανάγνωση για τον προϋπολογισμό.
<P>
Επιτρέψτε μου να ευχαριστήσω τον συνάδελφο Turchi για την έκθεσή του σχετικά με τα διευρωπαϊκά δίκτυα. Εν προκειμένω, θέλω να παρακαλέσω την Επιτροπή το εξής: όταν διατίθενται κονδύλια από τον ευρωπαϊκό προϋπολογισμό για την τμηματική κατασκευή δικτύων, ή τμημάτων τους, να μεριμνά ώστε στο τέλος να κατασκευάζεται πραγματικά το δίκτυο στο σύνολό του. Θα αναφέρω ένα παράδειγμα από την πατρίδα μου. Πρόκειται για το σημαντικό σχέδιο που αφορά τις μεταφορές και συγκεκριμένα τη σύνδεση του Βερολίνου με τη Βερόνα μέσω της βασικής σήραγγας του Μπρέννερ. Η ομοσπονδιακή κυβέρνηση της Γερμανίας χρησιμοποίησε με ευχαρίστηση τα κονδύλια για την κατασκευή του έργου από το Βερολίνο μέχρι την Έρφουρτ, αλλά διέγραψε από τον κατάλογο των προτεραιοτήτων της τον σχεδιασμό για τη σύνδεση Έρφουρτ Νυρεμβέργης. Πρέπει λοιπόν είτε να επιστραφούν τα χρήματα, διότι ένα μόνο τμήμα δεν επαρκεί, είτε να ασκηθεί πίεση, ώστε να κατασκευαστεί αντίστοιχα και το επόμενο τμήμα!
<P>
Τέλος μερικά λόγια για το Ευρωπαϊκό Κοινοβούλιο και για τον προϋπολογισμό του Κοινοβουλίου. Θεωρώ ότι λίγο πριν από τα Χριστούγεννα δεν θα πρέπει να κάνουμε λίστες για χριστουγεννιάτικα δώρα, όσον αφορά νέα κτίρια για την αντιμετώπιση της διεύρυνσης και σε ζητήματα χώρου. Θα πρέπει πρώτα να ελέγξουμε σοβαρά τις πραγματικές ανάγκες για επιπλέον γραφεία και χώρους συνεδριάσεων. Οι χριστουγεννιάτικες λίστες δώρων είναι ωραίο πράγμα, αλλά ο Χριστούλης δεν μπορεί να εκπληρώσει όλες μας τις επιθυμίες. Ούτε εμείς δεν χρειάζεται να εκπληρώσουμε τα πάντα. Επιτρέψτε μου να ευχαριστήσω τους εισηγητές και ειδικά τη βελγική Προεδρία του Συμβουλίου για την καλή συνεργασία. Σας ευχαριστώ θερμά!

<SPEAKER ID=97 LANGUAGE="DE" NAME="Walter">
Κύριε Πρόεδρε, αξιότιμε κύριε Πρόεδρε του Συμβουλίου, κυρία Schreyer, κυρία Επίτροπε, αγαπητοί συνάδελφοι, θέλω και εγώ να ευχαριστήσω τον Carlos, την Kathalijne, τον Francesco, τον Esko, την Joane και τον Terry. Είναι εκείνοι που εκπόνησαν για μας τα σημερινά κείμενα και θεωρώ ότι η εργασία τους ήταν εξαιρετική. Το αποτέλεσμα είναι πολύ καλό. Επιτρέψτε μου σε αυτό το σημείο να στραφώ στον Πρόεδρο του Συμβουλίου, τον κ. Vande Lanotte - την τελευταία φορά το έκανα εκτός σειράς. Μετά από την κ. Parly πέρυσι, είσαστε ο δεύτερος Πρόεδρος του Συμβουλίου από τον οποίο θα έχω θετικές αναμνήσεις. Αν αυτό συνεχιστεί και τα επόμενο χρόνια, τότε κάποτε θα κατορθώσουμε να έχουμε μια πραγματικά καλή συνεργασία με το Συμβούλιο, η οποία θα στηρίζεται στην αμοιβαία εμπιστοσύνη. Κυρία Επίτροπε, πρέπει να μας προσέχετε, πρέπει να μας συμπεριφέρεστε καλύτερα, ειδάλλως θα έρθει η στιγμή που θα βρισκόμαστε πολύ πιο κοντά σας!
<P>
Θέλω όμως να επισημάνω στον Πρόεδρο του Συμβουλίου ακόμα κάτι σε σχέση με το Λάκεν. Έχω ήδη αναφερθεί σε αυτό. Στο Λάκεν θα συζητήσετε φυσικά και για τη μελλοντική διάρθρωση της Ευρωπαϊκής Ένωσης, και όχι μόνο για το ζήτημα του συντάγματος, με την έννοια ότι στα επιμέρους θεσμικά όργανα θα έχουμε διάφορες δομές. Θα πρέπει επίσης να συζητηθεί ποια μορφή μπορεί να πάρει ένας προϋπολογισμός που θα είναι από κάθε άποψη διαφανής. Σε κανέναν πολίτη δεν θα μπορέσουμε να εξηγήσουμε πώς γίνεται από τη μία πλευρά να μην έχουμε εξαντλήσει σε διάφορα σημεία τις προβλέψεις μας, με αποτέλεσμα μια διαφορά 4,6 δις - όπως επεσήμανε η κ. Επίτροπος -, και από την άλλη να τσακωνόμαστε εβδομάδες και μήνες ολόκληρους για να πάρουμε 200 εκ. ή να πρέπει μετακινούμε από τη μία πλευρά στην άλλη όλες τις γραμμές του προϋπολογισμού προκειμένου να μπορέσουμε να αντιμετωπίσουμε περιπτώσεις έκτακτης ανάγκης, εγκαταλείποντας τους μακροπρόθεσμους στρατηγικούς μας στόχους και τους βασικούς μας προσανατολισμούς. Υποχρεωθήκαμε να διαθέσουμε υψηλά ποσά για το Αφγανιστάν. Είναι πολύ σημαντικό να μην βλέπουν οι άνθρωποι αυτοί την Ευρώπη ως μια τιμωρό αρχή, αλλά επίσης ως μια αρχή που έρχεται να βοηθήσει στην ανοικοδόμηση της χώρας. Προβλέψαμε ενισχύσεις για τις περιοχές, όπου επικρατεί η αλιεία καθώς και ενισχύσεις για τις παραμεθόριες περιοχές. Αυτό ήταν επίσης σημαντικό, επειδή έτσι σηματοδοτήσαμε προς τα έξω ότι παίρνουμε σοβαρά τις αλλαγές που προκύπτουν από επίκαιρα γεγονότα και ότι είμαστε σε θέση να προβαίνουμε σε αναδιαρθρώσεις.
<P>
Επιτρέψτε μου μια μικρή υποσημείωση. Ακούσαμε συχνά από τη Βαυαρία ότι χρειάζεται κονδύλια για τις παραμεθόριες περιοχές. Πρόκειται για τους ίδιους Βαυαρούς που σε άλλες περιπτώσεις εκτοξεύουν ύβρεις ενάντια στο σύστημα ανακατανομής των δημοσίων πόρων σε ευρωπαϊκό επίπεδο, και στις θέσεις της CDU και της CSU για τη διαρθρωτική πολιτική εναντιώνονται στη χορήγηση διαρθρωτικών ενισχύσεων. Σε τέτοιες περιπτώσεις, όμως, εμφανίζονται και απαιτούν πολύ περισσότερα χρήματα. Υποστήριξα εκ πεποιθήσεως τη χορήγηση ενισχύσεων στις παραμεθόριες περιοχές και θα εξακολουθώ να την υποστηρίζω. Τις υποστηρίξαμε όλοι μαζί από κοινού. Ωστόσο, εκείνοι που απευθύνονται στην κοινή γνώμη με τεράστιες δημοσιεύεις στον Τύπο σχετικά με το ζήτημα αυτό θα πρέπει να αναρωτηθούν κατά πόσον οι ενέργειές τους διέπονται από συνέπεια.
<P>
Έχουμε να επεξεργαστούμε και ουσιαστικά πράγματα. Πρέπει να προωθηθεί η μεταρρύθμιση της Επιτροπής, εφόσον επιθυμούμε μια σύγχρονη διοίκηση. Πρέπει επίσης να προωθηθεί και το e-learning, ένας από τους πιο καρποφόρους τομείς για το μέλλον ενός οικονομικά αναπτυσσόμενου χώρου όπως είναι η Ευρωπαϊκή Ένωση. Και αυτό όχι μόνο επειδή επιθυμούμε να εκμεταλλευτούμε τις ευκαιρίες που προσφέρονται στην οικονομία, αλλά και επειδή θέλουμε να αποτρέψουμε τον διχασμό των πολιτών ανάμεσα σε εκείνους που έχουν τη δυνατότητα να προμηθευτούν νωρίς ηλεκτρονικούς υπολογιστές και σε εκείνους που παραμένουν αποκλεισμένοι από τέτοιου είδους δυνατότητες. Πρέπει να βελτιωθεί η συνεργασία μας σε σχέση με την καταπολέμηση της τρομοκρατίας από την Europol και την Eurojust. Δεν είναι δυνατόν οι κακοποιοί να χρησιμοποιούν αυτοκίνητα τύπου Ferrari και η αστυνομία να τους καταδιώκει με αυτοκίνητα τύπου Fiat Uno! Αναφέρθηκα συνειδητά σε αυτές τις δύο μάρκες αυτοκινήτων, γιατί προέρχονται από μια συγκεκριμένη χώρα και η χώρα αυτή θα πρέπει να σκεφτεί καλά τι προβλήματα δημιουργεί σε ευρωπαϊκό επίπεδο!
<P>
Θα πρέπει ωστόσο να υπάρξει μεταξύ μας συνεννόηση και όσον αφορά τον τομέα της εξωτερικής πολιτικής, ώστε να επεξεργαστούμε και εκεί σημαντικά πράγματα. Θα πρέπει να εξακολουθούμε να λαμβάνουμε υπόψη τα Βαλκάνια, αλλά και την περιοχή της Μεσογείου. Θα πρέπει να εντείνουμε την προσοχή μας και να ακούσουμε τις βουβές κραυγές σε όλο τον κόσμο. Για τον λόγο αυτό κάναμε φέτος κάτι για την καταπολέμηση του AIDS. Ωστόσο, εύκολα μπορεί κανείς να παραβλέψει αυτές τις βουβές κραυγές. Πρέπει να εντείνουμε την προσοχή μας. Δεν πρέπει να αντιδρούμε μόνο όταν μας κτυπούν καταπρόσωπο οι μεγάλες εκρήξεις που συμβαίνουν στον κόσμο. Η Ευρωπαϊκή Ένωση πρέπει να επιδείξει μεγαλύτερη ευαισθησία στη συνεργασία της με τις περιοχές που χρειάζονται τη βοήθειά μας, και ιδίως επισιτιστική βοήθεια, ώστε να διασφαλιστεί η επιβίωση του πληθυσμού, αλλά και οικονομική βοήθεια, ώστε να βελτιωθούν οι δομές σε αυτές τις χώρες και να είναι μελλοντικά σε θέση να διασφαλίσουν την ανοικοδόμησή τους με δικές τους δυνάμεις, μια ανοικοδόμηση που θα καταστήσει σοβαρή και καλή τη συνεργασία μεταξύ της Ευρώπης και ολόκληρου του κόσμου.
<P>
(Χειροκροτήματα)

<SPEAKER ID=98 LANGUAGE="SV" NAME="Jensen">
Κύριε Πρόεδρε, κυρία Επίτροπε και κύριε Υπουργέ, θέλω να επικεντρωθώ σε ένα μόνο σημείο, στο θέμα των μεταρρυθμίσεων της Επιτροπής, το οποίο βέβαια αποτελεί σημαντική προτεραιότητα και στον φετινό προϋπολογισμό. Υπήρξαν πολλοί ομιλητές σήμερα που ανέφεραν ότι υπάρχουν πράγματα στη διαδικασία κατάρτισης του προϋπολογισμού που θα μπορούσαν να βελτιωθούν και ότι τα θεσμικά όργανα οφείλουν από εδώ και στο εξής να συνεργάζονται καλύτερα, παρότι στη συγκεκριμένη διαδικασία κατάρτισης του προϋπολογισμού είχαμε μια αρκετά ειρηνική εξέλιξη, η οποία, από πλευράς Κοινοβουλίου, κατευθύνθηκε πολύ επιτυχώς από τον κ. Costa Neves και την κ. Buitenweg.
<P>
Πιστεύω όμως επίσης ότι σε ορισμένους τομείς πρέπει να συλλογιστούμε πώς λειτουργούμε στο Κοινοβούλιο. Στον προϋπολογισμού της επόμενης χρονιάς έχουν προβλεφθεί χρήματα για πρόωρες συντάξεις και νέες προσλήψεις, προκειμένου να εξασφαλίσουμε ότι η Επιτροπή έχει το κατάλληλο προσωπικό για να εκτελέσει τα καθήκοντά της. Στο Κοινοβούλιο, απαιτήσαμε πληροφορίες, ως προϋπόθεση για την πίστωση των χρημάτων, και η Επιτροπή επανειλημμένες φορές μας έκανε λεπτομερή ανάλυση της κατάστασης του προσωπικού της. Η πλειοψηφία της Επιτροπής Προϋπολογισμών επιθυμεί να θέσει τεράστια ποσά σε αποθεματικό μέχρις ότου να παρασχεθούν περισσότερες πληροφορίες.
<P>
Πιστεύω ότι πρέπει να προσέχουμε να μην γίνουμε υπερβολικά λεπτομερείς και σχολαστικοί στις απαιτήσεις μας, με αποτέλεσμα να καταλήξουμε να προσκόπτουμε τις μεταρρυθμίσεις αντί να τις προωθούμε. Πρέπει φυσικά να μεριμνήσουμε να υπάρχει αποτελεσματική και διαφανής διαχείριση των χρημάτων των φορολογούμενων, αλλά πιστεύω ότι είναι σημαντικό να επικεντρώσουμε το ενδιαφέρον μας στα αποτελέσματα παρά στη λεπτομερή καθοδήγηση των ενεργειών της Επιτροπής. Αυτό δεν προωθεί την υπευθυνότητα. Θεωρώ ότι ως Κοινοβούλιο πρέπει να τιμήσουμε την ευνοϊκή διάθεση και τη διαφάνεια που έχει δείξει η Επιτροπή και να ελευθερώσουμε τις θέσεις που υπάρχουν στο αποθεματικό, ή τουλάχιστον να αρκεστούμε στο να κρατήσουμε μικρότερο ποσό στο αποθεματικό, ώστε η Επιτροπή να αποκτήσει σωστές συνθήκες εργασίας.

<SPEAKER ID=99 LANGUAGE="DE" NAME="Fiebiger">
Κύριε Πρόεδρε, ο προϋπολογισμός για το 2002 είναι από την σκοπιά των Βρυξελλών εύλογος και ολοκληρωμένος, παρά τις κριτικές του Ευρωπαϊκού Ελεγκτικού Συνεδρίου, τις οποίες παρακολουθώ με μεγάλο ενδιαφέρον. Οι αποφάσεις του Βερολίνου προσφέρουν ακόμα περιθώρια καθότι, κατά τα φαινόμενα, δεν χρειάζεται πλέον να εξαντληθεί το προβλεπόμενο ποσοστό απορρόφησης των κρατών μελών. Αναμένω ότι κατά την εκτέλεση του προϋπολογισμού του 2002 θα απορροφηθούν οι διαρθρωτικές ενισχύσεις για την ανάπτυξη της υπαίθρου και ότι τα πλεονάσματα θα φτάσουν δυνητικά μέχρι στο 2006 σε μηδενικές τιμές. Αυτό είναι δυνατόν να επιτευχθεί περατώνοντας την επεξεργασία των επιλέξιμων σχεδίων με πολύ γοργούς ρυθμούς και διασφαλίζοντας τα απαραίτητα περιθώρια ευελιξίας στις ανταλλαγές των σχεδίων, πράγμα που ακούω συχνά.
<P>
Ταυτόχρονα, αναμένω από την Επιτροπή να επανεξετάσει εάν η επιδιωκόμενη μείωση των ποσοστών ενίσχυσης για τα μεγάλα σχέδια επενδύσεων στις περιοχές συνοχής είναι απαραίτητη και εάν αποτελεί σωστό μέτρο.

<SPEAKER ID=100 LANGUAGE="FR" NAME="Dell' Alba">
Κύριε Πρόεδρε, αγαπητοί συνάδελφοι, θα ήθελα καταρχάς να συγχαρώ την προεδρία του Συμβουλίου για το πνεύμα συνεργασίας που επέδειξε κατά το οικονομικό αυτό έτος. Θέλω επίσης να συγχαρώ τους εισηγητές μας, καθώς και την Επιτροπή, για το οικονομικό έτος, το οποίο βαδίζει, κατά τη γνώμη μου, προς τη σωστή κατεύθυνση.
<P>
Θα ήθελα πάντως να κάνω τρεις παρατηρήσεις. Η πρώτη αφορά τη μεταρρύθμιση. Οφείλω να πω σχετικά με το ζήτημα αυτό ότι απογοητεύθηκα πολύ, ότι απογοητευθήκαμε όλοι πολύ, ως Κοινοβούλιο, από τα γεγονότα των τελευταίων ημερών. Δεν απευθύνομαι σε εσάς προσωπικά, κυρία Schreyer, το γνωρίζετε πολύ καλά, αλλά στην Επιτροπή γενικότερα, στον αντιπρόεδρο Kinnock. Νομίζω ότι ο τρόπος με τον οποίο έγινε τις τελευταίες ημέρες η ανακοίνωση και η ανταλλαγή απόψεων μεταξύ της Επιτροπής και του Κοινοβουλίου δεν συνέβαλε στη δημιουργία ευνοϊκών συνθηκών για την απόφαση που οφείλουμε να λάβουμε απόψε σχετικά με την αποδέσμευση των συναφών με τη μεταρρύθμιση θέσεων. Είναι κρίμα.
<P>
Θα ήθελα να επιστήσω την προσοχή των συναδέλφων, και ιδίως του εισηγητή, σε δύο σημεία. Το Συμβούλιο "Γενικές Υποθέσεις" μόλις εχθές, αν δεν κάνω λάθος, έκλεισε οριστικά το θέμα "ευρωπαϊκά πολιτικά κόμματα" . Επομένως, υπάρχουν 7 εκατομμύρια που κινδυνεύουν να μην αξιοποιηθούν, ελλείψει νομικής βάσης. Αναρωτιέμαι, κύριε εισηγητή, εάν μπορούμε να προβούμε σε διαφορετική ψηφοφορία την Πέμπτη. Από την άλλη πλευρά, υπάρχει το ζήτημα της θέσης περί συνεργασίας Βορρά - Νότου για την καταπολέμηση των ναρκωτικών: η Επιτροπή δεν παρακολούθησε με προσοχή το θέμα αυτό. Λείπει μία έκθεση η οποία έπρεπε να είχε συνταχθεί. Υπάρχουν επομένως και εδώ χρήματα που έχουμε διαθέσει στη συναφή θέση, τα οποία δεν έχουν λόγο ύπαρξης. Σας ρωτώ λοιπόν εάν μπορούμε, την Πέμπτη, να αλλάξουμε την ψηφοφορία και να καταργήσουμε τη θέση αυτή.

<SPEAKER ID=101 LANGUAGE="ES" NAME="Naranjo Escobar">
Κύριε Πρόεδρε, αγαπητοί συνάδελφοι, πιστεύω καταρχάς πως θα ήταν δίκαιο να ευχαριστήσουμε -φ όπως έχει ήδη γίνει και το επαναλαμβάνω και εγώ - την κ. Buitenweg, τον πρόεδρο της επιτροπής μας και ιδιαίτερα τον συνάδελφό μας κ. Carlos Costa Neves για το έργο τους.
<P>
Η Ένωση βρίσκεται σε ένα αποφασιστικό στάδιο της ιστορίας της, που θα πρέπει να συνοδεύεται από προϋπολογισμούς στο ύψος των προκλήσεων που αντιμετωπίζει. Και θα πρέπει να αρχίσουμε από την αναγνώριση ότι αν θέλουμε να δώσουμε ώθηση στις εργασίες της Ένωσης και να την καταστήσουμε αποτελεσματική, θα πρέπει εντός λογικού χρονικού διαστήματος να αρχίσουμε να συζητούμε σχετικά με τους πόρους της Ένωσης και το κοινοτικό δημοσιονομικό βάρος.
<P>
Πρώτα από όλα, πρέπει να επισημάνουμε ότι κατά τη διάρκεια των δύσκολων διαπραγματεύσεων, που κορυφώθηκαν σε μια θετική συμφωνία, προχωρήσαμε στην επίλυση προβλημάτων που υπερβαίνουν ένα οικονομικό έτος. Οι δεσμεύσεις που απορρέουν από τις δηλώσεις που έγιναν κατά τη διαδικασία συνδιαλλαγής αποτελούν έναν κώδικα δεοντολογίας που αποβαίνει υπέρ της διαφάνειας και της μεγαλύτερης αποτελεσματικότητας των δαπανών. Για αυτό είναι σημαντικό στην επόμενη περίοδο, υπό την ισπανική Προεδρία, που έχει δηλώσει τη βούλησή της σχετικά με τον δημοσιονομικό κανονισμό, να επιτύχουμε μια οριστική συμφωνία σχετικά με αυτόν τον θεμελιώδη κανονισμό.
<P>
Δόθηκε απάντηση στο πρόβλημα που δημιούργησε η έλλειψη αλιευτικής συμφωνίας με το Μαρόκο, με την αποζημίωση των κοινοτικών στόλων της Ισπανίας και της Πορτογαλίας και την εγγύηση της χρηματοδότησης των απαραίτητων προγραμμάτων μετατροπής και εκσυγχρονισμού τόσο στον προϋπολογισμό του 2002 όσο και στο τμήμα που εκκρεμεί, όπως επεσήμανε η κ. Επίτροπος, την οποία ευχαριστώ εκ καρδίας για τη δέσμευσή της. Ωστόσο, πρέπει και το Ευρωπαϊκό Κοινοβούλιο να σταθεί στο πλευρό της Επιτροπής σε σημαντικά έργα όπως είναι η θέσπιση του ευρωπαϊκού συστήματος ραδιοναυσιπλοΐας, το Galileo. Αυτήν τη στιγμή των αμφιβολιών από μέρους ορισμένων κρατών μελών, εμείς πρέπει να καταστήσουμε σαφές ότι δεν μπορεί να αμφισβητείται το πρόγραμμα και πως σε αυτήν τη φάση θα πρέπει να υποστηριχθεί ουσιαστικά με δημόσια χρηματοδότηση, όπως αναφέρεται στην έκθεση Turchi.
<P>
Είναι αλήθεια πως καθώς προχωρούμε προς τα μέσα της διάρκειας του ισχύοντος δημοσιονομικού πλαισίου, οι δυσκολίες αυξάνονται, γιατί οι νέες απαιτήσεις, οι νέες δεσμεύσεις, προσφεύγουν στον προϋπολογισμό χωρίς δημοσιονομική κάλυψη. Παρά τις δυσκολίες και τις αντιφάσεις, ειλικρινά πιστεύω πως με την υπογραφή αυτού του προϋπολογισμού έχει ανοίξει εν μέρει ο δρόμος. Αποτελεί πολιτική επιτυχία, γιατί είναι αυστηρός και συνοδεύεται από εγγυήσεις αποτελεσματικότερης εκτέλεσης, απαραίτητες προϋποθέσεις για την εξασφάλιση υγιούς και αειφόρου οικονομικής ανάπτυξης.

<SPEAKER ID=102 LANGUAGE="FR" NAME="Guy-Quint">
Κύριε Πρόεδρε, κυρία Επίτροπε, αγαπητοί συνάδελφοι, ήρθε επιτέλους η ώρα της δεύτερης ανάγνωσης και, όσον αφορά τη διοικητική μεταρρύθμιση, θα συμφωνήσω με τον πρόεδρο Wynn και τους συναδέλφους που έλαβαν τον λόγο σχετικά με το θέμα αυτό.
<P>
Είναι αλήθεια ότι κατά την πρώτη ανάγνωση υπήρξαμε αρκετά αυστηροί με την Επιτροπή όσον αφορά τη μεταρρύθμιση. Γνωρίζετε, όμως, ότι μετά από τις απαντήσεις που μας έδωσε η Επιτροπή είμαστε πρόθυμοι να άρουμε τις επιφυλάξεις μας, παρόλο που εξακολουθούν να υπάρχουν κάποια σημεία που μας προκαλούν ανησυχίες, εκ των οποίων δύο είναι σημαντικά. Σας τα υπενθυμίζω. Καταρχάς υπάρχει το πρόβλημα της πρόωρης συνταξιοδότησης, διότι μέχρι σήμερα, εδώ και πολλούς μήνες, δεν έχουμε καμία αντίδραση και κανένα έγγραφο που να ανταποκρίνεται στις προσδοκίες μας. Στη συνέχεια, το δεύτερο σημείο στο οποίο θα ήθελα να επιστήσω την προσοχή του Σώματος, είναι η εφαρμογή της δραστηριότητας διαχείρισης βάσης, με συνέπεια την απουσία αξιόπιστης απάντησης της Επιτροπής σχετικά με την εφαρμογή συνεκτικών νομοθετικών και δημοσιονομικών διαδικασιών στο πλαίσιο της επεξεργασίας των μελλοντικών προϋπολογισμών μας.
<P>
Όσον αφορά τις ανησυχίες μας, πρέπει να σας πω ότι θα ήταν αβάσιμες εάν, ταυτόχρονα με τη διοικητική μεταρρύθμιση, ελάμβανε χώρα μια ακόμη πιο επαναστατική μεταρρύθμιση, δηλαδή ένα είδος διοργανικής λειτουργίας, όσον αφορά την επεξεργασία των προϋπολογισμών, η οποία θα μας ικανοποιούσε πολύ περισσότερο. Οφείλω να σας πω ότι, εάν το Συμβούλιο έδινε εγκαίρως απαντήσεις συνεκτικές και αιτιολογημένες στα ερωτήματα που του θέτουμε εμείς ή η Επιτροπή, θα σημειωνόταν πρόοδος. Ιδίως, εάν η Επιτροπή υλοποιούσε με αξιόπιστο τρόπο τους προϋπολογισμούς που ψηφίζουμε εμείς, ως δημοσιονομική αρχή, πιστέψτε με, σήμερα, το Κοινοβούλιο δεν θα δίσταζε να δώσει, με μεγαλύτερη ευκολία, ψήφο εμπιστοσύνης και να άρει πολλές επιφυλάξεις και ιδιαίτερα εκείνες που σχετίζονται με τη μεταρρύθμιση.
<P>
Να είστε σίγουροι ότι το Κοινοβούλιο εξακολουθεί να είναι η αιχμή του δόρατος της μεταρρύθμισης για τον εκσυγχρονισμό της διοίκησης, αλλά δώστε μας και εσείς αποδείξεις της καλής σας βούλησης, ώστε να προβούμε στη μεταρρύθμιση των όρων της συνεργασίας μας.

<SPEAKER ID=103 LANGUAGE="NL" NAME="Mulder">
Σας ευχαριστώ, κύριε Πρόεδρε. Να συγχαρώ και εγώ όλους όσους συνεργάστηκαν στην δημοσιονομική διαδικασία, η οποία πιστεύω ότι υπήρξε ιδιαίτερα καλή εφέτος.
<P>
Εκτιμούμε ιδιαίτερα το γεγονός ότι κατά το διάστημα της βελγικής Προεδρίας υιοθετήθηκαν για πρώτη φορά τροπολογίες του Κοινοβουλίου στις υποχρεωτικές γεωργικές δαπάνες. Είναι κρίμα, θα έλεγα, το γεγονός ότι η Επιτροπή δεν άδραξε την ευκαιρία, προκειμένου να περιλάβει τις προτάσεις του Κοινοβουλίου στο σημείωμα τροποποιήσεων. Ενόψει της κρίσης του αφθώδους πυρετού, είναι εξαιρετικά σημαντικό να πράξει κάτι η Ευρωπαϊκή Ένωση για την ανάπτυξη ιχνοθετικών εμβολίων κατά των ζωονόσων. Ελπίζω πραγματικά να εφαρμόσει η Επιτροπή τις τροπολογίες στον κανονισμό, γιατί στο παρελθόν μου γεννήθηκαν κάποιες αμφιβολίες σχετικά.
<P>
Αλλες τροπολογίες δεν έγιναν, δυστυχώς, δεκτές, αν και τις θεωρώ πολύ σημαντικές, όπως οι τροπολογίες που αφορούν την πολιτική για την ποιότητα των γεωργικών προϊόντων. Πρόκειται για μία κατηγορία ποιότητας διαφορετική από τη βιολογική παραγωγή. Ελπίζω η τροπολογία να γίνει δεκτή και να την εφαρμόσει αυτήν τη φορά η Επιτροπή.
<P>
Είναι σημαντικό επίσης το ζήτημα ότι παραμένουν πολλές τροπολογίες, για τις οποίες η Επιτροπή έχει δηλώσει εκ των προτέρων ότι δεν μπορεί ή δεν θέλει να τις εκτελέσει. Υπάρχει η ευκαιρία να υιοθετηθούν τελικά αυτές οι τροπολογίες την Πέμπτη. Τι θα πράξει τότε η Επιτροπή; Θα επιμείνει μήπως στη στάση της, ή θα λάβει υπόψη της επιθυμίες της δημοσιονομικής αρχής;

<SPEAKER ID=104 NAME="Dover">
) Κύριε Πρόεδρε, θέλω να αναφερθώ εν συντομία σε μία τροπολογία που κατέθεσα σχετικά με την έκθεση Turchi ως προς τα διευρωπαϊκά δίκτυα. Δεν έχω αντίρρηση να περιληφθούν οι τεχνολογίες τηλεματικής σε ένα τέτοιο πρόγραμμα και στηρίζω σε γενικές γραμμές το σχέδιο Galileo. Γεγονός όμως είναι ότι δεσμεύεται σχεδόν ένα δισεκατομμύριο ευρώ για τα επόμενα πέντε χρόνια, όλα από τον δημόσιο τομέα - είτε από την Ευρωπαϊκή Διαστημική Υπηρεσία είτε από την ίδια την Επιτροπή. Αντιθέτως, ο ιδιωτικός τομέας δαπανά για το σχέδιο μόνο 200 εκατομμύρια ευρώ.
<P>
Κατά συνέπεια, η τροπολογία μου δηλώνει ότι είναι αμφίβολο κατά πόσον ο ιδιωτικός τομέας θα προσφέρει τη συνδρομή του εγκαίρως. Ζητώ το ήμισυ των χρημάτων που θα διατεθούν από την Επιτροπή για το πρώτο έτος χρηματοδότησης να τεθεί κατά μέρος σε αποθεματικό και να αποδεσμευτεί μόνο στην περίπτωση που ο ιδιωτικός τομέας δεσμευτεί να τηρήσει τις υποχρεώσεις του ως προς τη συμμετοχή του σε αυτό το σχέδιο. Δεν επιθυμώ να καταστρέψω το σχέδιο. Γνωρίζω ότι διεξάγονται έντονες συζητήσεις στο Συμβούλιο, ενώ πολλά κράτη έχουν αποσύρει την υποστήριξή τους προς το παρόν ή είναι κάπως διστακτικά. Αυτό δεν με αφορά. Θέλω απλώς να διασφαλίσω ότι ο ιδιωτικός τομέας θα συμμετάσχει εγκαίρως στη διαδικασία, προκειμένου να εξασφαλιστεί ότι θα υπάρχει μεγαλύτερη εμπιστοσύνη στο σχέδιο συνολικά.

<SPEAKER ID=105 LANGUAGE="IT" NAME="Pittella">
Κύριε Πρόεδρε, ευχαριστώ και εγώ με τη σειρά μου τον εισηγητή, τον Πρόεδρο της Επιτροπής και όλους όσους συντέλεσαν στην επίτευξη αυτής της συμφωνίας, την οποία κρίνω θετική και ικανοποιητική όσον αφορά δύο θέματα καίριας σημασίας που μας απασχόλησαν: την αναδιάρθρωση του ισπανικού και πορτογαλικού στόλου και τις επιπτώσεις των παραμεθόριων περιοχών σε σχέση με τη διεύρυνση. Τα δύο αυτά προβλήματα δεν είναι προβλήματα που αφορούν δύο χώρες,, αλλά έχουν ευρωπαϊκή διάσταση. Ακόμα μια φορά λοιπόν, ζητώ από την Επιτροπή να προσδιορίσει καλύτερα την έννοια της παραμεθόριας ζώνης και περιοχής. Για εμάς τους σοσιαλιστές, η παραμεθόρια περιοχή, που πρέπει να ενταχθεί στο πρότυπο σχέδιο και στις άλλες παρεμβάσεις, είναι αυτή που συνορεύει δια ξηράς και δια θαλάσσης.
<P>
Εκφράζω συνεπώς τη θλίψη μου για ορισμένες περικοπές, για παράδειγμα στην περίπτωση των Βαλκανίων, αλλά και ικανοποίηση για τις επιτυχίες από ανάκτηση στο MEDA. Για τον σκοπό αυτόν, εύχομαι η Επιτροπή να δώσει προτεραιότητα στην περιφερειακή διάσταση της εταιρικής σχέσης που προβλέπεται στο πλαίσιο του προγράμματος αυτού. Ικανοποίηση πρέπει να εκφράσουμε και για το e-learning, το SOCRATES, το LEONARDO, τη EUROPOL, τη EUROJUST, και τα global help fund. Ένα ευχαριστώ επίσης στον κ. Turchi για την έκθεσή του.
<P>
Πρέπει να επιταχυνθούν τα σχέδια που εγκρίθηκαν στο Essen, πρέπει να αυξηθεί η συμμετοχή των κρατών, αλλά και να διευρυνθεί ο χώρος για τα μεγάλα δίκτυα σύνδεσης Βορρά-Νότου. Μόνον αν πλησιάσουν ο Βορράς και ο Νότος θα έχουμε μια πιο συνεκτική Ευρωπαϊκή Ένωση.

<SPEAKER ID=106 LANGUAGE="DE" NAME="Schreyer">
Κύριε Πρόεδρε, αξιότιμοι βουλευτές, θα αναφερθώ μόνο σύντομα σε μερικές παρατηρήσεις. Ο κ. Colom I Naval πρότεινε ότι τα ποσά που εγκρίνονται για τα πολυετή προγράμματα θα πρέπει κατά τη διάρκεια της νομοθετικής διαδικασίας να υποβάλλονται σε τιμαριθμικές αναπροσαρμογές. Η Επιτροπή δεν μπορεί να αποδεχθεί αυτήν την άποψη, διότι πρόκειται για μια απόφαση που αφορά απόλυτα μεγέθη. Αν έχουμε ένα διαφορετικό ποσοστό πληθωρισμού, τότε ανοίγονται νέα περιθώρια για την κατηγορία ΙΙΙ, τα οποία προφανώς χρειάζονται και δικαιολογημένα τα διεκδικεί το Κοινοβούλιο.
<P>
Πολλές παρατηρήσεις αναφέρονταν στην εκτέλεση του προϋπολογισμού. Θέλω απλά να υπενθυμίσω και πάλι, ότι κατά το τρέχον έτος υπήρχε ένα νέο μέσο παρακολούθησης και από την πλευρά του Κοινοβουλίου·συγκεκριμένα, η Επιτροπή έθετε κάθε εβδομάδα στη διάθεση του Κοινοβουλίου τους αντίστοιχους αριθμούς. Είναι το μοναδικό Κοινοβούλιο στο οποίο παρέχεται τόσο καλή και επίκαιρη ενημέρωση για την εκτέλεση του προϋπολογισμού. Δεν υπάρχει κάτι παρόμοιο στα κοινοβούλια των κρατών μελών. Πρόκειται πραγματικά για ένα νέο βήμα και θα πρέπει να το διατηρήσουμε. Φυσικά είναι πολύ σημαντική για σας αυτή η πληροφόρηση, ώστε να είσαστε σε θέση να παρακολουθήσετε την πορεία της εκτέλεσης του προϋπολογισμού. Θεωρώ ότι αυτό που ορίσθηκε στο ψήφισμα είναι ακόμα ένα σημαντικό βήμα για την καλή συνεργασία στο πλαίσιο μιας χρηστής εκτέλεσης του προϋπολογισμού.
<P>
Το τρίτο σημείο, που ακούστηκε σε πολλές παρεμβάσεις, αφορά την ευελιξία του προϋπολογισμού στο σύνολό του. Πόσο άκαμπτο είναι αυτό το σύστημα που έχουμε με βάση τις δημοσιονομικές προοπτικές; Είναι αξιοσημείωτο το γεγονός ότι φέτος το Συμβούλιο συμφώνησε για πρώτη φορά σχεδόν αμέσως με τη χρήση μέσων ευελιξίας, με την χρήση του αποθεματικού ευελιξίας που διαθέτει ο προϋπολογισμός. Αυτό δείχνει πράγματι πόσο σημαντικό είναι να υπάρχει ένα μέσο εξισορρόπησης, εξισορρόπησης ακόμα και των λεπτομερειών. Πρέπει βέβαια να θέσουμε το ερώτημα εάν επαρκεί το μέσο αυτό.
<P>
Διανύουμε το τρίτο έτος των δημοσιονομικών προοπτικών. Σε μερικές περιπτώσεις - και αυτό πρέπει να το τονίσουμε - αυτό που υποχρεωνόμαστε να κάνουμε εδώ από κοινού για τον προϋπολογισμό αγγίζει τα όρια της τέχνης. Είναι το τρίτο έτος όπου δρομολογήσαμε από κοινού τον προϋπολογισμό. Θεωρώ, ότι μπορούμε πράγματι να είμαστε ευχαριστημένοι με το αποτέλεσμα, το οποίο είναι πραγματικά ικανοποιητικό. Εξ ονόματος της Επιτροπής θέλω να ευχαριστήσω ακόμα μια φορά όλους τους συμμετέχοντες!

<SPEAKER ID=107 NAME="Πρόεδρος">
Σας ευχαριστώ κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.

<CHAPTER ID=8>
Συνεισφορές των κρατών μελών στον ίδιο πόρο που βασίζεται στο ΦΠΑ (SEC 95)
<SPEAKER ID=108 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (A5-0431/2001) της κ. Haug, εξ ονόματος της Επιτροπής Προϋπολογισμών, σχετικά με την κοινή θέση του Συμβουλίου ενόψει της έγκρισης κανονισμού του Ευρωπαϊκού Κοινοβουλίου και του Συμβουλίου περί τροποποίησης του κανονισμού (ΕΚ) αριθ. 2223/96 του Συμβουλίου όσον αφορά τη χρήση του ΕΣΛ 95 για τον καθορισμό των συνεισφορών των κρατών μελών στον ίδιο πόρο που βασίζεται στον ΦΠΑ (8793/1/2001 - C5-0385/2001 - 2000/0241(COD)).

<SPEAKER ID=109 LANGUAGE="DE" NAME="Haug">
Κύριε Πρόεδρε, κυρία Επίτροπε, κύριε Πρόεδρε του Συμβουλίου αγαπητοί συνάδελφοι, με έναν κανονισμό του Συμβουλίου, τον Ιούνιο του 1996 θεσπίστηκε ένα νέο αναθεωρημένο ευρωπαϊκό σύστημα ολοκληρωμένων εθνικών και περιφερειακών λογαριασμών, το ΕΣΛ 95. Το ΕΣΛ 95 αντικατέστησε την προηγούμενη έκδοσή του, το ΕΣΛ 1979. Η εφαρμογή του ΕΣΛ 95 είναι υποχρεωτική για όλα τα κράτη μέλη, και ισχύει για όλες τις κοινοτικές πράξεις εκτός από μία. Για τους σκοπούς του προϋπολογισμού και των ιδίων πόρων θα παρέμενε σε ισχύ το παλαιό σύστημα για όσο χρόνο θα παρέμενε σε ισχύ η απόφαση σχετικά με το σύστημα ιδίων πόρων από το 1994. Τότε υπήρχε το σκεπτικό ότι το 1999 θα λαμβανόταν μια νέα απόφαση σχετικά με τους ίδιους πόρους. Στο μεταξύ γνωρίζουμε όμως ότι αυτό διήρκεσε μέχρι τα τέλη Σεπτεμβρίου του 2000, μέχρις ότου να κινηθεί επιτέλους το Συμβούλιο. Ταυτόχρονα όμως το Συμβούλιο επιχείρησε να θέσει εμάς, το Ευρωπαϊκό Κοινοβούλιο, υπό χρονική πίεση. Σκιαγραφήθηκε ένα σκοτεινό σενάριο για την περίπτωση που το Κοινοβούλιο δεν θα ενέκρινε την απόφαση του Συμβουλίου δίχως τροποποιήσεις, ένα σενάριο που θα παιζόταν αργότερα εάν το Κοινοβούλιο επέμενε σε μια δεύτερη ανάγνωση.
<P>
Υποστηρίχθηκε ότι θα ήταν απαράδεκτη μια χρονική καθυστέρηση, καθώς θα ήταν αδύνατη η νομότυπη συλλογή των ιδίων πόρων που βασίζονται στον ΦΠΑ, στα κράτη μέλη θα δημιουργείτο πρόσθετο κόστος επειδή θα έπρεπε να διατηρηθούν και οι δύο μέθοδοι συλλογής στατιστικών στοιχείων κλπ. κλπ. Κουταμάρες! Από το 2000 και μετά, σε όλες τις στατιστικές υπηρεσίες, οι υπολογισμοί γίνονται έτσι κι αλλιώς με βάση το σύστημα του 95, και τα στοιχεία του ΕΣΛ 1979 δεν είναι πια διαθέσιμα. Ειρήσθω εν παρόδω, αυτό το παραδέχθηκε τώρα και τυπικά το Συμβούλιο στο σημείο 2 της κοινής του θέσης. Εγκρίνοντας λοιπόν τώρα την κοινή θέση, θεσπίζουμε και από νομική άποψη αυτό που γινόταν έτσι και αλλιώς στην πράξη.
<P>
Έτσι, είχαμε όλο τον χρόνο στη διάθεσή μας και θέλουμε τώρα να εκμεταλλευτούμε την ευκαιρία να παραπέμψουμε με έμφαση στην σημασία που έχει το σκέλος των εσόδων του προϋπολογισμού για την κατάρτισή του και την προοπτική χρηματοδότησης των πολιτικών της Ευρωπαϊκής Ένωσης. Στην κοινή του θέση, το Συμβούλιο ενέκρινε μόνο την πρώτη από τις τροπολογίες μας, στην οποία δηλώνουμε ότι η μετάβαση από το ένα σύστημα στο άλλο για τον καθορισμό των ιδίων πόρων από τον ΦΠΑ δεν έχει αντίκτυπο στο επίπεδο των ιδίων πόρων ούτε όσον αφορά την ισορροπία μεταξύ των κρατών μελών ούτε όσον αφορά τον συνολικό όγκο των ιδίων πόρων. Το Συμβούλιο απέρριψε τις τροπολογίες 2 και 3, με τις οποίες επιθυμούσαμε να διασφαλίσουμε την καλύτερη ενημέρωση την αρμόδιας επί του προϋπολογισμού Αρχής για το επίπεδο των ιδίων πόρων μέσω ενός εγγράφου εργασίας που θα υπέβαλε η Επιτροπή, καθώς και να διεξαγάγουμε συζητήσεις με το Συμβούλιο σχετικά με αυτό.
<P>
Στο μεταξύ, σε μιαν επιστολή της προς το Κοινοβούλιο, η Επιτροπή μας ανακοίνωσε ότι είναι διατεθειμένη να μας υποβάλει ετησίως ένα τέτοιο έγγραφο εργασίας και για πρώτη φορά το πρώτο τρίμηνο του επόμενου έτους και την ευχαριστούμε. Το Συμβούλιο δεν θέλει να συζητήσει μαζί μας, επειδή, όπως ισχυρίζεται, η διοργανική συμφωνία δεν προβλέπει έναν τέτοιο διάλογο. Αυτά λοιπόν σχετικά με τη διαφάνεια που διακηρύσσεται συνεχώς.
<P>
Υπάρχουν βέβαια και εκείνοι που υποστηρίζουν ότι οι συζητήσεις για τους ίδιους πόρους δεν έχουν θέση στη νομοθεσία που αφορά τη στατιστική. Σαφώς. Δεν μπορούμε να παραπέμψουμε σε άρθρα των Συνθηκών, στον δημοσιονομικό κανονισμό ή σε διοργανικές συμφωνίες. Σαφώς, η νομοθεσία για τη στατιστική δεν είναι το πιο ελκυστικό όχημα για να μεταφέρουμε τα αιτήματά μας. Τυπικά δεν έχουμε δικαίωμα, έχουμε όμως μια απαίτηση και η απαίτηση αυτή είναι: ισοτιμία και για τα δύο μέρη της αρμόδιας επί του προϋπολογισμού Αρχής σε όλα τα ζητήματα του κοινοτικού προϋπολογισμού.
<P>
Εάν τώρα στο Λάκεν και στην Συνέλευση που θα ακολουθήσει, καθώς και στην επόμενη Διακυβερνητική Διάσκεψη, γίνει λόγος για δημοκρατία, τότε θα πρέπει να γίνει λόγος και για το πλήρες και δημοκρατικό δικαίωμα συναπόφασης του Κοινοβουλίου επί του ευρωπαϊκού προϋπολογισμού και μετά τα λόγια πρέπει να ακολουθήσουν και πράξεις. Εάν το αποτέλεσμα είναι πλήρη δικαιώματα του Κοινοβουλίου στις αποφάσεις επί του προϋπολογισμού, συναπόφαση για όλες τις δαπάνες και για όλα τα έσοδα, τότε έχει καλώς. Εάν όμως δεν επιτευχθεί αυτό το αποτέλεσμα τότε η λέξη δημοκρατία από το στόμα των μελών του Συμβουλίου δεν αξίζει ούτε το κόστος του ηλεκτρικού ρεύματος που καταναλώθηκε από τα μικρόφωνα που χρησιμοποίησαν!
<P>
(Χειροκροτήματα)

<SPEAKER ID=110 LANGUAGE="ES" NAME="Garriga Polledo">
Κύριε Πρόεδρε, κυρίες και κύριοι, προκειμένου να επιτευχθούν οι στόχοι που τέθηκαν στη Συνθήκη για την Ευρωπαϊκή Ένωση και, πιο συγκεκριμένα, για την Οικονομική και Νομισματική Ένωση, η Κοινότητα χρειάζεται στατιστικά μέσα υψηλής ποιότητας, που να παρέχουν σε όλα τα θεσμικά όργανα, τις κυβερνήσεις και τους οικονομικούς και κοινωνικούς φορείς εναρμονισμένα και αξιόπιστα στατιστικά στοιχεία, στα οποία να μπορούν να βασίζουν τις αποφάσεις τους. Από αυτήν την άποψη καθίσταται απαραίτητη η τροποποίηση του κανονισμού προκειμένου να καταστεί δυνατή η χρήση του ΕΣΛ 95.
<P>
Κατά τη γνώμη μας, το νέο ΕΣΛ 95 επιφέρει σημαντική βελτίωση στην προηγούμενη έκδοση του 1979. Έχει επιτευχθεί πρόοδος στην εναρμόνιση της μεθοδολογίας και στην ακρίβεια και τη συνέπεια των εννοιών, των ορισμών, των κατηγοριοποιήσεων και των λογιστικών κανόνων που πρέπει να εφαρμόζονται για την επίτευξη της ποσοτικής περιγραφής των οικονομιών των κρατών μελών.
<P>
Είναι προφανές ότι, θέτοντας σε εφαρμογή τη μετάβαση στο νέο σύστημα, τα κράτη μέλη επέτυχαν πρόσθετες βελτιώσεις στην ποιότητα των εθνικών λογαριασμών τους, ως συνέπεια μιας πλήρους αναθεώρησης των πηγών και των μεθόδων τους για την κατάρτιση των λογαριασμών. Από τις διάφορες χρήσεις των εθνικών λογιστικών στοιχείων του ΕΣΟΛ στη διαδικασία κατάρτισης του προϋπολογισμού, μεταξύ άλλων για τον καθορισμό των δημοσιονομικών ορίων, τον υπολογισμό του ακαθάριστου εθνικού προϊόντος, τον καθορισμό του τέταρτου πόρου κλπ., η μόνη που επηρεάζεται από την τροποποίηση είναι ο καθορισμός των συνεισφορών των κρατών μελών στους πόρους που προέρχονται από τον ΦΠΑ.
<P>
Σχετικώς, συμφωνούμε με την εισηγήτρια ότι η χρήση του νέου συστήματος δεν θα επηρεάσει το επίπεδο των συνεισφορών των κρατών μελών, δεδομένου ότι έχουν ήδη αρχίσει να χρησιμοποιούν το ΕΣΛ 95 για την κατάρτιση των εθνικών λογαριασμών τους. Απόπειρες για εκ νέου υπολογισμούς θα ήταν πολυδάπανες και επικίνδυνες και, επιπλέον, δεν θα είχαν καμία χρησιμότητα, εφόσον όλοι οι εμπειρογνώμονες συμφωνούν ότι, για αυτήν τη χρήση εκ νέου στάθμισης των φορολογικών δεικτών, η χρήση του ΕΣΛ 95 ή του ΕΣΛ 95 δεν θα επηρεάσει το αποτέλεσμα.
<P>
Τέλος, συγχαίρουμε την εισηγήτρια που επέτυχε δέσμευση της Επιτροπής να υποβάλλει ετησίως στο Ευρωπαϊκό Κοινοβούλιο έκθεση σχετικά με τις εισπράξεις των ιδίων πόρων, τις προβλέψεις για την επόμενη δημοσιονομική χρήση και ορισμένα συχνά προβλήματα που αφορούν το σύστημα. Αυτό θα συμβάλει στη μεγαλύτερη διαφάνεια και θα επιτρέψει στο Ευρωπαϊκό Κοινοβούλιο να ενημερώνεται δεόντως σχετικά με την εξέλιξη των προσαρμογών που απαιτούνται για την εναρμόνιση του νέου συστήματος.
<P>
Ως προς τα υπόλοιπα συμφωνούμε πλήρως με τις εκτιμήσεις της εισηγήτριας.

<SPEAKER ID=111 LANGUAGE="ES" NAME="Solbes">
. (ES) Κύριε Πρόεδρε, κυρίες και κύριοι, η Επιτροπή θέλει καταρχάς να ευχαριστήσει το Ευρωπαϊκό Κοινοβούλιο και ιδιαιτέρως την κ. Haug για την κατανόησή τους και την κοινή έγκριση του Συμβουλίου.
<P>
Όπως επεσήμανε ο κ. Garriga, ο κανονισμός θα επιτρέψει στα κράτη μέλη να χρησιμοποιούν πλέον τα καλύτερα και πιο πρόσφατα στοιχεία των εθνικών λογαριασμών για τον υπολογισμό των ιδίων πόρων βάσει του ΦΠΑ. Επίσης, όπως επεσήμανε ο κ. Garriga, ο κανονισμός δεν επηρεάζει καθόλου τα δημοσιονομικά έσοδα ούτε την ισορροπία μεταξύ των κρατών μελών ως προς τους ιδίους πόρους.
<P>
Η συζήτηση κατά την πρώτη ανάγνωση μας επέτρεψε να κατανοήσουμε καλύτερα και να δηλώσουμε εκ νέου την ανάγκη για βελτίωση της πληροφόρησης του Ευρωπαϊκού Κοινοβουλίου σχετικά με τα έσοδα του προϋπολογισμού. Ως αποτέλεσμα αυτής της συζήτησης, θέλω να επιβεβαιώσω, εξ ονόματος της Επιτροπής, πως στις αρχές κάθε έτους θα υποβάλλουμε στο Ευρωπαϊκό Κοινοβούλιο το έγγραφο των εργασιών σχετικά με τις εισπράξεις των ιδίων πόρων, τις προβλέψεις ιδίων πόρων για την επόμενη δημοσιονομική χρήση και σχετικά με οποιοδήποτε άλλο πρόβλημα αφορά το σύστημα των ιδίων πόρων. Συνεπώς, επιβεβαιώνω αυτά που είπε σχετικά η εισηγήτρια κ. Haug και επανέλαβε ο κ. Garriga.
<P>
Πιστεύω ότι θα καθιερώσουμε έτσι μια καρποφόρα συνεργασία μεταξύ της Επιτροπής και του Κοινοβουλίου και θέλω να ευχαριστήσω την κ. Haug για αυτή την πρωτοβουλία και για το έργο που επιτέλεσε προκειμένου να υιοθετηθεί αυτός ο υψηλού τεχνικού περιεχομένου, αλλά όχι λιγότερο σημαντικός για αυτό, κανονισμός.

<SPEAKER ID=112 NAME="Πρόεδρος">
Σας ευχαριστώ, κ. Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=9>
Πράσινη βίβλος για την ποινική προστασία των κοινοτικών οικονομικών συμφερόντων και τη δημιουργία του θεσμού του ευρωπαίου εισαγγελέα
<SPEAKER ID=113 NAME="Πρόεδρος">
Η ημερήσια διάταξη προβλέπει τη συζήτηση της ανακοίνωσης της Επιτροπής σχετικά με την Πράσινη βίβλο για την ποινική προστασία των κοινοτικών οικονομικών συμφερόντων και τη δημιουργία του θεσμού ενός ευρωπαίου εισαγγελέα.

<SPEAKER ID=114 NAME="Schreyer">
(DΕ) Κύριε Πρόεδρε, αξιότιμοι βουλευτές, η καταπολέμηση της απάτης εις βάρος των οικονομικών της Ευρωπαϊκής Ένωσης έχει για την Επιτροπή υψηλή προτεραιότητα. Η Επιτροπή γνωρίζει ότι ο σημαντικότερος σύμμαχος που έχει στο πλευρό της σε αυτόν τον αγώνα είναι το Κοινοβούλιο. Το Σώμα των Επιτρόπων ενέκρινε σήμερα ομόφωνα την Πράσινη Βίβλο για την ποινική προστασία των κοινοτικών οικονομικών συμφερόντων και τη δημιουργία του θεσμού ενός Ευρωπαίου Εισαγγελέα, την οποία υπέβαλα εγώ. Με την έγκριση της Πράσινης βίβλου λίγο πριν από το Ευρωπαϊκό Συμβούλιο του Λάκεν, η Επιτροπή έστειλε ένα ισχυρό πολιτικό μήνυμα.
<P>
Έχουμε ήδη σημειώσει αρκετές επιτυχίες στην καταπολέμηση της απάτης. Τούτο ισχύει ιδίως για τη συνεργασία των κρατών μελών. Στο πλαίσιο αυτό είναι πολύ καλές οι επιδόσεις της OLAF. Η Επιτροπή έκανε πολλά πράγματα και στον τομέα της πρόληψης. Στο μέλλον θα ελέγχονται για παράδειγμα όλες οι νομοθετικές προτάσεις της OLAF ως προς την ανθεκτικότητά τους σε σχέση με περιπτώσεις απάτης. Από την άλλη πλευρά όμως συνεχίζουν να υπάρχουν σημαντικά ελλείμματα όσον αφορά τη διάσταση της ποινικής δίωξης στο πλαίσιο της καταπολέμησης της απάτης στην Ευρώπη.
<P>
Στο επίπεδο της ποινικής δίωξης χρειαζόμαστε μια συνεπή και ευρωπαϊκά καθοριζόμενη αντιμετώπιση. Η δίωξη διασυνοριακών περιπτώσεων απάτης εις βάρος του κοινοτικού προϋπολογισμού υποχρεώνεται πολύ συχνά να σταματήσει στα σύνορα όχι μόνο δεκαπέντε αλλά δεκαεπτά διαφορετικών νομοθεσιών και με τη διεύρυνση ο αριθμός αυτός θα αυξηθεί.
<P>
Λείπει ένα αποτελεσματικό μέσο που θα επιτρέπει στις διοικητικές έρευνες, τις οποίες διεξάγει η OLAF και οι εθνικές αρχές, να καταλήγουν σε ποινική δίωξη και να μην αποτυγχάνουν λόγω των εθνικών συνόρων. Για τον λόγο αυτόν, ήδη τον Σεπτέμβριο του 2000, η Επιτροπή είχε προτείνει στη Διακυβερνητική Διάσκεψη της Νίκαιας την ίδρυση του θεσμού του ευρωπαίου εισαγγελέα για την ποινική προστασία των οικονομικών συμφερόντων της κοινότητας. Ο θεσμός του Ευρωπαϊκού Οικονομικού Εισαγγελέα θα ήταν ποιοτικά κάτι εντελώς νέο. Θα αποτελούσε πραγματική καινοτομία στην καταπολέμηση της απάτης με βάση το ποινικό δίκαιο.
<P>
Δυστυχώς, οι αρχηγοί κρατών και κυβερνήσεων δεν υιοθέτησαν στη Νίκαια την πρόταση της Επιτροπής. Ωστόσο, το ζήτημα είναι υπερβολικά σημαντικό για να εξαφανιστεί και να ξεχαστεί σε κάποιο συρτάρι. Έτσι, αποφάσισα να προχωρήσω στην εκπόνηση μιας Πράσινης βίβλου, η οποία θα καθιστούσε σαφέστερη στις λεπτομέρειές της την πρόταση για τον θεσμό του ευρωπαίου εισαγγελέα και θα εξηγούσε τον τρόπο με τον οποίο θα λειτουργούσε αυτός στην πράξη. Θα πρέπει λοιπόν να εκμεταλλευτούμε όσο το δυνατόν καλύτερα τον χρόνο που απομένει μέχρι την επόμενη αναθεώρηση των Συνθηκών και να δώσουμε απαντήσεις στις απορίες και τον σκεπτικισμό των κρατών μελών, τα οποία έχουν θέσει επανειλημμένα ερωτήσεις σχετικά με τη συγκεκριμένη διαμόρφωση του εν λόγω συστήματος.
<P>
Στην ίδια την Συνθήκη ΕΚ θα πρέπει να ρυθμίζεται μόνο ο ορισμός του ευρωπαίου εισαγγελέα, η απομάκρυνσή του, τα υπηρεσιακά του καθήκοντα και τα σημαντικότερα χαρακτηριστικά της υπηρεσίας. Τις υπόλοιπες λεπτομέρειες, όπως λ.χ. το καθεστώς και τον τρόπο εργασίας του, θα πρέπει να τις ρυθμίζει το παράγωγο δίκαιο και αυτά είναι ακριβώς τα ερωτήματα τα οποία πραγματεύεται η Πράσινη βίβλος.
<P>
Τινί τρόπω και με τίνος πρωτοβουλία θα ενεργοποιείται ο εισαγγελέας; Ποιες θα είναι οι αρμοδιότητές του; Ποιος θα ελέγχει τις ενέργειες του εισαγγελέα; Ποια μορφή θα έχει η συνεργασία του με τις εθνικές αρχές ποινικής δίωξης; Ποια είναι η νομική θέση και η οργάνωση του θεσμού του Οικονομικού Εισαγγελέα;
<P>
Η Πράσινη βίβλος θέτει υπό συζήτηση διάφορες εναλλακτικές λύσεις σε σχέση με τα παραπάνω ερωτήματα. Η Επιτροπή εκφράζει ωστόσο σαφώς την προτίμησή της για ένα συνεκτικό σύστημα. Ποια είναι η γενική προσέγγιση που προτείνει η Επιτροπή; Ποιες είναι οι κατευθυντήριες γραμμές που διατυπώνονται στην Πράσινη βίβλο; Η γενικότερη κατεύθυνση της προσέγγισης που προτείνει η Επιτροπή είναι να ρυθμίζονται σε ευρωπαϊκό επίπεδο μόνο τα απολύτως απαραίτητα και τα υπόλοιπα ζητήματα να ρυθμίζοντα κατά το δυνατόν από την εθνική νομοθεσία και τα εθνικά συστήματα.
<P>
Με αυτόν τον τρόπο οι προτάσεις μας σέβονται πλήρως την αρχή της επικουρικότητας και της αναλογικότητας. Ο θεσμός του Οικονομικού Εισαγγελέα θα απέφερε σημαντική προστιθέμενη αξία στην ποινική καταπολέμηση της απάτης χωρίς να αναστατώνει τα εθνικά συστήματα απονομής δικαιοσύνης. Τι σημαίνει αυτό συγκεκριμένα;
<P>
Η πρωτοτυπία της πρότασης συνίσταται στο ότι ο Ευρωπαϊκός Οικονομικός Εισαγγελέας θα διευθύνει και θα συντονίζει κεντρικά, σε ευρωπαϊκό επίπεδο, τις έρευνες και την ποινική δίωξη. Ο ίδιος ο θεσμός θα έχει αποκεντρωμένη οργάνωση και η τήρηση της αρχής της αμοιβαίας αναγνώρισης θα είναι καθοριστική κατά τη λήψη συγκεκριμένων μέτρων. Με τον τρόπο αυτόν δημιουργείται ένας κοινός ευρωπαϊκός χώρος ως προς τις έρευνες και την ποινική δίωξη, ο οποίος αποσκοπεί στην προστασία των οικονομικών συμφερόντων των Κοινοτήτων.
<P>
Μετά το πέρας των ερευνών ο ευρωπαίος εισαγγελέας θα ασκεί δημόσια αγωγή ενώπιον των αρμοδίων δικαστηρίων των κρατών μελών. Η δικαστική διαδικασία και η έκδοση απόφασης θα ακολουθεί το εθνικό δίκαιο. Η Επιτροπή προτείνει μια αποκεντρωμένη δομή. Ο ευρωπαϊκός εισαγγελέας θα πρέπει να στηρίζεται σε "εντεταλμένους εθνικούς εισαγγελείς" στα κράτη μέλη, οι οποίοι θα έχουν λάβει εντολή από την ΕΕ.
<P>
Όσον αφορά τη διαδικασία, ο ευρωπαίος εισαγγελέας, θα πρέπει να είναι σε θέση να ανατρέχει στη βοήθεια των πολλαπλών δυνατοτήτων που υπάρχουν για τις έρευνες σε εθνικό επίπεδο. Οι εντεταλμένοι εισαγγελείς θα πρέπει λοιπόν να κάνουν χρήση των εθνικών ή περιφερειακών αρχών που είναι αρμόδιες για την ποινική δίωξη, όπως για παράδειγμα η αστυνομία. Εν προκειμένω, η εφαρμογή της αρχής της αμοιβαίας αναγνώρισης συνεπάγεται ότι οι έρευνες θα ισχύουν αυτόματα σε ολόκληρη της επικράτεια της Κοινότητας. Το ίδιο ισχύει και για την αναγνώριση των αποδεικτικών στοιχείων, καθώς και για τον δικαστικό έλεγχο στον οποίο θα υπόκεινται οι ενέργειες του ευρωπαίου εισαγγελέα.
<P>
Για παράδειγμα, όταν σε ένα κράτος μέλος ένας εθνικός δικαστής εγκρίνει, σύμφωνα με την εθνική νομοθεσία, την αίτηση για διενέργεια ερευνών ή παρακολούθησης τηλεφώνων, τότε η έγκρισή του πρέπει να έχει ισχύ σε ολόκληρη την επικράτεια της Κοινότητας. Με αυτήν την προσέγγιση επιδεικνύεται σεβασμός στις εθνικές νομοθεσίες. Ταυτόχρονα όμως, η αρχή της αμοιβαίας αναγνώρισης συμβάλλει ώστε να γίνει πραγματικότητα ο ενιαίος χώρος ερευνών.
<P>
Η Επιτροπή θεωρεί ότι για τον δικαστικό έλεγχο των ενεργειών του ευρωπαίου εισαγγελέα επαρκεί η δικαστική οδός που προβλέπεται από την εκάστοτε εθνική νομοθεσία και δεν υπάρχει επιτακτική ανάγκη για τη δημιουργία ευρωπαϊκού ποινικού δικαστηρίου. Όσον αφορά τα ποινικά αδικήματα, για τα οποία θα ασκεί δίωξη ο Ευρωπαίος Εισαγγελέας, επίσης δεν υφίσταται, κατά την άποψη της Επιτροπής, επιτακτική ανάγκη για τη δημιουργία αυτόνομου ευρωπαϊκού ποινικού κώδικα. Αντίθετα μάλιστα, προτείνουμε μια ελάχιστη εναρμόνιση των νομοθεσιών, η οποία ωστόσο θα υπερβαίνει τα όρια της προτεινόμενης οδηγίας για την προστασία των οικονομικών συμφερόντων της Κοινότητας και κατά συνέπεια και τον κατάλογο των ποινικών αδικημάτων όπως αυτά ορίζονται στη συμφωνία του 1995. Θέλουμε να συμπεριλάβουμε όλα τα αδικήματα που ζημιώνουν τα οικονομικά συμφέροντα των Κοινοτήτων, όπως, για παράδειγμα, τις απάτες κατά τη σύναψη συμβάσεων ή την παραβίαση του υπηρεσιακού απορρήτου εις βάρος των κοινοτικών συμφερόντων.
<P>
Θεωρούμε επίσης ότι υπάρχει ανάγκη ενιαίας ρύθμισης τόσο για την επιβολή ποινών όσο και για τις προθεσμίες παραγραφής. Συνολικά, η Πράσινη βίβλος ακολουθεί αυστηρά τις αρχές της επικουρικότητας και της αναλογικότητας και ταυτόχρονα διασφαλίζει την αποτελεσματικότητα της λειτουργίας του θεσμού του ευρωπαίου εισαγγελέα. Είμαι της άποψης ότι έχουμε βρει εδώ μια καλή ισορροπία, η οποία θα πείσει ενδεχομένως και κάποιους σκεπτικιστές.
<P>
Το σχέδιο για τον θεσμό του ευρωπαίου εισαγγελέα εντάσσεται άμεσα στη προοπτική μιας Ευρώπης του Δικαίου. Επεξεργάστηκα την Πράσινη βίβλο σε στενή συνεργασία με τον Επίτροπο Vitorino. Οι υπηρεσίες της OLAF ήταν σε συνεχή επαφή με τις υπηρεσίες της Γενικής Διεύθυνσης του κ. Vitorino. Με τα νέα ανοίγματα που επιτεύχθηκαν επιτέλους στον τομέα της δικαστικής συνεργασίας των κρατών μελών όσον αφορά ποινικά αδικήματα, έχουν δημιουργηθεί ευνοϊκοί όροι για την ίδρυση του θεσμού του ευρωπαίου εισαγγελέα. Αναφέρω εδώ το ευρωπαϊκό ένταλμα το οποίο ελπίζω να θεσπιστεί στο Ευρωπαϊκό Συμβούλιο του Λάκεν. Αναφέρω επίσης τη Eurojust, η οποία δεν βρίσκεται σε ανταγωνισμό με τον θεσμό του ευρωπαίου εισαγγελέα, αντιθέτως μάλιστα η μία υπηρεσία θα συμπλήρωνε άριστα την άλλη.
<P>
Περιμένω ότι με την υποβολή της Πράσινης βίβλου θα ξεκινήσει μια ευρεία και μη προκατειλημμένη συζήτηση σχετικά με την ίδρυση του θεσμού του ευρωπαίου εισαγγελέα και του τρόπου λειτουργίας του με όλους τους εμπλεκόμενους κύκλους και ειδικά με τους ανθρώπους της πράξης, δηλαδή τους δικαστές και τους εισαγγελείς στα κράτη μέλη. Θέλω να παρακαλέσω το Ευρωπαϊκό Κοινοβούλιο, ως κινητήρια δύναμη αυτής της ιδέας, να συμμετάσχει ενεργά σε αυτή τη συζήτηση και να στηρίξει επίσης τη συζήτηση στα κράτη μέλη. Χρειαζόμαστε την ευρύτερη δυνατή ανατροφοδότηση στην πρότασή μας.
<P>
Στόχος μας είναι, μετά από την αξιολόγηση των αποτελεσμάτων που θα έχει η διαβούλευση, να είμαστε σε θέση να υποβάλουμε στα τέλη του 2002, ή τις αρχές του 2003, ένα κείμενο στη Συνέλευση για την προετοιμασία της επόμενης Διακυβερνητικής Διάσκεψης. Στόχος μας είναι δηλαδή στην επόμενη αναθεώρηση των Συνθηκών να υιοθετηθεί ο θεσμός του Ευρωπαίου Οικονομικού Εισαγγελέα στη νέα Συνθήκη. Χρειαζόμαστε μεγάλη υπομονή. Ωστόσο, είμαι αισιόδοξη: από κοινού με το Ευρωπαϊκό Κοινοβούλιο και με την υποστήριξή του είναι δυνατόν να επιτευχθεί αυτός ο στόχος.
<P>
(Χειροκροτήματα)

<SPEAKER ID=115 LANGUAGE="DE" NAME="Theato">
Κύριε Πρόεδρε, στρέφομαι ειδικά σε εσάς, κυρία Επίτροπε Schreyer! Πριν από δύο εβδομάδες, μού είχατε αποδώσει πρωταγωνιστικό ρόλο στην ίδρυση του θεσμού του Ευρωπαϊκού Οικονομικού Εισαγγελέα. Αυτό με τιμά ιδιαίτερα και επιτρέψτε μου να μοιραστώ μαζί σας αυτές τις δάφνες, μια και κατορθώσαμε αυτό που επιδιώκαμε ήδη από τις αρχές της δεκαετίας του ' 90, δηλαδή μια Πράσινη βίβλο από την οποία θα προκύψει μια τροποποίηση της Συνθήκης. Θεωρώ όμως ότι θα πρέπει να συμπτύξουμε λίγο το χρονοδιάγραμμα. Και τούτο διότι, σύμφωνα με τα λεγόμενά μας, θα αποκτήσουμε έναν τέτοιο εισαγγελέα το 2006-2007. Ως εκ τούτου, είμαστε μεν στο πλευρό σας αλλά θέλουμε να επιταχύνουμε τη διαδικασία. Σας παρακαλώ λοιπόν να συμπτύξετε και από τη δική σας πλευρά τους χρόνους, ώστε να επιτύχουμε τον στόχο μας και ανεξαρτήτως της αρχής της επικουρικότητας, να δώσετε προσοχή ώστε να μην δημιουργηθεί δυσκαμψία ή βραδυπορία, να μην υπάρξει δηλαδή αναποτελεσματικότητα. Αυτό είναι σημαντικό για να μπορέσουμε να προχωρήσουμε στο ζήτημα του εισαγγελέα. Οι πολίτες έξω το απαιτούν και εμείς συμβάλλουμε στο καλό της Ευρώπης όταν καθιστούμε σαφές ότι προστατεύουμε τους πόρους της.

<SPEAKER ID=116 LANGUAGE="DE" NAME="Schreyer">
Επιτροπή. (DE) Κύριε Πρόεδρε, θέλω να αναφερθώ σε μερικά σημεία Πρώτον, ήσασταν πραγματικά η πρωταγωνίστρια στη σύλληψη αυτής της ιδέας, την οποία και ακολουθείτε από καιρό. Θεωρώ ότι τώρα βρισκόμαστε σε μια φάση όπου είναι πολύ σημαντικό να γίνουμε συγκεκριμένοι, όπως φάνηκε εξάλλου στη Σύνοδο Κορυφής της Νίκαιας. Τέθηκε το ερώτημα τι ακριβώς σημαίνουν όλα αυτά, το οποίο χρησιμοποιήθηκε και ως αφορμή για να ειπωθεί κατόπιν ότι όλη η ιδέα συνολικά θα πρέπει προς το παρόν να περιμένει.
<P>
Το χρονοδιάγραμμα έχει περίπου ως εξής: η διαβούλευση θα διαρκέσει μέχρι τον Ιούνιο του 2002. Και ενώ θα τίθεται σε κίνηση η διαδικασία για την τροποποίηση της Συνθήκης στην επόμενη Διακυβερνητική Διάσκεψη, ταυτόχρονα θα γίνεται και η επεξεργασία προτάσεων για την παράγωγη νομοθεσία, δηλαδή για τον τρόπο λειτουργίας, και για ζητήματα όπως η αναγνώριση αποδεικτικών στοιχείων κλπ. ώστε να εκμεταλλευτούμε τον χρόνο και για τα δύο και να προχωρήσουμε το ταχύτερο δυνατόν, όχι μόνο στην υλοποίηση της ιδέας αλλά και στην υλοποίηση του ίδιου του θεσμού.

<SPEAKER ID=117 LANGUAGE="EN" NAME="Heaton-Harris">
Καταρχάς, θα ήθελα να δηλώσω ότι η προηγηθείσα ομιλήτρια, η έγκριτη πρόεδρος της επιτροπής μου, υπήρξε κάπως ανειλικρινής, δεδομένου ότι δεν υπάρχει πραγματικό αίτημα για τη σύσταση ευρωπαϊκής εισαγγελικής αρχής. Μόλις πριν από δύο εβδομάδες, είδαμε να διαγράφονται μεγάλα τμήματα της έκθεσης της, επειδή περιείχαν αναφορές σε ένα τέτοιο όργανο.
<P>
Θα υπάρξει σε κάποιον βαθμό διάσταση μεταξύ των διαφόρων πολιτικών παρατάξεων στο Σώμα, όμως πολύς κόσμος ανησυχεί για το πού πραγματικά μας οδηγεί αυτό. Δεν νομίζω ότι υπήρξατε απολύτως δίκαιη απέναντί μας, κ. Επίτροπε, όταν δηλώσατε ότι θα φτάσει μόνο μέχρις ενός συγκεκριμένου σημείου και όχι περαιτέρω. Θα οδηγήσει σε corpus juris; Εάν απαντάτε αρνητικά σε αυτό το ερώτημα, πώς συμβιβάζεται αυτό με την απάντηση της κ. Delmas-Marty προς την επιτροπή μας πριν από έναν μήνα; Η κ. Delmas-Marty είναι η πρώην επικεφαλής του εποπτικού οργάνου της OLAF και έχει συγγράψει πολλά βιβλία για το συγκεκριμένο θέμα. Δήλωσε ότι ναι - ένας Ευρωπαίος εισαγγελέας είναι σχεδόν βέβαιο ότι θα οδηγήσει σε corpus juris, ένα κοινό σώμα νομοθεσίας για ολόκληρη την Κοινότητα.
<P>
Ποιες θα ήταν οι βασικές αρμοδιότητες του Ευρωπαίου εισαγγελέα; Ποιες θα είναι οι εξουσίες που θα έχει; Ποια είναι τα οικονομικά συμφέροντα της Κοινότητας; Ασφαλώς γνωρίζετε τα πολιτικά σήματα που εκπέμπει τόσο το Συμβούλιο - πολλές χώρες αντιτίθενται σε αυτόν τον θεσμό - όσο και το Κοινοβούλιο, το οποίο, όπως δήλωσα και στην αρχή, απέρριψε πριν από δύο εβδομάδες πολλά πράγματα που σχετίζονταν με τον Ευρωπαίο εισαγγελέα.

<SPEAKER ID=118 LANGUAGE="DE" NAME="Schreyer">
Κύριε Heaton-Harris, πριν από δύο εβδομάδες αντικείμενο της συζήτησης ήταν η οδηγία για την προστασία των οικονομικών συμφερόντων της Κοινότητας και στην εν λόγω οδηγία ορίζονται τα αδικήματα απάτη, δωροδοκία, ξέπλυμα χρημάτων και μάλιστα με τον τρόπο που είχε συμφωνηθεί το 1995 από τα κράτη μέλη, συμπεριλαμβανομένου και του Ηνωμένου Βασιλείου. Ωστόσο η σύμβαση του 1995 δεν έχει τεθεί ακόμα σε ισχύ και για τον λόγο αυτόν η Επιτροπή πρότεινε να συγκεντρωθούν όλα αυτά τα ζητήματα σε μια οδηγία.
<P>
Το Ευρωπαϊκό Κοινοβούλιο ήταν της γνώμης, όπως άλλωστε και η Επιτροπή, ότι η εν λόγω οδηγία δεν είναι το σωστό πλαίσιο προκειμένου να δοθεί ένας ορισμός για τον εισαγγελέα, δεδομένου ότι, σύμφωνα με την πεποίθηση της Επιτροπής, αλλά και του Κοινοβουλίου, η ίδρυση του θεσμού του ευρωπαίου εισαγγελέα δεν είναι κάτι που μπορεί να ρυθμιστεί μέσω μιας οδηγίας, αλλά χρειάζεται την τροποποίηση της Συνθήκης. Αυτός ήταν και ο λόγος που το Κοινοβούλιο διέγραψε την πρόταση ενός βουλευτή να ρυθμιστεί το συγκεκριμένο ζήτημα ήδη στην οδηγία. Δεν επρόκειτο όμως για καταψήφιση του ευρωπαίου εισαγγελέα, και αυτό πρέπει να υπογραμμιστεί.
<P>
Τώρα θα με ρωτήσετε δικαιολογημένα ποια θα ήταν τα καθήκοντα του ευρωπαίου εισαγγελέα. Κατά πρώτο και κύριο λόγο, ο εισαγγελέας θα πρέπει να αναλάβει τη διεύθυνση και τον συντονισμό των μέτρων ποινικής δίωξης καθώς και τη διεύθυνση των ερευνών. Οι έρευνες θα διαμορφώνονται όμως σύμφωνα με το εθνικό δίκαιο. Μετά τη συλλογή των επιβαρυντικών και των απαλλακτικών στοιχείων, ο εισαγγελέας θα έχει το δικαίωμα να ασκήσει δημόσια αγωγή με βάση τα στοιχεία που έχει συλλέξει, αλλά η εκτέλεση αυτής της διαδικασία θα γίνεται σύμφωνα με το εθνικό δίκαιο και ενώπιον ενός εθνικού δικαστηρίου. Το ζητούμενο είναι να μην χρειάζεται η δημιουργία ενός νέου, μεγάλου μηχανισμού, ή ενός νέου ευρωπαϊκού ποινικού κώδικα, καθότι γνωρίζουμε πόσος σκεπτικισμός επικρατεί ακόμα σε σχέση με το συγκεκριμένο ζήτημα. Στην Πράσινη βίβλο έχουμε καταρτίσει έναν κατάλογο με αρκετές τέτοιες περιπτώσεις. Μέχρι σήμερα ίσχυε η ρύθμιση πως όταν σε ένα κράτος μέλος συλλέγονται αποδεικτικά στοιχεία και υποβάλλονται σε δικαστήριο άλλου κράτους μέλους μέσω μιας διασυνοριακή διαδικασίας, αφού και η εγκληματικότητα είναι επίσης διασυνοριακή, υπάρχει το ενδεχόμενο το δικαστήριο της άλλης χώρας να μην αναγνωρίσει τα αποδεικτικά στοιχεία, επειδή η συλλογή τους έγινε με βάση το διοικητικό δίκαιο. Συμβαίνει συχνά να υπάρχουν πάμπολλα αποδεικτικά στοιχεία για την ύπαρξη απάτης εις βάρος του ευρωπαϊκού προϋπολογισμού, τα οποία όμως εκμηδενίζονται, όχι λόγω της γραφειοκρατίας, αλλά λόγω των διαφορών που υπάρχουν στη νομοθεσία. Πιστεύω ότι με αυτό δεν συμφωνούν οι πολίτες και φυσικά ούτε και το Ευρωπαϊκό Κοινοβούλιο. Θα ήθελα να σας παρακαλέσω, κύριε Heaton-Harris, να εξετάσετε την πρόταση χωρίς προκαταλήψεις. Είπαμε ότι δεσμευόμαστε να εφαρμόσουμε την αρχή της επικουρικότητας, ωστόσο επιθυμούμε την αποδοτική ποινική προστασία των οικονομικών συμφερόντων της Κοινότητας.

<SPEAKER ID=119 LANGUAGE="NL" NAME="Staes">
Κύριε Πρόεδρε, κυρία Επίτροπε, συνάδελφοι, θα ήθελα καταρχάς να διαχωρίσω την θέση μου από τις παρατηρήσεις του κ. Chris Heaton-Harris και πιστεύω ότι η κ. Επίτροπος παρουσίασε πολύ σωστά το πλαίσιο εντός του οποίου απορρίφθηκαν στο Κοινοβούλιο οι τροπολογίες στην έκθεση της κ. Theato. Αυτή είναι όντως η σωστή εξήγηση.
<P>
Συμφωνώ με αυτά που ανέφερε η κ. Theato και καλώ και εγώ όλους να βιαστούμε. Κυρία Επίτροπε, ανακοινώσατε τώρα ένα χρονοδιάγραμμα για τη δημιουργία του θεσμού του ευρωπαίου εισαγγελέα, χρονοδιάγραμμα το οποίο είναι πραγματικά εξαιρετικά αργό. Θα υποβάλετε πρόταση μετά από την διαβούλευση για την Πράσινη βίβλο, κατά τη διάρκεια ή το τέλος του 2002 ή τις αρχές του 2003, μία τροποποίηση της Συνθήκης το 2004, θέση σε ισχύ το 2006 - 2007·παραδεχθείτε, κυρία Επίτροπε, ότι όλα αυτά σημαίνουν απόσειση ευθυνών. Θα ήθελα να επιστήσω την προσοχή σας στο γεγονός ότι η Επιτροπή Ανεξαρτήτων Εμπειρογνωμόνων είχε υποβάλει στο παρελθόν διάφορες προτάσεις μετά την παραίτηση της Επιτροπής Santer, προκειμένου να επιταχυνθεί το έργο της ΕΕ και να μην εργάζεται σε πολλαπλές φάσεις. Θα ήθελα να σας ρωτήσω εάν περιλάβατε στοιχεία αυτών των προτάσεων των εμπειρογνωμόνων στην Πράσινη βίβλο και εάν θέλετε να τα λάβετε υπόψη, έτσι ώστε να μπορέσει να ξεκινήσει τώρα κιόλας η δημιουργία του θεσμού του ευρωπαίου εισαγγελέα.

<SPEAKER ID=120 LANGUAGE="DE" NAME="Schreyer">
Κύριε Πρόεδρε, η Επιτροπή είχε υποβάλει για τη Διακυβερνητική Διάσκεψη στη Νίκαια μια πρόταση για την τροποποίηση της Συνθήκης. Εάν είχε υιοθετηθεί η πρόταση αυτή τότε θα τα είχαμε καταφέρει κατά κάποιο τρόπο και με την επικύρωση της νομικής βάσης. Ωστόσο, το Συμβούλιο αποφάσισε διαφορετικά. Αποφάσισε δηλαδή να μην θέσει καθόλου υπό συζήτηση την πρόταση στις διαπραγματεύσεις. Τώρα πρέπει πραγματικά να περιμένουμε μέχρις ότου να τροποποιήσει τη Συνθήκη η επόμενη Διακυβερνητική Διάσκεψη προκειμένου να καταστεί δυνατή η ίδρυση του θεσμού του ευρωπαίου εισαγγελέα. Αλλά, όπως επεσήμανα προηγουμένως, πρόκειται να εκμεταλλευτούμε το διάστημα αυτό και δεν θα περιμένουμε άπραγοι. Θα εκμεταλλευτούμε τον χρόνο για να βρούμε στη διαβούλευση το δυνατόν καλύτερο πρότυπο και για να συζητήσουμε για τον τρόπο λειτουργίας του θεσμού, την οργάνωσή του, το καθεστώς του, καθώς και για ζητήματα των αποδεικτικών στοιχείων και των προθεσμιών παραγραφής, δηλαδή για όλα αυτά που θα πρέπει να αποσαφηνιστούν. Πιστεύω ότι θα έχουμε στην Επιτροπή Ελέγχου του Προϋπολογισμού πολύ εντατικές και πολύ συγκεκριμένες συζητήσεις για ερωτήματα που θα τεθούν.

<SPEAKER ID=121 LANGUAGE="DE" NAME="Stauner">
Κύριε Πρόεδρε, αγαπητοί συνάδελφοι, ακολουθώντας το σκεπτικό του προηγούμενου ομιλητή, θέλω και εγώ να αναφερθώ στο ζήτημα του χρονοδιαγράμματος. Κυρία Επίτροπε, λαμβάνοντας υπόψη τις εντοπισθείσες απάτες και τις παρατυπίες ύψους 2 δις, καθώς και τις προκλήσεις της διεύρυνσης προς Ανατολάς - και από οικονομική άποψη - δεν νομίζω να έχετε τα περιθώρια να περιμένετε μέχρι το 2006. Θεωρώ ότι εν προκειμένω καλό θα ήταν να βιαστείτε, δεν χρειάζεται να περιμένετε. Γνωρίζετε την έκθεσή μας, γνωρίζετε τις προτάσεις μας, γνωρίζετε εξίσου καλά, όπως και εμείς, ότι μπορείτε να ξεκινήστε με την πρώτη, την εισαγωγική, φάση χωρίς να απαιτούνται τροποποιήσεις της Συνθήκης ΕΚ. Τις δύο φάσεις σάς τις έχουν καταδείξει τόσο το συμβούλιο εμπειρογνωμόνων, το οποίο παρουσίασε το 1999 τις προτάσεις του για τη μεταρρύθμιση της Επιτροπής, όσο και η Επιτροπή Εποπτείας της OLAF στην τελευταία ετήσια έκθεση που σας υπέβαλε. Λαμβάνοντας λοιπόν υπόψη αυτή την πραγματικά αναγκαία πίεση που δεχόσαστε, γιατί έχετε ακόμα ενδοιασμούς; Γιατί αναβάλετε μέχρι το 2006; Γιατί διστάζετε και δεν ξεκινάτε αμέσως, όπως σας είχαμε ζητήσει στην τελευταία έκθεση Bφsch;

<SPEAKER ID=122 LANGUAGE="DE" NAME="Schreyer">
Κύριε Πρόεδρε, κυρία βουλευτή, η Επιτροπή δεν διαθέτει την αρμοδιότητα να ορίσει εισαγγελέα ο οποίος να μπορεί να ασκεί στα κράτη μέλη ποινική δίωξη και δημόσια αγωγή. Δεν έχουν έτσι τα πράγματα. Η Ευρωπαϊκή Ένωση στηρίζεται σε Συνθήκες, στις οποίες τα κράτη μέλη παραχωρούν δικές τους αρμοδιότητες στο επίπεδο ευρωπαϊκής διακυβέρνησης.
<P>
Τα κράτη μέλη δεν μας έχουν παραχωρήσει ακόμα την αρμοδιότητα να ιδρύσουμε τον θεσμό του ευρωπαίου εισαγγελέα. Η αρμοδιότητα αυτή θα πρέπει πρώτα να θεμελιωθεί σε ευρωπαϊκό επίπεδο. Τούτο συνεπάγεται βέβαια την τροποποίηση της Συνθήκης. Θα πρέπει φυσικά να δημιουργηθεί ένα αποτελεσματικό μέσο, το οποίο, σε περιπτώσεις διασυνοριακών εγκλημάτων, θα είναι σε θέση να ασκεί ποινική δίωξη σε όλα τα κράτη μέλη, να μην περιορίζεται στη διεξαγωγή ερευνών, αλλά να ασκεί δημόσια αγωγή ώστε μετά την ποινική δίωξη να ακολουθεί η αγωγή και τέλος η ποινή. Αυτή είναι η διαδικασία που πρέπει να εφαρμόσουμε. Μπορείτε βέβαια να πείτε ότι επιθυμείτε μια διαφορετική Ευρωπαϊκή Ένωση, αλλά οφείλω να σας επισημάνω ότι η Επιτροπή είναι ο θεματοφύλακας των Συνθηκών και για τον λόγο αυτόν είμαστε υποχρεωμένοι να σεβόμαστε τις αρμοδιότητες στις προτάσεις μας. Πρόκειται για μια πρόταση που κατά τη γνώμη μου θα αποφέρει καρπούς για το μέλλον και ελπίζω ότι θα μπορέσουμε να πείσουμε και του σκεπτικιστές.

<SPEAKER ID=123 LANGUAGE="EN" NAME="Morgan">
Κύριε Πρόεδρε, θα ήθελα απλώς να θέσω μερικά ερωτήματα. Ζητώ συγγνώμη που δεν ήμουν παρούσα από την αρχή της συζήτησης. Καταρχάς, δεν νομίζετε ότι ο κ. Heaton-Harris δίνει το πράσινο φως στους απατεώνες; Κατά τα τελευταία πέντε χρόνια, μόνο δύο άτομα διώχθηκαν για απάτη κατά της ΕΕ. Εάν δεν προτείνει κάποια εναλλακτική λύση, είναι σαν να ανάβει το πράσινο φως. Θα μπορούσατε μήπως να κάνετε κάποιο σχόλιο επ' αυτού;
<P>
Δεύτερον, πώς θα πείσετε εκείνες τις χώρες μέλη που αντιδρούν στην ιδέα του ευρωπαίου εισαγγελέα, για παράδειγμα τη χώρα μου, η οποία, κατά τη γνώμη μου, σφάλλει όσον αφορά αυτό το θέμα;
<P>
Τρίτον, πώς θα διορίζεται ο ευρωπαίος εισαγγελέας; Και, τέταρτον, δεν συμφωνείτε ότι είναι σημαντικό να μην προχωρήσουμε με υπερβολική ταχύτητα και, επιπλέον, ότι η υπό συζήτηση πρόταση δεν επαρκεί; Με άλλα λόγια, η EUROJUST απλώς θα αποτύχει.

<SPEAKER ID=124 NAME="Πρόεδρος">
Κυρία Schreyer, θα σας παρακαλέσω να είστε και εσείς όσο γίνεται πιο σύντομη. Ευχαριστώ πολύ.

<SPEAKER ID=125 LANGUAGE="DE" NAME="Schreyer">
Κύριε Πρόεδρε, όπως επεσήμανα και προηγουμένως σε σχέση με τη Eurojust, οι δύο υπηρεσίες αλληλοσυμπληρώνονται. Ο προτεινόμενος ευρωπαίος εισαγγελέας σχετίζεται με την προστασία των οικονομικών συμφερόντων της Κοινότητας. Η Eurojust λειτουργεί σε άλλους τομείς του σοβαρού εγκλήματος. Φυσικά, θα πρέπει να υπάρχει μια σύνδεση μεταξύ των δύο, ακόμα και για την ανταλλαγή στοιχείων, λαμβάνοντας βέβαια πάντα υπόψη την προστασία των προσωπικών δεδομένων. Θα πρέπει λοιπόν να δούμε τη σχέση των δύο υπηρεσιών από τη σκοπιά της αλληλοσυμπλήρωσής τους.
<P>
Δεύτερον, όσον αφορά τον ορισμό, υπάρχουν διάφορες διαδικασίες. Θα πρέπει λοιπόν να βρεθεί μια διαδικασία για τον ορισμό του ευρωπαίου εισαγγελέα ο οποίος εκπροσωπεί σχεδόν την εισαγγελία. Οι επιμέρους ευρωπαϊκοί εισαγγελείς σε εθνικό επίπεδο ή οι αντίστοιχοι εντεταλμένοι εισαγγελείς χρειάζονται μια αποκεντρωμένη δομή και θα ορίζονται σύμφωνα με την εθνική νομοθεσία του κράτους στο οποίο εκτελούν τα καθήκοντά τους. Δεν νομίζω ότι ο κ. Heaton-Harris επιθυμεί να προστατεύσει τους απατεώνες. Το ερώτημα είναι απλά ποια βήματα θα πρέπει να γίνουν προκειμένου να έχουμε αποτελεσματική προστασία. Επαναλαμβάνω: έχουμε κοινοτικό προϋπολογισμό, έχουμε κοινοτικά οικονομικά, έχουμε κοινή εσωτερική αγορά, ως εκ τούτου δεν έχουμε πλέον σύνορα όσον αφορά τον νομικό τομέα. Ωστόσο έχουμε ακόμα 17 διαφορετικά δικονομικά συστήματα, αφού το Ηνωμένο Βασίλειο έχει τρία διαφορετικά δικονομικά συστήματα. Το γεγονός αυτό αποτελεί πραγματικά εμπόδιο και οδηγεί σε πολλά ελλείμματα σε μια ενδεχόμενη ποινική δίωξη. Αυτά τα ελλείμματα θα έπρεπε να καλύψουμε.

<SPEAKER ID=126 LANGUAGE="NL" NAME="Mulder">
Σας ευχαριστώ, κύριε Πρόεδρε, είναι ενθαρρυντικά αυτά που ανέφερε η Επίτροπος. Και ένα πολύ σύντομο ερώτημα: τι έχει να πει η Επίτροπος για την συνεργασία του Εισαγγελέα με την OLAF?

<SPEAKER ID=127 LANGUAGE="DE" NAME="Schreyer">
Κύριε Βουλευτή, ακόμα και για αυτό το ζήτημα υπάρχουν φυσικά διάφορες δυνατότητες. Η OLAF μπορεί για παράδειγμα στο πλαίσιο των σημερινών της καθηκόντων να εξακολουθεί να διεξάγει έρευνες με βάση το διοικητικό δίκαιο, διοικητικές έρευνες δηλαδή. Θα πρέπει όμως τότε να υπάρχει η αντίστοιχη ρύθμιση που να επιτρέπει στην OLAF να διαβιβάζει τα αποτελέσματα των ερευνών της σε αυτή την εισαγγελία, η οποία με τη σειρά της θα τα αξιολογεί. Μια άλλη δυνατότητα θα ήταν, πέρα από τη διεξαγωγή ερευνών, να αναλάβει η OLAF και τη διεξαγωγή προανακρίσεων. Αυτό συνειδητά δεν το θέσαμε στην αρχή της συζήτησης επειδή θα μας επέκριναν ότι αναζητούμε συγκεκριμένα καθήκοντα για την OLAF. Αυτό είναι όμως ένα ερώτημα που θα προκύψει κατά την εξέταση του συνολικού συστήματος. Θέλω μόνο να επισημάνω για άλλη μια φορά, ότι δεν πρόκειται για ιδέες ανταγωνιστικές προς την OLAF, αλλά για μια Πράσινη βίβλο, στην εκπόνηση της οποίας συμμετείχε και η ίδια η OLAF. Η OLAF αντιμετωπίζει συνεχώς το πρόβλημα ότι συλλέγει αποδείξεις και πορίσματα και μετά πρέπει να περιμένει να δει αν η εθνική εισαγγελία θα αποδεχθεί αυτό το υλικό και θα αναλάβει δράση. Ειδικά για το έργο της OLAF η ύπαρξη αυτού του Ευρωπαίου Οικονομικού Εισαγγελέα θα ήταν πολύ σημαντική για την περαιτέρω ανάπτυξή του.

<SPEAKER ID=128 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε. Δεν υπάρχει χώρος, είναι αδύνατο να ανοίξουμε διάλογο. Πρέπει να γνωρίζετε τον Κανονισμό και να τον εφαρμόζετε.

<CHAPTER ID=10>
΄Ωρα των Ερωτήσεων (Επιτροπή)
<SPEAKER ID=129 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0536/2001).
<P>
Πρώτο μέρος

<SPEAKER ID=130 NAME="Πρόεδρος">


<SPEAKER ID=131 NAME="William Francis Newton Dunn">
Ερώτηση αριθ. 39 του κ. (H-0878/01):
<P>
Θέμα: H διασφάλιση των εξωτερικών συνόρων της διευρυμένης ΕΕ Η Σλοβενία έχει περίπου 370 μεθοριακές διαβάσεις με τη γειτονική της Κροατία. Ωστόσο η κυβέρνησή της διαθέτει επί του παρόντος χρήματα για την επάνδρωση των ενενήντα μόνο από αυτές. Έτσι, περίπου 270 μεθοριακές διαβάσεις είναι τη στιγμή αυτή διάπλατα ανοιχτές. Εν όψει της τρομοκρατίας, του οργανωμένου εγκλήματος και της λαθρομετανάστευσης, ποια σχέδια έχει η Επιτροπή για τη διασφάλιση των συνόρων της διευρυμένης ΕΕ;

<SPEAKER ID=132 LANGUAGE="EN" NAME="Nielson">
. (EN) Κύριε Πρόεδρε, ένα από τα μελλοντικά εξωτερικά σύνορα της Ευρωπαϊκής Ένωσης αναμένεται να ακολουθεί τη μεθοριακή γραμμή μεταξύ Σλοβενίας και Κροατίας. Κατά μήκος αυτής της μεθοριακής γραμμής υπάρχουν 36 σημεία, στα οποία η διέλευση είναι νόμιμη. Οι αριθμοί που αναφέρει το αξιότιμο μέλος του Κοινοβουλίου αντιστοιχούν σε σημεία όπου η διέλευση της μεθορίου μεταξύ Κροατίας και Σλοβενίας είναι μεν πρακτικά εφικτή, αλλά απαγορεύεται από τον νόμο - για παράδειγμα, μονοπάτια, δρόμοι και γέφυρες. Συμφωνώ με το αξιότιμο μέλος ότι αυτή είναι η πραγματικότητα επί του εδάφους - με την κυριολεκτική σημασία του όρου - η οποία χρήζει προσοχής.
<P>
Η Επιτροπή υπενθυμίζει ότι η Σλοβενία οφείλει να έχει επιτύχει υψηλό επίπεδο ελέγχου των εξωτερικών της συνόρων κατά την ένταξη. Η Επιτροπή παρακολουθεί εκ του σύνεγγυς την πρόοδο της Σλοβενίας στο πλαίσιο των διαπραγματεύσεων για το κεφάλαιο "Δικαιοσύνη και Εσωτερικές Υποθέσεις" , καθώς και στο πλαίσιο της προενταξιακής διαδικασίας. Απαιτείται από τη Σλοβενία να αποδείξει την ικανότητά της να ελέγχει συστηματικά όλα τα πρόσωπα που διέρχονται τα εξωτερικά σύνορα και να διασφαλίζει την αποτελεσματική εποπτεία των συνόρων μεταξύ των νόμιμων μεθοριακών διαβάσεων.
<P>
Ως προς αυτό το ζήτημα, η Σλοβενία έχει προετοιμάσει ένα λεπτομερές σχέδιο δράσης για την εφαρμογή του κεκτημένου Σένγκεν, σύμφωνα με αίτημα της Ευρωπαϊκής Ένωσης. Στο σχέδιο δράσης της, η Σλοβενία κατέδειξε ότι λαμβάνει τα απαραίτητα μέτρα για να διασφαλίσει ότι θα μεταφερθεί στα σύνορα με την Κροατία ο απαραίτητος εξοπλισμός και θα δημιουργηθεί η απαραίτητη υποδομή. Επιπλέον, η Σλοβενία λαμβάνει μέτρα για την επίτευξη καλύτερου συντονισμού μεταξύ των αρχών της που είναι επιφορτισμένες με τους μεθοριακούς ελέγχους.
<P>
Η Επιτροπή επιθυμεί επίσης να υπογραμμίσει ότι η Σλοβενία έχει ήδη αναπτύξει εντατική διμερή συνεργασία για τον έλεγχο των κοινών συνόρων με την Κροατία, η οποία θα πρέπει να επεκταθεί περαιτέρω, με τη σύναψη της συμφωνίας για την απλούστευση των μεθοριακών ελέγχων στις οδικές και σιδηροδρομικές αρτηρίες και μιας συμφωνίας για διασυνοριακή αστυνομική συνεργασία. Αυτή η τελευταία συμφωνία θα συμπεριλάβει επίσης μικτές μεθοριακές περιπόλους για την επιτήρηση της πράσινης μεθορίου, δηλαδή της περιοχής μεταξύ των νόμιμων μεθοριακών διαβάσεων.
<P>
Παράλληλα με την πολύ σημαντική οικονομική συνδρομή που παρέχεται στη Σλοβενία για την αναβάθμιση των μεθοριακών της ελέγχων - αυτή είναι οικονομική συνδρομή στο πλαίσιο της προενταξιακής διαδικασίας - η Επιτροπή ενθαρρύνει και στηρίζει ευθέως τη διμερή συνεργασία μεταξύ Σλοβενίας και Κροατίας, η οποία χρηματοδοτείται στο πλαίσιο του προγράμματός μας για παροχή συνδρομής προς την Κροατία για τον συνολικό έλεγχο των συνόρων της, πράγμα που καλύπτει και τις μεθοριακές διαβάσεις προς τη Σλοβενία.
<P>
Η Σλοβενία και η Κροατία κατέληξαν προσφάτως σε συμφωνία σχετικά με την οριοθέτηση των κοινών τους συνόρων. Ενώ, κατά το παρελθόν, η έλλειψη δεν επηρέαζε στην πράξη την ποιότητα των μεθοριακών ελέγχων και την επιτήρηση της πράσινης και της γαλάζιας μεθορίου, αυτή η συμφωνία, από τη στιγμή που θα επικυρωθεί, θα αποτελέσει επιπρόσθετη απόδειξη της καλής συνεργασίας μεταξύ των δύο χωρών.

<SPEAKER ID=133 LANGUAGE="EN" NAME="Newton Dunn">
Σας ευχαριστώ κ. Επίτροπε για την πληρέστατη απάντησή σας. Όλοι γνωρίζουμε ότι αυτό είναι πολύ δύσκολο. Το ζήτημα που θίγω είναι κάτι που μου γνωστοποίησε ένας υπουργός στη Λιουμπλιάνα. Όλες οι μεθοριακές διαβάσεις, νόμιμες ή παράνομες, μπορούν να χρησιμοποιηθούν από τρομοκράτες, λαθρεμπόρους, μετανάστες, εγκληματίες κλπ. Αποτελεί, κατά συνέπεια, πολύ σοβαρό πρόβλημα. Ο συγκεκριμένος υπουργός μου είπε επίσης: δεν μπορούμε να πληρώσουμε· δεν έχουμε τα χρήματα για να επανδρώσουμε όλες αυτές τις διαβάσεις! Η Σλοβενία, λοιπόν, αντιμετωπίζει πρόβλημα.
<P>
Υπάρχουν άλλες εννέα υποψήφιες χώρες - εάν εξαιρέσουμε την Κύπρο και τη Μάλτα, στις οποίες είναι, υποθέτω, ευκολότερος ο έλεγχος των συνόρων - έχουμε λοιπόν δέκα υποψήφιες χώρες, όλες με παρόμοια προβλήματα, χωρίς επαρκείς πόρους για να αντεπεξέλθουν στο κόστος. Υπάρχει περίπτωση να προτείνει η Επιτροπή την ανάληψη της ευθύνης για τη φύλαξη των ανατολικών μας συνόρων από την Ενωση;

<SPEAKER ID=134 LANGUAGE="EN" NAME="Nielson">
. (EN) Δεν θα συμφωνούσα απαραιτήτως στο ότι ο ωκεανός ελέγχεται πιο εύκολα. Εννοώ ότι είναι εξίσου εύκολο να φτάσει κανείς στη Μάλτα και στην Κύπρο τη νύχτα από τη θάλασσα, όσο και να διασχίσει ένα πέρασμα στα βουνά.
<P>
Γνωρίζουμε ότι υφίσταται ένα πραγματικό πρόβλημα. Έχουμε οργανώσει και χρηματοδοτήσει στήριξη για την ανάπτυξη ικανοτήτων προκειμένου να προσφέρουμε σημαντική βοήθεια σε αυτήν την προσπάθεια και αυτό είναι που πρέπει να κάνουμε αυτήν τη στιγμή. Είναι αρκετά σημαντικό, ως τμήμα της όλης διαπραγματευτικής διαδικασίας και της αποδοχής του κεκτημένου και των ευθυνών, να καταστήσουμε σαφές ότι η φύλαξη της μεθορίου είναι ευθύνη της υποψήφιας χώρας. Υπάρχει πλήθος προβλημάτων. Το ζήτημα του ελέγχου της περιφέρειας της Ευρωπαϊκής Ένωσης θα παραμείνει στην επικαιρότητα και θα αποτελεί πραγματική πρόκληση για αρκετόν ακόμα καιρό.

<SPEAKER ID=135 LANGUAGE="DE" NAME="Rόbig">
Κύριε Πρόεδρε, αξιότιμοι κυρίες και κύριοι, η κοινή επιτροπή του Ευρωπαϊκού Κοινοβουλίου και του κοινοβουλίου της Σλοβακίας επεσκέφθη πριν από λίγο καιρό τα σύνορα της Σλοβακίας. Κοντά στο Kosicec υπάρχει μια ζώνη 40 χιλιομέτρων ελεύθερης σχεδόν διέλευσης των συνόρων, η οποία, όπως μας ενημέρωσαν, είναι πολύ δύσκολο να τεθεί υπό έλεγχο. Αυτήν την εποχή έχει παρατηρηθεί εκεί ένα πολύ ισχυρό ρεύμα Αφγανών προσφύγων, οι οποίοι θέλουν να έρθουν στην Ευρώπη, αλλά ενδεχομένως να μην έχουν όλοι ειρηνικούς σκοπούς. Ως εκ τούτου, το ερώτημά μου είναι το εξής: υπάρχουν για την Επιτροπή δυνατότητες να προβεί σε παρακολούθηση των συνόρων, μέσω δορυφορικών ή αυτοματοποιημένων συστημάτων, έτσι ώστε από τη μία πλευρά να καταστεί δυνατή η συλλογή στατιστικού υλικού και από την άλλη να ενισχυθούν οι συλλήψεις αυτών των προσφύγων προκειμένου να είμαστε στο μέλλον καλύτερα προστατευμένοι; Ποιά προγράμματα υπάρχουν για αυτά τα κράτη;

<SPEAKER ID=136 LANGUAGE="EN" NAME="Nielson">
. (EN) Κύριε Πρόεδρε, μου είναι δύσκολο να προσθέσω κάτι ουσιαστικά νέο στα όσα έχω ήδη δηλώσει. Η μνεία, όμως, της δορυφορικής παρακολούθησης με ωθεί να δηλώσω πως το Κοινοβούλιο κατανοεί το γεγονός ότι η Επιτροπή έχει σοβαρές προθέσεις ως προς το σχέδιο Galileo και ότι το θεωρεί σημαντικό πρόγραμμα. Δεν είναι παρά μία ακόμα εφαρμογή. Η μη ύπαρξή του θα αποτελούσε πρόβλημα για το μέλλον της Ευρώπης και για τις φιλοδοξίες μας. Συμφωνώ απολύτως με τα σχόλιά σας, αλλά θα σας παρακαλούσα να συζητήσετε το εν λόγω ζήτημα με τις εθνικές σας κυβερνήσεις.

<SPEAKER ID=137 NAME="Πρόεδρος">


<SPEAKER ID=138 NAME="Raimon Obiols i Germΰ">
Ερώτηση αριθ. 40 του κ. , τον οποίον αντικαθιστά ο κ. Carlos Carnero Gonzαlez (H-0881/01):
<P>
Θέμα: Αναθέρμανση της ευρωμεσογειακής πολιτικής Στις 24 Οκτωβρίου ο Πρόεδρος Romano Prodi δήλωσε ενώπιον της Ολομέλειας του Ευρωπαϊκού Κοινοβουλίου στο Στρασβούργο, στο πλαίσιο της συζήτησης του Ευρωπαϊκού Συμβουλίου της Γάνδης της 19ης Οκτωβρίου, ότι έφθασε η στιγμή να ανοίξει μια νέα φάση στη μεσογειακή πολιτική.../...Πρέπει να αξιοποιήσουμε με ακόμη καλύτερο τρόπο τις δυνατότητες που έχουμε στη διάθεσή μας ώστε να κάνουμε ένα ποιοτικό άλμα. Ο ευρωμεσογειακός χώρος πρέπει να προσφέρει συγκεκριμένες προοπτικές οικονομικής ολοκλήρωσης και πρέπει να καθιερωθούν θεσμικοί μηχανισμοί "για την από κοινού λήψη των αποφάσεων."
<P>
Ποιους μηχανισμούς από τους ήδη υφιστάμενους σκοπεύει να ενισχύσει η Επιτροπή ώστε η ευρωμεσογειακή συνεργασία να καταστεί αποτελεσματικότερη;
<P>
Ποιους νέους μηχανισμούς ή μέσα προτίθεται να προτείνει η Επιτροπή προκειμένου να δημιουργηθούν συγκεκριμένες προοπτικές οικονομικής και κοινωνικής ολοκλήρωσης με τις χώρες της Μεσογείου σε βραχυπρόθεσμη και μεσοπρόθεσμη βάση;
<P>
Τι είδους θεσμικοί μηχανισμοί θα πρέπει να δρομολογηθούν "για την από κοινού λήψη των αποφάσεων" ;

<SPEAKER ID=139 NAME="Nielson">
. (ΕΝ) Με την αναζωογόνηση της διαδικασίας της Βαρκελώνης, ενδυναμώνουμε τους υπάρχοντες θεσμούς της ευρωμεσογειακής εταιρικής σχέσης και σημειώνουμε προόδο σε αρκετούς κρίσιμους τομείς.
<P>
Σχετικά με τις συμφωνίες σύνδεσης, το 2001 ξεκίνησε με τα ευχάριστα νέα της απόφασης της Αιγύπτου να μονογράψει τη συμφωνία σύνδεσης, ενώ συνεχίζονται οι διαπραγματεύσεις με την Αλγερία, τον Λίβανο και τη Συρία. Το δεύτερο σημείο που θέλω να επισημάνω αφορά την ανάπτυξη του ελεύθερου εμπορίου μεταξύ των χωρών που υπογράφουν τις συμφωνίες σύνδεσης. Ενθαρρύνουμε όλες τις χώρες που υπογράφουν συμφωνία σύνδεσης μαζί μας να συμφωνήσουν ρυθμίσεις του ελεύθερου εμπορίου με τις υπόλοιπες συνδεδεμένες χώρες, ούτως ώστε να διευκολυνθεί η οικονομική συνεργασία και οι εσωτερικές επενδύσεις. Η Επιτροπή συνεργάζεται με τις χώρες που έχουν ήδη ξεκινήσει αυτήν τη διαδικασία για να διαπιστώσει σε ποιους τομείς μπορούν να παρασχεθούν συμβουλές τεχνικής φύσεως για την υποβοήθηση των εταίρων, ώστε να καταλήξουν σε συμφωνία. Παράλληλα, επεξεργαζόμαστε τους κανόνες προέλευσης για να δούμε πώς μπορούν οι εταίροι να ενταχθούν στο πανευρωπαϊκό σύστημα.
<P>
Προκειμένου να τεθούν οι βάσεις για μια ευρωμεσογειακή εσωτερική αγορά, ούτως ώστε να αξιοποιήσουμε πλήρως τη μελλοντική περιοχή ελεύθερου εμπορίου, προσφέρουμε βοήθεια στους εταίρους μας προκειμένου να φέρουν τα κανονιστικά τους πλαίσια πιο κοντά στο δικό μας. Κατά το 2001, η Επιτροπή ανέπτυξε περαιτέρω την έννοια της ευρωμεσογειακής εσωτερικής αγοράς, παρέσχε πληροφορίες για τις επιπτώσεις και τις ευκαιρίες που προσφέρει, ενώ δώσαμε ιδιαίτερη προσοχή στα ζητήματα εσωτερικής αγοράς κατά τον προγραμματισμό του MEDA. Η συνεργασία ενισχύεται σε διάφορους τομείς. Ο περιφερειακός οικονομικός διάλογος ενισχύεται με τις μελλοντικές συζητήσεις, οι οποίες θα εστιαστούν σε ζητήματα ανάπτυξης και απασχόλησης. Το MEDA εφαρμόζεται για την εξέταση ορισμένων αναγκών υποδομής σε επίπεδο περιφέρειας ή περιοχής και, όπου είναι απαραίτητο, για τον σχεδιασμό στρατηγικών διασύνδεσης και πρόσβασης στα διευρωπαϊκά δίκτυα, προκειμένου να διασφαλιστεί το ότι προγράμματα προτεραιότητας χρηματοδοτούνται και τίθενται σε ισχύ.
<P>
Από κοινού με τους εταίρους μας αναπτύσσουμε ένα νέο περιφερειακό πρόγραμμα MEDA στους τομείς της δικαιοσύνης και των εσωτερικών υποθέσεων και διεξάγουμε συζητήσεις για τα ζητήματα που σχετίζονται διμερώς με τις διατάξεις των συμφωνιών σύνδεσης και τον προγραμματισμό του MEDA.
<P>
Όσον αφορά τα νέα μέσα και μηχανισμούς, και αναγνωρίζοντας ότι η συνεργασία μεταξύ της Ευρώπης και των χωρών της Μεσογείου δεν μπορεί να είναι μόνο πολιτική ή οικονομική, η Επιτροπή εξετάζει τρόπους για την εγκαινίαση ενός νέου, πολιτισμικού διαλόγου ευρείας βάσης στην περιοχή της Μεσογείου. Ως προς αυτό, παράλληλα με τα προγράμματα που ήδη εφαρμόζονται για την υποστήριξη της συνεργασίας σε ζητήματα πολιτιστικής κληρονομιάς, οπτικοακουστικών δραστηριοτήτων και ανταλλαγών νέων, η Επιτροπή εξετάζει τη βιωσιμότητα μιας διεύρυνσης του προγράμματος TEMPUS για την ανώτερη εκπαίδευση στην περιοχή της Μεσογείου.
<P>
Όσον αφορά τις νέες δομές διαλόγου, η Επιτροπή θα υποβάλει προτάσεις για προσαρμογή των μεθόδων εργασίας της ευρωμεσογειακής εταιρικής σχέσης, και ιδίως για τη διεξαγωγή πιο συχνού πολιτικού διαλόγου σε περιφερειακά και διεθνή ζητήματα. Η Επιτροπή θα εγκαινιάσει μια πολιτική διαλόγου με τους μεσογειακούς εταίρους στα ζητήματα της πολιτικής για την απασχόληση, γνωστοποιώντας την εμπειρία της ΕΕ σε σχέση με τρόπους καταπολέμησης της ανεργίας και δημιουργίας νέων θέσεων εργασίας. Θα εργαστεί για τη βελτίωση των διαθέσιμων πληροφοριών και στατιστικών στοιχείων, ως τμήμα των συνεχιζομένων προσπαθειών για τη διοχέτευση της νόμιμης μετανάστευσης και την καταστολή της λαθρομετανάστευσης.
<P>
Τέλος, η Επιτροπή θα διερευνήσει τρόπους αναζωογόνησης των επενδύσεων και των κοινών αναπτυξιακών προγραμμάτων στη Μεσόγειο, για παράδειγμα μελετώντας την αναγκαιότητα και τη βιωσιμότητα μιας νέας τράπεζας ή άλλου χρηματοδοτικού μηχανισμού, στηριζόμενη στην Ευρωπαϊκή Τράπεζα Επενδύσεων.
<P>
Επιτρέψτε μου να προσθέσω κάποια στοιχεία σχετικά με την απόδοση των δραστηριοτήτων του προγράμματος MEDA το τρέχον έτος. Για το τρέχον έτος, υπάρχουν αναλήψεις στο πλαίσιο του MEDA, οι οποίες φτάνουν το ποσό των 740 εκατομμυρίων ευρώ περίπου από τον προϋπολογισμό και οι οποίες αναμένεται να υλοποιηθούν πλήρως. Το ίδιο αληθεύει και για άλλα κονδύλια του προϋπολογισμού προς όφελος των μεσογειακών εταίρων. Όσον αφορά τις πληρωμές, αναμένεται να αντιπροσωπεύουν πάνω από το 56% των αναλήψεων κατά το τρέχον έτος, φτάνοντας σχεδόν στο μισό δισεκατομμύριο ευρώ, κατ' ουσίαν το καλύτερο αποτέλεσμα που επιτεύχθηκε ποτέ στην περιοχή.
<P>
Φέτος είναι επίσης το πρώτο έτος εφαρμογής του αναθεωρημένου κανονισμού MEDA, ο οποίος προβλέπει μηχανισμούς για πιο συνεκτικό προγραμματισμό της παρεχόμενης βοήθειας, καλύτερο συντονισμό, τόσο με τους εταίρους όσο και με τους άλλους βασικούς δωρητές, και καλύτερα οργανωμένες διαδικασίες έγκρισης στο εσωτερικό της ΕΕ. Έχουν ήδη πραγματοποιηθεί διαβουλεύσεις με τους εταίρους και με τους λοιπούς δωρητές σχετικά με τα έγγραφα στρατηγικής για χώρες και περιφέρειες, που καλύπτουν την περίοδο από το 2002 έως το 2006 και για τα πιο λεπτομερή εθνικά και περιφερειακά ενδεικτικά προγράμματα την περίοδο από το 2002 έως το 2004. Όλα αυτά τα έγγραφα πρέπει να εγκριθούν μέχρι το τέλος του έτους. Αναφέρω αυτές τις λεπτομέρειες, διότι επιθυμώ, με την ευκαιρία, να ενημερώσω το Κοινοβούλιο για το πρόγραμμα MEDA, το οποίο υπήρξε κατά το παρελθόν αρκετά προβληματικό. Πλέον, βλέπουμε κάποιο φως στο βάθος του τούνελ.

<SPEAKER ID=140 LANGUAGE="ES" NAME="Carnero Gonzαlez">
Κύριε Πρόεδρε, καταρχάς θα ήθελα να ευχαριστήσω τον κ. Επίτροπο για την ευγενική και εκτενή απάντησή του και επίσης να συγχωρήσω τον κ. Obiols που, αντίθετα από την επιθυμία του, δεν κατάφερε να φτάσει εγκαίρως στη σημερινή Ολομέλεια.
<P>
Όντως, πιστεύω πως ο κ. Επίτροπος μας δίνει μια σειρά στοιχείων για να σκεφτούμε ότι η Ευρωπαϊκή Επιτροπή ευθυγραμμίζεται με το Κοινοβούλιο. Είναι απαραίτητο να αποφευχθεί το ενδεχόμενο να παραμείνει στάσιμο κάτι που αποτέλεσε μια από τις μεγαλύτερες επιτυχίες της εξωτερικής πολιτικής της Ευρωπαϊκής Ένωσης, η θέση σε ισχύ της ευρωμεσογειακής διαδικασίας. Αυτή η διαδικασία δεν μπορεί να περιορίζεται ούτε στις ευρωμεσογειακές διασκέψεις κορυφής ούτε στις υπουργικές συναντήσεις, όπως αυτή που θα διεξαχθεί τον επόμενο Απρίλιο υπό την ισπανική Προεδρία στη Βαλένθια. Συνεπώς, είναι απαραίτητο να τεθούν σε λειτουργία μηχανισμοί που να κατεβάζουν κάθετα το επίπεδο, αλλά και να το διευρύνουν οριζόντια.
<P>
Εγώ συνιστώ να προστεθεί σε αυτά που είπε ο Επίτροπος η δυνατότητα ανάπτυξης σχέσεων μεταξύ της κοινωνίας των πολιτών, των συνδικαλιστικών ενώσεων, των γυναικείων οργανώσεων - ανέφερε επίσης τη νεολαία - και, φυσικά, στον τομέα του πολιτισμού. Ζητώ από την Επιτροπή να αποφανθεί σχετικώς.

<SPEAKER ID=141 LANGUAGE="EN" NAME="Nielson">
. (EN) Δεν έχω να προσθέσω κάτι σχετικά με το ζήτημα.

<SPEAKER ID=142 NAME="Πρόεδρος">


<SPEAKER ID=143 NAME="Malcolm Harbour">
Ερώτηση αριθ. 41 του κ. (H-0917/01):
<P>
Θέμα: Παιδιά από την Αφρική που πωλούνται ως σκλάβοι στην Ευρώπη Πρόσφατα, το BBC έθεσε το ζήτημα του αυξανόμενου εμπορίου παιδιών από την Αφρική προς την Ευρώπη. Υπολογίζεται ότι, μόνον στο Ηνωμένο Βασίλειο, περίπου 10.000 παιδιά από τη Δυτική Αφρική ζουν μεταξύ ξένων, το δε εμπόριο φαίνεται να επεκτείνεται σε όλην την Ευρωπαϊκή Ένωση. Οι γονείς πιστεύουν ότι τα παιδιά τους θα συναντήσουν μια νέα και καλύτερη ζωή στην Ευρώπη και τα στέλνουν να ζήσουν με μακρυνούς συγγενείς και φίλους, ελπίζοντας ότι θα μπορέσουν έτσι να μορφωθούν. Στην πραγματικότητα, τα παιδιά εργάζονται ως οικιακοί σκλάβοι, ορισμένα υφίστανται κακοποιήσεις και ξυλοδαρμούς - σπανίως δε πηγαίνουν, έστω και περιστασιακά, στο σχολείο.
<P>
Το ΒΒC υπογράμμισε την ευκολία με την οποία "λαδώνονται" οι αρμόδιοι υπάλληλοι στη Δυτική Αφρική, προκειμένου να παράσχουν νόμιμα πιστοποιητικά για τη διαμετακόμιση των παιδιών αυτών στην Ευρώπη.
<P>
Μπορεί η Επιτροπή να μας ενημερώσει εάν γνωρίζει το εύρος του εμπορίου αυτού, και εάν διαθέτει στατιστικές από τα κράτη μέλη για τα σχετικά ποσοστά; Κρίνει ότι μπορεί να υπάρξει μια συντονισμένη δράση σε κοινοτικό επίπεδο προκειμένου να σταματήσει αυτή η απαράδεκτη πρακτική και να διαπιστώσει εάν η σύμβαση του ΟΟΣΑ για τη διαφθορά και τη δωροδοκία έχει κυρωθεί από την Επιτροπή και από όλα τα κράτη μέλη, προκειμένου να αποθαρρυνθεί η δωροδοκία των δημοσίων υπαλλήλων στις χώρες του τρίτου κόσμου;

<SPEAKER ID=144 LANGUAGE="EN" NAME="Nielson">
. (EN) Η Επιτροπή επιβεβαιώνει ότι γνωρίζει το φαινόμενο του εμπορίου παιδιών. Όσον αφορά την κατάσταση στην Ευρωπαϊκή Ένωση, έχει ολοκληρωθεί μια μελέτη με την υποστήριξη του προγράμματος STOP. Ο τίτλος της έκθεσης είναι "Διακίνηση ασυνόδευτων ανηλίκων για σεξουαλική εκμετάλλευση στην Ευρωπαϊκή Ένωση" . Διεξήχθη από τον Διεθνή Οργανισμό Μετανάστευσης και διατίθεται μέσω της ιστοσελίδας του ΔΟΜ.
<P>
Η συγκεκριμένη έκθεση περιλαμβάνει επίσης στοιχεία από το Βέλγιο, τη Γερμανία, την Ιταλία και τις Κάτω Χώρες. Η Επιτροπή αναμένει επιπλέον συντόμως μία έκθεση από την οργάνωση Defence for Children International των Κάτω Χωρών. Η οργάνωση διεξήγαγε μελέτη σχετικά με την έκταση του εμπορίου παιδιών για σεξουαλικούς σκοπούς εντός της Ευρωπαϊκής Ένωσης, πώς φθάνουν εδώ, τι τους συμβαίνει στη συνέχεια και τι μπορεί να γίνει για να βοηθηθούν. Επιπλέον, για το 2002 το πρόγραμμα STOP II θα στηρίξει τη συνέχιση και επέκταση της έκθεσης της ΔΟΜ μέσω ενός σεμιναρίου για τη διακίνηση ασυνόδευτων ανηλίκων στα κράτη μέλη της ΕΕ. Επιπρόσθετη έρευνα σχετικά με την κατάσταση στη Γαλλία, την Ελλάδα και την Ισπανία θα αποτελέσει μέρος των προετοιμασιών αυτού του σεμιναρίου.
<P>
Όσον αφορά την ανάληψη δράσης ενάντια στην εμπορία ανθρώπων, η Επιτροπή αναπτύσσει μια διεξοδική πολιτική για την καταπολέμηση και την πρόληψη αυτού του είδους τεμπορίας ανθρώπων ήδη από τα προηγούμενα έτη. Το πιο πρόσφατο παράδειγμα είναι η συμφωνία που επετεύχθη στις 28 Σεπτεμβρίου του 2001 σχετικά με την πρόταση της Επιτροπής για απόφαση πλαίσιο σχετικά με την πάταξη της εμπορίας ανθρώπων. Η απόφαση πλαίσιο αφορά ουσιαστικά την προσέγγιση της ποινικής νομοθεσίας και των ποινών, προκειμένου να βελτιώσουμε και να διευκολύνουμε την επιβολή του νόμου και τη συνεργασία στον δικαστικό τομέα.
<P>
Η Επιτροπή επιβεβαιώνει ότι ο πολιτικός διάλογος στο πλαίσιο της συμφωνίας του Κοτονού και η υποστήριξη της ΕΕ για τη χρηστή διακυβέρνηση στις χώρες ΑΚΕ έχουν προσφέρει απτές δυνατότητες αντιμετώπισης των ανθρωπιστικών και κοινωνικών πλευρών της συγκεκριμένης πρακτικής, καθώς και των στοιχείων διαφθοράς που μπορεί να συνδέονται με αυτήν. Επιπλέον, δεδομένου ότι η φτώχεια και η έλλειψη ευκαιριών επιτόπου συγκαταλέγονται μεταξύ των βασικών λόγων για το εμπόριο παιδιών, η προσέγγιση της μείωσης της φτώχειας στο πλαίσιο της αναπτυξιακής μας συνεργασίας είναι μια βάση αντιμετώπισης του προβλήματος που έχει προοπτική. Δίνει προτεραιότητα στην ισομερή ανάπτυξη και σε βελτιωμένη πρόσβαση στην εκπαίδευση.
<P>
Η Επιτροπή εφαρμόζει επίσης προγράμματα δράσης σε συνεργασία με τη UNICEF και ένα πλήθος μη κυβερνητικών οργανώσεων σε διάφορες αφρικανικές χώρες όπου το πρόβλημα είναι περισσότερο οξυμένο. Τον Ιούνιο του 2000, στο Κοτονού του Μπενίν, βίωσα μια παράξενη εμπειρία επισκεπτόμενος δύο σχέδια που χρηματοδοτούσαμε μέσω της Επιτροπής. Το ένα αφορούσε την παροχή βοήθειας προς εγκαταλελειμμένα παιδιά, ενώ το δεύτερο αφορούσε παιδιά που είχαν απαχθεί. Στην ίδια πόλη είχαμε δύο ομάδες ωφελουμένων: το ένα σχέδιο αφορούσε παιδιά του δρόμου, ή ορφανά ή απλώς εγκαταλελειμμένα παιδιά, και το άλλο παιδιά που είχαν απελευθερωθεί μέσω του σχεδίου από τα δεσμά της σκλαβιάς. Ήταν πολύ παράξενο να βιώνει κανείς όλα αυτά. Επισκεφθήκαμε και τα δύο σχέδια και πληροφορηθήκαμε δύο διαφορετικούς τρόπους με τους οποίους τα παιδιά εμπλέκονται σε πολύ σοβαρές καταστάσεις. Είμαστε ευχαριστημένοι από τη συνεργασία μας με μη κυβερνητικές οργανώσεις σε πολλές χώρες, στην προσπάθεια να κάνουμε κάτι ουσιώδες σε αυτόν τον τομέα.
<P>
Τέλος, δεν εξετάζεται το ενδεχόμενο η Κοινότητα, ως θεσμός, να κυρώσει τη σύμβαση του ΟΟΣΑ για τη διαφθορά και τη δωροδοκία, η οποία μνημονεύεται στην ερώτηση, δεδομένου ότι τα κράτη μέλη κυρώνουν τα ίδια την εν λόγω σύμβαση. Προς το παρόν, όλα τα κράτη μέλη, εκτός της Ιρλανδίας, έχουν κυρώσει τη σύμβαση και αναμένεται πολύ σύντομα να την κυρώσει και η Ιρλανδία.

<SPEAKER ID=145 LANGUAGE="EN" NAME="Harbour">
Κύριε Πρόεδρε, θα ήθελα να ευχαριστήσω θερμά τον Επίτροπο για αυτήν την εξαιρετικά διεξοδική απάντηση και επιπλέον για την αναφορά του στην προσωπική του εμπειρία σε σχέση με το πρόβλημα. Εκφράζω ικανοποίηση για το εύρος των μέτρων που περιέγραψε.
<P>
Θα ήθελα, ει δυνατόν, να θέσω και ένα δύο συμπληρωματικά ερωτήματα: στον κατάλογο των χωρών που αναφέρθηκε ότι συμμετέχουν στις διάφορες μελέτες στο πλαίσιο του προγράμματος STOP, δεν ανέφερε το Ηνωμένο Βασίλειο. Ίσως θα μπορούσε να επιβεβαιώσει εάν το κράτος μέλος από το οποίο προέρχομαι συμμετέχει ή εάν πρόκειται να συμμετάσχει στο μέλλον. Εάν όχι, αυτό είναι ίσως κάτι στο οποίο εγώ, μαζί με άλλους, θα μπορούσαμε ενδεχομένως να βοηθήσουμε.
<P>
Δεύτερον, όσον αφορά το έργο που μας περιγράφηκε και την προσωπική εμπειρία, ιδίως σε σχέση με το ζήτημα της παροχής πληροφόρησης στους γονείς των παιδιών - αφήνοντας κατά μέρος σε κάποιον βαθμό τα ζητήματα που έθεσα στην ερώτησή μου, καθώς είναι σαφές βάσει της έκθεσης του BBC ότι οι γονείς των παιδιών εξαπατώνται τελείως από τους ανθρώπους που επιθυμούν να εκμεταλλευτούν τα παιδιά τους - υπάρχει μήπως περίπτωση συμμετοχής της ΕΕ σε κάποιου είδους εκστρατεία για την αντιμετώπιση αυτού του προβλήματος της παραπληροφόρησης των γονιών, σε μια απόπειρα να χτυπηθεί το κακό στη ρίζα του;

<SPEAKER ID=146 LANGUAGE="EN" NAME="Nielson">
. (EN) Κύριε Πρόεδρε, δεν έχω καμιά πληροφόρηση σχετικά με συμμετοχή του ΗΒ σε αυτές τις έρευνες και μελέτες. Είναι σαφές ότι η πραγματική αξία τέτοιων μελετών είναι η δυνατότητά τους να φωτίζουν τις πτυχές του όλου ζητήματος και να αυξάνουν την ευαισθητοποίηση. Η ίδια η γνώση είναι ένα ισχυρό όπλο.
<P>
Σχετικά με το συγκεκριμένο ζήτημα των παιδιών στρατιωτών, για το οποίο έχουμε θέσει σε εφαρμογή μια προσωπική πρωτοβουλία εκ μέρους μου, υπάρχει σε εξέλιξη ένα σχέδιο που εκτελείται σε συνεργασία με τη UNISEF προκειμένου να προσπαθήσουμε να δημιουργήσουμε ένα πραγματικό σύστημα πληροφόρησης το οποίο θα μπορούσε να εκπονεί εκθέσεις, χρησιμοποιώντας μια διεξοδική συγκεκριμένη βάση, ούτως ώστε να προσφέρονται αξιόπιστα και ουσιώδη στατιστικά στοιχεία. Προς το παρόν, διαθέτουμε μόνο τα στοιχεία που υφίστανται και κυκλοφορούν κατά τα τελευταία πέντε ή έξι χρόνια. Έτσι, το πρόγραμμα αποσκοπεί επίσης στην άσκηση πιέσεων και στην καλύτερη πληροφόρηση όλων των πλευρών.
<P>
Το επίκεντρο, ωστόσο, του εν λόγω προβλήματος δεν είναι μόνο η φτώχεια· είναι και η απληστία. Το ζήτημα είναι ηθικό. Η επισήμανση του προβλήματος της απληστίας θα μπορούσε να αποτελέσει τμήμα μιας πιο εντατικής εργασίας στον συγκεκριμένο τομέα.

<SPEAKER ID=147 NAME="Πρόεδρος">
Ευχαριστώ, κύριε Επίτροπε.
<P>
Πρέπει να σας ανακοινώσω ότι ο κ. Lamy δεν έχει φτάσει ακόμη και έτσι θα απαντήσει πρώτα στις ερωτήσεις η κ. Διαμαντοπούλου.
<P>
Δεύτερο μέρος Ερωτήσεις προς την κ. Διαμαντοπούλου

<SPEAKER ID=148 NAME="Πρόεδρος">


<SPEAKER ID=149 NAME="Αλέξανδρου Αλαβάνου">
Ερώτηση αριθ. 44 του κ. , τον οποίον αντικαθιστά ο κ. Μιχαήλ Παπαγιαννάκης(H-0866/01):
<P>
Θέμα: Θανατηφόρο ατύχημα στο Πέραμα - Εφαρμογή Οδηγιών για υγιεινή και ασφάλεια των εργαζομένων Στις 20 Οκτωβρίου 2001 είχαμε πέντε νεκρούς από πυρκαγιά που ξέσπασε κατά τη διάρκεια των εργασιών σε δεξαμενόπλοιο και πιθανολογείται ότι δεν είχε γίνει σωστός καθαρισμός της δεξαμενής στην οποία εργάζονταν. Παρόμοια θανατηφόρα εργατικά ατυχήματα συμβαίνουν συχνά στις ναυπηγοεπισκευαστικές ζώνες στην Ελλάδα κατά τις επισκευές σε δεξαμενόπλοια. Για το τελευταίο ατύχημα, οι ελληνικές δικαστικές αρχές άσκησαν ποινική δίωξη μεταξύ άλλων και για παράβαση του Προεδρικού Διατάγματος 70/90 για την υγιεινή και ασφάλεια των εργαζομένων σε ναυπηγικές και ναυπηγοεπισκευαστικές εργασίες.
<P>
Δεδομένου ότι από την έκδοση του ανωτέρω Προεδρικού Διατάγματος έχει παρέλθει μία δεκαετία και ότι έχουν εκδοθεί στο μεταξύ μια σειρά Κοινοτικών Οδηγιών για την προστασία των εργαζομένων σε τέτοιες συνθήκες εργασίες, ερωτάται η Επιτροπή αν υπάρχουν Οδηγίες και συνοδευτικά μέτρα για την υγιεινή και ασφάλεια των εργαζομένων που θα είχαν εφαρμογή στις συνθήκες εργασίας σε δεξαμενόπλοια, αν έχουν ενσωματωθεί στην ελληνική έννομη τάξη και αν το Προεδρικό Διάταγμα 70/90 καλύπτει σήμερα τις υποχρεώσεις που απορρέουν από την κοινοτική νομοθεσία.

<SPEAKER ID=150 NAME="Διαμαντοπούλου">
. Κύριε Πρόεδρε, η ερώτηση του κ. Αλαβάνου αναφέρεται στο θανατηφόρο ατύχημα στο Πέραμα, που ήταν πράγματι ένα ιδιαίτερα τραγικό συμβάν, και θα ήθελα να εκφράσω τα συλλυπητήρια της Επιτροπής στις οικογένειες των εργαζομένων που σκοτώθηκαν.
<P>
Στην ερώτηση του κ. Αλαβάνου εάν υπάρχουν οδηγίες και συνοδευτικά μέτρα για την ασφάλεια των εργαζομένων στα δεξαμενόπλοια, που θα έπρεπε να έχουν μεταφερθεί στην ελληνική νομοθεσία, η απάντηση είναι ότι δεν υπάρχουν ούτε νέα μέτρα ούτε νέο νομοθετικό πλαίσιο που θα έπρεπε να έχουν μεταφερθεί, και ότι η οδηγία πλαίσιο 89/391, η οποία καλύπτει και τη ναυπηγική και την ναυπηγοεπισκευαστική βιομηχανία, έχει μεταφερθεί στην ελληνική νομοθεσία με τρόπο που να καλύπτει τις συνθήκες εργασίας και σε αυτές τις περιπτώσεις.
<P>
Θα πρέπει να πούμε ότι το συγκεκριμένο ατύχημα ερευνάται από τις ελληνικές αρχές και η Ευρωπαϊκή Ένωση αναμένει τα τελικά αποτελέσματα της έρευνας σχετικά με τα αίτια, ώστε, σε συνεργασία με την ελληνική κυβέρνηση, να ληφθούν μέτρα που να μην επιτρέπουν την επανάληψη τέτοιων ατυχημάτων.
<P>
Τέλος, πρέπει να πω ότι η στρατηγική για την υγιεινή και την ασφάλεια έχει συμπεριληφθεί στις προτεραιότητες της Ευρωπαϊκής Επιτροπής. Σε ευρωπαϊκό επίπεδο υπάρχει τεράστιος αριθμός θανάτων κάθε χρόνο. Το 2002 πρόκειται να ανακοινωθεί η νέα στρατηγική για την υγιεινή και την ασφάλεια, και επί του παρόντος ετοιμάζεται η έκθεση σχετικά με την εφαρμογή της ευρωπαϊκής νομοθεσίας για την υγιεινή και την ασφάλεια σε εθνικό επίπεδο. Καταρτίζουμε δηλαδή μια ευρωπαϊκή έκθεση, στο πλαίσιο της οποίας θα κριθεί σε ποιο βαθμό η κάθε χώρα έχει εφαρμόσει τις προδιαγραφές υγιεινής και ασφάλειας κατά κλάδους τον τελευταίο χρόνο.

<SPEAKER ID=151 NAME="Παπαγιαννάκης">
Κυρία Επίτροπε, με αφορμή την τελευταία φράση σας, θα ήθελα να ρωτήσω το εξής: περιέχει η έκθεση την οποία αναφέρατε στοχεία σχετικά με την τρόπο εφαρμογής της οδηγίας 89/391; Ερωτώ, διότι δεν είναι η πρώτη φορά που γίνονται ατυχήματα. Ιδιαίτερα στο Πέραμα έχουν καταντήσει πλέον έθιμο.
<P>
Συμπληρωματικά θα ήθελα να σας ρωτήσω και το εξής: μελετώντας τα κείμενα και μη όντας πολύ ειδικευμένος νομικός στα θέματα αυτά, βρήκα και άλλες οδηγίες οι οποίες, αν κρίνω από τους τίτλους τους, φαίνεται να έχουν σχέση με το αντικείμενο που εξετάζουμε εδώ. Η 89/656, και η 99/92 αναφέρονται στις εκρηκτικές ατμόσφαιρες και την εργασία μέσα σε τέτοιες ατμόσφαιρες - στις οποίες οφείλεται το ατύχημα στο Πέραμα. Δεν έχουν αλήθεια καμία σχέση αυτές οι οδηγίες; Και εν πάση περιπτώσει, επειδή είπατε ότι περιμένετε τα νεότερα από την Ελλάδα - και ορθώς - η Επιτροπή δεν εξετάζει κατά καιρούς ιδία πρωτοβουλία την κατάσταση που επικρατεί, τουλάχιστον σε πολύ ευαίσθητους και σεσημασμένους από το παρελθόν τους χώρους, όπως το Πέραμα;

<SPEAKER ID=152 NAME="Διαμαντοπούλου">
. Το Ευρωπαϊκό Κοινοβούλιο γνωρίζει ότι η Επιτροπή έχει λάβει καταγγελίες για συγκεκριμένα θέματα εφαρμογής των εθνικών διατάξεων με τις οποίες μεταφέρονται στην εθνική νομοθεσία οι οδηγίες στις οποίες αναφερθήκατε για την Ελλάδα. Θα έλεγα ότι είναι εξαιρετικά δύσκολο να επέμβει η Επιτροπή από μόνη της, ελέγχοντας και παρακολουθώντας την εφαρμογή των οδηγιών σε όλα τα κράτη μέλη. Όταν υπάρχουν όμως συγκεκριμένες καταγγελίες και αναφορές, είναι προφανώς υποχρεωμένη και να τις ερευνήσει, αλλά και να ενεργήσει κατάλληλα, ξεκινώντας από όχληση προς τις κυβερνήσεις και φθάνοντας βέβαια, σε περίπτωση που διαπιστώνεται η μη εφαρμογή της νομοθεσίας, μέχρι και σε καταγγελία εναντίον του εκάστοτε κράτους μέλους στα δικαστήρια.
<P>
Υπήρξαν καταγγελίες για την εφαρμογή της εθνικής νομοθεσίας, υπήρξε ανταλλαγή επιστολών η οποία ξεκίνησε το καλοκαίρι, και συγκεκριμένα τον Αύγουστο, ανάμεσα στην ελληνική κυβέρνηση και την Ευρωπαϊκή Επιτροπή, επιτελείο της δικής μου διεύθυνσης επισκέφθηκε την Ελλάδα, εξετάστηκε το θεσμικό πλαίσιο και η εφαρμογή του, ζητήσαμε συμπληρωματικά στοιχεία σχετικά με επιστολή που έστειλε η ελληνική κυβέρνηση στις 9 Νοεμβρίου, και πιστεύουμε ότι αυτή την στιγμή γίνεται η επεξεργασία των στοιχείων τα οποία έχουν σταλεί, ενώ έχουν ζητηθεί και άλλα, ώστε να μπορέσουμε να καταλήξουμε σε πλήρη εκτίμηση του επιπέδου εφαρμογής της νομοθεσίας στις συγκεκριμένες οδηγίες στις οποίες αναφερθήκατε.

<SPEAKER ID=153 LANGUAGE="FI" NAME="Kauppi">
Κύριε Πρόεδρε, θα ήθελα κι εγώ να υποβάλω μια συμπληρωματική ερώτηση. Είναι πολύ σημαντικό να εφαρμόζονται στον τομέα της ναυσιπλοΐας οι διατάξεις για την ασφάλεια και την υγιεινή στο χώρο εργασίας, ιδιαίτερα δε όσον αφορά τα πετρελαιοφόρα. Επιπλέον η τήρηση της νομοθεσίας για το περιβάλλον συνιστά καίριο θέμα. Μετά το ατύχημα του Erika, η Ευρώπη εφάρμοσε πολλά σχέδια στην προσπάθειά της να βελτιώσει τη νομοθεσία για το περιβάλλον σχετικά με τα πετρελαιοφόρα.
<P>
Χθες στη Φινλανδία, παρατηρήθηκε διαρροή πετρελαίου στο αρχιπέλαγος του Τούρκου κοντά σε προστατευμένο βιότοπο, πράξη που προήλθε είτε από παραβίαση της νομοθεσίας για το περιβάλλον είτε από κάποιον αδιευκρίνιστο μέχρι στιγμής λόγο. Ελπίζω ότι η Επίτροπος θα σχολιάσει ποια μέτρα μπορούν να ληφθούν, από την άποψη της νομοθεσίας για το περιβάλλον, προκειμένου να μπορέσουν να αποκαλυφθούν οι ένοχοι, και εάν η Επιτροπή προτίθεται να λάβει μέτρα για τις πετρελαιοκηλίδες που εμφανίστηκαν τόσο κατά το προηγούμενο έτος στη χερσόνησο της Γιουτλάνδης και στις γαλλικές ακτές -με το Erika- όσο και τώρα στο Τούρκου της Φινλανδίας.

<SPEAKER ID=154 NAME="Διαμαντοπούλου">
. Ευχαριστώ για την ερώτησή σας η οποία, βεβαίως, αναφέρεται σε άλλες πολιτικές. Η πολιτική για το περιβάλλον, ιδιαίτερα μετά το ΕΥΡΗΚΑ, κινητοποίησε ιδιαίτερα την Ευρωπαϊκή Επιτροπή η οποία, όπως ξέρετε, έχει καταθέσει πλαίσιο μέτρων και προτάσεων στο Συμβούλιο, και όσον αφορά τα ίδια τα πλοία και τις διαφορετικές προδιαγραφές κατασκευής τους, αλλά και όσον αφορά τα μέτρα που πρέπει να παίρνουν οι χώρες οι οποίες έχουν ακτές. Ιδιαίτερα όμως για το θέμα της υγιεινής και ασφάλειας των εργαζομένων στα δεξαμενόπλοια, πρέπει να πω ότι, πρώτον, ισχύει η ευρωπαϊκή νομοθεσία που ισχύει στα εργοτάξια, δεύτερον, υπάρχει ειδική οδηγία που αφορά ειδική κατηγορία σκαφών, τα αλιευτικά σκάφη, και υπάρχει και μια οδηγία η οποία αφορά την παροχή ιατρικής περίθαλψης στα σκάφη. Αυτό είναι το σύνολο της νομοθεσίας που αφορά ειδικά την υγιεινή και ασφάλεια των εργαζομένων στα πλοία.

<SPEAKER ID=155 NAME="Πρόεδρος">


<SPEAKER ID=156 NAME="Μιχαήλ Παπαγιαννάκη">
Ερώτηση αριθ. 45 του κ. (H-0873/01):
<P>
Θέμα: Συλλογή Στατιστικών Στοιχείων για την Ελλάδα Με βάση την απάντηση της Επιτροπής (H-0704/01) σε ερώτησή μου σχετικά με τη συλλογή στατιστικών στοιχείων για την ανεργία στην Ελλάδα, το κύριο μέρος των μεταρρυθμίσεων για τις υπηρεσίες απασχόλησης αναμένεται να συντελεστεί μέχρι τέλους του 2003, ενώ η εφαρμογή συμπληρωματικών μέτρων θα συνεχιστεί μέχρι το τέλος του 2005. Επειδή η αρμόδια Επίτροπος σε σχετική ερώτησή μου (H-0675/00) το Σεπτέμβριο του 2000 είχε απαντήσει ότι υπάρχει δέσμευση των αρμοδίων ελληνικών αρχών για επιτάχυνση της αναδιάρθρωσης των δημοσίων υπηρεσιών και των υπηρεσιών απασχόλησης και των στατιστικών υπηρεσιών, και αυτή η αναδιάρθρωση θα πρέπει να έχει ολοκληρωθεί μέχρι το τέλος του 2001, θα μπορούσε η Επιτροπή να με πληροφορήσει για τα αίτια και τους υπαίτιους αυτής της καθυστέρησης;

<SPEAKER ID=157 NAME="Διαμαντοπούλου">
. Κύριε Πρόεδρε, οι ελληνικές αρχές έχουν δεσμευθεί να μεταρρυθμίσουν τις εθνικές υπηρεσίες απασχόλησης, τον ΟΑΕΔ, και να καθιερώσουν ένα σύγχρονο και ολοκληρωμένο στατιστικό σύστημα, το οποίο να μπορεί να απαντά στα προβλήματα εισροής και εκροής στην ανεργία. Οι δεσμεύσεις αυτές περιλαμβάνονται στη συμφωνία για το κοινοτικό πλαίσιο στήριξης 2000-2006, και ιδιαίτερα στο επιχειρησιακό πρόγραμμα για την απασχόληση και την επαγγελματική κατάρτιση, αλλά επαναλαμβάνονται από την Επιτροπή στις συστάσεις της εδώ και τρία χρόνια.
<P>
Το ελληνικό Υπουργείο Εργασίας πρότεινε ένα επιχειρησιακό σχέδιο για την αναδιάρθρωση του ΟΑΕΔ. Πρόκειται ουσιαστικά για ένα σχέδιο που ανταποκρίνεται στην ανάγκη για προληπτικές και εξατομικευμένες πολιτικές για την απασχόληση. Πρότεινε επίσης ένα μεταρρυθμιστικό νόμο, ο οποίος εκδόθηκε στις 19 Οκτωβρίου του 2001. Οι ελληνικές αρχές μας έχουν ενημερώσει ότι το κύριο μέρος της μεταρρύθμισης θα ολοκληρωθεί στα τέλη του 2003, ενώ τα συμπληρωματικά μέτρα θα συνεχισθούν μέχρι τα τέλη του 2005. Ένα πολύ σημαντικό στοιχείο στη μεταρρύθμιση αυτών των υπηρεσιών είναι η βελτίωση της συλλογής στατιστικών στοιχείων και ο τρόπος συνεργασίας του ΟΑΕΔ, που είναι η αντίστοιχη υπηρεσία με τη στατιστική υπηρεσία.

<SPEAKER ID=158 NAME="Παπαγιαννάκης">
Κυρία Επίτροπε, φαίνεται ότι είμαστε καταδικασμένοι εμείς οι δύο να συζητάμε το ίδιο θέμα κάθε εξάμηνο ή κάθε τρίμηνο. Είναι σαν τις καστανιές στο Παρίσι, όπως λένε στο δημοσιογραφικό κόσμο.
<P>
Η ερώτησή μου είναι η εξής: μου είχατε πει - και έχω εδώ όλα τα στοιχεία, δεν φαντάζομαι να το αμφισβητείτε - ότι όλα θα έχουν τελειώσει το 2001. Αυτό μου το είχατε πει το Σεπτέμβριο του 2000, πριν ένα χρόνο. Προφανώς εσείς δεν λέτε ψέματα. Προφανώς είχατε αυτήν τη πληροφόρηση και αυτήν τη βεβαιότητα. Τώρα μου λέτε ότι έχετε τη πληροφόρηση - ελπίζω όχι πια τη βεβαιότητα - ότι όλα θα τελειώσουν το 2003, με κάποια "τσόντα" το 2005. Το ερώτημα είναι το εξής: ποιος φταίει, κυρία Επίτροπε; Είσαστε σε θέση να υποδείξετε τον υπαίτιο αυτής της κατάστασης; Διότι έτσι πολιτική για την καταπολέμηση της ανεργίας δεν γίνεται, η δε χώρα μου ρεζιλεύεται με τα στοιχεία που δημοσιεύονται κάθε τόσο από το Eurostat για την ανεργία, όπου στην κολώνα Ελλάδα υπάρχει λευκό. Είναι πλέον απαράδεκτο.

<SPEAKER ID=159 NAME="Διαμαντοπούλου">
. Κύριε βουλευτά, νομίζω ότι η θέση μου δεν είναι να κατονομάσω ποιός φταίει, αλλά θα επαναλάβω τις συστάσεις της Επιτροπής προς τις ελληνικές αρχές για την όσο το δυνατόν γρηγορότερη υλοποίηση των πολιτικών για την απασχόληση, που πρέπει να υπόκεινται στο συμφωνημένο πλαίσιο της στρατηγικής για την απασχόληση, που είναι η πρόληψη και η εξατομικευμένη προσέγγιση.
<P>
Η μεταρρύθμιση του ΟΑΕΔ ήταν μια δύσκολη και πολύπλοκη πολιτική απόφαση. Υπήρξαν διαδικασίες τις οποίες έπρεπε να εκπληρώσει η ελληνική κυβέρνηση που αφορούσαν και τον κοινωνικό διάλογο και τις προθεσμίες με το Κοινοβούλιο. Θέλω να διατυπώσω την ευχή ότι η εφαρμογή της μεταρρύθμισης αυτής θα αρχίσει όσο γίνεται πιο γρήγορα.

<SPEAKER ID=160 LANGUAGE="IT" NAME="Fatuzzo">
Όπως πάντα, η Επίτροπος κ. Διαμαντοπούλου είναι πολύ προσεκτική, ή μάλλον από τις πιο προσεκτικές, τις πιο ικανές και πιο προετοιμασμένες εκπροσώπους της Επιτροπής. Πράγματι, οι στατιστικές για την εργασία είναι πολύ σημαντικές για την αντιμετώπιση της ανεργίας. Γνωρίζει η κυρία Επίτροπος, για παράδειγμα, ότι στην Ιταλία για να πάρουν τη σύνταξη πολλές γυναίκες είναι υποχρεωμένες να εγγραφούν στο Γραφείο εύρεσης εργασίας σαν να αναζητούν εργασία, αλλοιώνοντας έτσι τα στοιχεία για την ανεργία; Οι άνεργοι στην Ιταλία φαίνεται να είναι πολύ περισσότεροι ακριβώς γιατί ένας νόμος υποχρεώνει τις γυναίκες να εγγραφούν στους καταλόγους όσων αναζητούν εργασία, αν και η εργασία αυτή δεν είναι αυτό που θέλουν και επιθυμούν. Δοθέντος ότι αυτό είναι ένα φουσκωμένο και λανθασμένο στοιχείο, δεν νομίζει η κυρία Επίτροπος ότι πρέπει να αναζητήσει σαφείς και διάφανες στατιστικές;

<SPEAKER ID=161 NAME="Διαμαντοπούλου">
. Η αντικειμενική λειτουργία των στατιστικών υπηρεσιών με σωστό τρόπο, η χρησιμοποίηση σωστών στατιστικών μεθόδων, τα φερέγγυα αποτελέσματα αυτών των στατιστικών ερευνών, είναι οπωσδήποτε προϋποθέσεις για τη σωστή εφαρμογή της στρατηγικής για την απασχόληση. Η Ευρωπαϊκή Επιτροπή επανειλημμένα έχει κάνει συστάσεις σε πολλές χώρες, όπου οι στατιστικές υπηρεσίες δεν έχουν εναρμονιστεί με τα κοινά ευρωπαϊκά πρότυπα και υπάρχουν προβλήματα στα στοιχεία τα οποία δίδουν, και από το 2003 πρόκειται να λειτουργήσει μια νέα μέθοδος, σε συνεργασία με την Ευρωπαϊκή Στατιστική Υπηρεσία, ώστε να γίνει η μεγαλύτερη δυνατή εναρμόνιση μεταξύ των στατιστικών μεθοδολογιών που αφορούν ειδικά το θέμα της απασχόλησης και αντίστοιχα της ανεργίας.
<P>
Ελπίζω ότι η προετοιμασία των κρατών μελών, που έχει ξεκινήσει από τώρα ώστε να μπορέσουμε το 2003 να θέσουμε σε λειτουργία αυτό το νέο σύστημα, θα βοηθήσει και το σύνολο της Ευρωπαϊκής Ένωσης αλλά και την καθεμία χώρα χωριστά.

<SPEAKER ID=162 NAME="Πρόεδρος">


<SPEAKER ID=163 NAME="Ρόδης Κράτσα-Τσαγκαροπούλου">
Ερώτηση αριθ. 46 της κ. (H-0912/01):
<P>
Θέμα: Ασφάλεια και υγεία στην εργασία Στο πλαίσιο της Ατζέντας Κοινωνικής Πολιτικής, η Ευρωπαϊκή Επιτροπή έχει δεσμευθεί να εκδώσει εντός του 2002 ανακοίνωση για μια κοινοτική στρατηγική για την υγεία και την ασφάλεια στην εργασία.
<P>
Δεδομένης της ανάγκης ύπαρξης συγκρίσιμων στοιχείων για την υλοποίηση ενός τέτοιου εγχειρήματος, πώς σκοπεύει να αντιμετωπίσει η Επιτροπή αφενός την έλλειψη δεδομένων και αφετέρου τα προβλήματα συγκρισιμότητας μεταξύ των εθνικών δεδομένων;
<P>
Σύμφωνα με έρευνα της EUROSTAT, ο μέσος όρος δηλωμένων ατυχημάτων στην ΕΕ είναι 89%, ενώ τα σχετικά ποσοστά για την Ιρλανδία και την Ελλάδα είναι ανησυχητικά με 38% και 39% δηλωμένων ατυχημάτων αντίστοιχα. Τι μέτρα σκοπεύει να προτείνει η Επιτροπή για να διασφαλίσει ότι τα ατυχήματα στην εργασία δηλώνονται;

<SPEAKER ID=164 NAME="Διαμαντοπούλου">
. Θα έλεγα ότι συμμερίζομαι πλήρως τις ανησυχίες της κ. Κράτσα σχετικά με την διαθεσιμότητα των συγκρίσιμων στατιστικών στοιχείων για τα ατυχήματα στην εργασία, τα εργατικά ατυχήματα, αλλά και τις επαγγελματικές ασθένειες σε ευρωπαϊκό επίπεδο. Όπως είπα και πριν, η Ευρωπαϊκή Επιτροπή έχει θέσει σαν μια από τις προτεραιότητές της την στρατηγική για την υγιεινή και την ασφάλεια και τα εναρμονισμένα στοιχεία της Στατιστικής Υπηρεσίας θα είναι η βάση για την σωστή ανάπτυξη αυτής της στρατηγικής.
<P>
Από το 1990 η Επιτροπή έχει δημιουργήσει δύο εναρμονισμένες στατιστικές μεθοδολογίες. Η μία είναι η ESAW, η οποία αφορά τα ευρωπαϊκά στοιχεία που αναφέρονται στα εργατικά ατυχήματα, με έτος αναφοράς το 1993. Η δεύτερη είναι η EODS, η οποία αναφέρεται στα στατιστικά στοιχεία για τις επαγγελματικές ασθένειες με έτος αναφοράς το 2001. Έχει δε προβλέψει και μια ειδική ενότητα για τα προβλήματα υγείας που συνδέονται με την εργασία στην έρευνα του 1999 για το εργατικό δυναμικό. Όσον αφορά τα εργατικά ατυχήματα από το 1993, η Επιτροπή διαθέτει ετήσια στοιχεία σε 9 οικονομικούς κλάδους. Τα στοιχεία αυτά είναι από διαφορετικές εθνικές πηγές, συμπεριλαμβάνουν και στοιχεία από την Ελλάδα και προσαρμόζονται, αφού ληφθούν από τα κράτη μέλη, από την Στατιστική Υπηρεσία, έτσι ώστε να εκτιμάται ο συνολικός αριθμός ατυχημάτων και να εξασφαλίζεται η συγκρισιμότητα σε ευρωπαϊκό επίπεδο.
<P>
Όσον αφορά την παρατήρησή σας σχετικά με τα στοιχεία που παρέχει η Ελλάδα σε σύγκριση με άλλες χώρες, τα στοιχεία που παρέχει η Ελλάδα αφορούν το ΙΚΑ και αφορούν μόνο τμήμα των ατυχημάτων, δεδομένου ότι δηλώνονται μόνο όσα επισύρουν πάνω από τρεις ημέρες άδεια από την εργασία. Κατά την εκτίμηση του ΙΚΑ, τα ατυχήματα που δηλώνονται είναι το 39%, ποσοστό συγκρίσιμο μ' αυτό της Δανίας, της Ιρλανδίας και του Ηνωμένου Βασιλείου, πρέπει δε να λάβουμε υπόψη ότι το ΙΚΑ καλύπτει το 45% των Ελλήνων που είναι ιδιωτικοί υπάλληλοι. Όμως, το 1999 ξέρουμε ότι το 43,4% στην Ελλάδα ήταν εργοδότες, ελεύθεροι επαγγελματίες και εργαζόμενοι σε οικογενειακές επιχειρήσεις, ενώ ο αντίστοιχος μέσος όρος σε ευρωπαϊκό επίπεδο κατά την Eurostat είναι 16,2%. Στο πλαίσιο της νέας κοινοτικής στρατηγικής για την ασφάλεια, η Επιτροπή θα εισηγηθεί μέτρα για την βελτίωση της αναγγελίας των εργατικών ατυχημάτων και των επαγγελματικών ασθενειών, που πιστεύουμε ότι θα βοηθήσουν την προώθηση της στρατηγικής αυτής σε όλα τα κράτη μέλη.
<P>
Πρέπει όμως να τονίσω ότι εξαρτάται πια από τις κυβερνήσεις η αποτελεσματική εφαρμογή των εθνικών διατάξεων οι οποίες μεταφέρουν κοινοτικές οδηγίες, και ιδιαίτερα εκείνων οι οποίες αφορούν την υποχρέωση των εργοδοτών να αναγγέλλουν τα εργατικά ατυχήματα των εργαζομένων στην επιχείρησή τους. Η Ευρωπαϊκή Επιτροπή είναι πολύ δύσκολο να ελέγξει την κατάσταση σε εθνικό και περιφερειακό επίπεδο, πόσο μάλλον σε επίπεδο επιχείρησης. Αρα είναι σημαντικό για μια χώρα να θέσει σε λειτουργία εθνικούς μηχανισμούς ελέγχου στο θέμα της υγιεινής και της ασφάλειας.

<SPEAKER ID=165 NAME="Κράτσα-Τσαγκαροπούλου">
Ευχαριστώ, κυρία Επίτροπε, για όλες τις πληροφορίες που μου δώσατε. Καταλαβαίνω πολύ καλά ότι για να πετύχετε τους στόχους που θέσατε στην Κοινωνική Ατζέντα χρειάζεστε ως συμμάχους τις εθνικές κυβερνήσεις και τους κοινωνικούς εταίρους. Πώς σκοπεύετε όμως να αλλάξετε αυτό το κλίμα; Η κοινοτική στρατηγική που θα προτείνετε θα δεσμεύσει περισσότερο τα κράτη ώστε να δίνουν λεπτομερείς καταγραφές, θα ελέγχετε την πρόοδο, θα χρησιμοποιήσετε άλλα εργαλεία από τα συνηθισμένα; Διότι υπάρχουν χώρες, όπως η Ελλάδα που αναφέρατε, που έχουν ανάγκη να προσαρμοστούν σε κάποια νέα δεδομένα και μια νέα πολιτική, νέες υποχρεώσεις, για να αναδείξουν το πρόβλημα και να ενημερώσουν και τους κοινωνικούς εταίρους για τα ποιοτικά και τα οικονομικά οφέλη που έχει η παρακολούθηση και εφαρμογή της κοινοτικής πολιτικής στον τομέα της ασφάλειας και της υγείας στον χώρο της εργασίας.

<SPEAKER ID=166 NAME="Διαμαντοπούλου">
. Κύριε Πρόεδρε, η νέα στρατηγική για την υγιεινή και ασφάλεια θα ανακοινωθεί στις αρχές του 2002 και θα υπάρξει και μια διαδικασία διαβούλευσης και με το Κοινοβούλιο και με την Οικονομική και Κοινωνική Επιτροπή και τους κοινωνικούς εταίρους. Ήδη σήμερα, με βάση την οδηγία πλαίσιο 89/391, η Επιτροπή παρουσιάζει έκθεση στην οποία αξιολογεί την εφαρμογή της υγιεινής και ασφάλειας στα κράτη μέλη, και αυτό γίνεται με βάση τις εκθέσεις που παρουσιάζουν οι ίδιες οι εθνικές κυβερνήσεις, αλλά και λαμβάνοντας υπόψη έκθεση ανεξάρτητου εμπειρογνώμονα.
<P>
Αυτή τη στιγμή, είμαστε στην πρώτη φάση διατύπωσης αυτής της έκθεσης. Πρέπει να σας πω όμως ότι υπάρχουν νέες ιδέες όσον αφορά την εφαρμογή της νέας στρατηγικής για την υγιεινή και ασφάλεια και, για να απαντήσω στις ανησυχίες σας εάν θα υπάρξει ένα βήμα παρά πέρα, υπάρχει η σκέψη να εφαρμοσθεί η ανοιχτή μέθοδος συνεργασίας και στον χώρο της υγιεινής και ασφάλειας, πράγμα που σημαίνει κοινοί στόχοι, κοινά εθνικά σχέδια δράσης, συστάσεις, συνεργασία μεταξύ των κρατών μελών. Αυτή θα είναι μία από τις προτάσεις που θα κάνει η Επιτροπή για την νέα προσέγγιση.

<SPEAKER ID=167 NAME="Πρόεδρος">
Ευχαριστώ πολύ, κυρία Επίτροπε.
<P>
Ερωτήσεις προς τον κ. Lamy

<SPEAKER ID=168 NAME="Jonas Sjφstedt">
Ερώτηση αριθ. 42 του κ. (H-0895/01):
<P>
Θέμα: Οι επαφές της Επιτροπής με το ΔΕΔ (Διατλαντικό Εμπορικό Διάλογο) O Διατλαντικός Εμπορικός Διάλογος δημιουργήθηκε το 1995 κατόπιν κοινής πρωτοβουλίας της Επιτροπής (υπό την αρχηγία των τότε επιτρόπων Sir Brittan και Bangemann) και του Υπουργείου Εμπορίου των ΗΠΑ.
<P>
Αληθεύει άραγε ότι η Επιτροπή και ο ΔΕΔ βρίσκονται συνεχώς σε επαφή και ανταλλάσσουν μεταξύ τους πληροφορίες και προτάσεις; Έλαβε άραγε συμμετοχή η Επιτροπή στις ετήσιες διασκέψεις του ΔΕΔ, και μήπως τις συγχρηματοδότησε;

<SPEAKER ID=169 LANGUAGE="FR" NAME="Lamy">
. (FR) Η ερώτηση αυτή αφορά τον Διατλαντικό Εμπορικό Διάλογο που αποτελεί μέρος μιας σειράς δομών διαλόγου οι οποίες θεσπίστηκαν το 1995 κατά τη διάρκεια της συνόδου κορυφής της Μαδρίτης.
<P>
Ο στόχος αυτού του διαλόγου, όπως και άλλων εξάλλου, και θα επανέλθω στο θέμα αυτό αργότερα, είναι να οικοδομηθούν γέφυρες μεταξύ των δύο πλευρών του Ατλαντικού, κυρίως με τη συμμετοχή στο διάλογο αρκετών ιδιωτικών, μη κυβερνητικών παραγόντων, αφενός, και των αρμοδίων της Ένωσης και της αμερικανικής διοίκησης για τη λήψη πολιτικών αποφάσεων, αφετέρου.
<P>
Η δομή αυτή διαλόγου που είχε θεσπιστεί τότε περιλαμβάνει ασφαλώς τον Διατλαντικό Εμπορικό Διάλογο, αλλά επίσης και έναν διατλαντικό διάλογο που αφορά τον καταναλωτή, έναν διατλαντικό διάλογο που αφορά την εργασία και έναν διατλαντικό διάλογο που αφορά το περιβάλλον. Κατά συνέπεια, η εμπορική πτυχή είναι ένας από τους πυλώνες αυτού του διαλόγου, ο οποίος περιλαμβάνει άλλους τρεις.
<P>
Οι διάλογοι αυτοί στοχεύουν στην έκδοση δημόσιων συστάσεων προς την Επιτροπή και την αμερικανική κυβέρνηση και, πράγματι, εκ περιτροπής, παρουσιάζουν τις συστάσεις τους στους πολιτικούς ιθύνοντες κατά τη διάρκεια συνόδων κορυφής μεταξύ της Ένωσης και των Αμερικανών.
<P>
Η Επιτροπή προσδίδει την ίδια σημασία σε όλους αυτούς τους διαλόγους. Μάλιστα τονίζουμε τη σημασία τους καθώς τα αποτελέσματά τους υπήρξαν πολύτιμα για την πρόοδο ορισμένων θεμάτων. Σε κάθε περίπτωση, για την περαιτέρω καλλιέργεια ισορροπημένων και στέρεων διατλαντικών σχέσεων, η συμμετοχή στους διαφορετικούς αυτούς διαλόγους είναι ανοιχτή. Οι διάλογοι είναι ανοιχτοί στους ενδιαφερόμενους, σε διάφορους τομείς, και το αποτέλεσμα φυσικά εξαρτάται σε μεγάλο βαθμό από τη συνεισφορά των διαφόρων συμμετεχόντων.
<P>
Εμείς, ως Επιτροπή, συμμετέχουμε σε διάφορα επίπεδα στις δραστηριότητες του Διατλαντικού Εμπορικού Διαλόγου, καθώς και στην ετήσια διάσκεψή του στην οποία συμμετέχουν διευθυντές επιχειρήσεων και η οποία αποτελεί κατά κάποιον τρόπο το ετήσιο αποκορύφωμα αυτού του διαλόγου. Οι συστάσεις δημοσιεύονται και είναι διαθέσιμες για το κοινό, αφενός, στην ιστοσελίδα του Διατλαντικού Εμπορικού Διαλόγου, και, αφετέρου, στην ιστοσελίδα της Επιτροπής, δεδομένου ότι και οι απαντήσεις μας στις συστάσεις αυτές έχουν δημόσιο χαρακτήρα. Εξάλλου, αρκετοί αξιότιμοι βουλευτές του Σώματος αυτού παρακολουθούν από κοντά τις διμερείς εμπορικές σχέσεις Αμερικής-Ευρώπης και καλούνται ανά τακτά χρονικά διαστήματα να συμμετάσχουν στην ετήσια διάσκεψη του Διατλαντικού Εμπορικού Διαλόγου.
<P>
Το κόστος της οργάνωσης του πρώτου διαλόγου στη Σεβίλλη επωμίσθηκαν από κοινού οι δυο πλευρές. Το 1998, κατά τη διάρκεια μιας άλλης συνόδου κορυφής ανάμεσα στην Ένωση και στην Αμερική, δεσμευθήκαμε να στηρίζουμε όλους τους διαλόγους και εξάλλου, την ίδια χρονιά, το Σώμα σας, το Ευρωπαϊκό Κοινοβούλιο, πρόσθεσε ένα ειδικό κονδύλιο στον προϋπολογισμό για την οικονομική στήριξη των εν λόγω διαλόγων.
<P>
Από το 1998, για να απαντήσω συγκεκριμένα στην ερώτησή σας για τη χρηματοδότηση, η Επιτροπή συμβάλλει στη χρηματοδότηση του εμπορικού διαλόγου, όπως εξάλλου συμβάλλει και στη χρηματοδότηση των άλλων διαλόγων μέσω ετήσιων συνεισφορών. Στην περίπτωση του εμπορικού διαλόγου, ένα μέρος της συνεισφοράς της Επιτροπής στοχεύει στην κάλυψη του κόστους οργάνωσης των ετήσιων διασκέψεων, παρόλο που το μεγαλύτερο μέρος του κόστους των εκδηλώσεων αυτών καλύπτεται εφεξής από χρηματοδοτήσεις εμπορικού χαρακτήρα. Έτσι εξηγείται εξάλλου το γεγονός ότι η οικονομική στήριξη που προσφέρει η Επιτροπή στον εμπορικό διάλογο είναι αισθητά μικρότερη από την οικονομική συνεισφορά της στους διαλόγους που αφορούν τον καταναλωτή, την εργασία και το περιβάλλον.

<SPEAKER ID=170 LANGUAGE="SV" NAME="Sjφstedt">
Θα ήθελα να ευχαριστήσω τον Επίτροπο για τη λεπτομερή απάντηση που μας έδωσε. Έχω να θέσω δύο συμπληρωματικά ερωτήματα.
<P>
Το πρώτο ερώτημα είναι το εξής: οι μεγάλες επιχειρήσεις οι οποίες συμμετέχουν στον Διατλαντικό Εμπορικό Διάλογο θέτουν ορισμένες συγκεκριμένες απαιτήσεις ή εκφράζουν τις επιθυμίες τους σχετικά με νομοθεσία που θα ήθελαν να υιοθετήσει η ΕΕ. Διερωτώμαι εάν η Επιτροπή ενημερώνει για τα ζητήματα αυτά στο πλαίσιο του Διατλαντικού Εμπορικού Διαλόγου, δηλαδή πώς αντιμετωπίζονται αυτά τα αιτήματα και, εάν ναι, εάν η ενημέρωση αυτή είναι δημόσια.
<P>
Δεύτερον, διερωτώμαι εάν συμμετείχαν αντιπρόσωποι του Διατλαντικού Εμπορικού Διαλόγου κατά τις πολιτικές Διασκέψεις Κορυφής μεταξύ ΕΕ και ΗΠΑ, δηλαδή σε εκείνες τις διασκέψεις που διεξάγονται σε ανώτατο πολιτικό επίπεδο. Είχαν άραγε πρόσβαση αυτές οι μεγάλες επιχειρήσεις και οι αντιπρόσωποί τους σε τέτοιες Διασκέψεις Κορυφής;

<SPEAKER ID=171 LANGUAGE="FR" NAME="Lamy">
. (FR) Όσον αφορά το πρώτο σημείο, θα ήθελα να πω ότι, όπως ο διάλογος για τους καταναλωτές, ο διάλογος για το περιβάλλον ή για την εργασία, έτσι και ο διατλαντικός διάλογος για το εμπόριο προβλέπεται να διατυπώνει ευχές, συστάσεις, απόψεις που συμβάλλουν στην τροφοδότηση του δικού μας έργου. Πρόκειται λοιπόν για μια συμβολή που δεν είναι καθόλου αποκλειστική. Όπως συμβαίνει και με κάποιους κύκλους επιχειρήσεων, με συνδικαλιστικές ομάδες, με μη κυβερνητικές οργανώσεις, διαθέτουμε ένα σύνολο οργάνων που συνεισφέρουν στην εμπορική πολιτική, με την οποία σχετίζεται και ο Διατλαντικός Εμπορικός Διάλογος. Ο τελευταίος είναι σημαντικός διότι οι επιχειρηματικοί κύκλοι στην Ευρώπη και στην Αμερική επενδύουν σε αυτόν σημαντικές προσπάθειες, αντίστοιχες με το μέγεθος της εμπορικής μας σχέσης με τους Αμερικανούς.
<P>
Στο πλαίσιο αυτό, εκφράζονται ευχές και επιθυμίες, διατυπώνονται συστάσεις και παρατηρήσεις, τις οποίες συζητούμε, όπως κάνουμε με τους συνομιλητές μας σε εμπορικά θέματα.
<P>
Όσον αφορά τη συμμετοχή στη σύνοδο κορυφής, όπως είπα πριν από λίγο, οι συμμετέχοντες σε αυτούς τους διαλόγους, για τις εμπορικές υποθέσεις, για τους καταναλωτές, για το περιβάλλον, για την εργασία, καλούνται εκ περιτροπής να παρουσιάσουν τις συστάσεις τους στους ιθύνοντες των δύο πλευρών, και συγκεκριμένα, αφενός, στον Πρόεδρο των ΗΠΑ και, αφετέρου, στην προεδρία του Συμβουλίου και στην Επιτροπή.
<P>
Αυτό γίνεται στο περιθώριο των επίσημων συναντήσεων της συνόδου κορυφής. Δεδομένου ότι στις επίσημες συναντήσεις της συνόδου κορυφής συμμετέχουν μόνο οι αρμόδιες πολιτικές αρχές, αυτό γίνεται στο περιθώριο των εν λόγω συναντήσεων.

<SPEAKER ID=172 NAME="Πρόεδρος">


<SPEAKER ID=173 NAME="Hans-Peter Martin">
Ερώτηση αριθ. 43 του κ. (H-0935/01):
<P>
Θέμα: Η διάσκεψη του ΠΟΕ στην Ντόχα Κατά τη φετινή υπουργική διάσκεψη του ΠΟΕ στην Ντόχα, οι ΜΚΟ δεν είχαν παρά πολύ περιορισμένες δυνατότητες για να διατυπώσουν τα αιτήματά τους.
<P>
Θεωρεί, παρ' όλα αυτά, η Επιτροπή ότι οι δυνατότητες που παρασχέθηκαν στην Ντόχα στις ΜΚΟ για την εκπροσώπηση των συμφερόντων τους ήταν επαρκείς; Εάν όχι, πώς μπορεί στο μέλλον να διασφαλιστεί ότι οι ΜΚΟ και η κοινωνία των πολιτών θα έχουν στο πλαίσιο των διασκέψεων του ΠΟΕ τη δυνατότητα να διατυπώνουν με αποδεκτό τρόπο τα αιτήματά τους;
<P>
Δε συμπεραίνει, αλήθεια, η Επιτροπή από τα προαναφερθέντα ότι είναι προτιμότερο να μην πραγματοποιούνται πλέον διασκέψεις του ΠΟΕ σε πόλεις όπως η Ντόχα;

<SPEAKER ID=174 LANGUAGE="FR" NAME="Lamy">
. (FR) Η ερώτηση του κ. Martin αφορά, σε γενικές γραμμές, τα προβλήματα πρόσβασης των μη κυβερνητικών οργανώσεων στη διάσκεψη της Ντόχα, στο Κατάρ. Σας υπενθυμίζω ότι όλες οι χώρες του Παγκόσμιου Οργανισμού Εμπορίου έχουν το δικαίωμα να υποβάλλουν υποψηφιότητα για τη διοργάνωση των υπουργικών διασκέψεων. Το Κατάρ προσφέρθηκε να φιλοξενήσει την τέταρτη υπουργική διάσκεψη. To Κατάρ ήταν η μόνη υποψήφια χώρα για τη διοργάνωση της διάσκεψης αυτής. Ας θυμηθούμε, για να κατανοήσουμε καλά την κατάσταση, ότι η απόφαση αυτή έπρεπε να ληφθεί λίγους μήνες μετά από τη διάσκεψη του Σηάτλ, γεγονός που ίσως εξηγεί την απουσία υποβολής αρκετών υποψηφιοτήτων.
<P>
Συνεπώς, η Ντόχα ήταν η μοναδική υποψήφια πόλη. Είναι μια αρκετά μικρή πόλη. Εντούτοις, πιστεύω ότι οι αρχές κατέβαλαν σημαντική προσπάθεια, η οποία τονίστηκε από όλους τους συμμετέχοντες στην υπουργική διάσκεψη, προκειμένου να μπορέσουν να υποδεχτούν όπως αρμόζει τους εκπροσώπους και να παράσχουν την απαραίτητη υλικοτεχνική υποστήριξη. Αληθεύει ότι αρκετές αποστολές αναγκάστηκαν να περιορίσουν τον αριθμό των συμμετεχόντων τους λόγω της ανεπάρκειας δωματίων στα ξενοδοχεία. Είναι αλήθεια. Δεν θεωρώ πάντως τραγικό το γεγονός του περιορισμού του αριθμού των συμμετεχόντων σε τέτοιου είδους διασκέψεις. Σε κάθε περίπτωση, είμαι σίγουρος ότι οι φορολογούμενοι συμφωνούν. Όσον αφορά την αντιπροσωπεία της Ευρωπαϊκής Ένωσης, μείναμε ικανοποιημένοι από την οργάνωση της διάσκεψης. Εξάλλου, στην αντιπροσωπεία της ΕΕ συμμετείχαν είκοσι αξιότιμοι βουλευτές του Σώματος αυτού, οι οποίοι νομίζω ότι έμειναν ικανοποιημένοι.
<P>
Είναι επίσης αλήθεια ότι η υλικοτεχνική πτυχή της οργάνωσης της διάσκεψης δεν ήταν εύκολη λόγω των γεγονότων της 11ης Σεπτεμβρίου και ότι χρειάστηκε να ληφθούν πολλά πρόσθετα μέτρα ασφαλείας εκτός από τους ελέγχους που πραγματοποιούνται συνήθως σε αυτού του είδους τις διοργανώσεις. Αυτό είναι αλήθεια και είναι ένα γεγονός που έκανε τη ζωή όλων μας δύσκολη. Σας υπενθυμίζω κάτι που είχα εξάλλου αναφέρει ενώπιον του Σώματός σας πριν από λίγο καιρό: είχαμε ζητήσει και λάβει από τις αρχές του Κατάρ τη διαβεβαίωση ότι θα εξασφαλίσουν ισότιμη σε σχέση με το Σηάτλ πρόσβαση στις μη κυβερνητικές οργανώσεις, όπως και έγινε, παρόλο που οι λόγοι ασφαλείας δημιούργησαν δυσκολίες σε όλους.
<P>
Στο σημείο αυτό θα ήθελα να τονίσω, τέλος, ότι σημαντικός αριθμός εν δυνάμει συμμετεχόντων - κυβερνητικές αντιπροσωπείες, κοινοβουλευτικές αντιπροσωπείες, μη κυβερνητικές αντιπροσωπείες - έλαβαν την πρωτοβουλία να μην μεταβούν στη Ντόχα, πάντοτε για λόγους ασφαλείας.
<P>
Όσον αφορά τις δυνατότητες που είχαν οι παρούσες στη διάσκεψη μη κυβερνητικές οργανώσεις να περάσουν το μήνυμά τους, πιστεύω ότι όντως δόθηκαν αρκετές. Οι οργανώσεις που συμμετείχαν μπόρεσαν να έρθουν σε επαφή με τις αντιπροσωπείες των χωρών τους και να επηρεάσουν τα αποτελέσματα της διάσκεψης. Μάλιστα, εμείς οι ίδιοι, στο επίπεδο της Επιτροπής, ενθαρρύναμε ευρέως τη διαφάνεια όσον αφορά τις μη κυβερνητικές οργανώσεις. Ταχεία δημοσιοποίηση των εγγράφων, διεξαγωγή ανοιχτών συνεδριάσεων, κλπ. Πιστεύω ότι όλες οι συναφείς με τη διαφάνεια πτυχές βελτιώθηκαν, στηρίχτηκαν και καλλιεργήθηκαν σημαντικά μέσα σε δύο χρόνια από τις γραμματείες του Παγκόσμιου Οργανισμού Εμπορίου. Σε ορισμένες περιπτώσεις η Ευρωπαϊκή Ένωση προέβη μάλιστα στη διατύπωση συναφών προτάσεων. Εξάλλου, ο γενικός διευθυντής του Παγκόσμιου Οργανισμού Εμπορίου οργάνωσε επιτόπου αρκετές συναντήσεις, σύμφωνα με τη δέσμευση που είχε αναλάβει κατά τη διάσκεψη που οργανώθηκε στη Γενεύη τον Ιούλιο. Προσωπικά, προτείνω εκ νέου τη θέσπιση ενός κώδικα δεοντολογίας που θα διέπει τις σχέσεις μεταξύ του Παγκόσμιου Οργανισμού Εμπορίου και των μη κυβερνητικών οργανώσεων.
<P>
Για να επανέλθω στη δική μας αντιπροσωπεία, σας είπα ότι συμμετείχαν κάποιοι βουλευτές, κάποιοι συνεργάτες του Franz Fischler και δικοί μου, καθώς και δεκαπέντε περίπου εκπρόσωποι της κοινωνίας των πολιτών οι οποίοι μετέβησαν στην Ντόχα και εκπλήρωσαν με σθένος την αποστολή που τους είχε ανατεθεί. Συνεργασθήκαμε όλοι στενά επί τόπου, στη Ντόχα. Αν κάποιος από αυτούς θέλει να μιλήσει, δεν έχω καμία αντίρρηση. Προσωπικά, είχα πολλές και ουσιαστικές συζητήσεις με τους εκπροσώπους αυτούς που μετέβησαν στη Ντόχα, όπως επίσης και με εκπροσώπους άλλων οργανώσεων της ευρωπαϊκής κοινωνίας των πολιτών, που δεν συμμετείχαν στην αντιπροσωπεία μας με τη στενή έννοια του όρου.
<P>
Συμπερασματικά, αν συγκρίνω τη Ντόχα με το Σηάτλ, πιστεύω ότι η συμμετοχή ήταν εντονότερη, η διαφάνεια μεγαλύτερη και οι εργασίες εποικοδομητικότερες, όπως και ότι δόθηκε όντως στις οργανώσεις που ήταν παρούσες η δυνατότητα να περάσουν το μήνυμά τους, γεγονός που αναμφίβολα επηρέασε τα αποτελέσματα της διάσκεψης της Ντόχα. Σας μίλησα σχετικά με το θέμα αυτό σήμερα το πρωί. Νομίζω ότι, γενικά, έχει σημειωθεί πρόοδος στον τρόπο με τον οποίον η κοινωνία των πολιτών κατορθώνει να εισακουστεί η φωνή της στην πολυμερή εμπορική πολιτική. Αυτό συνέβη στο διάστημα μεταξύ της διάσκεψης του Σηάτλ και της Ντόχα, αυτό συνέβη στη Ντόχα και δεν αμφιβάλλω ότι το ίδιο θα συμβεί και μετά τη Ντόχα.

<SPEAKER ID=175 LANGUAGE="DE" NAME="Martin, Hans-Peter">
Κύριε Πρόεδρε, δεν πρόκειται να αναδιατυπώσω το ερώτημά μου. Θα ήθελα μόνο να θέσω μια συμπληρωματική ερώτηση. Κύριε Επίτροπε, εάν τα πράγματα έχουν όπως μας τα παρουσιάσατε, δηλαδή εάν η διάσκεψη της Ντόχα ήταν ουσιαστικά καλύτερη από εκείνη του Σηάτλ, τότε πώς εξηγείτε το φαινόμενο ότι σε πολλές από τις ΜΚΟ δεν δόθηκε ήδη εκ των προτέρων η ευκαιρία να συμμετάσχουν; Παρεμποδίστηκαν να συμμετάσχουν ενεργά είτε με γραφειοκρατικά κωλύματα, λ.χ. στη θεώρηση των διαβατηρίων τους, είτε με υποδείξεις για την έλλειψη δωματίων στα ξενοδοχεία.
<P>
Δεύτερον, μας παρουσιάσατε μόνο ένα περιορισμένο πεδίο, και συγκεκριμένα τι αντιμετώπισε εκεί η ευρωπαϊκή αντιπροσωπεία και ποια ήταν η σύνθεσή της. Η ερώτησή μου δεν αφορούσε ωστόσο αυτό το ζήτημα. Το ερώτημά μου ήταν ποιες δυνατότητες εκπροσώπησης είχε εκεί συνολικά η κοινωνία των πολιτών. Θα έλεγα λοιπόν ότι υπάρχουν σημαντικές διαφορές σε σύγκριση με μια χώρα όπου μπορεί κανείς να διαδηλώνει ελεύθερα, και όπου υπάρχουν οι αντίστοιχες δυνατότητες έκφρασης. Αν όμως εσείς το βλέπετε διαφορετικά, θα ήθελα να μου επιβεβαιώσετε, ότι έχετε διαφορετική άποψη.

<SPEAKER ID=176 LANGUAGE="FR" NAME="Lamy">
. (FR) Όσον αφορά τις δυνατότητες φιλοξενίας, κύριε Martin, αυτές συνδέονταν αναπόφευκτα με τον αριθμό των διαθέσιμων δωματίων στο Κατάρ, που ανερχόταν, αν δεν με απατά η μνήμη μου, σε 4 500 δωμάτια περίπου. Αν θυμάμαι καλά, περίπου 700 δωμάτια είχαν κρατηθεί για τις μη κυβερνητικές οργανώσεις, εννοώ τις μη κυβερνητικές οργανώσεις που συμμετείχαν στη διάσκεψη ανεξάρτητα, εκτός από τις μη κυβερνητικές οργανώσεις που συμμετείχαν ως μέλη αντιπροσωπειών.
<P>
Όσον αφορά την Ευρωπαϊκή Ένωση, και υποθέτω ότι αυτό είναι ουσιαστικά που σας ενδιαφέρει - εν πάση περιπτώσει, αυτό κυρίως ενδιαφέρει εμένα -, έχουμε τη μεγάλη τύχη να συμμετέχουμε σε τέτοιου είδους διασκέψεις μαζί με δεκαπέντε κράτη μέλη, που συνοδεύονται με τη σειρά τους από αρκετές μη κυβερνητικές οργανώσεις οι οποίες έχουν τις δικές τους αντιπροσωπείες.
<P>
Συνεπώς, όσον αφορά την ΕΕ, είχε διασφαλισθεί πλήρως η παρουσία μη κυβερνητικών οργανώσεων και δεν άκουσα διαμαρτυρίες ως προς αυτό κατά τις πολυάριθμες επαφές που είχα με αυτές τις οργανώσεις, ούτε κατά τη διάρκεια της διάσκεψης ούτε πριν. Όσον αφορά το μέλλον, την επόμενη εβδομάδα θα συμμετάσχω σε μια συνεδρίαση απολογισμού που θα μου επιτρέψει να σχηματίσω την προσωπική μου άποψη.
<P>
Για άλλη μια φορά, αν θέλετε πληροφορίες από πρώτο χέρι, αυτοί που ήταν εκεί μπορούν να σας ενημερώσουν.
<P>
Όσον αφορά την ικανότητα δράσης των οργανώσεων αυτών στη Ντόχα, ήταν ουσιαστική. Αφιέρωσα αρκετό χρόνο εγώ ο ίδιος - ή μέσω των συνεργατών μου -για να τους εξηγώ κάθε μέρα (όπως έκανα για την αντιπροσωπεία του Κοινοβουλίου και, φυσικά, για το Συμβούλιο Υπουργών) από πού ξεκινήσαμε, πού βρισκόμασταν και πού στοχεύαμε, με αποτέλεσμα να μπορέσουν να παρακολουθήσουν τις εργασίες και να τις επηρεάσουν: όπως ξέρετε, όταν συναντά κανείς μια αντιπροσωπεία αυτού του τύπου που μπορεί να προσφέρει σημαντική συνεισφορά σε ένα-δυο σημαντικά σημεία, αυτό έχει μεγάλη σημασία, κάτω από τέτοιες συνθήκες.
<P>
Έχω συνεπώς την αίσθηση ότι από την άποψη αυτή, τα πράγματα ήταν σαφώς καλύτερα στη Ντόχα από ό,τι στο Σηάτλ. Θυμίζω κάτι που ανέφερα πριν από λίγο: δεδομένου ότι η Ντόχα ήταν η μοναδική υποψήφια πόλη, δεν έπαιξαν κανένα ρόλο ο ανταγωνισμός και ο νόμος της αγοράς όσον αφορά την ελκυστικότητα των εγκαταστάσεων που θα φιλοξενούσαν τη διάσκεψη. Είναι ένα γεγονός το οποίο δεν μπορούμε να αγνοήσουμε: από τη στιγμή που η μόνη υποψήφια πόλη ήταν η Ντόχα, δεν βλέπω ποια άλλη επιλογή είχαμε. Σας υπενθυμίζω ότι εμείς οι ίδιοι είχαμε θέσει ως προϋπόθεση την ισότιμη πρόσβαση όλων των αντιπροσωπειών.

<SPEAKER ID=177 LANGUAGE="EN" NAME="Purvis">
Κύριε Επίτροπε, θα έσφαλλα μήπως εάν ισχυριζόμουν ότι ίσως οι αξιόλογες συμφωνίες στη Ντόχα σχετίζονταν σε κάποιο βαθμό με τη σχετική επιτυχία εκείνης της συνάντησης, σε σύγκριση με προηγούμενες συνεδριάσεις του ΠΟΕ; Ανακαλύπτουμε ίσως έναν τρόπο να έχουμε μια πιο πολιτισμένη σχέση με τις μη κυβερνητικές οργανώσεις από ό,τι κατέστη εμφανές στο Σηάτλ ή στη Γένοβα; Είστε ικανοποιημένος με το ότι έχουμε τώρα μια πιο ορθολογική και πολιτισμένη διευθέτηση, όσον αφορά την αντιμετώπιση αντιπροσωπειών των μη κυβερνητικών οργανώσεων στο μέλλον;

<SPEAKER ID=178 LANGUAGE="FR" NAME="Lamy">
. (FR) Κύριε Purvis, καταλαβαίνω πολύ καλά πού θέλετε να καταλήξετε και δεν είμαι σίγουρος ότι μπορώ να παρακολουθήσω τον συλλογισμό σας μέχρι τέλους. Ένας από τους λόγους για τους οποίους η Ντόχα ήταν καλύτερη από το Σηάτλ έγκειται - και κατά τη γνώμη μου πρόκειται και για τον κύριο λόγο - στο γεγονός ότι όλοι ανεξαιρέτως (οι κυβερνήσεις, ο Παγκόσμιος Οργανισμός Εμπορίου, οι μη κυβερνητικές οργανώσεις) μελέτησαν σε βάθος τους λόγους για τους οποίους απέτυχε το Σηάτλ. Κατόπιν εορτής, ας μου επιτραπεί η έκφραση, όλοι διδάχθηκαν πολλά από αυτή την αποτυχία και κατέληξαν σε χρήσιμα συμπεράσματα που τους επέτρεψαν να προετοιμαστούν κατάλληλα για τη Ντόχα.
<P>
Η επιτυχία της Ντόχα οφείλεται κυρίως στην προετοιμασία· στον ίδιο ακριβώς λόγο οφείλεται η αποτυχία του Σηάτλ. Η προετοιμασία του Σηάτλ ήταν κακή, η προετοιμασία της Ντόχα ήταν καλή: σε αυτήν οφείλεται χονδρικά το 80% της επιτυχίας. Μένει ένα ποσοστό 20%: επιτόπου, η διαχείριση της κατάστασης ήταν σαφώς καλύτερη και ο αριθμός των συμμετεχόντων, δηλαδή ο αριθμός των ανθρώπων που αισθάνθηκαν αναπόσπαστο μέρος των διαπραγματεύσεων, που αισθάνθηκαν ικανοί να τις επηρεάσουν, ήταν σημαντικός. Πάντα πίστευα ότι όσα συνέβησαν στους δρόμους του Σηάτλ δεν ήταν παρά μια τελείως περιθωριακή συμβολή στην παταγώδη αυτή αποτυχία. Αντίστοιχα, θεωρώ ότι όσα δεν συνέβησαν στους δρόμους της Ντόχα δεν ήταν παρά μια τελείως περιθωριακή συμβολή στην επιτυχία της Ντόχα.

<SPEAKER ID=179 LANGUAGE="DE" NAME="Rόbig">
Κύριε Πρόεδρε, αξιότιμε κύριε Επίτροπε, κατά πρώτο λόγο επιθυμώ να σας συγχαρώ για την επιτυχία σας στις διαπραγματεύσεις της Ντόχα. Θεωρώ ότι η ευρωπαϊκή αντιπροσωπεία - ήμουν και ο ίδιος παρών - έθεσε τις διαπραγματεύσεις στη σωστή βάση. Έχουμε καλές προοπτικές να ολοκληρώσουμε με επιτυχία και αυτόν τον γύρο διαπραγματεύσεων. Οι οικοδεσπότες μας στη Ντόχα μάς περιποιήθηκαν εξαιρετικά. Πιστεύω ότι αυτό αποτέλεσε βασική προϋπόθεση. Ωστόσο, αυτό στο οποίο αναφέρεται ο κ. Hans-Peter Martin είναι ο διάλογος με τις ΜΚΟ. Εδώ πιστεύω ότι υπάρχει κάποιο ζήτημα και θα ήθελα να θέσω ένα ερώτημα σχετικά με τη συνέλευση των κοινοβουλευτικών εκπροσώπων. Πιστεύω ότι δεν είναι σωστό να διεξάγεται αραιά και πού σε έναν μόνο τόπο. Δεν θα ήταν άραγε πιο σκόπιμο, να συνέρχονται σε τακτά διαστήματα οι βουλευτές από όλες τις χώρες και να επεξεργάζονται εξειδικευμένα αυτό το πολύ σημαντικό για το μέλλον θέμα σε όλες του τις λεπτομέρειες;

<SPEAKER ID=180 LANGUAGE="FR" NAME="Lamy">
. (FR) Κύριε Rubig, συμφωνώ απολύτως με την πρόταση αυτή, περί οργάνωσης, καλύτερης διάρθρωσης και μεγαλύτερης σταθερότητας των διαβουλεύσεων μεταξύ των κυβερνήσεων, του ΠΟΕ ως οργάνωσης και μιας κοινοβουλευτικής δομής που θα μπορούσε να προκύψει από την ένωση όλων των κοινοβουλίων. Γνωρίζετε, όπως γνωρίζω και εγώ, ότι έχουμε εργαστεί σκληρά - και πρώτο από όλους το Σώμα σας - στο θέμα αυτό. Δεν έχουμε κατορθώσει να καταλήξουμε μέχρι στιγμής σε κάποιο αποτέλεσμα για λόγους που οφείλονται κυρίως, αφενός, στις αρκετά ισχυρές επιφυλάξεις κάποιων αναπτυσσόμενων χωρών και στο γεγονός, αφετέρου, ότι τα μέλη του αμερικανικού Κογκρέσου δεν έχουν προς το παρόν δείξει ιδιαίτερο ενθουσιασμό για την ιδέα αυτή. Τα δύο αυτά εμπόδια στέκονται ακόμη στον δρόμο μας, πιστεύω, όμως, ότι δεν πρέπει να εγκαταλείψουμε την προσπάθεια και ότι, σε κάθε περίπτωση, εάν το Κοινοβούλιό σας συνεχίσει να ακολουθεί την κατεύθυνση που το ίδιο έχει χαράξει, η οποία συνίσταται στην προσπάθεια οικοδόμησης αυτής της διακοινοβουλευτικής δομής, θα έχετε την υποστήριξη της Επιτροπής στην προσπάθειά σας να υπερβείτε τα εμπόδια που μόλις ανέφερα, τα οποία εξακολουθούν να είναι στον δρόμο μας, αν και, κατά τη γνώμη μου, δεν πρέπει να μας αποθαρρύνουν.

<SPEAKER ID=181 NAME="Πρόεδρος">
Ευχαριστώ πολύ, κύριε Lamy.
<P>
Ερωτήσεις προς τον κ. Byrne

<SPEAKER ID=182 NAME="Πρόεδρος">


<SPEAKER ID=183 NAME="Theresa Villiers">
Ερώτηση αριθ. 47 της κ. (H-0880/01):
<P>
Θέμα: Μεταφορές ζώων Η Επιτροπή Γεωργίας και Ανάπτυξης της Υπαίθρου του Ευρωπαϊκού Κοινοβουλίου ενέκρινε προσφάτως έκθεση του κ. Albert Jan Maat (A5-0347/2001) στην οποία καλεί την Επιτροπή να υποβάλει προτάσεις με σκοπό την πρόβλεψη ανώτατου ορίου 8 ωρών ή 500 χλμ στις μεταφορές ζώων προς σφαγή ή προς περαιτέρω πάχυνση, καθώς και να τεθεί τέρμα στις επιστροφές εξαγωγών σε σχέση με τις εξαγωγές ζώντων ζώων από την ΕΕ προς τις τρίτες χώρες για σφαγή.
<P>
Σκοπεύει η Επιτροπή να παρουσιάσει προτάσεις οι οποίες να περιλαμβάνουν τα ανωτέρω δύο σημεία επί των οποίων απεφάνθη η Επιτροπή Γεωργίας και Ανάπτυξης της Υπαίθρου του Ευρωπαϊκού Κοινοβουλίου;

<SPEAKER ID=184 LANGUAGE="EN" NAME="Byrne">
. (EN) Κύριε Πρόεδρε, όπως ορθώς επισημάνθηκε στην έκθεση του Κοινοβουλίου, ένα από τα κρίσιμα ζητήματα που αφορά τη μεταφορά των ζώων σχετίζεται με τα όρια του χρόνου μεταφοράς και ευχαριστώ το Κοινοβούλιο για τη συνεισφορά του.
<P>
Οι χρόνοι μεταφοράς, καθώς και άλλες παράμετροι, όπως οι θερμοκρασίες ή η πυκνότητα των ζώων, είναι ουσιώδη στοιχεία για την επίτευξη ενός καλού επιπέδου προστασίας για τα ζώα κατά τη μεταφορά. Στο πλαίσιο της πολιτικής της, η Επιτροπή θεωρεί ότι η σύνταξη νομοθετικών προτάσεων επί τη βάσει ορθών επιστημονικών συμβουλών είναι υψίστης σημασίας. Η Επιτροπή έχει, συνεπώς, ζητήσει την έκδοση γνωμοδότησης εκ μέρους της Επιστημονικής Επιτροπής για την Υγεία και τις Συνθήκες Διαβίωσης των Ζώων σχετικά με διάφορες πτυχές των ζητημάτων που αφορούν τις συνθήκες διαβίωσης των ζώων κατά τη μεταφορά και, συγκεκριμένα, τα χρονικά όρια μεταφοράς. Η εν λόγω γνωμοδότηση αναμένεται στις αρχές του 2002. Η Επιτροπή θα παρουσιάσει περαιτέρω προτάσεις σχετικά με τη μεταφορά των ζώων μετά την κατάθεσή της.
<P>
Όσον αφορά την παροχή επιστροφών κατά την εξαγωγή για τα σφάγια βοοειδών, η Επιτροπή συμφωνεί με τις απόψεις του Συμβουλίου, όπως αυτές εκφράστηκαν στο ψήφισμά του της 19ης Ιουνίου 2001, σχετικά με τις συνθήκες διαβίωσης. Ο πρώτος στόχος είναι να διορθωθούν οι ατέλειες που έχουν παρατηρηθεί σε σχέση με την εφαρμογή της ισχύουσας νομοθεσίας. Πρέπει να υπάρξουν περαιτέρω έλεγχοι και σοβαρές κυρώσεις για τις περιπτώσεις μη ορθής εφαρμογής της νομοθεσίας σχετικά με τη φροντίδα των ζώων κατά τη μεταφορά, είτε πρόκειται για μεταφορά εντός της Κοινότητας είτε για εξαγωγές σε χώρες εκτός της ΕΕ. Ο Επίτροπος κ. Fischler έχει επίσης δεσμευτεί σχετικά με την ενίσχυση των υφιστάμενων κανόνων σε αυτόν τον τομέα.
<P>
Η κοινοτική νομοθεσία στον τομέα των επιστροφών κατά την εξαγωγή συνδέει αδιαμφισβήτητα την καταβολή της ενίσχυσης με την τήρηση όλων των όρων που αφορούν τις συνθήκες διαβίωσης των ζώων. Η Κοινότητα πρέπει να επιτύχει μια ισορροπημένη λύση για τις διάφορες πτυχές αυτού του ζητήματος. Για παράδειγμα, είναι λάθος να υποθέσουμε ότι εάν καταργήσουμε τις επιστροφές στην περίπτωση των ζώντων βοοειδών, οι τρίτες χώρες θα εισάγουν σφάγια αντί για ζώντα ζώα.
<P>
Εν κατακλείδι, σας διαβεβαιώνω ότι οι συνθήκες διαβίωσης των ζώων είναι ζήτημα υψηλής προτεραιότητας για την Επιτροπή. Ιδίως η μεταφορά ζώων χρήζει μεγάλης προσοχής και ανάπτυξης δράσεων κατά το προσεχές μέλλον.

<SPEAKER ID=185 LANGUAGE="EN" NAME="Villiers">
To 1993, η Επιτροπή παραδέχτηκε ότι η νομοθεσία για τη μεταφορά ζώων αγνοείτο συστηματικά. Το 1999, είχαμε περαιτέρω αποδεικτικά στοιχεία για συγκεκριμένα προβλήματα στην Ισπανία, την Ιταλία και την Ελλάδα. Δεν υπάρχει κανένας λόγος για να πιστέψουμε ότι έχει βελτιωθεί η εφαρμογή της νομοθεσίας από το 1993 ή το 1999. Τα ζώα εξακολουθούν πολύ συχνά να στοιβάζονται σε υπερφορτωμένα φορτηγά, όπου δεν τους παρέχεται ούτε τροφή ούτε νερό, συχνά για ταξίδια που αγνοούν τα ισχύοντα όρια και διαρκούν μέχρι και 30 ή 40 ώρες. Ο συνδυασμός των υψηλών θερμοκρασιών, του ανεπαρκούς εξαερισμού, του συνωστισμού και της έλλειψης νερού μπορεί να καταστεί θανατηφόρος. Πολλά ζώα υφίστανται πολύ μεγάλη ταλαιπωρία κατά τη μεταφορά τους και φτάνουν στον προορισμό τους νεκρά ή ετοιμοθάνατα.
<P>
Το Ευρωπαϊκό Κοινοβούλιο έχει επανειλημμένα ψηφίσει υπέρ της θέσπισης ανώτατου ορίου οκτώ ωρών κατά τη μεταφορά. Το όριο αυτό έτυχε συντριπτικής υποστήριξης μιας πλειοψηφίας στην Ολομέλεια. Έτυχε υποστήριξης εκ μέρους της Επιτροπής Περιβάλλοντος, Δημόσιας Υγείας και Πολιτικής των Καταναλωτών και της Επιτροπής Γεωργίας και Ανάπτυξης της Υπαίθρου. Χαίρομαι που ακούω ότι τη γνωμοδότηση της Επιστημονικής Επιτροπής θα ακολουθήσει η υποβολή πρότασης, αλλά τι σκοπεύει να κάνει η Επιτροπή προκειμένου να εξασφαλίσει ότι η πρόταση θα εφαρμοσθεί δεόντως και ότι η υφιστάμενη νομοθεσία θα εφαρμοσθεί επίσης δεόντως; Τι συγκεκριμένες δράσεις πρόκειται να αναλάβει ο Επίτροπος Byrne προκειμένου να βελτιώσει την εφαρμογή τόσο της ισχύουσας νομοθεσίας όσο και της νομοθεσίας που ελπίζουμε ότι θα θεσπιστεί για την υλοποίηση ανωτάτου ορίου οκτώ ωρών και την κατάργηση των επιστροφών κατά την εξαγωγή;

<SPEAKER ID=186 NAME="Byrne">
. (ΕΝ) Κύριε Πρόεδρε, όπως ανέφερα ήδη, η έκθεση αυτή πρόκειται να παρουσιαστεί στην Επιτροπή στις αρχές του νέου έτους και όταν θα είναι διαθέσιμη οι υπηρεσίες μου και εγώ ο ίδιος θα την εξετάσουμε προσεκτικά για να προσδιορίσουμε την κατάλληλη ανταπόκριση όσον αφορά τα όρια για τη χρονική διάρκεια και την απόσταση. Εν τω μεταξύ, ο έλεγχος του ζητήματος αυτού εμπίπτει στην αρμοδιότητα των κρατών μελών και πρέπει να παραμείνει εκεί υπό την επίβλεψη του Γραφείου Τροφίμων και Κτηνιατρικών Θεμάτων. Αυτή είναι μια από τις εργασίες που έχει αναλάβει το ΓΤΚΘ στις εκθέσεις επιθεωρήσεώς του.
<P>
Η Επιτροπή λαμβάνει επίσης σοβαρά υπόψη της το εν λόγω ζήτημα, όχι μόνο συνεχίζοντας τις συζητήσεις με τα κράτη μέλη σε περιπτώσεις όπου υπάρχει αναγνωρισμένη αδυναμία συμμόρφωσης με τη νομοθεσία προκειμένου να εξασφαλιστεί η αναβάθμιση των προτύπων, αλλά επίσης, ασκώντας προσφυγές εναντίον μεμονωμένων κρατών μελών στις περιπτώσεις όπου υπάρχει διαρκής μη συμμόρφωση με τη νομοθεσία. Ορισμένες προσφυγές αυτού του είδους εξετάζονται επί του παρόντος.
<P>
Θα γνωρίζετε επίσης την ύπαρξη του κανονισμού (ΕΚ) αριθ. 615/98 που απαιτεί και δίνει το δικαίωμα στην Επιτροπή να αναστείλει τις επιστροφές κατά την εξαγωγή σε περιπτώσεις όπου δεν τηρείται η νομοθεσία για τις συνθήκες διαβίωσης των ζώων. Σας παραπέμπω στη λεπτομερή απάντηση που δόθηκε στις 19 Φεβρουαρίου 2001 στην ερώτηση που κατέθεσε η κ. Maes σχετικά με το ζήτημα της αναστολής των επιστροφών κατά την εξαγωγή και, ειδικότερα, στο παράρτημα που προσαρτάται στην απάντηση αυτή, όπου αναφέρεται σαφώς ο αριθμός αναστολών των επιστροφών κατά την εξαγωγή ανά ενδιαφερόμενο κράτος μέλος και σχετικό ποσό. Σας διαβεβαιώνω ότι η Επιτροπή λαμβάνει σοβαρά υπόψη αυτό το ζήτημα και ότι έχουν ληφθεί όλα τα μέτρα τα οποία επεσήμανα. Συνεχίζουμε να παρακολουθούμε από κοντά το ζήτημα αυτό, προκειμένου να διασφαλίσουμε ότι τα πρότυπα για τις συνθήκες διαβίωσης των ζώων διατηρούνται σε υψηλό επίπεδο.

<SPEAKER ID=187 LANGUAGE="SV" NAME="Paulsen">
Διερωτώμαι πότε θα περιληφθούν τα ζητήματα της μεταχείρισης και της μεταφοράς ζώων στο σύνολο της προβληματικής για τη δημόσια υγεία και την ασφάλεια των τροφίμων. Γνωρίζουμε πλέον ότι οι ζωοτροφές που δίνουμε στα ζώα έχουν συνέπειες για την ανθρώπινη υγεία, όμως ο τρόπος με τον οποίο μεταχειριζόμαστε τα ζώα, οι μέθοδοι εκτροφής και τα συστήματα μεταφορών που χρησιμοποιούμε έχουν το ίδιο άμεσες συνέπειες στη δημόσια υγεία όπως οι επικίνδυνες ζωοτροφές, καθώς αυξάνουν σημαντικά τον κίνδυνο για την εξάπλωση ζωονόσων, οι οποίες αντιμετωπίζονται κυρίως με αντιβιοτικά, χρησιμοποιούνται όμως επίσης και πολλά καταπραϋντικά μέσα.
<P>
Μία συνέπεια από την κατάχρηση των αντιβιοτικών εξαιτίας των κακών μεθόδων εκτροφής των ζώων είναι το γεγονός ότι αυτό που κατά τα τελευταία εξήντα έτη ήταν απλές λοιμώξεις, σήμερα, και κυρίως στο μέλλον, ενέχει πολύ περισσότερους κινδύνους, καθώς δεν έχουμε πλέον τη δυνατότητα να αντιμετωπίζουμε τέτοιες ασθένειες με αντιβιοτικά.

<SPEAKER ID=188 NAME="Byrne">
. (ΕΝ) Η σύνδεση μεταξύ της υγείας των ζώων και της μεταχείρισης των ζώων, αφενός, και της υγείας του ανθρώπου, αφετέρου, είναι καλά τεκμηριωμένη. Υπάρχει στενή σύνδεση μεταξύ των δύο και οπωσδήποτε κάποια σχέση κατά την έννοια που υπαινίσσεσθε: τα αντιβιοτικά. Η Επιτροπή έχει προτείνει νομοθεσία σχετικά με αυτό και σας παραπέμπω στη διάσκεψη που έλαβε χώρα μόλις πριν από δύο εβδομάδες υπό την αιγίδα της βελγικής Προεδρίας σχετικά με αυτό το συγκεκριμένο ζήτημα. Σας παραπέμπω σε όσα είπα τότε, καθώς και σε όσα είπε η υπουργός Magda Aelvoet σε σχέση με αυτό το ιδιαίτερα σημαντικό ζήτημα.
<P>
Θα ήθελα επίσης να αναφερθώ στην οδηγία για τις ζωονόσους η οποία εγκρίθηκε από την Επιτροπή και βρίσκεται τώρα ενώπιον του Κοινοβουλίου. Η κ. Paulsen είναι η εισηγήτριά σας για αυτό το συγκεκριμένο νομοθέτημα και αναγνωρίζω ότι αυτή η νομοθεσία είναι επίσης σημαντική για την αντιμετώπιση του ζητήματος της υγείας των ζώων ως παράγοντας που επηρεάζει την ανθρώπινη υγεία.
<P>
Μια τελική παρατήρηση μόνο σχετικά με το ζήτημα αυτό, σε σχέση με τη μεταφορά των ζώων σε μεγάλες αποστάσεις. Ένα από τα θέματα που πρέπει να σταθμίσουμε και να έχουμε κατά νου είναι η τοποθεσία και η ποιότητα των σφαγείων και των εγκαταστάσεων μεταποίησης του κρέατος: πρέπει να ανταποκρίνονται στα υψηλά πρότυπα που είναι αναγκαία προκειμένου να συμμορφωθούν με τη νομοθεσία που εγκρίνεται από το Σώμα και το Συμβούλιο Υπουργών. Οι επενδύσεις που απαιτήθηκαν για τη συμμόρφωση με τα πρότυπα αυτά επέφεραν τη μείωση του αριθμού των σφαγείων από ότι στο παρελθόν, πράγμα απαραίτητο για τη συμμόρφωση με τη νομοθεσία για την προστασία της ανθρώπινης υγείας. Αλλά σε τελική ανάλυση, η μείωση αυτή επηρεάζει επίσης το ζήτημα της μεταφοράς των ζώων και της μεταφοράς των ζώντων ζώων σε μεγαλύτερες αποστάσεις. Αυτό, ωστόσο, είναι ένα άλλο ζήτημα που πρέπει να έχουμε κατά νου όταν καθορίζουμε την προστασία της υγείας του ανθρώπου σε σχέση με τα ζώα, την υγεία των ζώων και τις συνθήκες διαβίωσής τους.

<SPEAKER ID=189 NAME="Πρόεδρος">
Θα ζητήσω από όλους τους αξιότιμους συναδέλφους να είστε πολύ ακριβείς στις ερωτήσεις σας, όπως φυσικά και ο κ. Επίτροπος στις απαντήσεις του, διότι είμαστε εκτός χρόνου και θέλουμε να τελειώσουμε το πρόγραμμα των ερωτήσεων.
<P>
Τον λόγο έχει η κ. McKenna για μια συμπληρωματική ερώτηση.

<SPEAKER ID=190 NAME="McKenna">
Φοβούμαι ότι ίσως αυτή η επιστημονική έκθεση είναι ένας τρόπος για να αποφευχθεί η μείωση του χρόνου και της απόστασης μεταφοράς, όπως επιθυμεί το Κοινοβούλιο. Επετεύχθη συναίνεση μεταξύ της Επιτροπής Περιβάλλοντος και της Επιτροπής Γεωργίας σχετικά με τη μείωση του συνολικού χρόνου και της απόστασης μεταφοράς. Είναι πολύ σημαντικό να το λάβει αυτό υπόψη η Επιτροπή. Λυπάμαι, αλλά πρέπει να πω ότι δεν θεωρώ την απάντησή σας αρκετά ικανοποιητική σε σχέση με τις επιστροφές κατά την εξαγωγή.
<P>
Μιλάτε για την τήρηση όλων των προϋποθέσεων για τις συνθήκες διαβίωσης των ζώων και λέτε ότι χρειάζεστε μια ισορροπημένη λύση. Οι Ευρωπαίοι φορολογούμενοι δεν θέλουν να χρηματοδοτείται με τα χρήματά τους κάτι το οποίο ταλαιπωρεί και βλάπτει τα ζώα. Πρέπει να θέσουμε τέλος στις επιστροφές κατά την εξαγωγή σε σχέση με τις εξαγωγές σε τρίτες χώρες για σφαγή, ανεξάρτητα από το αν τηρούνται οι προϋποθέσεις ή όχι. Είναι λάθος να χρησιμοποιούνται τα χρήματά μας κατ' αυτόν τον τρόπο. Αυτό είναι το σαφές μήνυμα που εκπέμπει το Κοινοβούλιο. Θα ήθελα να δεσμευτεί η Επιτροπή ότι θα καταργήσει τις επιστροφές κατά την εξαγωγή σε τρίτες χώρες για σφαγή.

<SPEAKER ID=191 NAME="Byrne">
. (ΕΝ) Η επιστημονική έκθεση την οποία αναφέρετε θα σας δοθεί προς μελέτη και θα εξεταστεί επίσης από την Επιτροπή, πριν υποβληθούν προτάσεις για περαιτέρω πολιτικές.
<P>
Όσον αφορά το ζήτημα της κατάργησης των επιστροφών κατά την εξαγωγή, έχω ήδη αναφέρει ότι δεν πρόκειται για πολιτική της Επιτροπής. Δεν πρόκειται ούτε για πολιτική του Συμβουλίου Υπουργών και δεν αντικατοπτρίζει τις απόψεις του. Ως εκ τούτου, δεν μπορώ να αναλάβω τη δέσμευση που ζητάτε.

<SPEAKER ID=192 NAME="Πρόεδρος">
Θα αλλάξουμε τη σειρά, γιατί ο κ. Lund χρειάζεται να φύγει επειγόντως από την αίθουσα.

<SPEAKER ID=193 NAME="Torben Lund">
Ερώτηση αριθ. 49 του κ. (H-0908/01):
<P>
Θέμα: Απαράδεκτα υψηλή επιτρεπόμενη περιεκτικότητα βαρέων μετάλλων στο ψάρι Προκύπτει από άρθρο στη δανική εφημερίδα Politiken της 15ης Νοεμβρίου 2001 ότι η ΕΕ προτίθεται να καθορίσει υψηλότερες οριακές τιμές για την περιεκτικότητα βαρέων μετάλλων στο ψάρι, παρά το γεγονός ότι μια επιτροπή εμπειρογνωμόνων, υπό την αιγίδα της ΕΕ, μόλις σύστησε στην Ε.Ε. να καταστήσει αυστηρότερες τις απαιτήσεις της.
<P>
Υδράργυρος, μόλυβδος και κάδμιο, που συναντώνται μεταξύ άλλων και σε θαλασσινά με μεγάλη ζήτηση, μπορούν π.χ. να οδηγήσουν σε αποδυνάμωση του νευρικού συστήματος και να προκαλέσουν άλλες πολύ σοβαρές ασθένειες στον άνθρωπο. Δεν βλέπω κανένα απολύτως λόγο να αυξηθούν οι οριακές αυτές τιμές. Μπορεί, κατά συνέπεια, η Επιτροπή να εξηγήσει για ποιο λόγο οι οριακές τιμές πρέπει να αυξηθούν, ποιες έρευνες υποστηρίζουν την ενδεχόμενη αύξηση των οριακών τιμών, και ποιες το αντίθετο.
<P>
Στο ίδιο πλαίσιο, εφιστάται η προσοχή της Επιτροπής στο γεγονός ότι στη Δανία καταβάλλονται εδώ και πολύ καιρό προσπάθειες ενθάρρυνσης του πληθυσμού να καταναλώνει περισσότερο ψάρι - επειδή προωθεί γενικά την υγεία. Δυστυχώς, κατά τα φαινόμενα, οι προσπάθειες αυτές θα αποδειχθούν ανώφελες, εφόσον η ΕΕ επιθυμεί να αυξήσει τις οριακές τιμές που ισχύουν για τα επιβλαβή για την υγεία βαρέα μέταλλα στο ψάρι.

<SPEAKER ID=194 NAME="Byrne">
. (ΕΝ) Η Επιστημονική Επιτροπή Τροφίμων πραγματοποίησε μετρήσεις του μολύβδου και του καδμίου στη διατροφή και προέβη σε συστάσεις σχετικά με τα ασφαλή επίπεδα λήψης. Κατέληξε στο συμπέρασμα ότι τα επίπεδα λήψης μέσω της διατροφής ήταν κάτω από τα όρια ασφαλείας. Όταν θεσπιστεί κοινοτική νομοθεσία για τις ουσίες που μολύνουν τα τρόφιμα, αν τα επίπεδα λήψης είναι κάτω από τα όρια ασφαλείας, τότε πρέπει να ακολουθήσουμε την αποκαλούμενη αρχή ALARA, δηλαδή να ορίσουμε τα ανώτατα επιτρεπόμενα όρια σε επίπεδο τόσο χαμηλό όσο είναι λογικά δυνατό να επιτευχθεί. Πρόκειται για μια προσέγγιση που εφαρμόζεται διεθνώς.
<P>
Στην προκειμένη περίπτωση, η Επιτροπή ενέκρινε όρια για τον μόλυβδο και το κάδμιο που θα τεθούν σε ισχύ τον Απρίλιο του 2002. Εκφράστηκαν ανησυχίες από τα κράτη μέλη στην Μόνιμη Επιτροπή Τροφίμων ότι τα νέα επίπεδα δεν ήταν δυνατόν να επιτευχθούν για ορισμένα αλιευτικά προϊόντα. Συμφωνήθηκε, ως εκ τούτου, επειγόντως, να αναθεωρηθούν οι σχετικές διατάξεις. Από πρόσφατα στοιχεία, έγινε σαφές ότι τα όρια αυτά θα επέβαλλαν απαιτήσεις πέρα από τα όρια που είναι λογικά δυνατόν να επιτευχθούν, χωρίς όφελος για τη δημόσια υγεία. Ως εκ τούτου, τα ανώτατα επίπεδα σε ορισμένα αλιευτικά προϊόντα αναθεωρήθηκαν και προτείνονται τώρα μικρές αυξήσεις για ορισμένα περιορισμένα είδη προκειμένου να ληφθεί υπόψη αυτή η πραγματικότητα. Ο καθορισμός μη εφικτών ορίων δεν είναι λύση που μπορεί να υποστηριχθεί. Λαμβάνοντας υπόψη τα συνολικά επίπεδα λήψης, τα αναθεωρημένα ανώτατα επίπεδα δεν αυξάνουν τον κίνδυνο για τη δημόσια υγεία.

<SPEAKER ID=195 LANGUAGE="SV" NAME="Lund">
Ευχαριστώ πολύ για την απάντηση. Μιλάμε για συνηθισμένα ψάρια και συνηθισμένα οστρακοειδή, τα οποία κανονικά συνιστούμε να τρώνε πολύ οι Ευρωπαίοι πολίτες. Συνεπώς θεωρώ ανησυχητικό ότι τώρα θα αυξηθούν οι οριακές τιμές. Θέλω να θέσω μια δυο συμπληρωματικές ερωτήσεις. Αληθεύει ότι η Επιτροπή Ειδικών στην πραγματικότητα συνέστησε τη μείωση των οριακών τιμών; Αληθεύει ότι στις ΗΠΑ ισχύουν υψηλότερες οριακές τιμές στους εν λόγω τομείς από ό,τι στην Ευρώπη; Τέλος, θέλω να ρωτήσω ποιος είναι αυτός που θέλησε αύξηση των εν λόγω οριακών τιμών. Είναι η αλιευτική βιομηχανία και, εν πάση περιπτώσει, σε ποιες χώρες η αλιευτική βιομηχανία επιθυμεί να λάβει άδεια για αύξηση των οριακών τιμών των βαρέων μετάλλων, όπως ο μόλυβδος, το κάδμιο και ο υδράργυρος;

<SPEAKER ID=196 NAME="Byrne">
. (ΕΝ) Όσον αφορά τον υδράργυρο, το γενικό ανώτατο επίπεδο για τα αλιευτικά προϊόντα είναι 0,5 mg/χγρ. Αυτό παραμένει αμετάβλητο, όπως έχει καθοριστεί στο παρελθόν σύμφωνα με την κτηνιατρική νομοθεσία, ειδικότερα με την απόφαση 93/351 της Επιτροπής. Η μόνη προτεινόμενη αλλαγή είναι ότι προστέθηκαν δύο συμπληρωματικά είδη στον κατάλογο με τα είδη των ψαριών για το ανώτατο επίπεδο του 1 mg/χγρ. Τα ψάρια αυτά είναι ο γρεναδιέρος και η λυθρινίδα που συμμετέχουν ελάχιστα στη διατροφή, αλλά τα στοιχεία έδειξαν ότι τα χαμηλότερα επίπεδα δεν ήταν εφικτά.
<P>
Στη συνέχεια με ρωτήσατε σχετικά με τα οστρακοειδή. Οι προτάσεις δεν θα αυξήσουν το επίπεδο ασφαλείας της κατανάλωσης οστρακοειδών ούτε για τα παιδιά ούτε για τους ενήλικες. Η μόνη αλλαγή που προτείνεται για τα όρια στα οστρακοειδή, όπως τα δίθυρα μαλάκια, αφορά τον μόλυβδο. Προτείνεται μια μικρή αύξηση από το 1mg/χγρ στο 1,5 mg/χγρ, διότι τα στοιχεία δείχνουν ότι δεν είναι δυνατόν να επιτευχθεί λογικά χαμηλότερο επίπεδο μολύβδου. Η έκθεση στον μόλυβδο στη διατροφή βρίσκεται σαφώς εντός των ορίων ασφαλείας. Κατά τα άλλα, δεν υπάρχει καμία αλλαγή για τις διατάξεις σχετικά με το κάδμιο ή τον υδράργυρο.

<SPEAKER ID=197 NAME="Πρόεδρος">


<SPEAKER ID=198 NAME="Marit Paulsen">
Ερώτηση αριθ. 48 της κ. (H-0889/01):
<P>
Θέμα: Ενημέρωση σχετικά με τρόφιμα υπό τη μορφή του σήματος με το χαμόγελο Από 1ης Οκτωβρίου 2001 η δανική υπηρεσία επιθεώρησης των τροφίμων άρχισε να αναρτά εκθέσεις επιθεωρήσεων στα 40.000 περίπου καταστήματα που παρασκευάζουν ή πωλούν τρόφιμα και ροφήματα. Ο σκοπός είναι, εντός ενός έτους, να έχει αναρτηθεί σε όλα τα καταστήματα τουλάχιστον μία έκθεση σε εμφανές σημείο. Από τις εκθέσεις αυτές θα προκύπτει μεταξύ άλλων σαφώς το συμπέρασμα της επιθεώρησης των αρχών και αυτό υπό τη μορφή τεσσάρων εναλλακτικών σχεδίων του σήματος με το χαμόγελο.
<P>
Το πολύ μεγάλο χαμόγελο σημαίνει π.χ. ότι ο έλεγχος της τελευταίας επιθεώρησης δεν έδωσε αφορμή για παρατηρήσεις, ενώ η πολύ δυσαρεστημένη έκφραση σημαίνει ότι έχει επιβληθεί πρόστιμο στο συγκεκριμένο κατάστημα, ότι έχει κατατεθεί μήνυση στην αστυνομία ή ότι αποσύρθηκε η άδεια από το κατάστημα. Θα ήταν δύσκολο να βρει κανείς καλύτερο παράδειγμα σαφούς ενημέρωσης των καταναλωτών.
<P>
Είναι ενήμερη η Επιτροπή για το νέο αυτό δανικό σύστημα; Εάν ναι, θα ήταν άραγε διατεθειμένη η Επιτροπή να προτείνει στα υπόλοιπα κράτη μέλη να ακολουθήσουν αυτό το καλό παράδειγμα; Εάν όχι, δεν πιστεύει εντούτοις η Επιτροπή ότι αξίζει να μελετηθεί περαιτέρω το εν λόγω σύστημα ως βάση για μελλοντικές διατάξεις στον τομέα αυτό;

<SPEAKER ID=199 NAME="Byrne">
. (ΕΝ) Συμφωνώ με την αξιότιμη βουλευτή ότι είναι σημαντικό να ευαισθητοποιηθούν ακόμα περισσότερο οι καταναλωτές. Η Επιτροπή επικροτεί οποιαδήποτε πρωτοβουλία που αποσκοπεί στην προστασία του καταναλωτή. Ωστόσο, η Επιτροπή θεωρεί ότι τα κράτη μέλη είναι εκείνα που πρέπει να επιφορτιστούν με το έργο της ανάπτυξης της ποιότητας των τροφίμων και της πληροφόρησης των καταναλωτών για τα αποτελέσματα των επίσημων ελέγχων, την επιτήρηση και άλλες δραστηριότητες στον τομέα των τροφίμων.
<P>
Τα κράτη μέλη είναι αρμόδια για τη διεξαγωγή των επίσημων ελέγχων στα προϊόντα διατροφής σε όλα τα στάδια της παραγωγής και της διανομής. Εναπόκειται σε αυτά να αποφασίσουν ποιος είναι ο καλύτερος τρόπος για την ενημέρωση των καταναλωτών σχετικά με αυτές τις δραστηριότητες, σύμφωνα και με την αρχή της επικουρικότητας.
<P>
Παρόλο που η Επιτροπή δεν είναι ενήμερη για τη συγκεκριμένη πρωτοβουλία των δανικών αρχών, μπορεί να ενθαρρύνει τέτοιου είδους μέτρα ή την εθελοντική υλοποίηση τέτοιων πρωτοβουλιών από άλλα κράτη μέλη, αλλά είναι απίθανο να παρουσιάσει παρόμοια πρόταση σε κοινοτικό επίπεδο. Υπογραμμίζω ότι οι επισημάνσεις αυτές γίνονται σε σχέση με τα σημεία πώλησης τα οποία αναφέρετε συγκεκριμένα στην ερώτησή σας.

<SPEAKER ID=200 NAME="Πρόεδρος">


<SPEAKER ID=201 NAME="Κωνσταντίνου Χατζηδάκη">
Ερώτηση αριθ. 50 του κ. (H-0942/01):
<P>
Θέμα: Κατάσταση σφαγείων στην Ελλάδα Σύμφωνα με πληροφορίες η σφαγειοτεχνική υποδομή της Ελλάδας θεωρείται σε μεγάλο ποσοστό ανεπαρκής. Ειδικότερα από τα 350 περίπου λειτουργούντα σφαγεία, 50 έως 60 πληρούν έως ένα βαθμό τις απαιτήσεις της Οδηγίας 91/497/ΕΟΚ και έχουν κανονική έγκριση, ενώ τα υπόλοιπα που ανήκουν σε Δήμους και Κοινότητες είναι παλαιάς κατασκευής με ανεπαρκή και απαρχαιωμένο εξοπλισμό, στερούνται εγκαταστάσεων υγιεινής διάθεσης των υγρών και στερεών αποβλήτων καθώς και των υλικών υψηλού κινδύνου. Επίσης, δεν εφαρμόζονται σε αυτά τα προγράμματα καθαρισμού-απολύμανσης και οι εκδοροσφαγείς δεν τηρούν τους κανόνες ατομικής υγιεινής.
<P>
Είναι ικανοποιημένη η Επιτροπή από την κατάσταση που επικρατεί σήμερα στα σφαγεία στης Ελλάδας, και τι μέτρα προτίθεται να λάβει προκειμένου να συμμορφωθεί η Ελλάδα πλήρως με το κοινοτικό δίκαιο;

<SPEAKER ID=202 NAME="Byrne">
. (ΕΝ) Τα σφαγεία στην Ελλάδα εγκρίνονται από τις αρμόδιες αρχές σύμφωνα με την Οδηγία 64/433 του Συμβουλίου σχετικά με τις συνθήκες υγιεινής για την παραγωγή και τη διάθεση νωπών κρεάτων στην αγορά, όπως τροποποιήθηκε από την Οδηγία 95/23. 47 σφαγεία αναφέρονται ως εγκεκριμένα για τη διάθεση κρέατος στην κοινοτική αγορά. Το κρέας από τα υπόλοιπα λειτουργούντα σφαγεία που κρίνεται κατάλληλο για κατανάλωση από τον άνθρωπο μπορεί να διατεθεί στην εγχώρια αγορά του κράτους μέλους.
<P>
Η τελευταία αποστολή επιθεώρησης σχετικά με το νωπό κρέας στην Ελλάδα από το Γραφείο Τροφίμων και Κτηνιατρικών Θεμάτων της Επιτροπής πραγματοποιήθηκε τον Σεπτέμβριο του 2000 και αφορούσε το χοιρινό κρέας. Η αποστολή αυτή εντόπισε σοβαρές και ποικίλες ελλείψεις στη διεξαγωγή των επίσημων ελέγχων και στην εφαρμογή των προτύπων παραγωγής σε αυτόν τον τομέα. Όπως γνωρίζει ο αξιότιμος βουλευτής, από την απάντηση που δόθηκε σε προηγούμενη ερώτησή του κατά τη σύνοδο του Νοεμβρίου, πραγματοποιήθηκαν περαιτέρω επαφές με τις ελληνικές αρχές κατά τη διάρκεια του 2001, σε μια προσπάθεια επίλυσης των προβλημάτων που εντοπίστηκαν. Η δράση που έχει αναληφθεί ως σήμερα δεν είναι ικανοποιητική και η Επιτροπή συνεχίζει να προβληματίζεται σοβαρά για την κατάσταση. Περαιτέρω συναντήσεις υψηλού επιπέδου με τις ελληνικές αρχές προγραμματίζονται για τις αρχές του 2002 σε μια προσπάθεια να εξαλειφθούν οι αδυναμίες που συνεχίζουν να παρουσιάζονται στα πρότυπα της ασφάλειας των τροφίμων και των κτηνιατρικών ελέγχων.
<P>
Όσον αφορά την επεξεργασία των λυμάτων, η Οδηγία 91/271 του Συμβουλίου που αφορά την επεξεργασία των αστικών λυμάτων προβλέπει κανόνες για τα σφαγεία. Τα λύματα που υπερβαίνουν έναν ορισμένο όγκο πρέπει να πληρούν τις απαιτήσεις που ορίζονται σε προγενέστερους κανονισμούς ή/και στις ειδικές εγκρίσεις από τις αρμόδιες αρχές από την 31η Δεκεμβρίου 2000 και εξής. Στις περιπτώσεις όπου τα σφαγεία εκχέουν απευθείας τα λύματά τους στο δημόσιο σύστημα αποχέτευσης, ισχύουν οι γενικοί κανόνες της οδηγίας. Λεπτομερείς πληροφορίες σχετικά με την κατάσταση των βιομηχανικών εκχύσεων λυμάτων στην Ελλάδα βρίσκονται στο στάδιο της αξιολόγησης.

<SPEAKER ID=203 NAME="Χατζηδάκης">
Κύριε Επίτροπε, είπατε ότι 47 σφαγεία πληρούν κάποιες κοινοτικές προδιαγραφές, ενώ κάποια άλλα μπορούν να λειτουργούν χωρίς πρόβλημα στην Ελλάδα. Το θέμα είναι ότι εμείς έχουμε 350 σφαγεία. Μένει ένας μεγάλος αριθμός σφαγείων που προφανώς δεν πληρούν τις κοινοτικές απαιτήσεις. Είναι έτσι; Θα ήθελα να το κάνουμε σαφές.
<P>
Το δεύτερο που θέλω να σας ρωτήσω είναι αν έχετε κάποιο νεότερο σχετικά με την σπογγώδη εγκεφαλοπάθεια. Η Επιτροπή είχε κάνει μια έρευνα στην Ελλάδα. Τι γίνεται; Αναφέρομαι στο θέμα της ΣΕΒ. Υπάρχει και το μεγάλο θέμα της Κεντρικής Κρεαταγοράς της Αθήνας, όπου η Επιτροπή έχει διατάξει έρευνα. Δεδομένου ότι κουβεντιάζετε με τις ελληνικές αρχές, θα ήθελα να μου πείτε αν έχετε κάποια νέα πάνω σ' αυτό.

<SPEAKER ID=204 NAME="Byrne">
. (ΕΝ) Όπως είπα στην προηγούμενη απάντησή μου, η Επιτροπή εξακολουθεί να ανησυχεί έντονα για την κατάσταση σχετικά με τα σφαγεία. Όσον αφορά τη ΣΕΒ και άλλους ελέγχους, σας παραπέμπω στις εκθέσεις του ΓΤΚΘ σχετικά με το θέμα αυτό.
<P>
Στις 22 Μαΐου, επιβεβαίωσα ότι συνάντησα τον Έλληνα Υπουργό στο περιθώριο του Συμβουλίου Γεωργίας και συζητήσαμε τις αδυναμίες που εντοπίστηκαν στις διαδοχικές εκθέσεις του ΓΤΚΘ. Στις 8 Ιουνίου, απηύθυνα εκ νέου επιστολή προς τον Έλληνα Υπουργό ζητώντας του να δοθεί συνέχεια στην αρχική του απάντηση της 27ης Απριλίου. Αυτό οδήγησε σε περαιτέρω επαφές μεταξύ του Υπουργού, των αρμόδιων αρχών στην Ελλάδα και των δικών μου υπηρεσιών. Το μήνυμα προς τις ελληνικές αρχές είναι σταθερό: πρέπει να καταβληθούν πολύ μεγαλύτερες προσπάθειες και να επενδυθούν περισσότεροι πόροι για τη διόρθωση των αδυναμιών που εντοπίζονται μονίμως από τις αποστολές του ΓΤΚΘ. Τα συμπεράσματα των εκθέσεων του ΓΤΚΘ είναι διαθέσιμα προς μελέτη στην ιστοσελίδα του.

<SPEAKER ID=205 NAME="Πρόεδρος">
Δεδομένου ότι η Ώρα των Ερωτήσεων προς την Επιτροπή έληξε, οι ερωτήσεις αριθ. 51 έως 83 θα απαντηθούν γραπτώς.
<P>
Η Ώρα των Ερωτήσεων προς την Επιτροπή έληξε.
<P>
(Η συνεδρίαση διακόπτεται στις 19.25 και συνεχίζεται στις 21.00)

<CHAPTER ID=11>
Συνεδρίαση του Παγκόσμιου Οργανισμού Εμπορίου στο Κατάρ (συνέχεια)
<SPEAKER ID=206 NAME="Η Πρόεδρος">
- Θα συνεχισθεί τώρα η συζήτηση σχετικά με τις δηλώσεις του Συμβουλίου και της Επιτροπής για την Διάσκεψη του Παγκόσμιου Οργανισμού Εμπορίου στο Κατάρ.

<SPEAKER ID=207 LANGUAGE="DE" NAME="Schwaiger">
Κύριε Πρόεδρε, εξ ονόματος της Ομάδας του ΕΛΚ θέλω να ευχαριστήσω θερμά την Επιτροπή και το Συμβούλιο για την εξαιρετική προετοιμασία και διεξαγωγή των διαπραγματεύσεων στην υπουργική διάσκεψη του ΠΟΕ στο Κατάρ.
<P>
Ήταν μια αξιοθαύμαστη επίδοση, ο τρόπος με τον οποίο χειριστήκατε τα πράγματα, κύριε Επίτροπε Lamy, μαζί με τους συνεργάτες σας, και πώς κατορθώσατε, στη δύσκολη κατάσταση που επικρατούσε τις παραμονές της Ντόχα, να συμπεριληφθούν τελικά όλα τα θέματα που επιθυμούσε η Ευρωπαϊκή Ένωση στο πρόγραμμα του γύρου που θα ξεκινήσει το 2002. Και τούτο παρά τις συνηθισμένες επιθέσεις από την πλευρά της Ινδίας και των χωρών της ομάδας Cairns κατά της Ευρωπαϊκής Ένωσης, οι οποίες ήταν επί το πλείστον αδικαιολόγητες. Λήφθηκαν υπόψη σημαντικά στοιχεία του ψηφίσματός μας. Δύο εβδομάδες αργότερα, εγώ ο ίδιος άκουσα τους εκπροσώπους της κυβέρνησης της Γκάνα να επισημαίνουν όλο υπερηφάνεια ότι αυτή τη φορά η Αφρική διαδραμάτισε αυτόνομο ρόλο και ότι αυτό οφείλεται επίσης στην καλή προετοιμασία που είχε κάνει η Ευρωπαϊκή Ένωση και ειδικότερα ο Επίτροπος κ. Lamy.
<P>
Οι αναπτυσσόμενες χώρες, ιδιαίτερα μάλιστα της Αφρικής - αυτό αποτελούσε ένα από τα κύρια αιτήματά μας - πρόκειται πλέον να συμμετέχουν πλήρως στις διαπραγματεύσεις. Οι Αφρικανοί αντιπρόσωποι πέτυχαν σημαντικά αποτελέσματα όσον αφορά την πολιτική δήλωση για το TRIPS. Κύριε Επίτροπε Lamy, το αναφέρατε ήδη σήμερα το πρωί. Τα αιτήματα των αναπτυσσόμενων χωρών και των Αφρικανών εκπληρώθηκαν σε μεγάλο βαθμό, ξεκινώντας από την ανάγκη χορήγησης τεχνικής βοήθειας μέχρι και τις ρυθμίσεις για παρεκκλίσεις έως το έτος 2008 όσον αφορά τη συμφωνία του Κοτονού.
<P>
Στον νέο γύρο διαπραγματεύσεων θα συμπεριληφθούν ωστόσο και κεντρικά σημεία των ευρωπαϊκών αιτημάτων. Δεν χρειάζεται να επαναλάβω τις λεπτομέρειες. Σημαντικό είναι εν προκειμένω ότι η Ευρωπαϊκή Ένωση μπορεί να προβάλει τις αντιλήψεις της για μια κοινωνική και οικολογική οικονομία της αγοράς στο σύστημα του ελευθέρου και δίκαιου παγκόσμιου εμπορίου και σιγά σιγά να τις επιβάλει.
<P>
Θεωρώ όμως ότι έχουμε ακόμα να κάνουμε αρκετά πράγματα στο ζήτημα του περαιτέρω εκδημοκρατισμού του ΠΟΕ. Κύριε Lamy, το επισημάνατε και εσείς αυτό - ότι δηλαδή θα πρέπει να καθιερώσουμε τη σύγκλιση μιας κοινοβουλευτικής συνέλευσης. Εδώ θα πρέπει εμείς, ως Ευρωπαϊκό Κοινοβούλιο, να διατηρήσουμε τον ηγετικό μας ρόλο και να παρακαλέσουμε την Επιτροπή να εξακολουθήσει να μας χορηγεί οικονομική υποστήριξη, ώστε να είμαστε σε θέση να συμπεριλαμβάνουμε και τους εκπροσώπους των αφρικανικών κοινοβουλίων.
<P>
Θέλω τώρα να αναφερθώ σε ένα σημείο της πρωινής συζήτησης. Μία συνάδελφος, η κ.Lucas, υποστήριξε ότι τα αποτελέσματα δεν ήταν ικανοποιητικά, ότι ήταν απαράδεκτα. Νόμισα ότι θα ακολουθήσει η προβολή των ευρωπαϊκών συμφερόντων, θεμελιώνοντάς τα από ευρωπαϊκή σκοπιά. Εκείνη όμως επικαλέσθηκε μόνο το γεγονός ότι η Ινδία και μερικές Μη Κυβερνητικές Οργανώσεις ...
<P>
(Η Πρόεδρος αφαιρεί τον λόγο από τον ομιλητή)

<SPEAKER ID=208 NAME="McNally">
Κύριε Πρόεδρε, κύριε Επίτροπε, θέλω να μιλήσω σχετικά με ένα ζήτημα το οποίο το Κοινοβούλιο είχε επισημάνει πριν από το Κατάρ ως ζωτικής σημασίας, και μάλιστα το είχαμε εκ των ων ουκ άνευ, όπως και ο Επίτροπος - και αυτό είναι η σχέση μεταξύ περιβάλλοντος και εμπορίου.
<P>
Στο Κατάρ είδαμε να σημειώνεται μια σημαντική εξέλιξη. Για πρώτη φορά, και παρόλη την έντονη και ευρεία αντίθεση, θα διεξαχθούν διαπραγματεύσεις σχετικά με ορισμένα κομβικά περιβαλλοντικά ζητήματα. Φυσικά, πολλά ακόμη μένουν να γίνουν, αλλά ξεκίνησε κάποια διαδικασία και έσπασε ένα ταμπού. Το κλειδί για την περαιτέρω πρόοδο πρέπει να είναι το να αποδείξουμε, πάνω από όλα, στις αναπτυσσόμενες χώρες ότι οι φόβοι τους για περιβαλλοντικό προστατευτισμό από την πλευρά μας είναι αβάσιμοι.
<P>
Το Κατάρ, ειλικρινά, δεν επέφερε την πρόδο που επιθυμούσαμε εμείς, η Ομάδα του ΕΣΚ, και ζητούσαμε προκαταβολικά όσον αφορά τα δικαιώματα των εργαζομένων, τη δημοκρατία και τη διαφάνεια στη διαδικασία λήψης αποφάσεων του ΠΟΕ. Αφησε όμως το δρόμο ανοικτό για την επίτευξη προόδου σε όλα. Γνωρίζουμε ότι υπήρξαν έντονες πιέσεις από πολλές χώρες, συμπεριλαμβανομένων των αναπτυσσόμενων χωρών, για μια δήλωση ότι τα δικαιώματα των εργαζομένων ήταν θέμα που ανήκε αποκλειστικά στη δικαιοδοσία της ΔΟΕ. Η αντίδραση σε αυτές τις πιέσεις ήταν η δέουσα, ενώ επαναδιατυπώθηκε η αρχή της συνεργασίας του ΠΟΕ και της ΔΟΕ. Η ΕΕ πρέπει τώρα να ασκήσει έντονες πιέσεις ώστε να μεταφράσει σε πράξη την αρχή αυτή, εκμεταλλευόμενη την ευκαιρία που δίδει η ΔΟΕ με τη σύσταση επιτροπής για τις κοινωνικές πτυχές της παγκοσμιοποίησης στην οποία θα συμμετέχουν ο ΠΟΕ και άλλοι διεθνείς οργανισμοί.
<P>
Η υπουργική διάσκεψη συμφώνησε επίσης να διεξαχθούν διαπραγματεύσεις σχετικά με τη διαδικασία διευθέτησης διαφορών, με ανοικτή ημερήσια διάταξη που θα καλύπτει οποιεσδήποτε προτάσεις επιλέξουν να καταθέσουν τα μέλη του ΠΟΕ. Η ΕΕ πρέπει να εκμεταλλευτεί αυτή την ευκαιρία υπέρ του ανοίγματος και της διαφάνειας.
<P>
Κύριε Επίτροπε, θα θέλαμε πραγματικά να μάθουμε ποιες είναι οι ιδέες σας για τη μεταρρύθμιση και δεν θα παραλείψουμε να σας γνωστοποιήσουμε τις δικές μας ιδέες.
<P>
Θα θέλαμε να δηλώσουμε δημοσίως σήμερα ότι αναγνωρίζουμε τον καθοριστικό ρόλο που διαδραματίσατε, κύριε Επίτροπε Lamy, στην επιτυχία της διάσκεψης. Είχατε έναν πολύ δύσκολο ρόλο και επιδείξατε ικανότητα και επιμονή. Υπογραμμίζω ιδιαίτερα την επιμονή σας στο ότι χρειάζεστε την πολιτική στήριξη αυτού του Σώματος προκειμένου να συνεχίσετε τον γύρο των διαπραγματεύσεων με τον τρόπο που ξεκίνησε. Θα αποτυπώσουμε τη στήριξή μας σε ένα ψήφισμα που θα τεθεί σε ψηφοφορία αύριο.
<P>
Πολλοί πήγαν στο Κατάρ ελπίζοντας σε ένα φιάσκο, ελπίζοντας σε μια επανάληψη του Σηάτλ, ελπίζοντας να καταγγείλουν κάτι, με μια διάθεση λαϊκισμού. Η ελπίδα τους αυτή διαψεύστηκε και πρέπει να είναι ειλικρινείς με τους εαυτούς τους και να σεβαστούν τις απόψεις των αναπτυσσόμενων χωρών να μην ενδώσουν στον πατερναλισμό, όπως έκαναν δυστυχώς ορισμένοι συνάδελφοί μας.
<P>
Η δήλωση του Κατάρ περιέχει σχεδόν όλα όσα ήθελαν οι αναπτυσσόμενες χώρες όσον αφορά την ημερήσια διάταξη. Η ημερήσια διάταξη δεν είναι η οριστική έκβαση και θα χρειαστεί να επαγρυπνούμε για ένα καλό αποτέλεσμα, αλλά κατά την ανάπτυξη·
<P>
(Η Πρόεδρος διακόπτει την ομιλήτρια)

<SPEAKER ID=209 LANGUAGE="NL" NAME="De Clercq">
Κύρια Πρόεδρε, κύριε Επίτροπε, αγαπητοί συνάδελφοι, ο Παγκόσμιος Οργανισμός Εμπορίου έχει μέλλον. Τα 144 κράτη μέλη του θα διαπραγματευθούν όντως εκ νέου κατά τα επόμενα χρόνια σχετικά με την περαιτέρω φιλελευθεροποίηση του παγκοσμίου εμπορίου, όμως όλο και περισσότερο συνειδητοποιεί αυτή η "λέσχη πλουσίων" ότι οι ισχυρότεροι δεν είναι πλέον αυτομάτως και οι κερδισμένοι. Οι αναπτυσσόμενες χώρες πραγματοποίησαν όντως σημαντική πρόοδο και έβαλαν την σφραγίδα τους στις διαπραγματεύσεις. Όμως και η Ευρωπαϊκή Ένωση μπορεί να είναι ικανοποιημένη. Χάρη στην υπομονή και την επιμονή των ευρωπαίων διαπραγματευτών, των δύο Επιτρόπων μας, οι οποίοι παρίστανται στη σημερινή συνεδρίαση, επιτεύχθηκε τελικά συμφωνία για τη διεξαγωγή ενός ευρέος διαπραγματευτικού γύρου. Έτσι, στον νέο γύρο θα μπορούσαν για παράδειγμα να συζητηθούν οι δημόσιες προμήθειες, ο ανταγωνισμός, οι επενδύσεις, οι σχέσεις μεταξύ των διεθνών περιβαλλοντικών συμφωνιών και των κανόνων του ΠΟΕ.
<P>
Αυτές οι εμπορικές συνομιλίες πραγματοποιούνται σε μία σημαντική στιγμή, διότι στέλνουν το μήνυμα ότι τα κράτη μέλη του οργανισμού, μετά τις τρομοκρατικές ενέργειες στις Ηνωμένες Πολιτείες, είναι διατεθειμένα να συνεργαστούν σε διεθνές επίπεδο και ότι οι τρομοκράτες δεν είναι σε θέση να υποσκάψουν το παγκόσμιο εμπόριο. Επιπλέον, η συνέχιση της φιλελεύθερης εμπορικής πολιτικής είναι σημαντική διότι μπορεί να δώσει μία ισχυρή ώθηση στη δύσκολη φάση κατά την οποία βρίσκεται η παγκόσμια οικονομία.
<P>
Τέλος, θα ήθελα να παρατηρήσω επίσης ότι η πρόκληση που αντιμετωπίζει ο Παγκόσμιος Οργανισμός Εμπορίου είναι να εξακολουθεί να αναπτύσσει το πολυμερές εμπορικό σύστημα με τέτοιο τρόπο, ώστε η παγκοσμιοποίηση να έχει όσο το δυνατόν περισσότερο θετικά αποτελέσματα για όσο το δυνατόν περισσότερους ανθρώπους και χώρες. Θα πρέπει να συνεχίσουμε τις προσπάθειες που άρχισαν πριν από περισσότερα από 50 χρόνια.

<SPEAKER ID=210 LANGUAGE="SV" NAME="Gahrton">
Κύρια Πρόεδρε, σε μία έκθεση προς την επιτροπή του άρθρου 133 σχετικά με την συνεδρίαση του ΠΟΕ στο Κατάρ, η επιτροπή ισχυρίζεται ότι η ενεργός συμμετοχή της ευρωπαϊκής κοινωνίας των πολιτών ενίσχυσε τη θέση του διαπραγματευτή της ΕΕ. Ο ισχυρισμός αυτός δίνει την εντύπωση ότι τα κινήματα των πολιτών θα έπρεπε να πανηγυρίζουν όπως ακριβώς και ο Επίτροπος Lamy σχετικά με το αποτέλεσμα του Κατάρ. Πρόκειται για απολύτως ασύστολο ψεύδος. Η αλήθεια είναι ότι οι περιβαλλοντικές οργανώσεις και οι οργανώσεις αλληλεγγύης επικρίνουν την στάση της ΕΕ στη Ντόχα και χαρακτηρίζουν την τελική συμφωνία ως ήττα των φτωχών λαών του πλανήτη. Το International Forum on Globalisation διαπιστώνει για παράδειγμα ότι το αποτέλεσμα του Κατάρ αποτελεί τον απόλυτο θρίαμβο του Παγκοσμίου Οργανισμού Εμπορίου, αποστολή του οποίου είναι να αποκλείσει την κοινωνία των πολιτών από την διαμόρφωση των οικονομικών συστημάτων.
<P>
Η Οργάνωση ATTAC του Βελγίου γράφει σχετικά με την προετοιμασία της Συνόδου Κορυφής του Λάκεν ότι η ΕΕ, εξαιτίας και της υποστήριξης που παρέχει στον ΠΟΕ, επηρεάστηκε με τρόπο ουσιαστικό από τα συμφέροντα των χρηματοπιστωτικών ιδρυμάτων και των μεγάλων επιχειρήσεων. Η αλήθεια είναι ότι τόσο τα ευρωπαϊκά κινήματα πολιτών όσο και οι αντιπρόσωποι των αναπτυσσομένων χωρών έχουν απογοητευθεί έντονα από τη συνήθεια των διαπραγματευτών της ΕΕ να αντιμετωπίζουν με αλαζονεία και με άδεια χέρια τους αντιπροσώπους των φτωχών κρατών. Είναι λυπηρό το γεγονός ότι η Επιτροπή προωθεί μία ευρωκεντρική, εγωιστική και νεοφιλελεύθερη εμπορική πολιτική, όμως οι προσπάθειες μέσω ψεμάτων να καταστούν συνυπεύθυνα τα ευρωπαϊκά κινήματα πολιτών για την αναίσχυντη κατάχρηση εξουσίας που διέπραξε η ΕΕ στη Ντόχα δεν είναι πραγματικά απαράδεκτη, κύριε Lamy;

<SPEAKER ID=211 NAME="Figueiredo">
(ΡΤ) Κυρία Πρόεδρε, βλέπουμε με ανησυχία τις αποφάσεις της συνεδρίασης του Παγκόσμιου Οργανισμού Εμπορίου. Οι επιπτώσεις τους βραχυπρόθεσμα και μεσοπρόθεσμα μπορούν να αποβούν ολέθριες για τους λαούς πολλών χωρών, κυρίως των λιγότερο αναπτυγμένων χωρών αλλά επίσης και ορισμένων χωρών της Ευρωπαϊκής Ένωσης, κυρίως της Πορτογαλίας. Για τη χώρα μου, είναι ιδιαίτερα ανησυχητικό το άνοιγμα στον γεωργικό τομέα και στην κλωστοϋφαντουργία, καθώς και οι διμερείς συμφωνίες που διαπραγματεύεται η Ευρωπαϊκή Ένωση, όπως η συμφωνία με το Πακιστάν, χωρίς να λαμβάνονται υπόψη οι ιδιαιτερότητες της Πορτογαλίας.
<P>
Για τους οικονομικούς ομίλους και τις πολυεθνικές εταιρείες επιτεύχθηκε το βασικό: το άνοιγμα των διαπραγματεύσεων για μεγαλύτερη απελευθέρωση του παγκόσμιου εμπορίου, που αναβλήθηκαν στο Σηάτλ και τέθηκαν σε αμφισβήτηση εφέτος από διεθνείς οργανώσεις, κυρίως από τις οργανώσεις που ήταν παρούσες στο Παγκόσμιο Κοινωνικό Φόρουμ του Πόρτο Αλέγκρε και στη Γένοβα. Το αποδεικνύουν οι δηλώσεις ικανοποίησης της UNICE (της ευρωπαϊκής ένωσης εργοδοτών) που επιβεβαιώνουν ότι επιτεύχθηκε το βασικό ακόμη και εάν δεν ικανοποιήθηκαν όλες οι διεκδικήσεις τους. Το ίδιο το τελικό ψήφισμα του ΠΟΕ, με στόχο την απελευθέρωση σε ιδιαίτερα ευαίσθητους τομείς όπως η κλωστοϋφαντουργία, σημαντικές πτυχές της γεωργίας, οι υπηρεσίες και άλλοι τομείς, συμπεριλαμβανομένου του πεδίου της πνευματικής ιδιοκτησίας, δεν αφήνει πολλές αμφιβολίες, αν και η πρακτική υλοποίησή του μπορεί ακόμη να επηρεαστεί από τους αγώνες που θα αναπτυχθούν. Ακόμη και ορισμένες μικρές θετικές πρόοδοι στον τομέα της πνευματικής ιδιοκτησίας, μετά τις πιέσεις που άσκησαν χώρες όπως η Βραζιλία και η Νότια Αφρική για να αποκτήσουν γενικά φάρμακα καταπολέμησης του AIDS και της ελονοσίας, αποδεικνύουν ότι είναι σημαντικό να ενταθεί ο αγώνας κατά της κεφαλαιοκρατικής παγκοσμιοποίησης στις διάφορες πτυχές της, τόσο τις πολιτικές όσο και τις οικονομικές, κοινωνικές ή περιβαλλοντικές. Οι συνδικαλιστικές οργανώσεις της Ευρωπαϊκής Ένωσης καταδίκασαν ήδη το άνοιγμα των διαπραγματεύσεων στο πλαίσιο του ΠΟΕ χωρίς να διασφαλιστεί τουλάχιστον πραγματική πρόοδος όσον αφορά την υπεράσπιση της τήρησης των συμβάσεων της ΔΟΕ και των ελάχιστων κανόνων προστασίας των δικαιωμάτων των εργαζομένων, δεδομένου ότι δεν μπορεί να υπάρξει βιώσιμη ανάπτυξη χωρίς να υπάρχει κοινωνική και περιβαλλοντική ανάπτυξη. Η απελευθέρωση του διεθνούς εμπορίου ευνοεί τις πλούσιες χώρες και τις πολυεθνικές εταιρείες, αυξάνει το χάσμα μεταξύ αναπτυγμένων και λιγότερο αναπτυγμένων χωρών, όπως δείχνουν οι μελέτες που πραγματοποιήθηκαν στο πλαίσιο του ΟΗΕ, εντείνει την εκμετάλλευση λαών και εργαζομένων εκ μέρους των πολυεθνικών που ελέγχουν το διεθνές εμπόριο και ενδιαφέρονται μόνο για τη μεγιστοποίηση του κέρδους, ακόμη και με κόστος την παιδική εργασία, την ασφάλεια των τροφίμων, το περιβάλλον, την οικογενειακή και πολυλειτουργική γεωργία. Για αυτό και είναι σημαντική η κινητοποίηση στον αγώνα για μία εναλλακτική λύση βιώσιμης ανάπτυξης η οποία θα δίνει προτεραιότητα στη μείωση της φτώχειας και του κοινωνικού αποκλεισμού, θα προωθεί τη μεταρρύθμιση της ΚΓΠ, θα είναι πιο συνεκτική, πιο αλληλέγγυα και λιγότερο αποξενωμένη από τις χώρες του Νότου.

<SPEAKER ID=212 LANGUAGE="NL" NAME="Belder">
Σας ευχαριστώ, κυρία Πρόεδρε. Ο εμπορικός γύρος του Κατάρ έπρεπε να αποτελέσει ένα γύρο για τις αναπτυσσόμενες χώρες, πράγμα που επιτεύχθηκε εν μέρει. Λέω εν μέρει, διότι η Ευρώπη, όπως και άλλες πλούσιες χώρες, αρνείται να δεσμευθεί για την κατάργηση των ενισχύσεων, οι οποίες δημιουργούν διαταραχές στην αγορά. Οι πανηγυρισμοί της Ευρώπης για το Κατάρ οφείλονται επομένως περισσότερο στην αναμενόμενη φιλελευθεροποίηση του εμπορίου, η οποία θα αποβεί προς όφελος της Ευρώπης.
<P>
Το Κατάρ αποτελεί το πολλοστό μήνυμα για την ανάγκη μεταρρύθμισης της γεωργικής μας πολιτικής. Αντιμετωπίζουμε την πρόκληση να εξασφαλίσουμε ένα ικανοποιητικό εισόδημα στους αγρότες μας, χωρίς όμως να διαταράσσουμε τις τιμές στις παγκόσμιες αγορές. Η άμεση στήριξη στα εισοδήματα και η διεύρυνση του γεωργικού πακέτου καθηκόντων και επιβραβεύσεων δείχνουν την σωστή κατεύθυνση. Ακόμα και μετά το Κατάρ παραμένει η εντύπωση ότι δεν επιθυμούν όλα τα κράτη μέλη να βαδίσουν προς την κατεύθυνση αυτήν.
<P>
Ένα άλλο σημαντικό ζήτημα, κυρία Πρόεδρε, για τις αναπτυσσόμενες χώρες ήταν η αποσαφήνιση της συμφωνίας για τα πνευματικά δικαιώματα. Ναι μεν υπήρξε πολιτική δήλωση ότι το δίκαιο περί διπλωμάτων ευρεσιτεχνίας δεν θα πρέπει να εμποδίζει σε έκτακτες περιπτώσεις την παραγωγή φαρμάκων που μπορεί να σώσουν ζωές, όμως η δήλωση αυτή δεν είναι απολύτως ικανοποιητική. Χρειάζεται να μπορούν να εισάγουν δωρεάν τα φτηνότερα αυτά φάρμακα χώρες οι οποίες δεν διαθέτουν τη βιομηχανία για να τα παράγουν. Τα νομικά προβλήματα που προκύπτουν θα πρέπει να αντιμετωπισθούν με δυναμικό τρόπο. Προκειμένου να μην υπάρξουν καταχρήσεις, είναι αποφασιστικής σημασίας να διεξάγονται έλεγχοι, έτσι ώστε να είμαστε σίγουροι για το εάν πρόκειται πραγματικά για μία κατάσταση έκτακτης ανάγκης.
<P>
Τέλος, θα ήθελα να υπογραμμίσω ότι στη μάχη για το περιβάλλον και τις κοινωνικές προδιαγραφές, τα σημαντικότερα κίνητρα της ΕΕ δεν θα πρέπει να είναι ο αθέμιτος ανταγωνισμός, αλλά η πρόσβαση των φτωχών χωρών στις αγορές και η αύξηση της ευημερίας τους.

<SPEAKER ID=213 LANGUAGE="FR" NAME="Martinez">
Κυρία Πρόεδρε, κύριε Επίτροπε, η τέταρτη υπουργική διάσκεψη του Παγκόσμιου Οργανισμού Εμπορίου στη Ντόχα έπρεπε να καθορίσει μια ημερήσια διάταξη και ένα πρόγραμμα, όπως και έγινε. Από αυτή την οπτική γωνία, η διάσκεψη στέφθηκε με επιτυχία. Αλλά επιτυχία για ποιον; Επιτυχία, χωρίς αμφιβολία, κύριε Επίτροπε, για εσάς που αποδείξατε την αντοχή της στην αϋπνία και τη θαυμάσια υγεία σας. Μια και μιλάμε για υγεία, η Ντόχα ήταν μια πραγματική επιτυχία όσον αφορά τα φάρμακα, αλλά ουσιαστικά οι φτωχοί του πλανήτη οφείλουν κυρίως αυτό το δικαίωμα της πρόσβασης στα φάρμακα στον Οσάμα Μπιν Λάντεν. Εάν οι ΗΠΑ δεν φοβόντουσαν την ασθένεια του άνθρακα και εάν δεν είχε χρειαστεί να αντιμετωπίσουν την πνευματική ιδιοκτησία της Bayer, δεν θα είχαν υποχωρήσει.
<P>
Πέρα από αυτό, τι μας έδωσε η Ντόχα; Δύο πράγματα: στερεότυπα και μια παράταση. Τα στερεότυπα συσσωρεύονται. Πρώτον, τα στερεότυπα για το παγκόσμιο εμπόριο που θα οδηγήσει στην ανάπτυξη, στην ευημερία και φυσικά στην ειρήνη. Είχαμε ήδη υπογράψει μια εμπορική συμφωνία στο Μαρακές και όλοι γνωρίζουμε ότι αυτή έφερε την ειρήνη στη Γάζα, στην Παλαιστίνη, ακόμα και στο Αφγανιστάν.
<P>
Δεύτερο μεγάλο στερεότυπο: η Ευρώπη την τήρησε, η Ιαπωνία την εγκατέλειψε. Οι ΛΑΧ, παρότι τους δόθηκαν όλα τα δώρα, εκτός από τα όπλα, την εγκατέλειψαν. Η Κορέα ίσως έμεινε. Η Ένωση των δεκαπέντε διχάστηκε. Η αγροτική Γαλλία βρέθηκε μόνη της, αν εξαιρέσουμε την υποστήριξη της Ιρλανδίας. Εντούτοις, η Ευρώπη επέτυχε μια νίκη στον περιβαλλοντικό και στον κοινωνικό τομέα. Οι Ηνωμένες Πολιτείες, που δεν έχουν υπογράψει τη συμφωνία του Κυότο, δεν δεσμεύονται όσον αφορά το περιβάλλον. Και όσον αφορά την κοινωνική πτυχή, όλα τα ευρωπαϊκά συνδικάτα εξέφρασαν κάθε δυνατή αρνητική άποψη για τη Ντόχα.
<P>
Επιπλέον, η Ευρώπη επέτυχε μια παράταση. Καταρχάς, μια παράταση όσον αφορά τη γεωργία. Μέχρι να ολοκληρωθούν οι διαπραγματεύσεις, δηλαδή μέχρι το 2005, οι αγρότες μας θα λαμβάνουν εσωτερική βοήθεια και επιστροφές. Μετά από το 2005, συμφωνήσαμε την κατάργηση των μέτρων αυτών. Όμως, οι Γάλλοι Ζακ Σιράκ και Λιονέλ Ζοσπέν ζήτησαν παράταση προκειμένου να διεξαχθούν ομαλά οι προεδρικές εκλογές. Κατόρθωσαν να πάρουν την παράταση αυτή, που συνιστά ουσιαστικά παράταση του προαναγγελθέντος θανάτου της ΚΓΠ. Σκεφτείτε τους Πολωνούς αγρότες: όταν θα προσχωρήσουν στην Ευρώπη, θα έχουν εξαπατηθεί αφού προσχωρούν στην Ευρώπη της ΚΓΠ ενώ από το 2005 δεν θα υπάρχει ΚΓΠ.
<P>
Επιτύχαμε επίσης παράταση όσον αφορά τις ξένες επενδύσεις. Η πολυμερής συμφωνία για τις επενδύσεις απορρίφθηκε κακήν κακώς από τον ΟΟΣΑ αλλά επέστρεψε δια της κανονικής οδού μέσω του ΠΟΕ. Επιτύχαμε ακόμη παράταση όσον αφορά τις συντάξεις. Οι ασφαλιστικές εταιρείες δεν θα μπορέσουν να οικειοποιηθούν αμέσως αυτή τη μεγάλη αγορά.
<P>
Απολογισμός της Ντόχα: το ευρωπαϊκό γεωργικό πρότυπο διαλύθηκε, η ξεχωριστή ευρωπαϊκή πολιτιστική ταυτότητα λησμονήθηκε, το ευρωπαϊκό κοινωνικό πρότυπο απειλείται μακροπρόθεσμα. Τι θα απομείνει από την Ευρώπη; Μια τεράστια ζώνη ελευθέρων συναλλαγών. Όμως, όλοι γνωρίζουν, από την εποχή του Ανταμ Σμιθ, ότι οι ελεύθερες συναλλαγές οδηγούν στην ένδεια των εθνών.

<SPEAKER ID=214 NAME="Mann, Thomas">
Κυρία Πρόεδρε, οι αυτο-αναγορευθέντες αντίπαλοι της παγκοσμιοποίησης βρέθηκαν για λίγο μόνον καιρό στα πρωτοσέλιδα των εφημερίδων. Πίστεψαν ότι είχαν ξεμπερδέψει με τον ΠΟΕ, τον είχαν ξαποστείλει στην έρημο, σύμφωνα με τον γερμανικό ιδιωματισμό. Η απομόνωση στην έρημο απέφερε ωστόσο τον συμβιβασμό της Ντόχα, ο οποίος υπεγράφη και από τα 142 μέλη. Τι αντίθεση με τη σύνοδο του Σηάτλ το 1999, όπου οι αντιπαραθέσεις ως προς το περιεχόμενο επισκιάστηκαν από τις αντιπαραθέσεις στους δρόμους. Ήμουν παρών όταν μαχητικοί διαδηλωτές παρέλυσαν τη συνδιάσκεψή μας παρουσιάζοντας ταυτόχρονα με τρόπο επαγγελματικό τις σκηνοθετημένες εικόνες. Στη Ντόχα διεξήχθησαν μεταξύ των 700 ΜΚΟ και των εθνικών αντιπροσωπειών και πάλι συζητήσεις με αντιμαχόμενες απόψεις. Τα αποτελέσματα όμως που επιτεύχθηκαν ήταν σημαντικά. Τρία χρόνια θα διαρκέσουν οι εργασίες ενός νέου γύρου διαπραγματεύσεων σε παγκόσμιο επίπεδο, ώστε να καταστεί δυνατή η περαιτέρω απελευθέρωση της παγκόσμιας οικονομίας. Η ΕΕ επέβαλε τις απόψεις της στα αγροτικά ζητήματα. Η κατάργηση των επιδοτήσεων επιδιώκεται μεν, δεν αποτελεί όμως προϋπόθεση για τον επόμενο κύκλο διαπραγματεύσεων. Δεν έχει επιτευχθεί δυστυχώς ακόμα ο στόχος να αποτελέσουν οι επενδύσεις και τα θέματα περιβάλλοντος αντικείμενο των διαπραγματεύσεων. αυτό θα συμβεί το νωρίτερο σε δύο χρόνια. Όλοι πρέπει να δραστηριοποιηθούν, ιδίως οι ΗΠΑ, όσον αφορά το κρέας που περιέχει ορμόνες, τη σήμανση των γενετικά μεταλλαγμένων προϊόντων και το άνοιγμα της αγοράς για την κλωστοϋφαντουργία. Αλλά και η ΕΕ πρέπει να άρει εμπόδια, κυρίως σε θέματα προστατευτισμού της γεωργίας, αξιότιμε κύριε Επίτροπε!
<P>
Πρέπει να βρούμε το σημείο ισορροπίας ανάμεσα στο άνοιγμα της αγοράς και τη ρύθμισή της. Από τη μία πλευρά πρέπει να μειωθούν οι εισαγωγικοί περιορισμοί και από την άλλη πρέπει να εμποδιστεί η εισαγωγή φθηνών προϊόντων αμφίβολης ποιότητας. Πρώτον, θέτουν σε κίνδυνο τους καταναλωτές και, δεύτερον, μέσω παράνομων αντιγραφών και παραβίασης της πνευματικής ιδιοκτησίας διαφεύγουν από τις επιχειρήσεις ποσά δισεκατομμυρίων. Εμείς είμαστε κατά της ολοκληρωτικής απελευθέρωσης. Η κοινωνική ασφάλεια και οι δημόσιες υπηρεσίες πρέπει να επανεξεταστούν. Δεν είναι δυνατόν όμως να καταργηθούν τα κρατικά μονοπώλια και να δημιουργηθούν ιδιωτικά. Εξίσου σημαντική είναι η τροποποίηση της ημερήσιας διάταξης. Ζητούμε λοιπόν αειφόρο προστασία του περιβάλλοντος, κοινωνικά πρότυπα και πάταξη της παραβίασης των ανθρωπίνων δικαιωμάτων.
<P>
(Χειροκροτήματα)

<SPEAKER ID=215 NAME="Mann, Erika">
Κυρία Πρόεδρε, τα θερμά μου συγχαρητήρια που είστε σήμερα κοντά μας! Ευχαριστώ τους δύο Επιτρόπους που είναι παρόντες, καθώς επίσης και όλη την ομάδα της Επιτροπής. Στις ευχαριστίες μου θα ήθελα να συμπεριλάβω και το Συμβούλιο. Πιστεύω ότι μονάχα από κοινού καταφέραμε στο παρόν ζήτημα να φτάσουμε πράγματι σε επιτυχία. Στο όλο θέμα συμπεριλαμβάνεται επίσης και ο συνάδελφος κ. Carlos Westendorp, ο οποίος ήταν ο επικεφαλής της αντιπροσωπείας μας. Δυστυχώς, απόψε δεν είναι παρών. Πιστεύω όμως ότι αξίζει τις ευχαριστίες μας, όπως και όλοι οι άλλοι.
<P>
Θα ήθελα να αναφερθώ σε λίγα μόνον σημεία. Πρώτον: Πιστεύω ότι πολλοί συνάδελφοί μας ξεχνούν διαρκώς κάποια πράγματα, προπάντων οι συνάδελφοι εκείνοι για τους οποίους συνηθίζω να λέω ότι ο πολιτικός τους λόγος χαρακτηρίζεται από κλισέ, ότι επαναλαμβάνουν ξανά και ξανά το ίδιο πράγμα. Πιστεύω ότι αυτό που όλοι ξεχνούν είναι ότι άρχισαν οι διαπραγματεύσεις και ότι καθορίστηκε η στρατηγική τους. Θα έπρεπε να προβληματιστούμε λιγάκι περισσότερο σχετικά με τον τρόπο με τον οποίο θα μπορέσουμε στο μέλλον να συνεργαστούμε με την Επιτροπή και το Συμβούλιο, αφού οι πραγματικές διαπραγματεύσεις μόλις τώρα αρχίζουν. Τα θέματα πρέπει να καθοριστούν επακριβώς, και δεν είναι καθόλου βέβαιο ότι πράγματι θα διαρκέσει για χρόνια η επιτυχία που σημειώσαμε σε πολλά σημεία. Ως εκ τούτου, θα ήθελα να ρωτήσω προ πάντων τους Επιτρόπους πώς φαντάζονται αλήθεια τη συνεργασία με το Ευρωπαϊκό Κοινοβούλιο. Εύχομαι η εν λόγω συνεργασία να είναι πολύ πιο ακριβής και λεπτομερής, να προσφέρει πολύ πιο συγκεκριμένη πληροφόρηση για τις διαπραγματεύσεις, τις οποίες θα διεξαγάγετε για κάθε ξεχωριστό θέμα, καθώς και να σηματοδοτήσει τα σημεία όπου υπάρχουν δυσκολίες, όπου ανακύπτουν προβλήματα, έτσι ώστε σε πολλά σημεία να μην υπάρχει μόνο συγκεκριμένη ενημέρωση, αλλά να δίνεται πράγματι η δυνατότητα να συνυπολογίζεται και η πολιτική διάσταση.
<P>
Θα ήθελα να αναφερθώ και σε ένα επιπλέον σημείο. Πιστεύω ότι ο συνδυασμός της εμπορικής με την εξωτερική πολιτική θα έχει τώρα πολύ μεγαλύτερη σημασία είναι πολύ πιο σημαντικό από ό,τι στο παρελθόν. Στο σημείο αυτό θα ήθελα να αναφέρω ιδιαιτέρως δύο περιοχές την Ευρωπαϊκή Ένωση και τις Ηνωμένες Πολιτείες. Πιστεύω ότι η Ευρωπαϊκή Ένωση και οι ΗΠΑ, φέρουν απίστευτα μεγάλη ευθύνη για τον μελλοντικό ορισμό της εμπορικής πολιτικής. Η εμπορική πολιτική είναι κάτι πολύ περισσότερο από τον απλό περιορισμό στα κλασικά θέματα εμπορίου, έτσι όπως τα γνωρίσαμε στο παρελθόν, αφού συμπεριλαμβάνει πάρα πολλά νέα πράγματα. Η ανάπτυξη και ο συνδυασμός της κλασικής εμπορικής πολιτικής με τα νέα θέματα θα είναι τελικά στο μέλλον ένα δύσκολο έργο.
<P>
Καταφέρατε -προ πάντων ο Επίτροπος κ. Lamy και ο Επίτροπος κ. Fischler- με έξυπνο τρόπο να επιτύχετε αυτόν τον συνδυασμό στις διαπραγματεύσεις του ΠΟΕ στη Ντόχα. Όμως, όπως ειπώθηκε ήδη από την αρχή, μόλις τώρα αρχίζει η πραγματική δουλειά. Πιστεύω πως πρέπει να δώσουμε περισσότερη βαρύτητα στην απόκτηση ισχυρότερης βάσης όσον αφορά την εξωτερική πολιτική και μάλιστα με χώρες όπως, για παράδειγμα, οι Ινδίες, η Σιγκαπούρη ή η Κίνα, αλλά και με πολλές χώρες της Λατινικής Αμερικής, έτσι ώστε, μέσω της ενδυναμωμένης εξωτερικής πολιτικής, να μπορέσουμε να κατανοήσουμε καλύτερα τι θέλουμε τελικά να επιτύχουμε στον τομέα της δικής μας εμπορικής πολιτικής. Σε μερικές χώρες και μερικά κράτη ακόμα εξακολουθεί να κυριαρχεί η αίσθηση ότι τελικά στο πλαίσιο της δικής μας εμπορικής πολιτικής ασκούμε έναν έμμεσο προστατευτισμό. Θα έπρεπε να φροντίσουμε ώστε να μην δημιουργηθεί καν η αίσθηση αυτή ή αντίστοιχα να είναι δυνατόν να εξαλειφθεί.
<P>
Ο πρέσβης της Σιγκαπούρης μου επέστησε για άλλη μια φορά την προσοχή στο γεγονός ότι εδώ και πολύ καιρό η χώρα του επιθυμεί να συνάψει συμφωνία ελεύθερου εμπορίου με την Ε.Ε. Πιστεύω ότι οι διμερείς συμφωνίες ελεύθερου εμπορίου προσφέρουν τη δυνατότητα να ανοιχτούν τέτοιου είδους δρόμοι και διαθέτουν και τη δυναμική ώστε να επιτευχθεί, μέσω διμερών διαπραγματεύσεων, μια μεγαλύτερη προσέγγιση σε πολυμερές επίπεδο. Κύριοι Επίτροποι, ελπίζω να έχετε την καλοσύνη να τοποθετηθείτε για άλλη μια φορά επί του παρόντος θέματος!

<SPEAKER ID=216 LANGUAGE="NL" NAME="Maes">
Σας ευχαριστώ, κυρία Πρόεδρε, κύριε Επίτροπε, αγαπητοί συνάδελφοι. Η διάσκεψη της Ντόχα προκάλεσε ενθουσιασμό εδώ στο Κοινοβούλιο, πράγμα που μπορώ να εξηγήσω μόνο εξαιτίας του γεγονότος ότι περιμέναμε να επιτευχθούν ελάχιστα, διότι θα πρέπει πραγματικά να σας πω ότι εξακολουθούμε να βλέπουμε με ιδιαίτερα επικριτικό πνεύμα τα αποτελέσματα της Ντόχα. Η ανισορροπία δυνάμεων στον πλανήτη είναι σήμερα υπερβολική, όπως διαπιστώνουμε και σε τέτοιες διασκέψεις.
<P>
Αφενός, υπήρχαν οι αναπτυσσόμενες χώρες, οι οποίες ήθελαν να ολοκληρώσουν τις προηγούμενες συμφωνίες, και, αφετέρου, η Ευρώπη επεδίωκε να συνεχίσει να οικοδομεί σε πολυμερές επίπεδο· επικρατούσε λοιπόν κάποια αμφισημία, η οποία και επέτρεψε την πραγματοποίηση μίας κάποιας προόδου. Χαιρόμαστε φυσικά για το γεγονός ότι όσον αφορά τα φάρμακα πραγματοποιήθηκε σαφής πρόοδος, καθώς επιτεύχθηκε τουλάχιστον συμφωνία σχετικά με τα πνευματικά δικαιώματα. Αυτό που μας ενοχλεί ωστόσο ιδιαίτερα είναι το γεγονός ότι διατηρήθηκε η στάση που η Ευρώπη υιοθετούσε ανέκαθεν, ότι δηλαδή θα πρέπει να επιβάλλονται υψηλοί εισαγωγικοί δασμοί στα γεωργικά και κλωστοϋφαντουργικά προϊόντα, παρόλο που υπήρχε συμφωνία η οποία προέβλεπε τη σταδιακή κατάργηση αυτών των δασμών. Το 2005 θα πρέπει να υπάρχουν συγκεκριμένα αποτελέσματα και, εάν εξετάσει κανείς το ζήτημα λεπτομερέστερα, θα διαπιστώσει ότι ελάχιστη πρόοδος έχει σημειωθεί στον τομέα αυτόν. Οι συνολικές ενισχύσεις προς τη γεωργία είναι τη στιγμή αυτή ελάχιστα χαμηλότερες από ό,τι στα τέλη της δεκαετίας του ' 80.
<P>
Όπως ακριβώς και στις προηγούμενες διασκέψεις του ΠΟΕ, συζητήθηκε και στη Ντόχα η φιλελευθεροποίηση της οικονομίας. Θετικό επίτευγμα μεν ήταν το ζήτημα των πνευματικών δικαιωμάτων, ήταν όμως τελικά ένα αμυδρό φωτεινό σημείο και μόνο. Αυτό που θα προτιμούσαμε να είχαμε δει στη Ντόχα, είναι να είχε πάρει η Ευρώπη το μέρος των αδυνάτων, διότι αρκεί να δει κανείς τους πολέμους που διεξάγονται στον πλανήτη για να διαπιστώσει ότι αυτοί οφείλονται στην ανισορροπία δυνάμεων.

<SPEAKER ID=217 NAME="Αλυσανδράκης">
Κυρία Πρόεδρε, πίσω από τις θριαμβολογίες κρύβεται η συνέχεια μιας πολιτικής που θέλει το παγκόσμιο εμπόριο στην υπηρεσία των συμφερόντων των πολυεθνικών. Η παραπέρα φιλελευθεροποίηση παραμένει ο κύριος στόχος, δηλαδή το άνοιγμα των αγορών των φτωχών χωρών στα βιομηχανικά προϊόντα των ανεπτυγμένων οι οποίες, ταυτόχρονα, θα εισάγουν αγροτικά προϊόντα, και μάλιστα ανταγωνιστικά προς τα δικά μας, και πρώτες ύλες σε εξευτελιστικές τιμές.
<P>
Στον αγροτικό τομέα, κύρια επιδίωξη είναι η εξάλειψη των επιδοτήσεων, κάτι που θα είχε τεράστιες αρνητικές επιπτώσεις στην παραγωγή χωρών όπως η Ελλάδα όπου, σημειωτέον, οι αγρότες βρίσκονται για μια ακόμη φορά στους δρόμους, απαιτώντας δίκαιη ανταμοιβή για το μόχθο τους.
<P>
Όσον αφορά τις ξένες επενδύσεις, τον ανταγωνισμό, τις κρατικές προμήθειες, τις εμπορικές διευκολύνσεις, επιβλήθηκαν με το "έτσι θέλω" οι ιμπεριαλιστικές επιλογές, παρά την καθολική σχεδόν αντίθεση μη κυβερνητικών οργανώσεων και λιγότερο ανεπτυγμένων χωρών.
<P>
Η σύνοδος της Ντόχα επιβεβαίωσε το χαρακτήρα του ΠΟΕ ως κύριου μοχλού της καπιταλιστικής παγκοσμιοποίησης. Το ενδιαφέρον για τα προβλήματα των λιγότερο ανεπτυγμένων χωρών και για το περιβάλλον παραμένει φραστικό και, ως εκ τούτου, υποκριτικό. Δείχνει βεβαίως ότι οι λαϊκές κινητοποιήσεις είχαν την επίδρασή τους, αλλά και ότι ο ΠΟΕ θέλει να αποκοιμίσει το κίνημα της αντι-παγκοσμιοποίησης, δείχνοντας δήθεν ευαισθησία απέναντι στα αιτήματά του. Φρόντισε πάντως να θωρακίσει τη σύνοδο απέναντι στις ενοχλητικές διαμαρτυρίες και δεν θα μας παραξενέψει αν η επόμενη σύνοδος γίνει στην Ανταρκτική!
<P>
Για το λαϊκό κίνημα δεν υπάρχει άλλος δρόμος από την αντίσταση και την αντεπίθεση, όχι μόνο απέναντι στον ΠΟΕ, αλλά και στην Ευρωπαϊκή Ένωση και τις κυβερνήσεις που προωθούν και εφαρμόζουν αντιλαϊκές πολιτικές.

<SPEAKER ID=218 LANGUAGE="ES" NAME="Ferrer">
Κυρία Πρόεδρε, θεωρώ και εγώ θετικά τα αποτελέσματα της υπουργικής διάσκεψης της Ντόχα και για αυτό θα ήθελα να προσθέσω και τα δικά μου συγχαρητήρια στον Επίτροπο Lamy, καθώς και στον Επίτροπο Fischler και στο Συμβούλιο για την αδιαμφισβήτητη συμβολή τους σε αυτήν την επιτυχία.
<P>
Είναι αλήθεια ότι η τελική δήλωση δεν λέει όλα όσα θα έπρεπε να λέει και - θα έλεγα - ότι σε ορισμένα σημεία λέει περισσότερα από όσα θα έπρεπε, όμως κάθε διαπραγμάτευση καταλήγει σε συμβιβασμούς και όλοι οι συμβιβασμοί επιφέρουν παραχωρήσεις. Αυτό που πρέπει πραγματικά να εκτιμήσουμε στη Ντόχα είναι ότι επιτεύχθηκε η ένωση αποκλινόντων - και μερικές φορές ακόμη και αντιφατικών - συμφερόντων των χωρών μελών του ΠΟΕ και επιτεύχθηκε συμφωνία για την έναρξη ενός νέου γύρου, για τον καθορισμό μιας ημερήσιας διάταξης, ενός χρονοδιαγράμματος και ενός προγράμματος εργασίας και, δεύτερον, ότι ενσωματώθηκε πλήρως η αναπτυξιακή διάσταση σε όλες τις διαπραγματεύσεις και ότι οι λιγότερο ανεπτυγμένες και οι αναπτυσσόμενες χώρες μίλησαν με δύναμη και εισακούστηκαν και λήφθηκαν υπόψη οι ανησυχίες τους.
<P>
Το τρένο του ΠΟΕ, όπως πολύ ωραία είπατε εσείς, κύριε Επίτροπε Lamy, βρίσκεται πάλι στις ράγες και έχει φύγει από τον σταθμό. Εγώ θα προσέθετα ότι έχουν τεθεί επιπλέον τα μέσα ώστε ο προορισμός του να είναι μια αειφόρος ανάπτυξη που θα ωφελήσει και τις φτωχότερες χώρες. Ωστόσο, για να μπορέσει το τρένο αυτό να φτάσει στον σταθμό, είναι απαραίτητο να υιοθετηθούν τα απαραίτητα μέσα, είναι απαραίτητη μια σωστή ερμηνεία των κειμένων, τα οποία είναι γεμάτα εποικοδομητικές ασάφειες, και να εξασφαλιστεί η αμοιβαιότητα στο άνοιγμα των αγορών και ο πλήρης σεβασμός των κανόνων που διέπουν το πολυμερές εμπόριο.
<P>
Προκειμένου να βοηθήσουμε να αρθεί, άπαξ διά παντός, το εμπόδιο της φτώχειας, πρέπει να υιοθετήσουμε τα απαραίτητα μέσα για να διευκολυνθεί η πρόσβαση, κυρίως των λιγότερο ανεπτυγμένων χωρών, γιατί αυτές οι χώρες μπορεί να πληγούν λόγω του πολυμερούς συστήματος εμπορικών συναλλαγών από τα πλεονεκτήματα που παρέχουμε στις αναπτυσσόμενες χώρες.

<SPEAKER ID=219 NAME="Kinnock">
Κύριε Πρόεδρε, πριν από τη Ντόχα, πολλοί από εμάς γνωρίζαμε ήδη ότι το πρόβλημα της πρόσβασης στα φάρμακα επρόκειτο να αποτελέσει το σημείο αναφοράς που θα χρησιμοποιούσαν οι αναπτυσσόμενες χώρες για να δοκιμάσουν τη σοβαρότητά μας ως προς το αν θέλουμε πραγματικά να ξεκινήσουμε έναν κύκλο διαπραγματεύσεων για την ανάπτυξη. Αυτό που είδαμε ήταν μια δήλωση σχετικά με την πρόσβαση στα φάρμακα και στη δημόσια υγεία. Ακόμα και ο τίτλος έχει σημασία, διότι δεν μιλά μόνο για πρόσβαση στα φάρμακα·μιλά για στήριξη της δημόσιας υγείας. Είναι ένας τίτλος ριζοσπαστικός, διότι, όπως είπε κάποιος σήμερα το πρωί, περικλείει εκτός των άλλων και μια δέσμευση για το όλο ζήτημα της ευελιξίας της συμφωνίας για τα Δικαιώματα Πνευματικής Ιδιοκτησίας στον Τομέα του Εμπορίου (TRIPS). Όπως γνωρίζει ο Επίτροπος, οι Ηνωμένες Πολιτείες και η Ελβετία, ειδικά, υποστήριξαν ότι αυτή η αναφορά στη δημόσια υγεία ήταν υπερβολικά ευρεία, και για αυτό θέλησαν να την περιορίσουν σε συγκεκριμένες μολυσματικές ασθένειες.
<P>
Ωστόσο, είμαι υποχρεωμένη να αναφέρω, κύριε Επίτροπε - και θα συμφωνήσετε - πως οι αναπτυσσόμενες χώρες σημείωσαν μια πραγματική νίκη, διότι απεδείχθη πως είναι πολύ ικανές στις διαπραγματεύσεις, και έτσι αυτή η θέση που υποστήριξαν οι Ηνωμένες Πολιτείες και η Ελβετία, ειδικά, εν τέλει απερρίφθη. Έχει μεγάλη σημασία να αποτίσουμε φόρο τιμής στις αναπτυσσόμενες χώρες και στην ικανότητα που επέδειξαν στις διαπραγματεύσεις.
<P>
Οι φαρμακευτικές εταιρείες είχαν ανέκαθεν την πεποίθηση ότι τα διπλώματα ευρεσιτεχνίας των φαρμάκων είναι ιερά και απαραβίαστα. Μετά τη Ντόχα, αυτή η αντίληψη άλλαξε. Εάν οι εταιρείες φαρμάκων τιμολογούν τα φάρμακα πολύ πιο πάνω από την οικονομική δυνατότητα των ανθρώπων που τα έχουν ανάγκη, τότε οι κυβερνήσεις θα μπορούν να αγνοούν τα διπλώματα ευρεσιτεχνίας, χωρίς τον φόβο κυρώσεων.
<P>
Παρά τις προόδους που σημειώθηκαν στη Ντόχα όσον αφορά τους κανόνες που διέπουν τα διπλώματα ευρεσιτεχνίας, η ιστορία αυτή δεν έχει τελειώσει ακόμα.
<P>
Θέλω να υποβάλω δύο συγκεκριμένα ερωτήματα, κύριε Επίτροπε. Συμφωνεί η Επιτροπή πως αποτελεί άμεση πρόκληση η διασφάλιση της άρσης από τον ΠΟΕ των περιορισμών σχετικά με την εξαγωγή φθηνών ισοδυνάμων ορισμένων φαρμάκων που προστατεύονται με διπλώματα ευρεσιτεχνίας σε χώρες που έχουν αποφασίσει να αγνοήσουν ένα δίπλωμα ευρεσιτεχνίας, αλλά δεν διαθέτουν την απαιτούμενη ικανότητα παραγωγής φαρμάκων; Το πρόβλημα αυτό δεν επιλύθηκε στη Ντόχα και παραπέμφθηκε στο Συμβούλιο TRIPS.
<P>
Δεύτερον, με ποιον τρόπο σκοπεύει η Επιτροπή να εξασφαλίσει ότι οι χώρες που δεν έχουν ικανότητα παραγωγής ή έχουν ανεπαρκή ικανότητα παραγωγής θα μπορούν να κάνουν πλήρη χρήση των διατάξεων για τη χορήγηση υποχρεωτικής άδειας εκμετάλλευσης; Αυτό κατά τη γνώμη μου θα πρέπει να συνοδεύεται από μια μείωση της διάρκειας ισχύος των διπλωμάτων ευρεσιτεχνίας στις φτωχές χώρες. Επί του παρόντος, η Συμφωνία TRIPS υπαγορεύει 20ετή διάρκεια ισχύος των διπλωμάτων ευρεσιτεχνίας για όλον τον κόσμο.
<P>
Κατά την αναθεώρηση των κανόνων, που προβλέπεται για το 2002, ο ΠΟΕ θα πρέπει τουλάχιστον να συμφωνήσει στην παράταση της προθεσμίας συμμόρφωσης με τη Συμφωνία TRIPS για όλες τις αναπτυσσόμενες χώρες, με βάση την πρόοδο όσον αφορά την ανάπτυξη και όχι αυθαίρετες ημερομηνίες. Αναρωτιέμαι αν ο Επίτροπος συμφωνεί μαζί μου σε αυτό το θέμα.
<P>
Τέλος, στο ζήτημα των αναπτυσσόμενων χωρών, θα ήθελα να αποτίσω φόρο τιμής ειδικά στις χώρες ΑΚΕ, για τις οποίες τρέφουμε ιδιαίτερο ενδιαφέρον και διατηρούμε εταιρική σχέση στην Ευρωπαϊκή Ένωση. Οι 77 χώρες ΑΚΕ πέτυχαν να εξασφαλίσουν μία άδεια παρέκκλισης. Πριν από τη Ντόχα, συνέταξαν μια λαμπρή δήλωση. Από τότε, είχα αρκετές συναντήσεις μαζί τους. Είναι πολύ ευχαριστημένοι από τα αποτελέσματα.

<SPEAKER ID=220 LANGUAGE="FR" NAME="Rod">
Η Ντόχα θα έπρεπε να αποτελεί τον γύρο της ανάπτυξης. Τι, όμως, κέρδισαν οι αναπτυσσόμενες χώρες στην Ντόχα; Δεν συμμερίζομαι την αισιοδοξία των συναδέλφων μου στο σημείο αυτό.
<P>
Έτσι, η συμφωνία περί πρόσβασης στα φάρμακα, που παρουσιάστηκε ως νίκη και δελέασε τα μέσα μαζικής ενημέρωσης και τις αναπτυσσόμενες χώρες, στην ουσία δεν είναι παρά μια απάτη. Αν και χαρακτηρίστηκε ως βασική πρόκληση της διάσκεψης αυτής και ως πρωταρχική παραχώρηση προς τις αναπτυσσόμενες χώρες, η αποσαφήνιση της Συμφωνίας TRIPS και η ερμηνεία που της δώσαμε αποτελούν ασφαλώς πολιτική νίκη, η οποία, ωστόσο, δεν αλλάζει τίποτα από νομικής πλευράς: δεν έχει καμία αξία ενώπιον του συστήματος επίλυσης διαφορών του ΠΟΕ και το ζήτημα εξακολουθεί να εκκρεμεί, όπως σωστά είπε η κυρία Kinnock, για τις χώρες που δεν διαθέτουν δυνατότητες παραγωγής. Προς το παρόν, δεν μπορούν σε καμία περίπτωση να κάνουν χρήση των υποχρεωτικών αδειών προκειμένου να αναθέσουν σε τρίτους την παρασκευή των φαρμάκων που χρειάζονται, όπως εξάλλου επισημάνθηκε στην πρόσφατη διάσκεψη του Ουαγκαντούγκου.
<P>
Επίσης, η παρέκκλιση και η αρχή της αμοιβαιότητας του ΠΟΕ που παραχωρήθηκαν την τελευταία στιγμή για οκτώ χρόνια στις χώρες που υπέγραψαν τη συμφωνία του Κοτονού παρουσιάστηκαν ως κεκτημένα. Στην πραγματικότητα, αυτή η άδεια, την οποία οι χώρες ΑΚΕ περιμένουν εδώ και μήνες, μοιάζει με εκβιασμό εις βάρος τους. Αναγκάστηκαν να υπογράψουν την τελική δήλωση της Ντόχα προκειμένου να μην απορριφθεί το αίτημά τους.
<P>
Τα οφέλη λοιπόν είναι μηδαμινά και οι δυτικές χώρες τα εκμεταλλεύθηκαν δεόντως υπέρ της έναρξης ενός νέου γύρου. Στην πραγματικότητα, αυτό που συνέβη στη Ντόχα μοιάζει με θεατρικό έργο γεμάτο κυνισμό: προχωρούμε συνεχώς προς την κατεύθυνση του αχαλίνωτου φιλελευθερισμού και, δεν θα σταματήσουμε να το επαναλαμβάνουμε, επιβάλλεται πραγματικά η ουσιαστική μεταρρύθμιση του ΠΟΕ.

<SPEAKER ID=221 LANGUAGE="FR" NAME="Daul">
Κυρία Πρόεδρε, κύριοι Επίτροποι Lamy και Fischler, θα ήθελα καταρχάς να δηλώσω ότι χαίρομαι για την επιτυχία της υπουργικής διάσκεψης στη Ντόχα, όχι μόνο σε επίπεδο αποτελεσμάτων αλλά και σε πρακτικό επίπεδο.
<P>
Διεξήχθη κάτω από άριστες συνθήκες παρά τους φόβους που είχαμε. Η πραγματοποίηση αυτής της διάσκεψης στο Κατάρ αποτέλεσε από μόνη της απάντηση στον αγώνα που έχουμε κηρύξει κατά της τρομοκρατίας μετά από τα τραγικά γεγονότα της 11ης Σεπτεμβρίου.
<P>
Εκτίμησα, όπως και οι συνάδελφοί μου που συμμετείχαν στη διάσκεψη αυτή, τη διαφάνεια που χαρακτήρισε όλες ανεξαιρέτως τις επαφές ανάμεσα στο Συμβούλιο, την Επιτροπή και το Κοινοβούλιο κατά τις διαπραγματεύσεις. Η ίδια διαφάνεια χαρακτήρισε και τις επαφές μας με τις μη κυβερνητικές οργανώσεις που ήταν παρούσες στην Ντόχα και οι οποίες δεν μπορούν παρά να είναι απολύτως ικανοποιημένες από τις προσπάθειες που καταβλήθηκαν στο θέμα αυτό μετά από την προηγούμενη διάσκεψη στο Σηάτλ.
<P>
Ελπίδα όλων μας ήταν η υπουργική αυτή διάσκεψη να μπορέσει να καταλήξει σε μια ουσιαστική συμφωνία που να επιτρέψει την ανάκαμψη της ανάπτυξης, συμβάλλοντας έτσι στη βελτίωση της οικονομίας σε μια πολύ δύσκολη περίοδο για τη διεθνή κοινότητα. Αυτή η υπουργική διάσκεψη επέτρεψε βεβαίως να γίνουν σημαντικά βήματα προόδου, όπως η προσχώρηση της Κίνας και της Ταϊβάν. Ένα άλλο θετικό αποτέλεσμα, που αναφέρθηκε νωρίτερα, αφορά την πρόσβαση στα φάρμακα.
<P>
Όσον αφορά τα υπόλοιπα θέματα, η Επιτροπή προέβη σε σκληρές διαπραγματεύσεις και, χάρη στις προσπάθειες που καταβλήθηκαν το τελευταίο βράδυ και το πρωινό της 14ης Νοεμβρίου, η Ευρωπαϊκή Ένωση μπόρεσε να πείσει τους εταίρους της για την ορθότητα των θέσεών της. Ωστόσο, το πρόγραμμα εργασίας δεν ανταποκρίνεται στους φιλόδοξους στόχους που είχαμε θέσει σε αρκετά σημαντικά θέματα, όπως το περιβάλλον, η ημερήσια διάταξη της Σιγκαπούρης ή οι κοινωνικοί κανόνες.
<P>
Προσωπικά, θα ήθελα να κάνω τρεις παρατηρήσεις. Οι αναπτυσσόμενες χώρες τήρησαν πολλές φορές, κατά τη διάρκεια αυτής της διάσκεψης, επικριτική στάση απέναντι στην Ευρωπαϊκή Ένωση. Δώσαμε, άραγε, τη δέουσα προσοχή στις ανησυχίες των χωρών αυτών κατά την προετοιμασία της εν λόγω υπουργικής διάσκεψης; Ας δείξουμε ταπεινοφροσύνη, ας τις σεβαστούμε, ας τις ακούσουμε, ας προσπαθήσουμε να τις καταλάβουμε ώστε να κατανοήσουμε τις πραγματικές τους ανησυχίες και, κυρίως, ας σταματήσουμε να καθορίζουμε αντί αυτών τους την πολιτική ανάπτυξης που χρειάζονται.
<P>
Τέλος, η υπουργική δήλωση της Ντόχα συνιστά δέσμευση όσον αφορά την έναρξη των συναφών με τις προτεραιότητες της διεύρυνσης και της ευρωπαϊκής οικοδόμησης διαπραγματεύσεων. Τέλος, όταν θα αρχίσουν οι πραγματικές διαπραγματεύσεις, εύχομαι να εξακολουθήσει να επικρατεί και να ενισχυθεί η διαφάνεια που επικράτησε μέχρι σήμερα στις μεταξύ μας σχέσεις. Θα θέσω μία μόνο ερώτηση στον Επίτροπο: ποια θα είναι η γενική διάρθρωση της διαπραγμάτευσης που θα καθοριστεί;

<SPEAKER ID=222 LANGUAGE="FR" NAME="Garot">
Κύριοι Επίτροποι, αγαπητοί συνάδελφοι, ως μέλος της αντιπροσωπείας του Κοινοβουλίου στη Ντόχα, θα ήθελα και εγώ με τη σειρά μου να συγχαρώ τους Επιτρόπους μας για το άριστο έργο που επιτέλεσαν, καθώς και να εκφράσω την ικανοποίησή μου για τα αποτελέσματα, τα οποία ήταν αναμφίβολα πολύ θετικά και μαρτυρούν την αποτελεσματικότητα των Επιτρόπων μας στις διαπραγματεύσεις αυτές.
<P>
Χαίρομαι ιδιαιτέρως για την άριστη συνοχή και αλληλεγγύη ανάμεσα στα τρία ευρωπαϊκά θεσμικά όργανα που ήταν παρόντα στο Κατάρ. Επί της ουσίας, και όσον αφορά τον γεωργικό τομέα μόνο, διαπιστώνω με ενδιαφέρον ότι η Ευρωπαϊκή Ένωση διατηρεί τα περιθώρια ελιγμών που είναι αναγκαία για τη μεταρρύθμιση της Κοινής Γεωργικής Πολιτικής, ανταποκρινόμενη έτσι στις νέες προσδοκίες της κοινωνίας μας, καθώς οι μη εμπορικές εκτιμήσεις αναφέρονται ρητώς στην τελική υπουργική δήλωση. Θεωρώ την πτυχή αυτή ως το ουσιαστικό στοιχείο του αποτελέσματος της Ντόχα. Πράγματι, η προτεραιότητα για τη σημερινή ευρωπαϊκή γεωργία δεν πρέπει να είναι πλέον η ανταγωνιστικότητα όσον αφορά τις εξαγωγές με οποιοδήποτε κόστος, αλλά η ικανοποίηση των κοινωνικών απαιτήσεων όσον αφορά την ασφάλεια των τροφίμων και την αειφόρο ανάπτυξη της υπαίθρου.
<P>
Η Ένωση μπορεί επίσης να επικαλεστεί επιτυχία έναντι των Ηνωμένων Πολιτειών, αφού όλες οι μορφές βοήθειας όσον αφορά τις εξαγωγές θα εξαρτηθούν από τις διαπραγματεύσεις του νέου κύκλου. Τέλος, μου φαίνεται ότι η Ένωση μπορεί να συγχαρεί τον εαυτό της για την ενίσχυση της ειδικής και διαφοροποιημένης μεταχείρισης απέναντι στις αναπτυσσόμενες χώρες. Αυτή η μεταχείριση θα πρέπει να τους επιτρέπει να ικανοποιούν τις ανάγκες τους, συμπεριλαμβανομένων των συναφών με την ασφάλεια των τροφίμων και με την ανάπτυξη της υπαίθρου θεμάτων. Η προοπτική αυτή είναι με τη σειρά της ευνοϊκότερη για την ανάπτυξη των συναφών με προϊόντα διατροφής καλλιεργειών. Για αυτόν τον λόγο έχει μεγάλη σημασία για την παγκόσμια ζήτηση προϊόντων διατροφής, που πρέπει να διπλασιαστεί μέσα στα επόμενα είκοσι πέντε χρόνια λόγω της δημογραφικής άνθησης των αναπτυσσόμενων χωρών και της βελτίωσης του βιοτικού επιπέδου των νεοεμφανιζόμενων χωρών.
<P>
Συνολικά, θεωρώ ότι η συμφωνία αυτή συμβάλλει στην επίτευξη ισορροπίας ανάμεσα στην απελευθέρωση και τη ρύθμιση του εμπορίου και, επίσης, ανάμεσα στο εμπόριο και την ανάπτυξη όλων των πτυχών της γεωργίας. Εύχομαι μόνο οι διαπραγματεύσεις του νέου κύκλου να επιβεβαιώσουν τις ελπίδες μας.

<SPEAKER ID=223 NAME="Cunha">
(ΡΤ) Κυρία Πρόεδρε, κύριοι Επίτροποι, αγαπητοί συνάδελφοι, είναι νωρίς να πούμε ποιος κέρδισε και ποιος έχασε στη Ντόχα στο επίπεδο της γεωργικής κοινής οργάνωσης, εφόσον το μόνο που συζητήθηκε εκεί ήταν η συμφωνία σχετικά με το πρόγραμμα εργασίας και το χρονοδιάγραμμα των διαπραγματεύσεων. Στο πλαίσιο αυτό, οι νικητές ήταν οι αναπτυσσόμενες χώρες των οποίων οι βασικές επιδιώξεις, συμπεριλαμβανομένων των επιδιώξεων των χωρών ΑΚΕ, περιλήφθηκαν στο κείμενο.
<P>
Οι χώρες της ομάδας Cairns και οι Ηνωμένες Πολιτείες πέτυχαν να συμπεριληφθεί στο κείμενο η αρχή της συνέχισης των γεωργικών μεταρρυθμίσεων, της βελτίωση της πρόσβασης στην αγορά και της προοδευτικής κατάργησης των επιδοτήσεων στις εξαγωγές. Η Ευρωπαϊκή Ένωση κατάφερε η μείωση αυτή των επιδοτήσεων στις εξαγωγές να μην είναι αυτόματη και να θεσπιστούν ορισμένες από τις βασικές απαιτήσεις της όσον αφορά την ενίσχυση των μη εμπορικών μερών της συμφωνίας. Παρά τη σχετική αισιοδοξία των κοινοτικών διαπραγματευτών, η συμφωνία δεν καθιέρωσε ορισμένες από τις βασικές επιδιώξεις μας. Η γεωργική πολυλειτουργικότητα δεν περιλήφθηκε με σαφήνεια στο κείμενο και η ενίσχυση των μέτρων προστασίας των γεωγραφικών ενδείξεων αναφέρθηκε ρητά μόνο για τους οίνους.
<P>
Επιπλέον, ένα μόνο πράγμα ήταν σαφέστατο: η κατάργηση, έστω και με κάποια προθεσμία, των επιστροφών στις εξαγωγές θα δημιουργήσει ισχυρές πιέσεις για την εσωτερική μείωση των γεωργικών τιμών. Επομένως, δεν είναι δύσκολο να συνάγουμε ότι η επόμενη μεταρρύθμιση της ΚΓΠ, πριν από το 2006, θα πρέπει να προχωρήσει σε μεγαλύτερο βάθος από όσο αναμενόταν. Όχι μόνο όσον αφορά τη μείωση των τιμών εγγύησης που θα επιφέρει αλλά, ιδίως, σε σχέση με την ποιοτική αλλαγή των μέσων στήριξης προς τους γεωργούς έτσι ώστε, ακόμη και χωρίς ενισχύσεις αγοράς, να συνεχίσουν να έχουν ένα δίχτυ ασφάλειας του εισοδήματός τους.
<P>
Η Ντόχα ήταν μόνο το σημείο εκκίνησης και πολλά πράγματα παραμένουν ακόμη ανοικτά. Αλλά ας μην έχουμε ψευδαισθήσεις. Σήμερα, οι εμπορικοί αντίπαλοί μας δίνουν μάχη για να σταματήσουν οι ενισχύσεις που υποτίθεται ότι προκαλούν τις περισσότερες στρεβλώσεις στον διεθνή ανταγωνισμό, όμως αύριο θα θελήσουν να επιβάλουν τον τερματισμό κάθε είδους επιδοτήσεων στη γεωργία· πρόκειται δηλαδή για την παλιά ιστορία των δαχτυλιδιών, των δακτύλων και των υπολοίπων. Δεν θα ήταν δίκαιο να ολοκληρώσω την παρέμβασή μου χωρίς να συγχαρώ ιδιαίτερα τους Επιτρόπους μας για το θάρρος και την αποφασιστικότητα που επέδειξαν σε αυτές τις διαπραγματεύσεις.

<SPEAKER ID=224 NAME="Ettl">
Κυρία Πρόεδρε, κύριοι Επίτροποι, δίχως τυπικές ευγένειες - δεν μπορούμε να εξωραΐσουμε τόσο το αποτέλεσμα της Ντόχα, ώστε να μην παρατηρήσουμε την απουσία κάθε κοινωνικής συνιστώσας στο παγκόσμιο εμπόριο, τουλάχιστον από τη σκοπιά της Επιτροπής Απασχόλησης και Κοινωνικών Υποθέσεων. Και δεν είναι μονάχα τούτο θλιβερό - δεν πρέπει να παραβλεφθεί ότι έγιναν ελάχιστα αποδεκτά τα ζητήματα της ασφάλειας του περιβάλλοντος και των τροφίμων, καθώς και ότι δεν έγινε αποδεκτό ούτε το αίτημα για τη διασάφηση της αρχής της πρόληψης.
<P>
Ας περάσουμε όμως στην κυρίως κριτική μου. Η ΕΕ, που αρέσκεται να μιλά για την κοινωνική διάσταση ως μέρος της ευρωπαϊκής μας φιλοσοφίας, το μόνο που κατάφερε ήταν το ζήτημα των βασικών προτύπων εργασίας ως ανθρωπίνων δικαιωμάτων στον χώρο εργασίας να σταματήσει στο επίπεδο των συζητήσεων της συνδιάσκεψης του ' 96 στη Σιγκαπούρη, με άλλα λόγια να παγώσει. Τι κάνουμε λοιπόν με την κοινωνική μας ευθύνη; Μία ακόμη παρατήρηση που δεν στερείται ενδιαφέροντος χαιρετίζω κατά βάση το γεγονός ότι η Κίνα θα συμμετέχει τώρα στο ΠΟΕ και, ας ελπίσουμε, ότι θα προστεθούν και άλλα κράτη, αμφιβάλω όμως αν κατ' αυτόν τον τρόπο θα καταστεί ευκολότερο να επιτευχθούν βασικά πρότυπα ανθρωπίνων δικαιωμάτων στον χώρο εργασίας. Ως εκ τούτου χάθηκε σίγουρα η αρχή μίας ευκαιρίας.
<P>
Θα ήθελα να σας προειδοποιήσω να μην πάρουμε αψήφιστα το ζήτημα της πρόληψης των συγκρούσεων. Η παγκοσμιοποίηση δίχως συνετά συνοδευτικά μέτρα θα προκαλέσει περαιτέρω διαδηλώσεις και κοινωνικές συγκρούσεις. Το Σηάτλ δεν είναι παρελθόν, όπως ήδη ανέφερε σήμερα ο συνάδελφος κ. Mann. Αναβιώνει πάλι - και εδώ, σε αυτούς τους προστατευμένους χώρους του Ευρωπαϊκού Κοινοβουλίου, δεν θα έπρεπε να το απωθήσουμε. Κύριε Επίτροπε Lamy, πώς σκοπεύετε να συμβάλετε μελλοντικά ώστε τα βασικά πρότυπα εργασίας να μην απαιτούνται μόνο από την ανίσχυρη ΔΟΕ, πώς μπορείτε να μας βοηθήσετε να ξεπεράσουμε τα γεγονότα που διαδραματίστηκαν γύρω από τον ΠΟΕ, και να ξεκινήσουμε και πάλι από το σημείο αυτό και να προχωρήσουμε λίγο;

<SPEAKER ID=225 NAME="Rόbig">
Κυρία Πρόεδρε, αξιότιμες κυρίες και κύριοι, καταρχάς θα ήθελα να ευχαριστήσω ολόψυχα την ομάδα Fischler, Lamy και Neyts που πέτυχαν να ξεκινήσει ένας νέος γύρος διαπραγματεύσεων. Ουσιώδες είναι άλλωστε, πιστεύω, να συζητούμε μεταξύ μας, να μην επιζητούμε τη σύγκρουση, συνάδελφε κύριε Ettl. Πιστεύω ότι αυτή η αναπτυξιακή ώθηση είναι για την Ευρώπη, ιδίως για την απασχόληση στην Ευρώπη, εξαιρετικής σημασίας. Αλλά όχι μόνον για την Ευρώπη ιδιαιτέρως στις αναπτυσσόμενες χώρες εκατομμύρια άνθρωποι θα μπορέσουν να ξεφύγουν από τα όρια της φτώχειας - επιτυχία και για τους φτωχούς των αναπτυσσόμενων χωρών. Πιστεύω ότι αυτό έχει ιδιαίτερη σημασία για την Ευρώπη, τον μεγαλύτερο εξαγωγέα αγαθών και υπηρεσιών και τον μεγαλύτερο επενδυτή του κόσμου.
<P>
Συζητήθηκαν πολλά θέματα για τις αναπτυσσόμενες χώρες, για το περιβάλλον, κοινωνικά θέματα και θέματα προστασίας των ζώων, και πιστεύω ότι και εδώ επιχειρείται να βρεθεί συναίνεση. Δεν θα έπρεπε να ξεχνούμε όμως ότι ο ΠΟΕ έπρεπε να φροντίζει και για τη δημιουργία δίκαιων συνθηκών για επενδύσεις, για ανταγωνισμό και πρόσβαση στην αγορά. Πρέπει να παραμερίσουμε τους διοικητικούς φραγμούς του εμπορίου, πρέπει να λάβουμε υπόψη την αμοιβαιότητα κατά το άνοιγμα της αγοράς, χρειαζόμαστε ανώτατα όρια για τους δασμούς και χρειαζόμαστε ελαφρύνσεις για τις μικρές και τις μεσαίες επιχειρήσεις και για τις μικρές αποστολές· Όταν λειτουργεί το εμπόριο, τότε λειτουργεί και η δημοκρατία και δημιουργείται ευημερία.
<P>
Είμαι επίσης της γνώμης ότι κατά τις διαπραγματεύσεις θα έπρεπε να συμμετάσχουν πιο ενεργά οι πραγματικοί πρωταγωνιστές, οι πρωταγωνιστές της Οικονομίας, και πιστεύω ότι καλό θα ήταν να συμπεριλάβουμε τη EuroCommerce, τη Eurochambres, τη UEAMPE και την ένωση SME, ώστε να συμμετάσχουν και εκείνοι στη συζήτηση επί των θεμάτων αυτών. Για τους μεγάλους ομίλους επιχειρήσεων ο ΠΟΕ στην πραγματικότητα δεν είναι πλέον το κεντρικό θέμα - ένα MacDonald' s ήδη υπάρχει σε όλες τις πόλεις του κόσμου.
<P>
Τέλος, θα ήθελα να ζητήσω από μία πολιτική ομάδα να μας εξηγήσει πώς θα αντιμετωπίσει στο μέλλον τη μυστικότητα της συζήτησης μεταξύ της Επιτροπής και του Κοινοβουλίου. Πιστεύω ότι χρειαζόμαστε εν προκειμένω κάποια λύση, ώστε να μπορέσουμε να εξασφαλίσουμε και στο μέλλον την ειλικρινή και καλή συνεργασία.

<SPEAKER ID=226 NAME="Lage">
(ΡΤ) Κυρία Πρόεδρε, κύριοι Επίτροποι, κύριοι βουλευτές, ο Πρόεδρος της Επιτροπής φάνηκε σήμερα το πρωί πολύ αισιόδοξος όσον αφορά το μέλλον της Ευρώπης. "Παίρνει μορφή η μεγάλη Ευρώπη" , είπε ο κύριος Ρομάνο Πρόντι. Και τίθεται το ερώτημα: παίρνει μορφή μία Ευρώπη μεγάλη στο πνεύμα και μεγάλη στη βούληση; Μία Ευρώπη με νέους στόχους, μία Ευρώπη ικανή να διαδραματίζει καλύτερα τον παγκόσμιο ρόλο της; Δεν είμαι βέβαιος. Είναι θεμιτό να αμφιβάλλουμε. Η Διάσκεψη του Παγκόσμιου Οργανισμού Εμπορίου, στο Κατάρ, δικαιολογεί από μόνη της τη συγκρατημένη αισιοδοξία. Η δράση της Ευρωπαϊκής Ένωσης μέσω των αντιπροσώπων της, ιδίως των Επιτρόπων κκ. Pascal Lamy και Franz Fischler, ήταν δύσκολη αλλά σαφώς θετική. Πράγματι, η ευρωπαϊκή διπλωματία συνέβαλε αποφασιστικά στο θετικό αποτέλεσμα της Διάσκεψης και επομένως στο να τεθεί τέρμα στην παράλυση του Παγκόσμιου Οργανισμού Εμπορίου, στην αποκατάσταση της αξιοπιστίας του μετά από την παταγώδη αποτυχία της Διάσκεψης του Σηάτλ.
<P>
Oι δεσμεύσεις που ανέλαβε η Ευρωπαϊκή Ένωση απέχουν κατά πολύ από την εκπλήρωση των βασικών προτεραιοτήτων μας, κυρίως στον περιβαλλοντικό και κοινωνικό τομέα. Οι ευρωπαίοι αντιπρόσωποι τέθηκαν εκ των πραγμάτων ενώπιον ενός διλήμματος: έβλεπαν την προστασία της φύσης και των κοινωνικών δικαιωμάτων, ενώ οι αντιπρόσωποι των αναπτυσσόμενων χωρών έβλεπαν μόνο καλυμμένο προστατευτισμό των ευρωπαϊκών συμφερόντων. Υπάρχουν επομένως λόγοι ελπίδας αλλά επίσης λόγοι απογοήτευσης. Υπογραμμίζουμε τη θετική πτυχή της διαπραγμάτευσης στο κεφάλαιο της γεωργίας, που συνεπάγεται και προωθεί τελικά τη σε βάθος μεταρρύθμιση της ΚΓΠ, την οποία Ευρωπαϊκή Ένωση στο εσωτερικό της δεν φάνηκε ικανή να υλοποιήσει. Επικροτούμε επίσης τα αποτελέσματα που επιτεύχθηκαν όσον αφορά τις τιμές των φαρμάκων και την αναμφισβήτητη νίκη που επιτεύχθηκε επί του εγωισμού των πολυεθνικών φαρμακοβιομηχανιών. Η Διάσκεψη της Ντόχα αποτελεί μόνο ένα μικρό βήμα στη δύσκολη πορεία που αποσκοπεί στο να συμφιλιώσει το φιλελευθερισμό με τη ρύθμιση, ένα μικρό βήμα ώστε η παγκοσμιοποίηση να συμβάλει στην παγκόσμια πρόοδο και ιδίως στη μείωση της φτώχειας, της πείνας, των ασθενειών και της βίας.
<P>
Τέλος, εάν η αποτυχία ....
<P>
(Η Πρόεδρος διακόπτει τον ομιλητή)

<SPEAKER ID=227 NAME="Πρόεδρος">
Σας ευχαριστώ, κύριε Lage· έληξε ο χρόνος που διαθέτατε. Πριν δώσω τον λόγο στον Επίτροπο Fischler θα ήθελα ως Πρόεδρος - φυσικά δεν μπορώ να συμμετάσχω στη συζήτηση - να συγχαρώ θερμά και τους δύο Επιτρόπους, αλλά και να τους ευχαριστήσω για την ευχάριστη, και κυρίως πολύ εποικοδομητική, συνεργασία που είχαμε στη Ντόχα. Τον λόγο έχει ο Επίτροπος Fischler.

<SPEAKER ID=228 NAME="Fischler">
Κυρία Πρόεδρε, αξιότιμοι κυρίες και κύριοι βουλευτές, προτού ο κ. Pascal Lamy συνοψίσει την όλη συζήτηση, επιτρέψτε μου να κάνω ακόμα μερικές παρατηρήσεις για τον τομέα της Γεωργίας. Πιστεύω ότι η σημαντικότερη επιτυχία της συνόδου της Ντόχα είναι ότι με την παρούσα διατύπωση, έτσι όπως πλέον περιλαμβάνεται στη διακήρυξη της Ντόχα, έχουμε την ευκαιρία να καθορίσουμε οι ίδιοι την πορεία μας στα θέματα της αγροτικής πολιτικής. Είναι ευκαιρία, ταυτόχρονα όμως είναι και ευθύνη. Ευκαιρία είναι διότι δεν βρισκόμαστε πλέον με την πλάτη κολλημένη στον τοίχο, όπως συνέβαινε για παράδειγμα στον γύρο συνομιλιών της Ουρουγουάης, όπου ενόσω, εμείς λέγαμε διαρκώς και μόνον όχι, τα υπόλοιπα συμβαλλόμενα μέρη του ΠΟΕ καθόριζαν την πορεία της μελλοντικής πολιτικής. Είναι όμως και ευθύνη, καθόσον το αποτέλεσμα αυτό δεν σημαίνει για παράδειγμα ότι δεν πρέπει να συνεχίσουμε να αναπτύσσουμε ανάλογα την αγροτική μας πολιτική. Βρισκόμαστε πλέον μπροστά στο καθήκον αυτό και πρέπει να το λάβουμε πολύ σοβαρά υπόψη μας.
<P>
Κάποιοι μας επέκριναν για το ότι ως τμήμα των πλουσίων του κόσμου εκμεταλλευτήκαμε όπως πάντα τις αναπτυσσόμενες χώρες με τη βοήθεια των εξαγωγικών μας επιδοτήσεων. Εγώ το βλέπω λιγάκι διαφορετικά. Πιστεύω ότι δεν θα έπρεπε να κάνουμε και εμείς το λάθος να επαναπροβάλλουμε διαρκώς παλιές εικόνες μιας παλιάς αγροτικής πολιτικής. Το 4% του κοινοτικού προϋπολογισμού δεν πρόκειται φυσικά να αποδιοργανώσει ολόκληρο τον κόσμο όσον αφορά το εμπόριο αγροτικών προϊόντων, και εμείς δεν χρησιμοποιούμε περισσότερο από το 4% του συνολικού προϋπολογισμού για την προώθηση των εξαγωγών. Κατά τα άλλα δεν μπορούμε κατά τη γνώμη μου, σε ό,τι αφορά τις εισαγωγές, να κατηγορηθούμε για τίποτα. Μόνο η Ευρωπαϊκή Ένωση εισάγει από τις αναπτυσσόμενες χώρες περισσότερα αγροτικά προϊόντα από ό,τι οι ΗΠΑ, ο Καναδάς, η Αυστραλία, η Νέα Ζηλανδία και η Ιαπωνία συνολικά.
<P>
Είναι σωστό αυτό που παρατήρησαν διάφοροι ομιλητές, ότι δηλαδή η δουλειά μόλις τώρα αρχίζει. Θα πρέπει να προετοιμαστούμε ανάλογα. Θα συντονίσουμε φυσικά την περαιτέρω προετοιμασία μας και με το Κοινοβούλιο. Το θέμα όμως είναι προ πάντων να πείσουμε τον κόσμο. Δεν είναι αυτονόητο ότι οι δικές μας απόψεις για το μέλλον της γεωργίας θα γίνουν αποδεκτές, χωρίς πρόβλημα, και σε άλλα μέρη του κόσμου. Σας προσκαλώ ολόψυχα να αναλάβουμε μαζί και αυτήν την προσπάθεια να πείσουμε τον κόσμο.
<P>
Κλείνοντας, θα ήθελα να εκφράσω τις θερμές μου ευχαριστίες για τις πολλές φιλοφρονήσεις που δεχθήκαμε σήμερα. Τις θεωρώ όμως μάλλον μία έκκληση να ανταποκριθούμε μελλοντικά στις ευθύνες μας!
<P>
(Χειροκροτήματα)

<SPEAKER ID=229 LANGUAGE="FR" NAME="Lamy">
. (FR) Κυρία Πρόεδρε, πρέπει να πω ότι είναι συμβολικό το γεγονός ότι οι αποψινές εργασίες μας διεξάγονται υπό την προεδρία μιας επιφανούς ειδικού επί των εμπορικών θεμάτων, και θα ήθελα να ευχαριστήσω εσάς προσωπικά, καθώς και όσους και όσες από εσάς εκτίμησαν απόψε ως θετικά τα αποτελέσματα της Ντόχα.
<P>
Θα ήθελα να ευχαριστήσω επίσης, όπως έκανε προηγουμένως ο Franz Fischler, όσους από εσάς απέδωσαν ένα μέρος της επιτυχίας της Ντόχα στους διαπραγματευτές που είναι παρόντες απόψε στα έδρανα της Επιτροπής.
<P>
Έχοντας ακούσει με προσοχή όλες τις παρεμβάσεις, αντιλαμβάνομαι ότι οι περισσότεροι από εσάς συμφωνείτε ως προς αυτό. Το γεγονός, όμως, ότι δεν υπάρχει ομοφωνία συνιστά, τουλάχιστον για εμάς τους δύο, τον Franz Fischler και εμένα, απογοήτευση. Θα προσπαθήσουμε, λοιπόν, να τα καταφέρουμε καλύτερα την επόμενη φορά.
<P>
Η ποιότητα των αποτελεσμάτων είναι ουσιαστικά καρπός ενός πολιτικού έργου στο οποίο σημαντικό ρόλο διαδραμάτισαν το Κοινοβούλιο και το Συμβούλιο. Πιστεύω ότι η Ντόχα μας υπενθύμισε αυτόν το θεμελιώδη κανόνα της κοινοτικής άλγεβρας σύμφωνα με τον οποίο η βαρύτητα των διαπραγματευτών είναι εκθετικά ανάλογη προς την αλληλεγγύη της Ένωσης. Για μια ακόμη φορά, ο κανόνας αυτός επαληθεύτηκε. Όμως, η αλληλεγγύη αυτή δεν πηγάζει από μια ξαφνική πίστη ούτε από την έκφραση τυφλής εμπιστοσύνης στους δύο διαπραγματευτές, όποια και αν είναι τα προσόντα που υπογραμμίσατε.
<P>
Στην πραγματικότητα, η αλληλεγγύη αυτή συνδέεται με την ουσία της θέσης διαπραγμάτευσης της Ένωσης και με την ισορροπία, κατά κάποιον τρόπο σύμφυτη με την εντολή που είχαμε, ανάμεσα στην απελευθέρωση και την περιχαράκωση από κανόνες, ανάμεσα στις γενικές μας ανησυχίες ως χώρες του Βορρά και το άνοιγμά μας στις ανησυχίες των χωρών του Νότου, ανάμεσα στις ειδικές αξίες που θέλουμε να υπερασπιστούμε ως Ευρωπαίοι και το άνοιγμα σε αρκετές ανησυχίες εταίρων που δεν συμμερίζονται υποχρεωτικά τις εν λόγω αξίες.
<P>
Έτσι, φυσικά, δεν πραγματοποιήσαμε τους σκοπούς μας εκατό τοις εκατό. Αυτό είναι αλήθεια, αλλά, όπως ισχύει για κάθε διαπραγμάτευση, καταλήξαμε σε έναν συμβιβασμό, έναν συμβιβασμό από τον οποίο μπορούμε όλοι να ωφεληθούμε. Αληθεύει, ωστόσο, ότι στον κοινωνικό τομέα, και πιστεύω ότι ούτε ο Franz Fischler ούτε εγώ το αποσιωπήσαμε, δεν καταλήξαμε εκεί όπου θα θέλαμε. Το υπενθύμισαν σωστά πολλοί από εσάς και θα πρέπει να συνεχίσουμε να εργαζόμαστε προς αυτή την κατεύθυνση στους κόλπους άλλων φορέων.
<P>
Θα ήθελα να πω δυο λόγια για να απαντήσω στις επικρίσεις που άκουσα όσον αφορά την ανάπτυξη. Για να πω την αλήθεια, δεν τις καταλαβαίνω διότι είναι αλήθεια ότι οι αναπτυσσόμενες χώρες μπόρεσαν να εκφραστούν και να εισακουστούν σε αυτήν την υπουργική διάσκεψη κάτω από συνθήκες που δεν είχαν μπορέσει ποτέ στο παρελθόν να επιτύχουν. Θέλω να τονίσω μάλιστα ενώπιον του Σώματός σας ότι η Ένωση δεν έχει κανένα συμφέρον και ότι, αν οι αναπτυσσόμενες χώρες μπόρεσαν να βελτιώσουν ουσιαστικά, στο πλαίσιο αυτής της διάσκεψης όπως και στο πλαίσιο της προετοιμασίας της, τη θέση τους στο τραπέζι των διαπραγματεύσεων σε σχέση με το παρελθόν, αυτό οφείλεται εν μέρει στις προσπάθειες που κατέβαλε μέχρι τώρα η Ένωση.
<P>
Εξάλλου, στην πορεία, κατά τη διάρκεια των διαπραγματεύσεων, θα δοκιμαστεί η ικανότητά μας να παραμένουμε πιστοί στη θέση μας, ιδιαίτερα όταν θα χρειαστεί να προσαρμόσουμε τα προγράμματα παροχής τεχνικής βοήθειας για την ανάπτυξη στο φιλόδοξο πρόγραμμα διαπραγματεύσεων που έχει αποφασιστεί. Θα έχουμε συχνά την ευκαιρία να το επαληθεύσουμε από κοινού με τους Αφρικανούς φίλους μας, κατά τη διάρκεια της σταδιακής εφαρμογής μετά το Κοτονού και των διαπραγματεύσεων του ΠΟΕ.
<P>
Στην ερώτηση σχετικά με τη συνέχεια που θα δοθεί, έχω να απαντήσω ότι οι ουσιαστικές διαπραγματεύσεις, ιδίως σε τεχνικό επίπεδο, θα ξεκινήσουν στις αρχές του επόμενου έτους. Προτείνω να διατηρήσουμε τις καλές μας συνήθειες εργασίας, δηλαδή να ενημερωνόμαστε σταδιακά και με επαρκώς ικανοποιητικό για εμένα επίπεδο διαφάνειας για την εξέλιξη των θέσεων των μεν και των δε και ιδίως για τη θέση διαπραγμάτευσης της Ένωσης.
<P>
Η διάρθρωση της ίδιας της διαπραγμάτευσης βρίσκεται ακόμη στο στάδιο υλοποίησης. Στο σημείο αυτό, πρέπει να δείξουμε ιδιαίτερη μέριμνα και προσοχή ώστε να μην ανατραπούν, περισσότερο ή λιγότερο πλαγίως, αρκετές πολιτικές ισορροπίες που έχουμε επιτύχει στο πρόγραμμα διαπραγμάτευσης από χρονοδιαγράμματα διαφορετικών ταχυτήτων τα οποία θα είχαν ως αποτέλεσμα να δοθεί προτεραιότητα σε κάποια θέματα εις βάρος άλλων.
<P>
Στο συγκεκριμένο θέμα της πνευματικής ιδιοκτησίας και των φαρμάκων, πράγματι, όπως ειπώθηκε, απομένει να διευκρινιστεί η περίπτωση της χρήσης υποχρεωτικών αδειών από αναπτυσσόμενες χώρες που δεν έχουν δυνατότητες παραγωγής. Το εξετάζουμε προσεκτικά όπως και οι υπόλοιποι. Θα προτείνουμε λύσεις προς την κατεύθυνση των όσων πράξαμε προκειμένου να καταλήξουμε σε αυτόν το συμβιβασμό. Αυτό θα το αναγνωρίσουν εύκολα όσοι από εσάς γνωρίζουν τη θέση που είχε η Επιτροπή τον περασμένο Φεβρουάριο. Με την ευκαιρία να σημειώσουμε ότι οι περισσότερες από τις χώρες αυτές έχουν λάβει απαλλαγή μέχρι το 2006 όσον αφορά την τήρηση της συμφωνίας περί πνευματικής ιδιοκτησίας.
<P>
Τέλος, σε όσους και όσες από εσάς επιθυμούν τη μεταρρύθμιση του ΠΟΕ και επεσήμαναν σωστά ότι δεν συγκαταλέγεται ως αυτούσιο θέμα στο πρόγραμμα εργασίας, θα απαντήσω ότι συμμερίζομαι τις απόψεις τους. Φυσικά, από το Σηάτλ και μετά, σημειώθηκαν πρόοδοι στην πράξη, χωρίς να χρειαστεί να προβούμε σε επίσημες αλλαγές των κανονισμών. Αυτό ισχύει για τη διαφάνεια, ισχύει για τη συμμετοχή στις αποφάσεις πάρα πολλών παραγόντων που κάθονται γύρω από το τραπέζι διαπραγματεύσεων του ΠΟΕ, πιστεύω, όμως, ότι, ίσως, στην Ντόχα εξαντλήσαμε όλα τα περιθώρια όσον αφορά τον βαθμό στον οποίο μπορούμε να επηρεάσουμε ανεπίσημα τους επίσημους κανόνες και φρονώ ότι πρέπει να εξετάσουμε το θέμα γρήγορα.
<P>
Όπως είπαν οι περισσότεροι από εσάς, τώρα αρχίζουν τα δύσκολα και η κατάσταση θα δυσκολέψει ακόμη περισσότερο κατά τα επόμενα έτη. Όπως δείχνουν τα πράγματα, η ένταση της διαπραγμάτευσης θα κορυφωθεί κάπου ανάμεσα στο 2003 και το 2004. Έχουμε, λοιπόν, λίγο χρόνο για να προετοιμάσουμε αυτήν την κορύφωση που σίγουρα θα λάβει χώρα τότε.
<P>
Πιστεύω ότι η συνεργασία μας ήταν εποικοδομητική και εύχομαι να διατηρήσουμε, όσο θα διαρκέσουν οι διαπραγματεύσεις, αυτό το πνεύμα συνεργασίας που είναι συγχρόνως θετικό, αποφασιστικό και ανοιχτό και το οποίο μας εμψυχώνει εδώ και δύο χρόνια. Σε κάθε περίπτωση, μπορείτε να βασιστείτε στον Franz Fischler και σε εμένα προσωπικά: υποσχόμαστε ότι θα μεριμνούμε όσον αφορά τη συμβολή εκ μέρους της Επιτροπής.
<P>
(Χειροκροτήματα)

<SPEAKER ID=230 NAME="Πρόεδρος">
Ανακοινώνω ότι έχω λάβει τέσσερις προτάσεις ψηφίσματος, οι οποίες υποβλήθηκαν σύμφωνα με το άρθρο 37, παράγραφος 2 του Κανονισμού
<P>
Η ψηφοφορία θα πραγματοποιηθεί την Πέμπτη.

<CHAPTER ID=12>
Δημόσια υγεία (2001-2006)
<SPEAKER ID=231 NAME="Πρόεδρος">
Θα συζητηθεί η σύσταση για τη δεύτερη ανάγνωση εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση του Συμβουλίου για τη θέσπιση προγράμματος κοινοτικής δράσης στον τομέα της δημόσιας υγείας (2001-2006) (A5-420/2001).
<P>
Τον λόγο έχει ο εισηγητής, κ. Τρακατέλης.

<SPEAKER ID=232 NAME="Τρακατέλλης">
. Κυρία Πρόεδρε, η θέσπιση του προγράμματος κοινοτικής δράσης στο πεδίο της δημόσιας υγείας συνιστά το πρώτο ολοκληρωμένο εγχείρημα της Ευρωπαϊκής Ένωσης στον τομέα της προστασίας της δημόσιας υγείας. Σήμερα, η προστασία της δημόσιας υγείας αποτελεί κύρια ανησυχία των πολιτών της Ένωσης. Η υγεία πρέπει να είναι προτεραιότητα, πέρα από πολιτικούς ή οικονομικούς συμβιβασμούς, και δεν μπορεί να θεωρείται ως εμπορεύσιμο αγαθό. Το πρόγραμμα που θα αντικαταστήσει τις τομεακές και αποσπασματικές κοινοτικές δράσεις για την υγεία είναι ένα πιο ολοκληρωμένο πρόγραμμα, που προσανατολίζεται κυρίως στην πρόληψη των ασθενειών, και θα συμβάλει στην καθιέρωση ποιοτικών προτύπων στον τομέα της δημόσιας υγείας.
<P>
Στην κοινή θέση του Συμβουλίου συμπεριλήφθηκε σημαντικό μέρος των τροπολογιών της πρώτης ανάγνωσης του Κοινοβουλίου, γεγονός που οφείλεται κυρίως στην εξαίρετη διαθεσμική συνεργασία που αναπτύχθηκε μεταξύ των κοινοτικών οργάνων. Εντούτοις, σημαντικά στοιχεία των προτάσεών μας δεν υιοθετήθηκαν στην κοινή θέση ή ακόμη μέρος της πρότασης του προγράμματος διαγράφηκε από το Συμβούλιο, με αποτέλεσμα να οδηγηθούμε σε τροποποίηση της κοινής θέσης στην Επιτροπή Περιβάλλοντος, τα μέλη της οποίας ψήφισαν με μεγάλη πλειοψηφία την παρούσα σύσταση για τη δεύτερη ανάγνωση.
<P>
Θα ήθελα τώρα να κάνω ορισμένες παρατηρήσεις σχετικά με το πρόγραμμα. Κύρια επιδίωξη του προγράμματος είναι να ενισχυθεί η συνεργασία μεταξύ των κρατών μελών, ώστε να προκύψει η προστιθέμενη αξία από την συνέργεια των κοινοτικών ενεργειών με την ανάπτυξη τριών αξόνων δράσης που είναι και οι γενικοί στόχοι του προγράμματος. Ο πρώτος άξονας είναι η βελτίωση της πληροφόρησης και της γνώσης για την ανάπτυξη της δημόσιας υγείας. Ο δεύτερος άξονας αποτελεί την ενίσχυση της ικανότητας ταχείας και συντονισμένης αντίδρασης έναντι των απειλών κατά της υγείας. Σημειώνω εδώ, μιας και κλείνουν σήμερα ακριβώς τρείς μήνες από την τρομοκρατική επίθεση της 11ης Σεπτεμβρίου, ότι πρέπει να συμπεριληφθεί κατηγορία που να αφορά την αντιμετώπιση των απειλών κατά της υγείας από φυσικούς, βιολογικούς και χημικούς παράγοντες που οφείλονται σε απρόβλεπτα γεγονότα, π.χ. ατυχήματα ή σε ανεπάρκεια υποδομών ή μηχανημάτων, σε ανθρώπινα λάθη ή ακόμα και σε τρομοκρατικές πράξεις. Ο τρίτος άξονας είναι η αντιμετώπιση των καθοριστικών παραγόντων της υγείας σε όλες τις πολιτικές και δραστηριότητες, μέσω των δράσεων προαγωγής της υγείας και πρόληψης των ασθενειών. Το πρόγραμμα που συμπληρώνει τις εθνικές πολιτικές αποσκοπεί στην επίτευξη υψηλού επιπέδου σωματικής και ψυχικής υγείας, καθώς και μεγαλύτερης ισότητας σε θέματα υγείας σε ολόκληρη την Κοινότητα. Λαμβάνοντας υπόψη ότι τα μέσα του προγράμματος είναι περιορισμένα, είναι απαραίτητο να δοθεί προτεραιότητα στα μέτρα προστασίας της υγείας για την υποστήριξη δράσεων που αφορούν την πρόληψη των σοβαροτέρων ασθενειών και σε πρακτικές ενέργειες, καθώς και στην ανάγκη ανάπτυξης ολοκληρωμένης και διατομεακής στρατηγικής για την υγεία, στο πλαίσιο της οποίας όλες οι κοινοτικές πολιτικές και ενέργειες θα συμβάλλουν στην προστασία και προαγωγή της.
<P>
Δύο σημεία, κυρία Πρόεδρε, θα ήθελα να τονίσω στις τροπολογίες επί της κοινής θέσης. Αν και υπήρξε σχεδόν απόλυτη συμφωνία με το Συμβούλιο σχετικά με τους στόχους του προγράμματος καθώς και σε επιμέρους ζητήματα, υπάρχει ακόμη πολύ συζήτηση σχετικά με την συντονιστική μορφή και τον προϋπολογισμό του προγράμματος.
<P>
Το Ευρωπαϊκό Κοινοβούλιο θεωρεί ότι προκειμένου να συντονιστεί αποτελεσματικά και να ελεγχθεί ένα τέτοιο σύνθετο πρόγραμμα, που περιλαμβάνει δίκτυα, δεδομένα, διάφορα ιδρύματα, μη κυβερνητικούς οργανισμούς, είναι φανερή η ανάγκη για ένα συντονιστικό οργανισμό. Γι' αυτό το λόγο, στην πρώτη ανάγνωση το Κοινοβούλιο εισήγαγε ένα μηχανισμό που ονομάστηκε Κέντρο Συντονισμού και Παρακολούθησης της Υγείας, βεβαίως μέσα στην Επιτροπή και μέσα στο πρόγραμμα. Τώρα, επιβεβαιώσαμε αυτή την προσέγγιση στην Επιτροπή Περιβάλλοντος, όπου ψηφίσαμε για την δεύτερη ανάγνωση. Βεβαίως, το Συμβούλιο στην κοινή θέση, αλλά και η Επιτροπή στην τροποποιημένη πρόταση, ασπάστηκαν και υιοθέτησαν ως επί το πλείστον τη θέση του Κοινοβουλίου για ανάπτυξη, όπως αναφέρουν, ενός αποτελεσματικού συστήματος και μηχανισμού για τον συντονισμό και παρακολούθηση του προγράμματος. Η διατύπωση όμως που επέλεξαν με τη συγκεχυμένη μορφή διαρθρωτικών ρυθμίσεων, περιλαμβανομένου και ενός ενισχυμένου κεντρικού πυρήνα, δεν είναι η καλύτερη και δημιουργεί τουλάχιστον σύγχυση και ασάφειες. Για το λόγο αυτό, θα επιμείνουμε με σαφή τρόπο για την εξασφάλιση ενός συντονιστικού κέντρου, με σκοπό τον αποτελεσματικό, συνολικό και διαρκή συντονισμό του προγράμματος.
<P>
Τέλος, ο προϋπολογισμός. Η χρηματοδότηση του προγράμματος πρέπει να είναι επαρκής. Τριακόσια ογδόντα εκατομμύρια ευρώ ζητάει το Κοινοβούλιο, δεδομένου ότι οι δράσεις και οι ενέργειες του προγράμματος, όπως περιγράφονται, είναι ιδιαίτερα φιλόδοξες. Ο προϋπολογισμός επομένως πρέπει να αυξηθεί προκειμένου να ικανοποιηθούν πλήρως οι ανάγκες και οι στόχοι του προγράμματος και να καλύψει μεταξύ άλλων τις απαιτήσεις εφαρμογής των προτάσεων του Συμβουλίου σχετικά με την προετοιμασία, τη θέσπιση και λειτουργία των κατάλληλων διαρθρωτικών ρυθμίσεων, που να περιλαμβάνουν και τον ενισχυμένο κεντρικό πυρήνα, όπως το ίδιο καθόρισε στο άρθρο 7.1, δεύτερο εδάφιο.
<P>
Επίσης, είναι ουσιαστικό να υπάρξει ευελιξία που να επιτρέπει την ανακατανομή των πόρων.
<P>
Τέλος, η ενίσχυση των θεμελίων του Ευρωπαϊκού Οικοδομήματος προϋποθέτει συγκλίσεις, όχι μόνο σε επίπεδο στρατηγικής και πολιτικών του οικονομικού πεδίου, για παράδειγμα ενιαία αγορά και ΟΝΕ, αλλά και σε επιμέρους τομείς, όπως είναι η υγεία. Πρόκειται για νέες μορφές ολοκλήρωσης, που τις αποκαλώ νέες συγκλίσεις, οι οποίες διευρύνουν και εμβαθύνουν τις ενοποιητικές διεργασίες. Θεωρώ λοιπόν ότι το νέο πρόγραμμα αποτελεί την απαρχή μιας τέτοιας διαδικασίας σύγκλισης στον τόσο ζωτικής σημασίας τομέα της υγείας.

<SPEAKER ID=233 NAME="Μαλλιώρη">
Κυρία Πρόεδρε, κύριε Επίτροπε, βρισκόμαστε στη δεύτερη ανάγνωση του προγράμματος για τη δημόσια υγεία και είναι σημαντικό το Ευρωπαϊκό Κοινοβούλιο να επανέλθει σε μερικά θέματα που τα θεωρεί ουσιαστικής σημασίας.
<P>
Θεωρούμε, κατ' αρχήν, απαραίτητο να εξασφαλισθεί, εκ μέρους της Ευρωπαϊκής Επιτροπής, με τις κατάλληλες διαρθρωτικές ρυθμίσεις και εντός ενός έτους από την έναρξη ισχύος του προγράμματος, ένας μηχανισμός ο οποίος θα εξασφαλίσει τη διαρκή παρακολούθηση και τον συντονισμό, θα ενισχύσει την αποτελεσματικότητα και θα παρέχει στα κράτη μέλη πληροφορίες για τις καλύτερες πρακτικές και τη συνολική αξιολόγηση του προγράμματος. Με αυτόν τον τρόπο, θα δίδεται η δυνατότητα να αναπροσαρμόζονται οι εθνικές πολιτικές προς τις σωστές κατευθύνσεις. Μετά τα τελευταία γεγονότα και τις επιδράσεις τους στην υγεία, είναι απαραίτητο να επεκταθούν οι δράσεις για την αντιμετώπιση των απρόβλεπτων απειλών και στα νέα δεδομένα.
<P>
Όσον αφορά το θέμα του προϋπολογισμού, θα είμαι κατηγορηματική, διότι εάν πράγματι θέλουμε να ανταποκριθούμε στις απαιτήσεις και τους σκοπούς του συγκεκριμένου προγράμματος πρέπει να εξασφαλίσουμε τους απαραίτητους πόρους για την υλοποίησή του. Με δεδομένο ότι η καθυστέρηση έγκρισης του παρόντος προγράμματος, παρέτεινε τη λειτουργία των ήδη υπαρχόντων προγραμμάτων, με επιβάρυνση του παρόντος προϋπολογισμού, το ποσό των 280 εκατομμυρίων ευρώ που προτείνει το Συμβούλιο είναι ήδη μικρότερο. Κάτι τέτοιο δεν συμβιβάζεται με επιτυχή εφαρμογή του προγράμματος. Γνωρίζω τις περιορισμένες δυνατότητες του προϋπολογισμού, πιστεύω όμως ότι σε τέτοια σοβαρά θέματα, που αγγίζουν άμεσα τους πολίτες, η Ένωση πρέπει να δείχνει τις προτεραιότητές της και να βρίσκει τις ενδεδειγμένες λύσεις. Παρακαλώ, λοιπόν, το Συμβούλιο να επανεξετάσει τη θέση του και να συμφωνήσει με τις αντίστοιχες τροπολογίες που εγκρίθηκαν στην αρμόδια κοινοβουλευτική επιτροπή και προβλέπουν το ποσόν των 380 εκατομμυρίων ευρώ.
<P>
Τέλος, κυρία Πρόεδρε, θεωρώ σημαντικό να φανεί συγκεκριμένα το ακριβές περιεχόμενο του σκοπού του προγράμματος που συζητάμε. Η τροπολογία 23, που αναφέρεται στο άρθρο 2, επαναφέρει θέματα όπως η σφαιρική θεώρηση της υγείας, υπερτονίζοντας την παράμετρο της ψυχικής υγείας και ευεξίας, η σημασία της πρόληψης για την καταπολέμηση της νοσηρότητας ή της πρόωρης θνησιμότητας και η μείωση των ανισοτήτων στον τομέα της υγείας.
<P>
Κλείνοντας, θα ήθελα να συγχαρώ τον εισηγητή για τις προσπάθειες που κατέβαλε, ώστε να συγκεραστούν οι αντικρουόμενες απόψεις και να ολοκληρωθεί σύντομα η διαδικασία έγκρισης του προγράμματος.

<SPEAKER ID=234 LANGUAGE="FR" NAME="Ries">
Κυρία Πρόεδρε, με τη σειρά μου, και εξ ονόματος της Ομάδας των Φιλελευθέρων αυτή τη φορά, θα ήθελα να ευχαριστήσω στο σημείο αυτό τον καθηγητή Τρακατέλλη για την άριστη αυτή έκθεση και την ιδιαίτερα εποικοδομητική και αποτελεσματική συνεργασία του με τους σκιώδεις εισηγητές, και δεν το λέω από ευγένεια.
<P>
Κατόρθωσε να εντοπίσει μέσα από τις 57 τροπολογίες την ουσία των ανησυχιών που εκφράσαμε με την ψήφο μας κατά την πρώτη ανάγνωση.
<P>
Καταρχάς, - μια παρατήρηση - χαίρομαι που εγκαταλείφθηκε η ιδέα της δημιουργίας ενός Ευρωπαϊκού Κέντρου Συντονισμού και Παρακολούθησης της Υγείας. Ως προς αυτό, θυμίζω ότι η Ομάδα των Φιλελευθέρων υποστηρίζει τις τροπολογίες 34 και 57, οι οποίες, με συνετό τρόπο, στοχεύουν να ενισχύσουν σαφώς τον συντονισμό αυτόν και την κοινοτική ολοκλήρωση μεταξύ των διαφόρων υφιστάμενων δικτύων δημόσιας υγείας υπό την αιγίδα της Επιτροπής.
<P>
Φυσικά, κατά βάθος εξακολουθούν να υπάρχουν σημεία διαφωνίας με το Συμβούλιο. Καταρχάς, η άρνησή του να αναφέρει στο διατακτικό μια συγκεκριμένη ασθένεια, να προβεί σε ρητή αναφορά στα δικαιώματα των ασθενών ή ακόμα στα μέσα δράσης και πρόληψης των ασθενειών. Οι τροπολογίες 16, 22 και 47 είναι ουσιαστικές. Υπογραμμίζουν τη σημασία της πολιτικής πρόληψης και της επιδημιολογικής παρακολούθησης.
<P>
Τέλος, οι τροπολογίες 3, 26 και 42 ενσωματώνουν επιτέλους τα δικαιώματα των νέων και των ενήλικων ασθενών σε ένα κοινοτικό πρόγραμμα.
<P>
Δεύτερο σημείο διαφωνίας, όσον αφορά τον προϋπολογισμό του Κοινοβουλίου, έχουν καταβληθεί ήδη πολλές προσπάθειες προκειμένου να καταλήξουμε σε έναν συμβιβασμό με το Συμβούλιο. Τα 380 εκατομμύρια ευρώ που είχαμε εγκρίνει κατά την πρώτη ανάγνωση, στην ολομέλεια, στις 4 Απριλίου, είναι για εμάς η ελάχιστη δυνατή προϋπόθεση. Στο θέμα του προϋπολογισμού, το Συμβούλιο τηρεί μια θέση, θα έλεγα, παράδοξη. Μειώνει δραστικά τον προϋπολογισμό στα 280 εκατομμύρια ευρώ και, ταυτόχρονα, προβλέπει το άνοιγμα του προγράμματος αυτού στις υποψήφιες χώρες και στις συνδεδεμένες χώρες. Στο σημείο αυτό υπάρχει σοβαρή αντίφαση.
<P>
Πρέπει να σας υπενθυμίσω, όπως έκανε και ο εισηγητής μας, ότι η υγεία συνιστά μια από τις κύριες ανησυχίες των Ευρωπαίων: η έλλειψη ασφάλειας όσον αφορά τα τρόφιμα, η αλλαγή της νοοτροπίας λόγω της μάστιγας του AIDS για παράδειγμα, οι τρομοκρατικές απειλές περί βιολογικής μόλυνσης, μας θυμίζουν ότι η ανθρωπότητα κινδυνεύει από την εμφάνιση νέων ιών ή από την επανεμφάνιση παλαιοτέρων πανδημιών. Τα ανωτέρω αποτελούν βάσιμα επιχειρήματα για την έγκριση κατάλληλου προϋπολογισμού για τα επόμενα έξι έτη. Οι πολίτες, και ολοκληρώνω, κυρία Πρόεδρε, οι πολίτες, το Κοινοβούλιό μας που τους εκπροσωπεί και η Επιτροπή απαιτούν να μην θυσιάζεται η υγεία στον βωμό του δημοσιονομικού δογματισμού.

<SPEAKER ID=235 LANGUAGE="FR" NAME="Rod">
Επιθυμούμε την εφαρμογή ενός ισχυρού προγράμματος για την υγεία από τον Ιανουάριο του 2002, καθώς αυτό υπαγορεύει το συμφέρον της Ευρώπης. Για αυτόν ακριβώς τον λόγο δεν κατανοούμε τη στάση του Συμβουλίου που, μην επιθυμώντας να αναλύσει λεπτομερώς το πρόγραμμα, παραχωρεί στην πραγματικότητα όλες τις εξουσίες στην Επιτροπή, ενώ οι βουλευτές του Ευρωπαϊκού Κοινοβουλίου στερούνται κάθε δικαιώματος ελέγχου για τα επόμενα έξι χρόνια. Επιβάλλεται να ζητείται η γνώμη του Ευρωπαϊκού Κοινοβουλίου όσον αφορά τις ετήσιες προτεραιότητες και ελπίζω ότι οι συνάδελφοι θα μας υποστηρίξουν στο θέμα αυτό.
<P>
Αντί να είναι καινοτόμο, το πρόγραμμα αυτό περιορίζεται ιδίως στη σύσταση δικτύου επιδημιολογικής παρακολούθησης. Για εμάς, δεν είναι αυτή η πρώτη προτεραιότητα: διαθέτουμε ήδη συγκρίσιμα δεδομένα άλλων χωρών. Η κοινοτική προστιθέμενη αξία θα έπρεπε να έγκειται στη μείωση των κινδύνων για την υγεία που προέρχονται κυρίως από το περιβάλλον μας με την ευρεία έννοια του όρου: μέσα μεταφοράς, ρύπανση, χημεία, διατροφή, κλπ., αλλά επίσης από τη συμπεριφορά μας και από τις κοινωνικές, οικονομικές και περιβαλλοντολογικές ανισότητες. Είμαστε υπέρ της πρόληψης σε όλον τον κόσμο: όμως, θα έπρεπε να ξεκινήσουμε εφαρμόζοντάς την πρώτα στην ΕΕ και στο δικό μας πρόγραμμα υγείας.
<P>
Το πρόγραμμα αυτό θα έπρεπε επίσης να επικεντρώνεται περισσότερο στον κίνδυνο που εγκυμονούν οι μεταδοτικές ασθένειες, ακόμη και στις υποψήφιες χώρες. Το AIDS εξακολουθεί να συνιστά μεγάλη μάστιγα για την Ευρώπη και η φυματίωση είναι παντού σε έξαρση. Πρέπει επίσης να σκεφθούμε τις θεραπευτικές τεχνικές την ανάπτυξη των οποίων επιθυμούμε να ευνοήσουμε. Η τακτική της χρήσης ενός φαρμάκου για όλες τις ασθένειες δεν έχει πλέον εφαρμογή καθώς έχουν ενισχυθεί οι αντιστάσεις στα αντιβιοτικά και στα εμβόλια. Είναι καιρός να λάβουμε υπόψη μας και άλλες μεθόδους και εναλλακτικές θεραπείες, βασιζόμενοι και στο θέμα αυτό σε ορθές εκτιμήσεις.
<P>
Τέλος, δεν μπορούμε να υποχωρήσουμε στο θέμα του προϋπολογισμού: 380 εκατομμύρια ευρώ σε έξι χρόνια είναι ήδη πάρα πολύ λίγα. Προτείνοντας 280 εκατομμύρια, το Συμβούλιο εκφράζει τη βούλησή του να περιορίσει τη δράση της Ευρωπαϊκής Ένωσης στον τομέα της δημόσιας υγείας, γεγονός που δεν κατανοούμε. Για τον λόγο αυτό στηρίζουμε την έκθεση του κυρίου Τρακατέλλη, που αποτελεί καρπό πολυάριθμων ανταλλαγών και αποδεικνύει στο Συμβούλιο ότι πρέπει να λάβει υπόψη τις θέσεις του Ευρωπαϊκού Κοινοβουλίου σε θέματα υγείας. Είναι λογικές και αναγκαίες για την υγεία όλων των Ευρωπαίων.

<SPEAKER ID=236 LANGUAGE="FR" NAME="Bordes">
Η μέγιστη δυνατή ανάπτυξη και εναρμόνιση της δημόσιας υγείας έπρεπε να ήταν ένας από τους κύριους στόχους της Ευρωπαϊκής Ένωσης, εάν ο λόγος ύπαρξης της τελευταίας δεν περιοριζόταν στην κυκλοφορία κεφαλαίων και εμπορευμάτων. Η σύσταση έχει καλές προθέσεις, δεν αναφέρει, όμως, τίποτε σχετικά με τα μέσα υλοποίησης. Όμως, ακόμη και στις πιο αναπτυγμένες χώρες της Ευρωπαϊκής Ένωσης, τουλάχιστον στη Γαλλία, η δημόσια υγεία δεν έχει επαρκή μέσα, ούτε επαρκές προσωπικό, ούτε επαρκείς χώρους, ούτε επαρκές υλικό. Η έννοια της αποδοτικότητας γενικεύεται. Βάζουμε λουκέτο στα νοσοκομεία και στα μικρά μαιευτήρια. Ελλείψει επαρκούς προσωπικού, οι νοσοκόμες, οι βοηθοί νοσοκόμων και οι ασκούμενοι στα νοσοκομεία φοιτητές έχουν παράλογα ωράρια. Η μέριμνα και η ίδια η υγεία είναι εμπορεύματα που καθίστανται όλο και πιο ακριβά για μια μερίδα του πληθυσμού.
<P>
Η ικανοποιητική δημόσια υγεία θα έπρεπε να περιλαμβάνει την πρόληψη. Αλλά πώς να λειτουργήσει η πρόληψη σε μια κοινωνία που πλήττεται από την ανεργία και τη φτώχεια, στην οποία εμφανίζονται ξανά αρρώστιες που πιστεύαμε ότι είχαν εξαλειφθεί για πάντα, όπως η φυματίωση; Μια πολιτισμένη κοινωνία που διαθέτει τα μέσα της Ευρωπαϊκής Ένωσης θα έπρεπε να διασφαλίζει δωρεάν ποιοτική ιατρική φροντίδα για όλους. Η ανικανότητά της να το πράξει εκφράζει την αποτυχία της.

<SPEAKER ID=237 LANGUAGE="NL" NAME="Blokland">
Σας ευχαριστώ, κυρία Πρόεδρε. Σε μία συζήτηση στο Ευρωπαϊκό Κοινοβούλιο σχετικά με τη δημόσια υγεία αναφέρεται βέβαια για τους τύπους ότι η αρχή της επικουρικότητας θα πρέπει να γίνει σεβαστή, όμως βλέπουμε ότι πρόκειται μόνο για λόγια κενά περιεχομένου. Διαπιστώνω ότι το πρόγραμμα της ΕΕ για τη δημόσια υγεία αναπτύσσεται και καλλωπίζεται με οτιδήποτε έχει να κάνει με τη δημόσια υγεία. Ιδιαίτερα όσον αφορά τον τομέα της εκπαίδευσης και της ενημέρωσης, δεν περιμένω να τα πάει καλύτερα η Ευρώπη από ό,τι τα επιμέρους κράτη μέλη. Εξάλλου, η απόσταση από τον πολίτη είναι υπερβολικά μεγάλη. Είμαι ωστόσο υπέρμαχος της προώθησης της υγείας στις υποψήφιες χώρες, όπου ακόμη και η στοιχειώδης ιατροφαρμακευτική περίθαλψη είναι ελλειμματική. Στις χώρες αυτές είναι δυνατόν να καταπολεμηθούν αποτελεσματικά διάφορες ασθένειες με τη βοήθεια της ΕΕ. Με σχετικά λίγους πόρους μπορούν να επιτευχθούν πολλά.
<P>
Οι εξελίξεις στον τομέα της δημόσιας υγείας στην Ευρωπαϊκή Ένωση ξεπερνούν, κατά τη γνώμη μου, κάθε όριο. Σύμφωνα με τη συνθήκη του Αμστερνταμ, η δημόσια υγεία αποτελεί εθνική πολιτική και έτσι θα πρέπει να παραμείνει. Για τον λόγο αυτόν δεν υποστηρίζω προγράμματα για τη δημόσια υγεία, τα οποία μπορούν να χρησιμοποιηθούν ως εφαλτήρια, προκειμένου να θιγεί η εθνική πολιτική, ενώ ελάχιστη πρόσθετη αξία έχουν σε σχέση με τα προγράμματα των κρατών μελών.
<P>
Τέλος, κυρία Πρόεδρε, αντί να διαθέτουμε περισσότερους πόρους υπέρ ενός προγράμματος για τη δημόσια υγεία, θα ήταν προτιμότερο να μειώσουμε στο μηδέν τις επιδοτήσεις στην καλλιέργεια καπνού. Έτσι θα υπηρετήσουμε πολύ περισσότερο τη δημόσια υγεία στην Ευρωπαϊκή Ένωση.

<SPEAKER ID=238 NAME="Schleicher">
Κυρία Πρόεδρε, κυρίες και κύριοι, συζητούμε σήμερα για το πρόγραμμα δράσης της Ευρωπαϊκής Κοινότητας στον τομέα της δημόσιας υγείας για τα έτη 2001-2006. Μιας και μάλλον θα φτάσουμε σε διαμεσολάβηση, έτσι το βλέπω τουλάχιστον εγώ, το πρόγραμμα δεν θα τεθεί σε ισχύ πριν από την άνοιξη του 2002 και συνεπώς η διάρκεια του προγράμματος θα μετατεθεί ανάλογα.
<P>
Για πέντε χρόνια η Ευρωπαϊκή Επιτροπή είχε προβλέψει για όλα τα μέτρα που αφορούν την πολιτική της υγείας της Ευρωπαϊκής Ένωσης 300 εκατομμύρια ευρώ. Θεωρώ πρόκληση το γεγονός ότι το Συμβούλιο Υπουργών μείωσε για άλλη μια φορά το ποσό αυτό και σκοπεύει να εγκρίνει μόνο 280 εκατομμύρια. Εν όψει των εκτενών στόχων, τους οποίους θα πρέπει να καλύψει το εν λόγω πρόγραμμα με τη συνέχιση των οκτώ υπαρχόντων προγραμμάτων δράσης, και εν όψει των πρόσθετων καθηκόντων, τα οποία θεωρούνται επείγοντα - ιδιαιτέρως στον τομέα της πληροφόρησης - και των εντελώς απρόβλεπτων προκλήσεων που προκύπτουν λόγω της διεθνούς τρομοκρατίας, όπως ανέφερε ήδη ο συνάδελφος κ. Τρακαττέλης, στηρίζω απολύτως την απαίτηση του Κοινοβουλίου για 380 εκατομμύρια και το θεωρώ ως το ελάχιστο που θα πρέπει να διαθέσει η Ευρωπαϊκή Κοινότητα. Εν προκειμένω δεν θα έπρεπε να είμαστε πρόθυμοι να συμβιβαστούμε και αυτό θα πρέπει να το δείξουμε καθαρά στο Συμβούλιο.
<P>
Στους άλλους τομείς, η κοινή θέση αποτελεί ωστόσο, κατά τη γνώμη μου, μεγάλη βελτίωση σε σύγκριση με την πρόταση της Επιτροπής και με τα κείμενα από πρώτη ανάγνωση του Ευρωπαϊκού Κοινοβουλίου. Τη μεγάλη πλειονότητα των εκ νέου υποβληθέντων τροπολογιών, με τις οποίες συμφώνησε και η Επιτροπή Περιβάλλοντος, δεν την θεωρώ απαραίτητα βελτίωση σε όλα τα σημεία. Έχω τις επιφυλάξεις μου σχετικά με το θέμα αυτό. Παρ' όλα αυτά θα ήθελα να ευχαριστήσω τον συνάδελφο κ. Τρακαττέλη για τις υπηρεσίες που προσέφερε και ιδιαιτέρως για τις προσπάθειές του να υπάρξει ευρεία συναίνεση στο Κοινοβούλιο.
<P>
Πρέπει ωστόσο να πω ότι η διασυνοριακή επιμόρφωση και μετεκπαίδευση είναι βεβαίως μια καλή αρχή. Έχω όμως σοβαρές επιφυλάξεις όταν η εκπαίδευση στον τομέα της υγείας, της Ιατρικής κλπ. πρέπει να μετατεθεί στο επίπεδο της Ευρωπαϊκής Κοινότητας. Αυτό κατά τη γνώμη μου είναι καθήκον των κρατών μελών. Οι συνάδελφοι μας είπαν ότι κάποιοι αμφιβάλλουν για το αν πρέπει να γίνονται όλα σε ευρωπαϊκό επίπεδο. Προέρχομαι από ένα μεγάλο κράτος μέλος και έχω διαπιστώσει ότι η συγκέντρωση των αρμοδιοτήτων δεν αποτελεί απαραιτήτως βελτίωση, αλλά πρέπει τα μεμονωμένα άτομα να βοηθηθούν πραγματικά επί τόπου κι αυτό, πιστεύω, καλύτερα θα ήταν να εξαρτιόταν από τα κράτη μέλη.

<SPEAKER ID=239 LANGUAGE="EN" NAME="Stihler">
Κυρία Πρόεδρε, η υιοθέτηση κοινοτικής δράσης στον τομέα της δημόσιας υγείας είναι πολύ ευπρόσδεκτη. Η νέα στρατηγική για τη δημόσια υγεία θα καθορίσει τους στόχους της ΕΕ στον τομέα της υγείας για τα επόμενα πέντε χρόνια. Για αυτό, είναι πολύ σημαντικό να θέσουμε σαφείς προτεραιότητες: πρώτον, να βελτιώσουμε την πληροφόρηση και τη γνώση σε θέματα υγείας δεύτερον, να ενισχύσουμε την ταχεία αντίδραση σε απειλές κατά της υγείας·και, τέλος, να καταπιαστούμε με τους καθοριστικούς παράγοντες της υγείας. Ωστόσο, όπως ανέφεραν πολλοί από τους συναδέλφους μου, ο προϋπολογισμός παραμένει και αυτός ένα πρόβλημα.
<P>
Η Επιτροπή Περιβάλλοντος, Δημόσιας Υγείας και Πολιτικής των Καταναλωτών θα ήθελε 300 εκατ. ευρώ. Αυτό σημαίνει αύξηση κατά 80 εκατ. ευρώ, η οποία θα ανταποκρινόταν στο ποσό που δίδεται για τα ήδη υπάρχοντα προγράμματα. Όπως πολλοί ανέφεραν, μιλάμε για 100 εκατ. ευρώ περισσότερα από αυτά που ζήτησε το Συμβούλιο στην κοινή θέση. Αυτό είναι απαραίτητο ώστε το πρόγραμμα να δουλέψει αποτελεσματικά και επιπλέον είναι πολύ δίκαιο.
<P>
Θα ήθελα με την ευκαιρία, και υπό το φως της 11ης Σεπτεμβρίου, να ρωτήσω τον Επίτροπο αν κάποια νέα δράση, στο πλαίσιο του αγώνα κατά της βιολογικής τρομοκρατίας, πρόκειται να χρηματοδοτηθεί από κάποια νέα πρόταση προϋπολογισμού και όχι από το πρόγραμμα πλαίσιο.
<P>
Τέλος, θα ήθελα να τονίσω τη σπουδαιότητα της συνεργασίας μας με τις ΜΚΟ. Με ανησυχεί σφόδρα η απαίτηση των Συντηρητικών αυτού του Κοινοβουλίου για ψηφοφορία κατά τμήματα στο θέμα των δικτύων ΜΚΟ. Φοβάμαι ότι κάτι τέτοιο θα υπονομεύσει την εταιρική σχέση που δημιουργήθηκε στο προηγούμενο πρόγραμμα, όπου η Κοινότητα βασίστηκε στα δίκτυα ΜΚΟ για να μεταφέρει μηνύματα όπως η "Ευρωπαϊκή Εβδομάδα κατά του Καρκίνου" . Το νέο πρόγραμμα υγείας αφορά την προστασία της υγείας όλων των Ευρωπαίων πολιτών και όχι μόνο των λίγων προνομιούχων. Αυτό θα επιτευχθεί μόνον αν συνεργαστούμε με εκείνους τους πολίτες της ΕΕ που ενδιαφέρονται περισσότερο και γνωρίζουν πιο πολλά για τη δημόσια υγεία. Η υγεία είναι το θέμα που απασχολεί την πλειονότητα των πολιτών της ΕΕ. Πρέπει να διασφαλίσουμε ότι αυτό το πρόγραμμα έχει κάποια σημασία.

<SPEAKER ID=240 LANGUAGE="SV" NAME="Schφrling">
Κύρια Πρόεδρε, δημιουργούμε την στιγμή αυτή ένα πάρα πολύ καλό πρόγραμμα για τη δημόσια υγεία μέχρι το 2006 και θα ήθελα να ευχαριστήσω ιδιαίτερα τον κ. Τρακατέλλη για αυτό.
<P>
Θα ήθελα να κάνω ορισμένες παρατηρήσεις, οι οποίες πιστεύω ότι θα πρέπει να περιληφθούν στο πρόγραμμα αυτό. Πρώτον, ο απολύτως σημαντικότερος στόχος ενός προγράμματος για τη δημόσια υγεία είναι, και οφείλει βέβαια να είναι, η απόλυτη εξάλειψη των ασθενειών. Τα μέτρα πρόληψης είναι εξαιρετικά μεγάλης σημασίας και θα πρέπει να λαμβάνονται πραγματικά υπόψη σε όλες τις πολιτικές και σε όλες τις δραστηριότητες. Αυτό αφορά κυρίως τη ρύπανση του περιβάλλοντος, η οποία, όπως γνωρίζουμε, βλάπτει τη δημόσια υγεία, για παράδειγμα τη χρήση δηλητηριωδών και επικίνδυνων για την υγεία χημικών ουσιών στα καταναλωτικά προϊόντα, αλλά και τη μόλυνση των τροφίμων. Στο σημείο αυτό θα ήθελα να καλέσω τους συναδέλφους να υπερψηφίσουν τις τροπολογίες 24, 40, 49 και 54.
<P>
Δεύτερον, όσον αφορά τις συμπληρωματικές θεραπείες, είναι σημαντικό το γεγονός ότι αναγνωρίζονται στο πρόγραμμα δράσης και ότι ενθαρρύνεται η έρευνα, η αξιολόγηση και η ενημέρωση για αυτές τις συμπληρωματικές μεθόδους θεραπείας. Οι τροπολογίες 25 και 44 αφορούν το ζήτημα αυτό.
<P>
Το τρίτο σημείο που θα ήθελα να υπογραμμίσω αφορά την τροπολογία 60, την οποία υπέβαλε η ομάδα μου, και αναφέρει ότι θα πρέπει να αναπτύξουμε στρατηγικές για να μειώσουμε την αντοχή στα αντιβιοτικά. Πρόκειται για ένα σημαντικό ζήτημα της δημόσιας υγείας, όπως έχει υπογραμμίσει και προειδοποιήσει και η Παγκόσμια Οργάνωση Υγείας.
<P>
Τέταρτο και τελευταίο: θα πρέπει να ενισχυθούν οι δραστηριότητες των μη κυβερνητικών και μη κερδοσκοπικών οργανώσεων στον τομέα της δημόσιας υγείας. Οι εν λόγω οργανώσεις πραγματοποιούν ένα εξαιρετικό έργο και για αυτό χρειάζονται κάθε δυνατή ενίσχυση.

<SPEAKER ID=241 LANGUAGE="EN" NAME="Crowley">
Κυρία Πρόεδρε, καταρχάς, θα ήθελα να ευχαριστήσω τον εισηγητή για το έργο του. Σε μια περίοδο όπου υπάρχουν πολλές απορίες σχετικά με το τι κάνει η Ευρώπη και γιατί το κάνει, ο μοναδικός τομέας για τον οποίον μπορούμε να ισχυριστούμε πως έχουμε σημειώσει επιτυχίες και έχουμε ανταποκριθεί στις ανησυχίες των Ευρωπαίων πολιτών είναι ο τομέας της δημόσιας υγείας. Βρεθήκαμε πολλές φορές μέχρι τώρα στο προσκήνιο, θέτοντας προς συζήτηση καινοτόμα προγράμματα αντιμετώπισης διαδεδομένων νόσων όπως ο καρκίνος, οι βιολογικοί κίνδυνοι, οι κίνδυνοι για τα τρόφιμα και την ασφάλεια των τροφίμων, καθώς επίσης και τα συνεχιζόμενα προβλήματα σπογγώδους εγκεφαλοπάθειας των βοοειδών και αφθώδους πυρετού.
<P>
Η μοναδική βεβαιότητα, ο μοναδικός θεμέλιος λίθος στον οποίο θα μπορούσαν να βασιστούν οι Ευρωπαίοι πολίτες είναι η Ευρωπαϊκή Ένωση. Τούτο οφείλεται κυρίως στον ρόλο του τωρινού Επιτρόπου, David Byrne, ο οποίος με τη ρηξικέλευθη στάση που τηρεί, αντιμετωπίζει κατά μέτωπο τα προβλήματα, αρνούμενος να κρυφτεί πίσω από τις δολιότητες που χρησιμοποιούνται συνήθως στην πολιτική προκειμένου να ξεπεραστεί κάποια δύσκολη περίσταση. Αυτό που ζητούμε εμείς στο Κοινοβούλιο, κατά τη δεύτερη ανάγνωση της έκθεσης Τρακατέλλη, είναι μια συνέχιση αυτής της σχέσης με τον Ευρωπαίο πολίτη, μια συνέχιση της εμπιστοσύνης που έχουν οι Ευρωπαίοι πολίτες ότι θα συνεχίσουμε να παράγουμε έργο για λογαριασμό τους σε πραγματικούς όρους.
<P>
Εγώ, όπως και οι συνάδελφοί μου, δεν πιστεύω πως η Ευρωπαϊκή Ένωση θα πρέπει να ασχολείται με την κατάρτιση των προγραμμάτων περίθαλψης ή των μεθόδων παροχής ιατρικών υπηρεσιών σε μεμονωμένους πολίτες - αυτά είναι θέματα που μπορούν προφανώς να αντιμετωπιστούν καλύτερα σε εθνικό ή τοπικό επίπεδο.
<P>
Ωστόσο, μπορούμε να μάθουμε πολλά ο ένας από τον άλλον. Υπάρχουν μέθοδοι σχετικά με τον ιατρικό εξοπλισμό και τις νέες τεχνολογίες, οι οποίες μπορεί να χρησιμοποιούνται σε κάποιο κράτος μέλος, ενώ σε κάποιο άλλο να μην γίνεται καν λόγος για αυτές. Η Επιτροπή και η Ευρώπη μπορούν να δράσουν σαν ένας έντιμος μεσολαβητής, φέρνοντας σε επαφή όλες τις πλευρές, ώστε να διασφαλιστεί η παροχή των καλύτερων δυνατών θεραπειών στους ανθρώπους εντός των συνόρων της Ευρωπαϊκής Ένωσης.
<P>
Ένας τομέας ειδικά μου προκαλεί ανησυχία - και δεν υπάρχει πουθενά στην έκθεση κάποια αναφορά που θα βοηθούσε στην επίλυση του προβλήματος: πρόκειται για την ύπαρξη μιας σαφούς καταγραφής των νόσων και των παθήσεων που ενδημούν από άκρη σε άκρη στην Ευρωπαϊκή Ένωση. Παραδείγματος χάριν, σε τομείς όπως ο αυτισμός, η πολιομυελίτιδα, ο καρκίνος - οι διάφορες μορφές καρκίνου και η αντιμετώπισή τους είναι ευκολότερο από κάθε τι άλλο να συσχετισθούν - η κυστική ίνωση, αλλά και σε άλλες γένιες ή γενετικές ασθένειες, έχουμε δει ότι όσοι προσπαθούν να παράσχουν υπηρεσίες σε πάσχοντες αντιμετωπίζουν χρόνια προβλήματα. Εάν ο Επίτροπος μπορούσε να αναλάβει με δική του πρωτοβουλία την ανάλυση και συσχέτιση των πληροφοριών, τότε θα μπορούσαμε τουλάχιστον να πούμε ότι έχουμε ένα ποσοστό 10% ή 12% ή 50%, αντί να κάνουμε εικασίες και υποθετικούς υπολογισμούς όσον αφορά την έκταση των ασθενειών, των παθήσεων ή των αναπηριών που ενδημούν στην Ένωση. Μαζί με τους συναδέλφους μου, θα υποστηρίξω τα μέτρα με τα οποία θα ζητείται η αύξηση των διαθέσιμων πόρων. Πρέπει να ζούμε στον πραγματικό κόσμο. Το έργο που θέλουμε να επιτελέσουμε κοστίζει χρήματα, είτε από την άποψη του προσωπικού είτε από την άποψη των πόρων, και εμείς θα το υποστηρίξουμε πλήρως.

<SPEAKER ID=242 LANGUAGE="EN" NAME="Byrne">
Αισθάνομαι απέραντη ευγνωμοσύνη προς τον εισηγητή, κύριο Τρακατέλλη, τα μέλη του Κοινοβουλίου και την Επιτροπή Περιβάλλοντος, Δημόσιας Υγείας και Πολιτικής των Καταναλωτών για το έργο τους σε αυτό το σημαντικό και φιλόδοξο πρόγραμμα.
<P>
Το πρόγραμμα αυτό είναι σημαντικό, διότι η προστασία και η βελτίωση της δημόσιας υγείας αποτελούν το επίκεντρο των ανησυχιών και των προσδοκιών των πολιτών μας. Οι πρόσφατες τρομοκρατικές επιθέσεις υπογράμμισαν την ανάγκη ενίσχυσης και επέκτασης των υπαρχόντων κοινοτικών μηχανισμών ετοιμότητας και αντίδρασης.
<P>
Πολλές από τις τροπολογίες που κατετέθησαν συμβαδίζουν με τη γενικότερη άποψή μας για τη δημόσια υγεία και με τον τρόπο που θα πρέπει να την εκφράσουμε σε κοινοτικό επίπεδο. Μπορούμε να δεχθούμε 38 από τις 60 τροπολογίες - 28 εν όλω και άλλες 10 εν μέρει.
<P>
Θα ήθελα να επικεντρωθώ σε ορισμένα σημαντικά σημεία όπου πιθανόν θα βοηθούσε κάποια αποσαφήνιση της θέσης της Επιτροπής.
<P>
Το πρώτο σημείο αφορά την εφαρμογή του προγράμματος. Η επιτυχία του προγράμματος θα εξαρτηθεί από τη διαθεσιμότητα πόρων και εμπειρίας. Η Επιτροπή θα κάνει ό,τι μπορεί για να εξασφαλίσει τον απαραίτητο αποτελεσματικό συντονισμό, θεσπίζοντας τις κατάλληλες διαρθρωτικές ρυθμίσεις. Η πραγματοποίηση όλων αυτών απαιτεί, κατά την άποψή μας, μια βήμα προς βήμα προσέγγιση.
<P>
Πρώτον, οι υπηρεσίες της Επιτροπής ασχολούνται με τη διαδικασία αναδιάρθρωσης ώστε να αντανακλούν καλύτερα τα βασικά σημεία του προγράμματος. Δεύτερον, προκειμένου να ενισχυθεί η ικανότητα της Επιτροπής να συντονίζει τις δράσεις, σκοπεύουμε να αναθέσουμε σε υπεργολάβους κάποια έργα τεχνικής και διοικητικής βοήθειας.
<P>
Πιο μακροπρόθεσμα, εξετάζουμε τις δυνατότητες θέσπισης ενός εκτελεστικού οργανισμού. Ωστόσο, κάτι τέτοιο θα πρέπει να περιμένει πρώτα την υιοθέτηση της πρότασης της Επιτροπής για μια ρύθμιση που θα αφορά τέτοιου είδους οργανισμούς, πράγμα το οποίο ελπίζω να γίνει στο εγγύς μέλλον. Εν όψει αυτής της ρύθμισης, μπορώ να αποδεχθώ την τροπολογία 8, η οποία απαιτεί τις κατάλληλες διαρθρωτικές ρυθμίσεις ώστε να διασφαλίσει την αποτελεσματικότητα και τη συνοχή των μέτρων και των δράσεων στο πρόγραμμα, και να προωθήσει τη συνεργασία ανάμεσα στα κράτη μέλη.
<P>
Δεν μπορώ, εντούτοις, να δεχθώ τις τροπολογίες αριθ. 6, 34 και 57, οι οποίες θέτουν προθεσμία στην Επιτροπή για την πραγματοποίηση αυτής της εργασίας, και προτείνουν τη δημιουργία ενός συντονιστικού κέντρου. Αυτό περιορίζει την άσκηση των εκτελεστικών εξουσιών της Επιτροπής όπως ορίζονται από τη Συνθήκη.
<P>
Ανεξαρτήτως αυτού, ελπίζω πως το Κοινοβούλιο θα δεχθεί την αυστηρή δέσμευση της Επιτροπής να προχωρήσει όσο πιο γρήγορα μπορεί στη δημιουργία των διαρθρωτικών ρυθμίσεων που θα διασφαλίσουν αποτελεσματικό συντονισμό και παρακολούθηση.
<P>
Το δεύτερο σημείο στο οποίο θα ήθελα να σταθώ είναι ο προϋπολογισμός του προγράμματος. Η Επιτροπή είχε προτείνει έναν συνολικό προϋπολογισμό 300 εκατ. ευρώ για μια περίοδο έξι ετών. Η τροπολογία αριθ. 36 ανεβάζει αυτό το ποσό στα 380 εκατ. ευρώ. Η κοινή θέση του Συμβουλίου προτείνει έναν προϋπολογισμό 280 εκατ. ευρώ. Η λήψη μιας απόφασης σε αυτό το θέμα εμπίπτει στην αρμοδιότητα του Συμβουλίου και του Ευρωπαϊκού Κοινοβουλίου ως αρμόδιας για τον προϋπολογισμό αρχής. Εγώ θα ήθελα απλώς να πω ότι η Επιτροπή εμμένει στην αρχική της πρόταση, η οποία, κατά τη γνώμη μας, εξασφαλίζει ένα λογικό ποσόν για την εφαρμογή του προγράμματος. Δεν μπορώ, επομένως, να αποδεχθώ την τροπολογία αριθ. 36.
<P>
Αυτή η τροπολογία, καθώς και το τελευταίο μέρος της τροπολογίας αριθ. 56, θέτουν επίσης όρια ως προς τον τρόπο με τον οποίο δαπανούμε τον προϋπολογισμό του προγράμματος. Τέτοιοι περιορισμοί υπονομεύουν την ουσιώδη αρχή ότι το πρόγραμμα πρέπει να είναι ευέλικτο και να μπορεί να αντιμετωπίζει νέες ανησυχίες και απειλές κατά της υγείας μόλις αυτές παρουσιάζονται.
<P>
Τα πρόσφατα γεγονότα απέδειξαν περίτρανα την ανάγκη να διατηρήσουμε μια τέτοια ευελιξία. Συνεπώς, δεν μπορούμε να αποδεχθούμε αυτές τις τροπολογίες.
<P>
Προτού τελειώσω με το πρόβλημα του προϋπολογισμού, θα ήθελα να τονίσω ένα πράγμα: το Συμβούλιο και το Κοινοβούλιο έδωσαν ιδιαίτερη έμφαση στην ανάγκη θέσπισης νέων διαρθρωτικών ρυθμίσεων ώστε να διασφαλιστεί ο αποτελεσματικός συντονισμός.
<P>
Τούτο δεν περιλαμβανόταν στη σύνταξη της αρχικής πρότασης για τον προϋπολογισμό. Ενόψει αυτού, όταν διατυπώσουμε τη γνώμη μας για τις τροπολογίες που υιοθετούνται, σκοπεύουμε ταυτόχρονα να παρουσιάσουμε έναν αναθεωρημένο οικονομικό σχεδιασμό του προγράμματος, ο οποίος θα περιλαμβάνει αύξηση του κονδυλίου του προϋπολογισμού για πόρους, για την τεχνική βοήθεια και την υποστήριξη, που θα απαιτηθούν για τις διαρθρωτικές ρυθμίσεις.
<P>
Θα ήθελα τώρα να αναφερθώ στις τροπολογίες που αφορούν το εύρος και τη διάρθρωση του προγράμματος. Οι τροπολογίες αριθ. 7, 13, 25, 30, 44, 46, 50, 52 και ένα μέρος της τροπολογίας αριθ. 58 αφορούν μια ποικιλία θεμάτων, όπως η παροχή υποστήριξης σε περιφερειακά και εθνικά κέντρα αριστείας σε διάφορους τομείς.
<P>
Συμπληρωματικές θεραπευτικές μέθοδοι - ανάπτυξη κατευθυντήριων γραμμών για επεμβάσεις στον τομέα της ιατρικής και της υγειονομικής περίθαλψης, καθώς και δράσεις για τη βελτίωση της διατροφής και των διατροφικών συνηθειών. Αυτές οι τροπολογίες δεν μπορούν να γίνουν αποδεκτές, διότι καλύπτουν τομείς που εμπίπτουν στην ευθύνη των κρατών μελών. Επιπλέον, υπάρχουν αρκετές τροπολογίες που απαιτούν συγκεκριμένα σχόλια.
<P>
Με τις τροπολογίες αριθ. 41 και 59 επιδιώκεται να επιβληθεί στην Επιτροπή η υποχρέωση να υποβάλλει ετήσια έκθεση στο Κοινοβούλιο σχετικά με την εφαρμογή του προγράμματος. Το Κοινοβούλιο θα ενημερώνεται σε τακτική βάση για την εξέλιξη του προγράμματος, τόσο μέσω των κανόνων επιτροπολογίας όσο και της διαδικασίας αξιολόγησης που προβλέπεται στο άρθρο 12 της κοινής θέσης. Συνεπώς, δεν μπορούμε να αποδεχθούμε αυτές τις τροπολογίες. Η τροπολογία αριθ. 42 δεν μπορεί να γίνει αποδεκτή, διότι περιορίζει το πεδίο δράσης του συστήματος ενημέρωσης για την υγεία, συνδέοντάς το ρητώς με το δικαίωμα των ασθενών να λαμβάνουν ορισμένες πληροφορίες για την πάθησή τους και τις θεραπευτικές τους αγωγές. Θέλω, εντούτοις, να τονίσω ότι διάκειμαι υπέρ της προώθησης των δικαιωμάτων των ασθενών και ακολουθώ για αυτό το θέμα την πολιτική η οποία συμπεριλαμβάνεται στο φόρουμ για την υγεία και - σημειωτέον - αναφέρεται ρητώς στην αιτιολογική σκέψη 3 της νομοθεσίας.
<P>
Τέλος, υπάρχει μια ομάδα 7 τροπολογιών τις οποίες δεν μπορούμε να αποδεχθούμε είτε διότι στερούν από την εφαρμογή του προγράμματος την απαραίτητη ευελιξία είτε διότι επαναλαμβάνουν διατάξεις της κοινής θέσης. Πρόκειται για τις τροπολογίες αριθ. 9, 10, 23, 27, 28, 35 και 43. Από την άλλη μεριά, υπάρχουν και αρκετές τροπολογίες που προτείνουν σημαντικές νέες δράσεις οι οποίες θα ενδυναμώσουν τους ευρύτερους σκοπούς και στόχους του προγράμματος. Ενδεικτικά αναφέρω την τροπολογία αριθ. 48 και ένα μέρος της τροπολογίας αριθ. 26, οι οποίες καλύπτουν δραστηριότητες για την αντιμετώπιση απειλών κατά της υγείας, συμπεριλαμβανομένων και των τρομοκρατικών πράξεων, καθώς και την τροπολογία αριθ. 47, η οποία καλύπτει την ανάπτυξη μιας στρατηγικής εμβολιασμού και ανοσοποίησης.
<P>
Μια και αυτές οι τροπολογίες, καθώς και οι τροπολογίες αριθ. 3, 11, 29, 31, 45 και 60, θα φανούν χρήσιμες για την ενίσχυση του προγράμματος και για τη βελτίωση της αποτελεσματικότητάς του, γίνονται όλες αποδεκτές από την Επιτροπή. Οφείλω να προσθέσω ότι μπορούν να συμμετάσχουν και οι υποψήφιες χώρες και έχουμε προνοήσει για αυτό. Επιπλέον, θέλω να μνημονεύσω την αναφορά που έγινε στην έκταση της πληροφόρησής που πρέπει να λαμβάνουμε σχετικά με ασθένειες και αναπηρίες, όπως ανέφερε ο κ. Prodi.
<P>
Μπορώ, βεβαίως, να επιβεβαιώσω πως το συγκεκριμένο πρόγραμμα δύναται να αντιμετωπίσει αυτά τα προβλήματα, ειδικά με το πρώτο σκέλος του που αφορά την πληροφόρηση και τη συλλογή δεδομένων.
<P>
Εν κατακλείδι, κυρία Πρόεδρε, θα ήθελα να εκφράσω και πάλι τις ευχαριστίες μου για όλο το εποικοδομητικό έργο του εισηγητή και της επιτροπής σχετικά με τη διαμόρφωση του μέλλοντος της πολιτικής για τη δημόσια υγεία στην ΕΕ.
<P>
Φυσικά, για όλα εκείνα τα σημεία στα οποία υπάρχουν ακόμα δυσκολίες, η Επιτροπή είναι έτοιμη και πρόθυμη να βοηθήσει στην εξεύρεση λύσεων.

<SPEAKER ID=243 NAME="Πρόεδρος">
- Σας ευχαριστώ, Επίτροπε Byrne. Η ψηφοφορία θα διεξαχθεί αύριο στις 11:30. Λήγει Η συζήτηση έληξε.

<CHAPTER ID=13>
Ανεπιθύμητες ουσίες στις ζωοτροφές
<SPEAKER ID=244 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τις ανεπιθύμητες ουσίες στις ζωοτροφές (A5-408/2001).
<P>
Τον λόγο έχει η εισηγήτρια, κυρία Paulsen.

<SPEAKER ID=245 LANGUAGE="SV" NAME="Paulsen">
. (SV) Κυρία Πρόεδρε, κύριε Επίτροπε, συνάδελφοι, η έκθεση αυτή τα πήγε πολύ καλά. Η Επιτροπή και το Συμβούλιο υιοθέτησαν τα περισσότερα αιτήματα του Κοινοβουλίου κατά την πρώτη ανάγνωση. Τώρα καλύπτονται για παράδειγμα οι χρήστες από το πεδίο εφαρμογής της οδηγίας και έχουμε έναν κοινό ορισμό, έτσι ώστε να γνωρίζουμε περί τίνος ομιλούμε. Όλα τα προϊόντα τα οποία προορίζονται για τη διατροφή των ζώων ορίζονται πλέον με έναν κοινό όρο στο σύνολο της νομοθεσίας περί ζωοτροφών.
<P>
Είναι πολύ θετικό το γεγονός ότι εφαρμόζονται τώρα οι σημαντικοί κανόνες, όπως για παράδειγμα η απαγόρευση της αραίωσης. Αυτό σημαίνει ότι δεν επιτρέπεται πλέον να αραιώνει κανείς μία παρτίδα ζωοτροφών με υψηλά επίπεδα διοξίνης, για παράδειγμα, με άλλες ουσίες, προκειμένου να μην υπερβαίνει τα επιτρεπόμενα όρια. Θεωρώ προσωπικά εξαιρετικά θετικό το γεγονός ότι περιλάβαμε στην οδηγία τα λεγόμενα όρια για την υιοθέτηση μέτρων: αυτό ακριβώς, αγαπητοί συνάδελφοι, είναι στην πράξη η αρχή της προφύλαξης. Αυτό σημαίνει ότι εάν π.χ. μία γαλακτοκομική μονάδα διαπιστώσει ότι τα ποσοστά μυκοτοξίνης, μίας τοξίνης από μύκητες, αυξάνονται στο γάλα, μπορεί να ξεκινήσει έρευνα, παρά το γεγονός ότι δεν έχουν ξεπεραστεί τα όρια κινδύνου. Μπορεί λοιπόν αυτή η γαλακτοκομική μονάδα να ξεκινήσει την έρευνα προκειμένου να εντοπίσει τις αιτίες για την αύξηση της μυκοτοξίνης στο γάλα, να ανατρέξει στην αλυσίδα και να λάβει μέτρα ήδη πριν τα επίπεδα μυκοτοξίνης ξεπεράσουν τα όρια τοξικότητας.
<P>
Το Συμβούλιο έκανε δεκτά όλα τα αιτήματά μας, ιδιαίτερα ένα ζήτημα το οποίο αναγκαστήκαμε να ξανασυζητήσουμε στην επιτροπή, δηλαδή το κατά πόσον μία ακατάλληλη παρτίδα ζωοτροφών θα πρέπει να επιστρέφεται, σε μία χώρα του Τρίτου Κόσμου, για παράδειγμα, ή όχι. Εγώ και η επιτροπή θεωρούμε απολύτως ανήθικο να επιστρέφουμε μόνο προϊόντα τα οποία δεν πληρούν τους όρους της Οδηγίας. Δεν γνωρίζουμε στις περιπτώσεις αυτές πού θα καταλήξουν αυτά τα προϊόντα, εάν θα χρησιμοποιηθούν στις φτωχότερες περιοχές ή εάν θα καταλήξουν και πάλι στις αγορές μας με άλλη μορφή. Για τον λόγο αυτόν η επιτροπή αποφάσισε να υποβάλει τροπολογία η οποία απαγορεύει τις επανεξαγωγές σε αυτές τις περιπτώσεις. Αποφασίσαμε επίσης να διατηρήσουμε μεταβατική περίοδο έξι μηνών μετά τη θέση σε ισχύ της Οδηγίας.
<P>
Κατόπιν, η Επιτροπή και η βελγική Προεδρία του Συμβουλίου μας ζήτησαν διαπραγματεύσεις. Προσπαθήσαμε να καταλήξουμε σε συμβιβασμό, όπως και πράξαμε. Θα ήθελα να ευχαριστήσω τόσο τη βελγική Προεδρία όσο και την Επιτροπή για την εξαιρετική και εποικοδομητική συνεργασία που είχαν με εμένα και τον συνεισηγητή.
<P>
Καταλήξαμε σε συμβιβασμό, σύμφωνα με τον οποίον οι επανεξαγωγές θα ρυθμίζονται όπως ορίζει η γενική Οδηγία περί ειδών διατροφής, την οποία υπερψηφίσαμε σήμερα στο Κοινοβούλιο με συντριπτική πλειοψηφία. Χρειάζεται να καλυφθεί τεχνικά ένα χρονικό κενό, έτσι ώστε, όταν η γενική Οδηγία τεθεί σε ισχύ, οι διατάξεις της να καλύπτουν και τις επανεξαγωγές. Δεν πρόκειται λοιπόν για νέα πρόταση, απλώς ζητούμε να καλύψουμε αυτήν την χρονική περίοδο μέχρι τη θέση σε ισχύ της Οδηγίας. Η συμβιβαστική πρόταση την οποία υποβάλαμε έχει ακριβώς την ίδια διατύπωση με την έκθεση Whitehead.
<P>
Εχθές, όταν είχαμε ολοκληρώσει τις εργασίες, πληροφορηθήκαμε ξαφνικά ότι το Συμβούλιο δεν ήθελε να δεχθεί αυτόν τον συμβιβασμό. Με μεγάλη μου λύπη διαπιστώνω ότι θα πρέπει να αποσύρουμε την συμβιβαστική μας πρόταση, έτσι ώστε θα καταλήξουμε αναγκαστικά σε διαδικασία συνδιαλλαγής. Θα ήθελα να πω στο Συμβούλιο ότι πρόκειται για κατάφωρη κατάχρηση της διαδικασίας συνδιαλλαγής. Δεν πρόκειται για τόσο σημαντική και σοβαρή διαφωνία, ώστε να χρειάζεται να φτάσουμε στη συνδιαλλαγή, όμως εγώ και οι συνεισηγητές μου πιστεύουμε ότι η κατάσταση αυτή αναγκάζει το Κοινοβούλιο να αντιδράσει. Τη στιγμή που πέντε πολιτικές ομάδες προσυπογράφουν τη συμβιβαστική πρόταση, δεν αστειευόμαστε!

<SPEAKER ID=246 NAME="Klaί">
Κυρία Πρόεδρε, κύριε Επίτροπε, για το θέμα των ζωοτροφών και της διατροφής των ζώων έχει υποβληθεί τον τελευταίο καιρό στο Κοινοβούλιο, επ' ευκαιρία διαφόρων ζητημάτων, πληθώρα εκθέσεων. Εχθές συζητήσαμε για την κυκλοφορία των σύνθετων ζωοτροφών και σήμερα μιλούμε και πάλι σε δεύτερη ανάγνωση για τις ανεπιθύμητες ουσίες στις ζωοτροφές.
<P>
Το Συμβούλιο, στην κοινή του θέση της 17ης Σεπτεμβρίου 2001 - η κυρία Paulsen το επιβεβαίωσε - συμμερίστηκε την άποψη του Κοινοβουλίου, σύμφωνα με την οποία πρέπει να δημιουργηθεί ένα εκτεταμένο επίπεδο προστασίας, να μην επιτρέπεται η ανάμιξη ή η αραίωση και επιπλέον να εξουσιοδοτηθούν τα κράτη μέλη να καθορίζουν τις τιμές δράσης.
<P>
Νομίζω ότι η εφαρμογή θα δείξει πόσο εφικτές είναι όλες οι προτάσεις και, σε περίπτωση που ανακύψουν προβλήματα, θα πρέπει να είμαστε έτοιμοι να αλλάξουμε τα πράγματα για άλλη μια φορά. Ξέρουμε άλλωστε πως ό,τι ρυθμίζεται μέσω κανονισμών πρέπει και να μπορεί να ελεγχθεί, και δεν επιτρέπεται να υπάρχει απλώς και μόνο η δυνατότητα ελέγχου, αλλά πρέπει και να ασκείται πράγματι έλεγχος.
<P>
Τελικά ελπίζουμε ότι θα μπορέσουμε να ολοκληρώσουμε το παρόν έγγραφο σήμερα. Σας έχουμε παρουσιάσει τους ενδοιασμούς μας σχετικά με τα ζητήματα που αφορούν το άρθρο 13, παράγραφος 2, και εξακολουθούμε να ελπίζουμε σε κάποιον συμβιβασμό, αν και η κυρία Paulsen το έχει αμφισβητήσει. Οι πολιτικές ομάδες συμφώνησαν από κοινού. Πρόκειται για την επανεξαγωγή προϊόντων, τα οποία παράγονται εκτός της Κοινότητας και προορίζονται για ζωοτροφές και τα οποία δεν ανταποκρίνονται στις απαιτήσεις της οδηγίας μας.
<P>
Η απλή έκφραση "Δεν το θέλω, συνεπώς το επιστρέφω" δεν προσφέρει και πολλά εν προκειμένω. Θέτουμε εαυτούς ενώπιον του εξής ερωτήματος και ενώπιον της εξής ευθύνης τι θα συμβεί με τέτοιου είδους ζωοτροφές; Θα καταστραφούν, θα αραιωθούν ή θα καταλήξουν σε εμάς ή σε άλλες χώρες του κόσμου από άλλες οδούς; Εμείς στη Γερμανία έχουμε μια λαϊκή ρήση που λέει ό,τι δεν θέλεις να σου κάνουν μην το κάνεις και εσύ στους άλλους. Συνεπώς είμαστε υπέρ του να καταστρέφεται, και μάλιστα επί τόπου, ό,τι αγοράστηκε ως ζωοτροφή αλλά δεν είναι επιτρεπτό σύμφωνα με τα κριτήρια της οδηγίας μας. Στην άποψη αυτή αντιτάσσεται τώρα η άποψη εκείνη που υποστηρίζει ότι κατ' αυτόν τον τρόπο γίνεται κατάχρηση της Ευρωπαϊκής Ένωσης ως θεσμού που μεριμνά για τη διάθεση αποβλήτων. Νομίζω ότι δεν θα είχαμε προβλήματα με το θέμα αυτό αν διευκρινιζόταν το ερώτημα της ανάληψης του κόστους. Η επιστροφή και μόνον τέτοιου είδους ζωοτροφών δεν αρκεί και δεν ανταποκρίνεται στην ευθύνη μας ως πολιτικών προσώπων.
<P>
Εξακολουθούμε να ελπίζουμε ότι ο συμβιβασμός που διαγράφεται, και τον οποίο υποβάλλουμε στην τροπολογία 4, θα υπερψηφιστεί και ότι θα μπορέσουμε να πείσουμε και το Συμβούλιο. Για τις προβληματικές περιπτώσεις θα ανοίγεται φάκελος και κατ' αυτόν τον τρόπο θα υπάρχει η ανάλογη τεκμηρίωση. Η αρμόδια αρχή της εξάγουσας τρίτης χώρας πρέπει να δώσει ρητώς τη συγκατάθεσή της για την επανεξαγωγή. Το επόμενο λογικό βήμα θα ήταν ωστόσο κατά την άποψή μου η εξάγουσα τρίτη χώρα να τεκμηριώνει τι θα συμβεί εν συνεχεία με τα εμπορεύματα που επιστρέφονται.

<SPEAKER ID=247 NAME="Byrne">
(ΕΝ) Κυρία Πρόεδρε, θα ήθελα να ευχαριστήσω την εισηγήτρια, κυρία Paulsen, και την Επιτροπή Περιβάλλοντος, Δημόσιας Υγείας και Πολιτικής των Καταναλωτών για τη σύσταση για δεύτερη ανάγνωση σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου σχετικά με τις ανεπιθύμητες ουσίες στις ζωοτροφές.
<P>
Τα μέτρα της κοινής θέσης του Συμβουλίου αποτελούν στοιχείο ζωτικής σημασίας για μια σφαιρική στρατηγική βελτίωσης της ασφάλειας των ζωοτροφών. Η απαγόρευση της αραίωσης θα μειώσει το συνολικό φορτίο της μόλυνσης των ζωοτροφών. Οι διάφοροι παράγοντες σε όλο το εύρος της αλυσίδας παραγωγής θα υποχρεούνται επίσης να χρησιμοποιούν παθητικά συστήματα και καλές πρακτικές παραγωγής ώστε να διασφαλίζεται η ασφάλεια των υλικών που χρησιμοποιούνται για τις ζωοτροφές και των ίδιων των ζωοτροφών.
<P>
Η επιβολή επιπέδων δράσης θα ενεργήσει ως ένα σύστημα έγκαιρης προειδοποίησης, που θα οδηγήσει σε μια νεωτεριστική προσέγγιση του καθορισμού των πηγών και των διαύλων της μόλυνσης, καθώς και στη λήψη μέτρων για την εξάλειψή τους.
<P>
Η Επιτροπή δεν μπορεί να αποδεχθεί τις τροπολογίες αριθ. 1, 2, και 3 όπως αυτές υιοθετήθηκαν από την Επιτροπή Περιβάλλοντος, Δημόσιας Υγείας και Πολιτικής των Καταναλωτών.
<P>
Όσον αφορά την τροπολογία αριθ. 1, η Επιτροπή θεωρεί ότι πρέπει να διατηρηθεί η δυνατότητα επιστροφής των προϊόντων που προορίζονται για ζωοτροφές και δεν ανταποκρίνονται προς τις απαιτήσεις της παρούσας οδηγίας στη χώρα προέλευσης. Η Επιτροπή, πάντως, συμμερίζεται τις ανησυχίες του Κοινοβουλίου υπό την έποψη αυτή και, επομένως, συμφωνεί ότι η επιστροφή πρέπει να γίνεται μόνο κάτω από αυστηρές προϋποθέσεις.
<P>
Όσον αφορά τις τροπολογίες αριθ. 2 και 3 σχετικά με την ημερομηνία εφαρμογής των μέτρων, η Επιτροπή δεν μπορεί να δεχθεί τη χρονική περίοδο των 6 μηνών. Αντ' αυτής, είναι απαραίτητο να δοθεί ένα εύλογο χρονικό διάστημα για την ενσωμάτωση αυτών των ευρείας κλίμακας μέτρων στο εθνικό δίκαιο. Πρέπει να καταβληθούν σοβαρές προσπάθειες από τους υπευθύνους ώστε τα μέτρα αυτά να εφαρμοστούν στην πράξη. Συνεπώς, η Επιτροπή εκφράζει ικανοποίηση για την κατάθεση στην ολομέλεια των συμβιβαστικών τροπολογιών αριθ. 4, 5 και 6 σε αντικατάσταση των τροπολογιών αριθ. 1, 2 και 3.
<P>
Θα ήθελα να σας βεβαιώσω ότι οι συμβιβαστικές τροπολογίες - εάν αποφασίσετε να τις κρατήσετε στο τραπέζι - μπορούν να γίνουν δεκτές από την Επιτροπή. Αυτές οι συμβιβαστικές τροπολογίες εκθέτουν τις αιτίες της μη αποδοχής των τριών πρώτων τροπολογιών από την Επιτροπή. Συνεπώς, η Επιτροπή μπορεί να αποδεχθεί τις τροπολογίες αριθ. 4, 5 και 6. Η Επιτροπή θα προσπαθήσει επίσης να πείσει το Συμβούλιο να κάνει το ίδιο.
<P>
Θα ήθελα επίσης να σας πληροφορήσω ότι προβλέπεται να γίνει αναθεώρηση των ανωτάτων επιπέδων ανεπιθύμητων ουσιών στο Προσάρτημα Ι. Η Επιτροπή έχει ήδη ζητήσει από την Επιστημονική Επιτροπή για τη Διατροφή των Ζώων να παράσχει ενημερωμένες επιστημονικές εκτιμήσεις κινδύνου. Αυτές οι εκτιμήσεις θα αποτελέσουν τα κυριότερα επιστημονικά δεδομένα για την αναθεώρηση του Προσαρτήματος.
<P>
Η Επιτροπή ελπίζει να οριστικοποιήσει αυτήν την αναθεώρηση το συντομότερο δυνατό. Η αναθεώρηση θα πρέπει να είναι έτοιμη πριν από την έναρξη ισχύος της παρούσας οδηγίας.
<P>
Εν κατακλείδι, ευχαριστώ ακόμα μια φορά την κυρία Paulsen για την έξοχη δουλειά που έκανε σε αυτόν το φάκελο.

<CHAPTER ID=14>
Εκπομπές ρύπων από δίκυκλα και τρίκυκλα οχήματα με κινητήρα
<SPEAKER ID=248 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση του Συμβουλίου για τη μείωση των εκπομπών ρύπων από δίκυκλα και τρίκυκλα οχήματα με κινητήρα (Α5-406/2001).
<P>
Τον λόγο έχει ο εισηγητής, κ. Lange.

<SPEAKER ID=249 NAME="Lange">
Κυρία Πρόεδρε, κύριε Επίτροπε, αγαπητοί συνάδελφοι, παρ' όλο που βρισκόμαστε όλοι μαζί εδώ και που είστε όλοι πολύ αγαπητοί και ευγενικοί συνάδελφοι και άνθρωποι, γεννάται το ερώτημα κατά πόσο έχει νόημα αυτή η διοργάνωση, να συζητούμε δηλαδή απόψε πέντε άτομα την παρούσα έκθεση, η οποία αφορά τόσο τη νομοθεσία όσο και τη βιομηχανική πολιτική και την προστασία του περιβάλλοντος. Το γεγονός ότι παρ' όλα αυτά πρέπει να διεξαγάγουμε αυτή τη συζήτηση το κάνουμε σε αυτόν τον συγκεκριμένο χώρο και αυτήν τη συγκεκριμένη ώρα φαίνεται να αποτελεί ύψιστο κανονισμό του παρόντος Κοινοβουλίου.
<P>
Ήδη από την πρώτη ανάγνωση επιθυμία μας είναι να επιβάλουμε τέτοια μέτρα ώστε οι μοτοσικλέτες να γίνουν εξίσου καθαρές όσο έχουν γίνει και τα αυτοκίνητα χάρη στη νομοθεσία μας. Πιστεύω ότι μπορούμε να είμαστε περήφανοι για όλη την ιστορία της μείωσης των καυσαερίων στα αυτοκίνητα, τα φορτηγά και τα λεωφορεία, διότι παρά τον μεγάλο όγκο κυκλοφορίας μπορέσαμε να μειώσουμε σημαντικά τις εκπομπές καυσαερίων. Ένα τελευταίο σημείο έχει παραμείνει ακόμα κάπως ανοιχτό· πρόκειται για τα δίκυκλα οχήματα. Και εδώ υπάρχει μια στρατηγική δύο σταδίων και συγκεκριμένα μέχρι το 2003 και μέχρι το 2006 να μειωθούν οι εκπομπές καυσαερίων των νέων οχημάτων έτσι ώστε το 2006 μία μοτοσικλέτα με νέα άδεια κυκλοφορίας να είναι πράγματι εξίσου καθαρή όπως ένα όχημα του Euro-3.
<P>
Ως εκ τούτου πρέπει να τολμήσουμε και το τελευταίο βήμα και να καταστήσουμε υποχρεωτικό και το στάδιο για το 2006. Αφενός για να επιτύχουμε υποχρεωτικά αυτόν το στόχο. Αφετέρου όμως και για να προσφέρουμε στη βιομηχανία βεβαιότητα σχεδιασμού, διότι σήμερα αναπτύσσονται φυσικά νέες αντιρρυπαντικές τεχνολογίες, νέοι κινητήρες και διότι το 2006 δεν απέχει πια και πολύ. Ως εκ τούτου μπορώ να καταλάβω και το ενδιαφέρον της βιομηχανίας, που λέει ότι θέλει να έχει βεβαιότητα ως προς τον σχεδιασμό. Πρέπει να καταστήσουμε το στάδιο για το 2006 υποχρεωτικό.
<P>
Πιστεύω ότι δεν έχει πλέον ιδιαίτερο νόημα να περιμένουμε ακόμα, έως ότου να υπάρξει μια καινούργια διαδικασία δοκιμής, η οποία ενδεχομένως να είναι εναρμονισμένη με τις άλλες παγκόσμιες αγορές της Ιαπωνίας και των ΗΠΑ, και να είναι απολύτως λογική. Δεν διαφαίνεται ακόμα στον ορίζοντα ότι κάτι τέτοιο είναι εφικτό σε λογικό χρονικό διάστημα και για τον λόγο αυτόν προτείνω να καταφύγουμε στη δοκιμασμένη διαδικασία δοκιμής, την οποία εφαρμόσαμε και στα επιβατικά οχήματα κι ας κάνουμε έτσι μία πολύ πιο ρεαλιστική κίνηση από όσες έχουν γίνει έως τώρα αναφορικά με τα δίκυκλα. Πιστεύω επίσης ότι η διαδικασία δοκιμής, την οποία θέλουμε να εφαρμόσουμε τώρα, κατ' ουσία δεν παρουσιάζει πολύ διαφορετικά αποτελέσματα από ό,τι η νέα διαδικασία δοκιμής η οποία συζητείται σε παγκόσμιο επίπεδο. Ως εκ τούτου μπορούμε να στηριχθούμε αξιόπιστα στη διαδικασία δοκιμής των επιβατικών αυτοκινήτων.
<P>
Σημαντικότερο είναι το κατά πόσο θέλουμε να συνεχίσουμε να συζητάμε βαθμηδόν τη διαδικασία ή όχι. Σημαντικότερο είναι να καθοριστεί ότι τα δίκυκλα δεν θα παρουσιάζουν εκτός του κύκλου δοκιμής εντελώς διαφορετικές τιμές εκπομπής καυσαερίων, δηλαδή ο κινητήρας τους να μην συντονίζεται μόνο για τις μετρήσεις, να μην γίνονται ηλεκτρονικές παραποιητικές παρεμβάσεις. Ως εκ τούτου είναι σωστό και σημαντικό να απαγορευτούν ρητώς τέτοιου είδους διατάξεις ηλεκτρονικής παραποιητικής παρέμβασης και το Συμβούλιο κατέβαλε στον τομέα αυτόν κοινές προσπάθειες με εμάς.
<P>
Εκτός από το σταθερό στάδιο του 2006 θέλουμε, κατά δεύτερον, φορολογική υποστήριξη για τη θέση σε κυκλοφορία καθαρών οχημάτων και τον μεταγενέστερο εξοπλισμό των παλαιοτέρων οχημάτων, όπου κάτι τέτοιο είναι από τεχνική άποψη δυνατό και χωρίς να γίνει διάκριση σε βάρος των κατόχων των παλαιοτέρων οχημάτων. Υπάρχει εν προκειμένω, όπως και στα οχήματα άλλου κατασκευαστικού τύπου, π.χ. επιβατικά, φορτηγά καθώς και λεωφορεία, ένα ακόμα σημαντικό σημείο δεν αρκεί να παρουσιάζουν τα οχήματα τέλειες οριακές τιμές εκπομπής καυσαερίων μόνο κατά το στάδιο δοκιμής, παρά πρέπει να τις διατηρούν και σε όλη τη διάρκεια της ζωής τους. Πρέπει λοιπόν να τεθούν απαιτήσεις ως προς τη διαχρονική αντοχή, και για τα δίκυκλα οχήματα. Αν αύριο ψηφίσουμε για το πακέτο μέτρων, το οποίο σας υποβάλαμε, τότε πιστεύω ότι βρισκόμαστε σε καλό δρόμο έτσι ώστε να συνεχίσουμε να γράφουμε την επιτυχή ιστορία της μείωσης καυσαερίων από την οδική κυκλοφορία στην Ευρώπη και στον εν λόγω τομέα.

<SPEAKER ID=250 LANGUAGE="NL" NAME="De Roo">
Σας ευχαριστώ, κυρία Πρόεδρε. Θα ήθελα να ευχαριστήσω και τον συνάδελφο Lange για ακόμα μία εξαιρετική έκθεση που συνέταξε. Η συνηθισμένη ατμοσφαιρική ρύπανση θα αποτελεί σε λίγα χρόνια παρελθόν χάρη στην πλειοψηφία του Κοινοβουλίου. Νέα αυτοκίνητα: η δεύτερη γενεά καταλυτών θα καταστεί υποχρεωτική το 2005. Χρειάστηκε μία μακρά και δύσκολη διαδικασία συνδιαλλαγής προκειμένου να επιτύχουμε τον στόχο αυτόν. Νέα φορτηγά οχήματα: ο καταλύτης θα είναι υποχρεωτικός το 2008. Το ζήτημα αυτό ήταν πιο εύκολο, καθώς το Συμβούλιο υιοθέτησε τη θέση του Κοινοβουλίου κατά την πρώτη ανάγνωση.
<P>
Σήμερα συζητούμε για τα νέα δίκυκλα και τρίκυκλα οχήματα. Δεν χρειάζεται να αναλύουμε το ζήτημα πάρα πολύ: να γίνει υποχρεωτικός ο καταλύτης το 2006. Αυτή είναι μία λογική θέση. Η BMW διαθέτει εδώ και καιρό τέτοια οχήματα στην αγορά με καταλύτη. Λυπούμαστε που οι Υπουργοί Περιβάλλοντος δεν θεωρούν λογική αυτήν την πρόταση. Θα χρειαστεί επομένως αναγκαστικά η διαδικασία συνδιαλλαγής. Όμως, δεδομένης της σύμπνοιας που επικρατεί στο Κοινοβούλιο, το Συμβούλιο θα αναγκαστεί να υποχωρήσει. Ο στόχος της κατάργησης του νέφους όζοντος και της σημαντικής μείωσης της οξίνισης είναι σημαντικότερος από τα κοντόφθαλμα συμφέροντα ορισμένων κατασκευαστών.

<SPEAKER ID=251 LANGUAGE="FI" NAME="Liikanen">
. (FI) Κυρία Πρόεδρε, θα ήθελα καταρχάς να ευχαριστήσω το Ευρωπαϊκό Κοινοβούλιο, και ιδιαίτερα τον εισηγητή Lang, για την ταχεία προετοιμασία της έκθεσης που αφορά την εξέταση του θέματος σε δεύτερη ανάγνωση. Γενικότερα θα έλεγα ότι η βαθιά προσήλωση του βουλευτού Lang στα θέματα του συγκεκριμένου τομέα έχει προκαλέσει τον αμέριστο σεβασμό της Επιτροπής.
<P>
Είμαι ικανοποιημένος που ο εισηγητής συμφωνεί ως προς τις οριακές τιμές εκπομπών και τις προθεσμίες εφαρμογής τους, οι οποίες θα πρέπει να τεθούν σε ισχύ από την αρχή του 2003. Ωστόσο ο εισηγητής επαναφέρει μια τροπολογία που υπήρχε ήδη στην πρώτη ανάγνωση και η οποία αφορά τις υποχρεωτικές οριακές τιμές που πρέπει να εφαρμοστούν σε δεύτερο στάδιο από τις αρχές του 2006. Το στάδιο αυτό βασίζεται σε οριακές τιμές και σε κύκλους δοκιμών, οι οποίοι σήμερα εφαρμόζονται στα επιβατικά αυτοκίνητα.
<P>
Όπως γνωρίζετε, η Επιτροπή υποστήριξε ευθύς εξαρχής την αυστηροποίηση των οριακών τιμών των εκπομπών κατά το έτος 2006, με βάση τις ακόλουθες αρχές: πρώτον, την ανάπτυξη του διεθνούς εναρμονισμένου κύκλου δοκιμής για μοτοσικλέτες, ο οποίος αντιστοιχεί στην πραγματική οδήγηση εκτός πόλης, καθώς και στις αντίστοιχες οριακές τιμές εκπομπών, δεύτερον την ανάπτυξη αξιόπιστης σειράς μέτρησης των εκπομπών στο πλαίσιο του κύκλου δοκιμής για μοτοσικλέτες, προκειμένου οι νέες οριακές τιμές να διαπιστώνονται επιστημονικώς με υγιή τρόπο και σύμφωνα με την εξελιγμένη τεχνολογία ελέγχου καυσαερίων.
<P>
Η καθ' ύλην αρμόδια ομάδα εργασίας εμπειρογνωμόνων της Οικονομικής Επιτροπής για την Ευρώπη σε θέματα κατασκευής οχημάτων (WP 29) κατέληξε όσον αφορά την προσπάθεια ανάπτυξης της τεχνολογίας σχετικά με τον κύκλο ελέγχων για μοτοσικλέτες. Τους τελευταίους μήνες υλοποιήθηκε ένα μεγάλο πρόγραμμα μέτρησης ρυπογόνων εκπομπών. Μπορώ να πω ότι τα αποτελέσματα των ελέγχων σε πενήντα μοτοσικλέτες είναι ήδη διαθέσιμα. Την επόμενη εβδομάδα τα αποτελέσματα θα εξεταστούν στο πλαίσιο της ομάδας εργασίας. Δεν χρειάζεται να περιμένουμε να υπάρξει ομοφωνία διεθνώς σχετικά με την εναρμονισμένη διαδικασία ελέγχου. Με βάση την προσπάθεια τεχνικού χαρακτήρα που πραγματοποιήθηκε στο πλαίσιο του εν λόγω προγράμματος είναι δυνατόν να διατυπωθεί μια λύση για τις μοτοσικλέτες, η οποία να μπορεί ενδεχομένως να προσαρμοστεί καταρχάς στη νομοθεσία της Ευρωπαϊκής Ένωσης.
<P>
Η προσέγγιση που προτείνει ο εισηγητής συνιστά εναλλακτική λύση, ωστόσο θα πρέπει να βελτιωθεί περαιτέρω, προκειμένου να καταστεί αποτελεσματική και από την άποψη της περιβαλλοντικής προστασίας. Το θέμα είναι σημαντικό και η Επιτροπή δεν μπορεί να υποστηρίξει καμία από αυτές τις τροπολογίες σύμφωνα με τις οποίες η εφαρμογή του δεύτερου σταδίου είναι υποχρεωτική. Η Επιτροπή είναι ωστόσο έτοιμη να συμμετάσχει από κοινού με τα λοιπά όργανα σε μια τέτοια συμφωνία η οποία θα είναι φιλόδοξη από τεχνικής άποψης και θα ωφελούσε το περιβάλλον.
<P>
Η κοινή θέση περιλαμβάνει ήδη ένα πακέτο μέτρων για τον καλύτερο έλεγχο των ρυπογόνων εκπομπών οχημάτων σε λειτουργία, όμως η έκθεση περιέχει ακόμη πολλές τροπολογίες στις οποίες καθορίζονται ακριβέστερα οι προθεσμίες και οι λεπτομέρειες των ρυθμίσεων. Η Επιτροπή υποστηρίζει αφενός την τροπολογία 6, η οποία αφορά την παρεμπόδιση περιπτώσεων παράκαμψης του κύκλου δοκιμών, και αφετέρου τα πρώτα μέρη των τροπολογιών 5 και 14, τα οποία στην πράξη συνδέονται με τον έλεγχο της συμμόρφωσης των μοτοσικλετών. Η Επιτροπή εγκρίνει επίσης τις τροπολογίες 3 και 12, προκειμένου να καταστεί δυνατή η τοποθέτηση μεταγενέστερου εξοπλισμού σε οχήματα παλαιότερης τεχνολογίας. Η Επιτροπή δεν εγκρίνει τους όρους των τροπολογιών 5, 13 και 20 σχετικά με την διαχρονική αντοχή. Οι ρυθμίσεις αυτές θα μπορούσαν να οδηγήσουν σε διαρκώς εναλλασσόμενες διατάξεις για την περίοδο 2003-2006.
<P>
Η Επιτροπή υποστηρίζει ως απαραίτητη προϋπόθεση την ενσωμάτωση των μετρήσεων των εκπομπών ρύπων διοξειδίου του άνθρακα και της κατανάλωσης καυσίμων στο σύστημα έγκρισης τύπου, καθώς έτσι θα μπορέσουν στο εξής αφενός να μειωθούν οι εκπομπές διοξειδίου του άνθρακα και αφετέρου να βελτιωθεί η οικονομία καυσίμου. Ωστόσο τα σχετικά μέτρα θα πρέπει να υλοποιούνται μόνο μετά από ενδελεχή αξιολόγηση. Για τον λόγο αυτόν η Επιτροπή εγκρίνει την τροπολογία 7 αλλά απορρίπτει τις τροπολογίες 15 και 19.
<P>
Οι τροπολογίες 8 και 9 σχετίζονται με τη θέσπιση οριακών τιμών δεύτερου σταδίου για μοτοποδήλατα. Η Επιτροπή δεν μπορεί να αποδεχθεί την τροπολογία 8, επειδή καθυστερεί την εφαρμογή του δεύτερου σταδίου στις νέες εγκρίσεις τύπου σε σχέση με την ημερομηνία που έχει αποφασιστεί από την ισχύουσα οδηγία 97/24/EΚ. Εντούτοις, η Επιτροπή στηρίζει την τροπολογία 9, προκειμένου να καθοριστεί σαφώς το περιθώριο ισχύος των εγκρίσεων πρώτου σταδίου, το οποίο η οδηγία αφήνει ανοικτό.
<P>
Συνεπώς, η Επιτροπή εγκρίνει τις τροπολογίες 3, 6, 7, 9, 12, 17 και 22. Επιπλέον, εγκρίνει καταρχήν τις τροπολογίες 1 και 18, και εν μέρει τις τροπολογίες 5, 14 και 23. Η Επιτροπή έχει διαφορετική άποψη σχετικά με τις τροπολογίες 2, 4, 8, 10, 11, 13, 15, 16, 19 - 21 και 24 -27.

<SPEAKER ID=252 NAME="Πρόεδρος">
- Σας ευχαριστώ, κύριε Επίτροπε Liikaanen. Η συζήτηση έληξε.
<P>
Η ψηφοφορία θα διεξαχθεί αύριο στις 11:30.
<P>
Η συνεδρίαση λήγει στις 23.15.

<CHAPTER ID=16>
Προσφώνηση του κ. Kim Dae Jung, Προέδρου της Δημοκρατίας της Κορέας
<SPEAKER ID=253 NAME="Πρόεδρος">
Υποδεχόμαστε σήμερα στο Ευρωπαϊκό Κοινοβούλιο τον Πρόεδρο Kim Dae Jung, άοκνο υπερασπιστή των παγκόσμιων αξιών της ειρήνης, της δημοκρατίας και των δικαιωμάτων του ανθρώπου.
<P>
(Χειροκροτήματα) Κύριε Πρόεδρε, είμαστε ιδιαίτερα ευτυχείς που σας υποδεχόμαστε σήμερα στην αίθουσα αυτή, καθώς τρέφουμε ιδιαίτερο σεβασμό τόσο προς το πρόσωπό σας όσο προς τη χώρα σας, της οποίας η οικονομική και, πιο πρόσφατα, η πολιτική πρόοδος των τελευταίων δέκα χρόνων μας έχει εντυπωσιάσει.
<P>
Η εκλογή σας στην προεδρία της Δημοκρατίας της Κορέας, στα τέλη του 1997, και η ανάληψη των καθηκόντων σας τον Φεβρουάριο του 1998 αποτέλεσαν την κορύφωση του αξιόλογου αγώνα σας υπέρ της δημοκρατικής αλλαγής. Από τις αρχές της δεκαετίας του 1960, αγωνίζεστε για τη διεξαγωγή ελεύθερων εκλογών, δημιουργήσατε κόμματα και ομάδες πίεσης και υποβάλατε επανειλημμένως την υποψηφιότητά σας στις εκλογές, προκειμένου να υπερασπιστείτε τις αρχές που σας ενέπνευσαν σε ολόκληρη τη ζωή σας.
<P>
Υποφέρατε πάρα πολύ εξαιτίας της δράσης σας. Εξοριστήκατε στις αρχές της δεκαετίας του 1960. Στη συνέχεια, πέσατε θύμα απαγωγής στο Τόκιο από τις μυστικές υπηρεσίες, σας συνέλαβαν επανειλημμένως και σας φυλάκισαν επειδή ασκήσατε κριτική σε ένα άδικο Σύνταγμα. Στις αρχές της δεκαετίας του 1980, σας κατηγόρησαν για προδοσία και σας καταδίκασαν σε θάνατο, ποινή που αργότερα μετατράπηκε σε ισόβια κάθειρξη. Ζήσατε για δεύτερη φορά στην εξορία, όμως, στα τέλη της δεκαετίας του 1990, μπορέσατε να επιστρέψετε επιτέλους στη χώρα σας και εργαστήκατε για την αποκατάσταση της δημοκρατίας.
<P>
Μετά την εκλογή σας στην προεδρία της Δημοκρατίας της Κορέας, εξακολουθήσατε να υπερασπίζεστε τις αξίες που σας ενέπνευσαν καθ' όλη τη διάρκεια της ζωής σας και τις οποίες συμμεριζόμαστε. Χαιρετίζουμε, ιδιαίτερα, τις προσπάθειες που έχετε καταβάλει για να προσεγγίσετε τη Βόρεια Κορέα.
<P>
Η διεθνής αναγνώριση για τις προσπάθειές σας είναι τόσο εκτεταμένη που δεν μπορώ να αναφερθώ λεπτομερώς σε αυτή. Επιτρέψτε μου, όμως, να σας πω πόσο χαρήκαμε όταν τιμηθήκατε με το βραβείο Νόμπελ ειρήνης για το 2000.
<P>
Με τη ζωή σας μας δίδετε ένα μάθημα αποφασιστικότητας και επιμονής απέναντι στις τρομακτικές δυσκολίες που συναντήσατε και ξεπεράσατε. Δεν υπήρξε μόνο αποφασιστική για την ίδια σας τη χώρα: είχε σημαντικές συνέπειες σε ολόκληρη την περιοχή και υπήρξε παράδειγμα προς μίμηση για ολόκληρο τον κόσμο.
<P>
Είμαι ευτυχής που σας υποδέχομαι σήμερα στην αίθουσα αυτή, κύριε Πρόεδρε, και σας καλώ να λάβετε τον λόγο.
<P>
(Χειροκροτήματα)

<SPEAKER ID=254 NAME="Kim DAE JUNG">

<P>
(ΕΝ) Κυρία Πρόεδρε, Επίτροπε Prodi, εκλεκτοί προσκεκλημένοι,
<P>
Με βαθιά συγκίνηση στέκομαι σήμερα εδώ, σε αυτό το βήμα. Έτρεφα ανέκαθεν θαυμασμό για το Ευρωπαϊκό Κοινοβούλιο, αυτόν τον ναό τη δημοκρατίας και το γνήσιο σύμβολο της ευρωπαϊκής ενότητας. Εδώ είναι ο τόπος όπου επετεύχθη το πρωτοφανές και μνημειώδες έργο της συνένωσης των χωρών της Ευρώπης. Εδώ, τα μέλη του Ευρωπαϊκού Κοινοβουλίου εργάζονται για την υλοποίηση της δημοκρατίας, της οικονομικής ευημερίας και της κοινωνικής δικαιοσύνης στην Ευρώπη και σε ολόκληρο τον κόσμο.
<P>
Είναι συνεπώς μεγάλη μου χαρά και τιμή να μιλώ από αυτό το ιδιαίτερα ξεχωριστό μέρος. Είμαι βαθιά ευγνώμων, επιπλέον, σε εσάς, κύρια Πρόεδρε, για τα εγκάρδια και ευγενικά λόγια με τα οποία με καλωσορίσατε.
<P>
Όταν εκλέχθηκα στο αξίωμα του Προέδρου πριν από τέσσερα χρόνια, η Κορέα βρισκόταν σε απελπιστική κατάσταση, καθώς αντιμετώπιζε μια σοβαρή οικονομική κρίση. Τα μέλη της ΕΕ ανταποκρίθηκαν στις εκκλήσεις μου και στήριξαν τις προσπάθειές μας για να ξεπεράσουμε τις δυσκολίες στέλνοντας, μεταξύ άλλων, στην Κορέα μια επενδυτική αποστολή. Χάρη στη στήριξη αυτή, μπορέσαμε να ξεπεράσουμε την κρίση. Ούτε ο λαός της Κορέας ούτε και εγώ θα ξεχάσουμε ποτέ τη φιλική σας βοήθεια. Σας ευχαριστώ όλους.
<P>
Τον 21ο αιώνα βιώνουμε μια επανάσταση που θα γίνει πιθανότατα γνωστή ως η μεγαλύτερη επανάσταση στην ανθρώπινη ιστορία. Η μεγάλη αυτή επανάσταση αφορά - για να το πω απλά - τη γνώση και την πληροφορία, καθώς και την παγκοσμιοποίηση.
<P>
Τον 20ό αιώνα, τα υλικά στοιχεία, όπως η γη, το κεφάλαιο και η εργασία, ήταν οι πηγές της οικονομικής ανάπτυξης. Τον 21ο αιώνα, ωστόσο, τα άυλα στοιχεία, όπως η γνώση και η πληροφορία, η δημιουργικότητα και ένα πνεύμα περιπέτειας γίνονται το κλειδί για την αύξηση της ανταγωνιστικότητας. Διακόσια χρόνια μετά τη βιομηχανική επανάσταση, χρειάζεται ένα νέο παράδειγμα, διαφορετικό από εκείνο του αιώνα της εκβιομηχάνησης. Τώρα, ανοίγεται μπροστά μας ο αιώνας των οικονομιών που βασίζονται στη γνώση. Είναι πλέον δυνατόν για τα υποανάπτυκτα έθνη και τα φτωχά άτομα να δημιουργήσουν πλούτο απλώς μαθαίνοντας να χρησιμοποιούν έναν υπολογιστή.
<P>
Ωστόσο, η ανθρωπότητα αντιμετωπίζει ένα πολύ σοβαρό πρόβλημα. Πρόκειται για το πρόβλημα που μπορούμε να ονομάσουμε ψηφιακό χάσμα. Πάνω από το 75% των πλεονεκτημάτων που απορρέουν από τις αυξημένες δυνατότητες της πληροφόρησης επικεντρώνονται μόνο στα προηγμένα έθνη, ενώ τα αναπτυσσόμενα έθνη παραβλέπονται. Το χάσμα στις ικανότητες πληροφόρησης μεταξύ των προηγμένων και των αναπτυσσόμενων εθνών σημαίνει διευρυνόμενο χάσμα μεταξύ πλούσιων και φτωχών. Και όσο γρηγορότερα βελτιώνονται οι ικανότητες πληροφόρησης, τόσο γρηγορότερα διευρύνεται το χάσμα μεταξύ πλούσιων και φτωχών.
<P>
Από την άλλη πλευρά, η επανάσταση της πληροφορικής συνδέεται αναπόφευκτα με την επιτάχυνση του ανοίγματος και της παγκοσμιοποίησης. Τα εδαφικά σύνορα χάνουν την πρακτική τους σημασία, καθώς τεράστιος όγκος πληροφοριών διαχέεται σε ολόκληρο τον κόσμο σχεδόν ακαριαία. Εν τω μεταξύ, γεννιούνται πολιτισμικές συγκρούσεις. Η επιδείνωση της φτώχειας και η δημιουργία των πολιτισμικών συγκρούσεων οδηγεί σε διάφορα είδη φανατισμού. Έτσι, οι βελτιωμένες ικανότητες πληροφόρησης και η παγκοσμιοποίηση θα μπορούσαν να απειλήσουν επίσης την παγκόσμια ειρήνη στον 21ο αιώνα. Θα ήθελα να τονίσω ότι αυτό είναι ένα πολύ σοβαρό πρόβλημα.
<P>
Το ψηφιακό χάσμα αυξάνει επιπλέον το επίπεδο του ανταγωνισμού μεταξύ πλουσίων και φτωχών στο εσωτερικό του ίδιου έθνους. Αυτό είναι κάτι το οποίο πρέπει να σταματήσουμε. Θα ήθελα να σας μιλήσω εν συντομία για τη δική μας εμπειρία. Για να ξεπεράσει τα προβλήματα αυτά, η Κορέα προωθεί μια πολιτική παραγωγικής ευημερίας. Η παραγωγική ευημερία εγγυάται ένα βασικό βιοτικό επίπεδο, ενώ παράλληλα επιδιώκει να επικεντρωθεί στην ανάπτυξη των ανθρωπίνων πόρων, ιδιαίτερα για τις οικογένειες χαμηλών εισοδημάτων, έτσι ώστε να μπορούν να σταθούν μόνες τους στα πόδια τους.
<P>
Επιπλέον, η παραγωγική ευημερία προσπαθεί να βελτιώσει τη γενική ποιότητα ζωής για τους πολίτες της. Ειδικότερα, δίδουμε μεγάλη προτεραιότητα σε ένα πλήρες και συστηματικό πρόγραμμα σπουδών για την εκπαίδευση των νέων και των μειονεκτούντων, προκειμένου να τους δώσουμε τη δυνατότητα να αποκτήσουν ικανότητες πληροφορικής. Η προσπάθεια αυτή περιλαμβάνει ένα μεγάλο φάσμα ατόμων, συμπεριλαμβανομένων των μαθητών της πρωτοβάθμιας και της μέσης εκπαίδευσης, εκατομμυρίων νοικοκυρών, 600 000 μελών των ενόπλων δυνάμεων, ηλικιωμένων, καθώς και ατόμων με ειδικές ανάγκες και φυλακισμένων. Με αυτή την πολιτική, προσπαθούμε να αποτρέψουμε τη διεύρυνση του ψηφιακού χάσματος, πράγμα που θα μπορούσε να δημιουργήσει χάσμα στα εισοδήματα. Είμαστε αποφασισμένοι να θέσουμε τέρμα στον φαύλο κύκλο της φτώχειας που μεταβιβάζεται από γενιά σε γενιά, από τον γονέα στο παιδί. Η Κορέα δημιούργησε το πρώτο εθνικό πληροφοριακό δίκτυο υψηλής ταχύτητας στον κόσμο, με αποτέλεσμα πάνω από το μισό του πληθυσμού της, που ανέρχεται σε 46 εκατομμύρια, να είναι τώρα ενεργοί χρήστες του Διαδικτύου.
<P>
Για την επισήμανση και την αποτελεσματική επίλυση του προβλήματος του ψηφιακού χάσματος, ζωτική σημασία έχει η διεθνής ευαισθητοποίηση και συνεργασία. Πιστεύω ότι τα προηγμένα έθνη, συμπεριλαμβανομένων των μελών της ΕΕ, πρέπει να χρησιμοποιήσουν τον ηγετικό τους ρόλο για να βοηθήσουν τις αναπτυσσόμενες χώρες, παρέχοντας διάφορα είδη στήριξης, συμπεριλαμβανομένης της κατασκευής βιώσιμης υποδομής πληροφορικής. Η Κορέα θα συμμετάσχει ενεργά. Έχουμε ήδη, πράγματι, αρχίσει να συνεργαζόμαστε με μεμονωμένες χώρες.
<P>
Στο σημείο αυτό, θα ήθελα να θίξω το μέλλον της Κορέας και της ΕΕ. Στη Διάσκεψη Κορυφής Ασίας-Ευρώπης, πέρυσι, στη Σεούλ, είχα προτείνει την κατασκευή ενός πληροφοριακού δικτύου υψηλής ταχύτητας. Θα σας υπενθυμίσω με ικανοποίηση ότι η πρόταση αυτή έτυχε της ενεργού στήριξης των ηγετών όλων των εθνών μελών. Στο πλαίσιο αυτού του προγράμματος, σκεφτόμαστε τη δημιουργία μιας σύνδεσης Ασίας-Ευρώπης με το όνομα "κυβερνοδρόμος του μεταξιού" . Είναι ένα πρόγραμμα για τη νέα χιλιετία που έχει στόχο να αναπτύξει τις ανταλλαγές μεταξύ Ασίας και Ευρώπης δημιουργώντας μια "ηλεκτρονική Ευρασία" . Από αυτή την άποψη, αποτελεί ευτυχή συγκυρία ότι το πρόγραμμα για τη δημιουργία του διευρωασιατικού πληροφοριακού δικτύου προχωρεί ομαλά επί του παρόντος με τη συνεργασία των εθνών μελών της Ευρωασιατικής συνάντησης (ASEM), καθώς και των κρατών μελών της ΕΕ.
<P>
Υπάρχει ένα άλλο έργο που θα προαγάγει σε μεγάλο βαθμό τις ανταλλαγές μεταξύ Ευρώπης και Ασίας. Δεν είναι άλλο από την κατασκευή ενός "Σιδηρού δρόμου του μεταξιού" που θα συνδέσει απευθείας την Κορέα με την Ευρώπη δια ξηράς. Το έργο αυτό έχει μία προϋπόθεση: τη σύνδεση του σιδηροδρομικού δικτύου Νότιας και Βόρειας Κορέας. Οι σιδηροδρομικές γραμμές είναι αποκομμένες στην αποστρατιωτικοποιημένη ζώνη επί 50 χρόνια. Με την ευκαιρία της ιστορικής διακορεατικής διάσκεψης κορυφής πέρυσι, οι δύο Κορέες συμφώνησαν να επανασυνδέσουν τη σιδηροδρομική αυτή γραμμή, καθώς και έναν παρακείμενο αυτοκινητόδρομο. Αν καταφέρουμε να συνδέσουμε τα εναπομείναντα 14 χιλιόμετρα αυτής της σιδηροδρομικής γραμμής, η Νότια Κορέα και η Ευρώπη θα συνδεθούν επιτέλους.
<P>
Όταν ο υπερκορεατικός σιδηρόδρομος συνδεθεί με τον υπερκινεζικό ή τον υπερσιβηρικό σιδηρόδρομο, ένα τραίνο που φεύγει από το Λονδίνο θα μπορούσε να φτάσει στη Σεούλ και τη Μπουσάν μέσω του Παρισιού, της Ανατολικής Ευρώπης, της Κεντρικής Ασίας και της Σιβηρίας ή της Κίνας. Στη συνέχεια, τα εμπορεύματα θα μπορούν να σταλούν δια θαλάσσης σε όλα τα σημεία της περιοχής του Ειρηνικού, από τη Μπουσάν, που τυχαίνει επίσης να είναι ο μεγαλύτερος λιμένας για εμπορευματοκιβώτια στον κόσμο. Τα κόστη μεταφοράς μπορούν να μειωθούν κατά 30% και ο χρόνος του ταξιδιού κατά το ένα τρίτο.
<P>
Την ημέρα που θα πραγματοποιηθούν τα σχέδια μας για μια ηλεκτρονική Ευρασία και θα ολοκληρωθεί ο "Σιδηρούς δρόμος του μεταξιού" μας, η Ασία και η Ευρώπη, θα γίνουν, από κάθε πρακτική σκοπιά, μία ήπειρος.
<P>
Γεωγραφικά, η Ασία και η Ευρώπη αποτελούσαν ανέκαθεν μία ήπειρο. Ιστορικά, είχαν σχέσεις αλληλεπίδρασης για μεγάλο χρονικό διάστημα. Από τον 5ο και τον 6ο αιώνα και εξής, μεγάλος αριθμός ανθρώπων και αγαθών ταξίδευαν δια ξηράς μέσω του δρόμου του μεταξιού και δια θαλάσσης μέσω του Ινδικού Ωκεανού και του Περσικού Κόλπου. Η ιστορία μας δείχνει ότι οι πολιτισμοί των δύο περιοχών συνέβαλαν και επηρέαζαν ο ένας τον άλλον σε μεγάλο βαθμό, καθώς αναπτύσσονταν αμφότεροι.
<P>
Στη σύγχρονη εποχή, το δημοκρατικό σύστημα διακυβέρνησης της Δύσης, η βιομηχανική επανάσταση και τα πολιτισμικά επιτεύγματα ασκούν μεγάλη επιρροή στην πολιτική, την οικονομία και τον πολιτισμό της Ασίας. Εν τω μεταξύ, η Ασία, ως γενέτειρα και λίκνο τριών εκ των σημαντικότερων πολιτισμών, δηλαδή των πολιτισμών του Τίγρη και του Ευφράτη, του Ινδού ποταμού και του Κίτρινου ποταμού, και ως πνευματικό κέντρο του κομφουκιανισμού και του βουδισμού, επηρέασε σε μεγάλο βαθμό ολόκληρο τον κόσμο, συμπεριλαμβανομένης της Ευρώπης. Όλοι μας γνωρίζουμε ότι η πυρίτιδα και το χαρτί ανακαλύφθηκαν στην Ασία και στη συνέχεια μεταφέρθηκαν στην Ευρώπη. Το πολιτικό σύστημα μιας συγκεντρωτικής κυβέρνησης, το οποίο ήταν κυρίαρχο στην Ασία, είχε τεράστιο αντίκτυπο στον τρόπο διακυβέρνησης των Ευρωπαίων.
<P>
Σήμερα, η Ασία και η Ευρώπη επιδιώκουν τους ίδιους κοινούς στόχους της προαγωγής της δημοκρατίας και των οικονομιών της αγοράς.
<P>
Στις δύο αυτές περιοχές, ζουν σήμερα τα τρία τέταρτα του παγκόσμιου πληθυσμού. Από οικονομική άποψη, παράγουν το ήμισυ των προϊόντων ολόκληρου του κόσμου. Είναι πολύ σημαντικό για την Ασία και την Ευρώπη να εμβαθύνουν την αμοιβαία κατανόηση και να συνεργαστούν περαιτέρω, όχι μόνο για την ανάπτυξη και την ευημερία των δύο περιοχών, αλλά και για την ειρήνη και την ευημερία στον κόσμο. Αυτός είναι ο στόχος και η ιδέα της ASEM. Είμαι πεπεισμένος ότι η στενή συνεργασία μεταξύ Κορέας και ΕΕ θα συμβάλει στην υλοποίηση του ιδανικού της ASEM και στις προσπάθειες στενότερης σύνδεσης Ασίας και Ευρώπης.
<P>
Η ΕΕ είναι ένας πολύ σημαντικός και ουσιαστικός οικονομικός εταίρος για την Κορέα. Είναι ο υπ' αριθμόν ένα ξένος επενδυτής στην Κορέα και ο τρίτος μεγαλύτερος εμπορικός εταίρος της. Παρόλα αυτά, οι δυνατότητες επέκτασης του εμπορίου και των επενδύσεων μεταξύ Κορέας και ΕΕ είναι απεριόριστες. Η Κορέα βρίσκεται στο μέσο μιας τεράστιας αγοράς που περιλαμβάνει τις Ηνωμένες Πολιτείες, την Ιαπωνία, την Κίνα και τη Ρωσία. Το επιχειρηματικό και επενδυτικό της κλίμα βελτιώθηκε σε μεγάλο βαθμό μέσω των συνεχών οικονομικών μεταρρυθμίσεων. Διαθέτει επίσης άφθονους ανθρώπινους πόρους και είναι εξοπλισμένη με μια οικονομική υποδομή κατάλληλη για τις βασιζόμενες στη γνώση οικονομίες του 21ου αιώνα. Ελπίζω ότι η ΕΕ και η Κορέα θα συνεχίσουν να επεκτείνουν την εταιρική σχέση συνεργασίας τους στην τεράστια αγορά της Ανατολικής Ασίας, με την Κορέα να χρησιμεύει ως προγεφύρωμα για την ΕΕ, καθώς προωθείται σε χώρες όπως η Ιαπωνία και η Κίνα. Κάτι τέτοιο θα είναι αναμφίβολα επωφελές και για τις δύο πλευρές.
<P>
Όπως γνωρίζετε, η συμφωνία πλαίσιο Κορέαςκαι ΕΕ τέθηκε σε ισχύ τον Απρίλιο του 2001. Λειτουργεί πλέον ένας συστηματικός μηχανισμός για την περαιτέρω ενίσχυση της πρακτικής συνεργασίας σε τομείς όπως οι επενδύσεις και το εμπόριο. Σε κοινοβουλευτικό επίπεδο, ιδρύθηκε Συμβούλιο των βουλευτών Κορέας και ΕΕ το οποίο συζητά μία φορά τον χρόνο τρόπους για την ανάπτυξη των σχέσεων Κορέας και ΕΕ. Η Κορέα και η ΕΕ συνεργάστηκαν στενά στη διαδικασία των διαπραγματεύσεων για την αναπτυξιακή ατζέντα της Ντόχα. Επιτρέψτε μου να σας διαβεβαιώσω ότι η Κορέα θα συνεχίσει να εντείνει τη συνεργασία της με την ΕΕ.
<P>
Όπως γνωρίζετε, ο κόσμος μας γνωρίζει σήμερα μια παγκόσμια οικονομική κάμψη. Πρέπει πλέον να μειώσουμε την εξάρτησή μας από τις Ηνωμένες Πολιτείες για τις εξαγωγές μας και να ανοίξουμε άλλες λεωφόρους, ενώ πρέπει παράλληλα να τονώσουμε την εγχώρια ζήτηση. Η ευέλικτη διαχείριση της οικονομικής μας πολιτικής είναι αναγκαία για να τονωθεί η εγχώρια ζήτηση. Πρέπει επίσης να προωθήσουμε οικονομικές και κοινωνικές πολιτικές για να αυξήσουμε την αγοραστική δύναμη των οικογενειών χαμηλών εισοδημάτων. Επιπλέον, πρέπει να προωθήσουμε ένα περισσότερο δυναμικό και ευρείας κλίμακας εμπόριο και επενδύσεις μεταξύ μεγάλων αγορών, όπως η ΕΕ και η Ανατολική Ασία. Η Κορέα ανοίγει τις πόρτες της στα μέλη της ΕΕ. Θέλουμε επίσης να εισχωρήσουμε ενεργά στις αγορές της ΕΕ. Επομένως, ελπίζω ότι τόσο η Κορέα όσο και η ΕΕ θα είναι σε θέση να ξεπεράσουν τη σημερινή οικονομική κάμψη, μέσω της αμοιβαίας συνεργασίας, και να προετοιμάσουν από κοινού το έδαφος για μια νέα και κοινή ευημερία.
<P>
Θα ήθελα τώρα να επωφεληθώ αυτής της ευκαιρίας για να αναφερθώ στα θέματα που αφορούν την κορεατική χερσόνησο, για τα οποία έχετε δείξει μεγάλο ενδιαφέρον και έχετε παράσχει στήριξη. Η ειρήνη στην κορεατική χερσόνησο είναι ένα θέμα που δεν αφορά μόνο τα 70 εκατομμύρια του κορεατικού λαού - συνδέεται επίσης άμεσα με την ειρήνη και τη σταθερότητα στην περιοχή της Ανατολικής Ασίας και τον κόσμο. Προωθώ σταθερά την Sunshine Policy προκειμένου να αποτραπεί ο πόλεμος και να εδραιωθεί η ειρήνη στην κορεατική χερσόνησο. Εν τέλει, η ιστορική διακορεατική διάσκεψη κορυφής πραγματοποιήθηκε τον περασμένο Ιούνιο.
<P>
Το κεντρικό σημείο της Sunshine Policy καλεί σε ειρηνική συνύπαρξη και ειρηνική ανταλλαγή και συνεργασία μεταξύ των δύο Κορεών. Μετά από κάποιο χρονικό διάστημα, ίσως δέκα ή είκοσι χρόνια, όταν οι λαοί της Νότιας και της Βόρειας Κορέας θα έχουν κατορθώσει να εμπιστεύονται ο ένας τον άλλο και να νιώθουν άνετα μεταξύ τους, ελπίζουμε να επιτύχουμε των απώτερο στόχο μας της ειρηνικής ενοποίησης.
<P>
Η ενοποίηση θα έλθει. Ο κορεατικός λαός έζησε σε μια ενωμένη χώρα για περισσότερα από 1 300 χρόνια, από τον 7ο αιώνα. Είναι αδιανόητο να πρέπει να εγκαταλείψουμε την επιθυμία μας για ενοποίηση μόνο και μόνον επειδή έχουμε χωριστεί τα τελευταία πενήντα χρόνια. Όσο ο κορεατικός λαός επιθυμεί διακαώς την ενοποίηση, και όσο συνεχίζεται η στήριξη από εσάς και τον υπόλοιπο κόσμο, πιστεύω ακράδαντα ότι θα μπορέσουμε να ενοποιήσουμε τη χώρα μας στο όχι και τόσο μακρινό μέλλον.
<P>
Η ΕΕ συμμετέχει στον Οργανισμό Ενεργειακής Ανάπτυξης της Κορεατικής Χερσονήσου (KEDO) και έχει προσφέρει ευρείας κλίμακας ανθρωπιστική και οικονομική βοήθεια στη Βόρεια Κορέα. Υλοποιεί επίσης μια σειρά από ποικίλες δραστηριότητες, συμπεριλαμβανομένης τεχνικής βοήθειας και προγραμμάτων κατάρτισης, για τους Βορειοκορεάτες. Πολλά κράτη μέλη της ΕΕ στηρίζουν ενεργά τις προσπάθειές μας για ειρήνη στη χερσόνησο συνάπτοντας διπλωματικές σχέσεις με τη Βόρεια Κορέα. Το Μάιο τρέχοντος έτους, όταν η σχέση μεταξύ των δύο Κορεών γνώρισε μια προσωρινή οπισθοδρόμηση, αντιπροσωπεία της ΕΕ, με επικεφαλής τον Σουηδό Πρωθυπουργό Goran Persson και με τη συμμετοχή του αρμόδιου για τις εξωτερικές σχέσεις Επιτρόπου της ΕΕ, Chris Patten, επισκέφθηκε τη Βόρεια Κορέα και μας βοήθησε να επαναλάβουμε το διάλογο.
<P>
Η ΕΕ είναι ένας σημαντικός υποστηρικτής της ειρήνης στην κορεατική χερσόνησο και των ανταλλαγών και της συνεργασίας μεταξύ του Νότου και του Βορρά. Εσείς, τα μέλη του Ευρωπαϊκού Κοινοβουλίου είστε πραγματικοί φίλοι του κορεατικού λαού. Ελπίζω διακαώς αυτή η γενναιόδωρη υποστήριξή σας να συνεχιστεί ως την ημέρα που θα εδραιωθεί η ειρήνη και η πρώτη αχτίδα της ενοποίησης θα λάμψει στην κορεατική χερσόνησο.
<P>
Αυτή τη στιγμή, ο κόσμος διακατέχεται από ανησυχία και είμαστε γεμάτοι ένταση μετά την πρόσφατη τρομοκρατική επίθεση. Η επίθεση αυτή εναντίον των Ηνωμένων Πολιτειών το Σεπτέμβριο μας συγκλόνισε και προκάλεσε σε όλους μας μεγάλη θλίψη. Η τρομοκρατία δεν προαναγγέλλει τα χτυπήματά της, η τρομοκρατία είναι αόρατη και σκοτώνει αδιακρίτως αθώους πολίτες. Είναι η πιο άνανδρη και βίαιη πράξη που μπορεί να διανοηθεί κανείς. Σε καμία περίπτωση, τέτοιου είδους πράξεις δεν πρέπει να δικαιολογούνται ή να συγχωρούνται. Αν δεν μπορέσουμε να εκριζώσουμε την τρομοκρατία, η διεθνής τάξη θα καταρρεύσει και πολίτες θα χάνουν τη ζωή τους. Η τρομοκρατία πρέπει να εκριζωθεί. Σε σχέση με αυτό, θα ήθελα να επαινέσω την Ευρωπαϊκή Ένωση για τη γρήγορη δράση της μετά τις επιθέσεις και για τη συνεργασία με τις προσπάθειες της διεθνούς κοινότητας. Η Κορέα συμμετέχει επίσης στον διεθνή συνασπισμό για την καταστολή της τρομοκρατίας και θα συνεχίσει να το κάνει.
<P>
Ωστόσο, καμία θρησκεία ή πολιτισμός δεν πρέπει να αντιμετωπίζεται με εχθρικότητα υπό οιεσδήποτε συνθήκες. Πρέπει να το έχουμε αυτό κατά νου καθώς συνεχίζουμε τον αγώνα μας εναντίον της τρομοκρατίας. Αντιθέτως, πρέπει να εργαστούμε για την ενίσχυση του διαλόγου και της συνεργασίας μεταξύ των διαφόρων θρησκειών και πολιτισμών. Πρέπει να εξαλείψουμε τις θεμελιώδεις αιτίες της τρομοκρατίας, καταρχάς, περιορίζοντας το χάσμα μεταξύ φτωχών και πλουσίων και ρυθμίζοντας τις κοινωνικές ανισότητες που γίνονται μεγαλύτερες καθημερινά. Η επίτευξη της ειρήνης στη Μέση Ανατολή είναι ένας από τους πλέον σημαντικούς και επείγοντες στόχους που ανοίγονται μπροστά μας.
<P>
Οι λαοί σε όλον τον κόσμο επιθυμούν διακαώς την ειρήνη και μια νέα αίσθηση ασφάλειας. Η ειρήνη και η ασφάλεια είναι το ζητούμενο στην εποχή μας.
<P>
Από αυτή την άποψη, δίδω ιδιαίτερη σημασία στους αγώνες του Παγκοσμίου Κυπέλλου που θα διεξαχθούν του χρόνου στην Κορέα και την Ιαπωνία. Θα θέλαμε να καταστήσουμε το Παγκόσμιο Κύπελλο του 2002 μια κρίσιμη καμπή για την εδραίωση της ειρήνης και την εγγύηση της ασφάλειας για όλους τους λαούς και πάλι. Ο λαός της Κορέας, και εγώ προσωπικά, θα καταβάλουμε κάθε δυνατή προσπάθεια για να κάνουμε το Παγκόσμιο Κύπελλο του 2002 τους ασφαλέστερους αγώνες που διοργανώθηκαν ποτέ. Θα τους μετατρέψουμε σε μια γιορτή, στην οποία οι λαοί όλου του κόσμου θα συμμετάσχουν υπέρ της ειρήνης και της ενότητας. Θα δώσουμε στην ανθρωπότητα ελπίδα για το μέλλον.
<P>
Μένουν μόνον έξι μήνες ακόμη μέχρι την έναρξη του Παγκοσμίου Κυπέλλου. Από τις 32 αγωνιζόμενες χώρες, οι 10 είναι κράτη της ΕΕ. Ελπίζω ότι πολλοί από εσάς θα επισκεφθείτε τότε την Κορέα για να παρακολουθήσετε τις ομάδες σας. Θα ολοκληρώσουμε σύντομα τις προετοιμασίες μας και θα σας περιμένουμε. Για όσους από εσάς θα παρακολουθήσουν τους αγώνες από την τηλεόραση, εφαρμόζουμε τεχνολογίες αιχμής και μέτρα ώστε να μπορέσουμε να μεταδώσουμε παραστατικά τη ζωντανή δράση με εικόνες και σε πραγματικό χρόνο. Θα οργανώσουμε επιτυχώς το Παγκόσμιο Κύπελλο του 2002, όπως αρμόζει σε μία από τις λαμπρότερες γιορτές της ανθρωπότητας. Ελπίζω ότι όλοι σας θα δείξετε έντονο ενδιαφέρον και θα μας βοηθήσετε να επιτύχουμε στο έργο αυτό.
<P>
Ο Rudyard Kipling, που τιμήθηκε με το βραβείο Νόμπελ Λογοτεχνίας το 1907, είπε κάποτε: "Η Ανατολή είναι Ανατολή και η Δύση είναι Δύση· ποτέ οι δυο τους δεν θα συναντηθούν" . Αν ζούσε όμως σήμερα, θα έλεγε: "Η Ανατολή είναι Δύση και η Δύση είναι Ανατολή· ποτέ οι δυο τους δεν θα χωριστούν" .

<SPEAKER ID=255 NAME="Πρόεδρος">
Κύριε Πρόεδρε, θα ήθελα να σας ευχαριστήσω θερμά για την ιδιαίτερα σημαντική παρέμβασή σας ενώπιον του Ευρωπαϊκού Κοινοβουλίου, καθώς και για τη μεγάλη εκτίμηση που τρέφετε προς το θεσμικό αυτό όργανο. Μας υπενθυμίσατε ότι υπήρξε το σύμβολο της ευρωπαϊκής ενότητας και δεν παραλείψατε να αναφερθείτε στη στήριξη που σας έχει προσφέρει η Ευρωπαϊκή Ένωση και που επιθυμεί να εξακολουθήσει να σας προσφέρει.
<P>
Ακούσαμε φυσικά με μεγάλη προσοχή και ενδιαφέρον τις προτάσεις, τα πολύ συγκεκριμένα σχέδια που εφαρμόσατε προκειμένου να ενθαρρύνετε τις ανταλλαγές ανάμεσα στην Ασία και στην Ευρώπη. Είπατε μάλιστα ότι αυτά τα σχέδια θα επιτρέψουν ενδεχομένως την ενίσχυση της αμοιβαίας κατανόησης και της συνεργασίας μας. Ξέρετε ότι έχετε την πλήρη και αμέριστη υποστήριξή μας στα σχέδια αυτά και ευχόμαστε η συμφωνία πλαίσιο που συνάφθηκε να αποτελέσει προνομιακό εργαλείο αυτής της συνεργασίας.
<P>
Επίσης, κύριε Πρόεδρε, τονίσατε την ευθύνη που έχουν οι αναπτυγμένες χώρες να βοηθούν τις αναπτυσσόμενες χώρες ώστε οι τελευταίες να προσαρμοστούν στην κοινωνία της πληροφορίας, με απώτερο στόχο να μην τεθούν οι πιο φτωχές χώρες στο περιθώριο της μελλοντικής ανάπτυξης της παγκόσμιας οικονομίας. Είμαι σε θέση να σας πω ότι πρόκειται για μια σκέψη την οποία αντιμετωπίζουμε με ιδιαίτερη ευαισθησία στο Σώμα αυτό κι ότι όχι μόνο εισακούσαμε το μήνυμά σας, αλλά και το κατανοήσαμε και το αποδεχθήκαμε πλήρως.
<P>
Τέλος, όσον αφορά ένα θέμα που έχει συζητηθεί επανειλημμένα πριν από την παρέμβασή σας, μοιραστήκατε μαζί μας τις ελπίδες που τρέφετε για ειρήνη και σταθερότητα στην Κορέα. Εγώ η ίδια υπενθύμισα πόσο πολύ έχετε ενθαρρύνει τη συνεργασία ανάμεσα στη Βόρεια και στη Νότια Κορέα. Κύριε Πρόεδρε, στηρίζουμε και εμείς με όλη μας την καρδιά και με όλες μας τις δυνάμεις αυτή την προοπτική ενοποίησης.
<P>
Τέλος, μας απευθύνατε μια ευγενική έκκληση σχετικά με το Παγκόσμιο Κύπελλο. Αντιληφθήκαμε τον ενθουσιασμό με τον οποίο προετοιμάζεστε ήδη για τη διοργάνωσή του Παγκoσμίου Κυπέλλου. Ως προς το θέμα αυτό, μπορώ να σας διαβεβαιώσω ότι όλοι οι συνάδελφοι θα παρακολουθήσουν ανελλιπώς τους αγώνες για το κύπελλο, από την τηλεόραση φυσικά, λαμβάνουμε, όμως, υπόψη μας και την πρόσκληση που μας απευθύνατε. Όλοι ξέρουμε ότι ο αθλητισμός και ο πολιτισμός είναι σημαντικότατοι παράγοντες για την πρόοδο της ειρήνης, της ελευθερίας, του κράτους δικαίου, του σεβασμού προς τους άλλους, όλων αυτών των αξιών που υπερασπίζεστε με μια επιμονή και μια αποφασιστικότητα που τόσο πολύ θαυμάζουμε. Για όλα αυτά, σας ευχαριστούμε, κύριε Πρόεδρε.
<P>
(Ζωηρά χειροκροτήματα) (Η πανηγυρική συνεδρίαση λήγει στις 12.40)

