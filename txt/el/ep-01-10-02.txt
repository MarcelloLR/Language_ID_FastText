<CHAPTER ID=1>
Απόφαση επί του κατεπείγοντος
<SPEAKER ID=1 LANGUAGE="FR" NAME="(Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων)">

<P>
Πρόεδρος. Θα δώσω αμέσως το λόγο στην κ. Roure, για να μας ανακοινώσει τη γνωμοδότηση της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων.
<P>
Roure (PSE), εισηγήτρια. (FR) Κυρία Πρόεδρε, στις 14 Νοεμβρίου παρουσίασα στην αίθουσα αυτή, εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, μια έκθεση, την οποία ενέκρινε η Συνέλευση, σχετικά με τη γαλλική πρωτοβουλία για την έγκριση σύμβασης σχετικά με τη βελτίωση της αμοιβαίας νομικής συνδρομής σε ποινικές υποθέσεις.
<P>
Σήμερα, το Συμβούλιο μας καλεί σε νέα διαβούλευση, αυτή τη φορά σχετικά με ένα νέο κείμενο σχεδίου πρωτοκόλλου. Κατόπιν του έκτακτου Ευρωπαϊκού Συμβουλίου της 21ης Σεπτεμβρίου με θέμα την καταστολή της τρομοκρατίας, καλούμαστε να αποφανθούμε επειγόντως. Κατανοώ προφανώς ότι, λόγω των περιστάσεων, η Ευρωπαϊκή Ένωση οφείλει να ενισχύσει το συντομότερο δυνατόν τη συνεργασία για την καταστολή της τρομοκρατίας.
<P>
Θα ήθελα, ωστόσο, να διατυπώσω ορισμένες παρατηρήσεις. Θα αρχίσω εκφράζοντας τη λύπη μου για το γεγονός ότι το Συμβούλιο δεν υιοθέτησε την τροπολογία που είχαμε προτείνει, με στόχο την επέκταση της απαγόρευσης επίκλησης του επαγγελματικού απορρήτου στις εμπορικές δραστηριότητες των δικηγόρων, όπως επίσης και στις δραστηριότητές τους ως χρηματοοικονομικών συμβούλων και νομικών συμβούλων εν γένει. Εξακολουθώ πράγματι να θεωρώ τη διάταξη αυτή ουσιώδη για την αποτελεσματικότητα της δικαστικής συνεργασίας στην καταστολή της νομιμοποίησης εσόδων από παράνομες δραστηριότητες. Επίσης, λυπάμαι διότι το Συμβούλιο δεν κατάφερε να επιτύχει συμφωνία στο ζήτημα της διπλής ποινικοποίησης.
<P>
Εκφράζοντας τις επιφυλάξεις αυτές, παρατηρώ ότι το κείμενο του πρωτοκόλλου περιλαμβάνει ορισμένες πολύ πιο ακριβείς διατάξεις σχετικά με την παρακολούθηση των τραπεζικών συναλλαγών. Σημειώνω επίσης με ενδιαφέρον ότι, στο μέλλον, η Eurojust έχει να διαδραματίσει μείζονα ρόλο όσον αφορά την καλή λειτουργία της αμοιβαίας δικαστικής συνδρομής.
<P>
Διατυπώνοντας αυτές τις παρατηρήσεις, δέχομαι φυσικά, όπως και η Επιτροπή, να εγκρίνει το Ευρωπαϊκό Κοινοβούλιο σήμερα κατ' εξαίρεση, χωρίς έκθεση και με τη διαδικασία του κατεπείγοντος το κείμενο που του έχει υποβληθεί.
<P>
(Το Σώμα εγκρίνει την αίτηση κατεπείγοντος)
<P>
Το σημείο θα εγγραφεί στην ώρα των ψηφοφοριών της Πέμπτης.

<CHAPTER ID=2>
Λευκή Βίβλος για την αναδιάρθρωση της Ευρωπαϊκής Διακυβέρνησης
<SPEAKER ID=2 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με τη Λευκή Βίβλο για την αναδιάρθρωση της Ευρωπαϊκής Διακυβέρνησης.
<P>
Δίνω αμέσως το λόγο στον Πρόεδρο της Επιτροπής, κ. Πρόντι.

<SPEAKER ID=3 NAME="Prodi">
. (ΙΤ) Κυρία Πρόεδρε, κυρίες και κύριοι βουλευτές, στις 4 Σεπτεμβρίου παρουσίασα σ' ετούτη τη Συνέλευση τη Λευκή Βίβλο για την ευρωπαϊκή διακυβέρνηση. Ήδη σε εκείνη την περίσταση, ορισμένοι βουλευτές μου είχαν γνωστοποιήσει τις αντιδράσεις τους. Η Επιτροπή Συνταγματικών Υποθέσεων και η Επιτροπή Νομικών Θεμάτων έχουν αρχίσει άλλωστε να αναλύουν τις προτάσεις μας. Η σημερινή συζήτηση διεξάγεται, επομένως, στο πλαίσιο ενός διαλόγου που έχει πλέον ξεκινήσει ευρέως. Θα εκφράσω λοιπόν μερικές προκαταρκτικές σκέψεις, για να διαλύσω ορισμένες παρανοήσεις που ανέκυψαν σ' αυτόν τον διάλογο, ενώ παραμένει σταθερή η διαθεσιμότητά μου να απαντήσω στις περαιτέρω παρατηρήσεις που θα ανακύψουν κατά τη διάρκεια της σημερινής συζήτησης.
<P>
Όπως είναι γνωστό, ο θεμελιώδης σκοπός της Λευκής Βίβλου για τη διακυβέρνηση είναι η ανανέωση και η αναζωογόνηση της λειτουργίας του θεσμικού τριγώνου, το οποίο εργάζεται σύμφωνα με την κοινοτική μέθοδο στο πλαίσιο της ισχύουσας Συνθήκης. Ο σκοπός αυτός ενσωματώνει και ενισχύει τη σταθερή πολιτική που ακολουθεί η Επιτροπή και η Προεδρία της υπέρ των θεσμικών τροποποιήσεων που αποσκοπούν στην εδραίωση του ρόλου του Ευρωπαϊκού Κοινοβουλίου. Η Επιτροπή υποστήριζε πράγματι ανέκαθεν ότι είναι αναγκαίο το όργανο που εκφράζει τον λαό να διαδραματίζει κεντρικό ρόλο στο θεσμικό τρίγωνο, σε ισορροπία με το όργανο που εκπροσωπεί τα κράτη, δηλαδή το Συμβούλιο, και με το όργανο που εκπροσωπεί το κοινό ευρωπαϊκό συμφέρον, το οποίο είναι η Επιτροπή.
<P>
Η Επιτροπή εργάζεται, εξάλλου, για την υποστήριξη του ρόλου του Ευρωπαϊκού Δικαστηρίου, για μια Ευρωπαϊκή Ένωση βασισμένη στο νόμο και στα ανθρώπινα δικαιώματα. Πρόκειται για μία δέσμευση, την οποία ακολουθούμε με συνέπεια και σταθερότητα. Ο στόχος μας παραμένει, πράγματι, η εδραίωση της νομιμοποίησης αυτού του Σώματος και, μαζί με αυτήν, της αντιπροσωπευτικής δημοκρατίας.
<P>
Η Λευκή Βίβλος εμπνέεται από αυτήν την επιλογή της ενίσχυσης της αντιπροσωπευτικής δημοκρατίας και της εξασφάλισης της ορθής και απρόσκοπτης λειτουργίας της.
<P>
Οι επικριτικές φωνές που υψώθηκαν τις περασμένες εβδομάδες εναντίον εκείνου του τμήματος των προτάσεών μας που αποσκοπεί στη διευκρίνιση της διάκρισης μεταξύ της νομοθετικής και της εκτελεστικής λειτουργίας βασίζονται, κατά τη γνώμη μου, σε μια παρανόηση. Ακουσα, για παράδειγμα, δηλώσεις σύμφωνα με τις οποίες η Επιτροπή ζητά τάχα εν λευκώ επιταγή όσον αφορά την εκτελεστική λειτουργία, ώστε να διαφεύγει του νόμιμου ελέγχου του Κοινοβουλίου. Αυτό δεν είναι αλήθεια και η ανάγνωση της Λευκής Βίβλου το δείχνει καθαρά. Η Επιτροπή συνιστά, στην πραγματικότητα, το Κοινοβούλιο, το Συμβούλιο και η Επιτροπή να κάνουν όλα τους ένα βήμα πίσω και να επιστρέψουν στην επικέντρωση στα δικά τους θεσμικά καθήκοντα.
<P>
Η Επιτροπή πρέπει γι' αυτό να παρουσιάζει λιγότερες και πιο στοχοθετημένες προτάσεις και να επικεντρώνεται στην εκτελεστική λειτουργία. Το Συμβούλιο πρέπει να διαδραματίζει το ρόλο του ως νομοθέτη και να μην μετατρέπεται σε εκτελεστικό όργανο. Το Κοινοβούλιο, τέλος, έχει πρωταρχικές ευθύνες στον έλεγχο των πολιτικών δράσεων και στο πεδίο του προϋπολογισμού. Υπερβαίνει δηλαδή κατά πολύ τις απλές λειτουργίες του ως συννομοθέτη.
<P>
Οι προτάσεις της Λευκής Βίβλου είναι, συνεπώς, φιλόδοξες: επιδιώκουν να εξασφαλίσουν επιτέλους την πλήρη εφαρμογή των κανόνων και, επιπλέον, να εξασφαλίσουν στο Κοινοβούλιο ένα ρόλο ισότιμο με το Συμβούλιο, ένα ρόλο που υπερβαίνει κατά πολύ τη λεγόμενη αναπομπή - το call-back - των εκτελεστικών αποφάσεων, στην οποία ορισμένα μέλη του Σώματος στάθηκαν με ιδιαίτερη προσοχή.
<P>
Η επιλογή της αναπομπής - του call-back - έχει πράγματι το μειονέκτημα ότι περιορίζεται στη μερική τροποποίηση του ισχύοντος σήμερα συστήματος, που όλοι μας ξέρουμε ότι παρουσιάζει σοβαρές ανεπάρκειες, χωρίς όμως να επιλύει τις θεμελιώδεις ελλείψεις του.
<P>
Όπως δείχνει η Λευκή Βίβλος, χρειάζεται αντίθετα μια διαρθρωτική αλλαγή που να διευκρινίζει ποιος είναι υπεύθυνος για την εκτέλεση των πολιτικών. Η διευκρίνιση αυτή είναι ουσιώδης για να ξέρουμε ποιος είναι υποχρεωμένος να λογοδοτήσει, σύμφωνα με την αρχή της υπευθυνότητας που είναι θεμελιώδες τμήμα της λειτουργίας των δημοκρατικών οργάνων.
<P>
Η Λευκή Βίβλος διεκδικεί για την Επιτροπή τον ρόλο της εκτέλεσης των πολιτικών και θέτει υπό συζήτηση την αναγκαιότητα του σημερινού συστήματος των ρυθμιστικών και διαχειριστικών επιτροπών. Η προοπτική της διεύρυνσης καθιστά άλλωστε επείγουσα την επανεξέταση της επιτροπολογίας.
<P>
Η Λευκή Βίβλος, όμως, λέει επίσης πολύ καθαρά ότι η νέα νομοθεσία, την οποία θα συζητήσετε βάσει της οριστικής πρότασης της Επιτροπής, θα πρέπει να προσδιορίσει τις συνθήκες και τα όρια αυτού του εκτελεστικού ρόλου. Προσθέτει, επίσης, ότι χρειάζεται ένας απλός νομικός μηχανισμός που θα επιτρέπει στο Συμβούλιο και το Κοινοβούλιο - θέτοντάς τα στο ίδιο επίπεδο - να παρακολουθούν και να ελέγχουν τις ενέργειες της εκτελεστικής εξουσίας. Εμείς είχαμε ήδη αρχίσει να σκεφτόμαστε τις διάφορες υποθέσεις λειτουργίας αυτού του μηχανισμού, αλλά στην παρούσα φάση μας φαίνεται σκοπιμότερο να προηγηθεί αυτής της πρότασης μια φάση ακρόασης.
<P>
Περιμένουμε, λοιπόν, να λάβουμε μια σημαντική σχετική συμβολή από τις συμβουλευτικές επιτροπές των κρατών μελών, όπως και από τις εργασίες αυτής της Συνέλευσης.
<P>
Στη Λευκή Βίβλο η Επιτροπή προσπάθησε επίσης να βελτιώσει τις μεθόδους διαβούλευσης που ακολουθεί κατά την επεξεργασία των πολιτικών της προτάσεων. Διαδόθηκε σε ορισμένους κύκλους η υπόθεση ότι αυτές οι προτάσεις θέτουν τάχα σε κίνδυνο τον ρόλο του Κοινοβουλίου. Πιστεύω ειλικρινά ότι αυτό δεν ανταποκρίνεται στην πραγματικότητα και, εν πάση περιπτώσει, δεν ανταποκρίνεται στις προθέσεις μας.
<P>
Είναι σαφές ότι ποτέ δεν προτείναμε και ποτέ δεν πρόκειται να προτείνουμε να αντικατασταθεί ο ρόλος του Κοινοβουλίου ή άλλων δημοκρατικά εκλεγμένων οργάνων με μορφές αυθόρμητης συσπείρωσης της οργανωμένης κοινωνίας των πολιτών, τις οποίες αποκαλούμε "μη κυβερνητικές οργανώσεις" .
<P>
Οι ενώσεις αυτές επιτελούν σημαντική λειτουργία ευαισθητοποίησης και ολοκλήρωσης της κοινωνίας μας, γι' αυτό και θέλουμε να έχουμε σχέση μαζί τους. Η σχέση αυτή, η οποία - επαναλαμβάνω - δεν πρέπει να συγχέεται καθόλου με τον ρόλο των δημοκρατικά εκλεγμένων οργάνων, εξελίσσεται σήμερα με τρόπο αδιαφανή και συγκεχυμένο.
<P>
Γι' αυτό πρέπει να βάλουμε τάξη στις τρέχουσες πρακτικές μας. Μας χρειάζονται, ιδιαίτερα, προσανατολισμοί που να καθιστούν αυτή τη διαδικασία πιο διαφανή και πιο διαρθρωμένη από ό,τι είναι σήμερα. Και μας χρειάζονται προσανατολισμοί σχετικά με τη χρήση των εμπειρογνωμόνων στη χάραξη των πολιτικών. Όλα αυτά τα στοιχεία θα βελτιώσουν τον τρόπο με τον οποίο η Επιτροπή ασκεί το δικαίωμα πρωτοβουλίας της.
<P>
Η διάθεση ενός στοχοθετημένου και κατανοητού συστήματος για την αλληλεπίδραση τόσο με τις δημοκρατικά εκλεγμένες διαθρώσεις τοπικού επιπέδου όσο, αν και με σαφώς διαφορετική μορφή, και με την κοινωνία των πολιτών θα εξασφαλίσει μεγαλύτερη διαφάνεια και μεγαλύτερη αποτελεσματικότητα σε σύγκριση με τις πρακτικές διαβούλευσης που ισχύουν σήμερα.
<P>
Εν πάση περιπτώσει, η Συνθήκη δεν αλλάζει και όλες οι αποφάσεις θα συνεχίσουν να λαμβάνονται από τα κατάλληλα όργανα, σύμφωνα με τους ισχύοντες δημοκρατικούς κανόνες. Η Λευκή Βίβλος ανοίγει, συνεπώς, τον δρόμο για μία διοργανική συζήτηση σχετικά με το πώς θα βελτιωθούν οι διαβουλεύσεις με όλα τα όργανα. Δεν θεωρούμε, ωστόσο, τις προτάσεις αυτές οριστικές και άρα είμαστε ανοιχτοί σε συστάσεις και σε εναλλακτικές προτάσεις, αρκεί να στοχεύουν στην επίτευξη των ίδιων αποτελεσμάτων.
<P>
Ακουσα επίσης ότι υπάρχουν ορισμένες ανησυχίες σε σχέση με τις νέες μορφές ρύθμισης που προτείνει η Λευκή Βίβλος. Μερικοί φοβούνται μήπως αυτές εξασθενίσουν το ρόλο του Κοινοβουλίου. Μια πιο προσεκτική εξέταση της Λευκής Βίβλου θα πρέπει, ωστόσο, να σας πείσει ότι η Επιτροπή είναι, όπως και εσείς, αποφασισμένη όχι να περιορίσει, αλλά να ενισχύσει το ρόλο του Κοινοβουλίου. Ακριβώς για αυτόν το λόγο η Λευκή Βίβλος προτείνει να πλαισιωθούν οι νέες μορφές ρύθμισης, όπως για παράδειγμα οι μορφές αυτορύθμισης, με αρχές και πρακτικές που διασφαλίζουν το δημοκρατικό έλεγχο.
<P>
Όσον αφορά τη δημιουργία φορέων αυτορύθμισης - που θα μπορούν να λαμβάνουν μόνο τεχνικές αποφάσεις κατά περίπτωση - η δημιουργία αυτή προϋποθέτει προφανώς μια νομοθετική πράξη. Το Κοινοβούλιο θα συμμετάσχει, συνεπώς, πλήρως στην επεξεργασία των κανόνων και των απαραίτητων εγγυήσεων που θα συνοδεύσουν την υιοθέτηση αυτής της πράξης.
<P>
Πρέπει, λοιπόν, να βρούμε τη σωστή ισορροπία ανάμεσα στην απαίτηση καθορισμού των στόχων και των ουσιαστικών στοιχείων της ευρωπαϊκής νομοθεσίας και την απαίτηση να παραμείνουμε ευέλικτοι και ικανοί να αντιδρούμε στις ραγδαίες κοινωνικές και οικονομικές αλλαγές.
<P>
Με αυτό το πνεύμα η Λευκή Βίβλος προτείνει συνεπώς, για πρώτη φορά, να συμμετέχει το Κοινοβούλιο στο σύνολο της διαδικασίας εφαρμογής της ανοιχτής μεθόδου συντονισμού. Αυτές οι μορφές διακυβερνητικής συνεργασίας σε σχέση με τα όρια του κοινοτικού δικαίου πρέπει υποχρεωτικά να στηριχθούν σε μια λογική συμβατή με τη λειτουργία του θεσμικού τριγώνου.
<P>
Κυρία Πρόεδρε, κυρίες και κύριοι βουλευτές, η κυριότερη πρόκληση που πρέπει να αντιμετωπίσει σήμερα η Ευρώπη είναι μια πολιτική πρόκληση.
<P>
Μένει λίγος ακόμα καιρός μέχρι τη Σύνοδο Κορυφής του Λάκεν, η οποία θα πρέπει να μας υποδείξει την πορεία προς την επόμενη Διακυβερνητική Διάσκεψη. Η διακυβέρνηση αποτελεί ήδη τμήμα αυτής της συζήτησης. Η αλλαγή του τρόπου λειτουργίας των οργάνων - σκοπός της Λευκής Βίβλου - και η αλλαγή των ίδιων των οργάνων - σκοπός των μελλοντικών προτάσεων τροποποίησης της Συνθήκης - είναι προφανώς δύο διαφορετικά, αλλά στενά συνδεδεμένα θέματα.
<P>
Να γιατί είπα ότι η συζήτηση σχετικά με τις επιλογές που παρουσιάζει η Λευκή Βίβλος για τη διακυβέρνηση αποτελεί μια πρώτη φάση της συζήτησης για το μέλλον της Ένωσης.
<P>
Η φάση αυτή, παρότι διεξάγεται σταθερά υπό τις αρχές του δικαίου - και άρα με τα όρια που συνεπάγεται αυτό - δεν μπορεί να περιοριστεί σε μια απλή ακαδημαϊκή συζήτηση, αλλά πρέπει να καταλήξει σε συγκεκριμένες προτάσεις πρακτικής εφαρμογής. Κατ' αυτόν τον τρόπο, πράγματι, οι ευρωπαίοι πολίτες θα έχουν περισσότερη εμπιστοσύνη στον τρόπο λειτουργίας της Ένωσης. Αυτό είναι ουσιώδες. Πρέπει πραγματικά να ξανακερδίσουμε αμέσως την εμπιστοσύνη των συμπολιτών μας, χρησιμοποιώντας σωστά και αποτελεσματικά τους υφιστάμενους κανόνες. Αφού το πράξουμε αυτό, μετά θα είμαστε ευρέως νομιμοποιημένοι να ζητήσουμε τις απαραίτητες τροποποιήσεις της Συνθήκης.
<P>
Ωστόσο, ταχεία δράση δεν πρέπει να σημαίνει δράση χωρίς να περιμένουμε την απαραίτητη ωρίμανση των επιλογών και των συλλογισμών, ιδίως εκείνων που αναπτύσσονται στους κόλπους αυτού του Σώματος. Είναι λοιπόν σαφές ότι δεν έχω καμία πρόθεση να υποβάλω προτάσεις πριν καταρτίσετε τις γνωμοδοτήσεις σας επί του θέματος.
<P>
Η Επιτροπή έχει επίγνωση ότι η ανοιχτή δράση ανανέωσης της Λευκής Βίβλου θα μπορέσει να φθάσει σε αίσιο τέλος μόνο αν το Ευρωπαϊκό Κοινοβούλιο και το Συμβούλιο επιδείξουν την απαραίτητη πολιτική βούληση να καταβάλουν μια κοινή προσπάθεια, αρχίζοντας από την τροποποίηση του τρόπου λειτουργίας μας στο πλαίσιο της ισχύουσας Συνθήκης.
<P>
Είμαι, συνεπώς, υπέρ μορφών διαλόγου μεταξύ των οργάνων της Ένωσης - αν είναι απαραίτητο, και μέσω μιας κοινής ομάδας εργασίας της Επιτροπής, του Κοινοβουλίου και του Συμβουλίου - που θα αποσκοπούν στην εις βάθος εξέταση των προτάσεών μας σχετικά με τη διακυβέρνηση.
<P>
Σας ευχαριστώ ειλικρινά από τώρα για τον ζήλο και για τη βοήθειά σας.
<P>
(Χειροκροτήματα)

<SPEAKER ID=4 LANGUAGE="DE" NAME="Schwaiger">
Κυρία Πρόεδρε, κύριε Πρόεδρε της Επιτροπής, αγαπητοί συνάδελφοι, στα 51 χρόνια της ύπαρξής της, από τότε που ξεκίνησε η διαδικασία ενοποίησης της Ευρώπης, από την ημέρα της διακήρυξης του Robert Schuman, η Ευρωπαϊκή Ένωση έχει διανύσει μια πολύ επιτυχημένη πορεία. Διανύοντας τα στάδια της Κοινής Αγοράς, του κοινού νομίσματος, της απαρχής της Κοινή Εξωτερικής Πολιτικής και Πολιτικής Ασφάλειας γίναμε μια ζώνη ειρήνης, δικαίου και ασφάλειας και αποτελούμε παράδειγμα για πολλές περιοχές της υφηλίου. Γιατί όμως το έργο των διαφόρων θεσμικών οργάνων της Ευρωπαϊκής Ένωσης δεν γίνεται άραγε αποδεκτό από τους πολίτες μας, κατά τον δέοντα τρόπο, όπως θα ήταν βασικά αναμενόμενο; Γιατί λείπει τόσο συχνά ο θετικός αντίκτυπος; Και τίθεται αμέσως το ερώτημα: από τι πάσχει η Ευρωπαϊκή Ένωση όσον αφορά την εξωτερική της εικόνα καθώς και τον τρόπο με τον οποίο σχεδιάζουμε και υλοποιούμε τις πολιτικές μας;
<P>
Αυτά τα ερωτήματα συνιστούν φυσικά τη βάση του εγγράφου της Επιτροπής, της Λευκής Βίβλου που εξέδωσε στις 25/7 του τρέχοντος έτους. Μας δίνει ιδιαίτερη χαρά το γεγονός ότι ο Πρόεδρος της Επιτροπής Πρόντι συζητά σήμερα μαζί μας ήδη για δεύτερη φορά για το συγκεκριμένο ζήτημα και μας προτείνει συνεργασία στο πλαίσιο κοινής ομάδας εργασίας, κάτι που έκανε μόλις προ ολίγου. Θεωρώ ότι η πρότασή του είναι εξαιρετική και ότι θα πρέπει να την υιοθετήσουμε σύντομα και με εποικοδομητική διάθεση.
<P>
Τίθεται λοιπόν το ερώτημα: γιατί η εικόνα που έχει το κοινό στα κράτη μέλη για την Ευρωπαϊκή Ένωση παρουσιάζει άραγε τόσες κηλίδες - δεν θέλω να την χαρακτηρίσω σκοτεινή - και μάλιστα χωρίς να είμαστε υποχρεωμένοι να πούμε ότι η μια αποτυχία διαδέχεται την άλλη. Πιστεύω ότι έχει αποφασιστική σημασία αυτό που αναφέρει η Επιτροπή στην αρχή της Λευκής Βίβλου, ότι πρέπει δηλαδή να επικεντρωθεί και πάλι στον πυρήνα της δράσης της. Η Ευρωπαϊκή Επιτροπή δεν θα πρέπει να πελαγοδρομεί ανάμεσα σε πολυάριθμες επιμέρους προτάσεις και αποφάσεις όπου δεν είναι πάντα δυνατόν να αναγνωρίσει κανείς επακριβώς τη λογική ακολουθία της στρατηγικής για τις κοινές πολιτικές.
<P>
Σε αυτό το πλαίσιο υπάρχουν για μένα ακόμα μερικά ανοικτά ερωτήματα, τα οποία θα πρέπει να εξετάσουμε σε βάθος πριν δώσουμε τις απαιτούμενες απαντήσεις. Λαμβάνουμε με ευχαρίστηση υπόψη ότι η Επιτροπή έκανε και κάνει κριτικό απολογισμό των δραστηριοτήτων της - κάτι που είναι κατά την άποψή μου απαραίτητο για κάθε θεσμικό όργανο - και ότι είναι διατεθειμένη, μετά από σχετικό διάλογο με εμάς, να προβεί αντίστοιχα στις αναγκαίες αλλαγές.
<P>
Την υποστήριξή μας θα έχει και η πρόθεση της Επιτροπής να επικεντρωθεί σε συγκεκριμένους τομείς. Πρέπει όμως να προσθέσουμε ότι η Επιτροπή θα πρέπει να ασχοληθεί αντίστοιχα με την προβολή του έργου της από τον Τύπο. Πρέπει να εξηγήσει στους πολίτες με απόλυτη σαφήνεια ποια είναι η ευρωπαϊκή νομοθεσία και πώς πρόκειται να μεταφερθεί στην πράξη.
<P>
Υπάρχει και ένα δεύτερο σημαντικό σημείο. Δεν έχει νόημα να σχηματίζει η Επιτροπή δικές της δομές στις διάφορες περιοχές και πιστεύω ότι στο μεταξύ έχει ήδη πάρει τις σχετικές αποστάσεις από τέτοιου είδους βλέψεις. Κατά την υλοποίηση της κοινοτικής νομοθεσίας θα πρέπει λοιπόν να στηρίζεται στα υφιστάμενα κρατικά όργανα σε εθνικό, περιφερειακό και τοπικό επίπεδο. Δεν θα πρέπει λοιπόν να οργανώνει άμεσες συνεργασίες ακόμα και στην τελευταία κοινότητα, και στην τελευταία κωμόπολη. Η συνεργασία προέχει με την έννοια της ενημέρωσης των πολιτών, αλλά θα πρέπει να υπάρχει και η σχετική αμφίδρομη επενέργεια. Η νομοθεσία πλαίσιο της Επιτροπής θα πρέπει να αντιστοιχεί στις δυνατότητες εκτέλεσής της σε περιφερειακό και εθνικό επίπεδο και στο σημείο αυτό θεωρώ ότι η πρώτη πρόταση της Επιτροπής στις 25/7 δεν θέτει διακριτά όρια ανάμεσα στα διάφορα επίπεδα. Επομένως τα ερωτήματα είναι: Από κοινού ρυθμίσεις; Ανοιχτός συντονισμός; Ευρωπαϊκά Γραφεία ή όχι; Όλα αυτά τα ερωτήματα θα πρέπει να συζητηθούν στην κοινή ομάδα εργασίας.

<SPEAKER ID=5 LANGUAGE="DE" NAME="Swoboda">
Κυρία Πρόεδρε, κύριε Πρόεδρε της Επιτροπής, κύριε Πρόεδρε, έχετε τις θερμές μου ευχαριστίες για τη σημερινή σας έκθεση. Κάθε φορά μειώνονται οι αποστάσεις μεταξύ μας και οι θέσεις μας αλληλοπροσεγγίζονται όλο και περισσότερο. Αλλά ακόμα δεν είμαστε αρκετά κοντά. Υπάρχει ένα κρίσιμο σημείο όπου οι απόψεις μας διαφέρουν, κατά τη γνώμη μου.
<P>
Πρώτον: είναι σαφές ότι σήμερα ταχθήκατε υπέρ της κοινοβουλευτικής δημοκρατίας με έναν τρόπο που θα έχει φυσικά σημαντικές επιπτώσεις για το έργο και ειδικά για το ρόλο της αποκαλούμενης κοινωνίας των πολιτών. Πρόκειται για ακόμα έναν κάπως νεφελώδη όρο όπως είναι εξάλλου και ο όρος διακυβέρνηση. Ο όρος διακυβέρνηση χρησιμοποιείται εκεί όπου δεν υπάρχουν ή είναι σχεδόν αδύνατον να υπάρξουν κοινοβουλευτικές δημοκρατίες, όπως για παράδειγμα σε σχέση με την παγκόσμια διακυβέρνηση. Η κοινωνία των πολιτών - νομίζω ότι το καταστήσατε σαφές και θα πρέπει να επιμείνουμε σε αυτό - κατέχει συμβουλευτικό, υποστηρικτικό, βοηθητικό ρόλο. Όμως, ο κεντρικό φορέας της δημοκρατίας, όπως την αντιλαμβανόμαστε εμείς, είναι το Ευρωπαϊκό Κοινοβούλιο και φυσικά και τα εθνικά κοινοβούλια. Συνιστούν, όπως επισημάνατε και εσείς, την έκφραση της λαϊκής βούλησης και σε αυτό θα επιμείνουμε.
<P>
Το κρίσιμο σημείο όπου εξακολουθούν να αποκλίνουν οι απόψεις μας είναι το ζήτημα των εναλλακτικών μορφών που δύναται να πάρει το ρυθμιστικό έργο. Δεν είμαστε τόσο αλαζόνες ώστε να πιστεύουμε ότι μόνο το Κοινοβούλιο είναι σε θέση να προβαίνει σε ρυθμιστικό έργο και να εκδίδει αντίστοιχους κανονισμούς ακόμα και για λεπτομέρειες. Ακανθώδες είναι πολύ περισσότερο το πρόβλημα της διάκρισης μεταξύ πλαισίου και λεπτομέρειας, μεταξύ πολιτικής κατεύθυνσης και τυπικής εκτέλεσης. Για το λόγο αυτό οφείλω να επιμείνω ότι θα πρέπει να ζητείται η γνώμη του Κοινοβουλίου, όταν πρόκειται για ζητήματα τέτοιου είδους διακρίσεων και να μην αποφασίζει μόνη της η Επιτροπή. Θα πρέπει να λαμβάνεται μια απόφαση από κοινού, να επιτυγχάνεται δηλαδή ένα είδος διοργανικής συμφωνίας μεταξύ Συμβουλίου, Κοινοβουλίου και Επιτροπής. Τούτο αφορά ειδικά το call back που συζητούμε σήμερα.
<P>
Για να το πω ξεκάθαρα! Χρειαζόμαστε και τα δύο: και το call back, την επανάκληση του Κοινοβουλίου σε σχέση με τις εναλλακτικές μορφές του ρυθμιστικού έργου καθώς επίσης και μεταρρύθμιση της επιτροπολογίας. Αντιμετωπίζουμε ευνοϊκά αυτά που αναφέρονται στη Λευκή βίβλο και συγκεκριμένα σε σχέση με τη μεταρρύθμιση της επιτροπολογίας, αλλά δεν επαρκούν. Αποτελούν αναγκαία αλλά ανεπαρκή προϋπόθεση προκειμένου να καταστεί δημοκρατικότερη η διαδικασία λήψης αποφάσεων σε κοινοβουλευτικό επίπεδο. Ελπίζω λοιπόν ότι σας κατάλαβα σωστά, κύριε Πρόεδρε. Δηλαδή, ότι δεν πρόκειται να υποβάλετε προτάσεις στη Σύνοδο Κορυφής του Λάκεν χωρίς να τις έχετε συζητήσει προηγουμένως με το Κοινοβούλιο, χωρίς να έχετε ζητήσει προηγουμένως τη γνώμη του. Αυτό το είπατε γενικά και είναι καλό. Βλέπω όμως ότι μου νεύετε πως το εννοείτε πραγματικά και αυτό αποτελεί μεγάλη πρόοδο σε σύγκριση με την τελευταία φορά και σας ευχαριστώ θερμά.
<P>
Τελειώνοντας θα ήθελα να αποσαφηνίσω το εξής: εμείς, ως Κοινοβούλιο, δεν θέλουμε να αναμιχθούμε στις εκτελεστικές αρμοδιότητες της Επιτροπής. Αυτό που απορρίπτουμε όμως εκ βάθρων είναι οι απόπειρες της Επιτροπής - και έχουν γίνει τέτοιου είδους απόπειρες - να αναμιχθεί στη νομοθετική αρμοδιότητα, να οικειοποιηθεί ένα τμήμα της νομοθετικής αρμοδιότητας. Αυτό διαφαίνεται σε μερικούς ορισμούς και διατυπώσεις που περιέχει η Λευκή Βίβλος και εδώ οφείλουμε να πούμε όχι. Η εκτελεστική εξουσία ανήκει στην Επιτροπή, αλλά η νομοθετική εξουσία ανήκει στο Κοινοβούλιο και στο Συμβούλιο και σε αυτό πρόκειται να επιμείνουμε!

<SPEAKER ID=6 NAME="Malmstrφm">
Κυρία πρόεδρε, η υποστήριξη προς την Eυρωπαϊκή Eνωση υποχωρεί γρήγορα σε κάθε κράτος μέλος της Ένωσης. Στις υποψήφιες χώρες μειώνεται ο ενθουσιασμός για τη διεύρυνση. Η εμπιστοσύνη στα όργανα της Ένωσης είναι χαμηλή και η απόσταση μεταξύ "αυτών εκεί στις Βρυξέλλες" και "εμάς εδώ" μπορεί να φαίνεται πολύ μεγάλη για τον απλό πολίτη. Το συνειδητοποιούμε αυτό όλοι μας με ιδιαίτερα οδυνηρό τρόπο και χαίρομαι που η Λευκή Βίβλος της Επιτροπής περιλαμβάνει τόσο έντονη αυτοκριτική.
<P>
Η Ομάδα των Φιλελευθέρων καλωσορίζει τη Λευκή Βίβλο σχετικά με τις διοικητικές μεταρρυθμίσεις στην ΕΕ. Οι μεταρρυθμίσεις αυτές αποτελούν ένα σημαντικό μέρος του μεγάλου μεταρρυθμιστικού έργου που θα χρειαστεί να πραγματοποιήσουμε κατά τα επόμενα χρόνια προκειμένου να καταστεί η ΕΕ περισσότερο προσβάσιμη, αποτελεσματική και δημοκρατική. Βλέπουμε πολύ θετικά τις ιδέες της Λευκής Βίβλου. Αυτή ονομάζει τα διάφορα προβλήματα με το όνομά τους και δείχνει πού χρειάζονται μεταρρυθμίσεις. Ορισμένες από τις συνολικές προτάσεις συνάδουν απόλυτα με την προσέγγιση που ακολουθούν οι Φιλελεύθεροι εδώ και πολλά χρόνια. Χρειάζεται να αυξηθεί η διαφάνεια και ο δημόσιος έλεγχος. Οι νέοι κανόνες οι οποίοι υιοθετήθηκαν ενωρίτερα εφέτος σύμφωνα με το άρθρο 255 αποτελούν ένα πρώτο βήμα προς αυτή την κατεύθυνση. Οι διαδικασίες για τη λήψη αποφάσεων θα πρέπει να απλοποιηθούν και να καταστούν σαφέστερες. Η τοπική και περιφερειακή αυτοδιοίκηση θα πρέπει να συμμετέχει σε πιο πρώιμη φάση στη διαδικασία λήψης αποφάσεων, ενώ οφείλουμε να βρούμε μηχανισμούς για τακτική διαβούλευση με αυτήν. Ας μην λησμονούμε ότι στους δήμους και στις περιφέρειες εφαρμόζεται η πλειονότητα των αποφάσεων της ΕΕ. Είναι επίσης πολύ θετικό το γεγονός ότι η Επιτροπή θέλει να χρησιμοποιήσει περισσότερο νομοθεσία πλαίσιο και να ενισχύσει τις αρχές της επικουρικότητας και της αναλογικότητας.
<P>
Το περιεχόμενο της Λευκής Βίβλου δεν είναι ωστόσο ιδιαίτερα συγκεκριμένο. Πώς ακριβώς θα επιτευχθούν όλα αυτά; Πώς θα αισθανθεί ο απλός πολίτης ότι συμμετέχει περισσότερο στη διαδικασία λήψης αποφάσεων; Και, ακόμα περισσότερο, τι μέσα θα χρησιμοποιήσει η Επιτροπή για να εξασφαλίσει την αλλαγή στάσης, την πολιτιστική επανάσταση η οποία απαιτείται εντός της Eπιτροπής προκειμένου όλες αυτές οι μεταρρυθμίσεις να γίνουν πραγματικότητα; Ως γνωστόν, πολλές από τις εξαιρετικές μεταρρυθμιστικές προτάσεις του κ. Kinnock αντιμετώπισαν αμέσως τεράστιες αντιδράσεις. Οι γραφειοκρατίες, και η Επιτροπή αποτελεί μία τεράστια γραφειοκρατία, αλλάζουν αργά, ενώ πολλοί πολίτες αδημονούν να δουν αποτελέσματα. Δεν μας επιτρέπεται να αποτύχουμε!
<P>
Η Λευκή Βίβλος έχει σταλεί πλέον για διαβουλεύσεις και ευελπιστώ ότι πολλοί θα θεωρήσουν υποχρέωσή τους να απαντήσουν και να υποβάλουν τις προτάσεις τους πριν περάσουμε στη δεύτερη φάση. Το Κοινοβούλιο θα υποβάλει έκθεση και ήταν ιδιαίτερα θετικό το γεγονός ότι ο κ. Πρόντι πρότεινε τη σύσταση κοινής διοργανικής ομάδας εργασίας για να παρακολουθήσει το ζήτημα. Ελπίζω ότι η Επιτροπή, από κοινού με το Κοινοβούλιο, θα καταβάλει επίσης έντονες προσπάθειες για να ενημερώσει όλους τους ενδιαφερομένους σχετικά με τη Λευκή Βίβλο και να μην περιμένει να "ανακαλύψουν" τυχαία την ιστοθέση της οι πολίτες. Ευχαριστώ για το πρώτο μέρος. Προσβλέπουμε με ενδιαφέρον στο δεύτερο μέρος.

<SPEAKER ID=7 LANGUAGE="DE" NAME="Voggenhuber">
Κυρία Πρόεδρε, κύριε Πρόεδρε Πρόντι, σχεδόν όλοι οι προηγούμενοι ομιλητές - ακόμα και εσείς ο ίδιος - έθεσαν το ερώτημα γιατί η εξωτερική εικόνα της Ευρωπαϊκής Ένωσης δεν είναι η αναμενόμενη και γιατί οι πολίτες έχουν όλο και λιγότερο εμπιστοσύνη στην ΕΕ. Βασικά με εκπλήσσει το γεγονός ότι ακούγονταν σαν να ήταν θιγμένοι, σαν να αισθάνονταν παρεξηγημένοι, σαν να επρόκειτο για αδικία. Ακόμα και οι απαντήσεις που δόθηκαν στο φαινόμενο αυτό είχαν πατερναλιστική χροιά. Ειπώθηκε ότι το ζητούμενο είναι να εξηγεί κανείς καλύτερα τα πράγματα στους πολίτες, να τους παρουσιάζει καλύτερα την πολιτική μας. Σε αντίθεση με τον συνάδελφο Swoboda δεν είμαι της άποψης ότι στο ζήτημα αυτό έχει επέλθει πραγματική προσέγγιση.
<P>
Αυτή η επονομαζόμενη χρηστή διακυβέρνηση είναι πολύ αόριστη έννοια και αυτά που υποσχόσαστε δεν τα κατανοούν πραγματικά οι πολίτες. Υποσχόσαστε διαφάνεια, ανοικτό χαρακτήρα και διαβουλεύσεις. Ωστόσο, κύριε Πρόεδρε της Επιτροπής, δεν είναι αυτό το ζητούμενο. Η μεγαλύτερη παρεξήγηση - θα την αποκαλούσα σχεδόν ιστορική παρεξήγηση - συνίσταται στο γεγονός ότι η παρούσα Επιτροπή δεν έχει ιδέα, δεν έχει συναίσθηση του τι θα πει ευρωπαϊκή δημοκρατία, τι θα πει δημοκρατία σε έναν υπερεθνικό χώρο.
<P>
Όλες αυτές οι πατερναλιστικές αντιλήψεις που αναπτύσσετε εδώ παρακάμπτουν το γεγονός ότι δεν έχετε το θάρρος - χρόνια τώρα - να καταδείξετε με τη δέουσα σαφήνεια και τη δέουσα αυστηρότητα τα ελλείμματα δημοκρατίας στην Ευρωπαϊκή Ένωση. Να παραδεχτείτε ότι θα πρέπει η Επιτροπή να παραιτηθεί από εξουσιαστικές διεκδικήσεις της προκειμένου να γεννηθεί μια ευρωπαϊκή δημοκρατία και ότι θα έπρεπε μαζί με το Κοινοβούλιο να επαναστατήσετε για πολύ σημαντικότερα θέματα, λ.χ. για την προετοιμασία της διαδικασίας εκπόνησης ενός συντάγματος και των ουσιαστικών περιεχομένων του.
<P>
Μια πραγματική αντιμετώπιση της δυσαρέσκειας θα έθετε ως θέμα την κατάσταση ανάγκης που επικρατεί στο ζήτημα της νομιμοποίησης. Εξακολουθούμε να κυβερνούμε τους πολίτες με κανονισμούς, επειδή δεν έχουμε το θάρρος να πούμε ότι εδώ και πολύ καιρό θεσπίζουμε νόμους. Τους ονομάζουμε κανονισμούς επειδή η δημοκρατική νομιμοποίηση των εν λόγω νόμων είναι πολύ εύθραυστη, επειδή δεν έχει πραγματοποιηθεί ο διαχωρισμός των εξουσιών, ούτε η δημοσιότητα της νομοθεσίας, ούτε η δέσμευση της διοίκησης ως προς τους συγκεκριμένους νόμους. Αντί αυτού έχουν δημιουργηθεί υπέρογκα περιθώρια διακριτικής ευχέρειας που δεν είναι δυνατόν να εναρμονιστούν με δημοκρατικές αρχές επειδή έχουμε σε πολλά σημεία διοίκηση χωρίς να είναι επίσημα διορισμένη, χωρίς να υπάρχει καθεστώς δημοσίου υπαλλήλου, χωρίς να υπάρχει σαφήνεια σε ποιον ή σε τι είναι αφοσιωμένοι οι υπάλληλοι αυτών των τομέων και επιπλέον με πολύ ασαφείς και χειραγωγίσιμους τρόπους διορισμού τους.
<P>
Κύριε Πρόεδρε, στη συζήτηση για τη δημοκρατία δεν θα μπορέσετε να θέσετε το ζήτημα καλής τεχνοκρατίας. Έτσι όπως δεν υπάρχουν καλές δημοκρατίες, δεν υπάρχει ούτε καλή τεχνοκρατία. Θα πρέπει να θέσετε το ζήτημα μιας ευρωπαϊκής δημοκρατίας και της θέσης της Επιτροπής στη διαδικασία αυτή.

<SPEAKER ID=8 LANGUAGE="DE" NAME="Kaufmann">
Κυρία Πρόεδρε, κύριε Πρόεδρε της Επιτροπής, Χαίρομαι που σήμερα έχουμε την ευκαιρία να συζητήσουμε και πάλι για τη Λευκή Βίβλο, μια και η διακυβέρνηση της Ευρωπαϊκής Ένωσης - που αποκαλείται και governance - αποτελεί πράγματι πολύ σημαντικό θέμα. Κατά την άποψή μου - και θέλω να το τονίσω με απόλυτη σαφήνεια - από αυτό εξαρτάται σε μεγάλο βαθμό η ικανότητα της Ευρωπαϊκής Ένωσης να εξακολουθεί να υφίσταται και μελλοντικά. Στο σημείο αυτό θα δώσω δίκιο στον συνάδελφο Voggenhuber. Θεωρώ ότι σε όλη τη συζήτηση για τη διακυβέρνηση το κεντρικής σημασίας σημείο είναι το ζήτημα της δημοκρατίας, η ενίσχυση της δημοκρατίας και προπάντων η ενίσχυση των δικαιωμάτων των πολιτών ιδίως με βάση τον Χάρτη των Θεμελιωδών Δικαιωμάτων. Και τούτο διότι είναι σαφές ότι ακόμα και η καλύτερη πολιτική δεν αξίζει τίποτα αν δεν αγγίζει τους πολίτες, ή όταν επικρατεί μια κατάσταση παρόμοια με τη σημερινή όπου οι πολίτες λένε: όσα κάνουν αυτοί εκεί πέρα στις Βρυξέλλες είναι πολύ μακριά από μένα και τα καθημερινά μου προβλήματα.
<P>
Κύριε Πρόεδρε της Επιτροπής, πιστεύω ότι οι πολίτες περιμένουν δικαιολογημένα δύο πράγματα: αφενός διαφάνεια στη λήψη αποφάσεων και αφετέρου σαφήνεια σχετικά με το ποιος φέρει την πολιτική ευθύνη για τις αποφάσεις που λαμβάνονται. Πιστεύω ότι αυτό θα πρέπει να αποτελέσει την κεντρική αφετηρία των κοινών μας σκέψεων, τόσο της Επιτροπής όσο και των άλλων θεσμικών οργάνων. Επιτρέψτε μου να αναφερθώ στο παράδειγμα της διαφάνειας. Στη Λευκή Βίβλο γίνεται λόγος για ένα δυσκίνητο σύστημα 700 περίπου συμβουλευτικών σωμάτων, στα οποία στηρίζεται η Επιτροπή. Αν θυμάμαι καλά, στη Λευκή Βίβλο για την αναδιάρθρωση της Επιτροπής είχατε αναφερθεί εσείς ο ίδιος στο συγκεκριμένο ζήτημα και είχατε αναγγείλει ήδη φέτος τον Ιούνιο ότι θα δημοσιεύσετε κατάλογο με τα εν λόγω συμβουλευτικά σώματα. Στη σημερινή Λευκή Βίβλο μάς προσφέρετε την προοπτική της δημοσίευσής του στο τέλος του χρόνου. Είμαι οπωσδήποτε υπέρ αυτής της δημοσίευσης. Είναι ζήτημα διαφάνειας και ενδεχομένως να συμβάλλει στην εξάλειψη των προκαταλήψεων για τις εργασίες της Επιτροπής ή άλλων θεσμικών οργάνων. Ωστόσο άλλο πράγμα η δημοσίευση του καταλόγου συμβουλευτικών σωμάτων και, κατά την άποψή μου, άλλο πράγμα η ανάληψη πολιτικής ευθύνης κατά τη λήψη αποφάσεων.
<P>
Το δεύτερο σημείο από τη Λευκή Βίβλο στο οποίο θα ήθελα να αναφερθώ, αφορά την καλλιέργεια διαβουλεύσεων και διαλόγου. Βρίσκω πολύ καλή την πρόταση. Πιστεύω ότι τόσο η Επιτροπή όσο και το Συμβούλιο και το Κοινοβούλιο θα έκαναν πολύ καλά να προβούν από κοινού σε μερικές σκέψεις για τις δυνατότητες μιας νέας κουλτούρας διαβουλεύσεων και διαλόγου με την έννοια της μεγαλύτερης συμμετοχής της κοινωνίας πολιτών. Κατά τη γνώμη μου θα ήταν καλύτερα να μην προτείνει η ίδια η Επιτροπή για τον εαυτό της έναν κώδικα χρηστής συμπεριφοράς σχετικά με τις ελάχιστες προδιαγραφές των διαβουλεύσεων. Αντί αυτού καλό θα ήταν να κάνουμε μαζί μερικές σκέψεις για το αν θα ήταν δυνατόν να δεσμευτούν από κοινού και τα τρία θεσμικά όργανα στο πλαίσιο μιας διοργανικής συμφωνίας. Αναφέρατε προηγουμένως έναν τέτοιου είδους διάλογο, τη δυνατότητα δημιουργίας μιας ομάδας εργασίας και θα ήθελα να υποστηρίξω τη συγκεκριμένη ιδέα.

<SPEAKER ID=9 NAME="Dell'Alba">
Κυρία Πρόεδρε, Πρόεδρε Πρόντι, παρεμβαίνω εξ ονόματος των ριζοσπαστών βουλευτών.
<P>
Κυρία Πρόεδρε, τι εικόνα νομίζετε ότι μπορούν να έχουν οι πολίτες της Ένωσης, αν, μετά τις επιθέσεις της Νέας Υόρκης και της Ουάσινγκτον, είδαν να παρελαύνουν στην Ουάσινγκτον ο Σιράκ, ο Μπλερ, ο Φίσερ, όλοι οι ευρωπαίοι ηγέτες, με τελευταίους ή σχεδόν τελευταίους την τρέχουσα Προεδρία και τον Πρόεδρο Πρόντι - ασφαλώς όχι από δικό τους λάθος - και φαίνεται μάλιστα ότι τη Δευτέρα - αυτό τα λέει όλα - θα πάει εκεί και ο Μπερλουσκόνι;
<P>
Όλα αυτά, ήδη από μόνα τους, επισημαίνουν ένα ουσιαστικό πρόβλημα να μην δώσουμε εκείνη την εικόνα - και ή τη δίνουμε ή δεν τη δίνουμε - πράγμα για το οποίο η Επιτροπή θα πρέπει κατά τη γνώμη μου - και συμφωνώ επ' αυτού με τον κ. Voggenhuber - αντί να λέει τόσα λόγια με κίνδυνο να είναι ελάχιστα κατανοητά, ιδίως ενόψει της Συνέλευσης, που αναμένεται να είναι ένα θετικό στοιχείο, ένα στοιχείο ανάπτυξης αυτής της Ένωσης, να επικεντρωθεί σε κρίσιμα προβλήματα όπως η εξωτερική εκπροσώπηση, ο ίδιος της ο ρόλος, η ανάκτηση του ρόλου της ως κινητήρα της ευρωπαϊκής ολοκλήρωσης, τι χάνει και τι κινδυνεύει να χάνει όλο και περισσότερο, και να τολμήσει, να κάνει φιλόδοξες προτάσεις, όπως για παράδειγμα να θέσει το ερώτημα: "ποιο είναι το εξωτερικό πρόσωπο της Ένωσης;" , αφού δεν μπορεί να έχει δέκα, και μάλιστα για τόσο διεθνή θέματα.
<P>
Λοιπόν, αυτό είναι το μήνυμα που σας απευθύνω, κυρία Πρόεδρε: περισσότερες συγκεκριμένες προτάσεις, πιο έντονες προτάσεις, ενόψει μάλιστα του ραντεβού μετά το Λάκεν.

<SPEAKER ID=10 LANGUAGE="EN" NAME="Farage">
Κυρία Πρόεδρε, ο πραγματικός λόγος για αυτό το πολυτελές φυλλάδιο και για τη συζήτηση αυτή σήμερα δεν είναι το γεγονός ότι η Συνθήκη της Νίκαιας είναι νεκρή; Ο ιρλανδικός λαός φρόντισε για αυτό και ξέρετε πως αν ερωτηθεί ξανά, θα την απορρίψει για δεύτερη φορά. Είναι ενδιαφέρον να επισημάνουμε ότι ήταν ο μόνος λαός που ερωτήθηκε αν ήθελε ή όχι τη Συνθήκη.
<P>
Αυτός είναι ο λόγος για τον οποίο έχουμε την ευρωπαϊκή διακυβέρνηση και για τον οποίο επιδιώκετε να προωθήσετε τις θεσμικές αλλαγές, επιλέγοντας μια διαφορετική μέθοδο. Ο μόνος τρόπος με τον οποίο θα επιτύχετε τη συμμετοχή σε αυτό το ευρωπαϊκό σχέδιο που επιθυμείτε είναι η συναίνεση. Με αυτό δεν εννοώ τη συναίνεση ενός Σώματος όπως τούτο, αλλά των απλών ψηφοφόρων της Ευρώπης. Ας διεξαγάγουμε περισσότερα δημοψηφίσματα σε όλα τα κράτη μέλη. Αυτός είναι ο μόνος τρόπος για να επιτύχουμε τη δημοκρατική νομιμότητα. Ο τρόπος για να αντιμετωπίσουμε το δημοκρατικό έλλειμμα είναι να δώσουμε στους ανθρώπους μια ευκαιρία να εκφράσουν τη γνώμη τους.

<SPEAKER ID=11 LANGUAGE="SV" NAME="Cederschiφld">
Κυρία Πρόεδρε, είναι απολύτως αναγκαίο να εξετάσουμε πώς θα προχωρήσει η Ευρώπη, θα πρέπει όμως να γνωρίζουμε και τι θα πρέπει να κάνει η Ευρώπη. Η Ευρώπη δεν μπορεί βέβαια να καλύπτει τα πάντα, οφείλει να ασχοληθεί με τα ζητήματα που δεν μπορούν να αντιμετωπισθούν καλύτερα σε εθνικό, τοπικό ή ατομικό επίπεδο, όπως η εσωτερική αγορά, το κοινό νόμισμα, η εσωτερική και εξωτερική ασφάλεια, τα σύνορα, τα τελωνεία και ορισμένα περιβαλλοντικά προβλήματα.
<P>
Οι προτάσεις για την βελτίωση της δημοκρατίας εξακολουθούν να μην είναι αρκετά συγκεκριμένες. Απαιτείται επομένως συνεργασία μεταξύ όλων των οργάνων της Ένωσης προκειμένου να προχωρήσουμε. Η συνεργασία μας θα πρέπει να στηρίζεται σε μία σαφή κατανομή αρμοδιοτήτων, έτσι ώστε να μπορούν να αποδίδονται πολιτικές ευθύνες. Χρειάζεται να αποσαφηνιστούν οι στόχοι και να προσαρμόζονται ανάλογα οι πρωτοβουλίες στη συνέχεια. Η δυνατότητα ανάθεσης ευθυνών είναι απαραίτητη σε ένα δημοκρατικό κράτος δικαίου και προϋποθέτει κοινές αξίες με σαφείς κατευθύνσεις.
<P>
Μία αποτελεσματική ευρωπαϊκή δημοκρατία προϋποθέτει συζητήσεις που να ξεπερνούν τα γλωσσικά και εθνικά σύνορα, καθώς επίσης και τα κατάλληλα σχολεία και μέσα. Η προτεινόμενη δημοκρατία πολλαπλών επιπέδων μπορεί να συμβάλει στη νομιμότητα και την αύξηση της εμπιστοσύνης, δεν θα πρέπει όμως να εκφυλιστεί σε μία δημοκρατία του παζαρέματος η οποία πολύ συχνά μπορεί να έχει στοιχεία διαφθοράς. Η συνεργασία με τη κοινωνία των πολιτών μπορεί να καταστήσει τα πολιτικά μέτρα περισσότερο αποτελεσματικά, όμως ο ρόλος των πολιτικών οφείλει να διακρίνεται με σαφήνεια από αυτόν της κοινωνίας των πολιτών.
<P>
Ελπίζουμε να ακολουθήσει η Επιτροπή τα συμπεράσματα της έκθεσης και να θέτει τέσσερα ερωτήματα πριν από την ανάληψη κάθε πρωτοβουλίας: χαρακτηρίζεται το μέτρο από αναλογικότητα, δηλαδή είναι το κατάλληλο σε σχέση με το πρόβλημα που καλείται να αντιμετωπίσει; Είναι σύμφωνη η προτεινόμενη λύση με την ευρωπαϊκή δημοκρατία; Συνάδει η πρόταση με τις προοπτικές και τις θεμελιώδεις αρχές της ΕΕ; Μπορούν να αποδοθούν ευθύνες;
<P>
Όσο περισσότερο συμμετέχουν οι πολίτες στην ευρωπαϊκή συνεργασία τόσο καλύτερο, μην νομίζετε όμως ότι η νομιμότητα και μόνο παράγει δημοκρατία. Η δημοκρατία είναι που παράγει τη νομιμότητα!

<SPEAKER ID=12 NAME="Van den Berg">
 - (NL) Κύριε Πρόεδρε, ο κ. Swoboda εξέφρασε σαφώς τη θέση της Ομάδας των Σοσιαλιστών και υπέβαλε μία σαφή πρόταση προς την Επιτροπή. Ως σκιώδης εισηγητής της Ομάδας των Σοσιαλιστών όσον αφορά τη Λευκή Βίβλο για την αναδιάρθρωση της ευρωπαϊκής διακυβέρνησης στην Επιτροπή Συνταγματικών Υποθέσεων, θα επιθυμούσα να διασαφηνίσω τη θέση μας και από τη δική μου οπτική γωνία.
<P>
Είμαστε υπέρ της πρότασής σας για μία αποτελεσματικότερη διοίκηση μέσω της ίδρυσης αυτόνομων υπηρεσιών, των προτάσεων να καταστούν δυνατές η από κοινού ρύθμιση και η αυτορύθμιση, της βούλησης για διαβούλευση με εκπροσώπους διάφορων τομέων και της πρότασης σχετικά με το δικαίωμα ενημέρωσης, συμμετοχής, διαβούλευσης με τους πολίτες και την κοινωνία.
<P>
Αλλά είμαστε εναντίον μιας συμφωνίας μεταξύ των ενδιαφερόμενων τομέων και της Ευρωπαϊκής Επιτροπής χωρίς κοινοβουλευτικό έλεγχο. Αυτή δεν είναι η ιδέα που έχουμε για τη δημοκρατία. Επιθυμούμε, κυρίως, να μπορούμε να αποφασίζουμε, από κοινού με την Επιτροπή και το Συμβούλιο, πότε απαιτείται λεπτομερής νομοθεσία, πότε αρκεί μια νομοθεσία-πλαίσιο και πότε χρειάζεται μία μορφή από κοινού ρύθμισης ή αυτορύθμισης.
<P>
Φυσικά, σε πολλές περιπτώσεις, θα ήταν καλό να αναθέτουμε τις τεχνικές λεπτομέρειες στη διαδικασία της επιτροπολογίας. Αλλά πρέπει να πρόκειται για τεχνικές λεπτομέρειες και δεν πρέπει να υπάρχει καμία πολιτική συνιστώσα. Επιπλέον, πρέπει, κυρίως, να ρυθμιστεί ο μηχανισμός της ανάκλησης, στον οποίο, αν είναι απαραίτητο, να μπορεί να προσφύγει το Ευρωπαϊκό Κοινοβούλιο.
<P>
Η παρέμβαση των κοινωνικών φορέων κατά την αυτορύθμιση και την από κοινού ρύθμιση μπορεί να αποτελέσει έναν πολύ αποτελεσματικότερο τρόπο εργασίας. Δεν πρέπει να διαβουλευόμαστε με τους τομείς μόνο κατά τη διαδικασία λήψης αποφάσεων. Σε ορισμένες περιπτώσεις, οι κοινωνικές μη κερδοσκοπικές οργανώσεις θα μπορούσαν κάλλιστα να διαδραματίσουν ρόλο και στην εφαρμογή. Αλλά εάν οι τομείς αναλάβουν ορισμένα καθήκοντα, πρέπει ο έλεγχος του Ευρωπαϊκού Κοινοβουλίου να παραμένει πάντα εμφανής και πρέπει η Ευρωπαϊκή Επιτροπή να είναι υπεύθυνη. Η σαφήνεια παραμένει πάντα η πρώτη προϋπόθεση.
<P>
Ο διάλογος με τους κοινωνικούς φορείς πρέπει να είναι συγκεκριμένος και να αποφέρει αποτελέσματα και να μην αποτελεί ένα αυτοεπαναλαμβανόμενο κύκλο συζητήσεων. Επειδή για τους πολίτες και για την Ομάδα των Σοσιαλιστών μετράει το αποτέλεσμα: ένας δημοκρατικός έλεγχος και μία αναγνωρίσιμη πολιτική προτεραιότητα από την ευρωπαϊκή διοίκηση. Αυτή τη στιγμή, η λήψη αποφάσεων στην ΕΕ είναι ιδιαίτερα διασπασμένη και αργή και αυτό προκαλεί αλλοτρίωση. Η Ομάδα των Σοσιαλιστών, και στην Επιτροπή Συνταγματικών Υποθέσεων, σας προσκαλεί να διαρρήξετε αυτή την κατάσταση. Αυτό μπορεί και πρέπει να γίνει πριν από τη Σύνοδο Κορυφής του Λάκεν. Η Επιτροπή πρέπει στη συνέχεια να συνάψει μία συμφωνία με το Ευρωπαϊκό Κοινοβούλιο, η οποία να μπορεί να εφαρμοστεί προς το τέλος της ισπανικής Προεδρίας. Τώρα είναι η στιγμή δράσης για την Επιτροπή. Υπολογίζουμε σε εσάς, κύριε Πρόντι.

<SPEAKER ID=13 NAME="Procacci">
ΙΤ) Κυρία Πρόεδρε, κύριε Πρόεδρε της Επιτροπής, εκ πρώτης όψεως η Λευκή Βίβλος ίσως να φαίνεται προσκολλημένη σε ένα τεχνικό βασικά περιεχόμενο. Αν σκεφθούμε, αντίθετα, τους λόγους που οδήγησαν στην κατάρτισή της, λόγους που θα έπρεπε να έχουν μεγαλύτερη θέση μέσα στο ίδιο το κείμενο, συνειδητοποιούμε ότι εμφορείται από ένα πολιτικό πνεύμα μεγάλου εύρους και καυτής επικαιρότητας. Ήδη στη συζήτηση για τη G8, σ' ετούτη την Αίθουσα, χρειάστηκε να επισημάνω ότι η παγκοσμιοποίηση, που προχωρά σε όλα τα πεδία με μεγάλη ταχύτητα, δυσκολεύεται να συμπεριλάβει την πολιτική, που παραμένει ως εκ τούτου ανεπαρκής και αργή σε σχέση με ό,τι συμβαίνει στους άλλους τομείς. Αυτό είναι αναμφίβολα ένα από τα θεμελιώδη αίτια της αυξανόμενης δυσπιστίας των πολιτών απέναντι στα όργανα κάθε επιπέδου, από τα τοπικά ως τα ευρωπαϊκά, ως τα παγκόσμια. Αλλωστε, ο λαός του Σηάτλ, του Γκέτεμποργκ, της Γένοβας, πέρα από τις πιο οργισμένες θέσεις, τι ζητά από την πολιτική, αν όχι τη διακυβέρνηση της παγκοσμιοποίησης; Εμείς, σήμερα, τι απάντηση είμαστε σε θέση να δώσουμε, αν όχι την ανεπάρκειά μας;
<P>
Βέβαια, το σχέδιο της Ευρωπαϊκής Ένωσης παραμένει σήμερα το μόνο συγκεκριμένο παράδειγμα που μπορεί να ανταποκριθεί σ' αυτές τις απαιτήσεις, αλλά μέχρι σήμερα δεν έχει εκφράσει ακόμα πλήρως τις δημοκρατικές του δυνατότητες. Από την άποψη αυτή, η Λευκή Βίβλος αποτελεί ένα πολύτιμο εργαλείο, επειδή βρίσκει αντιστοιχία σε μια πανομοιότυπη διάθεση του Κοινοβουλίου να προσδιορίσει εκείνες τις ουσιαστικές και οργανωτικές μεταρρυθμίσεις που θα το καταστήσουν ικανό να ανοικοδομήσει και να αναζωογονήσει μια ευρωπαϊκή δημοκρατική ιθαγένεια.

<SPEAKER ID=14 NAME="MacCormick">
Κυρία Πρόεδρε, θα ήθελα να μεταφέρω τη συζήτηση σε ένα θέμα που δεν έχει συζητηθεί πολύ και στις παρατηρήσεις που έκανε ο κ. Πρόντι στην εισαγωγική του δήλωση σχετικά με το περιφερειακό στοιχείο. Θα ήθελα να το πράξω ειδικότερα από τη σκοπιά της δικής μου εκλογικής περιφέρειας, της Σκωτίας, αλλά όχι μόνο από αυτή την άποψη.
<P>
Είναι ενδιαφέρον να παρατηρήσουμε, όταν σκεφτούμε τη Σκωτία, ότι περίπου το 80% των αρμοδιοτήτων που ασκεί το Σκωτικό Κοινοβούλιο αφορούν τομείς στους οποίους η Ευρωπαϊκή Ένωση είναι συναρμόδια. Όταν θεσπίζουμε νόμους εδώ, το Κοινοβούλιο και η κυβέρνηση της Σκωτίας δεσμεύονται από αυτούς και οφείλουν να τους θέσουν σε ισχύ· αυτό είναι μαλλον σωστό και ισχύει το ίδιο και σε άλλες παρόμοιες περιοχές. Ορισμένες φορές, όμως, μπορεί να έχει γελοία αποτελέσματα, για παράδειγμα όταν οι περιβαλλοντικοί νόμοι είναι υπερβολικά λεπτομερείς και δεν αφήνουν στις τοπικές αρχές την εύλογη ευχέρεια να προσαρμόσουν τις κοινές αρχές στις τοπικές καταστάσεις. Τα προβλήματα των υδάτων της νήσου Island of Islay ή του Glen of Strathspey δεν μπορούν να συγκριθούν με αυτά της κοιλάδας του Ρήνου. Μία ομοιόμορφη προσέγγιση στη νομοθεσία για τα ύδατα μπορεί να έχει παράλογα αποτελέσματα, για παράδειγμα όσον αφορά τη βιομηχανία σκωτσέζικων ουίσκι βύνης, παρά την εδραιωμένη φιλικότητά της προς το περιβάλλον εδώ και περισσότερα από 200 χρόνια.
<P>
Η Λευκή Βίβλος, και ο Επίτροπος Πρόντι σήμερα το πρωί ανέφερε, ότι η Επιτροπή θα διαβουλεύεται με τους οργανισμούς περιφερειακής και τοπικής αυτοδιοίκησης σε αρχικό στάδιο της διαδικασίας χάραξης πολιτικής και θα προσπαθεί να νομοθετεί κατά τρόπο ώστε η τοπική γνώση να αναπτυχθεί αποτελεσματικά στη διαδικασία εφαρμογής. Αυτό είναι πολύ σωστό και ευπρόσδεκτο, αν και είναι κρίμα που αφιέρωσε μόνο μια πρόταση σε αυτό στην εναρκτήρια ομιλία του. Πολλοί από εμάς ανέμεναν ότι η Λευκή Βίβλος θα περιείχε μια πολύ ισχυρότερη δήλωση, ειδικά σε σχέση με την άσκηση από τις αποκαλούμενες περιφέρειες εταίρους των δικών τους συνταγματικών εξουσιών θέσπισης νομοθεσίας.
<P>
Η Ευρώπη δεν θα κατορθώσει να ανακτήσει ή να διατηρήσει την αγάπη των πολιτών της Ένωσης - και αυτό περιλαμβάνει το λαό της Σκωτίας και τους αντίστοιχους λαούς σε πολλές παρόμοιες περιοχές όπως στην Καταλονία, τη Φλάνδρα, την Ουαλία, τη Γαλικία, τη Χώρα των Βάσκων - αν οι οργανισμοί περιφερειακής και τοπικής αυτοδιοίκησης με τους οποίους τελικά ταυτίζεται ο εντόπιος πληθυσμός, δεν γίνουν πλήρως σεβαστοί εταίροι στη διακυβέρνηση της Ευρώπης. Έχουμε την ίδια έκταση και τον ίδιο πληθυσμό με πολλά από τα υφιστάμενα κράτη μέλη και με πολλά από τα γειτονικά κράτη, ενώ είμαστε μεγαλύτεροι από αρκετά από αυτά.
<P>
Λέγεται συχνά ότι οι μεγάλες και σημαντικές περιφέρειες των μεγάλων χωρών έχουν καλύτερες επιδόσεις στην Ένωση από ό,τι τα μικρά κράτη μέλη. Αμφιβάλλω για αυτό και τίποτα στη Λευκή Βίβλο δεν με πείθει πως ισχύει κάτι τέτοιο.

<SPEAKER ID=15 LANGUAGE="EN" NAME="Beazley">
Κύριε Πρόντι, η Λευκή Βίβλος σας για τη διακυβέρνηση είναι ένα σημαντικό ορόσημο, αλλά όσον αφορά ένα τεχνικό ζήτημα, ο συνάδελφός μου, κ. Dell'Alba, σας επεσήμανε σε μια προηγούμενη συζήτηση ότι, ενώ η λέξη "διακυβέρνηση" μπορεί να είναι πολύ κοινή στα αγγλικά και τα γαλλικά, στην ιταλική πολιτική κουλτούρα είναι σε κάποια βαθμό δυσνόητη. Αν όντως είναι έτσι, ίσως πρέπει να μεταδώσουμε το μήνυμα σε καθεμία από τις γλώσσες της ΕΕ. Ίσως μπορεί να δοθεί προσοχή στις γλώσσες εκείνες στις οποίες η λέξη "διακυβέρνηση" , που χρησιμοποιήθηκε για πρώτη φορά από το Sir John Fortescue στην Αγγλία το δέκατο πέμπτο αιώνα όταν η αγγλική πολιτική τάξη μιλούσε γαλλικά, είναι λιγότερο κατανοητή από ότι στα αγγλικά και τα γαλλικά. Οφείλουμε να εξετάσουμε αυτό το σημείο.
<P>
Διαβάζοντας τη Λευκή Βίβλο σας, μου έκανε εντύπωση ότι κατά μια έννοια το πρώτο στάδιο ανάκαμψης στην οικοδόμηση της Ευρώπης είναι να ανακτήσει η ίδια η Επιτροπή την αυτοπεποίθηση και την ισορροπία της. Εκφράζω την εκτίμησή μου σε σας, κύριε Prodi, και στους συναδέλφους σας κκ. Patten, Barnier και άλλους, διότι κατορθώσατε να αποκαταστήσετε αυτή την ισορροπία μετά την παραίτηση των προκατόχων σας. Ωστόσο, όπως γνωρίζετε - και επιστήσατε την προσοχή σε αυτό στην ομιλία σας - μέλημα του Κοινοβουλίου είναι να γίνει σεβαστό το θεσμικό τρίγωνο.
<P>
Υπάρχουν φόβοι για τη χρησιμοποίηση εκ μέρους σας της κοινωνίας των πολιτών, διότι όλοι ξέρουμε ότι αυτό σημαίνει στην πραγματικότητα διαβούλευση με ομάδες συμφερόντων. Οι πιο αποτελεσματικές ομάδες συμφερόντων κάνουν τη δουλειά τους, που δεν είναι να εκπροσωπούν την κοινωνία γενικά - αυτό είναι καθήκον του εκλεγμένου Κοινοβουλίου - αλλά να εκπροσωπούν τα ίδια συμφέροντά τους. Έτσι φοβούμαι πως το γεγονός ότι επιστήσατε την προσοχή στην ανησυχία αυτή δεν έχει διασκεδάσει τους φόβους μας και θα συνεχίσουμε να εμμένουμε στο ότι εμείς, τα μέλη του Σώματος αυτού, είμαστε εκείνοι που εκπροσωπούν τα συμφέροντα της κοινωνίας συνολικά και δεν πρέπει να συστήσετε ομάδες που θα συναντώνται απευθείας με την Επιτροπή, θα εξελίσσουν την πολιτική και στη συνέχεια θα τη μεταβιβάζουν σε μας για να την εγκρίνουμε ανεξέταστα.
<P>
Δεν αντιλαμβανόμαστε έτσι την κοινοβουλευτική δημοκρατία. Λυπούμαι πολύ διότι ο κ. Farage απεχώρησε. Προφανώς δεν πιστεύει στην κοινοβουλευτική δημοκρατία. Θέλει ένα δημοψήφισμα κάθε πέντε λεπτά. Είναι παράλογο ότι στη χώρα μου, όταν ο πρωθυπουργός, κ. Blair, βρει το θάρρος να αντιμετωπίσει τον Υπουργό Οικονομικών, κ. Brown, θα μας ζητηθεί να αποφασίσουμε σε δημοψήφισμα αν θα ενταχθούμε στο ενιαίο νόμισμα ή όχι. Μπορείτε να φανταστείτε το οικονομικό και χρηματοδοτικό μας μέλλον να συζητείται στις παμπ από άκρου εις άκρο της χώρας; Αυτό είναι μια δουλειά που πρέπει να κάνουν οι εκλεγμένοι πολιτικοί.
<P>
Όσον αφορά τη Λευκή Βίβλο σας, το Ευρωπαϊκό Κοινοβούλιο και η Επιτροπή πρέπει να είναι συνεργάτες στην οικοδόμηση της Ευρώπης και όχι ανταγωνιστές. Αν θυμηθούμε τις ημέρες του Ζακ Ντελόρ, του προκατόχου σας, είχε ένα σαφές πρόγραμμα, ένα όραμα: την ενιαία αγορά του 1992. Έθεσε ένα χρονοδιάγραμμα και έκανε το όραμα αυτό πραγματικότητα. Πρέπει να κάνουμε το ίδιο με τη διεύρυνση και τη συνταγματική μεταρρύθμιση, την επέκταση και την εμβάθυνση.
<P>
Τελικά, κύριε Πρόντι, θα οργανώσετε ένα δημόσιο βήμα διαλόγου για τους ηγέτες των υποψήφιων χωρών που θα ενταχθούν στην ΕΕ; Γνωρίζω ότι έχετε ήδη συναντήσει το νέο ηγέτη της Πολωνίας, αλλά το κοινό πρέπει να είναι σε θέση να δει στην πράξη ότι έχουμε ένα όραμα για μια απόλυτα ολοκληρωμένη, ενωμένη Ευρώπη και ότι εσείς, το Κοινοβούλιο και το Συμβούλιο, συνεργαζόμαστε για να το υλοποιήσουμε.
<P>
(Χειροκροτήματα)

<SPEAKER ID=16 LANGUAGE="DE" NAME="Roth-Behrendt">
Κυρία Πρόεδρε, θέλω πρώτα να συγχαρώ τον κ. Beazley για την έξοχη ομιλία του. Κύριε Πρόντι, σας ευχαριστώ που σήμερα καταστήσατε σαφές εδώ στην Ολομέλεια ότι δεν θα υποβάλετε προτάσεις για θεσμικές αναδιαρθρώσεις χωρίς να υπάρξει σαφής συνεννόηση με το Ευρωπαϊκό Κοινοβούλιο ως άμεσα εκλεγμένο Σώμα και χωρίς την έγκρισή του. Αυτά είναι πολύ περισσότερα από όσα είχαμε ακούσει μέχρι σήμερα και με χαροποιούν ιδιαίτερα.
<P>
Ταυτόχρονα, σας ευχαριστώ για τις προσπάθειές σας να εξαλείψετε διάφορες παρανοήσεις. Ωστόσο, εξακολουθώ να έχω μερικά κενά και ελπίζω ότι με τις απαντήσεις σας θα μπορέσετε να τα καλύψετε. Είπατε ότι η Επιτροπή θα υποβάλει λιγότερες προτάσεις. Δεν έχω καμία αντίρρηση σε αυτό αν μας εξηγήσετε πώς θα καλυφθεί αυτό το νέο κενό μια και γνωρίζετε όπως γνωρίζω και εγώ και οι συνάδελφοί μου, ότι οι Συνθήκες του Μάαστριχτ, του Αμστερνταμ και της Νίκαιας όρισαν με μεγάλη σαφήνεια το ρόλο του Ευρωπαϊκού Κοινοβουλίου στο νομοθετικό τομέα καθώς και τον ρόλο που διαδραματίζουν η Επιτροπή και το Συμβούλιο.
<P>
Όταν μας λέτε τώρα ότι η Επιτροπή θα υποβάλει λιγότερες προτάσεις αυτό σημαίνει ότι θέλετε να υποβάλετε για παράδειγμα προτάσεις πλαίσιο. Κύριε Πρόντι, αν είναι αυτό που πραγματικά επιθυμείτε, τότε θα πρέπει να εξασφαλίσετε την ύπαρξη ενός μηχανισμού επανάκλησης, ενός μηχανισμού call back καθώς και τη μεταρρύθμιση της επιτροπολογίας. Αυτό δεν αποτελεί μειονέκτημα του σημερινού συστήματος, όπως μας είπατε, αλλά συνιστά αμετάκλητη αναγκαιότητα για τις ιδέες ή τις προτάσεις που έχετε για το μέλλον. Κανείς στο Κοινοβούλιο δεν επιθυμεί προτάσεις πλαίσιο, αλλά αν τις επιθυμείτε εσείς θα πρέπει να τις πλαισιώσετε με πραγματικά δημοκρατικά μέτρα που δεν θίγουν τα δικαιώματα του Κοινοβουλίου.
<P>
Διατείνεστε ότι επιθυμείτε τη λήψη περισσότερων σύγχρονων μέτρων, όπως είναι για παράδειγμα οι εθελοντικές αυτοδεσμεύσεις Εδώ στο Κοινοβούλιο κανείς δεν επιθυμεί κάτι τέτοιο. Αν όμως το επιθυμείτε παρόλ' αυτά θα πρέπει να προστατέψετε τα δημοκρατικά δικαιώματα στην επικράτεια της Ευρωπαϊκής Ένωσης και να διασφαλίσετε ότι θα υπάρχει διοργανική συμφωνία που δεν θα αφήνει ανέπαφα τα δικαιώματα του Κοινοβουλίου, του Συμβουλίου και της Επιτροπής.
<P>
Είπατε ότι η Λευκή Βίβλος ανοίγει το δρόμο για διοργανική συζήτηση. Βέβαια, ανοίγει έναν τέτοιο δρόμο. Ωστόσο, σας παρακαλώ, κύριε Πρόντι, να δηλώσετε εδώ ξεκάθαρα ότι δεν θέλετε να οπισθοχωρήσετε σε καταστάσεις πρότερες των Συνθηκών του Μάαστριχτ, του Αμστερνταμ και της Νίκαιας και ότι βλέπετε τα όσα έθιξα με τον ίδιο τρόπο όπως η πλειοψηφία των συναδέλφων. Δεν πρέπει να υπάρξει ούτε μία νομοθετική πράξη χωρίς να τη συνοδεύει το παρόν Ευρωπαϊκό Κοινοβούλιο. Δεν πρέπει να υπάρξουν εθελοντικές αυτοδεσμεύσεις ούτε συμφωνίες πλαίσιο χωρίς να είναι προστατευμένη η δημοκρατία.
<P>
(Χειροκροτήματα)

<SPEAKER ID=17 NAME="Clegg">
Κύριε Πρόεδρε, θα αναφερθώ σε τρία σημεία. Πρώτον, η Λευκή Βίβλος αυτή είναι ελαφρώς πιο μετριοπαθής από ό,τι υποδεικνύει ο τίτλος της. Όταν πριν από ένα χρόνο και πλέον μας κινήσατε αρχικά το ενδιαφέρον με την προοπτική να παρουσιάσετε αυτή τη Λευκή Βίβλο, ήμασταν όλοι πολύ ενθουσιασμένοι με την ιδέα να έχουμε κάποιο σημαντικό συνταγματικό σχέδιο εργασίας. Στην πραγματικότητα, συντάξατε πολύ σοφά ένα έγγραφο για τη χρηστή διοίκηση και όχι ένα σχέδιο εργασίας για τη διακυβέρνηση ή τη συνταγματική κυβέρνηση συνολικά και αυτή η πραγματιστική και εστιασμένη προσέγγιση αξίζει την επιδοκιμασία μας.
<P>
Δεύτερον, χαιρετίζω θερμότατα την ανακοίνωσή σας σήμερα ότι επιθυμείτε να συστήσετε μια διοργανική ομάδα εργασίας. Ένιωθα πάντα ότι ήταν λάθος να προσπαθούμε να μεταχειριστούμε τη διακυβέρνηση σαν ένα νομοθέτημα που παρουσιαζόταν για πρώτη φορά από την Επιτροπή και στη συνέχεια συζητιόταν στα διάφορα όργανα. Δεν πρόκειται για κανονική νομοθεσία, αλλά για μια έντονα πολιτική συζήτηση που απαιτεί μια έντονα πολιτική και συνεργατική προσέγγιση μεταξύ των θεσμικών οργάνων.
<P>
Η τελική μου παρατήρηση αφορά κάτι που θίγετε πολύ ευγενικά στη Λευκή Βίβλο. Θα είμαι λιγότερο ευγενικός: μπορούμε να κάνουμε ό,τι θέλουμε σε ευρωπαϊκό επίπεδο - στο Στρασβούργο και τις Βρυξέλλες - για να βελτιώσουμε τη διοίκηση και τη διακυβέρνηση και να κάνουμε τις αποφάσεις μας περισσότερο κατανοητές, νόμιμες και αντιληπτές. Ωστόσο, εφόσον οι εθνικοί πολιτικοί θεσμοί και οι εθνικές πολιτικές κουλτούρες παραμένουν προσκολλημένοι στη μούχλα του 19ου αιώνα και προσποιούνται είτε ότι η ΕΕ δεν υφίσταται ή ότι είναι κάποιο μακρινό διαστημόπλοιο, δεν πρόκειται ποτέ να προχωρήσουμε πολύ σε αυτή την έντιμη επιχείρηση βελτίωσης της διακυβέρνησης. Η διακυβέρνηση μπορεί μόνο να οικοδομηθεί κομμάτι κομμάτι από τη βάση, από το ισόγειο, από τα έθνη και τις περιφέρειές μας. Από εκεί οφείλουμε να ξεκινήσουμε όλοι.

<SPEAKER ID=18 LANGUAGE="ES" NAME="Medina Ortega">
Κύριε Πρόεδρε, πιστεύω πως η κ. Roth-Behrendt εξέφρασε τις κύριες ανησυχίες του Ευρωπαϊκού Κοινοβουλίου.
<P>
Το Ευρωπαϊκό Κοινοβούλιο δεν διαφωνεί με τη θέσπιση εκ μέρους της Επιτροπής όλων των συμβουλευτικών οργανώσεων που εκείνη επιθυμεί, με το γεγονός ότι η Επιτροπή συνεδριάζει με όλες τις μη κυβερνητικές οργανώσεις που επιθυμεί, με την παροχή συμβουλών εκ μέρους της Επιτροπής προς όλους μέσω του Διαδικτύου, με τις προσωπικές επαφές της με όλους τους πολίτες. Το θεωρούμε καλό και ίσως θα έπρεπε και εμείς να κάνουμε το ίδιο.
<P>
Αυτό που μας ανησυχεί είναι το δεύτερο τμήμα της Λευκής Βίβλου, και συγκεκριμένα οι προτάσεις βελτίωσης των κοινοτικών κανονισμών. Οι Συνθήκες της Ευρωπαϊκής Ένωσης, όπως επεσήμανε η κ. Roth-Behrendt, βασίζονται στην αρχή του καταμερισμού εξουσιών. Στο άρθρο 6 της Συνθήκης γίνεται αναφορά στις εθνικές συνταγματικές αρχές. Όλες οι εθνικές νομοθεσίες βασίζονται στην αρχή του καταμερισμού των εξουσιών, βάσει της οποίας οι νομοθετικές εξουσίες βρίσκονται στα χέρια των οργάνων εκπροσώπησης των πολιτών.
<P>
Στην περίπτωση των ευρωπαϊκών θεσμικών οργάνων υπάρχουν δύο όργανα λαϊκής εκπροσώπησης, το Κοινοβούλιο, το οποίο εκλέγεται άμεσα, και το Συμβούλιο, το οποίο αποτελείται από εκείνα τα άτομα τα οποία είναι άμεσα υπόλογα ενώπιον των εθνικών κοινοβουλίων. Ο ρόλος της Επιτροπής των Ευρωπαϊκών Κοινοτήτων είναι να αποτελεί το κοινοτικό εκτελεστικό όργανο, και εμείς, τα μέλη του Ευρωπαϊκού Κοινοβουλίου, υποστηρίζουμε και ενισχύουμε τις προθέσεις της Επιτροπής να αποτελεί ένα πραγματικό κοινοτικό εκτελεστικό όργανο.
<P>
Ωστόσο, αν η Επιτροπή εισέλθει στο κανονιστικό πλαίσιο και αποσκοπεί στο να αποκτήσει αρμοδιότητες ή εξουσίες που οι Συνθήκες έχουν εκχωρήσει ή πρέπει να εκχωρήσουν στο Ευρωπαϊκό Κοινοβούλιο, σε αυτόν τον τομέα, όπως είπαν ο κ. Swoboda και η κ. Roth-Behrendt, η Επιτροπή θα πρέπει να βρίσκεται σε στενή επαφή με το Ευρωπαϊκό Κοινοβούλιο. Συγκεκριμένα, η πρόταση του κ. Πρόντι να υποβάλει η Επιτροπή προτάσεις στο Ευρωπαϊκό Συμβούλιο του Λάκεν σχετικά με τη βελτίωση του κοινοτικού κανονιστικού πλαισίου, χωρίς να περιμένει πρώτα την απόφαση του Ευρωπαϊκού Κοινοβουλίου, κατά τη γνώμη μου είναι επικίνδυνη.
<P>
Ελπίζω, η Επιτροπή, πριν υποβάλει οποιαδήποτε πρόταση στο Ευρωπαϊκό Συμβούλιο του Λάκεν σχετικά με τη βελτίωση του κοινοτικού κανονιστικού πλαισίου, να έρθει σε στενή επαφή με το Ευρωπαϊκό Κοινοβούλιο ούτως ώστε να ακούσει την άποψή μας και στη συνέχεια να μεταβιβάσει στο Ευρωπαϊκό Συμβούλιο του Λάκεν τις ανησυχίες και τα συμφέροντα του Κοινοβουλίου σχετικά με αυτό το ζήτημα.

<SPEAKER ID=19 LANGUAGE="DE" NAME="Stenzel">
Κύριε Πρόεδρε, κύριε Πρόεδρε της Επιτροπής, αξιότιμοι συνάδελφοι, η συζήτηση σχετικά με τη Λευκή Βίβλο που παρουσίασε η Ευρωπαϊκή Επιτροπή με θέμα "Ευρωπαϊκή Διακυβέρνηση" διεξάγεται σε μια χρονική στιγμή που από τη μία πλευρά είναι απρόσφορη και από την άλλη πλευρά ευνοϊκή. Απρόσφορη είναι επειδή όλες οι συζητήσεις για την εσωτερική διαμόρφωση της Ευρωπαϊκής Ένωσης, τη λειτουργία της και τη νομιμότητά της επισκιάζονται αυτόν τον καιρό από την ανάγκη που αισθάνονται οι ευρωπαίοι πολίτες για προστασία, καθώς βρίσκονται αντιμέτωποι με το φάσμα της διεθνούς τρομοκρατίας και της βίας, έτσι ώστε τα σχετικά θέματα να μπαίνουν σε δεύτερη μοίρα.
<P>
Παρόλ' αυτά, ευνοϊκή είναι η παρούσα στιγμή για τον ίδιο λόγο, δηλαδή, επειδή η Ευρωπαϊκή Ένωση έχει ειδικά τώρα την ευκαιρία να αντεπεξέλθει στην θεμελιώδη ανάγκη των πολιτών για περισσότερη ασφάλεια στο εσωτερικό της ΕΕ, για νομιμότητα και ταυτόχρονα για την ικανότητα της ΕΕ να δρα εκτός της επικράτειάς της. Η διαφανής, ανοικτή και ελέγξιμη λήψη αποφάσεων μπορεί λοιπόν να συμβάλει στην ανάπτυξη ευρωπαϊκής συνείδησης στους πολίτες και να τους κάνει να κατανοήσουν την ευρωπαϊκή προστιθέμενη αξία. Η Λευκή Βίβλος που μας παρουσιάσατε, κύριε Πρόεδρε Πρόντι, υπηρετεί αυτήν την προστιθέμενη αξία.
<P>
Κατά συνέπεια θα πρέπει να επικροτήσουμε προπάντων τις προτάσεις της Λευκής Βίβλου της Επιτροπής που επιδιώκουν το συστηματικό διάλογο σε περιφερειακή και τοπική βάση, την ενίσχυση του ρόλου που έχει αναλάβει η Επιτροπή των Περιφερειών καθώς και την πρόταση να υποβάλλεται από το 2002 ετήσια έκθεση σχετικά με την εφαρμογή του Πρωτοκόλλου του Αμστερνταμ όσον αφορά την επικουρικότητα και την αναλογικότητα. Η επικουρικότητα και η κοινοτική μέθοδος δεν αποκλείει η μία την άλλη. Η οριοθέτηση των καθηκόντων της Επιτροπής του Συμβουλίου και του Κοινοβουλίου θα πρέπει να είναι σαφής και θα πρέπει να βρεθεί ισορροπία μεταξύ κρατών, περιφερειών και της ΕΕ με την έννοια του θεσμικού τριγώνου.
<P>
Είναι αυτονόητο ότι το Ευρωπαϊκό Κοινοβούλιο και τα εθνικά κοινοβούλια θα πρέπει να διαδραματίζουν κεντρικό ρόλο στη δημόσια συζήτηση σχετικά με το μέλλον της Ευρώπης. Επομένως με εκπλήσσει το γεγονός ότι η Επιτροπή δεν υιοθετεί στη Λευκή Βίβλο το αίτημα για τη σύσταση συνέλευσης, όπως ζητούν στην έκθεσή τους οι Jo Leinen και Mιndez de Vigo. Μία ανοικτή συνέλευση που θα εκπονεί τη βάση επί της οποίας θα λαμβάνει αποφάσεις το Συμβούλιο και στην οποία θα συμμετέχουν τόσο η Επιτροπή όσο και εκπρόσωποι του Ευρωπαϊκού Κοινοβουλίου και των εθνικών κοινοβουλίων και την οποία θα παρακολουθούν ως παρατηρητές εκπρόσωποι των κρατών μελών, των υπό ένταξη χωρών, της Επιτροπής των Περιφερειών καθώς και της Οικονομικής και Κοινωνικής Επιτροπής, συνιστά όχι μόνο κατάλληλη αλλά και απαραίτητη πλατφόρμα για την εγγύτητα προς τον πολίτη και τη διαφάνεια. Καθήκον της θα είναι επίσης να συμπληρώνει και να υποστηρίζει τις εσωτερικές μεταρρυθμίσεις.

<SPEAKER ID=20 NAME="O'Toole">
Κύριε Πρόεδρε, είναι πράγματι κρίμα που ο κ. Farage δεν είναι πλέον μαζί μας. Προφανώς δεν έχει μάθει τίποτα για τη δημόσια πολιτική αν πιστεύει ότι μπορούμε να διοικήσουμε ολόκληρη την Ευρώπη με μια σειρά δημοψηφισμάτων. Η συζήτηση αυτή είναι πιθανώς μία από τις πλέον σημαντικές που θα διεξαγάγουμε πριν από τη διεύρυνση. Δεν είναι ούτε τόσο καθαγιασμένη ούτε τόσο προκλητική όσο μια ΔΔ, αλλά μέχρι να δημιουργήσουμε τους πραγματικούς μηχανισμούς χάραξης της δημοκρατίας και της δημόσιας πολιτικής, βαρετή, ανιαρή διοικητική λεπτομέρεια, τότε αδικούμε τη δημοκρατία.
<P>
Πρέπει να μεταρρυθμίσουμε τις κυβερνητικές πρακτικές μας. Υπάρχουν πολλές προτάσεις στη Λευκή Βίβλο που δεν προξενούν σε κανέναν προβλήματα, αλλά θέματα όπως η από κοινού ρύθμιση και η χάραξη της δημόσιας πολιτικής από εξωτερικούς οργανισμούς προκαλούν πράγματι προβλήματα. Δεν γίνεται να μην αντιμετωπίσουμε τα ζητήματα αυτά. Η θεσμική μας υπερφόρτωση, όπως όλοι γνωρίζουμε, είναι αρκετά σοβαρή στην Ένωση και με τη διεύρυνση θα επιδεινωθεί. Πρέπει να διασφαλίσουμε, ωστόσο, ότι όταν μεταρρυθμίσουμε αυτές τις διαδικασίες - είτε πρόκειται για θέματα που αφορούν την από κοινού ρύθμιση είτε για εξωτερικούς οργανισμούς - θα αντιμετωπίσουμε το δημοκρατικό έλεγχο ως παράγοντα κλειδί, το δημοκρατικό έλεγχο σε ένα δημοκρατικό πλαίσιο. Αυτή δεν θα είναι μια διαδικασία χωρίς πόρους. Θα χρειαστεί επίσης σημαντικό ανθρώπινο δυναμικό για να τεθεί σε εφαρμογή, τουλάχιστον στα αρχικά στάδια. Η Επιτροπή πρέπει να το αντιμετωπίσει. Δεν θα είναι με κανένα τρόπο μια διαδικασία περικοπής του κόστους.
<P>
Τέλος, αν υπάρχει κάποια επίκριση που πρέπει να απυθυνθεί στην Επιτροπή, και χαίρομαι που συνειδητοποίησε τη σπουδαιότητα αυτής της επίκρισης, είναι ότι η Λευκή Βίβλος της δεν πραγματεύεται το ρόλο του Κοινοβουλίου. Τώρα συνειδητοποιώ ότι η Επιτροπή ίσως φοβάται να το κάνει για να μην προκαλέσει την οργή του Σώματος. Αυτό αποτέλεσε μια βασική αποτυχία στις αρχικές συζητήσεις μεταξύ της Επιτροπής και του Κοινοβουλίου. Έτσι είμαι πολύ ευτυχής που τώρα διορθώθηκε και μπορούμε να προχωρήσουμε στη δημιουργία των κυβερνητικών δομών που χρειαζόμαστε.

<SPEAKER ID=21 LANGUAGE="DE" NAME="Karas">
Κύριε Πρόεδρε, κύριε Πρόεδρε της Επιτροπής, κυρίες και κύριοι, αναφερόμενος σε αυτό που είπε η κ. Stenzel είμαι της γνώμης ότι ποτέ δεν είναι αργά αλλά και ποτέ δεν είναι πολύ νωρίς να διεξάγουμε μια τέτοιου είδους συζήτηση. Ειδικά σήμερα, θεωρώ ότι τα γεγονότα των τελευταίων εβδομάδων προσέδωσαν μεγαλύτερη σοβαρότητα στην πολιτική και ότι οι πολίτες έχουν περισσότερες απαιτήσεις από την πολιτική. Είναι μια ευκαιρία να συμβάλουμε στην αναγέννηση του πολιτικού στοιχείου, στη σοβαρή αναγέννηση της συνεργασίας ανάμεσα στους κυβερνώντες, τους φέροντες πολιτική ευθύνη και τους εκπρόσωπους των πολιτών, δηλαδή, σε μια αναγέννηση των κοινοβουλίων.
<P>
Θα πρέπει λοιπόν να βλέπουμε την παρούσα συζήτηση μέσα από αυτό το πρίσμα. Σας δίνω δίκιο, όταν επισημαίνετε στην πρώτη παράγραφο του εγγράφου σας ότι οι πολίτες αισθάνονται σήμερα μεγαλύτερη δυσπιστία, μεγαλύτερη αδιαφορία και μεγαλύτερη αδυναμία. Στη δεύτερη παράγραφο επισημαίνετε όμως ότι τα εθνικά κοινοβούλια και οι κυβερνήσεις έχουν αντιληφθεί την ύπαρξη αυτού του φαινομένου, και ότι με ιδιαίτερη οξύτητα εμφανίζεται το συγκεκριμένο φαινόμενο σε σχέση με την Ευρωπαϊκή Ένωση. Στην προκείμενη διατύπωση διακρίνω όμως ένα πρόβλημα. Συμπεριφερόμαστε, δηλαδή εμείς το Κοινοβούλιο και η Επιτροπή, σαν να υπάρχουν δύο πλευρές, από τη μία οι εθνικές κυβερνήσεις και τα εθνικά κοινοβούλια και από την άλλη η Ευρωπαϊκή Ένωση. Ακριβώς αυτή την αντίθεση - από εδώ τα κράτη μέλη και από εκεί τα ευρωπαϊκά θεσμικά όργανα - αισθάνονται οι πολίτες. Θα πρέπει επιτέλους να καταστήσουμε σαφές ότι η Ευρωπαϊκή Ένωση είναι όλοι εμείς! Δεν υπάρχει σχεδόν καμία απόφαση σε ευρωπαϊκό επίπεδο χωρίς να συναποφασίζουν σχετικά οι εθνικές κυβερνήσεις, υπάρχουν ωστόσο πολλές αποφάσεις σε ευρωπαϊκό επίπεδο χωρίς να έχει συναποφασίσει τη λήψη τους το Ευρωπαϊκό Κοινοβούλιο. Η απάντηση στο ερώτημα ποιος είναι αρμόδιος να συναποφασίζει δημιουργεί συνθήκες διαφάνειας και δημοσιότητας καθώς και τη δυνατότητα διαλόγου. Συνεπώς αποτελεί το σημείο εκκίνησης για σαφή διάκριση των εξουσιών και καταμερισμό των καθηκόντων.
<P>
Αναφερόσαστε στη διακυβέρνηση. Απαιτώ περισσότερες πρωτοβουλίες από την Επιτροπή οι οποίες να μην χαράσσονται με γνώμονα τον ελάχιστο κοινό παρονομαστή συναίνεσης με το Συμβούλιο αλλά τις επιτακτικές ανάγκες της Ευρώπης. Αναφερόσαστε στη συνεργασία με τις περιφέρειες, αλλά στην πρόταση της βελγικής Προεδρίας για τη συγκρότηση συνέλευσης η Επιτροπή των Περιφερειών δεν αποτελεί πλήρες μέλος. Είναι όμως κάτι που χρειαζόμαστε. Μιλάμε για περισσότερη ενημέρωση και οι πράξεις μας περιορίζονται στη χρηματοδότηση των κρατών μελών για το ενημερωτικό τους έργο. Τα δε κράτη μέλη από την πλευρά τους δεν ενημερώνουν επαρκώς τα κοινοβούλιά τους σχετικά με τις αποφάσεις που λαμβάνονται στο Συμβούλιο και κατά συνέπεια αποκλείουν τους πολίτες από τη λήψη αποφάσεων σε ευρωπαϊκό επίπεδο.
<P>
Τέλος, απαιτώ επίσης προτάσεις για κυρώσεις σε περιπτώσεις κατάχρησης ευρωπαϊκών κονδυλίων, δεδομένου ότι επιφέρουν τη δυσπιστία των πολιτών απέναντι στα ευρωπαϊκά θεσμικά όργανα. Όπου συμμετέχει η Ευρώπη, πρέπει να φαίνεται και το όνομα της Ευρώπης, ξεκινώντας από τα ευρωπαϊκά θεσμικά όργανα και φτάνοντας μέχρι και την πιο μικρή κοινότητα.
<P>
(Χειροκροτήματα)

<SPEAKER ID=22 LANGUAGE="DE" NAME="Randzio-Plath">
Κύριε Πρόεδρε, κύριε Πρόεδρε της Επιτροπής, η Λευκή Βίβλος καλεί το Κοινοβούλιο να προβάλει ευρύτερα στην πολιτική συζήτηση τα αιτήματα των ψηφοφόρων του. Κύριε Πρόεδρε της Επιτροπής, εδώ θα πρέπει να επιμείνω ότι στον 21ο αιώνα η λέξη δημοκρατία θα πρέπει να συνεχίσει να συνδέεται με τη λέξη "κοινοβουλευτική" και όχι με τη λέξη "συμβουλευτική" .
<P>
(Χειροκροτήματα)
<P>
Δεν επιθυμούμε μια οπισθοδρόμηση σε καταστάσεις προ-κοινοβουλευτικής δημοκρατίας και αυτό δεν πρέπει να συνδυαστεί με την παρούσα Λευκή Βίβλο. Η θέσπιση νόμων πλαισίου και η συνδρομή άλλων ρυθμιστικών μηχανισμών μπορεί να είναι ο σωστός δρόμος, αλλά μόνο υπό την προϋπόθεση ότι θα συνδέονται με εγγυήσεις. Οι εγγυήσεις αυτές πρέπει να διασφαλίζουν ότι η εξουσία επιβολής ορισμών δεν πρέπει να αφήνεται σε κάποιες υπηρεσίες αλλά θα πρέπει να παραμείνει στις δικαιοδοσίες του Κοινοβουλίου. Δεν αποτελεί μόνο προνόμιο του Κοινοβουλίου να εμμένει στο ζήτημα αυτό αλλά ταυτόχρονα και καθήκον.
<P>
Επιθυμείτε περισσότερη διαφάνεια και συγνωμοδοτήσεις μέσω διαβουλεύσεων, αλλά ποιόν αποκλείετε και ποιόν συμπεριλαμβάνετε στις διαβουλεύσεις αυτές; Οι ενώσεις και οι μη κυβερνητικές οργανώσεις που μπορούν να πληρώνουν με χρήματα την πραγματογνωμοσύνη θα έχουν περισσότερες δυνατότητες από όσους δεν διαθέτουν χρήματα. Μήπως οι θέσεις μερικών θα μπορούν να καταστούν σαφέστερες από τις θέσεις τρίτων; Μήπως με τον τρόπο αυτό οξύνουμε την ανισότητα των όπλων που χρησιμοποιούν διάφορα τμήματα της κοινωνίας των πολιτών. Τάσσομαι υπέρ της ισότητας των φορέων και των θεσμικών οργάνων.
<P>
Είμαι της άποψης ότι η Λευκή Βίβλος δεν αποσαφηνίζει επαρκώς το ζήτημα. Σας καλώ να προβείτε στις απαιτούμενες διασαφηνίσεις επειδή διαπίστωσα ότι στο πλαίσιο της νομοθεσίας για τη χρηματοοικονομική αγορά, κατά την υλοποίηση του σχετικού προγράμματος δράσης, η Επιτροπή είναι διατεθειμένη να παραχωρήσει στον ένα συννομοθέτη ευνοϊκότερη θέση απέναντι στον άλλο συννομοθέτη, δηλαδή στο Ευρωπαϊκό Κοινοβούλιο. Δεν νομίζω ότι είναι ελπιδοφόρα αυτή η αντιμετώπιση. Θα πρέπει να ξεπεραστεί αυτή η ανισότητα. Στην επόμενη Διάσκεψη Κορυφής θα πρέπει φυσικά να γίνουν αλλαγές στο άρθρο 202 και να δημιουργηθεί το δικαίωμα επανάκλησης.
<P>
Ωστόσο, ακόμα και τώρα, η Επιτροπή θα μπορούσε να αποδείξει την καλή της θέληση και να καταστήσει σαφές ότι δεν θέλει να αλλάξει λάθρα την ισορροπία των θεσμικών οργάνων. Αυτό αποτελεί χρέος μας, ως Κοινοβούλιο, απέναντι στην κοινωνία εφόσον η κοινοβουλευτική δραστηριότητα δεν σημαίνει μόνο έλεγχο αλλά και διαμόρφωση. Και το καθήκον αυτό δεν θέλω να το αφήσω στα χέρια της οποιασδήποτε επιτροπής της οποίας ο πρόεδρος δεν χαίρει δημοκρατικής νομιμοποίησης, δεν έχει επιλεγεί από το Κοινοβούλιο, όπως γίνεται για παράδειγμα στις ΗΠΑ.
<P>
(Χειροκροτήματα)

<SPEAKER ID=23 LANGUAGE="EN" NAME="Perry">
Κύριε Πρόεδρε, χαίρομαι που είστε πολύ ανεκτικός με το χρόνο σήμερα το πρωί. Υπάρχει μια πολύ γνωστή παροιμία που λέει ότι "αν δεν ξέρεις που πάς, τότε δεν θα φτάσεις" . Πρώτον και κύριο, χρειάζεται να είμαστε πολύ σαφείς στην Ευρώπη ως προς το τι κάνουμε· ο στόχος μας δεν είναι να δημιουργήσουμε ένα ενιαίο κράτος της Ευρώπης, αλλά μια ένωση κυρίαρχων κρατών που συνεργάζονται όταν και όπου είναι αναγκαίο. Αντίθετα με τον κ. Farage, πιστεύω ότι υπάρχουν πολλές ευκαιρίες όπου είναι σημαντικό να συνεργαστούμε στην Ευρώπη.
<P>
Επίσης, όλοι γνωρίζουμε ότι κανένα από τα θεσμικά όργανα δεν χαίρει μεγάλης εκτίμησης. Και αυτό όχι διότι είναι κακά, αλλά επειδή είναι περίπλοκα, απόμακρα και μη κατανοητά. Ειλικρινά, θα συνεχίσουμε να αντιμετωπίζουμε το ίδιο πρόβλημα, σε οποιεσδήποτε συγκεκριμένες μεταρρυθμίσεις και αν προβούμε, αν παραμείνουν δυσνόητα, περίπλοκα και ανεξήγητα. Λέω στους συναδέλφους μου στο Σώμα ότι ένα πράγμα που δεν καταλαβαίνουν οι λαοί της Ευρώπης είναι γιατί πηγαινοερχόμαστε μεταξύ Βρυξελλών και Στρασβούργου. Εξαρτάται από εμάς να ακούσουμε ορισμένα από τα προβλήματα που μας εκφράζουν οι άνθρωποι.
<P>
Απογοητεύτηκα με τη Λευκή Βίβλο του Προέδρου Πρόντι. Αγνόησε ουσιαστικά το ρόλο του Διαμεσολαβητή. Σε τελική ανάλυση, ο Διαμεσολαβητής είναι ο πρώτος που ασχολείται με τις καταγγελίες και τις ανησυχίες των πολιτών. Απογοητεύτηκα επίσης τον περασμένο μήνα με την απάντηση της Επιτρόπου de Palacio, την οποία γενικά σέβομαι, η οποία ήταν πολύ αρνητική όσον αφορά τον κώδικα καλής διοικητικής συμπεριφοράς. Πρέπει να διασφαλίσουμε ότι έχουμε χρηστή διοίκηση. Αυτό σημαίνει ότι πρέπει να έχουμε έναν εφαρμόσιμο κώδικα κοινό για όλα τα θεσμικά όργανα.
<P>
Η Επιτροπή Αναφορών ζήτησε από το Διαμεσολαβητή να μας ενημερώσει για τα προβλήματα που του παρουσιάζουν οι πολίτες. Θέλουμε να ακούσουμε τους πολίτες. Απευθύνω μια πρόσκληση στον Πρόεδρο Πρόντι, αν θέλει πραγματικά να καταλάβει τι είναι αυτό που οι ευρωπαίοι πολίτες θεωρούν δύσκολο όσον αφορά τα ευρωπαϊκά θεσμικά όργανα, τους ευρωπαϊκούς κανόνες και κανονισμούς να αφιερώσει ένα απόγευμα και να έρθει στην Επιτροπή Αναφορών να ακούσει τι λένε οι πολίτες. Θα περάσει σίγουρα ένα ψυχαγωγικό απόγευμα ακούγοντας τι πραγματικά πιστεύει ο κόσμος.
<P>
Εν συντομία, αυτό που λέω είναι το εξής: ακούστε τον κόσμο· ακούστε αυτούς που ξέρουν για τι μιλούν· να είστε σαφείς ως προς τους στόχους σας· και στη συνέχεια εκφραστείτε σε σαφή και απλή γλώσσα.
<P>
(Χειροκροτήματα)

<SPEAKER ID=24 NAME="Ghilardotti">
Κύριε Πρόεδρε, θα ήθελα να ευχαριστήσω τον Πρόεδρο Πρόντι, που με την παρέμβασή του αποσαφήνισε ορισμένες πτυχές που, κατά την ανάγνωση της Λευκής Βίβλου, ενδεχομένως να οδηγούσαν σε παρερμηνείες.
<P>
Η συζήτηση για τη διακυβέρνηση, την οποία συνεχίζουμε και σήμερα, είναι σημαντική επειδή αποσκοπεί στην προώθηση ενός ευρύτερου διαλόγου σχετικά με τη σημασία της ευρωπαϊκής ολοκλήρωσης και των στόχων της. Είναι μια συζήτηση συμπληρωματική της συζήτησης για το μέλλον της Ένωσης και θα πρέπει, επομένως, να επικεντρωθεί στη σύνδεση μεταξύ γενικών στόχων και συγκεκριμένων ενεργειών στα μάτια των πολιτών. Είναι αναμφισβήτητο ότι στη βάση αυτού του προβληματισμού - αυτό το γνωρίζουμε όλοι - βρίσκεται η διαπίστωση ότι η μακροπρόθεσμη αξιοπιστία της ευρωπαϊκής ολοκλήρωσης υπονομεύεται από την ανεπάρκεια αμοιβαίας αναγνώρισης μεταξύ των δημόσιων διαρθρώσεων και της κοινωνίας των πολιτών. Η συμμετοχή, συνεπώς, στον μεγαλύτερο δυνατό βαθμό πολλών οργάνων και φορέων έκφρασης της κοινωνίας των πολιτών, διότι και μέσω αυτών οι πολίτες συμμετέχουν περισσότερο στη διαδικασία διαμόρφωσης των πολιτικών και των αποφάσεων, αποτελεί ένα σημαντικό καθήκον που πρέπει να επιτελέσουν όλα τα όργανα της Ένωσης με σοβαρή κοινή προσπάθεια.
<P>
Θα ήθελα να υπενθυμίσω επ' αυτού ότι το ίδιο το Ευρωπαϊκό Κοινοβούλιο και, συγκεκριμένα, η Επιτροπή Κοινωνικών Υποθέσεων ήδη κατά την προηγούμενη νομοθετική περίοδο αναγνώρισε την ανάγκη έναρξης και επισημοποίησης ενός διαλόγου με τους πολίτες. Για να γίνει αυτό, είναι απαραίτητο να καταβληθεί προσπάθεια να εντοπιστούν οι πιο αντιπροσωπευτικοί συνομιλητές και να αποφευχθεί ένας πληθωρισμός διαβουλεύσεων και επικαλύψεων. Ζητάμε, επομένως, για το σκοπό αυτό, μια διοργανική συμφωνία που να θεσπίζει συγκεκριμένη κατανομή των εργασιών και, ταυτόχρονα, συνεννόηση μεταξύ της Επιτροπής, του Κοινοβουλίου και του Συμβουλίου.
<P>
Ένα δεύτερο σημαντικό σημείο, που αναφέρθηκε ήδη προηγουμένως, είναι η αναγκαιότητα της απλοποίησης των κοινοτικών νομοθετικών διαδικασιών: η διάκριση, δηλαδή, μεταξύ αποφάσεων πολιτικού και αποφάσεων ρυθμιστικού χαρακτήρα, που δεν πρέπει να μεταφράζονται σε λεπτομερείς τεχνικές επικυρώσεις· η διάκριση μεταξύ προνομίων του Κοινοβουλίου και ιδιαίτερων καθηκόντων της εκτελεστικής εξουσίας.
<P>
Είναι λοιπόν σημαντικό αυτό που δηλώσατε εσείς, κύριε Πρόεδρε: η ανάγκη να προσδιοριστεί ένας μηχανισμός call-back για το παράγωγο δίκαιο, ο οποίος θα διασφαλίζει και θα ενισχύει το ρόλο του Ευρωπαϊκού Κοινοβουλίου.
<P>
(Χειροκροτήματα)

<SPEAKER ID=25 NAME="Corbett">
Κύριε Πρόεδρε, ως o τελευταίος ομιλητής από την Ομάδα μου και συντονιστής της Ομάδας, πέφτει σε μένα ο κλήρος να προσπαθήσω να συνοψίσω τις θέσεις που εκφράστηκαν. Ακούγοντας τη συζήτηση αισθάνομαι ότι οι απόψεις της Ομάδας μας είναι σε πολύ μεγάλο βαθμό το κέντρο βάρους του Κοινοβουλίου συνολικά όσον αφορά το θέμα αυτό. Αν προσπαθούσα να συνοψίσω τη θέση μας σε δύο προτάσεις, θα ήταν ότι λέμε "ναι" στην καλύτερη ενημέρωση, διαβούλευση και στην πιο συστηματική διαβούλευση με τους μη κυβερνητικούς παράγοντες και ούτω καθεξής, αλλά λέμε "όχι" στη μεταβίβαση της αρμοδιότητας λήψης αποφάσεων σε ένα είδος φιλικής συμφωνίας μεταξύ της Επιτροπής και της βιομηχανίας.
<P>
Θα λέγαμε "ναι" στη μεταβίβαση αρμοδιότητας για τεχνική και εκτελεστική νομοθεσία, αλλά μόνο αν υπάρχει μια κατάλληλη διαδικασία να επαναφέρουμε τα πράγματα στην προτέρα κατάσταση αν κάτι πάει στραβά. Με άλλα λόγια, το Κοινοβούλιο συμμερίζεται σε μεγάλο βαθμό πολλά από αυτά που σκοπεύει να επιτύχει η Επιτροπή στη Λευκή Βίβλο της, αλλά ανησυχεί αληθινά για το ποιες θα είναι οι πραγματικές συνέπειες ορισμένων εκ των προτάσεων που περιέχονται σε αυτήν.
<P>
Επιτρέψτε μου να αναφέρω το παράδειγμα που προέκυψε τελευταία με την αυτορύθμιση στο θέμα της ασφάλειας των πεζών, όπου η Επιτροπή έκανε μια συμφωνία με τη βιομηχανία αυτοκινήτων. Πρόκειται για μια πολύ καλή συμφωνία από πολλές πλευρές και πολλά από αυτά που συμφωνήθηκαν είναι ένα καλό βήμα προόδου για την ασφάλεια των πεζών. Αλλά τι θα γινόταν αν δεν ήταν πολύ καλά;
<P>
Τι θα γινόταν αν περιείχαν κάποια εξωφρενικά πράγματα που δεν θα γινόταν αποδεκτά από αυτό το Κοινοβούλιο που εκπροσωπεί τους πολίτες; Εκπροσωπούμε όλους τους πολίτες της Ευρώπης, όχι μόνο αυτούς που είναι οργανωμένοι σε ΜΚΟ. Τι θα συμβεί αν η βιομηχανία αυτοκινήτων στη συνέχεια δεν εφαρμόσει τη συμφωνία διότι δεν έχει κατοχυρωθεί νομοθετικά; Αυτού του είδους οι ανησυχίες εκφράζονται στο Κοινοβούλιο αυτό.
<P>
Χαιρετίζω τη δέσμευση της Επιτροπής να προωθήσει τη Λευκή Βίβλο μόνον αφού το Κοινοβούλιο εκφέρει τη γνώμη του και να διερευνήσει περαιτέρω τα ζητήματα αυτά σε μια διοργανική ομάδα εργασίας. Αυτή είναι μια πολύ ευπρόσδεκτη εξέλιξη. Χαίρομαι ιδιαιτέρως που δώσατε αυτή την υπόσχεση σήμερα και αναμένω να δοθεί συνέχεια στο ζήτημα αυτό.
<P>
(Χειροκροτήματα)

<SPEAKER ID=26 NAME="Prodi">
. (ΙΤ) Κύριε Πρόεδρε, κυρίες και κύριοι βουλευτές, είμαι πολύ ικανοποιημένος από τη σημερινή συζήτηση, που έδειξε μία σύγκλιση των θέσεων, μια πλειονότητα σημείων συμφωνίας και, προπαντός, μια κοινή μεθοδολογία εργασίας. Θα έλεγα ότι θέσαμε τις βάσεις για να κλείσουμε μαζί αυτή τη φάση μεταρρύθμισης, την οποία μπορούμε να εφαρμόσουμε χωρίς να αλλάξουμε τη νομοθεσία.
<P>
Ανέκυψε επίσης μια κοινή ανησυχία, η οποία, αν και δεν αποτελεί τμήμα της σημερινής συζήτησης, είναι εντούτοις στενά συνδεδεμένη μαζί της: μια κοινή ανησυχία για μια Ευρώπη που πρέπει να μιλά με ενιαία φωνή και που πρέπει να ερμηνεύσει τις αυξανόμενες ανησυχίες έναντι των οργάνων, ανησυχίες που δεν πλήττουν μόνο τις δικές μας χώρες μέλη, αλλά και τις χώρες της διεύρυνσης, όπου το πρόβλημα της δυσπιστίας έναντι των ευρωπαϊκών οργάνων τίθεται όλο και πιο έντονα.
<P>
Θα ήθελα να πω επ' αυτού ότι διατυπώθηκαν πολλές επικρίσεις της ευρωπαϊκής πολυφωνίας, του πλουραλισμού με τον οποίο παρέστη η Ευρώπη στην Ουάσινγκτον μετά την τραγωδία. Ας μην συγχέουμε την πολυφωνία με τον πλουραλισμό των παρουσιών. Το περιεχόμενο ήταν απόλυτα ενιαίο: στην Ουάσινγκτον μιλήσαμε με ενιαία φωνή και, στο τέλος των συζητήσεων, εκφράσαμε στον Πρόεδρο Μπους την ευρωπαϊκή θέση, που ήταν μια θέση έντονα λειτουργική, με ειδικές συνεργασίες όσον αφορά τη δικαιοσύνη και τις εσωτερικές υποθέσεις, το οικονομικό πρόβλημα της νομιμοποίησης εσόδων από παράνομες δραστηριότητες, πεδία στα οποία προτείναμε γραμμές δράσης στις οποίες η Ευρώπη θα πρέπει να συγκλίνει.
<P>
Σχετικά με τις ανησυχίες των πολιτών, πιστεύω πως ένα μέρος τους απορρέει από την περίπλοκη φύση των διαδικασιών εργασίας μας, από τη σχετική ακατανοησία τους, από προβλήματα που η Λευκή Βίβλος προσπαθεί να αντιμετωπίσει - έστω και εν μέρει - με την ενίσχυση του δημοκρατικού συστήματος και της διαφάνειας και την αύξηση της αποτελεσματικότητας και της ταχύτητας των αποφάσεών της, δείχνοντας παράλληλα απόλυτο σεβασμό στην αύξηση των προνομίων του Κοινοβουλίου.
<P>
Επαναλαμβάνω, λοιπόν, στη διάρκεια της σύντομης αυτής συζήτησης, ότι προσπαθούμε να φθάσουμε σε μια διευκρίνιση των ιδιαίτερων λειτουργιών μας, κατά την οποία όμως κανείς δεν θα αμφισβητεί το ρόλο του πολιτικού ελέγχου του Ευρωπαϊκού Κοινοβουλίου και του Συμβουλίου επί του εκτελεστικού έργου της Επιτροπής. Όχι μόνο τον αναγνωρίζουμε αυτόν τον έλεγχο, αλλά - και επικαλούμαι αυτά που είπε στην τελευταία παρέμβαση ο κ. Corbett - και τον έχουμε απόλυτη ανάγκη.
<P>
Επαναλαμβάνω επίσης - και εδώ οφείλω να ομολογήσω ότι η παρανόηση οφειλόταν σε μια παράλειψη της Επιτροπής, σε μια κακή διατύπωση της Επιτροπής - ότι η Επιτροπή δεν σκοπεύει να λάβει καμία απόφαση, πριν από το Λάκεν ή οποιαδήποτε άλλη στιγμή, χωρίς να ακούσει το Κοινοβούλιο. Είχαμε συμφωνήσει ότι είναι ανάγκη να λαμβάνονται ταχέως οι αποφάσεις, σε κάθε περίπτωση όμως θα πρέπει να διαβουλευόμαστε πρώτα σε βάθος με το Κοινοβούλιο.
<P>
Σήμερα, ωστόσο, κάναμε και βήματα εμπρός. Διατυπώθηκαν από την κ. Kauffmann και άλλους συστάσεις που είναι εξαιρετικά χρήσιμες. Η ιδέα της οργάνωσης μιας κοινής ομάδας Κοινοβουλίου-Συμβουλίου-Επιτροπής για τη θέσπιση ενός κώδικα συμπεριφοράς των οργάνων στο πλαίσιο των υφιστάμενων κανόνων είναι ένας δρόμος, τον οποίο, κατά τη γνώμη μου, πρέπει να εξερευνήσουμε. Πρέπει να είμαστε σαφείς ως προς αυτόν τον στόχο που πρέπει να επιδιώξουμε, τον προσδιορισμό δηλαδή μιας πρακτικής που να επιταχύνει τη διαδικασία λήψης αποφάσεων, επειδή - επαναλαμβάνω - η διαδικασία αυτή είναι αργή και δυσνόητη, μιας πρακτικής που να καθιστά περιττή τη συστηματική προσφυγή στην επιτροπολογία, χωρίς να θίγει σε τίποτα τις εξουσίες του Κοινοβουλίου και του Συμβουλίου, αλλά, αντίθετα, να ενισχύει την πολιτική τους ευθύνη. Η Επιτροπή διατίθεται να εξετάσει αυτόν το δρόμο. Αναρωτιέμαι με κάθε ειλικρίνεια, χωρίς καμία κρυφή πρόθεση, εάν θα είναι διατεθειμένο το Συμβούλιο: εμείς πάντως είμαστε διατεθειμένοι. Για να γίνει αυτό, ζητώ από το Κοινοβούλιο να επιδείξει έντονη πολιτική αποφασιστικότητα υπέρ αυτής της γραμμής. Αυτή η συζήτηση, εξάλλου, θα προετοιμάσει τη συζήτηση για το μέλλον της Ευρώπης, που αναμένεται να διοργανωθεί από τη Συνέλευση. Αν ξεκινήσουμε αμέσως προς τις κατευθύνσεις που περιγράφονται εδώ, κατά τη γνώμη μου, θα μπορέσουμε να βρούμε ευκολότερα στη συνέχεια τις πιο ενδεδειγμένες θεσμικές λύσεις.
<P>
Υπήρξε, σήμερα, ένα σημείο επίσημης απόκλισης, για το οποίο θα πρέπει να συζητήσουμε στο πλαίσιο που περιγράψαμε, συγκεκριμένα αυτό που ονομάστηκε call-back. Πιστεύω ότι το σημερινό σύστημα επιτροπολογίας αποτελεί στρέβλωση της δημοκρατίας, γι' αυτό και το υποβάλαμε σε κριτικές. Το σύστημα αυτό αναμιγνύει νομοθετικές και εκτελεστικές λειτουργίες, αλλά χωρίς να υπάρχει πραγματικός πολιτικός έλεγχος. Η πρόταση του call-back προφανώς βελτιώνει την κατάσταση, αλλά εκ των πραγμάτων κάνει το σύστημα πιο ασαφές, επειδή καθιστά λιγότερο ευδιάκριτες τις λειτουργίες μας, τη διαφορά των λειτουργιών μας. Πιστεύω ότι πρέπει επ' αυτού να συγκεντρώσουμε μια αντιπαραβολή μας, στο μέλλον, σε εκείνα τα όργανα που προτείναμε, έτσι ώστε να διευκρινιστεί αυτό το σημείο: πρέπει να εργαστούμε από κοινού για ένα σύστημα όπου η Επιτροπή εκτελεί, το Ευρωπαϊκό Κοινοβούλιο και το Συμβούλιο ελέγχουν πολιτικά πριν από την υιοθέτηση των μέτρων. Αν υπάρχει συνεχώς αυτή η δυνατότητα επιστροφής πίσω, τελικά προφανώς το Κοινοβούλιο αναλαμβάνει μια στενή εκτελεστική λειτουργία. Επαναλαμβάνω: ας εργαστούμε σε σχέση με εμάς τους ίδιους, γιατί δεν είμαι σε καμιά περίπτωση ο μόνος με καλή προαίρεση, αλλά με το μυαλό εντελώς ξεκάθαρο όσον αφορά το γεγονός ότι πρόκειται για ένα εξαιρετικά λεπτό σημείο του δημοκρατικού ελέγχου.
<P>
Την ίδια μεθοδολογία πρέπει να τη χρησιμοποιήσουμε για το πρόβλημα των υπηρεσιών. Η Επιτροπή πιστεύει πως σε ορισμένες περιπτώσεις είναι απαραίτητες, αλλά δεν πρέπει να τις πολλαπλασιάζουμε επ' άπειρον, μα να προσφεύγουμε σ' αυτές μόνο όταν υπάρχουν πολύ σύνθετοι τεχνικοί ρόλοι και να έχουν ορισμένη αυτονομία. Συμφωνούμε όμως μαζί σας ότι χρειάζεται δημοκρατικός έλεγχος αυτών των υπηρεσιών, ο οποίος να εκτυλίσσεται με τρεις τρόπους: όταν δημιουργείται η υπηρεσία - και το Ευρωπαϊκό Κοινοβούλιο συμμετέχει θεμελιωδώς, μαζί με το Συμβούλιο, σ' αυτή την απόφαση· όταν ελέγχεται ο προϋπολογισμός της - και αυτό που την ελέγχει είναι το Ευρωπαϊκό Κοινοβούλιο· όταν ελέγχεται ο τρόπος λειτουργίας της Επιτροπής, που είναι το υπεύθυνο όργανο για αυτές τις υπηρεσίες. Ορίστε, λοιπόν, αυτός είναι ο προσανατολισμός της Επιτροπής.
<P>
Ανέκυψαν εδώ άλλα δύο σημεία που περιέχονται στη Λευκή Βίβλο ή που συνδέονται με αυτή, παρότι δεν περιέχονται: η συμμετοχή της κοινωνίας των πολιτών και το πρόβλημα της συμμετοχής των περιφερειών και των τοπικών αυτοδιοικήσεων. Θεωρώ απολύτως απαραίτητο, και στη μελλοντική Συνέλευση, έναν ενεργό ρόλο των περιφερειών και των τοπικών διοικήσεων. Αν ορίζουμε πραγματικά την Ευρώπη ως Ευρώπη της επικουρικότητας, πρέπει να επιδεικνύουμε την ελάχιστη συνοχή και επ' αυτού δεν έχω καμία επιφύλαξη.
<P>
Σχετικά με το πρόβλημα της διαβούλευσης με την κοινωνία των πολιτών, αν διαβάσουμε προσεκτικά τη Λευκή Βίβλο, δεν υπάρχει καμία απαλλοτρίωση των κοινοβουλευτικών οργάνων, των δημοκρατικά εκλεγμένων οργάνων. Αντίθετα, υπάρχει μια άλλη συζήτηση: ενώ η διαβούλευση με την κοινωνία των πολιτών γίνεται τώρα με κρυφό, έμμεσο τρόπο, ε λοιπόν, εμείς προτείνουμε αυτή η διαβούλευση να γίνει διαφανής και να βγει στο φως του ήλιου, έτσι ώστε να γίνει γνωστό από πού γεννιούνται ορισμένες ιδέες και ορισμένες θέσεις, από πού προέρχονται ορισμένες συστάσεις. Και αυτό, κατ' εμέ, είναι ένα βήμα μπροστά. Καταλαβαίνω ότι μπορεί να δημιούργησε ανησυχίες, επειδή, ενώπιον μιας τόσο σαφούς προβολής μιας διαδικασίας, το Κοινοβούλιο μπορεί και να πει: "Μα αυτό αντικαθιστά το δικό μας ρόλο!" . Μπορώ να σας διαβεβαιώσω ότι αυτό έγινε με τον αντίθετο στόχο: πρέπει δηλαδή να διαβουλευόμαστε με την κοινωνία των πολιτών, επειδή είναι χρήσιμο για μας και για σας, αλλά διαβούλευση σημαίνει διαβούλευση: δεν είναι σε καμία περίπτωση αποδεκτό να έχει μια μεταβλητή λήψης αποφάσεων σε πεδίο που μπορεί να μπερδευτεί ή να συγκριθεί με το πεδίο του Κοινοβουλίου. Το λέω με σαφήνεια, επειδή ποτέ δεν θα έχετε ακούσει από την Επιτροπή, για παράδειγμα, πρόταση να μπει η κοινωνία των πολιτών στη Συνέλευση με ρόλο στον οποίο να υπάρχουν πτυχές λήψης αποφάσεων. Πιστεύω όμως ότι η διαβούλευση, με διαφάνεια και με σαφήνεια, είναι ένα βήμα μπροστά που πρέπει να το κάνουμε οπωσδήποτε.
<P>
Επαναλαμβάνω: δεν ήταν ποτέ πρόθεσή μας να δώσουμε θεσμικό ή συνταγματικό ρόλο στη διαβούλευση με την κοινωνία των πολιτών, αν και έχουμε την ανησυχία να καταλάβουμε τι συμβαίνει στο πλαίσιο αυτής της κοινωνίας και, επομένως, να έχουμε μάτια και αυτιά ανοιχτά και έντονη ευαισθησία απέναντι σε ό,τι συμβαίνει. Είναι κατά μία έννοια και η σύσταση που δόθηκε από τον κ. Perry να συμμετάσχουμε στην Επιτροπή Αναφορών, ούτως ώστε να έχουμε και τα μάτια ανοιχτά.
<P>
Να θυμάστε, ωστόσο, ότι στις προτάσεις της Επιτροπής έχουμε δύο στόχους: πρώτον, μια πιο κοινοβουλευτική δημοκρατία· δεύτερον, μια πιο αποτελεσματική δημοκρατία. Στη συζήτηση της έκθεσης με το Κοινοβούλιο, επομένως, το πρόβλημα του call-back πρέπει να τεθεί σε αυτό το πλαίσιο. Θέλουμε μια πιο κοινοβουλευτική δημοκρατία, στην οποία ο ρόλος του Κοινοβουλίου να είναι σαφής και ακριβής, αλλά και πιο αποτελεσματική, στην οποία ο εκτελεστικός ρόλος να μην τίθεται συνεχώς υπό συζήτηση από τις διαδικασίες. Αυτό πιστεύω ότι θα μπορέσει να διευκρινιστεί με την πρόταση να εργαστούμε μαζί, τους προσεχείς μήνες, σε σχέση με αυτά τα θέματα και να μπορέσει έτσι να δημιουργηθεί ένα πλεονέκτημα, μια μελλοντική πρόοδος του τρόπου εργασίας μας, χωρίς να αλλάξει για την ώρα η νομοθεσία, άρα εν αναμονή της μεγάλης διαδικασίας θεσμικής μεταρρύθμισης, που πρέπει να ξεκινήσει από τη Σύνοδο Κορυφής του Λάκεν.
<P>
(Χειροκροτήματα)

<SPEAKER ID=27 NAME="Πρόεδρος">
Ευχαριστούμε πολύ, Πρόεδρε Πρόντι!
<P>
Επιτρέψτε μου να προσθέσω μια παρατήρηση. Στη συνέλευση για τα θεμελιώδη δικαιώματα είχαμε καλές εμπειρίες με την ακρόαση της κοινωνίας των πολιτών, αλλά δεν συμμετείχαν μέλη της.

<SPEAKER ID=28 NAME="Prodi">
. (ΙΤ) Κύριε Πρόεδρε, μάλλον υπήρξε πρόβλημα μετάφρασης. Επαναλαμβάνω τη φράση που αποτελεί το κλειδί του τελευταίου τμήματος της ομιλίας μου: δεν είπαμε ποτέ - και το επαναλαμβάνουμε σήμερα - ότι η κοινωνία των πολιτών μπορεί να έχει ρόλο λήψης αποφάσεων. Ο ρόλος αυτός ανήκει αποκλειστικά στο Κοινοβούλιο, στο Συμβούλιο, στα όργανά μας. Εμείς θέλουμε, απλώς, να γίνεται η διαβούλευση με πιο διαφανή, πιο σαφή και πιο κατανοητό τρόπο.

<SPEAKER ID=29 NAME="Πρόεδρος">
Ευχαριστούμε πολύ, Πρόεδρε Πρόντι!
<P>
Πιστεύω ότι τώρα έγινε πραγματικά σαφές. Πράγματι, μερικοί συνάδελφοι εξεπλάγησαν, αλλά πιστεύω ότι τώρα κατανοήσαμε όλοι πώς το εννοούσατε.
<P>
Κύριε Υπουργέ, έχετε τον λόγο. Γνωρίζετε βέβαια ότι αν θέλει να πει κάτι ο Πρόεδρος της Επιτροπής του παραχωρούμε πάντα και με ευχαρίστηση τον λόγο.

<CHAPTER ID=3>
Ασυλο και μετανάστευση
<SPEAKER ID=30 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με την πολιτική ασύλου και μετανάστευσης.

<SPEAKER ID=31 LANGUAGE="FR" NAME="Duquesne">
. (FR) Κύριε Πρόεδρε, κυρίες και κύριοι βουλευτές, είναι πολύ μεγάλη χαρά και τιμή συνάμα για μένα να σας παρουσιάσω, ως Προεδρεύων του Συμβουλίου Δικαιοσύνης και Εσωτερικών Υποθέσεων, την πορεία των εργασιών στον τομέα του ασύλου και της μετανάστευσης, αλλά και να σας ενημερώσω για τις πρωτοβουλίες που έχει προγραμματίσει η Προεδρία για τις επόμενες εβδομάδες. Η ευκαιρία που μου δίνεται σήμερα να εκφράσω την άποψή μου αναδεικνύεται ακόμα πιο καίρια, εφόσον το Κοινοβούλιό σας θα κληθεί να λάβει θέση επί δύο εκθέσεων πολύ υψηλής ποιότητας και ιδιαιτέρως σημαντικών για τη συνέχιση των εργασιών μας στο πλαίσιο του Συμβουλίου Δικαιοσύνης και Εσωτερικών Υποθέσεων· αναφέρομαι στην έκθεση του κ. Pirker, σχετικά με την ανακοίνωση της Επιτροπής για μια κοινοτική πολιτική στον τομέα της μετανάστευσης και στην έκθεση του κ. Evans, σχετικά με την ανακοίνωση της Επιτροπής για μια κοινή διαδικασία ασύλου και ένα ενιαίο καθεστώς ασύλου σε ολόκληρη την Ένωση, για τα πρόσωπα στα οποία χορηγείται άσυλο.
<P>
Κατά την παρουσίαση του προγράμματος της Προεδρίας ενώπιον της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, είχα αναφέρει ότι οι δύο αυτοί τομείς, του ασύλου αφενός και της μετανάστευσης αφετέρου, αποτελούν προτεραιότητα για την Προεδρία μας, για πολλούς και διάφορους λόγους.
<P>
Καταρχάς, διαπιστώνω, όπως και οι ευρωπαίοι συνάδελφοί μου, ότι υπάρχει μια πραγματική προσδοκία από την πλευρά των πολιτών, μια προσδοκία θεμιτή, στην οποία έχουμε χρέος, ως πολιτικοί υπεύθυνοι, να παράσχουμε φυσικά επείγουσες, αλλά και καθησυχαστικές, νομίζω, απαντήσεις. Πράγμα που απαιτεί ελεγχόμενη διαχείριση των μεταναστευτικών ρευμάτων και προϋποθέτει επίσης ότι θα αγωνιστούμε κατά των καταχρήσεων της διαδικασίας χορήγησης ασύλου. Εξετάζοντας την εξέλιξη των αριθμών σε ολόκληρη σχεδόν την Ευρώπη, θα πρέπει να παραδεχτούμε ότι επικρατεί μεγάλη ανησυχία. Έπειτα, η αξιολόγηση του Τάμπερε, η οποία θα λάβει χώρα κατά τη λήξη της Προεδρίας μας, θα πρέπει να μας επιτρέψει να διαπιστώσουμε την κάθε είδους πρόοδο που έχει σημειωθεί στον τομέα της δικαιοσύνης και των εσωτερικών υποθέσεων, αλλά και να προτείνουμε μέτρα, ώστε να καλύψουμε το συντομότερο δυνατόν τις τυχόν καθυστερήσεις που έχουν σημειωθεί· και θα πρέπει να παραδεχτούμε ότι όντως έχουν σημειωθεί καθυστερήσεις. Προκειμένου να αποφύγουμε τα λυπηρά αποτελέσματα των καθυστερήσεων αυτών, θεωρούμε ότι, στη Σύνοδο Κορυφής του Λάκεν, θα πρέπει να δώσουμε ώθηση στην πολιτική δυναμική. Προς το σκοπό αυτό, θα πρέπει να επιλυθούν μια σειρά ζητήματα τα οποία, υπό το πρόσχημα των τεχνικών δυσχερειών, αποτελούν στην πραγματικότητα αντικείμενο αμφισβητήσεων πολιτικού χαρακτήρα. Θα πρέπει άλλωστε να ευχαριστήσω τον Επίτροπο Vitorino, ο οποίος καταθέτει μονίμως πολύ ευφυείς προτάσεις, αλλά επιδεικνύει επίσης μεγάλη ευρύτητα πνεύματος, σε μια προσπάθεια να σημειωθεί πρόοδος και αποδέχεται την επανεξέταση, υπέρ της προαγωγής των ιδεών σε ευρωπαϊκό επίπεδο.
<P>
Υπό τη διπλή αυτή προοπτική, η βελγική Προεδρία θέλησε να προσδώσει από τώρα ήδη την αναγκαία πολιτική ώθηση για την έναρξη μιας ουσιαστικής συζήτησης σε τομείς, όπως η θεσμοθέτηση μιας κοινής και ισορροπημένης πολιτικής μετανάστευσης και η θέσπιση ενός ενιαίου καθεστώτος ευρωπαϊκού ασύλου. Με άλλα λόγια, στο πλαίσιο της Προεδρίας αυτής, μοχθούμε μαζί με τους συναδέλφους μας ώστε το Συμβούλιο Υπουργών να μπορέσει να διαδραματίσει εκ νέου το ρόλο του, ως αρχιτέκτονας της ευρωπαϊκής οικοδόμησης και να εστιάσει έτσι την προσοχή του σε μια σειρά πολιτικές διευθετήσεις. Η νομοθετική του δράση θα πρέπει να εκφραστεί με μια έκδηλη επιχειρησιακή δράση και με μια πρακτική συνεργασία ανάμεσα στις υπηρεσίες που είναι επιφορτισμένες με την εφαρμογή του νόμου και τις υπηρεσίες μετανάστευσης. Θα πρέπει να σας πω ότι, προσωπικά, είμαι πεπεισμένος πως η μόνη κατάλληλη προσέγγιση στο ζήτημα αυτό είναι μια κοινή και αλληλέγγυα, ευρωπαϊκή προσέγγιση. Θα πρέπει να παραδεχτούμε ότι πολλά κράτη μέλη θεωρούσαν, επί μακρόν, ότι μπορούσαν να αντιμετωπίσουν μόνα τους τα προβλήματα αυτά. Θα πρέπει όντως να παραδεχτούμε ότι τα αποτελέσματα δεν υπήρξαν ανάλογα των προσδοκιών.
<P>
Ως προς το άσυλο καταρχάς. Το δικαίωμα ασύλου αποτελεί, ασφαλώς, προτεραιότητα για όλες τις χώρες μας. Συνιστά, νομίζω, την αξιοπρέπεια της Ευρώπης. Επιθυμία μας παραμένει να δούμε τη Σύμβαση της Γενεύης να εφαρμόζεται πλήρως και να επαναβεβαιώνεται η συμμόρφωση προς αυτή. Και θεωρώ ότι στο ζήτημα αυτό, οι χώρες μας μπορούν να έχουν το κεφάλι ψηλά. Οι προσπάθειες που καταβάλλουμε για να σεβαστούμε τις διεθνείς μας δεσμεύσεις δεν μπορούν να τεθούν ή να τεθούν και πάλι υπό αμφισβήτηση. Διαπιστώνουμε όμως εξίσου ότι μεγάλος αριθμός ατόμων χρησιμοποιούν τη διαδικασία αυτή ως πρόσχημα, για να εισέλθουν στα εδάφη των κρατών μελών μας για άλλους λόγους από αυτούς που προβλέπει η Σύμβαση της Γενεύης. Έτσι, νομίζω ότι θα πρέπει να σχεδιάσουμε τη συνέχεια των εργασιών υπό το φως της διπλής αυτής διαπίστωσης.
<P>
Οι υπηρεσίες της Επιτροπής επετέλεσαν, μέσα σε μερικούς μήνες, σημαντικό έργο, με τις προτάσεις οδηγίας που θα πρέπει να εξετάσουμε τώρα: εναρμόνιση των συνθηκών υποδοχής των αιτούντων άσυλο, εναρμόνιση των διαδικασιών χορήγησης και αφαίρεσης του καθεστώτος του ασύλου, αναθεώρηση της Σύμβασης του Δουβλίνου, εναρμόνιση του καθεστώτος του πρόσφυγα και, τέλος, επικουρικές μορφές προστασίας.
<P>
Παρόλο που πρέπει να εξετάσουμε όλα αυτά τα κείμενα ως αναπόσπαστα στοιχεία ενός συνόλου, θα πρέπει να επιβάλουμε μια πειθαρχία όσον αφορά τη σειρά εξέτασής τους. Η Προεδρία επέλεξε, σεβόμενη το χρονοδιάγραμμα που όρισε ο πίνακας επιδόσεων της Επιτροπής και την ανακοίνωση της Επιτροπής σχετικά με το άσυλο, η οποία προβλέπει μια προσέγγιση σε δύο στάδια, να εστιάσει τις εργασίες της κατά προτεραιότητα στις τρεις ακόλουθες οδηγίες: εναρμόνιση των ελαχίστων κοινών συνθηκών υποδοχής των αιτούντων άσυλο, προσαρμογή της Σύμβασης του Δουβλίνου στα κοινοτικά δεδομένα και εναρμόνιση των διαδικασιών χορήγησης και αφαίρεσης του καθεστώτος του πρόσφυγα.
<P>
Τα δύο πρώτα κείμενα αποτέλεσαν αντικείμενο μιας πρώτης ανάγνωσης, την οποία μπορώ να χαρακτηρίσω ενθαρρυντική και από την οποία προκύπτει η βούληση των κρατών μελών να προχωρήσουν το ταχύτερο δυνατόν στον τομέα αυτό. Όσον αφορά την εναρμόνιση των διαδικασιών, κατά το Συμβούλιο Δικαιοσύνης και Εξωτερικών Υποθέσεων της 27ης Σεπτεμβρίου, διοργάνωσα μια συζήτηση προσανατολισμού πολιτικής φύσεως, με βάση συγκεκριμένα ζητήματα που απαιτούσαν συγκεκριμένες απαντήσεις. Το ζητούμενο κυρίως ήταν τα κράτη μέλη να λάβουν θέση σχετικά με τη δομή που θα έπρεπε να έχει η οδηγία, και ιδίως σχετικά με τα κριτήρια διάκρισης μεταξύ των διαδικασιών αποδοχής και προδήλως αβασίμων αιτήσεων, τον αριθμό των αρχών που εμπλέκονται στην αξιολόγηση των κριτηρίων αυτών, τη φύση και το αποτέλεσμα των προσφυγών που μπορούν να ασκηθούν ενώπιον των εν λόγω αρχών, το βαθμό ακριβείας που θα πρέπει να διαθέτουν τα ποιοτικά πρότυπα τα οποία αφορούν τις αποφάσεις και τις αρχές που εκδίδουν τις εν λόγω αποφάσεις. Η ίδια μέθοδος εργασίας προτάθηκε στους υπουργούς για την εξέταση της οδηγίας για την οικογενειακή επανένωση. Η εργασία αυτή μας επέτρεψε, παρά τις δυσχέρειες, να διαπιστώσουμε ορισμένες προόδους, μεταξύ άλλων στο ζήτημα του προσδιορισμού της έννοιας της πυρηνικής οικογένειας.
<P>
Είναι σαφές ότι, λόγω της πολυμορφίας των εθνικών συστημάτων που ισχύουν στα κράτη μέλη μας, κάθε προσέγγιση στον τομέα αυτό θα απαιτήσει αδιαμφισβήτητα και υποχρεωτικά σημαντικές προσπάθειες από όλες τις πλευρές. Κανένα κράτος μέλος δεν μπορεί να ελπίζει ότι το ενιαίο σχέδιο θα εμπεριέχει όλα όσα ίσχυαν στην επικράτειά του.
<P>
Πέραν των εθνικών αποκλίσεων όμως, διαπίστωσα με ικανοποίηση ότι επιδιώκουμε έναν κοινό σκοπό: την καθιέρωση γρήγορων, αποτελεσματικών διαδικασιών - πράγμα πολύ σημαντικό -, οι οποίες όμως θα σέβονται, φυσικά, τα δικαιώματα των υποψηφίων προσφύγων. Η Προεδρία, εξάλλου, θα συνεχίσει να μοχθεί, σε συνεργασία με την Επιτροπή, στην κατεύθυνση της επίτευξης του στόχου αυτού το ταχύτερο δυνατόν.
<P>
Εκφράζω, εξάλλου, την ικανοποίησή μου για τις συστάσεις που διατυπώνονται στην έκθεση του κ. Evans, οι οποίες κινούνται στην κατεύθυνση της συγκεκριμενοποίησης των διατάξεων της Συνθήκης του Αμστερνταμ και των συμπερασμάτων του Τάμπερε, ενόψει της εφαρμογής του κοινού καθεστώτος ευρωπαϊκού ασύλου. Η απάντηση στα προβλήματα αυτά θα πρέπει να είναι κοινή και αλληλέγγυα. Η Ευρώπη θα πρέπει να τηρήσει κοινή στάση όσον αφορά την υποδοχή των προσφύγων στο έδαφός της και θα πρέπει να δρα συντονισμένα κατά των υποχθόνιων φαινομένων τα οποία προκαλεί. Όταν διαπιστώνουμε κατάχρηση σε επίπεδο διαδικασιών, θα πρέπει φυσικά να βρίσκουμε λύσεις για τις περιπτώσεις της ανθρώπινης απόγνωσης. Η Ευρώπη θα πρέπει να κινηθεί προς αυτή την κατεύθυνση, ώστε να βελτιώσει την πρόληψη των συγκρούσεων, μεριμνώντας επίσης, διαμέσου της συνεργασίας, για τη δημιουργία καλύτερων συνθηκών διαβίωσης ανά τον κόσμο. Η οργάνωση ενημερωτικών εκστρατειών στις χώρες προέλευσης θα πρέπει να της επιτρέψει να καταστείλει τη λαθρομετανάστευση, αλλά και να ακυρώσει τα σχέδια εγκληματικών οργανώσεων, που ευθύνονται για τη νέα αυτή μορφή δουλεμπορίου και δεν διστάζουν να χρησιμοποιήσουν όλα ανεξαιρέτως τα μέσα, τη βία και τον τρόμο κυρίως, για να επιτύχουν τους σκοπούς τους. Η εκμετάλλευση των ρευμάτων αυτών των υποψηφίων προσφύγων για σκοπούς εγκληματικούς αποτελεί, για ολόκληρη την Ευρωπαϊκή Ένωση, μια επιπλέον ανησυχία, στην οποία οφείλουμε να απαντήσουμε, υιοθετώντας επειγόντως μέτρα αποτρεπτικού χαρακτήρα.
<P>
Από την άποψη αυτή, στο πλαίσιο της συζήτησης που έχουμε ξεκινήσει με τις υποψήφιες προς ένταξη χώρες, κατά το Συμβούλιο της 28ης Σεπτεμβρίου, ασχοληθήκαμε με τα προβλήματα του δουλεμπορίου και αποφασίσαμε, με βάση ορισμένα λειτουργικά συμπεράσματα, ποια μέτρα πρέπει να λάβουμε στον εν λόγω τομέα. Το σύστημα αυτό των μέτρων πρέπει και οφείλει να εκτείνεται από την προστασία των θυμάτων ως ορισμένα μέτρα αστυνομικού χαρακτήρα, όπως η ενίσχυση των ελέγχων στα σημερινά και μελλοντικά εξωτερικά σύνορα της Ευρώπης, ενώ παράλληλα όλοι όσοι υφίστανται διώξεις θα εξακολουθήσουν να έχουν τη δυνατότητα του ασύλου στα κράτη μας. Τέλος, συμμερίζομαι την ιδέα ότι, με τα μέτρα που θα θεσπίσουμε, θα πρέπει να κάνουμε σαφή διάκριση ανάμεσα σε όσους ζητούν άσυλο επιδιώκοντας διεθνή προστασία και σε όσους εμφορούνται από άλλα κίνητρα, ενίοτε θεμιτά ωστόσο, και θέλουν να εγκατασταθούν στην Ευρωπαϊκή Ένωση.
<P>
Σε μια εποχή ανοίγματος και κινητικότητας, το ζητούμενο πράγματι δεν είναι να μετατρέψουμε την Ευρώπη σε "φρούριο" , αλλά να σκεφτούμε τον τρόπο για να οργανώσουμε με διαφάνεια, ρεαλιστικά και ισορροπημένα τη μετανάστευση αυτή. Δεν έχω έτοιμες απαντήσεις στα ερωτήματα αυτά και, σε συνεργασία με το Ευρωπαϊκό Κοινοβούλιο και την Επιτροπή, προτιμήσαμε να διοργανώσουμε μια Ευρωπαϊκή Διάσκεψη για τη Μετανάστευση, η οποία θα διεξαχθεί στις 16 και 17 Οκτωβρίου στις Βρυξέλλες· και δράττομαι, κύριε Πρόεδρε, του επικείμενου αυτού γεγονότος, για να σας ευχαριστήσω για τη σημαντική υποστήριξη που παρείχε το Κοινοβούλιο κατά την πραγματοποίηση της άνευ προηγουμένου, νομίζω, αυτής συνάντησης ορισμένων ανθρώπων με ιδιαίτερη γνώση των εν λόγω φαινομένων, τα οποία αποτελούν ένα πραγματικό κοινωνικό πρόβλημα. Χώρος κατεξοχήν περιβεβλημένος με κύρος, το ημικύκλιο του Ευρωπαϊκού Κοινοβουλίου στις Βρυξέλλες αποτελεί το σύμβολο μιας γόνιμης συνεργασίας μεταξύ των ευρωπαϊκών θεσμικών οργάνων, μιας συνεργασίας η οποία, σε ένα ζήτημα όμως η μετανάστευση, ήταν εξ ορισμού επιβεβλημένη.
<P>
Εκτός αυτού, θα παραστούν, ελπίζω πολυάριθμοι, αξιότιμοι βουλευτές, εμπλουτίζοντας και καθιστώντας πιο γόνιμη τη συζήτηση. Το γεγονός αυτό, που θα έχει την τιμή να συγκεντρώσει υπουργούς, υψηλόβαθμα στελέχη διεθνών οργανισμών και πολιτικούς υπευθύνους, παρέχει την ευκαιρία για μια σε βάθος πολιτική συζήτηση σχετικά με τα μεταναστευτικά ρεύματα, τα διακυβεύματα και τις συνέπειές τους. Θα συμβάλει στη συναγωγή γενικών προσανατολισμών όσον αφορά τον τρόπο με τον οποίο θα πρέπει να προσεγγίσουμε τη μετανάστευση, στο πλαίσιο μια κοινής ευρωπαϊκής πολιτικής.
<P>
Η διάσκεψη αυτή διοργανώνεται με τη μέθοδο των ανοιχτών συνεισφορών, η οποία αναμένεται να μας βοηθήσει, και εκεί ακριβώς έγκειται ο πολιτικός μας στόχος, στο να προβούμε σε θεμελιακές επιλογές κατά την ευρωπαϊκή Σύνοδο Κορυφής του Λάκεν. Το ζητούμενο είναι να προωθήσουμε μια δυναμική, στο πλαίσιο μιας σφαιρικής προσέγγισης του φαινομένου των μεταναστεύσεων.
<P>
Από την άλλη, όλοι μας έχουμε επίγνωση ότι πίσω από τα ζητήματα αρχών κρύβονται ορισμένες κινήσεις οικονομικής, ή ακόμα και πολιτικής εκμετάλλευσης του φαινομένου, τις οποίες δεν μπορούμε να αγνοήσουμε. Πράγματι, η Ευρώπη είναι αποδέκτης σημαντικών μεταναστευτικών ρευμάτων, που καταχρώνται διαδικασίες οι οποίες έχουν έναν εντελώς διαφορετικό σκοπό ή, άλλες φορές, κινούνται εν πλήρει παρανομία, πράγμα εξίσου καταδικαστέο φυσικά. Μεγάλος αριθμός των καταχρηστικών αυτών ρευμάτων διαθέτουν εξάλλου συνεργούς στην εγκληματική τους δράση, τόσο στο εξωτερικό όσο και μέσα στα ίδια τα κράτη μέλη μας. Οι καταχρήσεις αυτές τροφοδοτούν προφανώς εκείνους που προσπαθούν να εκμεταλλευτούν τα μεταναστευτικά φαινόμενα για οικονομικούς ή πολιτικούς σκοπούς, και δεν μπορούμε να παραμένουμε απαθείς στο φαινόμενο αυτό.
<P>
Παρατήρησα με ικανοποίηση ότι τα ζητήματα που θα συζητηθούν στη Διάσκεψη είναι αυτά που θέτει η έκθεση του κ. Pirker για τη μετανάστευση. Τι πρέπει να κάνουμε για να καταφέρουμε να ελέγξουμε τα μεταναστευτικά ρεύματα; Πώς μπορεί να γίνει σαφής διάκριση ανάμεσα στο άσυλο και στη μετανάστευση; Ποιος είναι ο αντίκτυπος της χαλάρωσης των προϋποθέσεων εισόδου των μεταναστών στη λαθρομετανάστευση; Είναι όντως ανάγκη να καταφύγουν τα κράτη μέλη μας σε μια νέα οικονομική μετανάστευση; Η ανάγκη αυτή γίνεται εξίσου αισθητή σε ολόκληρη την Ένωση; Ποιες είναι οι συνέπειες της καταστολής της παράνομης εργασίας στη λαθρομετανάστευση; Ποια είναι τα επιζήμια αποτελέσματα της μετανάστευσης εξειδικευμένου εργατικού δυναμικού και πώς να τα καταπολεμήσουμε; Ποιοι είναι οι τομείς σύνδεσης με τη χώρα προέλευσης; Ποια εργαλεία πρέπει να δημιουργήσουμε για μια πραγματική πολιτική ένταξης;
<P>
Η Προεδρία πιστεύει ότι το ζήτημα δεν είναι να επιλυθούν απλώς κάποια τεχνικά ζητήματα: όλοι γνωρίζουμε ότι τα ζητήματα αυτά προκαλούν οικονομική, πολιτική, αλλά και ανθρωπιστική φόρτιση. Θα πρέπει να λαμβάνουμε υπόψη μας τα πολλαπλά, ακόμα και υποχθόνια, φαινόμενα, εξαιτίας των οποίων η καθιέρωση μιας κοινής μεταναστευτικής πολιτικής, ειδικά στον οικονομικά τομέα, καθίσταται εξαιρετικά πολύπλοκη.
<P>
Κύριε Πρόεδρε, κυρίες και κύριοι, πριν ολοκληρώσω την παρουσίαση αυτή, θέλω να σας υπενθυμίσω τη βούλησή μας να εργαστούμε σε πλήρη θεσμική συνεργασία μαζί σας, με το Ευρωπαϊκό Κοινοβούλιο, στο πλαίσιο των κανόνων που προβλέπονται στις συνθήκες, με την ελπίδα ότι μαζί θα μπορέσουμε να κάνουμε νέα βήματα προς την κατεύθυνση της οικοδόμησης ενός χώρου ελευθερίας, ασφάλειας και δικαιοσύνης, προς όφελος της Ευρώπης και των πολιτών της. Είναι η τρίτη φορά ήδη που έχω τη χαρά να εμφανίζομαι ενώπιόν σας. Δεν είναι καθήκον, είναι τιμή μου και εκφράζω την ικανοποίησή μου για τη συνεργασία αυτή.
<P>
( Χειροκροτήματα)

<SPEAKER ID=32 LANGUAGE="FR" NAME="Vitorino">
. (FR) Κύριε Πρόεδρε, κυρίες και κύριοι βουλευτές, κύριε Υπουργέ, η σημερινή συζήτηση διεξάγεται σε μια κρίσιμη στιγμή. Μένουν δύο εβδομάδες για την Ευρωπαϊκή Διάσκεψη για τις μεταναστεύσεις, την οποία διοργανώνει η βελγική Προεδρία, και δύο μήνες για το Ευρωπαϊκό Συμβούλιο του Λάκεν, όπου αναμένεται να γίνει η ενδιάμεση επανεξέταση της ατζέντας του Τάμπερε.
<P>
Και το ένα και το άλλο γεγονός θα πρέπει λογικά να αποτελέσουν μείζονος σημασίας ορόσημα στην πορεία για τον καθορισμό κοινών πολιτικών μετανάστευσης και ασύλου. Εγκρίνοντας τα δύο ψηφίσματα που εξετάζονται σήμερα, την ποιότητα και την ισορροπία των οποίων οφείλουμε να υπογραμμίσουμε - και δράττομαι της ευκαιρίας για να συγχαρώ τους εισηγητές, τον κ. Pirker και τον κ. Evans - το Ευρωπαϊκό Κοινοβούλιο θα εκφράσει, είμαι βέβαιος, εγκαίρως ορισμένες σαφείς και σημαίνουσες προτεραιότητες.
<P>
Μετά την τραγωδία της 11ης Σεπτεμβρίου, η Ευρωπαϊκή Ένωση έχει να αντιμετωπίσει μια νέα πολιτική ατζέντα στους τομείς της δικαιοσύνης και των εσωτερικών υποθέσεων. Χάρη στην αποφασιστικότητα της βελγικής Προεδρίας κυρίως, ανταποκρίνεται μέχρι στιγμής με τρόπο εντυπωσιακό.
<P>
Το Ευρωπαϊκό Συμβούλιο της 21ης Σεπτεμβρίου μας απηύθυνε ένα πολύ σαφές μήνυμα. Θα πρέπει να ασχοληθούμε επειγόντως με τα μέτρα που απαιτούνται για την ενίσχυση της εσωτερικής ασφάλειας των κρατών μελών μας και των υπηκόων τους, δίνοντας παράλληλα προτεραιότητα στην καταστολή της τρομοκρατίας. Την ίδια στιγμή όμως, το Ευρωπαϊκό Συμβούλιο της 21ης Σεπτεμβρίου υπογράμμισε ότι η υλοποίηση ορισμένων άλλων διαστάσεων του στόχου διατήρησης και ανάπτυξης ενός χώρου ελευθερίας, ασφάλειας και δικαιοσύνης, όπως ορίζονται στη Συνθήκη του Αμστερνταμ, θα πρέπει επίσης να επιδιωχθούν χωρίς χρονοτριβή. Εκφράζω την ικανοποίησή μου για το γεγονός ότι το Συμβούλιο υπογράμμισε την αναγκαιότητα επίτευξης πολιτικής ισορροπίας ανάμεσα στην ενίσχυση των μέτρων αστυνομικής και δικαστικής συνεργασίας στο πλαίσιο της καταστολής της εγκληματικότητας και της τρομοκρατίας, αφενός, και στη δημιουργία ενός χώρου ελευθερίας, ασφάλειας και δικαιοσύνης, αφετέρου, στην προστασία δηλαδή των θεμελιωδών δικαιωμάτων των πολιτών.
<P>
Ανέκαθεν τόνιζα στις συζητήσεις εδώ, στο Ευρωπαϊκό Κοινοβούλιο, αλλά και στο Συμβούλιο, ότι σήμερα χρειαζόμαστε περισσότερο παρά ποτέ κοινές πολιτικές μετανάστευσης και ασύλου. Η ορθότητα τόσο των διατάξεων της Συνθήκης του Αμστερνταμ όσο και των συμπερασμάτων του Τάμπερε συνεχώς επιβεβαιώνεται. Είμαι πεπεισμένος ότι οι πολίτες πραγματικά προσδοκούν, απαιτούν θα έλεγα, μια ευρωπαϊκή προστιθέμενη αξία στις εθνικές πολιτικές, τα όρια των οποίων αναδεικνύονται όλο και πιο ξεκάθαρα, τόσο στο επίπεδο της πολιτικής ασφαλείας όσο και των πολιτικών προστασίας των ελευθεριών. Για να επιτευχθεί ένας τέτοιος στόχος, για να καθοριστεί ποια είναι η ευρωπαϊκή προστιθέμενη αξία η οποία πρέπει να δοθεί στις εθνικές πολιτικές, νομίζω ότι θα πρέπει να λάβουμε υπόψη μας τόσο τις επιταγές σε επίπεδο ασφαλείας όσο και το σεβασμό των αξιών, που αποτελούν κοινές, ειδοποιούς αξίες της Ευρωπαϊκής μας Ένωσης, συμπεριλαμβανομένης της ελεύθερης κυκλοφορίας, όπως διασφαλίζεται από τις συνθήκες του Σένγκεν.
<P>
Το Συμβούλιο ζήτησε από την Επιτροπή να αξιολογήσει τις προτάσεις του σχετικά με το άσυλο και τη μετανάστευση υπό το πρίσμα των τρομοκρατικών γεγονότων που έλαβαν χώρα στις Ηνωμένες Πολιτείες της Αμερικής. Έχουμε ήδη επιδοθεί στο έργο αυτό. Η πολιτική βούληση στα συγκεκριμένα θέματα, την οποία έχει επιβεβαιώσει τόσο το Ευρωπαϊκό Συμβούλιο όσο και το Συμβούλιο Δικαιοσύνης και Εσωτερικών Υποθέσεων, θα πρέπει να αναπτερώσει τις ελπίδες μας. Όπως τόνισε ο Υπουργός προ ολίγου, είναι αλήθεια ότι οι καθυστερήσεις και οι δυσκολίες που συναντούμε σε ορισμένα θέματα μπορούσαν πράγματι να δημιουργήσουν σοβαρές αμφιβολίες σχετικά με την ικανότητά μας να λαμβάνουμε ουσιαστικές αποφάσεις, μέσα στις πολύ συγκεκριμένες προθεσμίες τις οποίες μας υπενθυμίζει το χρονοδιάγραμμα της Επιτροπής. Ο δυναμισμός αυτός, τον οποίο ανακτούμε, θα πρέπει να ωφελήσει όλους τους τομείς συνεργασίας σε επίπεδο δικαιοσύνης και εσωτερικών υποθέσεων, αρκεί τα κράτη μέλη να αποδεχτούν ότι είναι αδύνατον να υπάρξει μια ευρωπαϊκή νομοθεσία που θα αποτελεί το ακριβές αντίγραφο δεκαπέντε εθνικών νομοθεσιών και ότι κάθε κράτος οφείλει να κάνει ένα βήμα προς μια κοινή λύση, από την οποία όλοι θα βγουν ωφελημένοι.
<P>
Επί της ουσίας της σημερινής συζήτησης, διαπιστώνω σημαντικές συγκλίσεις μεταξύ των απόψεων της Επιτροπής και του Κοινοβουλίου, όπως αντικατοπτρίζονται στις δύο εξαίρετες εκθέσεις των κκ. Pirker και Evans. Είτε πρόκειται για τις αρχές στις οποίες θα πρέπει να θεμελιωθεί το καθεστώς του κοινού ευρωπαϊκού ασύλου ή τις συνιστώσες μιας συνεκτικής προσέγγισης του φαινομένου της μετανάστευσης, μπορούμε να ακολουθήσουμε χωρίς δυσκολίες την ουσία των συστάσεών σας. Σε ορισμένες περιπτώσεις, τις έχουμε μάλιστα προλάβει και έχουμε ήδη ικανοποιήσει ποικίλα αιτήματα, τόσο στις προτάσεις μας σχετικά με το νομικό καθεστώς των μακροχρόνιων κατοίκων και τη νόμιμη είσοδο για λόγους απασχόλησης, ή και στην ανακοίνωσή μας, τον Ιούλιο, η οποία αποτελούσε συνέχεια της προηγούμενης ανακοίνωσής μας, το Νοέμβριο του 2000, και συγκεκριμενοποιούσε ορισμένους προσανατολισμούς της.
<P>
Σε άλλες περιπτώσεις, προετοιμαζόμαστε να δώσουμε συνέχεια στις συστάσεις σας, με ανακοινώσεις λόγου χάρη, την έγκριση των οποίων προτίθεμαι να προτείνω στην Επιτροπή μέσα στους επόμενους μήνες· η μία εξ αυτών θα αφορά την καταστολή της λαθρομετανάστευσης και η άλλη τις πολιτικές επαναπατρισμού και ελέγχου των εξωτερικών συνόρων. Από την άλλη, συμμερίζομαι τις ανησυχίες σας όσον αφορά την αναγκαιότητα ανάπτυξης συγκεκριμένων προτάσεων για μια πραγματική εταιρική σχέση μεταξύ της Ένωσης και των χωρών προέλευσης και διέλευσης. Το έργο αυτό έχει αρχίσει με τη συγκρότηση μιας ομάδας υψηλού επιπέδου, η οποία θα παρατείνει τη δράση της με την εφαρμογή ενός νέου δημοσιονομικού εργαλείου, το οποίο υποστήριξε θερμά το Ευρωπαϊκό Κοινοβούλιο.
<P>
Παραμένει ωστόσο το γεγονός ότι ορισμένοι μπορεί να έχουν την αίσθηση πως οι εργασίες αυτές και η εφαρμογή των σχεδίων δράσης που εγκρίνει το Συμβούλιο δεν αποφέρουν επαρκείς καρπούς. Συμφωνώ πράγματι και παραδέχομαι ότι η σημασία των μεταναστευτικών φαινομένων θα έπρεπε, εν γένει, να λαμβάνεται καλύτερα υπόψη στη χάραξη της εξωτερικής πολιτικής της Ευρωπαϊκής Ένωσης. Σε ένα βαθμό, θα πρέπει να παραδεχτούμε ότι είμαστε τρόπον τινά παγιδευμένοι στη διάκριση ανάμεσα στο δεύτερο και τον τρίτο πυλώνα, άνευ λόγου και αιτίας, δεδομένου ότι ένας σε βάθος προβληματισμός τονίζει τους πολύ στενούς δεσμούς ανάμεσα στην αναπτυξιακή και τη μεταναστευτική πολιτική της Ευρωπαϊκής Ένωσης.
<P>
Θα όφειλα επίσης να επιμείνω στο γεγονός ότι δεν θα υπάρξει μια πραγματική ευρωπαϊκή πολιτική μετανάστευσης και ασύλου αν, πέραν ενός νομοθετικού πλαισίου, οι εθνικές πολιτικές δεν συγκλίνουν στην πράξη προς κοινούς στόχους.
<P>
Αυτός είναι λοιπόν ο στόχος τον οποίο προτίθεται να επιδιώξει η Επιτροπή, με τη θέσπιση μια πολιτικής ανοικτού συντονισμού, κατ' εικόνα της μεθόδου που ήδη έχουμε χρησιμοποιήσει, και μάλιστα με επιτυχία, στον τομέα της απασχόλησης λόγου χάρη. Μια τέτοια μέθοδος ανοικτού συντονισμού προσφέρει, κατά τη γνώμη μου, τα πλεονεκτήματα της ευελιξίας και της διαφάνειας, του σεβασμού της επικουρικότητας, ενώ παράλληλα αποτελεί ισχυρό κίνητρο για μια προσέγγιση, την οποία θα έφτανα να χαρακτηρίσω αυθόρμητη, των εθνικών νομοθεσιών και πρακτικών, όπως επίσης και χρήσιμη ένδειξη για τους τομείς στους οποίους μια κοινοτική παρέμβαση είναι πραγματικά απαραίτητη.
<P>
Προϋποθέτει ότι τα κράτη μέλη θα συμφωνήσουν στο πλαίσιο του Συμβουλίου σχετικά με τους κοινούς προσανατολισμούς που τους προτείνει η Επιτροπή, μετά από ευρεία διαβούλευση. Είναι έργο δικό τους στη συνέχεια να τους δώσουν μορφή σε εσωτερικό επίπεδο, χρησιμοποιώντας προς τούτο τα εθνικά νομοθετικά και διοικητικά μέτρα που έχουν στη διάθεσή τους. Τα κράτη μέλη θα κληθούν να προετοιμάσουν εθνικές εκθέσεις, στις οποίες θα πρέπει να προβαίνουν σε απολογισμό, κάθε χρόνο, της προόδου που έχει σημειωθεί στην εφαρμογή των κοινών αυτών προσανατολισμών. Συνθέτοντας τις εκθέσεις αυτές, η Επιτροπή αναμένεται να είναι σε θέση να επισημάνει ένα προς ένα τα αδύνατα σημεία της απαραίτητης αυτής σύγκλισης, όπως επίσης και να εξειδικεύσει, ενδεχομένως, και να συμπληρώσει τους κοινούς προσανατολισμούς.
<P>
Τον Ιούλιο, προτείναμε μια πρώτη σειρά προσανατολισμών που αφορούσαν αντίστοιχα τη διαχείριση των μεταναστευτικών ρευμάτων, την υποδοχή των οικονομικών μεταναστών, την εταιρική σχέση με τις τρίτες χώρες και την ένταξη των υπηκόων των τρίτων χωρών στις κοινωνίες μας. Η προσέγγιση αυτή θα συμπληρωθεί, στον τομέα του ασύλου, με την πρώτη έκθεση σχετικά με την παρακολούθηση της ανακοίνωσής μας του Νοεμβρίου 2000, μια έκθεση την οποία θα σας διαβιβάσουμε στους επόμενους μήνες. Η Επιτροπή θα επιθυμούσε οι νέοι αυτοί προσανατολισμοί να επικυρωθούν από το Συμβούλιο και το Ευρωπαϊκό Συμβούλιο, έτσι ώστε να μπορέσει να αρχίσει χωρίς καθυστέρηση η εφαρμογή τους και στη διάρκεια του επόμενου έτους να ολοκληρωθεί μια πρώτη πλήρης εργασία.
<P>
Εν κατακλείδι, θα ήθελα να επανέλθω σε ορισμένους θεμελιώδεις άξονες, τους οποίους στη σημερινή συγκυρία οφείλουμε να υπενθυμίζουμε περισσότερο παρά ποτέ.
<P>
Καταρχάς, το άσυλο είναι ένα δικαίωμα το οποίο εγγυώνται και ρυθμίζουν ορισμένα διεθνή μέσα και επικυρώνεται στο Χάρτη των Θεμελιωδών Δικαιωμάτων. Κανείς δεν θα αμφισβητήσει ότι μπορεί να γίνει κατάχρησή του. Και είναι ευθύνη δική μας, των πολιτικών υπευθύνων, να δώσουμε λύση, όχι καθιστώντας τα άτομα που πραγματικά χρήζουν διεθνούς προστασίας ακόμα πιο ευάλωτα, αλλά μάλλον διευκολύνοντας την προσέγγιση των διαδικασιών και κριτηρίων που εφαρμόζονται σε εθνικό επίπεδο και επιτείνοντας την αποτελεσματικότητά τους. Υπό την έννοια αυτή, η καθιέρωση μεσοπρόθεσμα του συστήματος του μοναδικού σημείου εισόδου, την οποία υποστηρίζετε στο ψήφισμά σας, θα αποτελούσε κατά τη γνώμη μου, αδιαμφισβήτητη πρόοδο. Στο μεταξύ, μια προσπάθεια βελτίωσης της ποιότητας των πρωτοβάθμιων αποφάσεων, όπως συστήνουμε στην πρότασή μας σχετικά με τις διαδικασίες ασύλου, είναι, όπως φαίνεται, απαραίτητη.
<P>
Έπειτα, η μετανάστευση είναι ένα φαινόμενο που δεν μπορεί να αγνοηθεί. Θα ήταν εξαιρετικά λυπηρό, εάν ορισμένοι επωφελούνταν από τη συγκίνηση που επικρατεί σήμερα για να επανέλθουν σε μια πολιτική συνθημάτων. Το πρόβλημα της μετανάστευσης δεν λύνεται με συνθήματα. Θα πρέπει κυρίως να αποφύγουμε τις καταχρηστικές ταυτίσεις, που ανοίγουν το δρόμο στα ρατσιστικά και ξενοφοβικά αισθήματα. Αυτό που έχουμε είναι μια πραγματική πολιτική διαχείρισης των μεταναστευτικών ρευμάτων, τόσο σε εθνικό όσο και σε ευρωπαϊκό επίπεδο. Και θεωρώ τα σημεία αναφοράς προφανή. Θα πρέπει να εντοπίσουμε με ακρίβεια τους διαύλους της νόμιμης μετανάστευσης και να αξιολογήσουμε τις σχετικές δυνατότητες, πέραν των συγκυριακών συμβάντων και των αβεβαιοτήτων, με βάση μια ρεαλιστική εκτίμηση των διαρθρωτικών αναγκών και των ικανοτήτων υποδοχής των κοινωνιών μας. Πρέπει να διεξαγάγουμε διάλογο με τις χώρες προέλευσης και έχει σημασία να λάβουμε υπόψη μας τους διαφορετικούς τύπους μετανάστευσης που αντιμετωπίζουμε. Κάποιοι είναι μακροχρόνιοι μετανάστες, οι οποίοι υποτίθεται ότι θα παραμείνουν μονίμως στις κοινωνίες υποδοχής· υπάρχουν όμως και άλλα, όλο και πιο σημαντικά κυκλικά μεταναστευτικά ρεύματα, τα οποία προϋποθέτουν τη διατήρηση ενός ισχυρότερου δεσμού με την περιοχή προέλευσής τους - κάτι που οφείλουμε να ενθαρρύνουμε. Τέλος, η αξιοπιστία μιας ενεργού μεταναστευτικής πολιτικής θα πρέπει να εδραιωθεί με την αποτελεσματική καταστολή της λαθρομετανάστευσης και του συνακόλουθου δουλεμπορίου. Θα πρέπει να επανεξετάσουμε εμπεριστατωμένα ένα εργαλείο συμπληρωματικό προς τα μείζονα κοινοτικά εργαλεία, που εφαρμόζονται στον τομέα της καταπολέμησης του αποκλεισμού, για παράδειγμα την ειδική προβληματική της ένταξης των μεταναστών.
<P>
Ο πολιτιστικός πλουραλισμός αναδεικνύεται σήμερα σε χαρακτηριστικό των κοινωνιών μας, στις αστικές ζώνες κυρίως, και γεννά πολύ σημαντικές προκλήσεις. Μπορεί να αποτελέσει πηγή μιας αυθεντικής δυναμικής, όταν θεμελιώνεται σε μια πραγματική αμοιβαία ανοχή. Μπορεί όμως να αποτελέσει επίσης πηγή κοινωνικών αντιπαραθέσεων και διχασμών. Η αμοιβαία αυτή ανοχή στο πλαίσιο του αλληλοσεβασμού θα αποτελέσει ένα από τα κλειδιά της κοινωνικής ισορροπίας και της πολιτιστικής προόδου των ευρωπαϊκών κοινωνιών μας.
<P>
Ευχαριστώ επομένως το Ευρωπαϊκό Κοινοβούλιο που συνέβαλε στον εμπλουτισμό της συζήτησης αυτής, η οποία ελπίζω ειλικρινά να έχει αίσιο τέλος. Με την παρακίνηση της βελγικής Προεδρίας, με την προσωπική δέσμευση του Υπουργού κ. Antoine Duquesne, τον οποίο ευχαριστώ και είμαι μάρτυρας των προσπαθειών που καταβάλλει για την επίτευξη συμβιβαστικών λύσεων με αληθινό, ευρωπαϊκό πνεύμα, ελπίζω ότι στο Λάκεν θα συντελεστεί σημαντική πρόοδος όσον αφορά τη δημιουργία του χώρου ελευθερίας, ασφάλειας και δικαιοσύνης. Δεν είναι ένα όνειρο, είναι μια πραγματικότητα την οποία ζητούν όλο και περισσότερο οι πολίτες μας.
<P>
(Χειροκροτήματα)

<SPEAKER ID=33 NAME="Evans, Robert">
. (ΕΝ) Κύριε Πρόεδρε, όπως όλοι γνωρίζουμε, οι τελευταίες εβδομάδες ήταν πολύ δύσκολες και θα συνεχίσουμε να ζούμε σε καιρούς προκλήσεων για πολλούς μήνες και χρόνια ακόμη. Ως εκ τούτου, πρόκειται για μια πολύ σημαντική συζήτηση και χαίρομαι που τόσο ο Επίτροπος, όσο και ο Προεδρεύων, κ. Duquesne, παρευρίσκονται εδώ, αναγνωρίζοντας τη σπουδαιότητα του ζητήματος αυτού.
<P>
Όπως υπαινίχθη ο κ. Duquesne στην ομιλία του, αν τα πρόσφατα γεγονότα μας έδειξαν κάτι, είναι ότι δεν μπορούμε να εθελοτυφλούμε σε όσα συμβαίνουν σε ολόκληρο τον κόσμο και να ελπίζουμε ότι θα εξαφανιστούν. Τα προβλήματα των ανθρώπων που ζητούν άσυλο, η κατάσταση και οι δοκιμασίες του λαού φτωχών και ταραγμένων χωρών σε όλο τον κόσμο μας προκαλούν ανησυχία και εκδηλώνονται στο κατώφλι μας, στις ακτές μας και στα κοινοβούλιά μας αν δεν τα αντιμετωπίσουμε.
<P>
Σε ένα επίπεδο, τα προβλήματα αυτά εκδηλώνονται ως συζητήσεις στην παρούσα και σε άλλες κοινοβουλευτικές συνελεύσεις. Στο χειρότερο επίπεδο, βρίσκουμε πτώματα σε φορτηγά στο Ντόβερ, στις ακτές της Ισπανίας και σε άλλες χώρες. Αυτό είναι το δράμα των απελπισμένων που ζητούν απεγνωσμένα μέτρα για να ξεκινήσουν μια νέα ζωή. Αλλά αυτοί οι άνθρωποι δεν καταφεύγουν σε αυτό το είδος ενέργειας χωρίς σοβαρό λόγο· δραπετεύουν από τον τρόμο, τον πόλεμο, τα βασανιστήρια, το βιασμό, άθλια καθεστώτα που παριστάνουν τις κυβερνήσεις και φυσικά, σε ορισμένες περιπτώσεις, από τη φτώχεια. Έτσι, δεν μπορεί να υπάρξει καταλληλότερη στιγμή για να συνεργαστούν οι χώρες προκειμένου να αντιμετωπίσουν αυτές τις ανθρωπιστικές προκλήσεις.
<P>
Συγχαίρω τους αρχηγούς κυβερνήσεων της ΕΕ για το ότι υπήγαγαν το άσυλο στην κοινοτική αρμοδιότητα και καθόρισαν μια προοδευτική ατζέντα στο Τάμπερε. Συγχαίρω την Επιτροπή για τις προτάσεις αυτές, που αποτέλεσαν την αφετηρία για τη συζήτηση σχετικά με το πώς πρέπει να διαμορφωθεί μια κοινή πολιτική ασύλου.
<P>
Στην έκθεσή μου που παρουσιάζεται ενώπιον του Κοινοβουλίου σήμερα ζητώ μια κοινή και ευρύτερη ερμηνεία της Σύμβασης της Γενεύης του 1951, ένα σαφέστερο ορισμό του ποιος πρέπει να αναγνωρίζεται ως πρόσφυγας που να ερμηνεύεται ομοιόμορφα και στις 15 χώρες. Ας εναρμονίσουμε επίσης τον τρόπο μεταχείρισης των αιτούντων άσυλο, ας καθιερώσουμε κοινά ευρωπαϊκά πρότυπα και ας εξασφαλίσουμε στη συνέχεια ότι τα επιβάλλουμε.
<P>
Αν εγκρίνουμε την έκθεση αυτή, μπορούμε να αρχίσουμε να θεσπίζουμε ελάχιστα βασικά δικαιώματα, όπως είπαν ο Υπουργός και ο Επίτροπος, για τους πρόσφυγες, για την πρόσβαση στην κοινωνική πρόνοια, στη στέγαση, στην εκπαίδευση, στην υγειονομική περίθαλψη - πράγματα τα οποία εμείς στον προνομιούχο κόσμο θεωρούμε δεδομένα.
<P>
Τα τελευταία χρόνια, φάνηκε ορισμένες φορές ότι οι χώρες της ΕΕ συναγωνίζονταν ποια θα γίνει η λιγότερο ελκυστική για δυνητικούς αιτούντες άσυλο. Τα κοινά ευρωπαϊκά πρότυπα θα δημιουργήσουν αναπόφευκτα μια πιο ισορροπημένη κατανομή των αιτήσεων χορήγησης ασύλου σε όλη την ΕΕ. Αυτό αναμένεται να βοηθήσει την πόλη μου, το Λονδίνο, και όλες τις μεγάλες πόλεις της Ευρώπης. Πρέπει επίσης να εμποδίσει τις χώρες να χαλαρώνουν τα πρότυπά τους, γεγονός που θα είναι καλό για τους αιτούντες άσυλο, οι οποίοι μπορούν να είναι πιο σίγουροι ότι θα τύχουν δίκαιης ακρόασης.
<P>
Επιπλέον, έχει ζωτική σημασία η Ευρώπη συλλογικά να κάνει περισσότερα για να αντιμετωπίσει τις γενεσιουργούς αιτίες που αναγκάζουν τους ανθρώπους να ζητούν άσυλο και να μεταβάλλονται σε πρόσφυγες. Οι κυβερνήσεις πρέπει να καταβάλουν συντονισμένες προσπάθειες προκειμένου να συμβάλουν στην εδραίωση της ειρήνης στις προβληματικές περιοχές του κόσμου, όσο δύσκολο και αν είναι αυτό, και να αυξήσουν τη βοήθεια προς τις αναπτυσσόμενες χώρες - ισχυρά μέτρα που θα συμβάλουν εν καιρώ στην εξάλειψη των πιέσεων που αναγκάζουν τους ανθρώπους να μεταναστεύσουν.
<P>
Για τους ίδιους λόγους, πρέπει να προχωρήσουμε με τη διεύρυνση της Ευρωπαϊκής Ένωσης. Όπως είπε πρόσφατα ο Επίτροπος Verheugen, δεν μπορούμε να αναρωτιόμαστε: μπορούμε να πληρώσουμε το τίμημα της διεύρυνσης της Ευρωπαϊκής Ένωσης; Αντί για αυτό πρέπει να θέτουμε το ερώτημα: μπορούμε να πληρώσουμε το τίμημα της μη διεύρυνσης της Ευρωπαϊκής Ένωσης;
<P>
Στην επιτροπή, πολλοί βουλευτές από την κεντροδεξιά και τη δεξιά πτέρυγα ψήφισαν κατά της έκθεσής μου εν όλω ή εν μέρει. Προκαλώ αυτούς τους βουλευτές που κάθονται στα απέναντι έδρανα σήμερα, να μην εκφωνήσουν απλώς μια προσχεδιασμένη ομιλία ή να αγνοήσουν αυτά που λέω τώρα, αλλά να μας πουν γιατί είναι αντίθετοι με ορισμένα τμήματα της έκθεσης και γιατί θέλουν να περιορίσουν τα δικαιώματα μιας δίκαιης προσφυγής, που είναι το αντικείμενο των τροπολογιών αριθ. 6 και 8 του κ. Schmitt. Με ποιο τρόπο αυτό θα κάνει το σύστημα καλύτερο; Όσον αφορά αυτούς - ίσως τους Βρετανούς Συντηρητικούς - που θα ψηφίσουν κατά της έκθεσης αυτής στο σύνολό της, αν ήταν εδώ, θα τους ζητούσα να εξηγήσουν στο Κοινοβούλιο πώς μπορούμε να αντιμετωπίσουμε την τρέχουσα κατάσταση στην Ευρώπη από άποψη ασύλου, χωρίς πολιτικές ευρωπαϊκής κλίμακας. Πρέπει να αναγνωρίσουν ότι πρόκειται για παγκόσμιο ζήτημα το οποίο δεν μπορεί να αντιμετωπιστεί σε μεμονωμένη βάση σε κάθε χώρα.
<P>
Βλέπω με συμπάθεια τις τροπολογίες αριθ. 11 και 12 της Ομάδας των Πρασίνων, αλλά δεν μπορώ να τις υποστηρίξω. Θα μπορούσαμε να τις υποστηρίξουμε σε μια άλλη έκθεση σχετικά με όσους δραπετεύουν από την πείνα ή τις περιβαλλοντικές καταστροφές. Ωστόσο, πρόκειται για μια συμπονετική έκθεση, με την οποία μπορούμε να είμαστε ικανοποιημένοι αλλά δεν επαναπαυόμαστε.
<P>
Εν κατακλείδι, θα ήθελα να ευχαριστήσω τους συναδέλφους μου από τη δική μου και από τις άλλες Ομάδες για τη βοήθεια και την υποστήριξή τους σε αυτή την έκθεση καθώς και για τη συνεργασία τους. Ευχαριστώ το προσωπικό της Ομάδας μου για την σκληρή εργασία τους και αποτίω φόρο τιμής στις ΜΚΟ που συνεισέφεραν πολύτιμες ιδέες. Συστήνω στο Κοινοβούλιο να υποστηρίξει την έκθεση αυτή.
<P>
(Χειροκροτήματα)

<SPEAKER ID=34 NAME="Pirker">
Κύριε Πρόεδρε, κύριε Επίτροπε, αξιότιμε κύριε Προεδρεύοντα του Συμβουλίου, επιτρέψτε μου ήδη στην αρχή να εξαίρω το γεγονός ότι λαμβάνετε μέρος στην παρούσα συζήτηση εσείς, ως Υπουργός Εσωτερικών και δεν σας εκπροσωπεί ο οποιοσδήποτε Υπουργός. Έχει ήδη διαπιστωθεί ότι κατέχετε το αντικείμενο και ότι ενδιαφερόσαστε πραγματικά να προωθήσετε το ζήτημα. Αν αυτό γίνει από κοινού με την Επιτροπή και το Κοινοβούλιο τότε μπορούμε να αναμένουμε πραγματική πρόοδο.
<P>
Προφανώς, η Ευρωπαϊκή Ένωση πήρε πλέον το ζήτημα στα σοβαρά και έκανε για πρώτη φορά μια πραγματική απόπειρα συστηματοποίησης όσον αφορά την πολιτική μετανάστευσης, εφόσον κατορθώσαμε να διαπιστώσουμε ότι έχουμε τρεις ομάδες μεταναστών, για τους οποίους χρειαζόμαστε διαφορετικά μέτρα και διαφορετικές ρυθμίσεις καθώς επίσης ότι υπάρχουν οριζόντια ζητήματα που αφορούν και τις τρεις ομάδες.
<P>
Ας ξεκινήσουμε με τις τρεις ομάδες. Έχουμε μετανάστες για οικονομικούς λόγους και η έκθεσή μου αναφέρεται σε τέτοιου είδους μετανάστες, δηλαδή σε οικονομικούς μετανάστες που εισέρχονται σε κράτη μέλη σύμφωνα με τις δυνατότητες και τις ανάγκες των εκάστοτε κρατών μελών. Μετά έχουμε τους αιτούντες άσυλο, οι οποίοι αναγνωρίζονται ως πρόσφυγες σύμφωνα με τη Διεθνή Σύμβαση της Γενεύης. Υποστηρίζω έντονα ότι δεν θα πρέπει να γίνει πιο ελαστική η Σύμβαση της Γενεύης. Ούτε θα πρέπει να απομακρυνόμαστε από τη σημερινή της μορφή είτε επεκτείνοντας τους λόγους για την αναγνώριση του δικαιώματος ασύλου, είτε καθορίζοντάς τους με λιγότερη αυστηρότητα. Αυτό που χρειαζόμαστε είναι ταχύτατες και ασφαλείς αποφάσεις για την αναγνώριση του καθεστώτος πρόσφυγα και πανευρωπαϊκές ελάχιστες προδιαγραφές στις αντίστοιχες διαδικασίες.
<P>
Η τρίτη ομάδα περιλαμβάνει τους πρόσφυγες από περιοχές που βρίσκονται σε κατάσταση κρίσης οι οποίοι έρχονται σε μας μόνο προσωρινά και χρειάζονται φυσικά διαφορετικού είδους βοήθεια. Όσον αφορά τα οριζόντια προβλήματα, έχουμε να ασχοληθούμε για παράδειγμα με την οικογενειακή επανένωση ή την καταπολέμηση της λαθρομετανάστευσης και της παρανομίας. Έχουμε δηλαδή μπροστά μας ένα σύνθετο σύστημα. Η έκθεσή μου αναφέρεται αποκλειστικά στους οικονομικούς μετανάστες και έγινε αποδεκτή με 6 ψήφους κατά, υπήρξε δηλαδή ευρεία συναίνεση. Θα ήθελα να εκφράσω τις θερμές ευχαριστίες μου για την σαφώς εποικοδομητική, θετική συνεργασία με τις διάφορες πολιτικές ομάδες του Σώματος, που κατέστησαν δυνατή τη δημιουργία αυτής της ευρείας βάσης για την επαναδιατύπωση του προβλήματος της εισροής οικονομικών μεταναστών στην Ευρωπαϊκή Ένωση.
<P>
Το ζητούμενο είναι η δυνατότητα της ρυθμιζόμενης και ελεγχόμενης εισροής εργατικού δυναμικού από τρίτες χώρες και η διατήρηση της σταθερότητας στον οικονομικό και κοινωνικό τομέα της Ευρωπαϊκής Ένωσης. Ωστόσο, λαμβάνοντας υπόψη τα γεγονότα στις 11 Σεπτεμβρίου πρόκειται και για την ανάγκη να ενταθεί η επαγρύπνηση, όταν το ζητούμενο είναι το φιλόξενο κλίμα, η παροχή βοήθειας αλλά και η διασφάλιση των ελευθεριών της Ένωσης, ώστε να μην γίνεται κατάχρησή τους από μεμονωμένα στοιχεία εις βάρος της ασφάλειας των ευρωπαίων πολιτών ή και όλης της υφηλίου.
<P>
Πρέπει να κατανοήσουμε, και αυτό το έθεσα στην αρχή της έκθεσής μου, ότι με τη μετανάστευση και μόνο είναι αδύνατον να αντισταθμιστούν τα δημογραφικά ελλείμματα. Η μόνη καλή και εύλογη προσέγγιση θα είναι φυσικά η ενισχυμένη εκπαιδευτική και οικογενειακή πολιτική. Θα πρέπει επίσης να καταστεί σαφές ότι σε μια νέα εισροή μεταναστών οφείλουμε να προτάξουμε την ενσωμάτωση των μεταναστών από τρίτες χώρες που ήδη διαμένουν νόμιμα εδώ.
<P>
Ποια είναι λοιπόν τα κύρια σημεία της έκθεσή μου; Είναι σαφές ότι, σε σχέση με τη μετανάστευση, η Ευρωπαϊκή Ένωση μπορεί να αντεπεξέλθει μόνο σε ορισμένα καθήκοντα και ότι ένας μεγάλος αριθμός καθηκόντων θα πρέπει να παραμείνει στην αρμοδιότητα των κρατών μελών. Στην αρμοδιότητα των κρατών μελών θα πρέπει να παραμείνει και στο μέλλον η δυνατότητα να καθορίζουν σύμφωνα με τις ανάγκες τους και τις δυνατότητές τους σε ποιους και σε πόσους θα παρέχεται άδεια παραμονής και άδεια εργασίας στη δική τους επικράτεια. Σαφές είναι επίσης ότι θα πρέπει να λαμβάνονται υπόψη συγκεκριμένες προϋποθέσεις, αν υπάρχει δηλαδή δυνατότητα αντίστοιχης απασχόλησης και στέγασης, προκειμένου να διασφαλιστεί η ενσωμάτωσή τους.
<P>
Σημαντικό σημείο για μας στην Επιτροπή Εσωτερικών Υποθέσεων αποτελούν οι προσδοκίες μας απέναντι στους μετανάστες και συγκεκριμένα η διάθεσή τους να ενσωματωθούν και η αναγνώριση της κοινότητας αξιών. Από την άλλη πλευρά πρέπει να αποτελεί καθήκον των κρατών μελών να παρέχουν επαρκή βοήθεια στους μετανάστες για την ενσωμάτωσή τους. Σε επίπεδο Ευρωπαϊκής Ένωσης το ζητούμενο είναι να καθορίσουμε τους όρους για την είσοδο και την παραμονή των εν λόγω μεταναστών και να δημιουργήσουμε συνεκτικό σύστημα για τη χορήγηση θεώρησης διαβατηρίων. Επίσης, να ρυθμίσουμε την κινητικότητα των υπηκόων τρίτων χωρών στο εσωτερικό της ΕΕ και να υιοθετήσουμε μέτρα ενάντια στην εγκληματική λαθρομετανάστευση, ενάντια στην παρανομία καθώς και να καθιερώσουμε συνεργασίες με τις χώρες προέλευσης και εκστρατείες ενημέρωσης στις χώρες αυτές.
<P>
Η επιτροπή χαιρετίζει καταρχήν όλες τις προτάσεις της Επιτροπής για την εισαγωγή εργατικού δυναμικού. Ελπίζω να διατηρηθεί η ευρεία συναίνεση που επιτεύχθηκε στην επιτροπή και εδώ, κατά την ψηφοφορία στην Ολομέλεια.
<P>
(Χειροκροτήματα)

<SPEAKER ID=35 NAME="Maij-Weggen">
Κύριε Πρόεδρε, όταν συντασσόταν η έκθεση του συναδέλφου κ. Evans, δεν γνωρίζαμε ακόμη τίποτα για το δράμα της 11ης Σεπτεμβρίου. Στη γνωμοδότηση της Επιτροπής Εξωτερικών Υποθέσεων σχετικά με αυτή την έκθεση διατυπώνονται ωστόσο ορισμένες συστάσεις, οι οποίες είναι ιδιαίτερα σημαντικές ενόψει των γεγονότων της 11ης Σεπτεμβρίου.
<P>
Σε αυτό το Κοινοβούλιο επισημαίνεται πολύ συχνά η ανάγκη μιας κοινής και ενιαίας πολιτικής όσον αφορά την εκτίμηση κατά πόσο οι χώρες είναι ασφαλείς ή όχι. Δεν είναι δυνατόν ορισμένα κράτη μέλη να χαρακτηρίζουν κάποιες χώρες ασφαλείς, με αποτέλεσμα να μην δέχονται πρόσφυγες και άτομα που ζητούν άσυλο, ενώ άλλες χώρες να τους δέχονται.
<P>
Οι υπηρεσίες ασφάλειας και οι πρεσβείες των κρατών μελών μας πρέπει να συνεργάζονται σε αυτό το πεδίο. Από το 1992 υφίσταται στην Ένωση μία διάρθρωση αποτελούμενη από το CIREA (Κέντρο Πληροφόρησης, Μελετών και Ανταλλαγών σε θέματα Ασύλου) και την Ομάδα Εργασίας Υψηλού Επιπέδου, αλλά αυτές δεν συνεργάζονται καλά μεταξύ τους. Και, βεβαίως, δεν συνεργάζονται καλά και με τα κράτη μέλη. Για αυτό, ζητούμε μία καλύτερη και περισσότερο ενιαία διάρθρωση σε αυτό τον τομέα.
<P>
Επιπλέον, οι διαφορές όσον αφορά την πολιτική υποδοχής σε μία Ένωση με ανοιχτά σύνορα είναι απαράδεκτες και είναι ακόμη λανθασμένη μία κοινή εξωτερική πολιτική, όταν αυτή εκφράζεται από διάφορους υπευθύνους. Από την άποψη αυτή, κάνω επείγουσα έκκληση προς την Επιτροπή να αλλάξει κάτι σχετικά με αυτό. Το Αφγανιστάν αποτελεί ένα καλό παράδειγμα για το πώς πρέπει να λειτουργούν τα πράγματα.
<P>
Μία δεύτερη παρατήρηση αφορά τη βοήθεια προς τις χώρες που υποδέχονται μεγάλες ομάδες προσφύγων. Πρέπει να βοηθήσουμε αυτές τις χώρες με πολύ καλύτερο τρόπο, ιδίως η UNHCR (Ύπατη Αρμοστεία των ΗΕ για τους Πρόσφυγες). Οι άνθρωποι που διαφεύγουν από τις χώρες τους μπορούν, καταρχήν, να παραμείνουν καλύτερα σε γειτονικές της χώρας τους περιοχές και έτσι να επιστρέψουν έπειτα πολύ γρηγορότερα. Αλλά εκεί πρέπει να βοηθηθούν. Τα μέσα της UNHCR, όμως, περιορίστηκαν πολύ από την Ευρωπαϊκή Επιτροπή και πιστεύουμε ότι αυτό πρέπει να αλλάξει σύντομα. Επιπλέον, θεωρούμε ότι οι άνθρωποι πρέπει να λαμβάνουν περισσότερη εκπαίδευση στα στρατόπεδα, έτσι ώστε να μην φανατίζονται και να μην στρέφονται στην εγκληματικότητα.
<P>
Τέλος, κύριε Πρόεδρε, η Επιτροπή Εξωτερικών Υποθέσεων θέλει να επισημάνει την ανάγκη να αναληφθεί περισσότερη δράση για την πρόληψη των συγκρούσεων. Εάν μπορέσουμε να λειτουργήσουμε αποδοτικότερα σε αυτόν τομέα στην Ευρωπαϊκή Ένωση, τότε θα προκύψει ένα μεγάλο πλεονέκτημα. Κατά αυτόν τον τρόπο, μπορούν να προληφθούν οι συγκρούσεις. Οι συστάσεις που εξέφρασε η Επιτροπή Εξωτερικών Υποθέσεων εγκρίθηκαν ομόφωνα στην επιτροπή. Θα το θεωρούσα πραγματικά λυπηρό, εάν η έκθεση του κ. Evans εδώ, στην Ολομέλεια, προκαλούσε διαφορές απόψεων. Θα επιθυμούσα να τον καλέσω να συνεργαστεί καλά με τις άλλες Ομάδες, ώστε να επέλθει και εδώ ομοφωνία. Έτσι θα μπορέσουμε τουλάχιστον να υποστηρίξουμε την έκθεσή του.

<SPEAKER ID=36 LANGUAGE="ES" NAME="Marset Campos">
. (ES) Κύριε Πρόεδρε, η Επιτροπή Εξωτερικών Υποθέσεων, θεωρεί θετική την ανακοίνωση της Επιτροπής σχετικά με την κοινοτική πολιτική μετανάστευσης και αποφάσισε ομόφωνα ότι είναι δέον να συστήσει τη συμπερίληψη ενός συνόλου πτυχών που βασίζονται σε πέντε παραδοχές:
<P>
Πρώτον, να αναλάβει την ιστορική ευθύνη που η Ευρώπη συμμερίζεται σχετικά με αυτό το πρόβλημα.
<P>
Δεύτερον, να θεωρήσει τη μετανάστευση ένα θετικό και μη αναστρέψιμο φαινόμενο.
<P>
Τρίτον, να λάβει υπόψη της τη συμμετρία που πρέπει να υπάρχει μεταξύ της ελεύθερης κυκλοφορίας κεφαλαίων και αγαθών, και της ελεύθερης κυκλοφορίας των ατόμων.
<P>
Τέταρτον, η εφαρμογή των ανθρωπίνων δικαιωμάτων στις πολιτικές, κοινωνικές, οικονομικές και πολιτιστικές πτυχές της σε όλους, συμπεριλαμβανομένων σαφώς των μεταναστών.
<P>
Και πέμπτον, να επωφεληθεί της ευκαιρίας ούτως ώστε η Ευρωπαϊκή Ένωση να διαδραματίσει θετικό ρόλο στην εξάλειψη των διεθνών ανισοτήτων, ενισχύοντας τους οικονομικούς δεσμούς των χωρών προέλευσης των μεταναστών.
<P>
Σε αυτό έχει βασίσει επίσης, συνοπτικά, πέντε σημαντικά συμπεράσματα:
<P>
Πρώτον, την ύπαρξη μιας ευρωπαϊκής κοινοτικής πολιτικής μετανάστευσης βασιζόμενης στα ανθρώπινα δικαιώματα και στο αμοιβαίο όφελος με τις χώρες προέλευσης των μεταναστευτικών ρευμάτων.
<P>
Δεύτερον, να ευνοηθεί η πολυπολιτισμικότητα, ο σεβασμός και η θετική σκέψη σχετικά με τη συμβολή των μεταναστών στην κοινωνία μας και στην οικονομική μας εξέλιξη.
<P>
Τρίτον, να επιταχυνθεί η νομιμοποίηση όλων των μεταναστών και να καταπολεμηθούν έτσι οι μαφίες λαθρομετανάστευσης και παράνομης μετανάστευσης.
<P>
Τέταρτον, η ύπαρξη μιας συντονισμένης κοινής ευρωπαϊκής εξωτερικής πολιτικής, η οποία να αποτελεί το μέσο για την εξάλειψη της φτώχιας στις χώρες προέλευσης της μετανάστευσης.
<P>
Και κατά συνέπεια, πέμπτον, η αύξηση των πόρων του κονδυλίου του προϋπολογισμού B7-667 καθώς και η βελτίωση της αποτελεσματικότητάς του με στόχο την εξάλειψη της παράνομης μετανάστευσης και την ενίσχυση της δημοκρατίας και του κράτους δικαίου, καθώς επίσης και την έναρξη ολοκληρωμένων προγραμμάτων αναπτυξιακής βοήθειας.

<SPEAKER ID=37 LANGUAGE="ES" NAME="Medina Ortega">
, συντάκτης γνωμοδότησης της Επιτροπής Νομικών Θεμάτων και Εσωτερικής Αγοράς. (ES) Κύριε Πρόεδρε, πιστεύω πως είχαμε δύο καλές εκθέσεις εκ μέρους του Προεδρεύοντα του Συμβουλίου και του Προέδρου της Επιτροπής.
<P>
Ο Προεδρεύων του Συμβουλίου, με μεγάλη ειλικρίνεια, μας είπε πως αυτήν τη στιγμή το Συμβούλιο ανησυχεί σχετικά με τις πολιτικές ασύλου και μετανάστευσης. Ο Επίτροπος, κ. Vitorino, που εκπόνησε ένα θαυμάσιο έργο στον συγκεκριμένο τομέα, είπε πως αυτήν τη στιγμή και σχετικά με το θέμα της μετανάστευσης και του ασύλου, τα κοινοτικά θεσμικά όργανα βρίσκονται μεταξύ δύο θέσεων: του πρώτου και του τρίτου πυλώνα. Δηλαδή, αυτήν τη στιγμή οι πολιτικές μετανάστευσης και ασύλου εμφανίζονται αφενός στη Συνθήκη για την Ευρωπαϊκή Κοινότητα, ωστόσο, δεν υπάρχει σαφής κοινοτική αρμοδιότητα στο θέμα του ασύλου και της μετανάστευσης. Επιπλέον, συμβαίνει κάτι πολύ παράξενο και αυτό είναι ότι στο Τάμπερε οι αρχηγοί κρατών και κυβερνήσεων έλαβαν σημαντικές αποφάσεις σχετικά με μια ευρωπαϊκή πολιτική μετανάστευσης, αλλά δεν γνωρίζουμε αν αυτές οι σημαντικές αποφάσεις θα μεταφραστούν σε θετικό κοινοτικό δίκαιο.
<P>
Στην άποψη της Επιτροπής Νομικών Θεμάτων επισημάνθηκαν οι ασυνέπειες μεταξύ των δηλώσεων των αρχηγών κρατών και κυβερνήσεων στο Τάμπερε και των δεσμεύσεων που έχουν όντως αναληφθεί στα πλαίσια των Συνθηκών της Κοινότητας. Πιστεύω πως η Διάσκεψη για τη μετανάστευση, που μας ανήγγειλε ο Προεδρεύων του Συμβουλίου και που θα διεξαχθεί εντός δεκαπέντε ημερών και στην οποία θα υπάρξει επαρκής συμμετοχή του Ευρωπαϊκού Κοινοβουλίου, θα αποτελέσει την ευκαιρία για τη διατύπωση ή την έναρξη της διατύπωσης εκ μέρους των τριών κοινοτικών θεσμικών οργάνων, του Ευρωπαϊκού Κοινοβουλίου, του Συμβουλίου και της Επιτροπής, της ανάγκης να δοθεί μια κοινοτική νομική βάση στο πρόβλημα της μετανάστευσης γιατί, σε αντίθετη περίπτωση, θα αντιμετωπίσουμε ένα πραγματικό κοινοτικό πρόβλημα.
<P>
Ως προς τη μετανάστευση δεν μπορεί να γίνεται λόγος για επικουρικότητα. Αυτήν τη στιγμή, το πρόβλημα της μετανάστευσης είναι κοινό σε όλες τις ευρωπαϊκές χώρες, και ο Επίτροπος Vitorino, με την ανακοίνωση της Επιτροπής σχετικά με τη μετανάστευση, μας οδηγεί προς την σωστή κατεύθυνση.
<P>
Πιστεύω πως η στρατηγική της Επιτροπής είναι ορθή, ωστόσο, θα πρέπει να την ενισχύσουμε συνταγματικά με τη σχετική τροποποίηση των κοινοτικών Συνθηκών.

<SPEAKER ID=38 NAME="Lambert">
 (ΕΝ) Κύριε Πρόεδρε, όπως έδειξε πέρσι το Κέντρο Παρακολούθησης της Βιέννης, υπάρχει ανάγκη για μια προοδευτική πολιτική και ηγεσία και στους δύο τομείς που συζητούνται σήμερα. Χαιρετίζω την αναγνώριση ότι η περιοριστική προσέγγιση στη μετανάστευση δεν λειτούργησε και είναι αντιπαραγωγική. Αρκεί να δούμε την αύξηση του εμπορίου ανθρωπίνων όντων και τη δυσκολία στην πρόσληψη εξειδικευμένων επαγγελματιών για να το καταλάβουμε.
<P>
Είναι προφανές ότι υπάρχει στην Ευρωπαϊκή Ένωση διαθέσιμη εργασία για άτομα από τρίτες χώρες. Σε πολλές από τις χώρες μας διαδραματίζουν καθοριστικό ρόλο στην αγροτική παραγωγή και πολλές μεγάλες εταιρείες απασχολούν υπηκόους τρίτων χωρών σε ανώτερες διοικητικές θέσεις. Παρόλα αυτά, υπάρχει ακόμη μια νοοτροπία ότι κάνουμε χάρη σε αυτούς τους ανθρώπους με το να τους επιτρέπουμε να εισέλθουν στην ΕΕ για να στηρίξουν την οικονομία μας και το σύστημα κοινωνικής ασφάλισής μας. Ας είμαστε ειλικρινείς: τους θέλουμε για να μας βοηθήσουν να διατηρήσουμε το βιοτικό μας επίπεδο. Αν το κάνουμε σωστά, θα έχουμε αμοιβαίο όφελος. Στο πλαίσιο αυτό, πρέπει να εξασφαλίσουμε την ίση μεταχείριση των υπηκόων τρίτων χωρών, ιδιαίτερα στο χώρο εργασίας. Η εφαρμογή των οδηγιών του άρθρου 13 για την εξάλειψη των διακρίσεων είναι επίσης κεφαλαιώδης. Γιατί να εργαστεί κανείς εδώ, όταν θα έχει να αντιμετωπίσει το ρατσισμό και την ξενοφοβία;
<P>
Οι επιχειρήσεις μας λένε ότι η πρόσληψη πρέπει να γίνει πιο εύκολη και ευέλικτη σε όλα τα επίπεδα δεξιοτήτων. Αυτό θέτει υπό αμφισβήτηση τις άδειες εργασίας που συνδέονται με ένα συγκεκριμένο επάγγελμα και εταιρεία. Δυστυχώς, η αρμόδια επί της ουσίας επιτροπή δεν το έλαβε αυτό υπόψη. Η πρόσληψη παρεμποδίζεται επίσης από τους περιορισμούς στην οικογενειακή επανένωση, μας λένε οι επιχειρήσεις. Η πολιτική μου ομάδα έχει καταθέσει τροπολογίες σχετικά με αυτόν τον ανθρώπινο παράγοντα. Πρέπει επίσης να βελτιωθούν τα εργασιακά δικαιώματα των συζύγων και λοιπών εξομοιουμένων προσώπων. Οφείλουμε επίσης να αναγνωρίσουμε το γεγονός ότι ορισμένοι μετανάστες θα θελήσουν να μείνουν και να εγκατασταθούν μόνιμα. Αυτό είναι σημαντικό από την άποψη της συνέχειας και της σταθερότητας για τα άτομα, την κοινωνία και τις επιχειρήσεις. Η συνεχής αντικατάσταση προσωπικού είναι προβληματική σε πολλά επίπεδα και πρέπει να θυμόμαστε ότι είμαστε ανθρώπινα όντα, όχι γρανάζια σε έναν οικονομικό τροχό.

<SPEAKER ID=39 NAME="Keίler">
Κύριε Πρόεδρε, η εισροή εκατομμυρίων μεταναστών τις τελευταίες δεκαετίες έγινε κυρίως ενάντια στην κρατική βούληση σχετικά με τους τρόπους διαμόρφωσή της. Η εθνική πολιτική για τους αλλοδαπούς είναι τις περισσότερες φορές χωρίς διορατικότητα και χωρίς τη δύναμη να διαμορφώνει ενεργά τις συνθήκες και χαρακτηρίζεται από το φόβο μην τυχόν επικρατήσει το ξένο στοιχείο. Στο μεταξύ παραμένει αδιαμφισβήτητο ότι έχουν υπάρξει και θα υπάρξουν και στο μέλλον - και θα πρέπει να υπάρξουν - εκτεταμένα κύματα μετανάστευσης. Τα αίτια μπορείτε να τα διαβάσετε λεπτομερώς στις 28 σελίδες της ανακοίνωσης της Επιτροπής.
<P>
Θα πρέπει να χαιρετιστεί η στροφή της πολιτικής της Επιτροπής προς μια ενεργητική πολιτική μετανάστευσης. Η Επιτροπή αναγνωρίζει ότι η μεταναστευτική πίεση θα εξακολουθεί να υπάρχει. Παράλληλα όμως η ρυθμισμένη μετανάστευση είναι δυνατόν να αποφέρει και οφέλη για την Ευρώπη, για τους ίδιους τους μετανάστες αλλά και για τις χώρες προέλευσής τους. Η αλλαγή πολιτικής σημαίνει ωστόσο ότι θα πρέπει να θεσπιστούν πραγματικά ρυθμίσεις και ότι δεν επαρκεί να περιοριστεί κανείς μόνο στη διαχείριση της μετανάστευσης, υπό το μανδύα του καθορισμού γενικών πολιτικών κατευθύνσεων ή, για να χρησιμοποιήσω τα λόγια του εισηγητή, με αφετηρία τους ακρογωνιαίους λίθους. Έτσι δεν θα καταλήξουμε ποτέ σε κοινή πολιτική μετανάστευσης, όπως αυτή ορίζεται στα συμπεράσματα της Συνόδου Κορυφής του Τάμπερε και διαθέτοντας λιγοστούς μόνο βασικούς κανόνες, η ευθύνη θα παραμείνει στα κράτη μέλη με τα ελλείμματα που συνεπάγεται κάτι τέτοιο.
<P>
Μια μακροπρόθεσμα σχεδιασμένη πολιτική μετανάστευσης μπορεί να μειώσει την πίεση από την οποία προκύπτουν η παράνομη είσοδος στην ΕΕ, η εμπορία ανθρώπων, οι παράνομες μορφές απασχόλησης και η οικονομική εκμετάλλευση των μεταναστών. Στους υπηκόους τρίτων κρατών πρέπει να αναγνωριστούν τα ίδια δικαιώματα όπως και στους πολίτες της ΕΕ - αυτό έχει ως αφετηρία και η Επιτροπή στην ανακοίνωσή της. Οι μετανάστες θα πρέπει να συμβάλουν με την εργασία τους στην ανάπτυξη της τοπικής οικονομίας. Μόνο έτσι θα επιτευχθεί η επιδιωκόμενη ενσωμάτωσή τους. (Χειροκροτήματα)

<SPEAKER ID=40 LANGUAGE="DE" NAME="von Boetticher">
Κύριε Πρόεδρε, αξιότιμοι συνάδελφοι, η ανακοίνωση της Επιτροπής για κοινές διαδικασίες χορήγησης ασύλου, για ενιαίες προδιαγραφές και ενιαίο καθεστώς για τους αναγνωρισμένους πρόσφυγες προκάλεσε την απαραίτητη σχετική συζήτηση. Η ανακοίνωσή σας, Επίτροπε Vitorino, είχε προς το παρόν συνειδητά ανοιχτό χαρακτήρα. Παρουσιάστηκαν δυνητικά σενάρια και θα ελεγχθούν οι δυνατότητες κοινής διαδικασίας και ενιαίων αρχών.
<P>
Με λυπεί βαθύτατα το γεγονός ότι στη επιτροπή δεν επιτεύχθηκε ευρεία συναίνεση όπως στην περίπτωση της έκθεσης Pirker. Στην εξέταση της έκθεσης Evans δεν μπόρεσε να υπερισχύσει η λογική που επιβάλλει συναίνεση, αλλά η ιδεολογία. Πρόκειται λοιπόν να διευθυνθούν τόσο οι λόγοι για τους οποίους χορηγείται άσυλο, όσο και οι αντίστοιχες διαδικασίες και μάλιστα σε ολόκληρη την ευρωπαϊκή επικράτεια. Αυτό θα γίνει, κύριε Προεδρεύοντα του Συμβουλίου - το αναφέρατε και εσείς ο ίδιος - μολονότι σήμερα για περίπου το 90% των περιπτώσεων είναι οικονομικοί οι λόγοι που ζητούν άσυλο και κατά συνέπεια απορρίπτονται, και επίσης μολονότι μπορούν να διαρκέσουν μέχρι και οκτώ χρόνια οι σημερινές διαδικασίες εξέτασης των αιτήσεων. Τέτοιους είδους διευρύνσεις θα πρέπει να αποφασίζονται, μόνον όταν έχει χάσει κανείς πραγματικά κάθε επαφή με τη χώρα προέλευσης.
<P>
Τι θα έχουμε άραγε να αντιμετωπίσουμε, όταν οι ρυθμίσεις που πρότεινε σήμερα ο κ Evans γίνουν πραγματικότητα, όταν ως κριτήριο για τη χορήγηση ασύλου θα αναγνωρίζεται και η μη κρατική δίωξη και η δίωξη λόγω φύλου; Στην πράξη αυτό σημαίνει για τις περισσότερες οικογένειες του ισλαμικού χώρου λευκή επιταγή για τη χορήγηση άδειας παραμονής. Γιατί; Θα σας το εξηγήσω. Κανείς δεν αμφισβητεί ότι σε κάθε ισλαμικό κράτος υπάρχουν φονταμενταλιστικές ομάδες που εκμεταλλεύονται τη θρησκεία για να επιβάλουν διακρίσεις εις βάρος των δικαιωμάτων των γυναικών, δικαιώματα που ενυπάρχουν στη δική μας συνείδηση αξιών. Έτσι, όλες οι γυναίκες των ισλαμικών χωρών μπορούν να επικαλεσθούν το επιχείρημα της δίωξής τους από μη κρατικές ομάδες. Αν η αξίωσή τους τύχει αναγνώρισης στην ΕΕ θα μπορέσουν κατόπιν να φέρουν εδώ και τις οικογένειές τους.
<P>
Το ερώτημα που τίθεται είναι λοιπόν το εξής: θέλουμε και μπορούμε άραγε να λύσουμε στην Ευρώπη τα προβλήματα του ισλαμικού χώρου και τα προβλήματα της εικόνας που έχει ο συγκεκριμένος χώρος για τις γυναίκες; Εδώ η απάντησή μου είναι ένα σαφέστατο όχι. Γίνεται μάλιστα ακόμα πιο σαφής, κοιτάζοντας τα προβλήματα και τους κινδύνους που προέκυψαν τις τελευταίες εβδομάδες. Ταυτόχρονα, ο κ Evans, σε αντίθεση με την αρχική του ανακοίνωση, θέλει να καταργήσει το καθεστώς του "ασφαλούς κράτους" για τις τρίτες χώρες, επιβαρύνοντας έτσι ακόμα περισσότερο τις υπερβολικά μακρόχρονες διαδικασίες με επιπλέον εξετάσεις. Για τον λόγο αυτό το συμπέρασμά μου είναι το εξής: η έκθεση Evans στη σημερινή της μορφή στερείται υπευθυνότητας. Προσφέρει στα κράτη μέλη αρκετά επιχειρήματα ώστε να μην μας παραχωρήσουν δικαίωμα συναπόφασης σε αυτό το ζήτημα ούτε και σε περαιτέρω μεταρρυθμίσεις της ΕΕ.
<P>
Προφανώς μια πλειοψηφία του Σώματος δεν είναι ακόμα αρκετά ώριμη, ώστε να ανταποκριθεί σε μια τόσο μεγάλη ευθύνη. Κύριε Evans, υποστηρίζετε εδώ τη διεύρυνση του δικαιώματος ασύλου. Αναρωτιέμαι λοιπόν τι έκανε το κόμμα σας, οι Εργατικοί, στο Ηνωμένο Βασίλειο προς αυτή την κατεύθυνση τα τελευταία χρόνια; Σαν απαντώ ευθέως ότι δεν έλαβε καμία παρόμοια απόφαση για τέτοιου είδους ζητήματα. Αυτό οφείλεται στο ότι δεν θα είχε την πλειοψηφία των πολιτών με το μέρος του για το συγκεκριμένο ζήτημα και αν το προχωρούσε θα είχε να αντιμετωπίσει την εκλογική του ήττα.
<P>
Κύριε Προεδρεύοντα του Συμβουλίου, θέλω να τονίσω κατηγορηματικά ότι είναι προφανές πως αν στο μέλλον επιθυμούμε να ρυθμίζουμε κάθε λεπτομέρεια της νομοθεσίας για το άσυλο ενιαία, σε ευρωπαϊκό επίπεδο, δεν θα μπορέσουμε να επιτύχουμε τη σύμφωνη γνώμη του Συμβουλίου Υπουργών. Για τον λόγο αυτό, μια παράκληση και μια συμβουλή: περιοριστείτε στην εναρμόνιση των απαραίτητων ελάχιστων προδιαγραφών!
<P>
(Χειροκροτήματα)

<SPEAKER ID=41 LANGUAGE="ES" NAME="Terrσn i Cusν">
Κύριε Πρόεδρε, η Ευρώπη ζει μια ένταση μεταξύ της χαμηλής δημογραφίας και της πραγματικής ζήτησης για εργατικά χέρια στην αγορά εργασίας αφενός, και του φόβου του πληθυσμού σχετικά με το φαινόμενο της μετανάστευσης αφετέρου.
<P>
Ενώπιον αυτής της κατάστασης, οι πολιτικοί υπεύθυνοι μπορούν να αντιδράσουν με δύο τρόπους: χρησιμοποιώντας τους φόβους των πολιτών προς δικό τους όφελος, τουλάχιστον βραχυπρόθεσμα, ή προσπαθώντας να διαχειριστούν με τον καλύτερο δυνατό τρόπο τις διάφορες όψεις της μετανάστευσης, εξηγώντας με θάρρος τους λόγους στους οποίους οφείλεται αυτό το φαινόμενο, τα οφέλη που επιφέρει στην κοινωνία μας, τις δυσκολότερες πτυχές του και τις απαραίτητες πολιτικές.
<P>
Ως προς το πρώτο, δόθηκαν εδώ σήμερα το πρωί κάποια παραδείγματα. Ευτυχώς, η Επιτροπή συγκαταλέχθηκε σαφώς μεταξύ των δεύτερων με τις δύο ανακοινώσεις της, και δεν μπορούμε παρά να συγχαρούμε τον Επίτροπο και να εκφράσουμε τη χαρά μας για αυτό. Επιπλέον, το έκανε, και αυτό θα ήθελα να το τονίσω εδώ, ακολουθώντας τις συμφωνίες και τις εντολές του Ευρωπαϊκού Συμβουλίου του Τάμπερε.
<P>
Συμφωνώντας πλήρως με τα όσα είπε ο συνάδελφός μου, κ. Evans, σχετικά με την πολιτική ασύλου, θα ήθελα στα λίγα λεπτά που έχω στη διάθεσή μου να επικεντρωθώ στην ανακοίνωση σχετικά με τη μετανάστευση και στην έκθεση.
<P>
Και στις δύο καθορίζεται μια σαφής γραμμή που θα πρέπει να ακολουθηθεί. Η Επιτροπή κάνει λόγο, και έτσι αναφέρεται στην έκθεση, για τα εξωτερικά και εσωτερικά αίτια της μετανάστευσης, την ανάγκη για πολιτικές συνανάπτυξης και για μια νέα εταιρική σχέση με τις χώρες προέλευσης της μετανάστευσης, καθώς και για ένα κοινό ευρωπαϊκό νομοθετικό πλαίσιο για τη δίκαιη, διαφανή και σαφή οργάνωση της εισόδου, της διαμονής και της ένταξης των μεταναστών, κάτι που για μένα σημαίνει δικαιώματα. Και μόνο στη συνέχει γίνεται λόγος για την αντιμετώπιση της παράνομης μετανάστευσης, έπειτα από τη θέσπιση αυτών των κανόνων, γιατί χρειαζόμαστε νομικά κανάλια για να το επιτύχουμε.
<P>
Τέλος, αναφέρει, και αυτό θα το συζητήσουμε διεξοδικά εδώ όταν θα έχουμε τις νομοθετικές προτάσεις, τη θέσπιση νέων πολιτικών μετανάστευσης του 21ου αιώνα για μια νέα κοινωνία, μια νέα οικονομία, που δεν μπορούν να αποτελούν μια τροποποιημένη έκδοση των πολιτικών σχετικά με τους αλλοδαπούς εργαζόμενους των βιομηχανικών κοινωνιών της δεκαετίας του ' 60.
<P>
Ελπίζω επίσης ότι το Συμβούλιο θα συγκαταλεχθεί μεταξύ εκείνων που επιθυμούν τη σαφή και θαρραλέα αντιμετώπιση αυτού του ζητήματος. Το ελπίζω και το λέω γνωρίζοντας ότι εύλογα μιλάμε σχετικά με τη μετανάστευση και από την καρδιά μας, και το λέω γνωρίζοντας πως με ακούν πολίτες που έχουν γεννηθεί εδώ καθώς και μετανάστες που προσκάλεσε ο συνάδελφός μου, κ. Pedro Aparicio, και που βρίσκονται εδώ σήμερα και έχουν ελπίδες από αυτήν τη συζήτηση.
<P>
Το Κοινοβούλιο θα προσπαθήσει να σταθεί στο ύψος των περιστάσεων και παρότι πολλές φορές μας το κάνουν δύσκολο, θα προσπαθήσουμε να υποστηρίξουμε ένθερμα αυτήν την ανακοίνωση της Επιτροπής, κάτι που δεν έκανε η Ομάδα του ΕΛΚ σχετικά με το άσυλο, και ελπίζουμε, κύριε Πρόεδρε, ως αντάλλαγμα το Συμβούλιο του Λάκεν να μπορέσει να αρχίσει εκ νέου μια δυναμική και ισχυρή πολιτική η οποία θα μας οδηγήσει στην εξέταση αυτής της απαραίτητης κοινής πολιτικής για τη μετανάστευση.

<SPEAKER ID=42 NAME="Ludford">
Κύριε Πρόεδρε, η Ομάδα μου υποστηρίζει θερμά την έκθεση του κ. Evans και χαιρετίζει την έκκλησή της για μια κοινή πολιτική ασύλου υψηλής ποιότητας. Αποτελεί ένα περίεργο χαρακτηριστικό της ευρωπαϊκής οικοδόμησης το γεγονός ότι περισσότερες ευκαιρίες για διασυνοριακή συνεργασία εκμεταλλεύτηκε το εμπόριο και οι εγκληματίες από ό,τι οι δημόσιοι υπάλληλοι, και είναι πλέον καιρός για τις εθνικές δημόσιες διοικήσεις μας να βγουν από τα φρούριά τους.
<P>
Η κατάσταση στη Sangatte, κοντά στο Καλαί, προβάλλεται συχνά στις τηλεοπτικές οθόνες στην πατρίδα μου τους τελευταίους μήνες. Το Ηνωμένο Βασίλειο μπορεί να καταλάβει γιατί τόσοι πολλοί άνθρωποι επιθυμούν να έρθουν στη χώρα μας, και ειδικά στην πόλη μου, το Λονδίνο. Θέλω να πιστεύω ότι, τουλάχιστον εν μέρει, αυτό αποτελεί φιλοφρόνηση για την ελεύθερη και πολύμορφη κοινωνία μας, αλλά δεν μπορούμε απλώς να έχουμε μια πόρτα ανοικτή, και ίσως οι γαλλικές αρχές πρέπει να εξετάσουν τρόπους βελτίωσης του συστήματός τους. Πρέπει να υπάρχει μια ισορροπία προσπάθειας και κατανομής της ευθύνης έτσι ώστε να αποτραπεί η αναζήτηση της χώρας με τις ευνοϊκότερες προϋποθέσεις από τους αιτούντες άσυλο και η μετάθεση της ευθύνης από το ένα κράτος μέλος στο άλλο.
<P>
Χρειαζόμαστε επίσης συνέπεια. Είναι παράλογο να είμαστε απορριπτικοί σχετικά με ανθρώπους που δραπετεύουν από το Ιράν ή το Αφγανιστάν υπονοώντας ότι είναι επαίτες ανάξιοι λόγου, όταν όλοι συμφωνούν ότι τα καθεστώτα των χωρών αυτών θεωρούνται βάναυσα και καταπιεστικά, και αξίζουν ακόμη και στρατιωτική επίθεση. Ακόμη και αν δεν μπορεί να θεωρηθεί ότι όλοι όσοι προέρχονται από τέτοιου είδους χώρες είναι πρόσφυγες σύμφωνα με τα αυστηρά κριτήρια της Σύμβασης της Γενεύης, αλλά μόνον ότι δραπετεύουν από απλή δυστυχία, δεν υπάρχει λόγος να τους δαιμονοποιούμε. Πρέπει επίσης να είμαστε συνεπείς ως προς τη στάση μας απέναντι στις γυναίκες. Αν σκεφτούμε, όπως το κάνουμε, ότι τα ανθρώπινα δικαιώματα των γυναικών στο Αφγανιστάν καταπατούνται κατάφωρα, πρέπει να το λάβουμε υπόψη κατά την κρίση των αιτήσεων χορήγησης ασύλου.
<P>
Τέλος, δεν πρέπει να αποδυναμώσουμε ή να μειώσουμε τα πρότυπα των συστημάτων χορήγησης ασύλου με το πρόσχημα της καταπολέμησης της τρομοκρατίας, όπως απειλεί να κάνει ο Βρετανός Υπουργός Εσωτερικών. Αν απειλείται η ασφάλεια, υπάρχουν επαρκείς εξουσίες κράτησης και απέλασης. Οι γρήγορες αποφάσεις είναι αυτές που βασίζονται σε διαδικασίες υψηλής ποιότητας και αποτελεσματικότητα, όπως αυτή που προσφέρει η λειτουργία ηλεκτρονικών υπολογιστών στις υπηρεσίες μετανάστευσης, πράγμα που δεν διαθέτει το ΗΒ - και όχι στην κατάργηση των δικαιωμάτων προσφυγής για όλους τους αιτούντες.

<SPEAKER ID=43 LANGUAGE="FR" NAME="Boumediene-Thiery">
Κύριε Πρόεδρε, η καθιέρωση της κοινοτικής αρμοδιότητας στο ζήτημα της μετανάστευσης και του ασύλου με τη Συνθήκη του Αμστερνταμ γέννησε πολλές ελπίδες και, μεταξύ αυτών, και την ελπίδα να υπάρξει μια πολιτική μετανάστευσης και ασύλου πλαισιωμένη από τις αξίες που συνδέονται με τις δημοκρατικές ελευθερίες, το σεβασμό των ανθρωπίνων δικαιωμάτων, των θεμελιωδών δικαιωμάτων κυρίως. Υπό την έννοια αυτή, χαιρετίζουμε τις δύο ανακοινώσεις της Επιτροπής, που εκθέτουν τα ζητήματα αυτά σε όλη την πολυπλοκότητά τους. Έτσι, αντί να προτείνουν απρόσφορες πολιτικές μηδενικής μετανάστευσης από τις οποίες εκπορεύεται η εγγενής στο σύστημα λαθρομετανάστευση, προτείνουν μια ευέλικτη προσέγγιση, μια διαχείριση των ρευμάτων και την ένταξη των υπηκόων των τρίτων χωρών.
<P>
Είναι λυπηρό το γεγονός ότι, στο ζήτημα της μετανάστευσης, ο εισηγητής μας επικεντρώθηκε στην εκμετάλλευση της διαχείρισης των μεταναστευτικών ρευμάτων, προκειμένου να εξυπηρετήσει τα οικονομικά και δημογραφικά συμφέροντα των κρατών της Ένωσης, χωρίς να μεριμνήσει για τον ανθρώπινο παράγοντα. Η ένταξη των προτάσεων αυτών σε ένα διακυβερνητικό πλαίσιο, σύμφωνα με την ευχή που εξέφρασε ο κ. Pirker, δεν αποτελεί απλώς οπισθοδρόμηση σε σχέση με τη Συνθήκη του Αμστερνταμ, αλλά περιφρονεί επίσης την αναγκαία κοινοτικοποίηση της πολιτικής μετανάστευσης και ασύλου, ενώ αρνείται επίσης και προπάντων μια καθημερινή πραγματικότητα, την οποία αντικρίζουμε κάθε μέρα, στο Sangatte ή αλλού.
<P>
Επιπλέον, θα πρέπει επειγόντως να σταματήσει η σύγχυση "μετανάστευση ίσον εργαζόμενοι" . Πράγματι, η έννοια του "διακινούμενου εργαζομένου" δεν λαμβάνει υπόψη της την πραγματικότητα της μετανάστευσης, που αποτελείται από μέλη οικογενειών, φοιτητές ή συνταξιούχους. Ας υπενθυμίσουμε ότι το δικαίωμα να ζει κάποιος μαζί με την οικογένειά του αποτελεί θεμελιώδες δικαίωμα, το οποίο τα κράτη δεν μπορούν να παραβούν. Οπότε έχουμε κάθε λόγο να μιλούμε για "κατοίκους" και, γιατί όχι, για "πολίτες της Ευρώπης" , προϋποθέτοντας την πλήρη συμμετοχή τους. Είναι χρέος των κρατών να λάβουν τα αναγκαία μέτρα, ώστε να διασφαλιστεί η πλήρης ένταξη όλων των κατοίκων της Ευρώπης, η οποία μπορεί να γίνει με την ευθυγράμμιση όλων των δικαιωμάτων, συμπεριλαμβανομένων και των πολιτικών. Όσον αφορά την παράτυπη μετανάστευση, η μόνη λύση που γνωρίζουμε είναι η ευθύνη των κρατών μελών να προβούν στη νομιμοποίησή τους, ώστε να καταπολεμήσουν όλες τις μορφές της εγκληματικότητας, μεταξύ των οποίων και εκείνη των λαθρεμπόρων και των ανενδοίαστων εργοδοτών.

<SPEAKER ID=44 NAME="Di Lello Finuoli">
Κύριε Πρόεδρε, αφού επιβεβαιώσω ότι η Ομάδα μας είναι απόλυτα σύμφωνη με την έκθεση Evans, επιθυμώ ωστόσο να υπογραμμίσω δύο πτυχές: πρώτον, την ανάγκη επιτάχυνσης της διαδικασίας για την εξέταση των αιτήσεων των προσφύγων. Τα εθνικά κράτη θα πρέπει να γνωρίζουν ότι πολλά από τα προβλήματά τους, αλλά προπαντός πολλά από τα προβλήματα των προσφύγων μεταναστών, θα ξεπερνιόνταν, αν αυτές οι αιτήσεις εξετάζονταν σε σύντομα χρονικά διαστήματα. Πάρα πολλοί πρόσφυγες - πάρα πολλά πρόσωπα που έχουν κάθε δικαίωμα να αναγνωρισθούν ως τέτοια - περιμένουν μήνες ή χρόνια, χωρίς να λαμβάνουν επιδοτήσεις, χωρίς δουλειά, ρέποντας σιγά-σιγά προς την παρανομία, βουτώντας πολλές φορές σε μορφές οργανωμένης και μη εγκληματικότητας. Είναι, λοιπόν, απαραίτητο να συντομεύσουμε αυτά τα πολύ μακρά χρονικά διαστήματα.
<P>
Δεύτερον, πρέπει να καταλάβουμε και να θεσπίσουμε ότι η έννοια της "ασφαλούς χώρας" είναι μια έννοια που μπορεί να ξεπεραστεί από τη συγκεκριμένη απόδειξη της αντιμετώπισης της οποίας τυγχάνει ένα άτομο στη χώρα του. Θέλω να πω ότι η έννοια της ασφαλούς χώρας πρέπει να αποτελεί σχετικό τεκμήριο, γιατί πολλοί πρόσφυγες διαφεύγουν από μια ασφαλή χώρα επειδή διώκονται προσωπικά. Είναι λοιπόν απαραίτητο αυτή η έννοια να μην είναι μια έννοια απόλυτη, αλλά να εξετάζονται ειδικά οι συνθήκες αντιμετώπισης των μεμονωμένων προσφύγων - δηλαδή οι συνθήκες που τους ωθούν να διαφύγουν σε άλλη χώρα - και να μπορούν να συγκλίνουν στην υπέρβαση της προαναφερθείσας έννοιας της ασφαλούς τρίτης χώρας.

<SPEAKER ID=45 NAME="Angelilli">
Κύριε Πρόεδρε, θέλω να ευχαριστήσω ιδιαιτέρως τον κ. Pirker για το έργο που επιτέλεσε.
<P>
Σήμερα περισσότερο από ποτέ, όπως υπογραμμίζει ο ίδιος ο εισηγητής, έχει θεμελιώδη σημασία να δοθεί μια νέα προσέγγιση στην κοινοτική πολιτική σε θέματα μετανάστευσης: όχι μόνο ψυχροί κανόνες εισδοχής ή άρνησης, αλλά μια πιο ευρεία και υπεύθυνη προσέγγιση, που να βασίζεται προπαντός σε οικονομικές και δημογραφικές αξιολογήσεις, καθώς και σε αξιολογήσεις κοινωνικής και πολιτιστικής ενσωμάτωσης.
<P>
Πρέπει λοιπόν να θεσπιστεί μια στρατηγική για μια βιώσιμη πολιτική μετανάστευσης, όπου θα μπορεί να υπάρχει η μέγιστη συμμετοχή των εθνικών και των τοπικών αρχών στον καθορισμό, με αντικειμενικά κριτήρια, των αναγκών απασχόλησης, της διαθεσιμότητας θέσεων εργασίας, αλλά και στέγης, κοινωνικών υπηρεσιών και υπηρεσιών κατάρτισης, για όλους όσους ζητούν να έρθουν να ζήσουν και να εργαστούν στα κράτη μέλη μας. Η θέσπιση ορίων, σιδηρών κανόνων, σημαίνει εξασφάλιση των βέλτιστων συνθηκών υποδοχής και πλήρους ένταξης, με αμοιβαίο σεβασμό και ωφέλεια, τόσο για τους ευρωπαίους πολίτες όσο και για τους μετανάστες· σημαίνει αποφυγή επώδυνων κοινωνικών συγκρούσεων· σημαίνει επίσης αυστηρότητα έναντι της λαθρομετανάστευσης, που πολύ συχνά είναι συνώνυμο της εγκληματικότητας και της εκμετάλλευσης.
<P>
Προπαντός, όμως, η Ευρώπη δεν μπορεί να περιοριστεί σε έναν παθητικό ρόλο, μια παθητική στάση έναντι των μεταναστευτικών ροών, σαν να ήταν τροχονόμος που ρυθμίζει την κυκλοφορία. Η Ευρώπη πρέπει να συμμετέχει με μεγαλύτερη πολιτική επίγνωση, μεταξύ των άλλων και για να ερμηνεύσει πλήρως τα βαθύτερα κίνητρα που βρίσκονται πίσω από αυτά τα φαινόμενα.
<P>
Πολύ συχνά, ή σχεδόν πάντοτε, οι άνθρωποι από τις τρίτες χώρες έρχονται στην Ευρώπη ωθούμενοι από την απελπισία, από τη φτώχεια, από την πείνα, από την περιθωριοποίηση. Η απελπισία είναι τόσο μεγάλη ώστε υπάρχουν μάνες που αφήνουν τα ίδια τους τα παιδιά και έρχονται στις χώρες μας ακριβώς για να βγάλουν μερικά χρήματα για εκείνα.
<P>
Ακριβώς για αυτόν τον λόγο, η Ευρώπη, και λόγω της γεωγραφικής της θέσης, δεν μπορεί να διαδραματίζει μόνο γραφειοκρατικό ρόλο, μόνο ρόλο ενθάρρυνσης ή περιορισμού των μεταναστευτικών ροών. Η Ευρώπη πρέπει να επιλέξει να έχει έναν έντονο και υπεύθυνο πολιτικό ρόλο, με επίγνωση ότι πίσω από τις επιλογές σχετικά με τις πολιτικές στον τομέα της μετανάστευσης υπάρχει η δυνατότητα να διαδραματίσει ρόλο και σε σχέση με τις σοβαρές διεθνείς κρίσεις που ζούμε σήμερα.
<P>
Πρέπει να συνειδητοποιήσουμε καλά ότι μόνο με τη μεγαλύτερη δέσμευσή μας στα προγράμματα αναπτυξιακής βοήθειας στον Τρίτο Κόσμο, ώστε να αποφευχθεί συν τοις άλλοις η λεγόμενη διαρροή εγκεφάλων, μπορεί να εφαρμοσθεί η καλύτερη πολιτική ειρήνης, που είναι η πολιτική της καταπολέμησης της φτώχειας και των αδικιών.
<P>
Εν κατακλείδι, κύριε Πρόεδρε, πρέπει να συνειδητοποιήσουμε ότι μια σωστά ρυθμισμένη μετανάστευση παρέχει μεγάλα οφέλη στην Ευρωπαϊκή Ένωση, όπως και στους μετανάστες και στις χώρες καταγωγής τους. Αλλά πρέπει να δυσπιστούμε απέναντι στη δημαγωγία εκείνων που προτείνουν μια υπερβολικά χαλαρή πολιτική των μεταναστευτικών ροών, μια πολιτική που θα ήθελε να ενθαρρύνει την Ευρώπη να ανοίξει αδιακρίτως τα σύνορα, να μειώσει τους ελέγχους και να διευρύνει παράλογα το δικαίωμα παροχής ασύλου, για να κλείνει ίσως έπειτα εγωιστικά τα μάτια - όπως κάνουμε άλλωστε εδώ και χρόνια - απέναντι στα όσα συμβαίνουν στη Μέση Ανατολή και στο Νότιο Ημισφαίριο, σαν να μην μας αφορούσαν.
<P>
Η 11η Σεπτεμβρίου έδειξε ότι αυτά που συμβαίνουν σε εκείνα τα μέρη του κόσμου μας αφορούν στενά, γι' αυτό θα πρέπει να πειστούμε αληθινά, με λίγη συνοχή·
<P>
(Ο Πρόεδρος διακόπτει την ομιλήτρια)

<SPEAKER ID=46 NAME="Speroni">
Κύριε Πρόεδρε, δεδομένου ότι κανένας κανόνας δεν εγγυάται σε κάποιον που κατοικεί σε μία χώρα την είσοδο σε μία άλλη αν αυτή η τελευταία δεν τον δέχεται, σε σχέση με τη μετανάστευση μου έρχονται στο νου ορισμένοι προβληματισμοί και μια βαθιά ανησυχία, που απορρέει από το γεγονός ότι έχω δει κοινότητες ή άτομα που ανήκουν σε κοινότητες μεταναστών να αγάλλονται μετά τις τραγικές επιθέσεις των ΗΠΑ και από το ότι γνωρίζω πως στους κόλπους ορισμένων κοινοτήτων εθνοτικών και θρησκευτικών βάσεων έχουν βρει κάλυψη και υποστήριξη τρομοκρατικοί πυρήνες.
<P>
Στο σημείο αυτό πιστεύω πως είναι σκόπιμο, με τον μέγιστο σεβασμό για το μεγαλύτερο μέρος των καθώς πρέπει και τίμιων μεταναστών, να υιοθετήσουμε για το μέλλον πιο επιλεκτικά κριτήρια στο θέμα της μετανάστευσης, με βάση την αρχή της προφύλαξης, έστω και μόνο για να αποφύγουμε τους δυνητικούς κινδύνους που ενδέχεται να εισαγάγουν στην Ευρώπη μας ορισμένοι μετανάστες.
<P>
Όσον αφορά την Ευρώπη, στην Ιταλία ετοιμάζουμε αυτόν τον καιρό έναν ορθότερο, πιο αυστηρό, πιο ενδεδειγμένο νόμο για τη μετανάστευση. Πρέπει να αποφύγουμε τις αντιφάσεις ανάμεσα στους ευρωπαϊκούς και τους δικούς μας εθνικούς κανόνες, επειδή δεν θα θέλαμε να επανέλθει μέσω Βρυξελλών στη νομοθεσία μας η χαλαρότητα της Αριστεράς, που εκδιώχθηκε από τους ιταλούς εκλογείς.

<SPEAKER ID=47 LANGUAGE="DA" NAME="Krarup">
Στη Δανία έγινε πρόσφατα γνωστό στον κόσμο ότι οι δανικές αρχές έχουν χορηγήσει άδεια παραμονής σε κανονικούς εγκληματίες πολέμου. Πιο συγκεκριμένα σε έναν από τους στρατηγούς του κ. Σαντάμ Χουσεΐν, ο οποίος ευθύνεται για τη σφαγή των Κούρδων το 1988. Είναι χωρίς καμία αμφιβολία σκανδαλώδες και το επισημαίνει και η δανική δεξιά παράταξη, αλλά από την άλλη αναρωτιέμαι αν η δεξιά παράταξη έχει συμβιβαστεί με το γεγονός ότι η δανική κυβέρνηση του ΝΑΤΟ έχει λάβει στρατιωτικά και πολιτικά οφέλη από τη χορήγηση ασύλου στον εγκληματία πολέμου; Αραγε ο στρατηγός του κ. Σαντάμ έχει εδώ και καιρό καλύψει τις δαπάνες του; Φυσικά έχει ήδη δώσει αναφορά στην CIA. Αυτό είναι ηλίου φαεινότερο και έχει γίνει με απόλυτη εμπιστευτικότητα, όπως όλο και περισσότερες κεφαλαιώδους σημασίας στιγμές της πολιτικής ζωής λαμβάνουν χώρα σε συνεχώς όλο και περισσότερο ερμητικά κλειστά δωμάτια.
<P>
Αυτή η μεσαιωνική κατάσταση αντικατοπτρίζει μία από τις αμφισημίες της έκθεσης του κ. Evans, η οποία κατά τα άλλα είναι γεμάτη συμπαθητικά στοιχεία. Η έκθεση συντάσσεται και αναπτύσσει περαιτέρω τις πιο λεπτοφυείς αρχές δικαίου που γνωρίζουμε. Σε αντίθεση με την έκθεση Pirker, η οποία αποτελεί έκφραση ανομολόγητης επιβολής ιμπεριαλισμού επί του εργατικού δυναμικού, η έκθεση Evans τοποθετεί τον καταδιωγμένο άνθρωπο στο κέντρο. Είναι συμπαθητική και αναγκαία. Το πρόβλημα είναι ότι οι συγκεκριμένες καλές αρχές υπεισέρχονται σε πολιτικές και νομικές συναρτήσεις, οι οποίες στην πράξη θα τις καταστήσουν ιδεολογικά διακοσμητικά στοιχεία. Η κοινή πολιτική ασύλου και μετανάστευσης χρησιμοποιείται προπαντός ως κινητήρας για την ομογενοποίηση των άκρως διαφορετικών νομικών παραδόσεων του κάθε κράτους, τη δημιουργία ενός χώρου με ελευθερία, ασφάλεια και δικαιοσύνη, ο οποίος είναι το βασικό συστατικό στοιχείο ενός ευρωπαϊκού υπερκράτους. Ο ηττημένος σε αυτό το άθλιο παιχνίδι είναι η δημοκρατία, και το όφελος για τους πρόσφυγες είναι αμφίβολο, εκτός βέβαια αν πρόκειται για στρατηγό του στρατού του Σαντάμ Χουσεΐν.

<SPEAKER ID=48 LANGUAGE="FR" NAME="Berthu">
Κύριε Πρόεδρε, η ανακοίνωση της Επιτροπής σχετικά με την κοινοτική πολιτική μετανάστευσης είναι εξαιρετικά απογοητευτική. Αναφέρομαι στη γραπτή ανακοίνωση, διότι η προφορική, την οποία μας παρουσίασε ο Επίτροπος Vitorino, όπως και η αντίστοιχη του Συμβουλίου άλλωστε, ήταν πολύ ενδιαφέρουσες, πολύ πιο ισορροπημένες από όσα ακούγονται συνήθως στην αίθουσα αυτή, και μας δημιουργούν την ελπίδα για μια αλλαγή πολιτικής μετά τις επιθέσεις της 11ης Σεπτεμβρίου.
<P>
Η γραπτή ανακοίνωση πάντως χαρακτηρίζεται από μια κάποια έλλειψη αίσθησης της επί τόπου πραγματικότητας, την ίδια έλλειψη εξαιτίας της οποίας οι προτάσεις σχετικά με την οικογενειακή επανένωση χρονοτριβούν σήμερα ενώπιον του Συμβουλίου· και το ίδιο θα γίνει αύριο ίσως με τις προτάσεις για το άσυλο, τις οποίες επέκρινα, μεταξύ άλλων, κατά την τελευταία συνεδρίαση. Η γραπτή ανακοίνωση επικεντρώνεται στη νόμιμη μετανάστευση, αλλά θεωρεί αμελητέα ή ξεχνάει, πέραν ορισμένων υπαινιγμών, τη λαθρομετανάστευση, το ουσιώδες γεγονός ότι ένα στα δύο άτομα που μεταναστεύουν σήμερα προς τον βιομηχανικό κόσμο είναι λαθρομετανάστης.
<P>
Δεν αγνοώ βεβαίως ότι έχουν υποβληθεί ήδη ορισμένα κείμενα σχετικά με τη λαθρομετανάστευση, κυρίως σχετικά με το δουλεμπόριο ή την ευθύνη των μεταφορέων· πρόκειται όμως για κείμενα ως επί το πλείστον ειδικά, τα οποία εξάλλου υπέβαλαν τα κράτη μέλη ασκώντας το δικαίωμα πρωτοβουλίας, που εξακολουθούν ακόμα προσωρινά να διαθέτουν. Στα κείμενα αυτά δεν συναντούμε επ' ουδενί μια σφαιρική αντίληψη του προβλήματος, δεν στέκονται στο ύψος της πρόκλησης. Η Επιτροπή ανήγγειλε πρόσφατα ότι πρόκειται να υποβάλει και νέα κείμενα, μετά τις επιθέσεις της 11ης Σεπτεμβρίου· τόσο το καλύτερο. Στο μεταξύ όμως, αν θέλουμε να διαβάσουμε ένα καλό έγγραφο, που παρουσιάζει σωστά τα αληθινά προβλήματα και τις πιθανές λύσεις, δεν θα πρέπει να ανατρέξουμε στην ανακοίνωση της Επιτροπής, την οποία εξετάζουμε σήμερα, αλλά στο έγγραφο στρατηγικής σχετικά με τη μετανάστευση και το άσυλο που είχε παρουσιάσει η αυστριακή Προεδρία, στη διορθωμένη έκδοσή του, της 19ης Νοεμβρίου 1998 (μάλιστα, καλά ακούσατε, του 1998). Καλώ τους καλόπιστους ακροατές να συγκρίνουν τα δύο κείμενα, θα μείνουν κατάπληκτοι με τις διαφορές προσέγγισης. Διαβάζω λόγου χάρη στο αυστριακό έγγραφο: "Γενικά, στο επίκεντρο της πολιτικής συζήτησης δεν βρίσκονται πλέον μόνον τα προβλήματα ασύλου και τα προβλήματα προσωρινής προστασίας, αλλά επίσης και κυρίως τα γενικά ζητήματα της μετανάστευσης, τα προβλήματα που θέτει η καταστολή των κυκλωμάτων λαθρομετανάστευσης και τα ζητήματα σχετικά με την απέλαση" .
<P>
Κύριε Πρόεδρε, αγαπητοί μου συνάδελφοι, θα έπρεπε να διαβάσω ολόκληρο το κείμενο, δεν έχω το χρόνο, αλλά η φράση αυτή, αν και μεμονωμένη, μας υποδεικνύει τις αληθινές προτεραιότητες.
<P>
(Χειροκροτήματα από τη δεξιά πτέρυγα)

<SPEAKER ID=49 LANGUAGE="DE" NAME="Nassauer">
Κύριε Πρόεδρε, κυρίες και κύριοι, ορμώμενος από τις εκθέσεις των συμπαθών συναδέλφων Evans και Pirker θέλω να αναφερθώ στη σχετική ανακοίνωση του Επιτρόπου Vitorino τον οποίο εκτιμούμε εξαιρετικά, από τότε που συνεργαζόμασταν στην Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων και του οποίου την άποψη συμμερίζομαι τόσο λίγο.
<P>
Διεξάγουμε σήμερα μια συζήτηση επί των θεμελιωδών αρχών στο ζήτημα της χορήγησης ασύλου και της μετανάστευσης στην Ευρώπη. Αυτό είναι το θέμα μας, οι καθοδηγητικές γραμμές για τη χορήγηση ασύλου και τη μετανάστευση στην Ευρώπη. Θα πρέπει να επικρατήσει σαφήνεια για δύο πράγματα: πρώτον, για τις ποσοστώσεις που θα πρέπει να εφαρμοστούν και δεύτερον, για τα περιεχόμενα. Όσον αφορά τις μεθόδους, οι ευρωπαϊκές οδηγίες για τη χορήγηση ασύλου και τη μετανάστευση δεν μπορούν παρά να αποτελούν μόνο ελάχιστες προδιαγραφές. Μόνο σε ότι αφορά ελάχιστες προδιαγραφές μπορούμε να δεσμεύσουμε υποχρεωτικά ολόκληρη την Ευρωπαϊκή Ένωση. Οτιδήποτε τις υπερβαίνει δεν θα γίνει αποδεκτό.
<P>
Παράδειγμα: οι προτάσεις του Επιτρόπου Vitorino για την οικογενειακή επανένωση ίσως να αρέσουν σε μερικούς, δεν μπορούν ωστόσο να δοθούν δεσμευτικές λύσεις για ολόκληρη την Ένωση. Στο σημείο αυτό πρέπει να γίνουν διορθώσεις.
<P>
Σχετικά με το περιεχόμενο: χρειαζόμαστε περιορισμό και ρύθμιση της μετανάστευσης. Κύριε Προεδρεύοντα του Συμβουλίου, αναφέρατε τον όρο "η Ευρώπη οχυρό" . Ωστόσο, ακριβώς επειδή ούτε επιθυμούμε, ούτε είμαστε σε θέση να οικοδομήσουμε μια Ευρώπη οχυρό θα πρέπει να ρυθμίσουμε και να περιορίσουμε την είσοδο μεταναστών. Η πορεία που προτείνει ο Επίτροπος Vitorino δεν μπορεί να αντεπεξέλθει σε αυτό το αίτημα.
<P>
Θα σας δώσω λίγα παραδείγματα: Με τον όρο "ασφαλές κράτος" , στη Γερμανία κατορθώσαμε να μειώσουμε τις περιπτώσεις αιτούντων άσυλο από περίπου 450 000 σε λιγότερες από 100 000. Ο κ. Vitorino εγκαταλείπει πρακτικά τον συγκεκριμένο όρο καθώς με την εφαρμογή του συνδέει προϋποθέσεις που τον καθιστούν μη εφαρμόσιμο.
<P>
Δεύτερον: οι ουσιαστικοί λόγοι για τη χορήγηση ασύλου έχουν οριστεί στη Σύμβαση της Γενεύης για τους πρόσφυγες και ισχύουν αναγκαστικά. Αν υπερβούμε το πλαίσιο της Σύμβασης, προσθέτοντας τη δίωξη από μη κρατικούς παράγοντες, αυτό θα αποτελέσει ερέθισμα για τους αιτούντες άσυλο. Για μεμονωμένες περιπτώσεις υπάρχουν αξιοσέβαστα επιχειρήματα υπέρ της συγκεκριμένης διεύρυνσης αλλά είναι αδύνατον να καταστήσουμε δυνατή τη χορήγηση ασύλου σε ακόμα περισσότερες περιπτώσεις από όσες ισχύουν σήμερα. Το πρόβλημα της χορήγησης ασύλου έγκειται στη διαδικασία. Σήμερα, 90% των αιτούντων άσυλο στην ΕΕ εξακολουθούν να μην είναι πολιτικά διωκόμενα πρόσωπα. Επομένως, το ζητούμενο είναι να χειριστούμε σωστά τη διαδικασία. Όταν φτάσουμε στο σημείο να ολοκληρώνουμε γρήγορα τις διαδικασίες τότε θα μπορούμε να είμαστε και πιο γενναιόδωροι στον ορισμό των κριτηρίων. Αυτό όμως έρχεται για παράδειγμα σε αντίθεση με τη διαδικασία χορήγησης ασύλου σε τρία επίπεδα, όπως προτείνει ο Επίτροπος Vitorino.
<P>
Επίτροπε Vitorino, αν ο κ. Schily, ο Υπουργός Εσωτερικών της Γερμανίας, που ως γνωστό δεν ανήκει στο κόμμα μου, ενεργεί στο πλαίσιο του Συμβουλίου, αντίστοιχα με αυτά που λέει στη Γερμανία τότε δεν έχετε καμία πιθανότητα να εγκριθούν οι προτάσεις σας!
<P>
(Χειροκροτήματα)

<SPEAKER ID=50 NAME="Marinho">
Κύριε Πρόεδρε, παρά τα γεγονότα της 11ης Σεπτεμβρίου, κατά τη γνώμη μου η ανακοίνωση της Επιτροπής για το άσυλο παραμένει, στην ουσία της, όχι απλώς πρόσφορη αλλά και περισσότερο αναγκαία παρά ποτέ. Από την πλευρά της, η έκθεση του κ. Evans παραμένει επίκαιρη και βάσιμη. Πιστεύω ότι δεν είναι καιρός για οπισθοχωρήσεις, αλλά πρέπει επειγόντως να πορευθούμε προς μία κοινή λύση σε όλα τα κράτη μέλη όσον αφορά τα κριτήρια αξιολόγησης των αιτήσεων, καθώς και τη συνεργασία σε επίπεδο εθνικών διοικητικών συστημάτων. Αναγνωρίζω ότι θα χρειασθεί να αντιμετωπίσουμε ορισμένες προκλήσεις προκειμένου να επιτευχθούν κανόνες με χρήσιμα αποτελέσματα. Η προσπάθεια αυτή θα πρέπει να περνά όχι μόνο μέσα από την ευρωπαϊκή διάσταση αλλά επίσης και από τη συνεργασία με τρίτες χώρες, βασικά χώρες προέλευσης των αιτούντων άσυλο.
<P>
Για να αποφύγουμε τις "καφκικές" καταστάσεις που συχνά βλέπουμε να περιγράφονται στις σελίδες του ευρωπαϊκού Τύπου, πρέπει επειγόντως να εγκριθούν - και δεν ζητούμε υπερβολικά πράγματα - ελάχιστοι κανόνες που θα θεσπίζουν ταχύτερες και απλουστευμένες διαδικασίες χορήγησης ασύλου ούτως ώστε να αποφεύγονται οι καθυστερήσεις και η ανασφάλεια, τις οποίες αντιμετωπίζουν τα άτομα τα οποία ζητούν άσυλο. Η δημιουργία ενός χώρου ελευθερίας, ασφάλειας και δικαιοσύνης διέρχεται αναπόφευκτα από την ανάγκη της αμοιβαίας αναγνώρισης των δικαστικών αποφάσεων. Αλλά για να φτάσουμε σε αυτό το επίπεδο, χρειαζόμαστε προηγουμένως εναρμόνιση των διαδικασιών προσφυγής όσον αφορά το άσυλο.
<P>
Κύριε Πρόεδρε, η ανακοίνωση, αυτή που ανήκει στην αρμοδιότητα του Αntonio Vitorino, έρχεται στην ημερήσια διάταξη την κατάλληλη στιγμή. Έχοντας ως βάση το πλαίσιο που καθορίστηκε στο Τάμπερε, ξεκινάμε τη δημιουργία μίας κοινής πολιτικής στο θέμα του ασύλου, που θα διαθέτει τη δέσμευση του Συμβουλίου και του Κοινοβουλίου. Πιστεύω ότι σε μία κοινή προσπάθεια με τα κοινοτικά θεσμικά όργανα και την κοινωνία των πολιτών θα φθάσουμε σε ένα στάδιο συμφωνίας ούτως ώστε μέχρι την 1η Μαΐου 2004 να υλοποιηθεί ο στόχος που χάραξε το Ευρωπαϊκό Συμβούλιο.
<P>
Κύριε Πρόεδρε, η Ιστορία απαιτεί από εμάς αποφασιστικότητα. Δεν υπάρχει καιρός για δισταγμούς. Σας εύχομαι καλή τύχη, Επίτροπε κύριε Αntσnio Vitorino.

<SPEAKER ID=51 NAME="Wiebenga">
 - (NL) Κύριε Πρόεδρε, θα ήθελα να συγχαρώ την Επίτροπο κ. Vitorino για την πολιτική μετανάστευσης που πρότεινε η Ευρωπαϊκή Επιτροπή στο Ευρωπαϊκό Κοινοβούλιο.
<P>
Η πρόταση να επιτευχθούν κοινές προϋποθέσεις εισόδου για τους μετανάστες και να δημιουργηθεί σχετικά με αυτό ένα όργανο πολιτικής, στα πλαίσια του οποίου τα κράτη μέλη θα καθορίζουν οριακούς αριθμούς υποδοχής μεταναστών για εργασία, έχει την υποστήριξη της Ομάδας των Φιλελευθέρων. Η Ομάδα μου, κύριε Πρόεδρε, επιθυμεί να εκφράσει ορισμένες παρατηρήσεις για το προτεινόμενο καθεστώς.
<P>
Κατά πρώτον, απορρίπτουμε την πολιτική της "μηδενικής μετανάστευσης" , αλλά απορρίπτουμε, επίσης, την πολιτική των ορθάνοιχτων θυρών. Πρέπει να εξευρεθεί μία υπεύθυνη ισορροπία.
<P>
Κατά δεύτερον, το καθεστώς μετανάστευσης πρέπει να είναι ευέλικτο. Δεν πρέπει να επιβάλλονται υποχρεωτικά ποσοστώσεις εκ των άνω στα κράτη μέλη.
<P>
Κατά τρίτον, πρέπει να λάβουμε υπόψη μας την αρχή της επικουρικότητας και αυτό σημαίνει τις περιφερειακές και εθνικές διαφορές όσον αφορά την αγορά εργασίας.
<P>
Κατά τέταρτον, μία κοινή πολιτική μετανάστευσης πρέπει να συνδυαστεί με μία από κοινού καταπολέμηση της παράνομης μετανάστευσης.
<P>
Κατά πέμπτον, πρέπει να εξεύρουμε μία καλή ισορροπία μεταξύ, αφενός, των αναγκών για εργατικό δυναμικό των επιχειρήσεων και, αφετέρου, των ανέργων στο εσωτερικό της Ευρωπαϊκής Ένωσης.
<P>
Εν συντομία, κύριε Πρόεδρε, η Ομάδα των Φιλελευθέρων είναι υπέρ μιας ισόρροπης ευρωπαϊκής πολιτικής μετανάστευσης. Η έκθεση Pirker ακολουθεί αυτή τη γραμμή και, για αυτό, θα ήθελα να ευχηθώ καλή τύχη στον εισηγητή. Κύριε Πρόεδρε, αυτά είναι τα τελευταία λόγια μου σε αυτό το Σώμα, καθώς διορίστηκα μέλος του Συμβουλίου Επικρατείας στις Κάτω Χώρες. Ευχαριστώ τους συναδέλφους για την ευχάριστη συνεργασία τους και εύχομαι σε όλους ό,τι το καλύτερο. Το Ευρωπαϊκό Κοινοβούλιο, κύριε Πρόεδρε, είναι ένα ιδιαίτερα σημαντικό θεσμικό όργανο και θα συνεχίζω να το υποστηρίζω πάντοτε.

<SPEAKER ID=52 NAME="Πρόεδρος">
Κύριε συνάδελφε Wiebenga, ευχόμαστε και εμείς ό,τι καλύτερο και είμαι πεπεισμένος ότι το κράτος είναι σε καλά χέρια όταν βρισκόσαστε εσείς στο Συμβούλιο Επικρατείας!
<P>
Συνάδελφοι, σας παρακαλώ να τηρήσετε αυστηρά τον χρόνο αγόρευσής σας επειδή έχουμε υπερβεί τραγικά το χρονοδιάγραμμα.

<SPEAKER ID=53 LANGUAGE="FR" NAME="Sylla">
Κύριε Πρόεδρε, θα ήθελα καταρχάς να συγχαρώ τον Επίτροπο Vitorino, διότι πιστεύω ότι η μακρόχρονη εργασία του συνέβαλε στη σαφή διάκριση σήμερα μεταξύ αιτούντων άσυλο και μετανάστευσης, και αυτό είναι καλό. Ευχαριστώ επίσης τον εκπρόσωπο της βελγικής Προεδρίας, που διαχώρισε οριστικά τη θέση του από την Ευρώπη-φρούριο, η οποία δεν είναι ούτε πραγματοποιήσιμη ούτε ευκταία. Ευχαριστώ, τέλος, το συνάδελφό μας Evans, για τη σοβαρότητα της δουλειάς του. Νομίζω ότι μόνον εφαρμόζοντας σαφείς, δίκαιους και ακριβείς κανόνες θα διασφαλίσουμε την προστασία των προσφύγων και επιπλέον θα καταπολεμήσουμε τον έλεγχο των ρευμάτων προσφύγων από εγκληματικές οργανώσεις. Θεωρώ ότι η σοβαρότητα του κ. Evans διαφέρει ριζικά από τη μεροληπτική οπτική του κ. Pirker.
<P>
Ο κ. Pirker θέτει σύνθετα ερωτήματα, οι απαντήσεις όμως είναι ακατάλληλες, έως και επικίνδυνες. Η εσωτερική αυτή έκθεση στοχασμού του κ. Pirker, ανάλυσης, προτάσεων, είναι μια από τις πιο αδύναμες εκθέσεις με τις οποίες έχουμε ασχοληθεί στο Κοινοβούλιο. Καταρχάς, εμπεριέχει μια σειρά κοινοτοπίες. Οι πρόσφυγες, λέει, μόλις εγκατασταθούν, τείνουν να υιοθετήσουν τη συμπεριφορά της χώρας υποδοχής στον τομέα της γονιμότητας. Κάτι το οποίο αποτελεί, κατά τη γνώμη μου, ένδειξη ενσωμάτωσης και αντιστοιχεί σε μια εξέλιξη νοοτροπίας. Αντί να χαίρεται όμως, ο κ. Pirker ανησυχεί μήπως και η μοίρα των γυναικών του Τρίτου Κόσμου, των γυναικών μεταναστριών που έρχονται από το Νότο, περιοριστεί στην τεκνοποιία και μόνο. Συστήνει επίσης μια πολιτική πρόσληψης συγκεκριμένου, όπως λέει, ποσοστού εργατικού δυναμικού, το οποίο θα επιθυμούν τα κράτη μέλη, ώστε να περιοριστεί η έλλειψη εργατικού δυναμικού, που παρατηρείται κυρίως σε κλαδικό επίπεδο. Κατ' αυτόν, οι μετανάστες είναι χαρτομάντιλα: όσο τα χρησιμοποιούμε τα κρατάμε και μετά τα πετάμε.
<P>
Είναι μια αντίληψη για τον άνθρωπο, τον μαύρο και τον Αφρικανό ειδικότερα, ή για τον μελαμψό άνθρωπο του Νότου, την οποία δεν συμμερίζομαι. Η έκθεση του κ. Pirker εκφράζει δυσαρέσκεια για την οικογενειακή επανένωση. Η έκθεση του κ. Pirker έρχεται, κατά τη γνώμη μου, από πολλές απόψεις σήμερα σε πλήρη αντίφαση με το Χάρτη των Θεμελιωδών Δικαιωμάτων, με τις Συνθήκες του Αμστερνταμ και της Νίκαιας. Θα προτιμούσαμε, όσον αφορά ένα τόσο σύνθετο ζήτημα, αντί να λέει ότι η τραγωδία του Ντόβερ είναι ενδεικτική των συνεπειών που μπορεί να έχει η μετανάστευση, να προβληματίζεται για το πώς θα αγωνιστούμε κατά των μεταφορέων, που είναι πραγματικά οι σύγχρονοι δουλέμποροι και να αγωνίζεται ενάντια στους εμπόρους ύπνου·
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=54 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, τα δραματικά γεγονότα της Νέας Υόρκης έχουν καταστήσει επιτρεπτή, νομίζω, την αναφορά σε ορισμένα θέματα που αποτελούσαν ως τότε ταμπού. Ορισμένοι, οι οποίοι διατείνονταν ότι απαγορεύουν κάθε αξιολογική κρίση περί πολιτισμού, ξεκινούν ξαφνικά πόλεμο κατά του Ισλάμ. Κάποιοι άλλοι, που αρνούνταν κάθε κριτική σχετικά με τη μετανάστευση, αντιμετωπίζουν ξαφνικά όλους τους ξένους ως δυνάμει τρομοκράτες. Σας δηλώνω αμέσως ότι αυτή δεν είναι η θέση της Ομάδας της ευρωπαϊκής δεξιάς.
<P>
Η μετανάστευση αποτελεί ένα τόσο ευρύ φαινόμενο, που δεν μπορεί να περιορίζεται σε τρομοκρατικές πράξεις, των οποίων εξάλλου οι μετανάστες δεν διαθέτουν το μονοπώλιο. Ένοχοι δεν είναι οι μετανάστες, ένοχοι είναι όσοι τους φέρνουν για λόγους οικονομικού συμφέροντος και, θα εκπλαγείτε ίσως, αλλά στο σημείο αυτό συμμερίζομαι εν μέρει τα λεγόμενα του συναδέλφου μας κ. Sylla. Ένοχοι είναι επίσης όσοι παρασύρονται από την πολιτική του τετελεσμένου γεγονότος, της οποίας οι αιτιολογικές σκέψεις του κ. Pirker - αναφέρομαι κυρίως στις αιτιολογικές σκέψεις Μ και Ν - αποτελούν δυστυχώς παράδειγμα, παράλληλα με τα θετικά στοιχεία. Σημειώνω κυρίως, λόγου χάρη, ότι το άρθρο 13 της έκθεσης "θεωρεί ότι οι διαφορετικές ιστορικές, οικονομικές και κοινωνικές συνθήκες στα επιμέρους κράτη μέλη δεν επιτρέπουν τον ενιαίο καθορισμό των αναγκών σε εργατικό δυναμικό από τρίτες χώρες για ολόκληρο το έδαφος της Ένωσης και ότι η Ένωση δεν διαθέτει νομική αρμοδιότητα στο θέμα αυτό" .
<P>
Γιατί λοιπόν, κύριε Πρόεδρε, αγαπητοί μου συνάδελφοι, δεν έχουμε εξαγάγει τα δέοντα συμπεράσματα από το άρθρο 13; Και γιατί δεν αποκαθιστούμε την κυριαρχία των κρατών μελών στο συγκεκριμένο ζήτημα, δεν αποκαθιστούμε επίσης μια θεμιτή προστασία στα σύνορά μας, που όπως απέδειξαν τα δραματικά γεγονότα που ζήσαμε αποτελεί πράγματι ένα στοιχείο ασφάλειας, αφού αυτό ακριβώς έκανε αμέσως η κυβέρνηση των Ηνωμένων Πολιτειών μόλις βρέθηκε αντιμέτωπη με μια δραματική κατάσταση.
<P>
Θα ολοκληρώσω, τέλος, λέγοντας ότι το δημογραφικό έλλειμμα που αντιμετωπίζουμε στην Ευρώπη δεν πρέπει να λυθεί με τη μετανάστευση. Αν οι ευρωπαϊκοί λαοί παραχωρήσουν σε άλλους το καθήκον τους να μεταδώσουν τη ζωή, τότε θα αποποιηθούν επίσης και το δικαίωμά τους να ζουν ως ελεύθεροι λαοί στα εδάφη των προγόνων τους. Αυτό δεν το δεχόμαστε.
<P>
(Χειροκροτήματα από τη δεξιά πτέρυγα)

<SPEAKER ID=55 NAME="Blokland">
 - (NL) Κύριε Πρόεδρε, οι καιροί απαιτούν μία ευρωπαϊκή πολιτική ασύλου. Αλλά είναι πράγματι κατάλληλοι οι καιροί για την άρση της απαγόρευσης της μετανάστευσης και την άσκηση μιας ευρωπαϊκής πολιτικής μετανάστευσης, όπως την εννοούν η Επιτροπή και η πλειοψηφία σε αυτό το Κοινοβούλιο;
<P>
Σε αυτό είμαι διστακτικά αντίθετος. Στην Ευρώπη έχουμε ακόμη πολλά εκατομμύρια άνεργους. Δεν θα ήταν καλύτερο, αρχικά, να ασχοληθούμε με το πώς θα μπορούσαν αυτοί οι άνθρωποι να βοηθηθούν να επιστρέψουν στην εργασία, ενδεχομένως και μέσω επανακατάρτισης;
<P>
Ακόμη διερωτώμαι σχετικά ποια είναι η βάση των ενδεχόμενων προτάσεων της Επιτροπής. Συμμερίζομαι σχετικά τη γνωμοδότηση της Επιτροπής Νομικών Θεμάτων και Εσωτερικής Αγοράς.
<P>
Ένα τελευταίο και ιδιαίτερα λεπτό σημείο που θα ήθελα να θίξω είναι η πρόληψη μεταναστατευτικών ροών πολιτών τρίτων χωρών προς την Ευρωπαϊκή Ένωση. Εάν επιτευχθεί μία ευρωπαϊκή πολιτική μετανάστευσης, τότε η άδεια εργασίας αυτών των ανθρώπων, οπωσδήποτε σε πρώτο επίπεδο, πρέπει να συνδέεται με την παρουσία τους σε μία χώρα. Διαφορετικά, θα έχουμε βρει μία λύση που δημιουργεί πολλά νέα προβλήματα.

<SPEAKER ID=56 LANGUAGE="DE" NAME="Hager">
Κύριε Πρόεδρε, θέλω να συγχαρώ τον κ. Pirker για την ισορροπημένη έκθεσή του - κάτι που κάνω σπανίως για εξοικονόμηση χρόνου - ακόμα και αν δεν είναι παρών αυτή τη στιγμή. Η κοινωνική ενσωμάτωση των οικονομικών μεταναστών στα κράτη μέλη αποτελεί, όπως τονίζει ο εισηγητής, απαράβατη αναγκαιότητα προκειμένου να αποφευχθούν κοινωνικές εντάσεις. Η εντατικότερη επαφή των μεταναστών με τον εντόπιο πληθυσμό θα βοηθήσουν ενδεχομένως και στον εντοπισμό τρομοκρατών "σε λανθάνουσα κατάσταση" , συμβάλλοντας έτσι στην καταπολέμηση της τρομοκρατίας.
<P>
Είμαι της γνώμης ότι σε όλα τα προσφερόμενα μέτρα προέχει να αφήσουμε στα κράτη μέλη τη δυνατότητα να προβούν στον καθορισμό των λεπτομερειών που αφορούν την είσοδο και την παραμονή υπηκόων τρίτων χωρών σύμφωνα με τις ανάγκες της δικής τους αγοράς εργασίας και των δημογραφικών εξελίξεων στο εσωτερικό της χώρας τους.
<P>
Στο μέλλον προέχει επίσης να συμπεριλαμβάνεται στο σχεδιασμό της πολιτικής μετανάστευσης και η επικείμενη διεύρυνση της Ευρωπαϊκής Ένωσης. Ο εισηγητής έλαβε υπόψη του όλα αυτά τα σημεία. Εύχομαι καλή επιτυχία στην έκθεσή του. Πάντως εμείς θα την υποστηρίξουμε.

<SPEAKER ID=57 LANGUAGE="ES" NAME="Hernαndez Mollar">
Κύριε Πρόεδρε, για πρώτη φορά μιλάμε στο Ευρωπαϊκό Κοινοβούλιο για την οικονομική μετανάστευση και το άσυλο διαφοροποιώντας μεταξύ των δύο, κάτι που μπορεί να θεωρηθεί ως ευστοχία των αντίστοιχων ανακοινώσεων της Ευρωπαϊκής Επιτροπής, γιατί θα μας βοηθήσει να τακτοποιήσουμε και να διασαφηνίσουμε τη συζήτηση. Αυτή είναι μια προϋπόθεση που έθεσε το Κοινοβούλιο και που έγινε πραγματικότητα.
<P>
Θα ήθελα να εκφράσω εν τάχει δύο σκέψεις σχετικά με τα ζητήματα που εξετάζει αυτή η συζήτηση: η πρώτη είναι ότι τα μεταναστευτικά κύματα προς την Ευρώπη ανταποκρίνονται σε μια μαζική φυγή εκείνων των πολιτών που δεν βρίσκουν στις χώρες τους τις ελάχιστες συνθήκες επιβίωσης και που αποτελούν τραγικά θύματα εκμετάλλευσης εκ μέρους των οργανωμένων μαφιών που τους διακινούν παράνομα. Αυτό ειπώθηκε εδώ. Οι περιπτώσεις του Ντόβερ ή εκείνες των ακτών της Ανδαλουσίας αποτελούν σαφές παράδειγμα αυτού.
<P>
Ωστόσο, μια παράνομη μετανάστευση αυτών των διαστάσεων ευνοεί την κοινωνική απόρριψη αυτών των μεταναστών και την εργασιακή εκμετάλλευσή τους, επιπλέον των εξάρσεων ξενοφοβίας και ρατσισμού που εμφανίζονται σε κάποια μέρη της Ευρώπης. Υπάρχουν δύο τινά, ή θα επιλυθεί αυτό το πρόβλημα σε στενή συνεργασία με τις χώρες προέλευσης των μεταναστών, ή σε αντίθετη περίπτωση, οποιαδήποτε πολιτική σε αυτόν τον τομέα είναι καταδικασμένη να αποτύχει.
<P>
Είναι απολύτως απαραίτητα τα κοινοτικά προγράμματα όπως τα PHARE, TACIS, MEDA, ή τα ίδια σχέδια δράσης για τη μετανάστευση και το άσυλο. Ωστόσο, παράλληλα, και αυτό θα ήθελα να το τονίσω, θα πρέπει επίσης να απαιτήσουμε, και να απαιτήσουμε πολιτικώς από τις χώρες προέλευσης να αξιοποιούν τους φυσικούς και ανθρώπινους πόρους τους, και ιδιαίτερα να εξασφαλίζουν μια πολιτική και κοινωνική σταθερότητα προκειμένου οι πολίτες τους να έχουν εμπιστοσύνη στις κυβερνήσεις τους. Συνεπώς, πρόκειται για μια κοινή ευθύνη και όχι για μια ευθύνη των κρατών μελών ή της ίδιας της Ευρωπαϊκής Ένωσης. Χώρες όπως το Μαρόκο, η Αλγερία ή η Τυνησία αποτελούν παράδειγμα των όσων μόλις είπα.
<P>
Από την άλλη, σχετικά με την ανακοίνωση για την κοινή διαδικασία ασύλου, το κύριο πρόβλημα που αντιμετωπίζουν τα κράτη μέλη είναι οι αιτούντες άσυλο με αβάσιμες αιτήσεις, και η Επιτροπή και το Ευρωπαϊκό Κοινοβούλιο θα πρέπει να καταβάλλουν προσπάθειες για να εξαλείψουν τα σημαντικά εμπόδια που τίθενται για την επίτευξη ομοιογενών λύσεων σε όλα τα κράτη μέλη.
<P>
Για αυτόν τον λόγο, δεν φρονώ πως είναι κατάλληλο να γίνεται λόγος για μια ενιαία διαδικασία που διαφέρει από την εντολή που περιέχεται στη Συνθήκη του Αμστερνταμ, στην οποία γίνεται λόγος για μια κοινή διαδικασία ασύλου. Δεν είναι το ίδιο. Επιπλέον, τόσο στην ανακοίνωση όσο και στην έκθεση Evans δεν διασαφηνίζονται έννοιες όπως είναι για παράδειγμα η δίωξη τρίτων, η δίωξη σε περίπτωση σύγκρουσης ή η δίωξη με βάση το φύλο, εφόσον κάποιες φορές η δυσκολία έγκειται περισσότερο στον ορισμό της έννοιας των προσφύγων από ό,τι στη διαδικασία προσδιορισμού τους.
<P>
Όντως, βρισκόμαστε σε καλό δρόμο: η συνεργασία, η αλληλεγγύη, η νομοθετική σαφήνεια και ο ρεαλισμός ενώπιον ενός φαινομένου όπως είναι η μετανάστευση και το άσυλο, που απασχολεί πολλούς από εμάς, αποτελούν τις απαραίτητες προϋποθέσεις για την αντιμετώπιση μιας από τις σημαντικότερες προκλήσεις της Ευρωπαϊκής Ένωσης στο νέο αυτόν αιώνα.
<P>
(Χειροκροτήματα)

<SPEAKER ID=58 LANGUAGE="FR" NAME="Hazan">
Κύριε Πρόεδρε, την ώρα που οι δηλώσεις του κ. Μπερλουσκόνι μας έχουν όλους, ελπίζω, σοκάρει, με την περιφρόνηση και το μίσος που επιδεικνύουν κατά των ξένων, νομίζω ότι έχει φτάσει πια σήμερα η ώρα, περισσότερο από ποτέ, να παλέψουμε ενάντια στο ρατσισμό και τις πιο ειδεχθείς μορφές του.
<P>
Αυτήν ακριβώς την ευκαιρία μας παρέχουν η ανακοίνωση της Επιτροπής για την κοινή πολιτική στο ζήτημα της μετανάστευσης και η ψηφοφορία επί της έκθεσης Pirker. Από την άποψη αυτή, θέλω να χαιρετίσω τις δηλώσεις του Επιτρόπου κ. Vitorino.
<P>
Ας υπενθυμίσουμε το μείζον αυτό γεγονός για τους Ευρωπαίους, τη Σύνοδο Κορυφής του Τάμπερε τον Οκτώβριο του 1999, κατά την οποία εκφράστηκε η ευχή οι υπήκοοι των τρίτων χωρών να έχουν μεταχείριση ισότιμη με αυτή των πολιτών της Ένωσης. Θα πρέπει να θέσουμε ως σημείο εκκίνησης μια σημαντική διαπίστωση, που αναφέρθηκε προ ολίγου: ο μύθος της μηδενικής μετανάστευσης δεν μπορεί πλέον να αποτελέσει ρεαλιστική αντίληψη και, εξάλλου, λόγω των δημογραφικών προβλημάτων και της έλλειψης εργατικού δυναμικού θα πρέπει να μεταβάλουμε την αντίληψή μας για τη μετανάστευση. Για το λόγο αυτό, σήμερα οφείλουμε να υποστηρίξουμε με θέρμη την ανακοίνωση της Επιτροπής, διότι η μελλοντική αυτή κοινοτική πολιτική στον τομέα της μετανάστευσης έχει πολλά πλεονεκτήματα και, το κυριότερο, καταπολεμά κάθε μορφή εγκληματικότητας.
<P>
Ο εισηγητής, κ. Pirker, υιοθέτησε, θα πρέπει να το πούμε στο σημείο αυτό, μια αρκετά επικριτική θέση έναντι της ανακοίνωσης της Επιτροπής. Σε αντίθεση με τον κ. Pirker, εμείς οι σοσιαλιστές είμαστε πεπεισμένοι ότι η προσέγγισή μας για το ζήτημα θα πρέπει να είναι μια προσέγγιση κατά πρώτο λόγο ανθρωπιστική και στη συνέχεια οικονομική, διότι η συζήτησή μας αυτή αφορά τη μοίρα ανθρώπινων πλασμάτων και όχι κοινών εμπορευμάτων.
<P>
Ας υπενθυμίσουμε επίσης, και δεν θα πάψουμε ποτέ να το θυμίζουμε αυτό, ότι οι άνθρωποι μεταναστεύουν και αφήνουν με πόνο ψυχής τη χώρα τους και τους οικείους τους, επειδή αναγκάζονται και όχι χάριν γούστου και μόνο. Η θέση της Επιτροπής είναι θεμελιώδης, δεδομένου ότι προτείνει ένα πλαίσιο.
<P>
Θα ολοκληρώσω λέγοντας επίσης ότι σε μια Ευρωπαϊκή Ένωση που τελεί μονίμως υπό ολοκλήρωση, η οποία εμπλουτίστηκε με ένα Χάρτη Θεμελιωδών Δικαιωμάτων, κανένα κράτος μέλος δεν μπορεί πια να ισχυρίζεται ότι η πολιτική υποδοχής του αφορά το ίδιο και μόνο. Επανέρχομαι λοιπόν στην πλήρη και καθολική υποστήριξή μου προς την πρόταση της Επιτροπής και τηρώ, αντιθέτως, επικριτική στάση προς το περιεχόμενο της έκθεσης του κ. Pirker. Προσωπικά, επιφυλάσσομαι όσον αφορά την ψήφο της γαλλικής σοσιαλιστικής αντιπροσωπείας επί της συγκεκριμένης έκθεσης.

<SPEAKER ID=59 LANGUAGE="SV" NAME="Schmidt, Olle">
Κύριε Πρόεδρε, θα ήθελα να αναφερθώ στο σημείο 15 της έκθεσης Pirker. Μεταξύ άλλων αναφέρεται εκεί ότι οι μετανάστες οφείλουν να σέβονται την κοινότητα αξιών που ορίζεται στον Χάρτη των Θεμελιωδών Δικαιωμάτων της ΕΕ και να επιδεικνύουν προθυμία ενσωμάτωσης. Πώς θα πρέπει να ερμηνευθεί το σημείο αυτό;
<P>
Στην Ευρώπη πνέει σήμερα ένας άνεμος αντιισλαμισμού. Σε πολλές χώρες μέλη της ΕΕ έγιναν επιθέσεις κατά Μουσουλμάνων. Η θερμότερη συζήτηση την οποία μπόρεσα να παρακολουθήσω διεξάγεται τη στιγμή αυτή στη Δανία. Πολλοί πολιτικοί πραγματοποίησαν εκπληκτικές δηλώσεις. Η συνάδελφος Mogens Camre ανέφερε ότι εισέρχονται ως κατάσκοποι Μουσουλμάνοι σε όλες τις χώρες του Δυτικού Κόσμου, ότι ορισμένοι από αυτούς μας μιλούν φιλικά μέχρις ότου αυξηθούν αρκετά προκειμένου να μας διώξουν τότε, δηλαδή να μας εξαλείψουν - fε os fjernet στη δανική γλώσσα. Οι δηλώσεις αυτές δείχνουν προκατάληψη και ανευθυνότητα. Αυτό που με ανησυχεί, κύριε Πρόεδρε, είναι το εξής: δεν υπάρχει ο κίνδυνος να δημιουργήσει η διατύπωση του σημείου 15 περιθώρια για τέτοιου τύπου μισαλλόδοξες δηλώσεις; Δεν υπάρχει ο κίνδυνος να χαθεί η ευρωπαϊκή ποικιλομορφία; Δεν υπάρχει ο κίνδυνος να καταστήσουμε την θρησκευτική ελευθερία και την ελευθερία έκφρασης; Δεν θα μπορούσε να ερμηνευθεί το σημείο 15 ως: "Προσαρμόσου, τελεία και παύλα, ειδάλλως μάζεψε τα μπογαλάκια σου και δρόμο!" . Μήπως θα μπορούσε να μου απαντήσει η κ. Camre;

<SPEAKER ID=60 LANGUAGE="DA" NAME="Frahm">
Κύριε Πρόεδρε, θα ξεκινήσω εκφράζοντας την πλήρη συμφωνία μου με τον τρόπο που ο κ. Olle Schmid περιέγραψε την πολιτική κατάσταση στη Δανία, όπως επίσης θα συμφωνήσω και με την έκκληση στην οποία προέβη στο τέλος. Θέλω επίσης να πω ότι θεωρώ πως υπάρχουν πάρα πολλά θετικά στοιχεία στην πρόταση που υπέβαλε η Επιτροπή για το συγκεκριμένο τομέα. Θα ήταν καταπληκτικό εάν η συνεργασία μας συνέβαλλε στην ενίσχυση των αρχών για τις οποίες μιλάμε τόσο πολύ: τη δημοκρατία και τα ανθρώπινα δικαιώματα - θα μπορούσα να προσθέσω και τον ανθρωπισμό - αντί να υποβιβαζόμαστε λόγω αντιπαλότητας στους χαμηλότερους κοινούς παρονομαστές. Θεωρώ ότι υπάρχουν πραγματικά πάρα πολλά θετικά στοιχεία στην έκθεση του κ. Evans και σκοπεύω να τη στηρίξω και καλώ όλους να την υπερψηφίσουν. Ωστόσο θεωρώ ότι η έκθεση Pirker συνεχίζει να έχει πολλά προβλήματα, παρότι βελτιώθηκε αισθητά κατά την επεξεργασία της στην επιτροπή. Φυσικά δεν μπορούμε παρά να ελπίζουμε ότι θα βελτιωθεί ακόμα περισσότερο κατά τη διάρκεια της σημερινής ημέρας που θα ψηφίσουμε επ' αυτής. Μολαταύτα χρειάζονται πολλά ακόμα πράγματα προτού στηρίξω αυτή την έκθεση, η οποία πρέπει προπαντός να βασίζεται στην ιδέα ότι η ΕΕ θα δείχνει αλληλεγγύη.

<SPEAKER ID=61 LANGUAGE="EN" NAME="Gorostiaga Atxalandabaso">
Κύριε Πρόεδρε, ο κ. Evans αφιέρωσε πολλή σκέψη στην έκθεσή του. Πολύ σωστά, θέτει το ζήτημα να βασίζεται η έννοια της ασφαλούς χώρας στην εξέταση των ανθρωπίνων δικαιωμάτων, όχι στις διπλωματικές σχέσεις. Υπογραμμίζει την έλλειψη κοινής προσέγγισης μεταξύ των κρατών μελών όσον αφορά την έννοια των ασφαλών χωρών. Αυτό δεν είναι πλέον αποδεκτό.
<P>
Ο κ. Evans καταλήγει ότι η έννοια των ασφαλών χωρών πρέπει να ορισθεί με σαφήνεια. Αν και συμφωνώ με τα κίνητρά του, πρέπει να παραδεχτούμε ότι η προσέγγιση αυτή δεν είναι ασφαλής.
<P>
Θυμάμαι ότι ο συνάδελφός μας, κ. Pasqua, ως Υπουργός Εσωτερικών της Γαλλίας είπε κάποτε ότι "Η δημοκρατία σταματά εκεί όπου αρχίζει η λογική του κράτους" . Όσο υφίσταται η λογική του κράτους, κύριε Evans, καμία χώρα δεν είναι ασφαλής.

<SPEAKER ID=62 LANGUAGE="FR" NAME="Duquesne">
. (FR) Κύριε Πρόεδρε, εκφράζω πραγματικά τη λύπη μου, διότι πρόκειται για μια ενδιαφέρουσα συζήτηση, η οποία καταδεικνύει, νομίζω, την πολυπλοκότητα του προβλήματος, αλλά και την πολιτική του διάσταση. Θα ήταν παράλογο να πιστεύουμε ότι το ζητούμενο είναι η διευθέτηση ορισμένων τεχνικών προβλημάτων στο πλαίσιο μιας γενικευμένης πλέον συναίνεσης. Και νομίζω ότι οι δυσκολίες αυτές καταδεικνύουν επίσης την επιτακτική αναγκαιότητα να καταλήξουμε σύντομα, σε ευρωπαϊκό επίπεδο, σε συναίνεση σχετικά με μια σειρά σημαντικών μέτρων.
<P>
Πρώτα-πρώτα, νομίζω ότι θα ήταν παράλογο και καθόλου σοβαρό εκ μέρους μας να αρνηθούμε τη διάσταση της λαθρομετανάστευσης και την επιδείνωσή της. Νομίζω ότι θα ήταν παράλογο και πολιτικά αδέξιο. Επομένως, είναι πολύ σημαντικό, μαζί με τα κανονιστικού χαρακτήρα μέτρα, να αναπτύξουμε και μια ενεργό πολιτική καταπολέμησης του δουλεμπορίου, διότι, πριν από οτιδήποτε άλλο, πρόκειται για εκμετάλλευση της μεγάλης εξαθλίωσης, της μεγάλης φτώχειας, του μεγάλου φόβου από οργανώσεις που είναι αποτελεσματικές και για τις οποίες το δουλεμπόριο αποτελεί μία μόνο από τις πολλές εγκληματικές τους δραστηριότητες. Τα αστυνομικά μέτρα, και κυρίως η ενίσχυση των συνοριακών ελέγχων, είναι λοιπόν απαραίτητα για την πρόληψη, για τη διασφάλιση των ελέγχων στα μελλοντικά μας εξωτερικά σύνορα. Σας υπενθυμίζω ότι αυτή τη στιγμή βρίσκεται εν εξελίξει η μεγαλύτερη αστυνομική επιχείρηση που έχει ποτέ διεξαχθεί στην Ευρώπη, στα μελλοντικά εξωτερικά μας σύνορα. Συμμετέχουν τριάντα χώρες και η επιχείρηση αυτή διεξάγεται από τη Φινλανδία ως τη Μεσόγειο.
<P>
Σχετικά με το άσυλο, δεν χρειάζεται καν να πω στο Ευρωπαϊκό Κοινοβούλιο ότι το άσυλο είναι για μας μια έννοια ιερή, ότι συνιστά την αξιοπρέπεια της Ευρώπης και είναι ο λόγος για τον οποίο η Ευρώπη παραμένει, σε ολόκληρο τον κόσμο, φάρος φωτεινός και παράδειγμα. Δεν μπορούμε να κηρύττουμε τη δημοκρατία και την ελευθερία, αν δεν δίνουμε το παράδειγμα στο ίδιο μας το σπίτι. Την ίδια ώρα όμως, δεν μπορούμε να αποκρύπτουμε το γεγονός ότι η τόσο σημαντική αυτή αξία διαστρέφεται από ικανό αριθμό ατόμων, για κάποιες πιθανώς θεμιτές σε ανθρωπιστικό επίπεδο αιτίες, εις βάρος όμως όσων προσπαθούν να αποφύγουν πραγματικές διώξεις.
<P>
Θα πρέπει λοιπόν επειγόντως να καταλήξουμε καταρχάς σε συμφωνία όσον αφορά τις συνθήκες υποδοχής των υποψηφίων προσφύγων στα εδάφη μας, και να μην επιτείνουμε περαιτέρω την έλξη που οι ευημερούσες και ευτυχείς - έχουμε την τάση να το ξεχνάμε - χώρες μας ασκούν σε όλους όσους δεν γνωρίζουν τίποτα άλλο εκτός από εξαθλίωση και φτώχεια. Οφείλουμε λοιπόν πολύ γρήγορα, αν θέλουμε να αποφύγουμε το φαινόμενο της αναζήτησης της χώρας που προσφέρει τις ευνοϊκότερες συνθήκες χορήγησης ασύλου, να καταλήξουμε σε συμφωνία όσον αφορά τους κανόνες υποδοχής.
<P>
Το άσυλο είναι φυσικά δικαίωμα, πρέπει όμως υποχρεωτικά, προκειμένου να διατηρήσουμε τα νομικά εχέγγυα, να είναι τόσο σύνθετα τα πράγματα; Να επιτρέπουν παρελκυστικές διαδικασίες; Να είναι τέτοια η κατάσταση ώστε, σε ορισμένες χώρες, να μην είναι δυνατό, μετά από τέσσερα, πέντε ή έξι χρόνια, να λαμβάνεται απόφαση και να είμαστε ως εκ τούτου υποχρεωμένοι να προβλέπουμε επιχειρήσεις νομιμοποίησης; Ο σεβασμός του δικαιώματος δεν έρχεται σε αντίθεση με την ταχύτητα και την αποτελεσματικότητα των διαδικασιών. Αυτά τα ζητήματα θέσαμε κατά το τελευταίο Συμβούλιο και με ικανοποίηση διαπίστωσα ότι υπήρξε, από την πλευρά των Δεκαπέντε, ευρύτατη συναίνεση σχετικά με την αναγκαιότητα να επιτευχθεί συναίνεση στο ζήτημα αυτό.
<P>
Τέλος, θα πρέπει φυσικά να καταλήξουμε, σε ευρωπαϊκό επίπεδο, να ορίσουμε μια σειρά κανόνες, θα έλεγα μάλιστα ελάχιστους κανόνες, δεν θα το πω όμως, διότι κάτι τέτοιο θα σήμαινε για ορισμένους "έλλειψη υπεραξίας" . Με τον όρο αυτό εννοώ ορισμένους βασικούς κανόνες, οι οποίοι δεν υπεισέρχονται αναγκαστικά στις λεπτομέρειες του πράγματος, αλλά εκφράζουν τη θεμελιώδη πολιτική συναίνεση που πρέπει να υπάρχει στο εν λόγω ζήτημα· διαφορετικά, δεν θα καταφέρουμε να ελέγξουμε το πρόβλημα αυτό. Θα πρέπει λοιπόν να το επιτύχουμε σύντομα. Για το λόγο αυτό, είπα ότι θα έπρεπε, επί τη ευκαιρία της Συνόδου Κορυφής στο Λάκεν, να προσπαθήσουμε να δώσουμε νέα ώθηση στην ευρωπαϊκή δυναμική, διαφορετικά η διαπίστωσή μας θα είναι αρνητική και απογοητευτική για την κοινή γνώμη των χωρών μας. Θα πρέπει επίσης να ορίσουμε ποιο είναι το μέτρο της αλληλεγγύης που θα παρέχεται σε ευρωπαϊκό επίπεδο, διότι το γεγονός και μόνο ότι μια χώρα αποτελεί εξωτερικό σύνορο δεν θα πρέπει να σημαίνει ότι θα επωμίζεται αναγκαστικά όλο το βάρος της προσπάθειας που θα πρέπει να καταβληθεί.
<P>
Είναι αλήθεια ότι η μετανάστευση είναι ένα άλλο πρόβλημα, είναι όμως επίσης αλήθεια ότι δεν μπορούμε να ισχυριστούμε ότι, αν ισχύσει ένα απολύτως ελεύθερο καθεστώς μετανάστευσης, όλα τα προβλήματα θα λυθούν, διότι δεν έχουμε κανένα παράδειγμα στον κόσμο ότι μια τέτοια πολιτική μπορεί να εφαρμοστεί· και ακόμα και εκεί όπου το καθεστώς είναι πιο φιλελεύθερο, δεν είναι δυνατό να διευθετηθούν όλα τα προβλήματα και κυρίως εκείνα που σχετίζονται με τη λαθρομετανάστευση.
<P>
Θα πρέπει λοιπόν να θέσουμε ορισμένα κρίσιμα ερωτήματα και θα τα θέσουμε κατά τη διάσκεψη που θα λάβει χώρα σε λίγες μέρες στις Βρυξέλλες: ποια θα είναι η δημογραφική εξέλιξη της Ένωσης; Εξακολουθούμε να έχουμε ανάγκες σε οικονομικό επίπεδο; Τι είδους; Εκφράζονται παντού με τον ίδιο τρόπο; Οφείλουμε να θέσουμε όρους σε μια ενδεχόμενη μετανάστευση; Η διάρκεια θα πρέπει να είναι περιορισμένη ή απεριόριστη; Θα πρέπει να απαιτούμε μια σειρά ειδικότητες, με τους κινδύνους που αυτό μπορεί να συνεπάγεται για τις χώρες προέλευσης, οι οποίες πολύ συχνά έχουν ανάγκη αυτές τις ειδικότητες; Δεν ελλοχεύει ο κίνδυνος να οδηγήσει αυτό σε μια αύξηση του αριθμού των μη απασχολουμένων, βραχυπρόθεσμα τουλάχιστον, πράγμα που θα επιβάρυνε την κατάσταση σε δημοσιονομικό επίπεδο; Αν θέλουμε να βρούμε ορθές λύσεις σε όλα αυτά τα ζητήματα, θα πρέπει να έχουμε το θάρρος να τα θέσουμε σαφώς και να δώσουμε σοβαρές απαντήσεις και ελπίζω ότι αυτό ακριβώς θα συμβεί κατά τη διάσκεψή μας.
<P>
Θα πρέπει να σας πω, εν κατακλείδι, ότι η βελγική Προεδρία - είμαστε μια μικρή χώρα, η οποία όμως χαρακτηρίζεται, νομίζω, από ρεαλισμό - η βελγική Προεδρία επιθυμεί να διατυπώσει προτάσεις που θα φέρουν τη σφραγίδα του ρεαλισμού, επειδή θεωρούμε ότι μόνον ο ρεαλισμός αυτός μπορεί να επιφέρει ως αποτέλεσμα τις απαραίτητες προόδους. Αν πελαγοδρομούμε σε προβληματισμούς ιδεολογικού ή τεχνικού χαρακτήρα, μετά από δεκαπέντε χρόνια θα συζητάμε ακόμα το ζήτημα και δεν θα έχουμε σημειώσει καμία σημαντική πρόοδο.
<P>
Στην περίπτωση αυτή όμως, ελλοχεύει ένας τεράστιος κίνδυνος, επειδή ο ευρωπαϊκός λαός αναμένει απαντήσεις, εμπιστεύεται την Ευρώπη. Θεωρεί ότι πρόκειται στην πραγματικότητα για μια χρήσιμη, αν όχι απαραίτητη διάσταση, για την επίλυση των συγκεκριμένων προβλημάτων. Αν δεν δώσουμε στους λαούς μας τις απαντήσεις αυτές, φοβάμαι ότι κινδυνεύουμε σοβαρά να κλειστούμε στον εαυτό μας και φοβάμαι επίσης ότι η Ευρώπη δεν θα μπορέσει να παραμείνει - ελπίζω ότι το αίσθημα αυτό το συμμεριζόμαστε αν όχι όλοι, τουλάχιστον οι περισσότεροι στο Σώμα - μια Ευρώπη των δικαιωμάτων και των ελευθεριών, μια Ευρώπη φιλόξενη, μια Ευρώπη ανοιχτή, και επίσης, επειδή συνιστά ανησυχία πολλών συμπολιτών μας, μια Ευρώπη σώφρων, μια Ευρώπη που λαμβάνει προφυλάξεις, μια Ευρώπη που εννοεί όλοι όσοι βρίσκονται στην επικράτειά της να σέβονται το κράτος δικαίου.
<P>
(Χειροκροτήματα)

<SPEAKER ID=63 NAME="Fiori">
Κύριε Πρόεδρε, καταλαβαίνω ότι το θέμα που εξετάζουμε είναι εξαιρετικά λεπτό, προπαντός μια ιστορική στιγμή σαν τη σημερινή. Εμείς - αναφέρομαι προφανώς στην κοινοβουλευτική περίοδο στην οποία ανήκω - εργαστήκαμε αυτά τα δύο χρόνια για να καθιερώσουμε θετικές σχέσεις μεταξύ πολιτών και μεταναστών, για να επιτύχουμε ισότητα ευκαιριών και να οικοδομήσουμε ένα είδος κοινωνικής συνοχής. Τώρα εφιστάται η προσοχή όλων μας στην ανάγκη να αναθεωρήσουμε ορισμένα σημεία της ημερήσιας διάταξης βάσει της οποίας εργαστήκαμε και, προπαντός, στην ανάγκη να κατανοήσουμε ότι η αναθεώρηση αυτών των σημείων μπορεί να μεταφερθεί σε ένα θετικό κοινοτικό δίκαιο, που θα μας επιτρέψει να αναπτύξουμε εκείνη την αντίληψη της Ευρώπης στην οποία εφιστάται η προσοχή όλων μας.
<P>
Θα ήθελα να κάνω τώρα τρεις παρατηρήσεις. Η πρώτη: θα πρέπει να προσπαθήσουμε περισσότερο να προσδιορίσουμε κανόνες-πλαίσιο που να αποσκοπούν στην προώθηση, πάντα σε συμφωνία με τα κράτη μέλη, δράσεων σε περιφερειακό και τοπικό επίπεδο, σε σημεία όπου είναι πιθανόν απλούστερη, αλλά οπωσδήποτε πιο απαραίτητη μια δράση για την εξισορρόπηση των τριών σημείων που βρίσκονταν ανέκαθεν στη βάση των αναλύσεών μας για το θέμα της μετανάστευσης και του ασύλου: το πρώτο είναι το θέμα των ροών, οι οποίες πρέπει να ρυθμιστούν και επί των οποίων πρέπει να ασκείται συνεχής εποπτεία· τα άλλα είναι το θέμα της ενσωμάτωσης και το θέμα της πάταξης της παρανομίας, όπου συχνά και δυστυχώς ελλοχεύουν τα μεγαλύτερα προβλήματα της εγκληματικότητας και της εκμετάλλευσης του ανθρώπου.
<P>
Δεύτερη παρατήρηση: είναι ανάγκη να αντιμετωπίσουμε σε ευρωπαϊκό επίπεδο με πολλή σοβαρότητα θέματα που θεωρούμε απαραίτητα για τις πολιτικές μας, για παράδειγμα τη συνεργασία μεταξύ των αστυνομικών δυνάμεων, τη δικαστική συνεργασία, τις μορφές ελέγχου, τα κοινά συστήματα πληροφορικής. Σε σχέση με τις πτυχές αυτές πρέπει να υπάρχει διαφάνεια ως προς τους δημοσιονομικούς πόρους που θα πρέπει να θεωρούμε επαρκείς και ποσοτικοποιήσιμους.
<P>
Τρίτη παρατήρηση: ίσως να έχουμε ξεχάσει ένα ρόλο, ίσως να τον έχουμε υποτιμήσει. Πρέπει να επιμείνουμε στα μεγάλα εκπαιδευτικά προγράμματα που βρίσκονται στη βάση των πολιτισμών μας και, προπαντός, στη βάση της πολυπολιτισμικότητας: το σχολείο, την εκπαίδευση, ξεκινώντας ιδίως από τους αλλοδαπούς ανηλίκους, ανεξάρτητα από τη νομική τους θέση. Πρόκειται για πτυχές με θεμελιώδη σημασία για τις πολιτικές ολοκλήρωσης και οικοδόμησης της κοινωνίας που θέλουμε. Οφείλουμε, κατά τη γνώμη μου, να θέσουμε σε εφαρμογή ένα μεγάλο εκπαιδευτικό και πολιτιστικό πρόγραμμα, το οποίο να δίνει μεγάλο χώρο στις διαπολιτιστικές επικοινωνίες, επειδή αυτή είναι η αρχή ενός δρόμου που θα μας οδηγήσει με βεβαιότητα στη μορφή ολοκλήρωσης που επιθυμούμε.

<SPEAKER ID=64 LANGUAGE="DE" NAME="Ceyhun">
Κύριε Πρόεδρε, αρχικά θέλω να ευχαριστήσω τον Επίτροπο Vitorino. Κύριε Επίτροπε, πήρατε σοβαρά τα αιτήματα πολλών εμπειρογνωμόνων σε θέματα μετανάστευσης καθώς και τα αιτήματα ΜΚΟ και με δύο ανακοινώσεις καταστήσατε σαφή τον τρόπο με τον οποίο θα πρέπει να αντιμετωπίζει τους πρόσφυγες και τους κλασσικούς μετανάστες η πολιτική. Με την ανακοίνωσή σας σχετικά με τη θέσπιση κοινής διαδικασίας χορήγησης ασύλου και ομοιόμορφου καθεστώτος πρόσφυγα σε όλη την Ένωση παρουσιάσατε καλές προτάσεις για την εναρμόνιση της πολιτικής ασύλου.
<P>
Με βάση τις προτάσεις σας μπορούμε πλέον να βρούμε συγκεκριμένες λύσεις. Αυτό έκανε με εξαιρετικό τρόπο και ο εισηγητής, ο συνάδελφος Evans. Θεωρώ ότι οι συμπληρώσεις του πλουτίζουν τη σημερινή συζήτηση που αφορά συγκεκριμένες οδηγίες. Και εσείς επίσης, κύριε Επίτροπε, κατορθώσατε με την ανακοίνωσή σας για την πολιτική μετανάστευσης της Κοινότητας να καταστήσετε σαφές πόσο σημαντικό είναι να ρυθμίζεται η μελλοντική μετανάστευση στην Ευρωπαϊκή Ένωση από κοινού, σε ευρωπαϊκό επίπεδο.
<P>
Ωστόσο, θα αναγκαστούμε μάλλον να συνεχίσουμε να ερίζουμε για τις επιθυμίες των εθνικών κρατών τις οποίες παίρνω πολύ σοβαρά. Τα εθνικά κράτη θέλουν να διαμορφώνουν εκείνα τις λεπτομέρειες της ρύθμισης της μετανάστευσης, μολονότι έχουν αποτύχει οι στρατηγικές που εφάρμοζαν για δεκαετίες τώρα σε εθνικό επίπεδο. Πιστεύω ότι σύντομα θα μπορέσουμε να πείσουμε τους συναδέλφους μας που ενεργούν σε εθνικό επίπεδο ότι δεν υπάρχει εναλλακτική λύση παρά μόνο η ρύθμιση της μετανάστευσης σε ευρωπαϊκό επίπεδο.

<SPEAKER ID=65 NAME="Beysen">
 - (NL) Κύριε Πρόεδρε, κύριε Επίτροπε, δεν υπάρχει αμφιβολία ότι μετά τα δραματικά γεγονότα της 11ης Σεπτεμβρίου πρέπει να επέλθουν δραστικές αλλαγές στην πολιτική ασύλου και στην πολιτική μετανάστευσης. Υπό το πρίσμα αυτό, θα ήταν ίσως σκοπιμότερο να αναβάλουμε τη συζήτηση αυτών των εκθέσεων για αργότερα, επειδή τώρα αυτές δεν λαμβάνουν υπόψη τους τις πρόσφατες εξελίξεις σε διεθνές επίπεδο.
<P>
Ιδιαίτερη προσοχή πρέπει να δοθεί στη διατύπωση της παραγράφου 15 της έκθεσης Pirker. Στο υφιστάμενο κείμενο τονίζεται ότι τα κράτη μέλη υποχρεούνται να σέβονται τα δικαιώματα και τις υποχρεώσεις των πολιτών τρίτων χωρών. Αυτό, κατά τη γνώμη μου, είναι υπερβολικό. Η ολοκλήρωση δεν μπορεί να αποτελεί κυκλοφορία δύο κατευθύνσεων για όσο χρόνο δεν τίθεται θέμα αμοιβαιότητας και αμοιβαίας αναγνώρισης. Με άλλα λόγια, μόνο εάν αποσπαστεί η αμοιβαιότητα και η αμοιβαία αναγνώριση από τις τρίτες χώρες, είναι δυνατόν να υπάρξει ολοκλήρωση προς αμφότερες τις κατευθύνσεις.

<SPEAKER ID=66 LANGUAGE="FR" NAME="Krivine">
Η έκθεση Pirker διαθέτει το προτέρημα της ειλικρίνειας: παρουσιάζει δηλαδή τη μετανάστευση ως ένα απλό πρόβλημα εμπορευμάτων, που συνδέεται με τις ανάγκες του καπιταλιστικού συστήματος. Πράγματι, η έκθεση θεωρεί θετική την εξέταση της μετανάστευσης σε μία οικονομική προοπτική, συναρτήσει των αναγκών και των δυνατοτήτων των κρατών μελών. Το άρθρο 23 είναι σαφέστατο. Κάθε κράτος μέλος είναι ελεύθερο να ορίσει τη φυσιογνωμία των ειδικοτήτων των εργαζομένων που αναζητεί, όπως επίσης και τον αριθμό τους, με βάση τις ανάγκες που εκδηλώνονται στην αγορά εργασίας. Με άλλα λόγια, ως κοινοτική πολιτική στον τομέα της μετανάστευσης, προτείνεται μια πολιτική ποσοστώσεων. Με τις θέσεις αυτές, η Ευρώπη πόρρω απέχει της αναγνώρισης του δικαιώματος μετανάστευσης.
<P>
Μιλάμε για άδειες παραμονής, οι οποίες θα περιορίζονται από τις απαιτήσεις των εργοδοτών και τις φαντασιώσεις των δημογράφων. Ακόμα και η οικογενειακή επανένωση, υπάρχει περίπτωση να υπόκειται σε διαφορετικές ρυθμίσεις για κάθε ομάδα μεταναστών, σε πλήρη αντίθεση με την ελεύθερη κυκλοφορία και εγκατάσταση και το δικαίωμα της οικογενειακής ζωής.
<P>
Οι μετανάστες υφίστανται μια μαζική υπερεκμετάλλευση και πέφτουν θύματα μιας φιλελεύθερης απορύθμισης. Ολοκληρώνω: μόνο με τη γενικευμένη νομιμοποίηση των παράνομων μεταναστών, η οποία θα συνοδεύεται από πολιτικά δικαιώματα, μπορούμε να καταπολεμήσουμε αποτελεσματικά τη σύγχρονη δουλεία που μας προτείνεται να υποστηρίξουμε.

<SPEAKER ID=67 NAME="Coelho">
Κύριε Πρόεδρε, κύριε Επίτροπε, αγαπητοί συνάδελφοι, έχουμε σαφή επίγνωση του γεγονότος ότι η συζήτηση αυτή αφορά ένα από τα πιο σημαντικά και πιο "καυτά" θέματα σε ευρωπαϊκό επίπεδο: την ευρωπαϊκή πολιτική ασύλου και μετανάστευσης.
<P>
Η κατάσταση αυτή απορρέει από δύο διαφορετικούς παράγοντες: πρώτο, επειδή η Συνθήκη του Αμστερνταμ παραχώρησε νέες αρμοδιότητες στην Κοινότητα, ανοίγοντας νέες δυνατότητες δράσης σε ευρωπαϊκή κλίμακα. Δεύτερο, επειδή οι μεταναστευτικές πιέσεις από τρίτες χώρες αυξήθηκαν σημαντικά, γεγονός που επιδεινώθηκε από ορισμένα δραματικά γεγονότα τα οποία συνέβησαν τα τελευταία χρόνια, όπως είναι η περίπτωση του μαζικού ρεύματος προσφύγων που προκάλεσε η κρίση στο Κοσσυφοπέδιο ή η τραγωδία του Ντόβερ.
<P>
Πρέπει επομένως, για λόγους τόσο ανθρωπιστικού όσο και οικονομικού χαρακτήρα, να καθοριστεί μία συνολική πολιτική που να μπορεί να διαχειρίζεται αποτελεσματικά αυτές τις μεταναστευτικές κινήσεις, ένα πεδίο όπου σήμερα υπάρχει κενό, το οποίο δεν είναι δυνατό να μην αντιμετωπίσει η Ευρωπαϊκή Ένωση. Πρέπει να λάβουμε υπόψη ότι στο πρόβλημα αυτό συναντάμε τρία διαφορετικά είδη ατόμων: τους αιτούντες άσυλο, τα άτομα που έχουν ακουσίως μετατοπισθεί προσωρινά και τους οικονομικούς μετανάστες. Αν και τα συμπτώματα είναι όμοια, πρέπει να διακρίνουμε τις διαφορετικές αιτίες και να εξεύρουμε διαφορετικές απαντήσεις. Η σύγχυση μεταξύ αυτών των καταστάσεων δεν βοηθά στην επίλυση των προβλημάτων, μάλλον τα επιδεινώνει. Γνωρίζουμε επίσης ότι αυτή η εξωτερική πίεση συνδυάζεται με την εσωτερική πίεση των κρατών που αντιμετωπίζουν μείωση του πληθυσμού τους, την οποία προκαλεί τόσο η επιβράδυνση της αύξησης του πληθυσμού όσο και η συρρίκνωση του πληθυσμού που βρίσκεται σε ηλικία ενεργούς δραστηριότητας, καθώς αυξάνεται ο πληθυσμός με ηλικία άνω των 65 ετών και ενισχύεται η ανησυχία για τη βιωσιμότητα των συστημάτων κοινωνικής ασφάλισης. Η απάντηση δεν μπορεί να συνίσταται σε μάταιες απόπειρες που αποσκοπούν να αποτρέψουν και να σταματήσουν τη μετανάστευση στα ευρωπαϊκά σύνορα. Αντίθετα, συνίσταται στη διαχείριση και στη ρύθμισή της. Επομένως, χρειάζεται κοινή ευρωπαϊκή πολιτική, συγκροτημένη, σαφής και συνεκτική, για τη διαχείριση των μεταναστευτικών ρευμάτων. Για να αποφευχθεί η εμφάνιση νέων προβλημάτων, θα πρέπει να έχουμε υπόψη τις πραγματικές ανάγκες απασχόλησης κάθε κράτους μέλους, τους πόρους που υπάρχουν για την αποδοχή και την ένταξη αυτών των μεταναστών. Γίνεται σαφές ότι βρισκόμαστε πιο κοντά στην προσέγγιση που διατύπωσε ο συνάδελφος κ. Pirker.
<P>
Επωφελούμαι της ευκαιρίας για να συγχαρώ τον Επίτροπο κ. Antσnio Vitorino για την ανακοίνωση που έκανε σήμερα ότι θα παρουσιάσει σε ένα μήνα δύο πρωτοβουλίες για την καταπολέμηση της παράνομης μετανάστευσης και τον επαναπατρισμό. Τέλος, θα ήθελα να υπογραμμίσω ότι χρειαζόμαστε μία συνετή προσέγγιση για ένα λεπτό θέμα που απαιτεί ευφυείς απαντήσεις. Είναι πιο λογικό, για παράδειγμα, να δώσουμε προτεραιότητα στη νομιμοποίηση των μεταναστών που μπορούν να ενταχθούν στην αγορά εργασίας και που ήδη βρίσκονται στο κοινοτικό έδαφος παρά να ενθαρρύνουμε ένα νέο κύμα μετανάστευσης.

<SPEAKER ID=68 LANGUAGE="ES" NAME="Cerdeira Morterero">
Κύριε Πρόεδρε, αυτήν τη στιγμή, τα ευρωπαϊκά θεσμικά όργανα και ιδιαίτερα το Ευρωπαϊκό Κοινοβούλιο έχουμε πλήρη συναίσθηση του ότι λόγω του περίπλοκου και σημαντικού χαρακτήρα του θέματος που εξετάζουμε σήμερα, απαιτείται ένα νομοθετικό πρόγραμμα που θα είναι αποτελεσματικό μόνο εντός του πλαισίου κοινής και συντονισμένης ευρωπαϊκής εστίασης. Υπάρχει ευρεία συμφωνία μεταξύ της Ανακοίνωσης και των εκθέσεων που συζητούμε σήμερα.
<P>
Θα πρέπει να αναπτύξουμε μια περισσότερο προνοητική πολιτική που να αναγνωρίζει ότι η πίεση των μεταναστευτικών κυμάτων θα συνεχιστεί και ότι μια οργανωμένη μετανάστευση μπορεί να ωφελήσει την Ευρώπη, τους ίδιους τους μετανάστες, καθώς επίσης και τις χώρες προέλευσής τους. Στόχος μας είναι να βελτιώσουμε τη διαχείριση των μεταναστευτικών κυμάτων εντός του πλαισίου μιας στενής συνεργασίας με τις χώρες προέλευσης και διέλευσης, ενισχύοντας την καταπολέμηση της παράνομης μετανάστευσης και τις συνεπακόλουθες εγκληματικές ενέργειες, διασφαλίζοντας παράλληλα τα δικαιώματα των θυμάτων.
<P>
Απαιτείται μια περισσότερο ανοιχτή και ευέλικτη πολιτική, που μαζί με μεγαλύτερο συντονισμό των πολιτικών που αποσκοπούν στη μείωση των μεταναστευτικών πιέσεων και στην ενδυνάμωση του ελέγχου των συνόρων θα μπορούσε να επιφέρει ως όφελος τη μείωση της παράνομης μετανάστευσης, να ευνοήσει τα άτομα που πραγματικά χρήζουν της προστασίας που προσφέρουν το καταφύγιο και το άσυλο. Θα πρέπει να διατηρήσουμε αυτά τα επίπεδα προστασίας με κάθε τρόπο, ακριβώς όπως αναφέρεται στη Σύμβαση της Γενεύης, γιατί επιπλέον αυτό αποτελεί σημείο της ευρωπαϊκής ταυτότητας για την οποία όλοι είμαστε υπερήφανοι.
<P>
Ενθαρρύνω τον Επίτροπο, κ. Vitorino, να συνεχίσει τις προσπάθειές του και να τηρήσει το προβλεπόμενο χρονοδιάγραμμα, και το Συμβούλιο να σταθεί στο ύψος των περιστάσεων στο Laeken, τηρώντας τις δεσμεύσεις που ανέλαβε στο Τάμπερε. Ήρθε η ώρα να λάβουμε συγκεκριμένες αποφάσεις και όχι να κάνουμε δηλώσεις που λόγω του ότι είναι αμφιλεγόμενες είναι ισορροπημένες. Οι ευρωπαίοι πολίτες το αναμένουν και το έχουν ανάγκη.

<SPEAKER ID=69 NAME="Santini">
Κύριε Πρόεδρε, πιστεύω πως δεν μπορούμε να μιλάμε για μετανάστες και μετανάστευση, αν δεν διακρίνουμε μεταξύ των διάφορων τύπων μεταναστών, που είναι οι διωκόμενοι πολιτικά, οι πρόσφυγες πολέμου και οι μετανάστες για οικονομικούς λόγους.
<P>
Μόλις γίνει αυτή η διάκριση, φαίνεται αμέσως καθαρά ότι δεν μπορούμε να προβλέψουμε πανομοιότυπους κανόνες παροχής ασύλου και για τις τρεις κατηγορίες, όπως προτείνει ο εισηγητής Evans. Αυτό το έγγραφο όχι μόνο δεν έχει ερείσματα στην πραγματικότητα, αλλά φθάνει στο σημείο να δαιμονοποιήσει τα κράτη μέλη που διεκδικούν το δικαίωμα να αποφασίζουν, κάθε φορά, την αναγνώριση ή μη του δικαιώματος παροχής ασύλου, ανάλογα με τις ιδιαίτερες καταστάσεις που συνδέονται με την κοινωνική οργάνωση, με τις συγκεκριμένες συνθήκες, για να μπορούν να εγγυηθούν μιαν επαρκή υποδοχή, χωρίς αυτή να προξενεί αρνητικές επιπτώσεις για κανέναν.
<P>
Ενστικτωδώς είμαστε όλοι αλληλέγγυοι, ανέκαθεν, με εκείνους που βρίσκονται στην ανάγκη να υποχρεωθούν να εγκαταλείψουν επειγόντως τη χώρα τους και να ζητήσουν άσυλο σε άλλη, αλλά δεν είναι πάντα αποδεκτό το επίπεδο της κατάστασης κινδύνου, που ο εισηγητής θα ήθελε να επεκταθεί σε όλους τους αιτούντες, επιβάλλοντας στις κυβερνήσεις και στα κράτη μέλη - το λέω απλουστευτικά - να μην κάνουν πολλές ιστορίες, να ανοίγουν τις πόρτες χωρίς εμπόδια, επικαλούμενες τη Σύμβαση της Γενεύης σαν να ήταν σύρτης, πασπαρτού, αντί για αυτό που είναι στην πραγματικότητα, δηλαδή μια σειρά εγγυήσεων που θέτουν στο ίδιο επίπεδο αυτόν που ζητάει άσυλο και αυτόν που το παρέχει.
<P>
Η πρόταση του εισηγητή Evans να φθάσουμε σε έναν κοινό ελάχιστο κανόνα - έτσι τον ορίζει - συμπιέζει την αρχή αυτή σε ένα απαράδεκτο επίπεδο υπερβολικής επιτρεπτικότητας. Το ίδιο ισχύει για την πρόταση να καθιερωθεί μία ενιαία διαδικασία - έτσι αποκαλείται - που αφαιρεί από το κράτος υποδοχής κάθε δυνατότητα επαλήθευσης της καταλληλότητας του αιτούντος, στον οποίο δεν αρνείται κανένα δικαίωμα, τον φροντίζει καλά, αλλά του θέτει μόνο την υποχρέωση να παρουσιάσει ο ίδιος τα αποδεικτικά του στοιχεία, όπως γίνεται ανάμεσα σε τίμιους ανθρώπους.
<P>
Το πρόβλημα είναι ότι μεταξύ των προσφύγων και των εξορίστων βρίσκουν δυστυχώς συχνά εύκολη κάλυψη κατηγορηματικά ανεπιθύμητοι φιλοξενούμενοι, όπως οι διακινητές ναρκωτικών, οι σωματέμποροι, οι τρομοκράτες που παριστάνουν τους μετανάστες και μετά πάνε σε σχολές πιλότων και γκρεμίζουν ουρανοξύστες με όλους τους ανθρώπους που είναι μέσα.
<P>
Η προφύλαξη και οι έλεγχοι που αρνείται ο εισηγητής είναι οι βάσεις μιας στοιχειώδους, θεμιτής άμυνας των κρατών μελών και των πολιτών τους. Πολύ πιο σοβαρή και αποδεκτή είναι η προσέγγιση της έκθεσης Pirker για μια κοινή πολιτική στον τομέα της μετανάστευσης, επειδή είναι επίσης πιο ισορροπημένη, δεν κάνει παραχωρήσεις στην εύκολη δημαγωγία και σέβεται τις εγγυήσεις ασφαλείας.
<P>
Τέλος, όσον αφορά εκείνους τους συναδέλφους της Αριστεράς που επιχείρησαν και σήμερα να περάσουν τη συνηθισμένη πολεμική κατά του Μπερλουσκόνι, θα ήθελα να τους πληροφορήσω ότι φθάνουν τουλάχιστον με μία μέρα καθυστέρηση. Ας διαβάσουν το Ουράνιο Τόξο· όσο και αν είναι καθυστερημένοι για τη συζήτηση, είναι εντούτοις πάντα ακριβείς με το τρένο της άχρηστης δημαγωγίας και της άχρηστης πολιτικής εικοτολογίας.

<SPEAKER ID=70 LANGUAGE="FR" NAME="Zrihen">
Κύριε Πρόεδρε, σας ευχαριστώ που μου δίνετε το λόγο μετά από όλη αυτή τη συζήτηση, η οποία υπήρξε εξαιρετικά πλούσια. Πιστεύω αδιαμφισβήτητα ότι οι δύο αυτές εκθέσεις αποδεικνύουν σήμερα ότι χρειαζόμαστε μια κοινή πολιτική στον τομέα της μετανάστευσης και του ασύλου. Θα ήθελα παρεμπιπτόντως να χαιρετίσω τη δήλωση του Επιτρόπου και όλο το έργο του Κοινοβουλίου, που καταδεικνύει πραγματικά το συγκεκριμένο ενδιαφέρον μας για τα ζητήματα αυτά, ειδικά υπό τις παρούσες περιστάσεις. Νομίζω ότι στην αίθουσα αυτή, σήμερα, καταφέραμε να διαχωρίσουμε τις θέσεις μας οι μεν από τους δε και ίσως να διαχωρίσουμε επίσης και το άσυλο από την οικονομική μετανάστευση. Δεν είμαι βέβαιος ότι απεφεύχθησαν όλες οι αναμείξεις θεμάτων.
<P>
Σχετικά με τα μεταναστευτικά ρεύματα και το δικαίωμα ασύλου, οφείλουμε να επιβεβαιώσουμε προς όλες τις κατευθύνσεις και ενάντια σε όλα ότι τα δικαιώματα και οι υποχρεώσεις πρέπει να μοιράζονται, τόσο από την πλευρά των μεταναστών όσο και από την πλευρά των κρατών μελών υποδοχής. Δεν θέλουμε σε καμία περίπτωση να επωφελούνται ορισμένοι από τις ρωγμές της εναρμόνισής μας και να δημιουργούν υποδεέστερους Ευρωπαίους, καθιερώνοντας εργαζομένους δευτέρας κατηγορίας ή πολίτες με αναστολή. Είναι, νομίζω, σημαντικό τα δικαιώματα των εργαζομένων, ανεξαρτήτως της προέλευσής τους, να επιβεβαιώνονται και να λαμβάνουν συγκεκριμένη μορφή, ώστε να καταπολεμάται το δουλεμπόριο, η εκμετάλλευση της εξαθλίωσης και της απογοήτευσης στην οποία επιδίδονται ορισμένοι.
<P>
Η πολιτική ασύλου, από την πλευρά της, θα βελτιωθεί ποιοτικά και θα γίνει πιο δίκαιη, αν συμφωνήσουμε και παραδεχθούμε ότι θα πρέπει να συμπληρωθεί από άλλες, υποχρεωτικές πολιτικές συνεργασίας, που θα επιτρέπουν σε όλους ανεξαιρέτως να ζουν με αξιοπρέπεια και σεβασμό στη χώρα τους. Σε κάθε περίπτωση, η πολιτική ασύλου θα πρέπει να απορρίψει τα αυθαίρετα κριτήρια, που σχετίζονται με την επικαιρότητα. Θα ήθελα απλώς να ζητήσω, εκτός αυτών, να χορηγήσουμε επίσης πολιτικά δικαιώματα σε εκείνους που υποδεχόμαστε για την εργασία τους.

<SPEAKER ID=71 NAME="Hannan">
Κύριε Πρόεδρε, θα ζητήσω από τους βουλευτές να συλλογιστούν πάνω στην ερώτηση: είναι βιώσιμο στο σημερινό κόσμο να αποφασίζονται όλα τα ζητήματα της πολιτικής του ασύλου στο πλαίσιο των παραμέτρων της Σύμβασης της Γενεύης; Η Σύμβαση της Γενεύης που συνήφθη το 1951 σχεδιάστηκε ως προσωρινό μέτρο. Οι διαπραγματεύσεις για τη Σύμβαση διεξήχθησαν σε ένα πολύ διαφορετικό κόσμο - ένα κόσμο στοιχειωμένο από την επαίσχυντη αποτυχία των δυτικών χωρών να προσφέρουν καταφύγιο στα θύματα του ευρωπαϊκού φασισμού. Σχεδιάστηκε πρώτα απ' όλα για να εξασφαλίσει ότι οι πρόσφυγες από την κομμουνιστική τυραννία θα είχαν πρόσβαση σε ασφαλή καταφύγια.
<P>
Όμως ο κόσμος προχώρησε. Τα μαζικά αεροπορικά ταξίδια διευκόλυναν μεταναστευτικά ρεύματα χωρίς προηγούμενο. Η μεγάλη πλειονότητα αυτών που ζητούν καλύτερη ζωή σε νέες χώρες ωθούνται από κατανοητά - και όντως αξιέπαινα - οικονομικά κίνητρα. Όμως οι όροι της Σύμβασης του 1951, και ειδικά η απαίτηση για εξατομικευμένη αξιολόγηση όλων των αιτήσεων, ακόμη και αν ο αιτών έρχεται καταφανώς από ασφαλή χώρα, ενθαρρύνουν τους οικονομικούς μετανάστες να επιδιώξουν την είσοδό τους ως πρόσφυγες. Αυτό υπερφορτώνει το σύστημα εις βάρος αυτών που δραπετεύουν πραγματικά από την αδικία και το κακό.
<P>
Υποστηρίζω, όπως και η έκθεση του κ. Pirker, κάποιο βαθμό ελεγχόμενης πρωτοβάθμιας μετανάστευσης. Όλες οι χώρες μπορούν να επωφεληθούν από την ενέργεια και την επιχειρηματικότητα ανθρώπων που είναι πρόθυμοι να διασχίσουν ολόκληρες ηπείρους αναζητώντας ένα καλύτερο μέλλον.
<P>
Για να κερδίσει μια τέτοιου είδους πολιτική τη λαϊκή συγκατάθεση, πρέπει να είναι δίκαιη και διαφανής και ανοικτή στη λογοδοσία. Δεν μπορεί να είναι σωστό για τις δικαστικές αρχές των κρατών μελών μας, εφαρμόζοντας μια ασυνήθιστη ερμηνεία της Σύμβασης της Γενεύης του 1951, να ασκούν μια πολιτική μετανάστευσης εκτός του ελέγχου των εκλεγμένων πολιτικών.
<P>
Αν θέλουμε να διαχειριστούμε μια βιώσιμη πολιτική νόμιμης μετανάστευσης και παράλληλα να προστατεύσουμε τα δικαιώματα αυτών που χρειάζονται περισσότερο καταφύγιο, πρέπει να ανακτήσουμε τον έλεγχο των νόμων σχετικά με το άσυλο από τους δικαστές. Αντί να διευρύνουμε το πεδίο εφαρμογής της Σύμβασης της Γενεύης, όπως προτείνει ο κ. Evans, πρέπει να παροπλίσουμε αυτή την απαρχαιωμένη συμφωνία και να την αντικαταστήσουμε με κάτι που να ταιριάζει περισσότερο στο σύγχρονο κόσμο.

<SPEAKER ID=72 NAME="Καραμάνου">
Κύριε Πρόεδρε, η σημερινή συζήτηση για το άσυλο και τη μετανάστευση είναι ιδιαίτερα επίκαιρη, αφού η ανασφάλεια και ο φόβος για στρατιωτικές επιχειρήσεις στη Μέση Ανατολή προκαλεί μαζικές μετακινήσεις απελπισμένων ανθρώπων. Τα κύματα των προσφύγων ήδη έφθασαν στην Ευρωπαϊκή Ένωση, με πρώτο σταθμό τη χώρα μου, την Ελλάδα, που αποτελεί το πλησιέστερο σύνορο της Ευρωπαϊκής Ένωσης με τη Μέση Ανατολή.
<P>
Αγαπητοί συνάδελφοι, τα ελληνικά νησιά σήμερα βρίσκονται υπό την πίεση μιας πρωτοφανούς συρροής προσφύγων και αιτούντων άσυλο, κυρίως από το Αφγανιστάν. Είναι προφανές ότι η Ελλάδα σηκώνει σήμερα δυσανάλογα προς τις δυνατότητές της βάρη. Γι' αυτό επείγει να αναληφθούν ευθύνες από την πλευρά της Ευρωπαϊκής αΈνωσης και, εν προκειμένω, για την παροχή βοήθειας προς την Ελλάδα και την εκπόνηση ενός ολοκληρωμένου και κοινού σχεδίου για την προστασία του δικαιώματος του ασύλου, αλλά και την πλήρη εφαρμογή της Σύμβασης της Γενεύης.
<P>
Είναι αυτονόητο ότι το ιερό δικαίωμα του ασύλου δεν θα πρέπει σε καμιά περίπτωση να υπονομεύεται από τα αναγκαία μέτρα για την αντιμετώπιση της διεθνούς εγκληματικότητας, καθώς και της τρομοκρατίας. Σε κάθε περίπτωση, η αντιμετώπιση των μαζικών μετακινήσεων πληθυσμών θα αντιμετωπισθεί με μια πιο δίκαιη παγκόσμια πολιτική για τη μείωση των ανισοτήτων και την επίλυση των διαφορών με ειρηνικά μέσα.

<SPEAKER ID=73 LANGUAGE="FR" NAME="Roure">
Κύριε Πρόεδρε, η αύξηση του αριθμού των αιτούντων άσυλο τα τελευταία χρόνια δημιουργεί σοβαρά προβλήματα στα κράτη μέλη, που συναντούν σοβαρές δυσκολίες να αντιμετωπίσουν την κατάσταση. Ως αντιδήμαρχος της Λυών, ζω το πρόβλημα αυτό καθημερινά. Στην πόλη μου, ο αριθμός των συμβατικών αιτήσεων χορήγησης ασύλου έχει διπλασιαστεί σε λιγότερο από ένα χρόνο.
<P>
Με τις δύο ανακοινώσεις της Επιτροπής, τις οποίες συζητάμε σήμερα, έχει γίνει βεβαίως ένα σημαντικό βήμα. Οφείλουμε, ωστόσο, να προχωρήσουμε ακόμα περισσότερο και να θέσουμε τέλος στη σημερινή κατάσταση, όπου ορισμένα κράτη μέλη υποδέχονται πρόσφυγες προερχόμενους από ορισμένες χώρες, ενώ κάποια άλλα όχι.
<P>
Θα πρέπει να μεριμνήσουμε ώστε οι χώρες που υποδέχονται τους πρόσφυγες να διαθέτουν πραγματικά τα μέσα προς τούτο. Προσφάτως όμως, τα μέσα αυτά μειώθηκαν. Δεν μπορούμε πλέον να υποδεχτούμε αξιοπρεπώς τους αιτούντες άσυλο. Στις πόλεις μας, υπάρχουν οικογένειες που ζουν σε σκηνές. Είναι εντελώς απαράδεκτο: ο χειμώνας έρχεται και βαδίζουμε προς την καταστροφή. Για να προχωρήσουμε όμως περαιτέρω, καλώ κυρίως τις κυβερνήσεις των κρατών μελών και το Συμβούλιο να λάβουν τις θαρραλέες αποφάσεις που επιβάλλεται να ληφθούν. Η εμμονή σε υπερβολικά εθνικές θέσεις καταλήγει τελικά απρεπής και ανεύθυνη, όταν διακυβεύεται η ζωή χιλιάδων προσφύγων ενώ ορισμένες γειτονιές στις μεγάλες ευρωπαϊκές μας πόλεις κινδυνεύουν να μετατραπούν σε γκέτο.

<SPEAKER ID=74 NAME="Vitorino">
(ΡΤ) Κύριε Πρόεδρε, κύριοι βουλευτές, θα είμαι πολύ σύντομος διότι γνωρίζω ότι πλησιάζει η ώρα των ψηφοφοριών. Καταρχάς, θέλω να ευχαριστήσω όλους όσοι έλαβαν μέρος στη συζήτηση αυτή, κυρίως εκείνους που έκαναν κριτικές παρεμβάσεις, και θα ήθελα να δώσω εξηγήσεις σε σχέση με δύο κριτικές παρεμβάσεις που θεωρώ σημαντικές. Πρώτο: όσον αφορά την παρατήρηση του κ. Nassauer, η Επιτροπή δεν εγκατέλειψε την αρχή της ασφαλούς τρίτης χώρας. Δεν την εγκατέλειψε και εργαζόμαστε στο Συμβούλιο για να καθορίσουμε το κριτήριο της ασφαλούς τρίτης χώρας και είμαι βέβαιος, όπως είπε ο κύριος βουλευτής, ότι ο Υπουργός κ. Schilly θα είναι σκληρός διαπραγματευτής στο θέμα αυτό, όπως πάντοτε υπήρξε. Σχετικά με τη δεύτερη πτυχή, θα ήθελα να υπενθυμίσω ότι η Επιτροπή ανέλαβε την υποχρέωση να επανεξετάσει τις προτάσεις της υπό το πρίσμα της διεθνούς κατάστασης που δημιουργήθηκε με τα τρομοκρατικά γεγονότα στις Ηνωμένες Πολιτείες της Αμερικής. Ήδη το πράττουμε και θα συνεχίσουμε το έργο αυτό με μεγάλη αυστηρότητα. Τα αποτελέσματα αυτής της εξέτασης θα μεταφερθούν εδώ στο Κοινοβούλιο, αλλά η Επιτροπή δεν θεωρεί θετικό να δημιουργηθεί μία καταχρηστική ταύτιση τρομοκρατίας και μετανάστευσης.
<P>
(Χειροκροτήματα) Η Επιτροπή υπέβαλε προτάσεις που σέβονται τα δικαιώματα, που αποσκοπούν να διαχειριστούν τα μεταναστευτικά ρεύματα και επίσης προτάσεις όσον αφορά την καταπολέμηση της παράνομης μετανάστευσης. Είναι άδικο να επιδιώκεται να παρουσιασθεί μία εικόνα της Επιτροπής σαν να μην είχε λάβει πρωτοβουλίες στο θέμα της καταπολέμησης της παράνομης μετανάστευσης. Η πρόταση απόφασης πλαισίου κατά του εμπορίου ανθρωπίνων όντων που εγκρίθηκε στο Συμβούλιο την περασμένη εβδομάδα είναι πρόταση της Επιτροπής. Η ανακοίνωση για την παράνομη μετανάστευση, η ανακοίνωση για την πολιτική επαναπατρισμού και η ανακοίνωση για την κοινή συνοριακή αστυνομία προβλέπονται στον πίνακα επιδόσεων από το Μάιο του 2000 και περιλαμβάνονται στο πρόγραμμα εργασίας της Επιτροπής που υπεβλήθη για συζήτηση στο Κοινοβούλιο το έτος αυτό: δεν προκύπτουν από επείγοντα μέτρα που απορρέουν από τις τρομοκρατικές επιθέσεις, είναι η υλοποίηση μίας συνεπούς και συνεκτικής πολιτικής μετανάστευσης που αποτελεί την πολιτική αυτής της Επιτροπής.
<P>
Τέλος, θα ήθελα να ευχαριστήσω το Κοινοβούλιο για την υποστήριξή του. Ελπίζω ότι με τις σαφείς ιδέες που προέκυψαν από τη συζήτηση αυτή θα καταστεί δυνατό να πραγματοποιήσουμε πρόοδο στο Ευρωπαϊκό Συμβούλιο του Λάκεν. Υπάρχει μία προστιθέμενη αξία σε ευρωπαϊκό επίπεδο. Ευχαριστώ το Ευρωπαϊκό Κοινοβούλιο για τη συμβολή του.
<P>
(Χειροκροτήματα)

<SPEAKER ID=75 LANGUAGE="ES" NAME="Terrσn i Cusν">
Κύριε Πρόεδρε, είμαι υποχρεωμένη να ζητήσω το λόγο γιατί δεν μπορώ να ανεχτώ και θα ήθελα να διαμαρτυρηθώ για τις τόσο πολλές παρεμβάσεις σημαντικών πολιτικών ομάδων αυτού του Σώματος που σήμερα το πρωί αφιερώθηκαν στη συσχέτιση της τρομοκρατίας με τη μετανάστευση, με τους αιτούντες ασύλου και, για ακόμη μια φορά, άμεσα, με τους μετανάστες που προέρχονται από ισλαμικές χώρες.
<P>
Πιστεύω πως πρόκειται για μια ανεύθυνη στάση, μια ωρολογιακή βόμβα ενάντια στη συμβίωση και θα ήθελα να υπενθυμίσω πως η Ευρώπη έχει φέρει σε αυτόν τον κόσμο κάποιους τρομοκράτες λευκού χρώματος.

<SPEAKER ID=76 NAME="Πρόεδρος">
Κυρία συνάδελφε, δυστυχώς αυτό δεν αφορούσε την ημερήσια διάταξη. Δεν θα επιτρέψω περαιτέρω συζητήσεις.
<P>
Προχωρούμε τώρα στις ψηφοφορίες.

<CHAPTER ID=4>
ΨΗΦΟΦΟΡIΕΣ
<SPEAKER ID=77 LANGUAGE="ES" NAME="Πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 723/97 όσον αφορά την πραγματοποίηση των προγραμμάτων δράσης των κρατών μελών στο πεδίο των ελέγχων του ΕΓΤΠΕ, Τμήμα Εγγυήσεων (COM(2001) 308 - C5 -0420/2001 -2001/0130(CNS))">

<P>
(Επιτροπή Ελέγχου του Προϋπολογισμού)
<P>
(Το Σώμα εγκρίνει την πρόταση της Επιτροπής)
<P>
   Πρόταση κανονισμού του Συμβουλίου για την τροποποίηση του κανονισμού (ΕΚ) αριθ. 3072/95 σχετικά με την κοινή οργάνωση αγοράς του ρυζιού (COM(2001) 169 - C5-0207/2001 - 2001/0085(CNS)) (Επιτροπή Γεωργίας και Ανάπτυξης της Υπαίθρου)
<P>
(Το Σώμα εγκρίνει την πρόταση της Επιτροπής)
<P>
  Σύσταση χωρίς συζήτηση (A5-0289/2001) του κ. Harbour, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Eνέργειας, σχετικά με την πρόταση απόφασης του Συμβουλίου που αφορά τη θέση της Ευρωπαϊκής Κοινότητας επί του σχεδίου κανονισμού της Οικονομικής Επιτροπής για την Ευρώπη των Ηνωμένων Εθνών για την έγκριση του δομοστοιχείου αερόσακου για ανταλλακτικό σύστημα αερόσακου, ανταλλακτικού τιμονιού, εφοδιασμένου με δομοστοιχείο αερόσακου εγκεκριμένου τύπου και ανταλλακτικού συστήματος αερόσακου άλλου από εκείνο που είναι εγκατεστημένο σε τιμόνι (10148/2000 - (COM(2000) 25 - C5-0670/2000 - 2000/0029(AVC))
<P>
(Το Σώμα εγκρίνει το νομοθετικό ψήφισμα)
<P>
  Έκθεση χωρίς συζήτηση (A5-0294/2001) της κ. Hulthιn, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Συμβουλίου που αφορά την έγκριση της τέταρτης τροποποίησης του πρωτοκόλλου του Μόντρεαλ για τις ουσίες που καταστρέφουν τη στοιβάδα του όζοντος (COM(2001) 249 - C5-0251/2001 - 2001/0101(CNS))
<P>
(Το Σώμα εγκρίνει το νομοθετικό ψήφισμα)
<P>
  Έκθεση (A5-0287/2001) του κ. Lange, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την οδηγία 97/68/ΕΚ για την προσέγγιση των νομοθεσιών των κρατών μελών σχετικά με τα ληπτέα μέτρα κατά της εκπομπής αερίων και σωματιδιακών ρύπων προερχόμενων από κινητήρες εσωτερικής καύσης που τοποθετούνται σε μη οδικά κινητά μηχανήματα (COM(2000) 840 - C5-0742/2000 - 2000/0336(COD))
<P>
Πριν από την τελική ψηφοφορία:
<P>
Martνnez Martνnez (PSE). (ES) Κύριε Πρόεδρε, μου είπαν πως θα μου έστελναν έναν τεχνικό. Ωστόσο ο τεχνικός θα πρέπει να έρχεται από τις Βρυξέλες, γιατί δεν έχει φτάσει για να λύσει το πρόβλημα, ψηφίζω και δεν λειτουργεί η κάρτα ή η συσκευή.

<SPEAKER ID=78 NAME="Πρόεδρος">
Κύριε συνάδελφε, τότε σας προτείνω να καθίσετε κατ' εξαίρεση σε μια άλλη θέση, ίσως να λειτουργεί εκεί η συσκευή. Παρακαλώ για άλλη μια φορά τις υπηρεσίες να στείλουν έναν τεχνικό.
<P>
(Το Σώμα εγκρίνει το νομοθετικό ψήφισμα)   
<P>
Έκθεση (A5-0303/2001) του κ. Turchi εξ ονόματος της Επιτροπής Προϋπολογισμών:
<P>
1. σχετικά με την τροποποιημένη πρόταση απόφασης του Συμβουλίου για τον καθορισμό των απαραιτήτων διατάξεων για την εφαρμογή του πρωτοκόλλου που προσαρτάται στη Συνθήκη της Νίκαιας, όσον αφορά τις χρηματοοικονομικές συνέπειες από τη λήξη της συνθήκης ΕΚΑΧ και το Ταμείο έρευνας για τον άνθρακα και τον χάλυβα (COM(2001) 121 - C5-0165/2001 - 2001/0061(CNS))
<P>
2. σχετικά με την τροποποιημένη πρόταση απόφασης του Συμβουλίου για τον καθορισμό δημοσιονομικών κατευθυντήριων γραμμών πολυετούς διάρκειας για τη διαχείριση των πόρων της "ΕΚΑΧ υπό εκκαθάριση" και, ύστερα από την ολοκλήρωση της εκκαθάρισης, των "Πόρων του ταμείου έρευνας για τον άνθρακα και τον χάλυβα" (COM(2001) 121 - C5-0166/2001 - 2000/0363(CNS))
<P>
3. σχετικά με την ανακοίνωση της Επιτροπής στο Συμβούλιο, στο Ευρωπαϊκό Κοινοβούλιο, στη Συμβουλευτική Επιτροπή ΕΚΑΧ, στην Οικονομική και Κοινωνική Επιτροπή και στην Επιτροπή των Περιφερειών σχετικά με τη λήξη της Συνθήκης ΕΚΑΧ: Χρηματοοικονομικές δραστηριότητες μετά το 2002 (COM(2000) 518 - C5-0204/2001 - 2001/2095(COS)).Πριν από την τελική ψηφοφορία για την πρώτη πρόταση:

<SPEAKER ID=79 NAME="Turchi">
. (ΙΤ) Κύριε Πρόεδρε, κύριοι συνάδελφοι, για τους λόγους που εξέθεσα εχθές και λαμβανομένης υπόψη της έγκρισης από πλευράς σας των νομοθετικών τροπολογιών μου, σας ζητώ να αναβάλετε την ψηφοφορία για τα νομοθετικά ψηφίσματα μέχρι να επαληθευτεί η δυνατότητα συμφωνίας με την Επιτροπή και με το Συμβούλιο, για να αυξηθεί ο ρόλος του Κοινοβουλίου, όπως προβλέπεται από το άρθρο 69, παράγραφος 2 του Κανονισμού μας. Σας ζητώ επίσης να ψηφίσετε για το μη νομοθετικό ψήφισμα, ούτως ώστε να διευκρινιστούν σαφώς οι πολιτικές θέσεις του Σώματος σε σχέση με αυτό το σημείο.

<SPEAKER ID=80 NAME="Πρόεδρος">
Σύμφωνα με το άρθρο 69 παράγραφος 2 του Κανονισμού έχω λάβει μία αίτηση για αναβολή της ψηφοφορίας, για την οποία προχωρούμε τώρα σε ψηφοφορία.
<P>
(Το Σώμα εγκρίνει την αίτηση) Πρόεδρος. Το θέμα αναπέμπεται προς επανεξέταση στην αρμόδια επιτροπή.
<P>
Πριν από την τελική ψηφοφορία για τη δεύτερη πρόταση:

<SPEAKER ID=81 NAME="Turchi">
. (ΙΤ) Κύριε Πρόεδρε, επαναλαμβάνω ό,τι είπα προηγουμένως, δηλαδή να μην ψηφίσουμε για το νομοθετικό ψήφισμα και να ψηφίσουμε αντίθετα για το επόμενο, το μη νομοθετικό.

<SPEAKER ID=82 NAME="Πρόεδρος">
. Σύμφωνα με το άρθρο 69, παράγραφος 2 του Κανονισμού έχω λάβει μία αίτηση για αναβολή της ψηφοφορίας, για την οποία προχωρούμε τώρα σε ψηφοφορία.
<P>
(Το Σώμα εγκρίνει την αίτηση) Πρόεδρος. Το θέμα αναπέμπεται προς επανεξέταση στην αρμόδια επιτροπή.
<P>
(Το Σώμα εγκρίνει το ψήφισμα)  
<P>
Έκθεση (A5-0297/2001) του κ. Linkohr, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την τροποποιημένη πρόταση απόφασης του Συμβουλίου για τον καθορισμό τεχνικών κατευθυντήριων γραμμών πολυετούς διάρκειας για το ερευνητικό πρόγραμμα του "Ταμείου έρευνας για τον άνθρακα και τον χάλυβα" (COM(2001) 121 - C5-0167/2001 - 2000/0364(CNS))
<P>
Πριν από την ψηφοφορία:

<SPEAKER ID=83 NAME="Ahern">
Κύριε Πρόεδρε, λαμβάνοντας υπόψη την απάντηση του Επιτρόπου στη συζήτηση χτες το βράδυ και ειδικότερα την παρατήρηση του συναδέλφου μου κ. Mombaur σχετικά με τη λήξη της Συνθήκης Ανθρακα και Χάλυβα, το πρωτόκολλο που επισυνάπτεται στη Συνθήκη της Νίκαιας και τη νομική αβεβαιότητα που το περιβάλλει τώρα, θα ήθελα να ζητήσω από τον εισηγητή να σχολιάσει αυτό το σημείο. Θα συμφωνούσε να το παραπέμψουμε στις δικές μας νομικές υπηρεσίες, όπως πρόκειται προφανώς να κάνει η Επιτροπή;

<SPEAKER ID=84 NAME="Πρόεδρος">
Τον λόγο έχει ο συνάδελφος Linkohr ως εισηγητής.

<SPEAKER ID=85 LANGUAGE="DE" NAME="Linkohr">
Κύριε Πρόεδρε, ως εισηγητής δεν μπορώ παρά να συμφωνήσω. Ειδικά επειδή δεν είμαι νομικός θα με ενδιέφερε να μάθω πώς θα τοποθετηθεί η Επιτροπή εάν η Συνθήκη της Νίκαιας δεν έχει επικυρωθεί μέχρι τη λήξη της Συνθήκης, δεδομένου ότι τότε, σύμφωνα με τον κοινό μου νου, θα προκύψει νομικό κενό και αυτό θα πρέπει να εξεταστεί. Κατά συνέπεια θέλω να υποστηρίξω αυτό που ζήτησε η κ. Ahern.
<P>
Μια και έχω ήδη τον λόγο, θέλω να επισημάνω ότι οι τροπολογίες 1 έως 5 στηρίζονται σε μία παρανόηση. Δεν έχουν ψηφιστεί στην επιτροπή. Ως προς το περιεχόμενό τους έχουν συμπεριληφθεί στην έκθεση Turchi - δεν υπάρχει λοιπόν λόγος να ανησυχεί κανείς. Συνιστώ όμως να μην προβούμε σήμερα σε ψηφοφορία και εφόσον έχω το δικαίωμα να το ζητήσω, ζητώ λοιπόν να μην διεξαχθεί ψηφοφορία.

<SPEAKER ID=86 NAME="Πρόεδρος">
Θα υποβάλω την πρότασή σας στο Σώμα για να αποφασίσει. Προχωρούμε σε ψηφοφορία για την πρόταση του συναδέλφου Linkohr, να μην διεξαχθεί ψηφοφορία για τις τροπολογίες 1 έως 5.
<P>
(Το Σώμα εγκρίνει την πρόταση) Πριν από την τελική ψηφοφορία:

<SPEAKER ID=87 LANGUAGE="DE" NAME="Linkohr">
Σε αυτή την περίπτωση παρακαλώ να τεθεί σε ψηφοφορία το νομοθετικό ψήφισμα, ιδίως λόγω των σημείων 8 και 9 για τα οποία ψηφίσαμε μόλις τώρα. Κατά την άποψή μου είναι αρκετό αν εξετάσουμε το ζήτημα στο πλαίσιο της έκθεσης Turchi. Ωστόσο, λόγω των σημείων 8 και 9 θεωρώ πραγματικά σημαντικό να διεξαχθεί ψηφοφορία για το ψήφισμα. Παρακαλώ να ψηφίσετε υπέρ του ψηφίσματος.
<P>
.
<P>
(Το Σώμα εγκρίνει το νομοθετικό ψήφισμα)
<P>
ΑΙΤΙΟΛΟΓΗΣΗ ΨΉΦΟΥ - Εκθέσεις Turchi (A5-0303/2001) και Linkohr (A5-0297/2001):

<SPEAKER ID=88 LANGUAGE="FR" NAME="Bordes, Cauquil και Laguiller">
. (FR) Οι δύο εκθέσεις σχετικά με την εκκαθάριση της Συνθήκης ΕΚΑΧ διαπιστώνουν, μετά λύπης τους, ότι το Συμβούλιο ζητά από το Κοινοβούλιο "να χορηγεί απαλλαγή για το Ταμείο, αν δεν έχει καμία επιρροή στις δραστηριότητές του" . Πράγματι, το Κοινοβούλιο μπορεί να ψηφίζει ό,τι θέλει, όμως το Συμβούλιο είναι εκείνο που αποφασίζει. Αυτός είναι σίγουρα ένας τρόπος για να παραδεχτούμε ότι το Κοινοβούλιο χρησιμεύει απλώς για να προσδίδει μια δημοκρατική επίφαση σε αποφάσεις που κατ' ουδένα τρόπο είναι δημοκρατικές.
<P>
Οι δύο αυτές εκθέσεις, εξάλλου, επισημαίνουν ότι εγκαταλείπεται η κοινωνική λεγόμενη πτυχή της ΕΚΑΧ, την ώρα ακριβώς που σχεδιάζεται η ένταξη κάποιων χωρών, στις οποίες η Ευρωπαϊκή Ένωση σκοπεύει να επιβάλει αναδιαρθρώσεις όσον αφορά τον τομέα της χαλυβουργίας, ώστε να καταστεί "αποδοτική" , κερδοφόρος δηλαδή για τους πιθανούς δυτικούς επενδυτές.
<P>
Παρά αυτή την "κοινωνική πτυχή" της Συνθήκης ΕΚΑΧ, η αναδιάρθρωση στη Δυτική Ευρώπη είχε ως αποτέλεσμα απολύσεις εκατοντάδων χιλιάδων εργαζομένων, τις οποίες ορισμένοι βίωσαν ως τραγωδία. Ορισμένες περιφέρειες, όπως η Λορένη, έκαναν χρόνια να συνέλθουν από το κλείσιμο των επιχειρήσεων και την κατάργηση θέσεων απασχόλησης. Φανταζόμαστε σε ποια θέση θα βρεθούν οι εργαζόμενοι στην Πολωνία, την Τσεχική Δημοκρατία ή την Ουγγαρία, στις οποίες δεν θα γίνουν καν προτάσεις όσον αφορά αποζημιώσεις ή πρόωρη συνταξιοδότηση.
<P>
Αντί να μεταβάλουμε το υπόλοιπο που θα απομείνει μετά την εκκαθάριση της ΕΚΑΧ σε ταμείο έρευνας, από το οποίο θα επωφεληθεί με τη μία ή με την άλλη μορφή η εργοδοσία, καλά θα κάναμε να αφιερώσουμε στο σύνολό τους τα ποσά που θα προκύψουν κατ' αυτόν τον τρόπο, για να συνεχίσουν να πληρώνονται οι μισθοί των εργαζομένων που ετοιμαζόμαστε να πετάξουμε στο δρόμο, στο πλαίσιο των μελλοντικών αναδιαρθρώσεων.
<P>
Επομένως, καταψηφίσαμε τις δύο αυτές εκθέσεις.
<P>
(Η συνεδρίαση διακόπτεται στις 13.24 και συνεχίζεται στις 15.00)

<CHAPTER ID=5>
Εξαγωγές όπλων
<SPEAKER ID=89 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0309/2001) του κ. Titley, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με τη δεύτερη ετήσια έκθεση, του Συμβουλίου δυνάμει της λειτουργικής διάταξης αριθ. 8 του Κώδικα Συμπεριφοράς της Ευρωπαϊκής Ένωσης για τις εξαγωγές όπλων (13177/1/2000 - C5-0111/2001 - 2001/2050(COS)).

<SPEAKER ID=90 NAME="Titley">
. (ΕΝ) Κύριε Πρόεδρε, η 11η Σεπτεμβρίου μας έδειξε ότι ο κόσμος στον οποίο ζούμε είναι πολύ ανασφαλής. Ανακαλύψαμε ότι η ασφάλεια, η σταθερότητα και η οικονομία του κόσμου είναι πολύ περισσότερο εύθραυστες από ό,τι πιστεύαμε προηγουμένως. Όπου και αν κοιτάξουμε - την καταστολή της τρομοκρατίας, τη φρίκη των Βαλκανίων, τον εφιάλτη μιας μικρής πόλης στην Ελβετία, την πραγματική αναρχία σε μέρη της Αφρικής - ένα κοινό θέμα εμφανίζεται παντού: ο μεγάλος αριθμός όπλων τα οποία κυκλοφορούν ελεύθερα. Αυτή είναι μία από τις κύριες αιτίες της αστάθειας στον κόσμο και πρέπει να δράσουμε πριν το παλιρροιακό κύμα των εξοπλισμών μας κατακλύσει όλους.
<P>
Ο κώδικας συμπεριφοράς για τις εξαγωγές όπλων ήταν μια σημαντική εξέλιξη για τον έλεγχο αυτού του εμπορίου. Καθίσταται σαφές από τη δεύτερη ετήσια έκθεση ότι υπάρχει μια γρήγορα αυξανόμενη συνεργασία μεταξύ των κρατών μελών, τόσο όσον αφορά την εφαρμογή του κώδικα όσο και την επίτευξη μεγαλύτερης αμοιβαίας κατανόησης όσον αφορά την ερμηνεία του κώδικα. Είναι επίσης σαφές ότι η πολιτική για τις εξαγωγές όπλων σε σχέση με την ασφάλεια εναρμονίζεται όλο και περισσότερο.
<P>
Υπάρχει πολύ μεγαλύτερη διαφάνεια στις πολιτικές για τις εξαγωγές όπλων. Τα περισσότερα κράτη της ΕΕ, εκτός από την Αυστρία, την Ελλάδα και το Λουξεμβούργο, συντάσσουν πλέον τις δικές τους ετήσιες εκθέσεις, αν και με μεγάλες διαφορές στην ποιότητα των πληροφοριών που παρέχονται. Αξίζει να σημειώσουμε ότι η ΜΚΟ Safer world προβάλλει την ετήσια έκθεση του Ηνωμένου Βασιλείου, που καθιερώθηκε για πρώτη φορά από τον τότε Υπουργό Εξωτερικών, Robin Cook, ως υπόδειγμα για τις άλλες χώρες.
<P>
Η επιρροή του κώδικα επεκτείνεται πέρα από την ΕΕ: όλες οι υποψήφιες προς ένταξη χώρες, ο ΕΟΧ, τα κράτη της ΕΖΕΣ, ο Καναδάς και η Τουρκία προσυπογράφουν πλέον τις αρχές του κώδικα. Τα κράτη μέλη επιδιώκουν επίσης να εφαρμόσουν τις αρχές αυτές σε ευρύτερα διεθνή φόρα.
<P>
Θα ήταν λάθος να υποτιμήσουμε τη σπουδαιότητα όσων έχουν επιτευχθεί ή τη σημαντική αλλαγή νοοτροπίας που λαμβάνει χώρα μεταξύ των κρατών μελών σε αυτό τον τομέα. Ωστόσο, υπάρχουν τομείς όπου ο κώδικας πρέπει να ενισχυθεί. Οι αρχές του κώδικα θα υπονομεύονται διαρκώς αν δεν αναληφθεί δράση για τον έλεγχο και την επιβολή της υποχρέωσης άδειας στους πράκτορες όπλων. Είναι απίστευτο ότι σε πολλές χώρες χρειάζεσαι άδεια για να έχεις στην κατοχή σου ένα πυροβόλο όπλο, αλλά όχι για να εμπορεύεσαι όπλα οποιουδήποτε τύπου. Ορισμένοι πράκτορες όπλων διατηρούν νόμιμες επιχειρήσεις· πολλοί, ωστόσο, είναι κάτι περισσότερο από εμπόρους θανάτου. Η δράση στον τομέα αυτό πρέπει να αποτελεί απόλυτη προτεραιότητα. Ομοίως, ο έλεγχος των δραστηριοτήτων των εταιρειών εξοπλισμών της ΕΕ θα κινδυνέψει από την ανεξέλεγκτη χορήγηση άδειας παραγωγής εκτός ΕΕ. Χρειαζόμαστε περαιτέρω ένα πιο εναρμονισμένο σύστημα παροχής δεδομένων για την τελική χρήση, την πιστοποίηση και την εφαρμογή.
<P>
Οι έλεγχοι των επίσημων εξαγωγών είναι σημαντικοί, αλλά το μεγαλύτερο πρόβλημά μας είναι το παράνομο εμπόριο όπλων. Χαιρετίζω το έργο των κρατών μελών για τη σύγκληση της Διάσκεψης των Ηνωμένων Εθνών με θέμα το λαθρεμπόριο μικρών όπλων και ελαφρού οπλισμού, υπενθυμίζοντας στο Κοινοβούλιο ότι ο όρος αυτός περιλαμβάνει πράγματα όπως οι μεταφερόμενοι στον ώμο αντιαεροπορικοί πύραυλοι.
<P>
Λυπάμαι πάρα πολύ για την στάση των ΗΠΑ σε αυτή τη διάσκεψη και για την επιρροή της ομάδας συμφερόντων της βιομηχανίας όπλων της. Ελπίζουμε μόνο ότι τα πρόσφατα γεγονότα θα κάνουν τις ΗΠΑ να συλλογιστούν την ανάγκη για παγκόσμιες συνεργασίες προκειμένου να εξαλειφθούν οι αιτίες της ανασφάλειας. Το παράνομο αυτό εμπόριο πρέπει να παταχθεί σε ολόκληρο τον πλανήτη.
<P>
Η μεγαλύτερη διαφάνεια είναι ο θεματοφύλακας της ασφάλειας μας σε αυτόν τον τομέα. Παρά τις γρήγορες προόδους που έχουν σημειωθεί, θα ήθελα να δω όλες τις χώρες να εκπονούν ετήσιες εκθέσεις για τις εξαγωγές, διαθέσιμες στο κοινό, σε μια κοινά συμφωνημένη μορφή. Η ετήσια έκθεση του Συμβουλίου πρέπει να είναι περισσότερο λεπτομερής, όπως υποστήριξα στην έκθεσή μου. Θα ενθαρρύναμε φυσικά το μεγαλύτερο έλεγχο των πολιτικών για τα όπλα από τα κοινοβούλια των κρατών μελών.
<P>
Χάρηκα που πέρυσι τα κράτη μέλη συμφώνησαν σχετικά με ένα Κοινό Κατάλογο Πολεμικού Υλικού στον οποίο εφαρμόζεται ο κώδικας. Χρειαζόμαστε τώρα έναν κοινό κατάλογο μη στρατιωτικού και αστυνομικού εξοπλισμού και είμαι στην ευχάριστη θέση να δεχτώ τις τροπολογίες σχετικά με το θέμα αυτό. Ο κατάλογος, ωστόσο, πρέπει να είναι καίριος, να παρέχει τη βάση για αποτελεσματική δράση στον τομέα αυτό και να μην είναι μια δήλωση γενικών προθέσεων.
<P>
Δεν θα κερδίσουμε τον πόλεμο κατά της τρομοκρατίας - για τον οποίο όλοι συζητάμε επί του παρόντος - αν δεν ελέγξουμε τα όπλα, τα εργαλεία αυτής της φονικής επιχείρησης. Αυτή είναι η πρόκληση που αντιμετωπίζουμε τώρα και είναι ακόμα πιο σημαντική σήμερα από ό,τι ήταν τέτοιο καιρό πέρυσι όταν συζητούσαμε την πρώτη ετήσια έκθεση.

<SPEAKER ID=91 NAME="Van Hecke, Johan">
 - (NL) Κύριε Πρόεδρε, καταρχάς θα ήθελα να συγχαρώ τον συνάδελφο κ. Titley για την ιδιαίτερα τεκμηριωμένη και εποικοδομητική έκθεσή του. Οι προσπάθειές του μαζί με τις εποικοδομητικές συμβουλές άλλων συναδέλφων συνέβαλαν ώστε να επιτευχθεί στο Σώμα συναίνεση σχετικά με ένα ιδιαίτερα λεπτό θέμα: τον έλεγχο του εμπορίου όπλων.
<P>
Μετά τις επιθέσεις στην Αμερική, αυξάνεται η ανησυχία ότι η τεράστια εξάπλωση των όπλων στον κόσμο οδηγεί σε ασταθείς χώρες, οι οποίες αποτελούν το υπέδαφος της τρομοκρατίας. Στην έκθεση Titley ορθά παρατηρείται ότι ο κώδικας συμπεριφοράς της ΕΕ του 1998 αποτελεί ένα σημαντικό βήμα προς μία πιο συνεκτική και διαφανή ευρωπαϊκή πολιτική για τις εξαγωγές όπλων.
<P>
Παράλληλα, όμως, θα ήθελα να επισημάνω ορισμένες ελλείψεις και κενά, από τα οποία θα αναφέρω πέντε.
<P>
Κατά πρώτον, οι ετήσιες εκθέσεις των κρατών μελών δεν είναι εναρμονισμένες. Ορισμένες χώρες, όπως η Μεγάλη Βρετανία και η Ιρλανδία, διαβιβάζουν μία εξαντλητική περιγραφή των χορηγηθεισών αδειών, καθώς και του αριθμού και της αξίας των εξαχθέντων όπλων. Αλλες χώρες, όπως η Αυστρία και η Ελλάδα, δεν διαβιβάζουν καμία απολύτως πληροφορία σχετικά με τις χορηγηθείσες άδειες. Κατ' αυτόν τον τρόπο, είναι φυσικά δύσκολη η αποτελεσματική και πραγματική αξιολόγηση της κατάστασης. Γι' αυτό, η ετήσια έκθεση πρέπει να πληροί ορισμένους κανόνες. Για κάθε χορηγηθείσα άδεια πρέπει να δίδεται λεπτομερής περιγραφή του υλικού, του προορισμού και του τελικού χρήστη. Για τις αρνήσεις χορήγησης αδειών, πρέπει να επεξηγούνται λεπτομερώς οι λόγοι άρνησης.
<P>
Κατά δεύτερον, πιστεύω, ακόμη, ότι πρέπει να υπάρχει καλύτερος έλεγχος σχετικά με τον τελικό χρήστη των εξαχθέντων όπλων. Στην Αφρική, το Τόγκο και η Μπουρκίνα είναι επισήμως οι τελικοί χρήστες όπλων από τη Βουλγαρία, ενώ τα όπλα, στην πραγματικότητα, διαβιβάζονται στη Λιβερία και στους αντάρτες της Σιέρα Λεόνε. Οι πρεσβείες των κρατών μελών της ΕΕ πρέπει να μπορούν να διαδραματίζουν εντονότερο ελεγκτικό ρόλο επιτόπου. Πρέπει, επίσης, να προβλεφθούν μέτρα κυρώσεων για τις χώρες διαμετακόμισης που δεν σέβονται το εμπάργκο όπλων.
<P>
Τρίτον, κατά τη γνώμη μου, πρέπει να ασκείται καλύτερος έλεγχος στην παραγωγή στρατιωτικού εξοπλισμού στο εξωτερικό από επιχειρήσεις της ΕΕ, στο πλαίσιο εμπορικών συμφωνιών συνεργασίας. Δεν είναι δυνατόν μία χώρα να αρνείται την άδεια εξαγωγής όπλων και οι παραγωγοί όπλων να παρακάμπτουν αυτήν την απαγόρευση μέσω του εφοδιασμού με εξαρτήματα όπλων, τα οποία συναρμολογούνται επιτόπου.
<P>
Μία τέταρτη έλλειψη είναι ότι δεν υφίσταται κανένας απολύτως έλεγχος επί των κατασκευαστών ιδιωτικών όπλων, τα οποία μετά το τέλος του ψυχρού πολέμου αυξάνονται συνεχώς. Από τα 500 εκατ. ελαφρά όπλα, τα οποία κυκλοφορούν παγκοσμίως, σύμφωνα με τα ΗΕ το 40 με 60% είναι παράνομα.
<P>
Μία τελευταία σοβαρή έλλειψη του κώδικα συμπεριφοράς της ΕΕ είναι το γεγονός ότι αυτός δεν είναι νομικά δεσμευτικός. Επί του παρόντος, υφίσταται μία εθελοντική "συμφωνία κυρίων" . Δεν είναι δυνατή η επιβολή κυρώσεων σε όποιον παραβιάζει τον κώδικα.
<P>
Τέλος, κύριε Πρόεδρε, θα ήθελα να εκφράσω την ελπίδα ο κώδικας συμπεριφοράς της ΕΕ να αποτελέσει τη βάση για έναν παγκόσμιο κώδικα σχετικά με τις εξαγωγές όπλων. Δεν έχει απολύτως κανένα νόημα να ασκεί η Ευρώπη έλεγχο στο εμπόριο όπλων τη στιγμή που η Κίνα και η Ρωσία εξακολουθούν να εξάγουν όπλα απεριόριστα σε περιοχές κρίσης. Η διάσκεψη του ΟΗΕ τον Ιούλιο αποτέλεσε, από αυτήν την άποψη, μία χαμένη ευκαιρία και πιστεύω ότι το θέμα αυτό πρέπει να αποτελεί μόνιμο μέρος του διατλαντικού διαλόγου.

<SPEAKER ID=92 NAME="Wiersma">
 - (NL) Κύριε Πρόεδρε, όπως αναμενόταν από αυτόν, ο συνάδελφος κ. Titley συνέταξε μία εξαιρετική έκθεση για τον κώδικα δεοντολογίας σχετικά με τις εξαγωγές όπλων και γι' αυτό του εκφράζω τα συγχαρητήριά μας. Φυσικά, η έκθεση έχει την απόλυτη υποστήριξη της Ομάδας των Ευρωπαίων Σοσιαλδημοκρατών. Γι' αυτό, θα επιθυμούσα να περιοριστώ όχι τόσο στα τεχνικά σημεία της έκθεσης, αλλά σε ορισμένες γενικές παρατηρήσεις.
<P>
Κατά τη διάρκεια της ψηφοφορίας επί της έκθεσης Titley στην Επιτροπή Εξωτερικών Υποθέσεων στις 11 Σεπτεμβρίου, έφθασαν οι πρώτες πληροφορίες για τις φρικτές επιθέσεις στις ΗΠΑ. Η Ευρωπαϊκή Ένωση αντέδρασε σε αυτές κατάλληλα και με συνέπεια. Όλα τα διαθέσιμα μέσα τέθηκαν πλήρως σε διαθεσιμότητα από τους πυλώνες.
<P>
Θα επιθυμούσα τον ίδιο δυναμισμό και σε άλλους τομείς. Η ΕΕ το μπορεί, εάν το επιθυμεί. Όσον αφορά τις εξαγωγές, πρέπει εμείς να ενεργήσουμε βάσει ενός κώδικα δεοντολογίας, ο οποίος περιορίζεται σημαντικά από το άρθρο 296 της Συνθήκης ΕΚ, το οποίο προστατεύει τα εθνικά συμφέροντα ασφάλειας. Αυτή είναι μία τόσο ευρεία έννοια, ώστε όταν το επιθυμούν τα κράτη μέλη, κατά το μάλλον ή ήττον, μπορούν να πράξουν ό,τι θέλουν. Εντούτοις, ποτέ δεν μπόρεσα να καταλάβω πραγματικά πού μπορούν να διαφέρουν αυτά τα εθνικά συμφέροντα ασφάλειας από τα συμφέροντα της Ευρωπαϊκής Ένωσης.
<P>
Οι συμφωνίες για τις εξαγωγές όπλων χαρακτηρίζονται, επιπλέον, από μεγάλο βαθμό ελεύθερης βούλησης, αλλά, για παράδειγμα, και από τη μη συμπερίληψη συμφωνιών για τον τελικό χρήστη των εξαγόμενων όπλων. Επ' αυτού, απουσιάζει μία προσέγγιση αποτελεσματική και ισχύουσα σε όλη την ΕΕ. Δεν διατίθενται όλες οι σχετικές πληροφορίες και αυτό παρεμποδίζει τη διαφάνεια της πολιτικής. Οι ετήσιες εκθέσεις είναι φυσικά θετικές, αλλά οι κοινές δράσεις είναι, φυσικά, καλύτερες.
<P>
Στην έκθεση του κ. Titley επισημαίνονται συγκεκριμένα πεδία προσοχής, όπως η αποσταθεροποιητική εξάπλωση των φορητών όπλων. Αυτό δημιουργεί σε ορισμένα μέρη του κόσμου μεγάλο χάος. Το εμπόριο αυτών των όπλων προκαλεί το φαινόμενο των παιδιών στρατιωτών.
<P>
Η Ομάδα μου επιθυμεί αυτό να αποτελέσει ένα πεδίο προτεραιότητας, σε συνεργασία και με τα υποψήφια κράτη μέλη, τις χώρες του Συμφώνου Σταθερότητας και χώρες όπως η Ουκρανία και η Ρωσία. Διότι γνωρίζουμε ότι μεγάλο μέρος από τα φορητά όπλα που κυκλοφορούν στον κόσμο προέρχονται από αυτές τις χώρες.
<P>
Η ΕΕ πρέπει να διαθέσει όλα τα μέσα, ώστε, από κοινού με αυτές τις χώρες, να αντιμετωπίσει το συχνά εγκληματικό εμπόριο όπλων. Και σε αυτό τον τομέα, απαιτείται μία νέα διεθνής συμμαχία. Υπό το φως της 11ης Σεπτεμβρίου έχει μεγάλη σημασία να βελτιώσουμε και τις συμφωνίες για την εξαγωγή των αποκαλούμενων εμπορευμάτων διπλής χρήσης.
<P>
Θα επιθυμούσα να γνωρίζω για τις συζητήσεις, οι οποίες, αναμφίβολα, πραγματοποιούνται μυστικά για το θέμα αυτό. Οι πολίτες επιθυμούν να γνωρίζουν τον τρόπο, με τον οποίο η πολιτική εξαγωγών επιδιώκει να προλάβει τη διάθεση λανθασμένης γνώσης σε λανθασμένα χέρια. Ας εξετάσουμε τις πληροφορίες για την τρομοκρατία και για τη χρήση όπλων μαζικής καταστροφής. Και σε αυτό το σημείο, απαιτείται καλύτερη συνεργασία με την Ανατολική Ευρώπη και την Κοινοπολιτεία Ανεξάρτητων Κρατών.
<P>
Τι συμβαίνει στον τομέα της εξαγωγής λογισμικού κρυπτογράφησης; Θα υπάρξουν άραγε νέες σχετικές συμφωνίες; Αυτό που μπορεί να ζητηθεί, τουλάχιστον από το Συμβούλιο και την Επιτροπή, είναι να διευκρινίσουν τον ρόλο που μπορεί να διαδραματίσει μία καλύτερα οργανωμένη πολιτική εξαγωγών όπλων στην καταπολέμηση της τρομοκρατίας.
<P>
Κατά την άποψή μου, πρέπει να τεθεί εκ νέου υπό συζήτηση το θέμα του άρθρου 296. Οι εξαγωγές όπλων πρέπει να αποτελέσουν αναπόσπαστο τμήμα της νέας πολιτικής ασφάλειας της ΕΕ. Μόνο αυτό θα μπορέσει να προσδώσει αποτελεσματικότητα.

<SPEAKER ID=93 LANGUAGE="EN" NAME="McKenna">
Κύριε Πρόεδρε, χαιρετίζω πολλά από αυτά που περιέχονται στην έκθεση, ειδικότερα την ανάγκη για διαφάνεια, το θέμα που αφορά την τελική χρήση των όπλων και το παράνομο εμπόριό τους. Όπως ανέφερε ο κ. Titley, ο έλεγχος των μικρών όπλων είναι σημαντικός. Είναι ένα μεγάλο πρόβλημα, όπως είδαμε από τα τραγικά γεγονότα στην Ελβετία.
<P>
Χρειάζεται ένας μηχανισμός για τον έλεγχο των μη στρατιωτικών αγαθών ασφαλείας και αστυνόμευσης. Αλλά δεν υποστηρίζω την ιδέα μιας ευρωπαϊκής αμυντικής βιομηχανίας και πρέπει να εξετάσουμε τρόπους για να απαλλαγούμε από την αμυντική βιομηχανία. Τα πρόσφατα τραγικά γεγονότα στις Ηνωμένες Πολιτείες έδωσαν πραγματικά νέα ώθηση στις βιομηχανίες όπλων. Θα αναφέρω μία συγκεκριμένη, διότι σχετίζεται με την Ιρλανδία και αυτή είναι η Raytheon. Η εταιρεία είδε την τιμή της μετοχής της να αυξάνεται αλματωδώς κατά 40% εξαιτίας των γεγονότων της 11ης Σεπτεμβρίου και όσων ακολούθησαν.
<P>
Πρέπει να εξετάσουμε το όλο ζήτημα της παραγωγής όπλων εξαρχής. Ανέφερα την Raytheon διότι είναι ειρωνικό το ότι, παρά την ειρηνευτική διαδικασία στη Βόρειο Ιρλανδία, κάτοχοι του Νόμπελ ειρήνης στάθηκαν σε μια εξέδρα για να υποδεχτούν στο Derry τη Raytheon, μία από τις μεγαλύτερες εταιρείες κατασκευής όπλων σε όλο τον κόσμο. Είναι τρομακτικό να ενθαρρύνουμε τους κατασκευαστές όπλων, ή εξαρτημάτων τους, να εγκατασταθούν σε ένα τόπο όπου οι άνθρωποι αλληλοσκοτώνονται κάθε μέρα με όπλα, έτσι ώστε τα προϊόντα αυτά να μπορούν στη συνέχεια να μεταφερθούν σε άλλα μέρη του κόσμου και να προκαλέσουν καταστροφή και στερήσεις. Δεν θέλουμε ειρήνη εδώ και πολέμους σε άλλα μέρη του κόσμου. Πρέπει να εξετάσουμε τρόπους ολοκληρωτικού τερματισμού του εμπορίου όπλων, ενώ η ιδέα της κυβερνητικής στήριξης σε μια βιομηχανία που είναι υπεύθυνη για το θάνατο και την καταστροφή σε ολόκληρο τον κόσμο είναι απαράδεκτη.
<P>
Όσον αφορά τα όπλα βασανιστηρίων, έχουμε εδώ μια κατάσταση όπου τα όπλα στέλνονται σε ορισμένα μέρη του κόσμου με τη σφραγίδα της ΕΕ πάνω τους. Αυτό είναι εντελώς απαράδεκτο. Στη χώρα μου, την Ιρλανδία, σημειώθηκε πρόσφατα αύξηση στη βιομηχανία όπλων, κυρίως όσον αφορά εταιρείες κατασκευής όπλων με έδρα στις ΗΠΑ. Η κατασκευή περιλαμβάνει κυρίως εξαρτήματα, αλλά ανεξαρτήτως του αν αφορά εξαρτήματα ή όπλα τελικής χρήσης, δεν πρέπει να δεχόμαστε την παραγωγή όπλων. Υπάρχουν πολύ πιο επωφελείς τρόποι για τη δημιουργία θέσεων απασχόλησης για τον πληθυσμό μιας δεδομένης περιοχής από ό,τι η παραγωγή αντικειμένων που χρησιμοποιούνται για να σκοτώσουν ένα άλλο ανθρώπινο ον.

<SPEAKER ID=94 LANGUAGE="ES" NAME="Marset Campos">
Κύριε Πρόεδρε, καταρχάς η πολιτική μας ομάδα συμφωνεί με την έκθεση του κ. Titley, ο οποίος εκπόνησε ένα εξαίρετο έργο στην Επιτροπή Εξωτερικών Υποθέσεων, Ανθρωπίνων Δικαιωμάτων, Κοινής Ασφάλειας και Αμυντικής Πολιτικής.
<P>
Υπάρχουν κάποιες πτυχές με τις οποίες δεν συμφωνούμε, όπως είναι αυτή που αφορά την αμυντική βιομηχανία, αλλά εν γένει η προσπάθεια αυτή για την επίτευξη διαφάνειας και για να διαδραματίσει η Ευρωπαϊκή Ένωση έναν κρίσιμο ρόλο, πρωταγωνιστικό θα έλεγα, στη διαδικασία παγκόσμιου αφοπλισμού, καθώς επίσης και στην επίτευξη της ειρήνης είναι θετική και για αυτόν τον λόγο θεωρούμε καλή την εν λόγω έκθεση.
<P>
Ωστόσο, υπάρχουν πτυχές που θα μπορούσαν να βελτιωθούν, κυρίως ενόψει του ατυχούς συμβάντος της 11ης Σεπτεμβρίου, στιγμή από την οποία η Βόρειος Αμερική προωθεί την πώληση όπλων αδιακρίτως προς εκείνους που πιστεύει ότι είναι πιθανώς φίλοι της στην καταπολέμηση της τρομοκρατίας.
<P>
Πιστεύουμε πως έχει φτάσει η στιγμή να υιοθετήσουμε μια σαφή στάση διαφάνειας αποφεύγοντας αυτήν τη δίκοπη λεπίδα, και για αυτόν τον λόγο καταθέσαμε δια του βουλευτή μας κ. Brie, μια σειρά τροπολογιών που αποσκοπούν ακριβώς στην αποφυγή αυτών των ελαττωμάτων, όπως μπορεί να συμβαίνει όταν πωλούνται όπλα μέσω τρίτων χωρών προς χώρες που παραβιάζουν τις συμφωνίες της Ευρωπαϊκής Ένωσης, όπως είναι για παράδειγμα η Τουρκία ή το Ισραήλ, βομβαρδίζοντας ή κάνοντας επιθέσεις κατά των Παλαιστινίων ή του Πακιστάν, και για αυτόν το λόγο είναι συμφέρον να ελέγχουμε περισσότερο αυτές τις πωλήσεις.
<P>
Επίσης θεωρούμε σημαντικό αυτό που είπε ο κ. Titley στην ομιλία του, να συμπεριληφθεί η τρομοκρατία ως στόχος.
<P>
Και τέλος, επίσης πιστεύουμε πως προκειμένου να βελτιώσουμε τη διαφάνεια είναι απαραίτητο η ίδια η Επιτροπή να καταρτίσει μια έκθεση που να διασαφηνίζει αυτό το σύνολο πτυχών ούτως ώστε ο ρόλος της Ευρωπαϊκής Ένωσης να είναι πολύ σημαντικότερος και αποφασιστικότερος για την επίτευξη ενός κόσμου όπου θα υπάρχει ειρήνη και αφοπλισμός.

<SPEAKER ID=95 NAME="Paisley">
Κύριε Πρόεδρε, αυτοί που δηλώνουν ότι έχουν αφιερωθεί στην καταστολή της τρομοκρατίας πρέπει να εξαγνιστούν από κάθε υποκρισία και να καταδικάσουν αυτούς που διαπράττουν τις χειρότερες πράξεις αιματοχυσίας με το πρόσχημα ότι μάχονται για την ελευθερία.
<P>
Το περασμένο Σαββατοκύριακο στο Δουβλίνο, ο Τζέρυ Ανταμς καυχιόταν ότι η εκστρατεία φρίκης ήταν πράξεις μαχητών της ελευθερίας και όχι πράξεις τρομοκρατών. Δεν είναι απορίας άξιο το γεγονός ότι την επόμενη ημέρα, η εφημερίδα The Wall Street Journal δημοσίευσε ένα άρθρο σύμφωνα με το οποίο ο Ανταμς και ο Μπιν Λάντεν συνδέονται. Χρειάζονται πράξεις, όχι μόνο λόγια, για να εξαγνιστούν αυτά τα έθνη στην Ευρώπη, τα οποία όχι μόνο όπλισαν το χέρι, αλλά και προώθησαν τους στόχους των τρομοκρατών και στη συνέχεια αρνήθηκαν να εκδώσουν αυτούς τους εγκληματίες προκειμένου να δικαστούν δεόντως.

<SPEAKER ID=96 NAME="Carrilho">
Κύριε Πρόεδρε, μέχρι πριν από λίγες εβδομάδες ήταν σχετικά σαφής η διάκριση μεταξύ, αφενός, του συμβατικού εξοπλισμού συμπεριλαμβανομένων των ελαφρών και βαρέων όπλων και, αφετέρου, των όπλων μαζικής καταστροφής, δηλαδή των πυρηνικών, χημικών και βιολογικών όπλων. Τώρα οι ίδιες οι έννοιες του εξοπλισμού τίθενται σε αμφισβήτηση, όταν ένα πολιτικό αεροπλάνο μπορεί να μετατραπεί σε πύραυλο εφόσον κάποιος το οδηγεί με εντελώς καταστροφικό σκοπό. Μπορεί να μπούμε στον πειρασμό να υιοθετήσουμε μία στάση σχετικισμού, όσον αφορά τα μέσα, η οποία, ταυτόχρονα, όσον αφορά τις διαδικασίες, θα εγγυάται ασφάλεια.
<P>
Αντίθετα, πιστεύω ότι περισσότερο παρά ποτέ παρουσιάζεται η ανάγκη να αποφύγουμε παρεκτροπές που δεν είναι πολιτικά θεμελιωμένες. Στις στιγμές που διερχόμαστε, φρονώ ότι καθίσταται προφανής η ανάγκη να επιταχύνουμε την οικοδόμηση της κοινής εξωτερικής πολιτικής και πολιτικής ασφάλειας, που θα διαθέτει κατάλληλα μέσα και θα στηρίζεται σε μία πραγματική κοινή δέσμευση. Η πολιτική αυτή πρέπει να προχωρήσει βασισμένη στη συνοχή, που σημαίνει επίσης εμπιστοσύνη μεταξύ των κρατών μελών, και στη συνεκτικότητα μεταξύ των προθέσεων που εξαγγέλλονται και στη συγκεκριμένη δράση.
<P>
Έχουμε σήμερα εδώ ενώπιόν μας ένα θέμα, τις εξαγωγές όπλων, που ενδείκνυται περισσότερο παρά ποτέ για την εφαρμογή των αρχών αυτών. Θα ήταν φυσικά καλύτερα να μην χρειάζεται να μιλάμε για όπλα αλλά, δυστυχώς, δεν είναι αυτός ο κόσμος στον οποίο ζούμε. Ο Κώδικας Συμπεριφοράς της Ευρωπαϊκής Ένωσης σχετικά με τις εξαγωγές όπλων, που εγκρίθηκε το 1999, αποτελεί βασικό μέσο για τον εξορθολογισμό και τον έλεγχο του θέματος αυτού. Όσον αφορά τη δεύτερη ετήσια έκθεση του Συμβουλίου, σχετικά με την εφαρμογή αυτού του κώδικα συμπεριφοράς, ο ίδιος ο εισηγητής αναφέρει ως θετική τη μεγαλύτερη διαφάνεια και τη μεγαλύτερη σύγκλιση των πολιτικών εξαγωγών όπλων των κρατών μελών, καθώς επίσης και έγκριση των κοινών αρχών εκ μέρους τρίτων χωρών αλλά, επίσης, υπογραμμίζει την ανάγκη να προχωρήσουμε περισσότερο, παρεμποδίζοντας το παράνομο εμπόριο, ασκώντας μεγαλύτερο έλεγχο στους μεσάζοντες και στον προορισμό του εξοπλισμού. Θέλω λοιπόν να υποστηρίξω το περιεχόμενο της έκθεσης αυτής, υπογραμμίζοντας για άλλη μία φορά την ανάγκη συνεκτικότητας και συνοχής στο θέμα αυτό.

<SPEAKER ID=97 NAME="Maes">
 - (NL) Κύριε Πρόεδρε, κύριε Επίτροπε, αγαπητοί συνάδελφοι, είναι φυσικά θετικό το ότι υπάρχει μία έκθεση για το εμπόριο όπλων. Επίσης, είναι θετικό ότι υφίσταται ένας ευρωπαϊκός κώδικας δεοντολογίας. Αλλά ελπίζω ότι τα δραματικά γεγονότα που ζήσαμε θα μας δώσουν την ευκαιρία να προχωρήσουμε περαιτέρω. Για παράδειγμα, καθιστώντας τον κώδικα συμπεριφοράς υποχρεωτικό, όπως ορθά προτείνει στην έκθεσή του ο κ. Titley. Και για να επέλθει επιτέλους πρόοδος όσον αφορά τον έλεγχο του εμπορίου όπλων. Επειδή εμείς λέμε ότι είναι μεν θετικός ο έλεγχος του εμπορίου όπλων, αλλά εάν δεν υπάρχει έλεγχος των πιστοποιητικών του τελικού χρήστη, δεν είναι δυνατόν να ελεγχθεί εάν το εμπόριο όπλων είναι νόμιμο ή όχι.
<P>
Η χορήγηση αδειών από χώρες της ΕΕ σε τρίτες χώρες αποτελεί επίσης παρόμοιο θέμα. Τελικά, πρέπει να καταλήξουμε στο να διαθέτουμε αρνητικούς καταλόγους χωρών, στις οποίες με κανένα τρόπο δεν πρέπει να εξάγονται όπλα και αυτό να είναι δυνατόν να ελέγχεται και να επιβάλλονται κυρώσεις.

<SPEAKER ID=98 NAME="Morgantini">
Κύριε Πρόεδρε, εκτιμώ την επιμέλεια του κ. Titley και αναγνωρίζω τις προσπάθειες που κατέβαλε για να συμπεριλάβει την άποψη της κοινωνίας των πολιτών σχετικά με τις εξαγωγές όπλων.
<P>
Υπογραμμίζω ωστόσο ορισμένα όρια: πρώτον, τα ελαφρά όπλα. Η Διάσκεψη του ΟΗΕ τον Ιούνιο απέτυχε· πιστεύω πως η ΕΕ θα πρέπει να ξαναρχίσει με ένταση την προσπάθεια για τη μείωσή τους. Όσον αφορά τη διαφάνεια, πιστεύω ότι είναι ακόμα πολύ αποσπασματική και ότι θα ήταν απαραίτητος ο υποχρεωτικός κοινοβουλευτικός έλεγχος των εξαγωγών όπλων.
<P>
Δεν γίνεται, έπειτα, καμία αναφορά στη συμφωνία OCCAT, που στην πραγματικότητα είναι ένα παραβάν της βιομηχανικής συνεργασίας, γύρω από το οποίο περιστρέφονται νομοθεσίες σαν την ιταλική, που συνδέουν τη δυνατότητα εξαγωγής όπλων με το σεβασμό των ανθρωπίνων δικαιωμάτων. Υπάρχει μετά μια πολιτική ελέγχου των εξαγωγών όπλων που θα πρέπει να σχετίζεται με την ευρωπαϊκή κοινή εξωτερική πολιτική.
<P>
Εν ολίγοις, αν και θεωρώ σημαντική την έκθεση Titley, πιστεύω - αυτή είναι η άποψή μου και δεν αποτελεί αντικείμενο της έκθεσης Titley - ότι η Ευρωπαϊκή Ένωση πρέπει, αυτές τις τραγικές στιγμές, να θέσει ως στόχο της τον αφοπλισμό και όχι τον επανοπλισμό.

<SPEAKER ID=99 NAME="Fava">
Κύριε Επίτροπε, συγχωρήστε με που απευθύνομαι μόνο σε εσάς, αλλά τα έδρανα του Συμβουλίου είναι άδεια.
<P>
Θέλω να δηλώσω ότι βρίσκω πολύ ενδιαφέρουσα την ανακοίνωση του Συμβουλίου και εξίσου σημαντικό αυτόν τον κώδικα συμπεριφοράς, όπως και ότι βρίσκω πολύ εύστοχη την εξελισσόμενη συζήτηση, αν και πρέπει να αναρωτηθούμε σχετικά με την αποτελεσματικότητα όλων αυτών. Πρέπει να έχουμε το θάρρος να εμβαθύνουμε τη συζήτηση γύρω από ορισμένα άλυτα ακόμη προβλήματα.
<P>
Το πρώτο από αυτά, που υπογραμμίστηκε ήδη από όλους τους συναδέλφους, είναι η ανάγκη να μεταφραστεί αυτός ο κώδικας σε νόμο, δηλαδή σε ένα νομικά δεσμευτικό μέσο, δεδομένου ότι σήμερα όλα επαφίενται στην καλή προαίρεση των κρατών μελών της Ευρωπαϊκής Ένωσης, εκτός από την επιλογή της παρουσίασης ή μη της ετήσιας έκθεσης, κάτι που όλα τα κράτη μέλη θεώρησαν ότι πρέπει να κάνουν.
<P>
Ένα άλλο άλυτο πρόβλημα είναι το πρόβλημα του κοινοτικού συστήματος ελέγχου της τελικής χρήσης, του τελικού παραλήπτη των εξαγόμενων όπλων και της διαμεσολάβησης, η οποία στην αγορά των όπλων, στη διακίνηση - η λέξη διακίνηση είναι ίσως πιο κατάλληλη, πιο χρήσιμη - είναι η πραγματική business.
<P>
Είναι σοβαρό που δεν συμβαίνουν όλα αυτά· είναι σοβαρό που δεν υπάρχει αυτή η δυνατότητα ελέγχου, αν σκεφθούμε, για παράδειγμα, ότι στο Αφγανιστάν οι Ταλιμπάν πιθανότατα θα πολεμήσουν με όπλα που έχουν προμηθευτεί από τη Δύση και από ορισμένες χώρες της Ευρωπαϊκής Ένωσης.
<P>
Ένα τελευταίο σημείο: οι υποψήφιες χώρες. Τι εγγυήσεις θα έχουμε ότι οι υποψήφιες χώρες ξέρουν να σεβαστούν σχολαστικά αυτόν τον κώδικα συμπεριφοράς;
<P>
Κύριε Πρόεδρε, κύριοι συνάδελφοι, κύριε Επίτροπε, σε σχέση με αυτές τις ερωτήσεις υπάρχει ένας μόνο κίνδυνος, που συνίσταται στην υποκρισία μας να ξεχνάμε - όπως υπενθύμισε ένας συνάδελφος - πόσο απέχει μια συμφωνία κυρίων από ένα νόμο.
<P>
Τελειώνω, λοιπόν, επαναλαμβάνοντας ότι, μέχρι αυτός ο κώδικας να γίνει νόμος, το φταίξιμο θα είναι δικό μας και η δέουσα αναφορά αυτής της ανακοίνωσης στις αξίες της δημοκρατίας και της προστασίας των ανθρώπινων δικαιωμάτων κινδυνεύει να καταστεί μόνο μια περιττή επίκληση.

<SPEAKER ID=100 LANGUAGE="DE" NAME="Schroedter">
Κύριε Πρόεδρε η παρούσα έκθεση για τις εξαγωγές όπλων είναι η πιο κριτική έκθεση που έχει παρουσιάσει ποτέ ο κ. Titley. Παρόλ' αυτά οφείλουμε να επισημάνουμε ότι τα αιτήματά του δεν είναι πραγματικά εύστοχα ούτε όσον αφορά τον τομέα του κοινοβουλευτικού ελέγχου ούτε όσον αφορά την αρχή της διαφάνειας. Ως προς τον κοινοβουλευτικό έλεγχο δεν υπάρχει αίτημα που να ζητά τυπικές διατάξεις για τη γνωμοδότηση του Ευρωπαϊκού Κοινοβουλίου και αυτό είναι το λιγότερο που θα μπορούσε να ζητήσει προκειμένου να αποκτήσουμε μια κάποια δυνατότητα άσκησης επιρροής.
<P>
Όσον αφορά τη διαφάνεια θεωρώ ότι τα πράγματα είναι ακόμα πιο κρίσιμα. Εδώ ο κ. Titley αναφέρεται στην αρχή της διαφάνειας με τη μορφή μιας σύμβασης πλαισίου. Γνωρίζουμε ότι η σύμβαση πλαίσιο ανάμεσα σε έξι κράτη μέλη της ΕΕ για την προώθηση της αμυντικής βιομηχανίας καθώς και μιας παγκόσμιας αγοράς για τα προϊόντα της συγκεκριμένης βιομηχανίας είναι ακριβώς η πιο αδιαφανής διαδικασία που έχει υπάρξει ποτέ, μια και ακινητοποιεί ό,τι υπήρχε μέχρι τώρα. Δηλαδή, δεν θα υπάρχει ούτε κοινοβουλευτικός έλεγχος, ούτε διαβουλεύσεις, ακόμα και για τη σύναψη και την επικύρωση της συγκεκριμένης σύμβασης. Αυτό πρέπει να αλλάξει.
<P>
(Χειροκροτήματα)

<SPEAKER ID=101 NAME="Κόρακας">
Κύριε Πρόεδρε, είναι αλήθεια ότι η παραγωγή και εμπορία όπλων ακόμη περισσότερο και από τη διακίνηση ναρκωτικών και πετρελαίων, εξασφαλίζει τεράστια υπερκέρδη στο πολυεθνικό, ιδιαίτερα αμερικάνικο κεφάλαιο. Για την αύξηση του τζίρου και των υπερκερδών προωθείται και με την πρόκληση και υποδαύλιση εντάσεων, πολεμικών συγκρούσεων και αλληλοσφαγής των λαών η παραγωγή και κατανάλωση πάσης φύσεως όπλων και πολεμοφοδίων. Οι κυβερνώντες συναινούν και συμβάλλουν τα μέγιστα προς την κατεύθυνση αυτή, μια που όπως είναι γνωστό η προμήθεια όπλων έχει τεράστιες μίζες που καταβάλλονται από τις κατασκευαστικές εταιρίες.
<P>
Όποιες και αν είναι οι προθέσεις του εισηγητή κ. Titley στις σημερινές συνθήκες γενικής στρατιωτικοποίησης και πολεμοχαρούς παροξυσμού με τη νέα δομή του ΝΑΤΟ, με τη στρατιωτικοποίηση της Ευρωπαϊκής Ένωσης, ιδιαίτερα με την ξεδιάντροπη αξιοποίηση του τρομοκρατικού χτυπήματος στις ΗΠΑ, τέτοιου είδους κώδικες, αν δεν αποτελούν στάχτη στα μάτια του κόσμου, είναι ευχολόγιο και υποκρισία. Κατά τη γνώμη μας, επιβάλλεται αυστηρός έλεγχος, περιορισμός μέχρι και απαγόρευση της κατασκευής των πάσης φύσεως εξοπλισμών και όχι μόνο των εξαγωγών, όπως αναφέρεται στην έκθεση.
<P>
Τελικά όμως αυτό είναι υπόθεση του λαϊκού κινήματος, του κινήματος ειρήνης σε παγκόσμια και εθνική κλίμακα, που όπως βλέπουμε το τελευταίο διάστημα αναπτύσσεται. Και ευτυχώς!

<SPEAKER ID=102 NAME="Patten">
. (ΕΝ) Κύριε Πρόεδρε, θα ήθελα να ευχαριστήσω τον κ. Titley για άλλη μία εξαίρετη και χαρακτηριστικά ευφυή έκθεση, την οποία διαβάσαμε με πολύ μεγάλο ενδιαφέρον. Όπως κατέδειξαν η έκθεση και η ομιλία του, το ζήτημα των εξαγωγών όπλων είναι φοβερά πολύπλοκο και απαιτείται η στενή συνεργασία όλων προκειμένου να αντιμετωπιστούν οι πολλές διαφορετικές πτυχές του.
<P>
Ακούστηκαν ορισμένες καλές αγορεύσεις κατά τη συζήτηση, ορισμένες από τις οποίες αναφέρθηκαν στη σημασία των τρομερών γεγονότων της 11ης Σεπτεμβρίου και των επακόλουθών τους.
<P>
Θα ήθελα να απαντήσω σε αυτά που είπε ο κ. Paisley. Καθώς δεν βρίσκεται στη θέση του, μπορεί οι παρατηρήσεις μου να μεταφερθούν σε αυτόν πάνω σε φτερά αγγέλου. Συμφωνώ με την παρατήρησή του περί σαφήνειας του όρου. Είναι ένα παρά πολύ σημαντικό σημείο που πρέπει να ξεκαθαρίσουμε. Ορισμένοι από εμάς, από την Ισπανία ή το Ηνωμένο Βασίλειο έχουν προσωπική εμπειρία από αυτό· κάποιοι από εμάς έχουν φίλους που δολοφονήθηκαν από τρομοκράτες. Δεν υπάρχει καλός τρομοκράτης. Δεν υπάρχει διάκριση μεταξύ καλής και κακής τρομοκρατίας. Τι είναι ο τρομοκράτης; Ο τρομοκράτης είναι ένας άνδρας ή μια γυναίκα ή, αλίμονο, ένα εξαπατημένο παιδί που ξεκινά το πρωί με σκοπό να δολοφονήσει αθώους άνδρες, γυναίκες και παιδιά για να υποστηρίξει μια πολιτική άποψη - η προπαγάνδα των έργων. Αυτό δεν δικαιολογείται. Δεν δικαιολογείται ποτέ. Δεν υπάρχουν ποτέ ελαφρυντικές περιστάσεις, όπως δεν υπάρχουν ποτέ ελαφρυντικά για τις εξωδικαστικές δολοφονίες που διαπράττει ένα κράτος. Έτσι ελπίζω πως όταν αρχίσουμε να μιλάμε για ορισμούς θα θυμόμαστε τι είναι πραγματικά η τρομοκρατία. Θα έχουμε απόψεις για τις πολιτικές ρίζες της τρομοκρατίας. Θα έχουμε ισχυρές απόψεις για τη σημασία που έχει η προσπάθεια εξεύρεσης πολιτικών λύσεων για ορισμένα προβλήματα. Ωστόσο, ελπίζω ότι δεν θα βρισκόμαστε σε σύγχυση ως προς το τι συνιστά τρομοκρατική πράξη.
<P>
Κατά τη διάρκεια της συζήτησης για την περσινή έκθεση, δήλωσα ότι η τελική ευθύνη για τις εξαγωγές όπλων ανήκει στις εθνικές κυβερνήσεις. Ωστόσο, είναι επίσης σαφές ότι ορισμένες πτυχές του εμπορίου όπλων υπάγονται στο πεδίο της κοινής εξωτερικής πολιτικής και πολιτικής ασφάλειας, με την οποία συνδέεται πλήρως η Επιτροπή. Η Επιτροπή καταβάλλει κάθε δυνατή προσπάθεια για να προχωρήσει στην υλοποίηση των συστάσεων εκείνων που εμπίπτουν στην κοινοτική αρμοδιότητα και είμαστε διατεθειμένοι να συνεργαστούμε με τα κράτη μέλη όπου ενέχονται κοινές ευθύνες, για παράδειγμα όταν μιλάμε για τα αγαθά διπλής χρήσης.
<P>
Όπως γνωρίζει ήδη το Κοινοβούλιο, οι συνδεδεμένες χώρες της Κεντρικής και Ανατολικής Ευρώπης, η Κύπρος, η Τουρκία, η Μάλτα και οι εταίροι μας του ΕΟΧ/ΕΖΕΣ έχουν εκδώσει δηλώσεις με τις οποίες ευθυγραμμίζονται με τα κριτήρια και τις αρχές που περιέχονται στον Κώδικα Συμπεριφοράς της Ευρωπαϊκής Ένωσης για τις εξαγωγές όπλων. Η Ένωση συνεχίζει να βοηθά τις υποψήφιες χώρες στις προσπάθειες τους να εναρμονίσουν πλήρως τη νομοθεσία και τη διοίκησή τους με τις διατάξεις του κώδικα. Επιπλέον, η Ευρωπαϊκή Ένωση εξακολουθεί να προτρέπει τους κύριους εξαγωγείς όπλων σε παγκόσμιο επίπεδο να προσυπογράψουν τις αρχές και τα κριτήρια του κώδικά μας. Θα βλέπαμε πολύ ευνοϊκά την ιδέα της κατάρτισης ενός διεθνούς κώδικα συμπεριφοράς για τις συναλλαγές που αφορούν όπλα, υπό την προϋπόθεση ότι θα βασίζεται στις ίδιες αρχές με τον κώδικα της Ευρωπαϊκής Ένωσης.
<P>
Η Επιτροπή υποστηρίζει θερμά την έκκληση του αξιότιμου βουλευτή για την καθιέρωση κοινών κανόνων ελέγχου του νόμιμου εμπορίου μικρών όπλων και ελαφρού οπλισμού εκ μέρους της Ευρωπαϊκής Ένωσης, καθώς και για αποτελεσματικούς ελέγχους της Ευρωπαϊκής Ένωσης έτσι ώστε να καταπολεμηθεί και να εξαλειφθεί το παράνομο εμπόριο των όπλων αυτών. Από αυτή την άποψη, χαιρετίζουμε τη συμφωνία που επετεύχθη στη Διάσκεψη των Ηνωμένων Εθνών για το παράνομο εμπόριο μικρών όπλων και ελαφρού οπλισμού, τον Ιούλιο 2001. Αν και το τελικό κείμενο υπολείπεται κατά πολύ από τις αρχικές προσδοκίες της Ένωσης, σηματοδοτεί ένα σημαντικό βήμα προόδου. Αποτελεί έναν ευαίσθητο συμβιβασμό που επετεύχθη μετά από σκληρό αγώνα και δεν θα μπορούσε να επιτευχθεί πριν από δύο χρόνια. Αν όλα τα εμπλεκόμενα μέρη υιοθετούσαν μια πιο θετική στάση, η συμφωνία θα καθίστατο ένα πιο αποτελεσματικό εργαλείο για την αντιμετώπιση των ανησυχιών όλων των συμμετεχόντων στο μέλλον.
<P>
Για πρώτη φορά, η διεθνής κοινότητα καθόρισε ορισμένες αρχές για εθνικά και διεθνή μέτρα που μπορούν να περιορίσουν το παράνομο εμπόριο μικρών όπλων. Έχουν στόχο την καθιέρωση αξιόπιστων ελέγχων στην παραγωγή, στις εξαγωγές και τη διαμετακόμιση όπλων· τη θέση αξιόπιστης σήμανσης στα όπλα έτσι ώστε να ανιχνεύεται ευκολότερα η προέλευσή τους· την ποινικοποίηση της παραγωγής και του εμπορίου χωρίς άδεια· τη ρύθμιση των δραστηριοτήτων των πρακτόρων· και την καταστροφή των συσσωρευμένων αποθεμάτων κατασχεμένων όπλων κάθε είδους.
<P>
Μια νέα διάσκεψη θα οργανωθεί ως το 2006 το αργότερο - υποψιάζομαι ότι τα πρόσφατα γεγονότα ενδέχεται να μεταθέσουν νωρίτερα αυτή την ημερομηνία - και στην ενδιάμεση περίοδο η πρόοδος που έχει σημειωθεί για τη μετατροπή των στόχων των συμπερασμάτων σε συγκεκριμένα αποτελέσματα θα εξετάζεται σε συναντήσεις που θα πραγματοποιούνται ανά διετία. Θα εργαστούμε σκληρά με τα κράτη μέλη για να διασφαλίσουμε μια δυναμική και φιλόδοξη συνέχεια.
<P>
Η δέσμευση της Ευρωπαϊκής Ένωσης για συγκεκριμένη δράση στον τομέα των μικρών όπλων μεταφράζεται σε ένα αριθμό σχεδίων που είναι επί του παρόντος σε εξέλιξη ή εξετάζονται σε διάφορα μέρη του κόσμου. Στην Καμπότζη, η Ευρωπαϊκή Ένωση παρέχει τεχνική, διοικητική και οικονομική στήριξη στην κυβέρνηση και σε επιλεγμένες ΜΚΟ για δράσεις που αποσκοπούν στη συλλογή, τον έλεγχο και την καταστροφή όπλων. Υποστηρίζουμε επίσης την επιχείρηση Rachel, ένα κοινό σχέδιο Νότιας Αφρικής-Μοζαμβίκης, για τη συλλογή και καταστροφή όπλων που έχουν απομείνει από τον εμφύλιο πόλεμο. Παρέχουμε εξοπλισμό στις αστυνομικές δυνάμεις της Οσσετίας και της Γεωργίας στο πλαίσιο ενός προγράμματος που συνίσταται στην εθελοντική παράδοση και την επακόλουθη καταστροφή μικρών όπλων στην περιοχή. Υποστηρίζουμε επίσης το Περιφερειακό Κέντρο των Ηνωμένων Εθνών για την Ειρήνη, τον Αφοπλισμό και την Ανάπτυξη στη Λίμα, το οποίο εργάζεται για την προώθηση του ελέγχου των μικρών όπλων στη Λατινική Αμερική και την Καραϊβική. Εξετάζουμε επίσης περαιτέρω σχέδια στα Βαλκάνια, την Αφρική και το Νότιο Ειρηνικό.
<P>
Κατά τη διάρκεια των τελευταίων μηνών, οι υπηρεσίες της Επιτροπή άρχισαν να επεξεργάζονται κοινοτική νομοθεσία σχετικά με ορισμένα μη στρατιωτικά είδη όπως είναι τα εργαλεία βασανιστηρίων, τα οποία, κατά την άποψή μας, θα έπρεπε να εμπίπτουν στις διατάξεις του κώδικα. Το έργο κοντεύει τώρα να ολοκληρωθεί και η Επιτροπή σκοπεύει να υποβάλει σύντομα πρόταση στο Συμβούλιο. Αυτό σηματοδοτεί ένα πρώτο βήμα προς την αντιμετώπιση του προβλήματος.
<P>
Η κατάρτιση ενός πιο εκτεταμένου καταλόγου, ο οποίος ίσως να περιλαμβάνει είδη που έχουν επίσης μη στρατιωτικές χρήσεις - εργαλεία εσωτερικής καταστολής όπως ο εξοπλισμός ελέγχου εξεγέρσεων, για παράδειγμα - θα απαιτήσει τη δέσμευση σημαντικών επιπλέον πόρων. Αν πρόκειται να αναλάβουμε ένα τέτοιου είδους έργο - το οποίο περιλαμβάνει τον προσδιορισμό της πιθανής τελικής χρήσης των αντικειμένων και, ίσως, την ταυτότητα του τελικού χρήστη - τότε θα χρειαστούμε περισσότερους πόρους. Ωστόσο, θα δώσουμε φυσικά ιδιαίτερη προσοχή σε ό,τι έχει να πει το Κοινοβούλιο επί του θέματος. Η πρόοδος στον τομέα αυτό προϋποθέτει την προθυμία των κρατών μελών και του Κοινοβουλίου να διαθέσουν πρόσθετους πόρους για αυτούς τους σκοπούς.
<P>
Έτσι, επαναλαμβάνω την ευγνωμοσύνη μας στον αξιότιμο βουλευτή, κ. Titley, για τη σημαντική έκθεση. Ελπίζω ότι χρόνο με το χρόνο, μπορούμε να συνεχίσουμε να ανταποκρινόμαστε εποικοδομητικά σε όσα έχει να πει.
<P>
Όποιος κοιτάξει τη βία σε όλο τον κόσμο, τη βία που συνδέεται συχνά με την κατάρρευση κρατών, από τη Σομαλία ως το Σουδάν, τη Σιέρα Λεόνε, το Αφγανιστάν· όποιος κοιτάξει την κατάσταση που έχει δημιουργηθεί από την κατάρρευση κρατών γνωρίζει σε ποιο βαθμό ευθύνεται το εμπόριο και τα μικρά όπλα για τη συνέχιση της βίας και για την όλο και πιο θανατηφόρα βία. Έτσι, η έκθεση αυτή είναι σημαντική και ελπίζω ότι μπορούμε να ανταποκριθούμε σε αυτή κατά τους ερχόμενους μήνες και χρόνια με πρόσφορη εποικοδομητική συμπεριφορά.

<SPEAKER ID=103 NAME="Πρόεδρος">
Ευχαριστώ πολύ, Επίτροπε κύριε Christopher Patten.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=6>
Πολιτική και ανθρωπιστική κατάσταση στο Αφγανιστάν
<SPEAKER ID=104 NAME="Πρόεδρος">
Η ημερήσια διάταξη προβλέπει τη δήλωση της Επιτροπής σχετικά με την πολιτική και την ανθρωπιστική κατάσταση στο Αφγανιστάν.
<P>
Δίνω αμέσως το λόγο στον Επίτροπο κ. Patten.

<SPEAKER ID=105 NAME="Patten">
. (ΕΝ) Θα ήθελα να ξεκινήσω εγώ τη συμβολή της Επιτροπής και ύστερα, στο τέλος της συζήτησης, να ζητήσω από τον Επίτροπο Nielson να πει κάτι για την ανθρωπιστική κατάσταση στην οποία έχει αναμιχθεί ενεργά λόγω της αρμοδιότητας του για το ECHO. Το ότι πρέπει να φύγω πριν από το τέλος της συζήτησης δεν οφείλεται στην έλλειψη εκτίμησης της σπουδαιότητας αυτών που συζητάμε - πιστεύω ότι το θέμα αυτό πρόκειται να κυριαρχήσει τη διεθνή ατζέντα κατά τους επόμενους λίγους μήνες - αλλά στο ότι πρέπει να παρευρεθώ σε μια σημαντική συνάντηση πριν από τη συνάντηση κορυφής ΕΕ-Ρωσίας με τον Αντιπρόεδρο της κυβέρνησης της Ρωσικής Ομοσπονδίας προκειμένου να συζητήσουμε τις λεπτομέρειες για την έναρξη των συνομιλιών σχετικά με ένα κοινό ευρωπαϊκό οικονομικό χώρο. Θα προσπαθήσουμε να συμφωνήσουμε τους όρους αναφοράς των εργασιών μας σήμερα το βράδυ, πριν από τη συνάντησή μας με τον Πρόεδρο Πούτιν αύριο.
<P>
Θα υπάρξουν και άλλες αναφορές για την επίσκεψη της Τρόικα στην οποία συμμετείχα την περασμένη εβδομάδα με τον Υπουργό Εξωτερικών του Βελγίου, ο οποίος ασκεί την Προεδρία, και με τον Υπουργό Εξωτερικών της Ισπανίας - της επόμενης Προεδρίας. Η επίσκεψη αυτή κατέδειξε την προσήλωσή μας στα θέματα που συζητάμε. Με το φίλο και συνάδελφό μου κ. Σολάνα επισκεφθήκαμε το Πακιστάν, το Ιράν, τη Σαουδική Αραβία, την Αίγυπτο και τη Συρία, όλα αυτά μέσα σε τεσσερισήμισι άυπνες ημέρες και νύχτες γεμάτες δράση.
<P>
Θα ήθελα απλώς να πω δυο τρία λόγια σχετικά με την επίσκεψη και να κάνω δύο τρεις επισημάνσεις σχετικά με την πολιτική κατάσταση στο Αφγανιστάν, αφήνοντας στον Επίτροπο Nielson τα άκρως σημαντικά ανθρωπιστικά ζητήματα. Στη συνέχεια, θα ήθελα να πω δυο λέξεις σχετικά με μια πρόταση κανονισμού που ενέκρινε σήμερα η Επιτροπή.
<P>
Ο κύριος σκοπός της επίσκεψης της Τρόικα έχει τρεις πτυχές. Πρώτα από όλα, θέλαμε να καταστήσουμε σαφές στις ισλαμικές χώρες που επισκεφτήκαμε ότι η εκστρατεία κατά της τρομοκρατίας δεν είναι μια εκστρατεία της Δύσης κατά του Ισλάμ. Δεν είναι μια εκστρατεία της Ευρώπης και της Βόρειας Αμερικής κατά των φτωχότερων χωρών του κόσμου. Είναι μια εκστρατεία έντιμων κυβερνήσεων σε όλο τον κόσμο κατά αυτών που προσπαθούν να υποστηρίξουν τις πολιτικές απόψεις τους μέσω των φόνων και του μακελειού. Είναι ένας αγώνας, κατά την εκτίμησή μου, μεταξύ εκείνων οι οποίοι τάσσονται υπέρ του πολιτισμού και προέρχονται από διαφορετικές θρησκευτικές βάσεις και εκείνων οι οποίοι αντιπροσωπεύουν τις δυνάμεις που ήταν πάντοτε αντίθετες με τις πολιτισμένες αξίες. Αυτό το καταστήσαμε σαφές σε κάθε χώρα που επισκεφθήκαμε.
<P>
Για μένα, είναι πολύ σημαντικό να αναγνωρίσουμε ότι, αν πρόκειται να καταστήσουμε σαφές σε ολόκληρο τον κόσμο ότι τα ανθρώπινα δικαιώματα έχουν καθολική ισχύ, συμπεριλαμβανομένου του δικαιώματος να μην δολοφονείται κανείς από τρομοκράτες - αν θέλουμε να το καταδείξουμε επιτυχώς σε ολόκληρο τον κόσμο - είναι πολύ σημαντικό να μην δώσουμε την εντύπωση ότι έχουμε το μονοπώλιο της αρετής, ότι εμείς στην Ευρώπη είμαστε τέλειοι όταν γίνεται λόγος για τα θέματα αυτά. Είναι επίσης εξαιρετικά σημαντικό για μας να μην παραδεχτούμε ότι τα ανθρώπινα δικαιώματα έχουν διαφορετική βαρύτητα ανάλογα με την ήπειρο στην οποία βρίσκεται κανείς. Νιώθεις ακριβώς το ίδιο όταν βασανίζεσαι, σε όποια χώρα και αν βρίσκεσαι. Είναι ακριβώς το ίδιο το να είσαι δημοσιογράφος ή εκδότης και να φυλακιστείς επειδή διαφωνείς με την κυβέρνηση, σε όποια χώρα και αν βρίσκεσαι. Τα δικαιώματα αυτού του είδους έχουν καθολική ισχύ. Μου φαίνεται ότι αποδυναμώνουμε την ακεραιότητα του επιχειρήματός μας αν δώσουμε την εντύπωση ότι οι καθ' οιονδήποτε τρόπο διαφορετικοί πολιτισμοί έχουν θεμελιακά διαφορετικές προσεγγίσεις στα ανθρώπινα δικαιώματα.
<P>
Το δεύτερο σημείο που προσπαθούμε να καταστήσουμε σαφές είναι ότι από τα τρομερά γεγονότα, από τις φρικαλεότητες της 11ης Σεπτεμβρίου, πρέπει να ελπίζουμε ότι είναι δυνατόν να προκύψει κάτι καλό. Οι αντιξοότητες δίνουν ορισμένες φορές το έναυσμα για να είναι κανείς εποικοδομητικός, θετικός και να οικοδομήσει καλύτερα το μέλλον. Κάτι που είπαμε στο Πακιστάν, το Ιράν και αλλού είναι ότι έχουμε μια καλή ευκαιρία τώρα - λαμβανομένων υπόψη των απαίσιων πραγμάτων που συνέβησαν - να ανοίξουμε κάποιες πόρτες και παράθυρα που ήταν κλειστά εδώ και πολύ καιρό.
<P>
Τρίτον, το θεωρούμε στερεότυπο, μια κοινοτοπία που λέγεται όταν οι άνθρωποι μιλάνε για την 11η Σεπτεμβρίου - όπως και για την πτώση του Τείχους του Βερολίνου - τίποτα δεν θα είναι ξανά το ίδιο. Όμως είναι όντως αλήθεια. Τίποτα δεν θα είναι ξανά ακριβώς το ίδιο. Ένας τρόπος με τον οποίο πρέπει να διασφαλίσουμε ότι τίποτα δεν θα είναι το ίδιο ξανά είναι να προσπαθήσουμε να εξασφαλίσουμε αυτή τη φορά ότι η πολυμέρεια, η διεθνής συνεργασία θα λειτουργήσουν πολύ πιο αποτελεσματικά μετά από τα τρομερά γεγονότα από ο,τι συνέβη ίσως από τη δεκαετία του 1940 μέχρι σήμερα. Αυτή είναι η πρόκληση για μας: να διασφαλίσουμε ότι όταν συζητάμε για συμβάσεις κατά της τρομοκρατίας στα Ηνωμένα Έθνη, όλοι θα τις υπογράφουν και όλοι θα τις εφαρμόζουν. Αυτού του είδους τις πρακτικές προκλήσεις πρόκειται να αντιμετωπίσουμε επί εβδομάδες και μήνες και χρόνια στο μέλλον όταν τα γεγονότα αυτά δεν θα βρίσκονται πλέον στα πρωτοσέλιδα των εφημερίδων.
<P>
Αυτά ήταν τρία σημεία που εμείς - η μοναδική τετραμελής τρόικα που υπάρχει - τονίζαμε επίμονα σε καθεμία από τις στάσεις μας.
<P>
Όσον αφορά την πολιτική κατάσταση στο Αφγανιστάν, την οποία μπορέσαμε να συζητήσουμε τόσο στο Πακιστάν όσο και στο Ιράν, υπήρξαν φυσικά διαφορετικές απόψεις επί του θέματος. Στο Ιράν, για παράδειγμα, υπάρχουν πολύ ισχυρές απόψεις σχετικά με τους Ταλιμπάν. Αυτό δεν είναι περίεργο δεδομένου του αριθμού των ιρανών διπλωματών που είχαν δολοφονηθεί πριν τρία περίπου χρόνια στο Αφγανιστάν από τους Ταλιμπάν. Υπάρχει μια γενική παραδοχή ότι η πολιτική κατάσταση στο Αφγανιστάν παραμένει εξαιρετικά ρευστή. Υπάρχουν πληροφορίες από γειτονικές χώρες ότι οι Ταλιμπάν βρίσκονται σε τελική παρακμή. Υπάρχουν επίσης πληροφορίες που μιλάνε για ορισμένες στρατιωτικές επιτυχίες των Ταλιμπάν και για την επιστροφή σε κάτι που εκλαμβάνεται ως ένα είδος σκληρής ομαλότητας στην Καμπούλ.
<P>
Οι Ταλιμπάν εξακολουθούν να μην δείχνουν κανένα αληθινό σημάδι ότι είναι έτοιμοι να παραδώσουν τον Οσάμα Μπιν Λάντεν ή να τον πιέσουν να εγκαταλείψει με τη θέλησή του τη χώρα. Η αντιπολίτευση της Βόρειας Συμμαχίας δήλωσε ότι είναι έτοιμη και πρόθυμη να βοηθήσει τις Ηνωμένες Πολιτείες και τις διεθνείς προσπάθειες του συνασπισμού κατά της τρομοκρατίας.
<P>
Μετά από το θάνατο του ταγματάρχη Μασούντ στις 8 Σεπτεμβρίου - και γνωρίζω ότι είχε πραγματοποιήσει μια σημαντική επίσκεψη στο Κοινοβούλιο πριν από λίγο καιρό - υπάρχει μεγαλύτερη αβεβαιότητα ως προς τη συνοχή αυτής της συμμαχίας. Το βέβαιο είναι ότι μια εξολοκλήρου στρατιωτική λύση δεν είναι δυνατή στο Αφγανιστάν. Τόσο στο Πακιστάν όσο και στο Ιράν, όπου όπως είπα υπάρχουν πολύ διαφορετικές απόψεις σχετικά με την κατάσταση στο Αφγανιστάν, υπήρξε συμφωνία ότι μόνο μια κυβέρνηση ευρείας βάσης αποτελούμενη από εκπροσώπους όλων των παρατάξεων και όλων των εθνοτικών ομάδων στη χώρα, η οποία θα λαμβάνει υπόψη τις ανησυχίες των γειτονικών χωρών σχετικά με την ασφάλεια, μπορεί να ξεκινήσει τη διαδικασία για την αποκατάσταση της ομαλότητας στο Αφγανιστάν και να προετοιμάσει το έδαφος για την ανοικοδόμηση. Ο τρόπος για να γίνει αυτό μπορεί να είναι μέσω του μηχανισμού της Loya Jirga ή της Μεγάλης Εθνοσυνέλευσης. Ο αφγανικός λαός είναι αυτός που θα πρέπει να αποφασίσει τι είδους διαδικασία της Loya Jirga επιθυμεί και τι ρόλο μπορούν να διαδραματίσουν τα διάφορα πολιτικά πρόσωπα σε μια τέτοια εξέλιξη.
<P>
Επαναλαμβάνω ότι υπάρχει μια κοινή αντίληψη ως προς το ποιο πρέπει να είναι το αποτέλεσμα: μια κυβέρνηση ευρείας βάσης. Το πώς θα καταλήξουμε σε αυτή την ευρείας βάσης κυβέρνηση είναι ασύγκριτα δυσκολότερο να βρεθεί, αλλά υπάρχει επίσης μια κοινή αντίληψη ότι ο έξω κόσμος - ακόμα και με τη μορφή των Ηνωμένων Εθνών - δεν μπορεί να επιβάλει πολιτική διευθέτηση στο Αφγανιστάν. Μπορούμε και πρέπει να στοχεύουμε στη διευκόλυνση της πολιτικής διευθέτησης και μετά από αυτό να μην εξαφανιστούμε. Πρέπει να διασφαλίσουμε ότι μια καλύτερη κυβέρνηση που θα προκύψει από αυτή τη δυστυχισμένη, πικραμένη χώρα θα μπορεί να βασιστεί στη μακροπρόθεσμη στήριξη της διεθνούς κοινότητας για να ανασυγκροτηθεί μέσα από τα ερείπια της μεσαιωνικής αγριότητας που έχει πλήξει το Αφγανιστάν τα τελευταία λίγα χρόνια.
<P>
Θα ήθελα να θίξω ένα άλλο σημείο. Εγκρίναμε σήμερα στην Επιτροπή ένα σχέδιο κανονισμού σχετικά με ειδικά μέτρα κατά ορισμένων προσώπων και οντοτήτων με σκοπό την καταστολή της διεθνούς τρομοκρατίας. Το σχέδιο πρότασης περιλαμβάνει όλα αυτά τα άτομα και τους οργανισμούς που ενδεχομένως συνδέονται με την επίθεση της 11ης Σεπτεμβρίου και καλύπτονται από το αμερικανικό προεδρικό διάταγμα που εξέδωσε ο Πρόεδρος Μπους την περασμένη εβδομάδα. Παίρνει όμως τη μορφή ενός κανονισμού πλαίσιο που θα μπορούσε να χρησιμεύσει ως μέσο για μια ευρύτερη εκστρατεία κατά της χρηματοδότησης των τρομοκρατών. Ο κανονισμός αυτός, που προτείνεται βάσει του άρθρου 308, είναι πολύ επείγων για λόγους που είμαι σίγουρος ότι δεν χρειάζεται να εκθέσω στο Κοινοβούλιο.
<P>
Υπό αυτές τις συνθήκες, θα ήμασταν εξαιρετικά ευγνώμονες αν το Κοινοβούλιο μπορούσε να εξετάσει το ενδεχόμενο χρησιμοποίησης της διαδικασίας επείγοντος, αν είναι δυνατόν να ολοκληρωθεί η διαδικασία διαβούλευσης κατά τη διάρκεια της περιόδου συνόδου αυτής της εβδομάδας. Θα μπορούσαμε στην συνέχεια να υποβάλουμε το σχέδιο κανονισμού στο Συμβούλιο Γενικών Υποθέσεων την επόμενη Δευτέρα.
<P>
Γνωρίζω ότι ο Πρόεδρος της Επιτροπής θα σας γράψει σχετικά με αυτό, κυρία Πρόεδρε. Κατανοούμε τις δυσκολίες. Δεν θέλουμε με κανένα τρόπο να περιστείλουμε την εξέταση αυτού του σημαντικού μέτρου· αλλά αν μπορούσε να γίνει πολύ γρήγορα, θα εξέπεμπε τα κατάλληλα μηνύματα. Θα ήταν μια ευκαιρία να δείξουμε ότι σε εξαιρετικές συνθήκες, τα κοινοτικά θεσμικά όργανα μπορούν να δράσουν με πραγματική ταχύτητα. Με αυτόν τον τρόπο, όχι μόνο θα επιδεικνύαμε την ισχυρή μας αποφασιστικότητα να σταθούμε στο ύψος των προκλήσεων που παρουσιάστηκαν μετά την επίθεση της 11ης Σεπτεμβρίου, αλλά θα δείχναμε ότι τα θεσμικά όργανα της ΕΕ είναι ικανά να ανταποκριθούν σε καταστάσεις κρίσης.
<P>
Θα ολοκληρώσω τις παρατηρήσεις μου με αυτό το σημείο. Μέχρι στιγμής, στις προτάσεις που κατατέθηκαν από το φίλο και συνάδελφό μου, κ. Vitorino, πριν από δύο εβδομάδες, δείξαμε ότι παρόλο που είμαστε ορισμένες φορές ο στόχος ανεκδότων για την έλλειψη ταχύτητας στις αντιδράσεις μας, όταν πραγματικά χρειαστεί είμαστε σε θέση να αντιδράσουμε πολύ γρήγορα και περιεκτικά και είμαστε σε θέση να δείξουμε στην πράξη τι πρέπει να σημαίνει η πολυμέρεια. Αν υπάρχει κάποιος οργανισμός στον κόσμο, αν υπάρχει κάποια ομάδα χωρών στον κόσμο που μπορεί να επιδείξει τα οφέλη της πολυμέρειας, του να επιχειρηματολογεί κανείς για τις ποσοστώσεις των αλιευμάτων ή τον προϋπολογισμό, αντί να αλληλοσκοτώνεται, τότε αυτή είναι η Ευρωπαϊκή Ένωση. Αυτό μου φαίνεται ότι μας δίνει μια ιδιαίτερη ευθύνη για να διαδραματίσουμε ηγετικό ρόλο τις ερχόμενες εβδομάδες και μήνες και ελπίζω ότι θα είμαστε σε θέση να το πράξουμε με αυτόν τον κανονισμό αυτή την εβδομάδα.
<P>
(Χειροκροτήματα)

<SPEAKER ID=106 LANGUAGE="ES" NAME="Salafranca Sαnchez-Neyra">
Κυρία Πρόεδρε, όπως είπε ο κ. Patten, με τέσσερις αεροναυπηγικές ομάδες που κατευθύνονται προς τη Θάλασσα του Ομάν και τον Περσικό Κόλπο, το λιγότερο που μπορούμε να πούμε για την κατάσταση στο Αφγανιστάν είναι ότι είναι αβέβαιη.
<P>
Έως και ο ίδιος ο πρόεδρος του Πακιστάν, μιας χώρας όπου τις τελευταίες ημέρες έγιναν τεράστιες διαδηλώσεις υποστήριξης του καθεστώτος των Ταλιμπάν, είπε με μεγάλη σαφήνεια πως το καθεστώς των Ταλιμπάν πλησιάζει στο τέλος του.
<P>
Είναι σαφές ότι η προσφορά ανοίγματος της κυβέρνησης τριών επαρχιών του Αφγανιστάν και ο μεγάλος αριθμός ατόμων που φεύγουν από τη χώρα για να μην κινητοποιηθούν ενάντια σε μια πιθανή παρέμβαση της διεθνούς συμμαχίας εκφράζουν με σαφήνεια αυτήν την κατάσταση.
<P>
Αν σε αυτό προσθέσουμε την απόφαση που ελήφθη εχθές στη Ρώμη για τη δημιουργία ενός Ανώτατου Συμβουλίου Εθνικής Ενότητας με σκοπό τον σχηματισμό προσωρινής κυβέρνησης και τον διορισμό ενός αρχηγού κράτους, μπορούμε πραγματικά να φτάσουμε στο συμπέρασμα ότι σε αυτήν την χώρα υπάρχουν καθημερινές εξελίξεις.
<P>
Ενώπιον αυτού του πλαισίου, κυρία Πρόεδρε, ποια θα έπρεπε να είναι η στάση της Ευρωπαϊκής Ένωσης; Λοιπόν, εγώ πιστεύω πως ενώπιον αυτής της κρίσης στην περιοχή, η Ευρωπαϊκή Ένωση θα πρέπει να αποτελέσει παράγοντα σταθερότητας και μέτρου. Η Ευρωπαϊκή Ένωση θα πρέπει να συμβάλει στην εδραίωση ενός δημοκρατικού καθεστώτος στο Αφγανιστάν. Η Ευρωπαϊκή Ένωση θα πρέπει να ευνοήσει τον πλήρη σεβασμό των ανθρωπίνων δικαιωμάτων και των θεμελιωδών ελευθεριών στη χώρα, όπως είχε προταθεί στην αποστολή του Επιτρόπου κ. Patten με την Τρόικα, κάτι που είναι τελείως άγνωστο στο καθεστώς των Ταλιμπάν.
<P>
Και η Ευρωπαϊκή Ένωση θα πρέπει παράλληλα να ενταχθεί στη διεθνή συμμαχία στην οποία αναφέρθηκε εχθές ο Γενικός Γραμματέας των Ηνωμένων Εθνών επ' ευκαιρία της πρώτης συνεδρίασης της Γενικής Συνέλευσης.
<P>
Και τέλος, κυρία Πρόεδρε, η Ευρωπαϊκή Ένωση θα πρέπει να συνδράμει ένα αμιγώς ανθρωπιστικό έργο. Δεν θα πρέπει να ξεχνάμε πως το 25% των 22 εκατομμυρίων Αφγανών θα επιζήσει αποκλειστικά λόγω της διεθνούς βοήθειας. Ωστόσο, κυρία Πρόεδρε, είναι σημαντικό να μην κάνει λάθη η Ευρωπαϊκή Ένωση.
<P>
Το πρώτο είναι να μην υποστηριχθούν κάποιοι κυβερνήτες που δεν λαμβάνουν επαρκή λαϊκή υποστήριξη, όπως συνέβη στην πρώτη κρίση στο Αφγανιστάν πριν από μια δεκαετία.
<P>
Δεύτερον, η Ευρωπαϊκή Ένωση δεν θα πρέπει να κάνει το λάθος του να αναλάβει αδιακρίτως δράσεις που δεν αποσκοπούν στην επίτευξη συγκεκριμένων στόχων. Γιατί, κυρία Πρόεδρε, δεν θα πρέπει να ξεχνάμε πως ο στόχος δεν πρέπει να είναι η κατοχή μιας περιοχής που σίγουρα είναι στρατηγικής σημασίας, αλλά να μην ευνοηθούν οι δράσεις εξτρεμιστικών στοιχείων που μπορούν να προκαλέσουν την πτώση καθεστώτων όπως είναι εκείνα της Σαουδικής Αραβίας, του Πακιστάν ή της Αιγύπτου και να μετατρέψουν τον Μπιν Λάντεν σε μάρτυρα ή σε πολιτικό και στρατιωτικό ηγέτη, ή ακόμη χειρότερο, σε θρησκευτικό ή πνευματικό ηγέτη.
<P>
Τελειώνοντας, κυρία Πρόεδρε, πιστεύω πως θα πρέπει να εκφράσουμε την πλήρη υποστήριξή μας προς την πρόταση του κ. Patten και να κινηθούμε με τη μέγιστη προσοχή και αποτελεσματικότητα προς την υποστήριξη των προτάσεων που σήμερα ενέκρινε η Επιτροπή.

<SPEAKER ID=107 NAME="Van den Berg">
 - (NL) Κυρία Πρόεδρε, το Αφγανιστάν είναι μία χώρα με μέσο εισόδημα ανά κάτοικο 800 δολάρια. Κατά συνέπεια, αποτελεί τη φτωχότερη χώρα στην Ασία και την 5η φτωχότερη χώρα στον κόσμο. Υπάρχουν 5 εκατομμύρια άνθρωποι που εξαρτώνται από τα επισιτιστικά προγράμματα. Εκατομμύρια άνθρωποι ζουν στην ιρανική πλευρά των συνόρων. Εκατομμύρια άνθρωποι ζουν στην πακιστανική πλευρά των συνόρων. Τώρα τα σύνορα έχουν κλείσει, αλλά αναμένεται ότι θα εξέλθουν ακόμη ένα εκατομμύριο άνθρωποι.
<P>
Το Παγκόσμιο Επισιτιστικό Πρόγραμμα και η Ύπατη Αρμοστεία των Ηνωμένων Εθνών για τους Πρόσφυγες αντιμετωπίζουν αδιέξοδο, επειδή δεν μπορούν να ενεργήσουν μέσα στη χώρα. Υπάρχει ακόμη μία σειρά διεθνών ΜΚΟ, οι οποίες διαθέτουν καλές διαρθρώσεις και μπορούν ακόμη να προσφέρουν βοήθεια. Η Επιτροπή, κατά τα παρελθόντα έτη, διέθεσε σημαντική βοήθεια μέσω του προγράμματος ECHO. Θα επιθυμούσα να ακούσω τον Επίτροπο κ. Nielson να αναφέρεται σε αυτό. Γνωρίζουμε ότι εμείς αντιμετωπίζουμε, στην πραγματικότητα, ένα αδιέξοδο. Πρέπει να πράξουμε περισσότερα ως Ευρώπη. Αλλά δεν μπορούμε να διαβούμε τα σύνορα της χώρας. Εν μέρει, μπορούμε να χρησιμοποιήσουμε τις διαρθρώσεις στο εσωτερικό της χώρας. Αλλά και η UNHCR και το ΠΕΠ αντιμετωπίζουν, επίσης, αδιέξοδο.
<P>
Θα ήθελα να επισημάνω τα λόγια του κ. Lubbers, του Ύπατου Αρμοστή της UNHCR, ο οποίος δήλωσε: "Πράγματι, χρειαζόμαστε μία νέα συμμαχία, η οποία θα αντιμετωπίσει αυτό το μεγάλο ανθρωπιστικό δράμα, το οποίο διαδραματίζεται" . Συνειδητά απομακρύνομαι από τη συζήτηση, που θα γίνει αύριο, για τα θέματα ασφάλειας, τα οποία είναι ακόμη ευρύτερα.
<P>
Αλλά, τώρα, ας ασχοληθούμε συγκεκριμένα με αυτό τον τομέα. Πρέπει να ενεργήσουμε στο Ιράν. Πρέπει να ενεργήσουμε στο Πακιστάν, από κοινού με την UNHCR. Πρέπει να το πράξουμε αυτό ως Ευρώπη. Μέχρι στιγμής, τα κράτη μέλη μας έχουν δώσει ελάχιστα χρήματα. Διστάζουν. Αναμένουν. Η Ευρωπαϊκή Επιτροπή ανέλαβε σχετικά καλές πρωτοβουλίες. Εκφράζω την εκτίμησή μου για αυτό στον Επίτροπο κ. Nielson και στην Επιτροπή, αλλά τώρα χρειάζεται να δημιουργήσουμε αυτή τη συμμαχία. Επειδή, εάν δεν είμαστε σε θέση να αντιμετωπίσουμε από κοινού αυτό το ανθρωπιστικό θέμα, θα έρθει η στιγμή που θα μας παρουσιαστεί ο πολιτικός λογαριασμός. Εσείς μοιράζετε τον κόσμο. Παίρνετε θέση υπέρ των συμφερόντων σας, αλλά όχι υπέρ των δικών μας. Δεν πρόκειται για "εκείνους" ή τους "άλλους" , αλλά για την ανάληψη σχετικά της κοινής ευθύνης μας. Μπορώ να ελπίζω, εξ ονόματος της Ομάδας των Σοσιαλιστών, ότι η Επιτροπή, σε στενή συνεργασία με όλους τους εμπλεκόμενους, τις διεθνείς ΜΚΟ, την UNHCR, το ΠΕΠ, στο Ιράν, στο Πακιστάν, θα επιτύχει με τις πολιτικές πρωτοβουλίες, τις οποίες ανέφερε μόλις ο Επίτροπος κ. Patten, να δώσει έγκαιρα ένα μήνυμα: μία νέα συμμαχία για ανθρωπιστική βοήθεια στην περιοχή.

<SPEAKER ID=108 NAME="Nicholson of Winterbourne">
Κυρία Πρόεδρε, ο Επίτροπος Pαtten είπε πολύ σωστά ότι δεν έχουμε τίποτα εναντίον του Ισλάμ. Έχουμε όμως με όσους καταχρώνται το Ισλάμ και μετατρέπουν τις αρχές του Ισλάμ σε όπλα εναντίον αθώων. Ομοίως, δεν έχουμε τίποτα εναντίον του λαού του Αφγανιστάν. Έχουμε όμως εναντίον του Μπιν Λάντεν, ο οποίος έχει βρει καταφύγιο στο Αφγανιστάν, και εναντίον των Ταλιμπάν, οι οποίοι φαίνεται πως ταυτίζονται μαζί του. Λυπόμαστε για την κατάσταση του αφγανικού λαού, ο οποίος είναι ήδη ένας από τους φτωχότερους του κόσμου. Εδώ και μερικά χρόνια, δύο εκατομμύρια αφγανοί πρόσφυγες έχουν καταφύγει στην Ισλαμική Δημοκρατία του Ιράν. Είναι λυπηρό να διαπιστώνει κανείς πόσο λίγη διεθνής βοήθεια δόθηκε σε αυτούς τους πρόσφυγες ή σε εκείνους που τους φιλοξενούν, δηλαδή στην κυβέρνηση του Ιράν.
<P>
Όντας αντιμέτωποι με τη λιμοκτονία και την απερίγραπτη βιαιότητα στο Αφγανιστάν, οι πρόσφυγες αυτοί αναζήτησαν καταφύγιο στο Ιράν και σε αυτούς θα προστεθεί σύντομα και νέο τεράστιο κύμα προσφύγων. Ο ψυχολογικός τρόμος εναντίον της τρομοκρατίας που δικαιολογημένα προκάλεσε στην περιοχή η καινούρια συμμαχία μας είναι η αιτία του νέου αυτού προσφυγικού κύματος, το οποίο αριθμεί εκατομμύρια ανθρώπων. Αυτό που πρέπει να αναρωτηθούμε είναι με ποιον τρόπο μπορούμε να σώσουμε ζωές.
<P>
Ανέκαθεν υποστηρίζαμε τις ΜΚΟ. Ίσως να μην προσφέραμε αρκετή διοργανική στήριξη. Κάνω έκκληση στην Επιτροπή να αναζητήσει τους καλύτερους τρόπους συνεργασίας μας με τα Ηνωμένα Έθνη, και ειδικότερα με την Ύπατη Αρμοστεία του ΟΗΕ για τους Πρόσφυγες και την Παγκόσμια Οργάνωση Υγείας, γιατί μόνο τα Ηνωμένα Έθνη μπορούν να διαχειριστούν τον όγκο βοήθειας που χρειάζεται σε μια τέτοια περίπτωση, από πλευράς τροφίμων, ρουχισμού, στέγης και κάλυψης των βασικών αναγκών.
<P>
Ζητώ από την Επιτροπή να βοηθήσει τους πρόσφυγες οι οποίοι έχουν ήδη εγκαταλείψει τη χώρα τους και βρίσκονται σε κάποια άλλη περιοχή. Θα ήθελα να συμπεριλάβω σε αυτούς και τα 3,5 εκατομμύρια ιρακινών προσφύγων στην περιοχή. Πρέπει να κάνουμε το πάν για να τους βοηθήσουμε.

<SPEAKER ID=109 NAME="Lagendijk">
 - (NL) Κυρία Πρόεδρε, όσον αφορά τις ανθρωπιστικές πτυχές αυτής της καταστροφής, μπορώ να συμμεριστώ πλήρως τα λόγια του κ. Van den Berg. Εντούτοις, θα επιθυμούσα να προσθέσω μία ακόμη πτυχή. Αυτό αποτελεί παράλληλα ένα ερώτημα, ένα ερώτημα προς το Συμβούλιο, το οποίο δεν είναι παρόν. Επομένως, θα ήθελα να θέσω ένα ερώτημα στον Επίτροπο. Ένα ιδιαίτερο σημείο στη χορήγηση βοήθειας είναι η προστασία των ανθρώπων που χορηγούν τη βοήθεια. Είναι ιδιαίτερα επικίνδυνη η χορήγηση της βοήθειας που απαιτείται. Είναι γνωστό στην Επιτροπή κατά πόσο οι ευρωπαϊκές χώρες είναι σε θέση να συμπαρασταθούν στρατιωτικά σε αυτούς τους χορηγούς της βοήθειας;
<P>
Στη συνέχεια, το θέμα της πολιτικής σχέσης μεταξύ της ΕΕ και του Αφγανιστάν. Τι δεν είναι αυτή η σχέση; Ας είμαστε σαφείς σχετικά. Αυτή δεν είναι ο εξοπλισμός της Βόρειας Συμμαχίας. Αυτή δεν είναι η στρατιωτική καταστροφή των Ταλιμπάν και αυτή δεν είναι, ακόμη, αποκλειστικά, ο ρόλος του νοσοκόμου για τους τραυματίες και τους εκπατρισθέντες μετά από το χτύπημα του αμερικανού μεγάλου αδερφού. Ποιος πρέπει να είναι, επομένως, ο ρόλος της Ευρωπαϊκής Ένωσης; Επιτρέψτε μου να αναφέρω τρία παραδείγματα.
<P>
Ένα, νομίζω ότι θα ήταν καλό εάν η Ευρωπαϊκή Ένωση, όπως ακριβώς έπραξε κατά τις προηγούμενες δύο ή τρεις εβδομάδες, συνεχίσει να ασκεί τη μετριοπαθή επιρροή της επί των Ηνωμένων Πολιτειών, ώστε να μην υπάρξουν θύματα μεταξύ των πολιτών από τα πλήγματα εναντίον των Ταλιμπάν. Αυτή αποτελεί μία εξαιρετικά σημαντική προϋπόθεση για οποιαδήποτε ευρεία συμμαχία, ακόμη και στο μέλλον.
<P>
Δύο, παρακαλώ ας μην αφεθούμε, και αυτό ισχύει τόσο για τις ΗΠΑ όσο και για την Ευρώπη, να διαπράξουμε τα ίδια λάθη, όπως πριν από 15 χρόνια, που υποστηρίζαμε τους Μουτζαχεντίν στον αγώνα τους εναντίον της ρωσικής παρουσίας, γεμίζοντας τη χώρα με όπλα και εγκαταλείποντάς τη στη συνέχεια. Αυτό δεν είναι δυνατόν. Νομίζω ότι ο κ. Joschka Fischer, ο Υπουργός Εξωτερικών της Γερμανίας, το εξέφρασε ορθά: δεν μπορούμε να επιτρέψουμε την ύπαρξη άλλων μαύρων τρυπών στο παγκόσμιο χάρτη.
<P>
Και τώρα, το σημαντικότερο σημείο μου. Νομίζω, ότι κατά τη διάθεση οποιασδήποτε βοήθειας, στρατιωτικής, χρηματοοικονομικής, πολιτικής ή οικονομικής, τώρα ή στο μέλλον προς τη αφγανική αντιπολίτευση, είτε αυτή είναι βασιλική είτε όχι, πρέπει να τίθεται ένα θέμα και, συγκεκριμένα, αυτή η βοήθεια συνδέεται με προϋποθέσεις. Δεν είναι δυνατόν να επέλθει ένα καθεστώς που θα κακοποιεί πάλι τη δημοκρατία και τα ανθρώπινα δικαιώματα. Το μάθημα από τον ψυχρό πόλεμο, κατ' εμέ, είναι ότι δεν είναι όλοι οι εχθροί του εχθρού μας φίλοι μας. Ακριβώς, οι φίλοι πρέπει να αποδεικνύονται κατά έναν ανοικτό και κριτικό τρόπο και, συγκεκριμένα, το σεβασμό της δημοκρατίας και των ανθρωπίνων δικαιωμάτων. Και αυτό πρέπει να ισχύει για οποιαδήποτε υποστήριξη και προς οποιαδήποτε αφγανική αντιπολίτευση.
<P>
Τέλος, εάν ο αγώνας εναντίον των Ταλιμπάν ή η ανατροπή των Ταλιμπάν συμβεί εξ ονόματος της καταπολέμησης ενός παράδοξου καθεστώτος, το οποίο ήδη επί πέντε έτη καταπατά τα ανθρώπινα δικαιώματα, για παράδειγμα, όταν πρόκειται για τα δικαιώματα των γυναικών, τότε βρίσκω ορθή την αιτιολόγηση αυτού του αγώνα, αλλά πρέπει, επίσης, να είμαστε συνεπείς και να υπάρξουν συνέπειες και για άλλες χώρες της περιοχής. Δεν είναι δυνατόν μία χώρα, όπως, για παράδειγμα, η Σαουδική Αραβία, να διαφεύγει της προσοχής μας, επειδή τώρα αποτελεί μέλος της συμμαχίας, επειδή και στη χώρα αυτή καταπατούνται κατάφωρα τα ανθρώπινα δικαιώματα και υπάρχει ένα αντιδημοκρατικό καθεστώς. Νομίζω ότι εμείς θα μπορέσουμε, πραγματικά, να λάβουμε υπόψη μας τις συνέπειες της 11ης Σεπτεμβρίου, εάν έχουμε την εντιμότητα να αντιμετωπίσουμε και αυτή τη χώρα, αυτή την περιοχή, καθώς τότε θα έχουμε ένα πραγματικό επιχείρημα εναντίον της εκφραζόμενης στην περιοχή ένστασης ότι η ανησυχία μας για το Αφγανιστάν οφείλεται σε επιλεκτική αντιμετώπιση.

<SPEAKER ID=110 LANGUAGE="DA" NAME="Frahm">
Κυρία Πρόεδρε, μπορώ να πιάσω το νήμα της συζήτησης εκεί που το άφησε ο άξιος συνάδελφός μου κ. Lagendijk. Με ποιον θα συνεργαζόμαστε όταν θέλουμε να ενισχύσουμε τη δημοκρατία και να καταπολεμήσουμε τα ολοκληρωτικά καθεστώτα και σε τι ακριβώς συνίσταται η συνεργασία μας; Γνωρίζουμε καλά ότι στις επόμενες μέρες θα φανεί όλο και πιο ξεκάθαρα τι είναι εφικτό. Συνεχίζουμε να μην γνωρίζουμε πώς θα αντιδράσουν οι ΗΠΑ. Συνεχίζουμε να μην γνωρίζουμε εάν οι ΗΠΑ θα επιλέξουν να καταφύγουν σε μεθόδους όπλων, δηλαδή πάνω από όλα αν θα προσπαθήσουν να πάρουν εκδίκηση ή αν τελικά θα μας δοθεί η δυνατότητα να καταπολεμήσουμε σε βάθος την τρομοκρατία ως ακόλουθο των τρομερών γεγονότων που συνέβησαν στις 11 Σεπτεμβρίου. Ωστόσο όσον αφορά αυτούς με τους οποίους πρέπει να συνεργαστούμε θέλω να σας καλέσω ένθερμα να επικεντρωθούμε στις εξαιρετικά ιδιάζουσες συνθήκες που επικρατούν, ότι δηλαδή πρόκειται για ένα λαό που υφίσταται βίαια καταπίεση και ότι πρέπει να έχουμε υπόψη μας ότι το μισό τμήμα του συγκεκριμένου λαού καταπιέζεται διπλά. Φυσικά μιλάω για τις γυναίκες της χώρας.
<P>
Θα ήθελα να τονίσω ότι υπάρχουν γυναικείες οργανώσεις οι οποίες συνεχίζουν να μάχονται, και στο Αφγανιστάν, για τα δικαιώματα των γυναικών. Μία από αυτές τις οργανώσεις, η RAWA, προσπαθεί να καταστήσει εφικτό να πηγαίνουν σχολείο και τα αγόρια και τα κορίτσια, αφού γνωρίζουμε ότι ο αναλφαβητισμός στο Αφγανιστάν είναι τεράστιος, 96% για τις γυναίκες και 72% για τους άντρες, οπότε είναι πραγματικά χρήσιμος ο αγώνας αυτής της οργάνωσης. Προσπαθούν επίσης να προβούν σε τεκμηρίωση της κατάστασης, να βρουν στοιχεία στο Αφγανιστάν ώστε να δοθεί σε εμάς απ' έξω η δυνατότητα να μάθουμε τι συμβαίνει πραγματικά. Όταν δε μάθουμε τι συμβαίνει, εναπόκειται πια σε εμάς να χρησιμοποιήσουμε αυτές τις πληροφορίες και σας καλώ να το κάνουμε. Σας καλώ να χρησιμοποιήσουμε τις πληροφορίες ότι υπάρχουν δημοκρατικές και γενναίες γυναίκες και να συνεργαστούμε μαζί τους στην προσπάθειά μας να καταπολεμήσουμε τις ρίζες της τρομοκρατίας στο Αφγανιστάν αλλά και αλλού.

<SPEAKER ID=111 NAME="Bonino">
Κυρία Πρόεδρε, κύριοι συνάδελφοι, δεν υπάρχει αμφιβολία ότι η απάντηση σε όσα συνέβησαν πρέπει να αποτελείται από διάφορα στοιχεία και δεν θα σταθώ μόνο στις απαντήσεις από άποψη εσωτερικής ασφάλειας ή με στρατιωτικούς όρους, δεδομένου ότι προφανώς δεν έχω τις σχετικές μυστικές πληροφορίες, ούτε και στις απαντήσεις με ανθρωπιστικούς όρους, επειδή είμαι βέβαιη ότι η Ευρωπαϊκή Ένωση και όλη η διεθνής ανθρωπιστική κοινότητα θα ξέρουν να απαντήσουν γενναιόδωρα, αποτελεσματικά και κατάλληλα, όπως πάντα ήξεραν να κάνουν.
<P>
Το πρόβλημα δεν είναι η αποδοτικότητα ή η αποτελεσματικότητα της ανθρωπιστικής βοήθειας, που έχουν επαληθευτεί εδώ και χρόνια, αλλά μάλλον ποια θα είναι η πολιτική απάντηση στο θέμα που έχουμε ενώπιόν μας. Χαίρομαι που το δηλώνω σ' αυτήν ακριβώς την Αίθουσα, επειδή το Ευρωπαϊκό Κοινοβούλιο, μαζί με την Ευρωπαϊκή Επιτροπή, ήταν η μόνη, σπάνια εξαίρεση οργάνου που αυτά τα χρόνια έδινε πάντα προσοχή στο πρόβλημα του Αφγανιστάν, που αυτά τα χρόνια διατύπωσε στις πρωτεύουσες και στο Συμβούλιο Υπουργών μια ολόκληρη σειρά συστάσεων, και στο πολιτικό επίπεδο. Πρέπει μόνο να λυπόμαστε που ούτε μας άκουσαν ποτέ ούτε μας ακολούθησαν, αλλά, πρέπει να πω, ούτε μας έλαβαν υπόψη.
<P>
Επαναλαμβάνουμε εδώ και χρόνια ότι το πρόβλημα είναι βέβαια η δραματική παραβίαση των ανθρωπίνων δικαιωμάτων, αλλά από το 1997 η Επιτροπή και το Ευρωπαϊκό Κοινοβούλιο επαναλαμβάνουν ότι στο Αφγανιστάν υπάρχει πρόβλημα τρομοκρατίας και ναρκωτικών, δηλαδή γεωπολιτικό πρόβλημα μεγάλης σπουδαιότητας. Μπορούμε μόνο, κατά έναν ορισμένο τρόπο, να λυπηθούμε για την αδιαφορία των μεγάλων διεθνών οργανισμών.
<P>
Στο σημείο που βρισκόμαστε σήμερα, όμως, πιστεύω ότι επιβάλλεται μια επιλογή: υπάρχουν στιγμές στην Ιστορία κατά τις οποίες πρέπει κανείς να λάβει θέση χωρίς τόσα "αν" και χωρίς τόσα "αλλά" · και αν πρέπει να λάβει θέση, δεν πρέπει να τη λάβει σε σχέση με θρησκευτικούς φανατισμούς, δικτατορίες ή άλλου είδους εθνικισμούς, αλλά στο πλευρό των φιλελεύθερων δημοκρατιών, με όλα τους τα λάθη, με όλες τους τις ατέλειες - αν θέλουμε - αλλά και με όλη τους τη δύναμη και τη δυνατότητα έκφρασης συστημάτων πιο κατάλληλων για την υπεράσπιση των ανθρωπίνων δικαιωμάτων στον κόσμο.
<P>
Αυτό που με ανησυχεί είναι η πολιτική απάντηση. Φοβάμαι ότι κάνουμε λάθος αν νομίζουμε πως ο αντίπαλός μας είναι μόνο η τρομοκρατία και ειδικότερα ίσως μόνο ο Οσάμα Μπιν Λάντεν. Πιστεύω ότι το πρόβλημα είναι, αντίθετα, πολύ πιο περίπλοκο· πιστεύω δηλαδή ότι σήμερα ο αντίπαλός μας αποτελείται από εκείνο το εκρηκτικό μίγμα που συνενώνει το θρησκευτικό φανατισμό ως βάση αυταρχικών και δικτατορικών καθεστώτων. Πρέπει να προσπαθήσουμε να προχωρήσουμε βαθύτερα και να μην σκεφτόμαστε απλώς ότι συλλαμβάνοντας τον Οσάμα Μπιν Λάντεν - πράγμα θεμιτό, επιβεβλημένο και απαραίτητο - θα έχουμε λύσει το πρόβλημα.
<P>
Τελεί υπό προετοιμασία μια "Ιερά Συμμαχία" κατά της τρομοκρατίας, με μια σειρά απίθανων, για να μην πω αμφιλεγόμενων συμμάχων: μια σειρά καθεστώτων που υπάρχει κίνδυνος να αποτελέσουν τμήμα αυτής της συμμαχίας, το καθένα για τους δικούς του σκοπούς, το καθένα κάνοντας ίσως τον απολογισμό των δικών του, αληθινών ή υποτιθέμενων τρομοκρατών, για να πατάξουν καλύτερα τους δικούς τους αντιφρονούντες, πιθανόν ανθρώπους λαϊκούς και δημοκρατικούς. Να προσέξουμε να μην εξισώσουμε όλες τις καταστάσεις, χωρίς διακρίσεις!
<P>
Αναρωτιέμαι μήπως θα ήταν πιο λογικό και πιο χρήσιμο να σκεφθούμε επίσης έναν παγκόσμιο οργανισμό της δημοκρατίας: της φιλελεύθερης δημοκρατίας όπως τη γνωρίζουμε - το επαναλαμβάνω - με όλα της τα ελαττώματα· πιστεύω όμως ότι αυτό είναι το όργανο που πρέπει να σκεφθούμε μεσοπρόθεσμα.
<P>
Σήμερα, όταν αναφερόμαστε στις γυναίκες ή στις παραβιάσεις ή στους ακρωτηριασμούς των γυναικείων γεννητικών οργάνων, δεν έχουμε κανέναν οργανισμό στον οποίο να μπορούμε να απευθυνθούμε. Αυτή όμως είναι η μεγάλη πρόκληση που πρέπει να αντιμετωπίσουμε: η δημιουργία, η εξαγωγή, η πεποίθηση στη δημοκρατία και την ελευθερία.

<SPEAKER ID=112 NAME="Belder">
 - (NL) Κυρία Πρόεδρε, ο πληθυσμός στο Αφγανιστάν και σε όλο τον πολιτισμένο κόσμο θα ωφεληθεί από μία δραστική ανατροπή του καθεστώτος των Ταλιμπάν. Στο εσωτερικό, οι Ταλιμπάν ασκούν πνευματική τρομοκρατία και δίνουν προτεραιότητα στον εμφύλιο πόλεμο έναντι της ανακούφισης ακραίων περιπτώσεων πείνας. Στο εξωτερικό θεωρείται θετική η άμεση εξαφάνισή τους από το πολιτικό θέατρο επειδή αυτοί εξάγουν την ταλιμπανιστική ισλαμική τρομοκρατία. Ας δούμε το έργο του φιλοξενούμενού τους του Οσάμα Μπιν Λάντεν και το γεγονός ότι αυτοί εξάγουν σε μεγάλη κλίμακα ναρκωτικά.
<P>
Η αφγανική ιστορία και η σημερινή πολιτική πραγματικότητα μας διδάσκουν ότι οι Ταλιμπάν μπορούν να ανατραπούν μόνο από εσωτερικές αντιπολιτευτικές δυνάμεις. Για αυτό και υποστηρίζουμε τη σημερινή στρατηγική για το Αφγανιστάν της αμερικανικής κυβέρνησης, σύμφωνα με την οποία, δίδεται κάθε χρηματοοικονομική και υλική υποστήριξη σε μία όσο το δυνατό ευρύτερη συμμαχία εναντίον των Ταλιμπάν και γύρω από τον εξόριστο βασιλιά Zahir Shah κάτι που αποτελεί τη μόνη εφικτή εξωτερική ανάμιξη σε αυτή την πολιτική και στρατιωτική σύγκρουση δυνάμεων. Για αυτό, συνηγορώ υπέρ μιας άνευ όρων ευρωπαϊκής υποστήριξης αυτής της στρατηγικής.
<P>
Μας ευχαριστεί, επίσης, ιδιαίτερα το γεγονός ότι ο Πρόεδρος Μπους διέθεσε 100 εκατ. δολάρια ως βοήθεια για την τεράστια ζημιά που θα υποστούν οι αφγανοί πρόσφυγες. Μακάρι αυτή η κίνηση συμπαράστασης προς τον πληττόμενο αφγανικό λαό να αποτελέσει την αρχή ενός σχεδίου Marshall για αυτή την πλήρως καταστρεμμένη χώρα, εξαιτίας της διαρκούς στρατιωτικής βίας. Κατά αυτόν τον τρόπο, θα απαλλαγεί η διεθνής κοινότητα από το χρέος της έναντι της σημερινής κατάστασης στο Αφγανιστάν και θα επιφέρει ένα αποτελεσματικό πλήγμα εναντίον της μουσουλμανικής τρομοκρατίας και των ναρκωτικών.

<SPEAKER ID=113 LANGUAGE="FR" NAME="Morillon">
Κυρία Πρόεδρε, κύριε Επίτροπε, λαμβάνοντας το λόγο στη συζήτηση αυτή, δεν μπορώ παρά να αποτίσω και εγώ με τη σειρά μου, όπως έχω καθήκον, μετά από σας, κυρία Πρόεδρε, φόρο τιμής στη μνήμη του ταγματάρχη Μασούντ. Πολλοί από τους συναδέλφους μας είχαν την ευκαιρία να τον συναντήσουν εδώ, όταν τον προσκαλέσατε προ έξι μηνών· και διαπίστωσαν ότι δεν ήταν μόνο ο περίφημος για την αίσθησή της τακτικής και εξαιρετικά χαρισματικός πολέμαρχος, αλλά μπορούσε να είναι επίσης και πολιτικός άνδρας, άνθρωπος της ειρήνης και της συμφιλίωσης που η χώρα του αναμένει εδώ και πάνω από τριάντα χρόνια.
<P>
Θέλω να ελπίζω σήμερα ότι ο θάνατος του ανθρώπου αυτού, του φίλου μου, που ήταν έτοιμος, όπως έλεγε, να δώσει τη ζωή του για τον αφγανικό λαό, δεν θα πάει χαμένος. Λυπάμαι φυσικά που δεν εισακούστηκε νωρίτερα, όταν ζητούσε τη διεθνή βοήθεια για να απαλλάξει τη χώρα του από το ζυγό των Ταλιμπάν και κατήγγελλε την ανάπτυξη του ολοκληρωτικού αυτού κινήματος του φονταμενταλιστικού ισλαμισμού, το οποίο διαδηλώνει τη βούλησή του να κυριαρχήσει σε παγκόσμια κλίμακα.
<P>
Τα όσα μας είπε ο Επίτροπος Patten για την πολιτική κατάσταση στο Αφγανιστάν επιβεβαιώνουν την ανάλυσή μου ότι το σχέδιο του Μασούντ για την εξεύρεση μιας λύσης στην αφγανική τραγωδία θα μπορούσε να βρίσκεται στην ορθή κατεύθυνση. Αφ' ης στιγμής το Πακιστάν ανέλαβε την υποχρέωση να άρει την πολιτική και στρατιωτική του υποστήριξη προς το καθεστώς των Ταλιμπάν, το καθεστώς τους λογικά θα καταρρεύσει από μόνο του, υπό την πίεση ολόκληρου του αφγανικού λαού, όπως είχε προβλέψει ο ταγματάρχης Μασούντ. Επικαλούμαι ως απόδειξη τη συμφωνία που συνήφθη προσφάτως στη Ρώμη, ανάμεσα στις δυνάμεις της αντιπολίτευσης και τον τέως βασιλέα, τον Mohammed Zaher Shah, ο οποίος εξακολουθεί να διαθέτει μεγάλο κύρος στη χώρα του. Επικαλούμαι ως απόδειξη τις δηλώσεις του ίδιου του μουλά Ομάρ, που ανήγγειλε μόλις χτες την ενδεχόμενη ανατροπή του, και τέλος την είδηση που μόλις λάβαμε σχετικά με την λιποταξία ενός μέλους των Ταλιμπάν, του διοικητή της περιφέρειας Djavan, στα σύνορα με το Τουρκμενιστάν, μαζί με επτακόσιους πολιτοφύλακές του, μετά την οποία η επαρχία Badgis πέρασε στον έλεγχο της αντιπολίτευσης. Προσηλωμένη στη ρεάλιστική πολιτική, η διεθνής κοινότητα και μαζί της, το λέω μετά λύπης μου, η Ευρωπαϊκή Ένωση, είχε υιοθετήσει απέναντι στο καθεστώς των Ταλιμπάν μια στάση τουλάχιστον διαλλακτική, εκκινώντας από την αρχή ότι ασκούσαν στην πραγματικότητα την εξουσία, κάτι το οποίο δεν θα μπορούσαν να κάνουν χωρίς την υποστήριξη ολόκληρου του αφγανικού λαού. Εκείνη την εποχή, είχα παραλληλίσει τη στάση αυτή με τη στάση που οι δυτικές κυβερνήσεις είχαν θεωρήσει σωστό να τηρήσουν έναντι των Ερυθρών Χμερ στην Καμπότζη, πριν έρθει στο φως η χυδαία τους βαρβαρότητα. Χάρη στην ίδια αυτή τυφλή ανοχή, επιτρέψαμε να αναπτυχθεί στο αφγανικό έδαφος η φωλιά αυτή των κηφήνων της ισλαμικής τρομοκρατίας, της οποίας ο Μασούντ κατήγγελλε την σατανικότητα και που τώρα οφείλουμε να καταστρέψουμε και θα καταστρέψουμε, ελπίζω, μέσα στις επόμενες ημέρες. Για να καταστρέψουμε όμως μια φωλιά κηφήνων, δεν θα πρέπει να πυρπολήσουμε το σπίτι ολόκληρο· θα πρέπει, αντιθέτως, να μην πλήξουμε τον αφγανικό λαό και να του προσφέρουμε παντοιοτρόπως τη βοήθεια που χρειάζεται, ώστε να εγκαθιδρυθεί ένα σταθερό καθεστώς που θα βασίζεται στην εθνική συμφιλίωση.
<P>
Έχω την αίσθηση - και ο Επίτροπος Patten την ενίσχυσε - ότι αυτή θα είναι η κατεύθυνση των προσπαθειών της Ένωσης και εκφράζω την ικανοποίησή μου· δεν ξεχνώ όμως τη δραματική ανθρωπιστική κατάσταση που επικρατεί σε ολόκληρη την περιοχή. Σκέφτομαι τους εκατοντάδες χιλιάδες πρόσφυγες που είναι εγκλωβισμένοι στα πακιστανικά σύνορα, αλλά και όσους βρίσκονται εδώ και μήνες σε κατάσταση απόλυτης ένδειας στην περιοχή του Βορρά. Πληροφορήθηκα ότι οι Ρώσοι δημιούργησαν μια αερογέφυρα επείγουσας ανθρωπιστικής βοήθειας στο αεροδρόμιο του Douchambι, στο Τατζικιστάν. Δεν θα ήθελα η Ευρωπαϊκή Ένωση να λάμψει δια της απουσίας της στην επιχείρησή αυτή, όπου η βοήθειά της αναμένεται με τόση αγωνία. Ο πληθυσμός περιμένει φυσικά τρόφιμα, αλλά και φάρμακα, σκεπάσματα και καταφύγια, κυρίως όμως την εκδήλωση της αλληλεγγύης μας. Στη Βοσνία, στο απόγειο της κρίσης, η Ευρώπη, στο πλαίσιο της Ατλαντικής Συμμαχίας, κατάφερε να εξασφαλίσει τον ανεφοδιασμό με ρίψη τροφίμων στους πλέον απομονωμένους, στους πλέον απειλούμενους θύλακες. Αυτό ακριβώς περιμένει σήμερα ο πληθυσμός του Panshir. Έχουμε, έχετε, κύριε Επίτροπε Nielson, τη βούληση και τα μέσα να το πράξετε;

<SPEAKER ID=114 LANGUAGE="ES" NAME="Sauquillo Pιrez del Arco">
Κυρία Πρόεδρε, συμφωνώ πάρα πολύ με μεγάλο μέρος των όσων έχουν ειπωθεί και, συνεπώς, δεν θα τα επαναλάβω. Ωστόσο, πιστεύω πως θα πρέπει να ληφθούν υπόψη, δεδομένου ότι ολόκληρος ο κόσμος περιμένει να δει τι θα κάνει η Ευρωπαϊκή Ένωση.
<P>
Και πιστεύω πως ενώπιον της καταγγελίας που είχε κάνει το Ευρωπαϊκό Κοινοβούλιο σχετικά με την κατάσταση στο Αφγανιστάν, ενώπιον του κινδύνου μείωσης των πολιτικών ελευθεριών, θα πρέπει, όπως ο είπε ο Επίτροπος κ. Patten, να παραμείνουμε ενωμένοι και να λάβουμε μια θέση συνασπισμού ενάντια στην τρομοκρατία.
<P>
Ωστόσο, με ανησυχεί κάτι που επίσης έχει ήδη ειπωθεί: η δραματική κατάσταση που δημιουργήθηκε έπειτα από αυτές τις επιθέσεις. Αφενός, ο πληθυσμός του Αφγανιστάν, που αντιμετωπίζει σοβαρή κρίση, όπως πολύ καλά είπε η κοινή επιτροπή του Οργανισμού Τροφίμων και Γεωργίας και του Παγκόσμιου Επισιτιστικού Προγράμματος (ΠΕΠ) που επισκέφτηκε προσφάτως το Αφγανιστάν, πλήττεται από ασιτία που οφείλεται στη σοβαρή κρίση στη γεωργική παραγωγή, η οποία μπορεί να προκαλέσει το θάνατο πάρα πολλών ανθρώπων. Σε αυτό προστίθεται ο συνεχής κίνδυνος που υφίσταται για τον αγροτικό πληθυσμό λόγω των ναρκών κατά προσωπικού που βρίσκονται διάσπαρτες στη χώρα και η κατάσταση των χιλιάδων προσφύγων που βρίσκονται στις γειτονικές χώρες, και επισημαίνω ότι δεν πρόκειται μόνο για εκείνους που βρίσκονται στο Πακιστάν και στο Ιράν, αλλά και για εκείνους που βρίσκονται στο Ουζμπεκιστάν και στο Τατζικιστάν, στους οποίους θα πρέπει να παρασχεθεί περίθαλψη.
<P>
Ωστόσο, με απασχολεί επίσης, και σε αυτό θα ήθελα να επικεντρωθώ, κυρία Πρόεδρε, η κατάσταση του πληθυσμού στις υπόλοιπες αναπτυσσόμενες χώρες, ιδιαίτερα τις αφρικανικές, στις οποίες οι οικονομικές επιπτώσεις της κρίσης αυτής θα είναι σοβαρότερες.
<P>
Σύμφωνα με πληροφορίες της Παγκόσμιας Τράπεζας, οι επιθέσεις καταδικάζουν στη φτώχεια επιπλέον δέκα εκατομμύρια ανθρώπους, ως συνέπεια της μείωσης των ρυθμών οικονομικής ανάπτυξης και ιδιαίτερα της μείωσης των εξαγωγών, του τουρισμού, της πτώσης των τιμών κλπ.
<P>
Πιστεύω, κυρία Πρόεδρε, πως αυτήν τη στιγμή η Ευρωπαϊκή Ένωση και το Ευρωπαϊκό Κοινοβούλιο θα πρέπει να συμμετάσχουν σε ένα μεγάλο συνασπισμό ενάντια στην τρομοκρατία. Ωστόσο, θα πρέπει επίσης να θεωρήσουμε, και αυτό θα αποτελούσε την εκπομπή ενός σήματος προς ολόκληρο τον κόσμο, ένα διεθνή συνασπισμό ενάντια στη φτώχεια, τη μιζέρια και τη δυστυχία εκατομμυρίων ανθρώπων στον κόσμο που πολλές φορές καταφεύγουν στους φανατικούς που οργανώνουν τρομοκρατικές ενέργειες.
<P>
Για αυτόν τον λόγο θα κάνω έκκληση ώστε παράλληλα με αυτόν τον συνασπισμό ενάντια στην τρομοκρατία, να εκπέμψουμε επίσης ένα σήμα, κυρίως προς τους λαούς της Αφρικής και της Ασίας, συνασπισμού ενάντια στη μιζέρια, τη φτώχεια και τη δυστυχία.

<SPEAKER ID=115 NAME="Staes">
 - (NL) Κυρία Πρόεδρε, κύριε Επίτροπε, συνάδελφοι, ως πρόεδρος της αντιπροσωπείας της Ευρωπαϊκού Κοινοβουλίου για τις σχέσεις με την Κεντρική Ασία, θα ήθελα σε αυτή τη συζήτηση να επισύρω την προσοχή σας στο τι συμβαίνει σε χώρες, όπως το Τουρκμενιστάν, το Ουζμπεκιστάν, το Τατζικιστάν, το Καζακστάν και την Κιργιζία. Αυτές οι χώρες υφίστανται και θα υποστούν πρώτες το πρόβλημα των προσφύγων, ως συνέπεια αυτού που συμβαίνει σήμερα στο Αφγανιστάν και σε αυτήν την περιοχή του κόσμου. Τίθεται, επομένως, απόλυτη ανάγκη ευρωπαϊκής διαβούλευσης για τη διάθεση επείγουσας βοήθειας. Ο συνάδελφος Morillon πολύ σωστά το επεσήμανε αυτό. Συνάδελφοι, η Κεντρική Ασία είναι μία ευαίσθητη περιοχή. Είναι μία ιδιαίτερα εύθραυστη περιοχή. Είναι ιδιαίτερα ευαίσθητη από οικονομικής άποψης. Είναι ευαίσθητη όσον αφορά το σεβασμό των ανθρωπίνων δικαιωμάτων. Είναι μία ευαίσθητη περιοχή όσον αφορά την οικοδόμηση της κοινωνίας και δημοκρατικών θεσμών. Είναι μία περιοχή, η οποία από χρόνια ζητεί τη βοήθειά μας για την καταπολέμηση του φονταμενταλισμού και του εμπορίου ναρκωτικών. Για αυτό, συνάδελφοι, πρέπει να φροντίσουμε να διαθέσουμε σε αυτή την περιοχή επαρκή βοήθεια. Και τι κάνουμε τώρα; Στον προϋπολογισμό του 2002, περιορίζουμε τα δημοσιονομικά κονδύλια για αυτήν την περιοχή. Καλώ, επομένως, τους συναδέλφους της Επιτροπής Προϋπολογισμών και τη Σύνοδο Ολομέλειας να επανορθώσουμε αυτόν τον προϋπολογισμό και να δώσουμε στην Κεντρική Ασία αυτά που δικαιούται.
<P>
Θέτω αυτό το αίτημα ιδιαίτερα έντονα.

<SPEAKER ID=116 NAME="Deva">
Κυρία Πρόεδρε, αντιμετωπίζουμε έναν πόλεμο εναντίον της τρομοκρατίας, τον οποίο κάθε φιλελεύθερος άνθρωπος οφείλει να αγκαλιάσει. Όπως γνωρίζετε, γεννήθηκα σε μια χώρα που καταλαβαίνει τι σημαίνει τρομοκρατία, με 65 000 νεκρούς - παρακαλώ θυμηθείτε ότι τα μέλη του LTT που διενεργούν βομβιστικές επιθέσεις αυτοκτονίας στη Σρι Λάνκα δεν είναι Μουσουλμάνοι - αλλά ο κόσμος μέχρι τώρα εθελοτυφλούσε μπροστά σε εικοσιτρία χρόνια τρομοκρατίας.
<P>
Η τραγωδία της 11ης Σεπτεμβρίου έστρεψε επιτέλους την προσοχή όλων όσοι αγαπούν τη δημοκρατία και την ελευθερία στο καρκίνωμα που ελλοχεύει στο εσωτερικό τους: το καρκίνωμα της τρομοκρατίας. Ένα καρκίνωμα το οποίο τρέφεται, όχι από τη θρησκεία, αλλά από την απληστία, το μίσος, το φθόνο και την άγνοια.
<P>
Στο Αφγανιστάν, το Σύνταγμα του 1963, όπως διακηρύχθηκε από τον βασιλιά Zahir Shah, αποτελεί ένα υποδειγματικό έγγραφο. Χαιρετίζω την πρωτοβουλία του συναδέλφου μου Edward McMillan-Scott να ηγηθεί μιας αντιπροσωπείας στη Ρώμη, προκειμένου να εγκαινιαστεί η δημιουργία ενός συνασπισμού ανάμεσα στο Βασιλιά και τη Βόρεια Συμμαχία, ο οποίος είμαι στην ευχάριστη θέση να πω ότι υπογράφηκε, όπως μόλις ανέφερε ο στρατηγός Morillon. Θα ήθελα να συγχαρώ το στρατηγό Morillon για την πρωτοβουλία του να καλέσει εδώ τον ταγματάρχη Μασούντ τον Απρίλιο, δίνοντας μας έτσι την ευκαιρία να τον γνωρίσουμε.
<P>
Το Σύνταγμα του 1963 αναφέρει ότι η ελευθερία είναι φυσικό δικαίωμα κάθε ανθρώπου - το δικαίωμα αυτό δεν γνωρίζει όρια άλλα εκτός από την ελευθερία των άλλων, όμως η ελευθερία σκέψης και έκφρασης είναι ανεκτίμητες - ότι κάθε Αφγανός έχει το δικαίωμα να τυπώνει και να δημοσιεύει τις ιδέες του, έχει δικαίωμα στην εκπαίδευση, η οποία πρέπει να του παρέχεται δωρεάν από το κράτος, καθώς και στην εργασία, εφόσον έχει τις απαραίτητες ικανότητες.
<P>
Πόσο απέχουν όλα αυτά από την παρούσα τραγική κατάσταση στο Αφγανιστάν, όπου οι γυναίκες κακοποιούνται, στερούνται το δικαίωμα στη μόρφωση, και είναι αναγκασμένες να μένουν στο σπίτι σαν σκλάβες, ενώ μία στις οκτώ πεθαίνει κατά τη διάρκεια του τοκετού. Πρόκειται για ένα κράτος αδιαφορίας, που χρησιμοποιεί τη θρησκεία, την οποία ελάχιστα γνωρίζει, για να καταδυναστεύει και να τρομοκρατεί τον ίδιο του το λαό. Ο πόλεμος ενάντια στην τρομοκρατία είναι ένας πόλεμος με σκοπό την απελευθέρωση του λαού του Αφγανιστάν από εικοσιοκτώ χρόνια σκλαβιάς.
<P>
Χαιρετίζω τον πρόεδρο Μπους και το βρετανό πρωθυπουργό για την αποφασιστικότητά τους - έχοντας στο πλευρό τους το Δημοκρατικό Κόμμα και τον Ian Duncan Smith, ηγέτη του Συντηρητικού Κόμματος, ο οποίος ήταν παρών σήμερα στο Κοινοβούλιο - όσον αφορά την πάταξη και την εκρίζωση της διεθνούς τρομοκρατίας. Δεν πρέπει όμως αυτό να αποτελέσει μια αποκλειστικά αγγλοσαξονική υπόθεση. Αν υπάρχει ένα πράγμα που μπορεί να κάνει η Ευρωπαϊκή Ένωση και αυτό εδώ το Σώμα, αυτό είναι να συμμετάσχει στη διασφάλιση της βασικότερης ανθρώπινης δραστηριότητας, του δικαιώματος για μια ζωή χωρίς τρομοκρατία, μια ζωή ελεύθερη, χωρίς την καθημερινή απειλή του θανάτου. Δεν πρέπει να σκεφτόμαστε ότι εμείς στην Ευρώπη δεν αποτελούμε πιθανό στόχο. Ήδη έχουμε λάβει γνώση σχεδίων επιθέσεων στη Γένοβα, στο Παρίσι και αλλού. Πότε θα καταλάβουμε ότι αυτός ο πόλεμος είναι και δικός μας;

<SPEAKER ID=117 LANGUAGE="ES" NAME="Fernαndez Martνn">
Κυρία Πρόεδρε, κύριοι Επίτροποι Patten και Nielson, θα ήθελα καταρχάς να υπενθυμίσω τα χιλιάδες αθώα θύματα της Νέας Υόρκης, της Ουάσινγκτον και της Πενσυλβάνια, θύματα μιας επίθεσης ενάντια στις αρχές μας, ενάντια στη δημοκρατία μας, ενάντια στα συστήματα ελευθεριών μας, ενάντια στον τρόπο με τον οποίον αντιλαμβανόμαστε τη συμβίωση, ενάντια στην οικονομία μας, τέλος μιας επίθεσης ενάντια στην ανοχή ανθρώπων και ιδεών.
<P>
Η απάντηση της Ευρώπης ήταν γρήγορη αυτή τη φορά, και άμεση στην περίπτωση του Ευρωπαϊκού Κοινοβουλίου. Επίσης γρήγορη ήταν η απάντηση της Επιτροπής και του Συμβουλίου, όπως μόλις μας υπενθύμισε ο Επίτροπος Patten σε σχέση με την επίσκεψη της Τρόικας. Μια απάντηση που θα πρέπει να είναι σταθερή, ένθερμη, ανάλογη και επιλεκτική, σε συμφωνία με τα Ηνωμένα Έθνη, και που απαιτεί πολιτικά, στρατιωτικά και αστυνομικά μέτρα από τις μυστικές, διπλωματικές, δικαστικές και οικονομικές υπηρεσίες που με τον έναν ή τον άλλον τρόπο έχουν ληφθεί ή πρόκειται να ληφθούν. Θα πρέπει επιπλέον να ζητηθεί τα μέτρα αυτά να ληφθούν και να διατηρηθούν βραχυπρόθεσμα, μεσοπρόθεσμα και μακροπρόθεσμα.
<P>
Θα πρέπει να υπενθυμίσω πως οι διαστάσεις και η σοβαρότητα των γεγονότων είναι τέτοιες που οι αποφάσεις που ελήφθησαν εδώ μόλις πριν από λίγες ημέρες και που ακόμη δεν έχουν τεθεί σε ισχύ έχουν ξεπεραστεί από τα γεγονότα. Υπενθυμίζω κάποιες απόψεις που είχαν εκφραστεί εδώ από κάποιους ομιλητές επ' ευκαιρία της έκθεσης του κ. Watson σχετικά με το ευρωπαϊκό ένταλμα έρευνας και σύλληψης πριν από μόλις τρεις εβδομάδες. Ο κ. Μασούντ, που μας είχε επισκεφτεί πριν από λίγο καιρό, δολοφονήθηκε και δεν θα μπορεί να δει την επίτευξη των στόχων για τους οποίους μας είχε μιλήσει εδώ.
<P>
Ως μέλος της Επιτροπής Ανάπτυξης και Συνεργασίας ζητώ την έναρξη μιας ευρείας συνεργασίας ανθρωπιστικής βοήθειας που θα πρέπει να παρασχεθεί άμεσα ως συνδρομή προς τα εκατομμύρια των εκτοπισμένων και των προσφύγων στο Αφγανιστάν, στο Πακιστάν και σε άλλες χώρες της περιοχής. Η ανθρωπιστική καταστροφή που πλησιάζει μπορεί να ξεπεράσει κάθε προηγούμενη καταστροφή που έχει προκληθεί από την ανθρώπινη βαρβαρότητα.
<P>
Τελειώνω, κυρία Πρόεδρε, δηλώνοντας πως η καταπολέμηση της φτώχειας στον κόσμο, σχετικά με την οποία έχουμε επιμείνει τόσες φορές, αποκτά τώρα μια ιδιαίτερη σπουδαιότητα και πρέπει να την τοποθετήσουμε ανάμεσα στις κύριες προτεραιότητές μας αν θέλουμε να επιλύσουμε το πρόβλημα βραχυπρόθεσμα, μεσοπρόθεσμα και μακροπρόθεσμα.

<SPEAKER ID=118 LANGUAGE="DE" NAME="Knolle">
Κυρία Πρόεδρε, οι τρομακτικές εικόνες από τη Νέα Υόρκη πριν από τρεις εβδομάδες ακριβώς έχουν ριζώσει βαθιά μέσα μας. Δεν έχουν ξεχαστεί οι ταχύτατες δηλώσεις αλληλεγγύης από την πλευρά της Ευρώπης, ή μάλλον των νατοϊκών εταίρων. Τώρα, αφού οι ΗΠΑ έχουν πια αποδείξει ότι δεν κάνουν καουμπόικη πολιτική, αλλά ότι σταθμίζουν το κάθε τους βήμα στον αγώνα ενάντια στην τρομοκρατία, το αργότερο λοιπόν τώρα, οφείλαμε να στείλουμε πέρα από τον Ατλαντικό μήνυμα ευχαριστιών και αναγνώρισης. Αντ' αυτού όμως γίνεται κάτι άλλο.
<P>
Ας πάρουμε για παράδειγμα την πατρίδα μου, τη Γερμανία. Επικρίνουμε γκρινιάζοντας τις ΗΠΑ και έχουμε και το θράσος να θέλουμε να υποδείξουμε και τρόπους συμπεριφοράς. Παίρνουμε ήδη αποστάσεις από τις ΗΠΑ και σε διάφορα σημεία έχει κάνει την εμφάνισή του ένας αποκρουστικός αντιαμερικανισμός. Όλα αυτά με κάνουν να ντρέπομαι ως γερμανός Ευρωπαίος, λαμβάνοντας επίσης υπόψη ότι στις 11 Σεπτεμβρίου σκοτώθηκαν περίπου 100 Γερμανοί στη Νέα Υόρκη. Μπορώ να δείξω κάποια κατανόηση που οι ΗΠΑ, παρόλο που σήμερα εξαγγέλθηκε ότι πρόκειται για περίπτωση που αφορά ολόκληρη τη Βορειοατλαντική Συμμαχία δεν θέλει να δεσμεύσει τους 19 εταίρους του ΝΑΤΟ, με εξαίρεση το Ηνωμένο Βασίλειο, στα στρατιωτικά της αντίποινα ενάντια στους τρομοκράτες και τους συνεργούς τους.
<P>
Με αμφισβητίες δεν μπορεί κανείς να κάνει αγώνα και να τον κερδίσει, και αυτό το λέω ως έφεδρος αξιωματικός των αλεξιπτωτιστών. Αυτό αποτελεί δείγμα αναξιότητας της Ευρώπης, εφόσον μάλιστα οι κατεστραμμένοι δίδυμοι πύργοι της Νέας Υόρκης έχουν παντού στην Ευρωπαϊκή Ένωση το συμβολικό τους ταίρι. Δυνητικός στόχος για τα αντίποινα των ΗΠΑ είναι μάλλον το Αφγανιστάν. Οι κάτοικοι αυτής της χώρας που δεινοπαθεί εδώ και δεκαετίες εγκαταλείπουν μαζικά την πατρίδα τους. Φυτοζωούν σε καταυλισμούς προσφύγων στο Πακιστάν και αξίζουν την πλήρη αλληλεγγύη της ΕΕ και του Κοινοβουλίου μας.
<P>
Η ΕΕ θα πρέπει να χορηγήσει βοήθεια γρήγορα και χωρίς γραφειοκρατικά κολλήματα. Θα πρέπει να ληφθεί υπόψη ότι ο χειμώνας εκεί είναι πολύ βαρύς. Αν δεν βοηθήσουμε τώρα, θα πρέπει να φοβόμαστε ότι οι πολυάριθμοι νεαροί πρόσφυγες θα ακολουθήσουν με ενθουσιασμό τους όποιους φονταμενταλιστικούς γητευτές. Το Ευρωπαϊκό Κοινοβούλιο θα πρέπει να προβεί σε σκέψεις μήπως είναι σκόπιμο να σταλεί στο Πακιστάν κοινοβουλευτική αντιπροσωπεία από την Επιτροπή Αναπτυξιακής Βοήθειας. Οι εντυπώσεις που αποκομίζει κανείς άμεσα είναι χίλιες φορές καλύτερες από τις όποιες πολυσέλιδες εκθέσεις.

<SPEAKER ID=119 NAME="Tannock">
Κυρία Πρόεδρε, το Αφγανιστάν πρέπει να αποτελέσει το κατεξοχήν παράδειγμα μιας τραγικής και αποτυχημένης διακυβέρνησης, και παρόλ' αυτά, υπάρχει η επιθυμία να παραμείνει ενιαίο κράτος πάνω από τα σύνορα του ενδοτικού διαχωρισμού. Υπέμεινε μέχρι σήμερα 28 χρόνια κομουνιστικής δικτατορίας, τα οποία διαδέχτηκε μια φανατισμένη Ισλαμική θεοκρατία, που έχει μετατρέψει τη χώρα σε κράτος-παρία, καθώς οι Ταλιμπάν προσφέρουν καταφύγιο σε τρομοκράτες και εκτελούν χιλιάδες ανθρώπους. Υπάρχουν περισσότεροι από 2 εκατομμύρια πρόσφυγες έξω από την χώρα και άλλα 5 περίπου εκατομμύρια που έχουν αναγκαστεί να μετακινηθούν στο εσωτερικό της χώρας, πολλοί από τους οποίους μπορεί να εγκαταλείψουν τη χώρα αν ξεσπάσουν εχθροπραξίες ανάμεσα στις ΗΠΑ και τους συμμάχους τους, και το Αφγανιστάν. Το Παγκόσμιο Επισιτιστικό Πρόγραμμα παρεμποδίζεται από την αντιξοότητα του εδάφους, την κατεστραμμένη υποδομή και την πολιτική των Ταλιμπάν, η οποία εμποδίζει τη συμμετοχή γυναικών, και οδήγησε σε αυθαίρετη σύλληψη μελών των ανθρωπιστικών οργανώσεων με την κατηγορία του θρησκευτικού προσηλυτισμού και στην απαγόρευση της επικοινωνίας με τον έξω κόσμο, κάτι που έχει ουσιώδη σημασία για ένα διεθνές πρόγραμμα βοήθειας. Παρόολα αυτά, περίπου 218 τόνοι τροφίμων έφτασαν στην Καμπούλ την περασμένη εβδομάδα προκειμένου να αποτραπεί η κρίση. Είναι σαφές ότι η Δύση οφείλει τώρα να σκεφτεί τι πρέπει να γίνει μετά τους Ταλιμπάν, προκειμένου να αποκατασταθεί η σταθερότητα στην περιοχή.
<P>
Την περασμένη εβδομάδα, με δυο συναδέλφους μου βουλευτές, είχα την τιμή να συναντήσω στη Ρώμη τον τέως βασιλιά του Αφγανιστάν, ο οποίος έζησε στην Ευρωπαϊκή Ένωση για μεγάλο μέρος της ζωής του. Ήμασταν οι πρώτοι δυτικοί εκλεγμένοι πολιτικοί που επισκεφτήκαμε τη βασιλική κατοικία από τότε που ξέσπασε η κρίση. Ο τέως βασιλιάς επέδειξε ύψιστο αίσθημα πατριωτισμού και καθήκοντος απέναντι στην χώρα του από την οποία έχει αποξενωθεί και μάλιστα δήλωσε πρόθυμος να υπηρετήσει το Αφγανιστάν υπό οιαδήποτε ιδιότητα επέλεγε ο λαός του μέσω της συνέλευσης του φυλετικού συμβουλίου ή Loya Jirga, την οποία προσπαθεί να συγκαλέσει τα τελευταία δύο χρόνια. Επιβεβαίωσε ότι έλαβε τη ζωτικής σημασίας υποστήριξη των δυνάμεων της αντιπολίτευσης Ενωμένου Μετώπου/Βόρειας Συμμαχίας και ότι θα βοηθήσει στην εξεύρεση ενός εσωτερικού διακανονισμού κατάλληλου για τη χώρα του. Αποτελεί τη μοναδική αφγανική μορφή που είναι αποδεκτή από όλους και η οποία μπορεί να ενώσει όλες τις εμπόλεμες φατρίες, και αυτή του την ικανότητα την απέδειξε την περίοδο 1933-1973, όταν κυβερνούσε συνταγματικά τη χώρα του, με ανεκτικότητα και μετριοπάθεια, χρησιμοποιώντας ακόμη και το αγγλικό αθλητικό πρότυπο προκειμένου να φέρει κοντά τις διαφορετικές εθνοτικές ομάδες.
<P>
Για μένα ήταν σαφές ότι ο Zahir Shah, παρά το προχωρημένο της ηλικίας του, ήταν το ιδανικό και ενδεδειγμένο πρόσωπο για το ρόλο αυτό, όπως διαπιστώθηκε μετά από μακρά συνομιλία διάρκειας με εμένα και τους συναδέλφους μου. Πολύ σοφά, επίσης, αποστασιοποιήθηκε από το ζήτημα της παλινόρθωσης της μοναρχίας, αφήνοντας την επιλογή αυτή στο λαό. Καλώ το Σώμα να υποστηρίξει την αποστολή του βασιλιά στη δύσκολη αυτή περιοχή.

<SPEAKER ID=120 NAME="Khanbhai">
Κυρία Πρόεδρε, καταδικάζω ανεπιφύλακτα την τρομοκρατία και τις δολοφονικές επιθέσεις. Συμφωνώ με τους συναδέλφους μου ότι δεν υπάρχει καμία δικαιολογία για κάτι τέτοιο και ότι κανένας δεν έχει το δικαίωμα να προβαίνει σε τέτοιες ενέργειες. Οι τρομοκράτες επιλέγουν τη βία αντί για την κάλπη, σκορπώντας το θάνατο και τον πόνο σε αθώους αμάχους και δικαιολογώντας τις πράξεις τους κραδαίνοντας τη σημαία της θρησκευτικής, φυλετικής ή πολιτικής υπεροχής.
<P>
Το Ισλάμ, όπως και άλλες μεγάλες παγκόσμιες θρησκείες, όπως ο Ιουδαϊσμός και ο Χριστιανισμός, αποτελεί τρόπο ζωής για περισσότερους από χίλια εκατομμύρια ανθρώπους σε ολόκληρο τον πλανήτη. Τα εκατομμύρια αυτά των μουσουλμάνων, από την Ινδονησία μέχρι τη Νιγηρία και από την Κεντρική Ασία μέχρι τα καταπράσινα προάστια της Καλιφόρνιας, δεν γνώριζαν τίποτε για τον Οσάμα Μπιν Λάντεν μέχρι την 11η Σεπτεμβρίου. Για τα εκατομμύρια αυτά των ανθρώπων και για το Ισλάμ δεν υπάρχει θέση για τρομοκράτες σαν αυτόν ή οποιουσδήποτε άλλους, όποιοι κι αν είναι αυτοί και από όπου και αν προέρχονται.
<P>
Αυτοί οι τρομοκράτες δεν έχουν κανένα δικαίωμα να ενεργούν εξ' ονόματος οποιουδήποτε ανθρώπου, φυλής ή θρησκείας. Συνεπώς, πρέπει να πολεμήσουμε την τρομοκρατία και να στραφούμε εναντίον των τρομοκρατών και όχι εναντίον αμάχων πολιτών που ζουν ειρηνικά και οι οποίοι θα έπρεπε να έχουν την ελευθερία να πιστεύουν στη θρησκεία που αυτοί επιλέγουν. Η ανθρώπινη ζωή είναι πολύτιμη και ο θάνατος αμάχων πολιτών, όπου κι αν αυτός συμβαίνει, είναι κάτι που απλώς αρνούμαστε να δεχτούμε. Λογική χωρίς πάθος είναι άγονη, πάθος χωρίς λογική είναι πυρετός. Ας φανούμε αποφασιστικοί και αμείλικτοι. Ας χτυπήσουμε την τρομοκρατία: ας ξεριζώσουμε τα αίτια που την υποκινούν, την θρέφουν και την συντηρούν.

<SPEAKER ID=121 NAME="Nielson">
. (ΕΝ) Κυρία Πρόεδρε, η κατάσταση ήταν ήδη άσχημη και τώρα χειροτέρεψε ακόμα περισσότερο. Όσα ειπώθηκαν σήμερα σχετικά με την κατάσταση των ανθρώπων στο Αφγανιστάν με βρίσκουν απόλυτα σύμφωνο.
<P>
Όταν οργανώσαμε το πρόγραμμα και τις προτεραιότητες του ΕCHO για το 2001, βάλαμε το Αφγανιστάν στον κατάλογο των λεγόμενων "ξεχασμένων κρίσεων" . Είχαμε ένα όριο δαπανών της τάξεως των 23 εκατομμυρίων ευρώ, που θα ήταν αρκετά για τη συνέχιση των δραστηριοτήτων που χρηματοδοτούμε στην περιοχή μέχρι το τέλος του χρόνου. Πράγματι, 29 ευρωπαϊκοί ΜΚΟ παρείχαν ανθρωπιστική βοήθεια στο εσωτερικό του Αφγανιστάν. Βρίσκονταν όλοι εκεί την 11η Σεπτεμβρίου. Την 11η Σεπτεμβρίου εγώ ετοιμαζόμουν για μια αποστολή στο Αφγανιστάν και το Πακιστάν. Θα συναντούσα τον Δρ Μασούντ, την ηγεσία των Ταλιμπάν και θα ταξίδευα στο εσωτερικό της χώρας προκειμένου να επιβλέψω το έργο των ΜΚΟ τους οποίους χρηματοδοτούσαμε. Αναγκάστηκα να ακυρώσω το ταξίδι. Το επόμενο πρωί, πήραμε το τραίνο της επιστροφής από το Λονδίνο για τις Βρυξέλλες, αλλά οι αποσκευές μας βρισκόταν ήδη στο αεροπλάνο με προορισμό το Ισλαμαμπάντ.
<P>
Τώρα, όπως είπα ήδη, η κατάσταση είναι χειρότερη. Πλησιάζει ο χειμώνας. Κι ο χειμώνας εκεί είναι τόσο βαρύς, ώστε ακόμη και υπό κανονικές συνθήκες οι στρατιωτικές επιχειρήσεις λίγο έως πολύ σταματούν, δεδομένου ότι η μετακίνηση γίνεται εξαιρετικά δυσχερής. Κατά συνέπεια, η ανθρωπιστική βοήθεια καλείται τώρα να αντεπεξέλθει σε μια πραγματικά τρομακτική πρόκληση.
<P>
Το διεθνές προσωπικό των διαφόρων διεθνών οργανισμών βοηθείας και ΜΚΟ έχουν ήδη αποχωρήσει από τη χώρα. Ωστόσο, ενθαρρυντικό είναι το γεγονός ότι το εντόπιο προσωπικό συνεχίζει τη διανομή τροφίμων - αν δεν έχουν κατασχεθεί από τους Ταλιμπάν - λειτουργούν ιατρικές μονάδες και προσφέρουν εκπαίδευση όπου αυτό είναι δυνατό. Η αντικειμενική πληροφόρηση είναι εξαιρετικά δύσκολη, αλλά είναι φανερό ότι προσπαθούν να συνεχίσουν τις δραστηριότητες αυτές ακόμη και κάτω από αυτές τις συνθήκες.
<P>
Ασφαλώς η απειλή μιας εξωτερικής επίθεσης είχε σαν αποτέλεσμα τη μετακίνηση μεγάλου μέρους του πληθυσμού. Αυτό συνεπάγεται ότι δεν μπορούμε να είμαστε σίγουροι πως οι άνθρωποι θα έχουν την ίδια με προηγουμένως εύκολη πρόσβαση στα διάφορα κέντρα αποθήκευσης τροφίμων, καθώς έχουν σκορπίσει κατά εκατομμύρια στην ύπαιθρο, χάνοντας έτσι την ευκολία πρόσβασης που είχαν στις πόλεις. Έτσι η εσωτερική κατάσταση είναι εξαιρετικά άσχημη και οι άνθρωποι που καταφέρνουν να φτάσουν στα σύνορα είναι ακόμη πιο αδύναμοι από πριν. Υπολογίζεται πως περίπου έξι εκατομμύρια Αφγανοί είναι απόλυτα εξαρτημένοι από τα τρόφιμα που έρχονται από το εξωτερικό.
<P>
Αν δεν μπορέσει να γίνει η σπορά μέχρι το χειμώνα -που είναι και το πιθανότερο - θα βρεθούμε μπροστά σε μια πολύ πιο σοβαρή απειλή εντός του επόμενου εξαμήνου, ακόμη και αν αποκατασταθεί η σταθερότητα στην περιοχή. Ο όγκος υλικοτεχνικής βοήθειας που θα χρειαστεί, ακόμη και στην καλύτερη των περιπτώσεων, μας φέρνουν μπροστά σε μια απίστευτη πρόκληση.
<P>
Υποστηρίξαμε τις διάφορες οργανώσεις των Ηνωμένων Εθνών πολύ ενεργά και συμμετείχαμε στη συνάντηση της ομάδας υποστήριξης του Αφγανιστάν στο Βερολίνο στις 27 Σεπτεμβρίου. Τα Ηνωμένα Έθνη σήμαναν συναγερμό των χρηματοδοτών με σκοπό την παροχή έκτακτης βοήθειας. Ο συναγερμός καλεί να παρασχεθούν περίπου 580 εκατομμύρια δολάρια ΗΠΑ μέχρι το Μάρτιο του επόμενου χρόνου για να εξασφαλιστεί η διανομή ανθρωπιστικής βοήθειας και η προστασία περίπου 7,5 εκατομμυρίων Αφγανών. 120 εκατομμύρια δολάρια ΗΠΑ απαιτούνται αμέσως. Η χρηματοδότηση αυτής της έκκλησης, πάντως, φαίνεται ευκολότερη σε σχέση με το συνολικό ζήτημα της προσέγγισης του πληθυσμού, ο οποίος έχει εκτοπιστεί στο εσωτερικό της χώρας και των προσφύγων.
<P>
Οι γνώμες διίστανται σε σχέση με το εάν η έμφαση θα πρέπει να δοθεί στο να κρατηθούν τα νέα μεταναστευτικά ρεύματα στο εσωτερικό του Αφγανιστάν ή εάν θα πρέπει να ενθαρρύνουμε το Πακιστάν και το Ιράν να ανοίξουν τα σύνορά τους, όπως σκοπεύει να κάνει η Ύπατη Αρμοστεία του ΟΗΕ για τους Πρόσφυγες. Η προσωπική μου εκτίμηση είναι ότι ελάχιστα μπορούμε να επηρεάσουμε την επιλογή αυτών των ανθρώπων. Διάφορα πράγματα μπορεί να συμβούν και εμείς θα πρέπει να φανούμε πολύ ευέλικτοι, ώστε να κάνουμε ό,τι χρειαστεί ανάλογα με τις εξελίξεις.
<P>
Δεν χρειάστηκε ποτέ να καταστρώσουμε κάποιο σχέδιο έκτακτης ανάγκης με τόσο λίγα δεδομένα και τόσους πολλούς αγνώστους παράγοντες. Η ανάγκη να συνεχιστεί η παροχή τροφίμων ήταν το βασικό αντικείμενο συζήτησης σε αυτή τη συνάντηση της ομάδας για το Αφγανιστάν. Όλοι συμφώνησαν στην επιτακτικότητα αυτής της ανάγκης, αλλά ταυτίστηκαν στο ότι οι προοπτικές διανομής στην πράξη αυτής της βοήθειας ήταν μάλλον φτωχές. Οι περισσότεροι συμμετέχοντες υποστήριξαν ότι η διανομή τροφίμων χωρίς την παρουσία αλλοδαπού προσωπικού θα μπορούσε να εκθέσει τους αφγανούς εταίρους σε υπερβολικό κίνδυνο. Η προηγούμενη αναφορά μου στο γεγονός ότι το ντόπιο προσωπικό εξακολουθεί να κάνει ό,τι και πριν την αποχώρηση του αλλοδαπού προσωπικού σχετίζεται με τις διανομές των υφιστάμενων τροφίμων και άλλων προμηθειών.
<P>
Είναι πολύ πιο δύσκολο και απαιτητικό να οργανώσει κανείς την είσοδο στη χώρα αποστολών νέων προμηθειών με δεδομένη την υπάρχουσα κατάσταση.
<P>
Τα πράγματα είναι διαφορετικά στην βορειοανατολική πλευρά, η οποία ελέγχεται από τη Βόρεια Συμμαχία σε σχέση με την υπόλοιπη χώρα. Αλλά από την πλευρά της ανθρωπιστικής βοήθειας είναι προφανές ότι οι δραστηριότητές μας πρέπει να στοχεύουν σε ολόκληρη τη χώρα. Έτσι πρέπει να γίνει.
<P>
Χρησιμοποιούμε τρία χρηματοδοτικά εργαλεία προκειμένου να χρηματοδοτήσουμε τη βοήθεια προς τον αφγανικό πληθυσμό. Πρώτον - και αυτό για να βάλουμε τα πράγματα στη θέση τους - τα τελευταία δέκα χρόνια προσφέραμε ανθρωπιστική βοήθεια ύψους άνω των 400 εκατομμυρίων ευρώ σε άτομα που έχουν εκπατριστεί στο εσωτερικό του Αφγανιστάν και σε πρόσφυγες που έχουν καταφύγει στις γειτονικές χώρες: κεφάλαια από το ταμείο του ECHO, ανακούφιση από την ανομβρία και δραστηριότητες όπως επισιτιστική βοήθεια, αποκατάσταση των καλλιεργειών, αποκατάσταση της υδροδότησης και της αποχέτευσης, βοήθεια σε άτομα που έχουν εκτοπιστεί στο εσωτερικό της χώρας και σε πρόσφυγες που έχουν καταφύγει στο Πακιστάν, καθώς και πρόληψη του εκτοπισμού και υποστήριξη των επαναπατριζόμενων. Όλα αυτά είναι λοιπόν κάτι περισσότερο από απλή επισιτιστική βοήθεια. Το ECHO και οι οργανώσεις που δουλεύουν με δικά μας χρήματα έχουν στο ενεργητικό τους ένα σύνολο από ουσιαστικές δραστηριότητες τις οποίες συνεχίζουν.
<P>
Να προσθέσω εδώ ότι μια ατυχής διεθνής περίπτωση δεν είναι αντιπροσωπευτική της κατάστασης των 29 οργανισμών που χρηματοδοτεί η Επιτροπή. Η κατάσταση είναι δύσκολη, αλλά είναι σημαντικό να σημειώσουμε ότι οι οργανισμοί τους οποίους χρηματοδοτούμε δεν μπορούν να κατηγορηθούν για το ίδιο είδος δραστηριότητας. Μπορούσαν να λειτουργούν με αλλοδαπό προσωπικό μέχρι την 11η Σεπτεμβρίου και έχουν στο ενεργητικό τους ένα σύνολο δραστηριοτήτων, το οποίο ανυπομονούσα πολύ να δω. Χαιρετίζω επίσης τον προκάτοχό μου σε αυτή τη θέση, ο οποίος έθεσε τα θεμέλια γι' αυτή την καλή συνεργασία με τους ευρωπαϊκούς ανθρωπιστικούς ΜΚΟ.
<P>
Φέτος, δεσμεύσαμε 23 εκατομμύρια ευρώ στο ECHO, τα οποία διοχετεύτηκαν μέσω διαφόρων ΜΚΟ και υπηρεσιών των Ηνωμένων Εθνών. Όπως προείπα, αυτό θα κάλυπτε τη συνέχιση των δραστηριοτήτων μέχρι το τέλος του χρόνου. Ακολούθησε αυτή η τρομερή τρομοκρατική ενέργεια. Αντιδράσαμε άμεσα με επιπλέον 4 εκατομμύρια ευρώ. Τη διαχείρισή τους θα αναλάβει το Παγκόσμιο Επισιτιστικό Πρόγραμμα, η Ύπατη Αρμοστεία του Ηνωμένων Εθνών για τους Πρόσφυγες και ο Διεθνής Ερυθρός Σταυρός.
<P>
Τώρα η ανταπόκρισή μας πρέπει να πάει πιο πέρα από αυτά. Θα πλησιάσουμε την αρμόδια για τον προϋπολογισμό αρχή, προκειμένου να πάρουμε το πράσινο φως για την πρόσβαση και χρήση κεφαλαίων από το αποθεματικό εκτάκτου ανάγκης του προϋπολογισμού, όπως σε παλαιότερα χρόνια όταν ο κανονικός προϋπολογισμός της Ευρωπαϊκής Υπηρεσίας Ανθρωπιστικής Βοήθειας δεν κάλυπτε τις ανάγκες που ανέκυπταν λόγω κάποιων τρομερών γεγονότων. Ανακοινώσαμε 25 εκατομμύρια ευρώ την περασμένη βδομάδα στην Επιτροπή. Το ποσό αυτό θα αποτελέσει μέρος αυτής της επιχείρησης και στόχο θα έχει τις άμεσες ανάγκες των προσφύγων. Θα ζητήσουμε περισσότερα χρήματα. Αλλά αυτό καλύπτεται από την κανονική διαδικασία πρόσβασης σε επιπλέον χρήματα.
<P>
Η δεύτερη υποστηρικτική γραμμή είναι η βοήθεια της ΕΚ προς τους ξεριζωμένους ανθρώπους. Εδώ χρηματοδοτούμε δραστηριότητες που οδηγούν στη δημιουργία κατάλληλου περιβάλλοντος για την υποστήριξη της βιώσιμης επανεγκατάστασης των επαναπατριζομένων και δραστηριότητες που στοχεύουν στο να πείσουν τους ανθρώπους να παραμείνουν στα χωριά τους. Αυτή η γραμμή προϋπολογισμού θα δεσμεύσει από τον Οκτώβριο κεφάλαια για έναν προϋπολογισμό ύψους 19 εκατομμυρίων ευρώ στο Αφγανιστάν, 3 εκατομμυρίων ευρώ στο Πακιστάν και 2 εκατομμυρίων ευρώ στο Ιράν. Τα κεφάλαια διοχετεύονται μέσω των μη κυβερνητικών οργανισμών του Αφγανιστάν και αντιπροσωπειών των Ηνωμένων Εθνών.
<P>
Η τρίτη γραμμή είναι η επισιτιστική βοήθεια εκ μέρους της ΕΚ και η επισιτιστική ασφάλεια. Από την αρχή αυτού του χρόνου, η γραμμή αυτή δέσμευσε 30 000 τόνους επισιτιστικής βοήθειας για το Παγκόσμιο Επισιτιστικό Πρόγραμμα και 7 000 τόνους για τους ΜΚΟ. Η Επιτροπή ζητά τώρα άλλα 7 εκατομμύρια ευρώ για το ΠΕΠ στο Αφγανιστάν.
<P>
Θα ήθελα να απαντήσω σε μερικά από τα ερωτήματα που τέθηκαν. Η κ. Nicholson ανέφερε ότι θα έπρεπε να κάνουμε περισσότερα μέσω της Ύπατης Αρμοστείας του ΟΗΕ για τους πρόσφυγες και της ΠΟΥ προκειμένου να διευρύνουμε την ευρεία βάση και να βελτιώσουμε την οργάνωση αυτής της βοήθειας. Σχετικά επίσης με τις παρατηρήσεις του κ. Van der Berg, από την πλευρά της εμπορικής διαχείρισης, αν μπορούμε να το πούμε έτσι, η επιχείρηση στο Αφγανιστάν είναι μια καλή περίπτωση συνεργασίας μεταξύ των οργανισμών των Ηνωμένων Εθνών και των επαγγελματικών και σχετικά μεγάλων και εξειδικευμένων μη κυβερνητικών οργανισμών, οι οποίοι, εδώ και μερικά χρόνια, αποτελούν μέρος της επιχείρησης. Αυτό που χρειαζόμαστε τώρα είναι σχέδια δράσης για συγκεκριμένες ενέργειες. Ακούμε στα μέσα μαζικής ενημέρωσης τώρα για τη διέλευση μιας αποστολής από το πέρασμα Khyber με κατεύθυνση προς βορρά. Αυτό είναι ένα "πρότυπο σχέδιο" , ας το πούμε έτσι, το οποίο μπορεί να φτάσει μέχρι την Καμπούλ κι ακόμη παραπέρα, προκειμένου να δούμε τι είναι δυνατό να γίνει. Αλλά δεν υπάρχει οργανωμένο συνολικό σχέδιο. Αυτή ήταν μια απάντηση στις προτάσεις της Ύπατης Αρμοστείας των Ηνωμένων Εθνών για τους Πρόσφυγες στη συζήτηση με τους δωρητές για τον καλύτερο σχεδιασμό έτσι ώστε να γνωρίζουμε τι πρέπει να κάνουμε και να μην βουλιάξουμε στη γραφειοκρατία, όπως είπε ο κ. Knolle. Δεν είναι αυτό το πρόβλημα. Θα έφτανα να πω ότι γενικά δεν είναι αυτό το πρόβλημα με τη δουλειά μας στον χώρο της ανθρωπιστικής βοήθειας. Παρακαλώ μην ξεχνάτε ότι κάθε χρόνο χρησιμοποιείται το σύνολο του προϋπολογισμού του ECHO και φέτος ερχόμαστε σε σας για να ζητήσουμε περισσότερα χρήματα λόγω της κατάστασης. Η γραφειοκρατία στον τομέα αυτόν είναι ελάχιστη.
<P>
Αναφέρθηκε το θέμα της προστασίας. Εδώ ερχόμαστε σε ένα τρομερό δίλημμα. Δεν μπορούμε να πιέσουμε τις εθελοντικές οργανώσεις που δουλεύουν με τα δικά μας χρήματα να κάνουν κάτι που δεν θέλουν. Από την άλλη, αντιμετωπίζουμε ένα πρόβλημα ως χρηματοδότες, αν για παράδειγμα θέλουν να κάνουν κάτι πολύ τολμηρό που μπορεί να τους δημιουργήσει προβλήματα κι εμείς κάνουμε ό,τι μπορούμε στο θέμα της ασφάλειας, χωρίς περαιτέρω ερωτήσεις. Η Τσετσενία είναι ένα τέτοιο παράδειγμα· οι Ρώσοι εξακολουθούν να αρνούνται την πρόσβαση των μη κυβερνητικών οργανισμών μας σε ασύρματο, και αυτό είναι ένα απτό πρόβλημα για την ασφάλεια των ανθρώπων εκεί. Πρόκειται για μια πράξη εξισορρόπησης και η ευθύνη που έχουμε ως χρηματοδότες της δραστηριότητας αγγίζει βαθιά το θέμα της ασφάλειας. Και πάλι, η συνεργασία με τα Ηνωμένα Έθνη είναι εν μέρει μια απάντηση σε αυτό, αλλά η παροχή ανθρωπιστικής βοήθειας στο μέρος του Αφγανιστάν που ελέγχεται από τους Ταλιμπάν υπό κάποιου είδους ένοπλης προστασίας δεν αποτελεί επιλογή.
<P>
Πρέπει να υπάρξει ένας πολύ ανοιχτός τρόπος ανθρωπιστικής λειτουργίας, όπου η καχυποψία σχετικά με το πώς κινείται κάποιος μέσα στη χώρα να μην είναι καθοριστικός παράγοντας. Αλλά κάτι τέτοιο είναι εξαιρετικά δύσκολο. Συμφωνώ με όσα είπαν η κ. Frahm και η κ. Bonino για τη θέση της γυναίκας. Πρόκειται για την πιο ακραία εκδοχή άρνησης και καταπάτησης των ανθρωπίνων δικαιωμάτων που έχουμε δει. Αποτελεί αντικείμενο της διαμάχης η οποία συμβαίνει τώρα και ελπίζουμε ότι μετά από όλα όσα πρόκειται να περάσουμε, θα επικρατήσει η λογική.
<P>
Ο κ. Belder αναφέρθηκε στο θέμα της εξαγωγής ναρκωτικών. Για να είμαστε αντικειμενικοί, θα πρέπει να σημειώσουμε ότι οι Ταλιμπάν έκαναν τεράστιες προσπάθειες για τον περιορισμό της παραγωγής οπίου κι αυτή ίσως είναι μια από τις καλύτερες περιπτώσεις παγκοσμίως όπου είδαμε να γίνεται αυτό που η διεθνής κοινότητα θα ήθελε να δει. Αφορά μια εντελώς διαφορετική ατζέντα, αλλά είναι γεγονός, και έτσι θεώρησα σωστό να το αναφέρω.
<P>
Σχετικά με την αναφορά του κ. Morillon στον αποθανόντα αρχηγό της Βόρειας Συμμαχίας Αχμέντ Σάχ Μασούντ, δεν έχουμε καλύτερη απάντηση από αυτή που τόσο καλά παρουσίασε ο Επίτροπος Pattten σχετικά με την ανάγκη μιας πολυεδρικής βάσης για το σχεδιασμό του μέλλοντος του Αφγανιστάν. Αυτή είναι η γραμμή που πρέπει να ακολουθήσουμε. Ο κ. Morillon με ρώτησε επίσης αν είχα την αποφασιστικότητα και τα μέσα να κάνω αυτά που πρέπει να γίνουν. Βασιζόμαστε στους διεθνείς οργανισμούς βοήθειας προκειμένου να κάνουν ό,τι είναι απαραίτητο. Δεν διστάσαμε να επιστρατεύσουμε κεφάλαια και συμμετέχουμε ενεργά στην περιοχή μαζί με τους ανθρώπους που εκπροσωπούν το ECHO, το οποίο βρίσκεται μόνιμα εκεί. Συμμετέχουμε στη συζήτηση σχετικά με τους τρόπους οργάνωσης των πραγμάτων και της καλύτερης δυνατής κατανόησης της κατάστασης.
<P>
Απαντώντας στον κ. Staes, θα έλεγα ότι η μέριμνα για τις χώρες της Κεντρικής Ασίας στα βόρεια σύνορα του Αφγανιστάν θα είναι μέρος του πακέτου στο οποίο αναφέρθηκα και αναζητάμε επιπλέον πηγές εκτός από τα 25 εκατομμύρια ευρώ που ήδη αναφέραμε δημοσίως. Σε ό,τι αφορά τον διάλογο με την αρμόδια για τον προϋπολογισμό αρχή, δεν αποκαλύπτουμε ποσά άλλα εκτός από τα 25 εκατομμύρια ευρώ, αλλά αυτό αποτελεί στοιχείο αυτού του πακέτου, στο οποίο θα επανέλθουμε πολύ σύντομα.
<P>
Σας ευχαριστώ για την υπομονή σας. Πρόκειται για μια ιδιαίτερα απαιτητική κατάσταση. Θεωρώ ότι μας δείχνει ότι αν ανατρέξουμε στην ιστορία των δικών μας εμπειριών στην Ευρώπη, θα δούμε ότι οργανωθήκαμε προκειμένου να κάνουμε ό,τι ήταν απαραίτητο να γίνει στην Ευρώπη μετά το Δεύτερο Παγκόσμιο Πόλεμο και τα καταφέραμε. Το πρόβλημα που συζητάμε εδώ σήμερα και οι προκλήσεις που περιέχει μας λένε ότι η Ευρώπη τώρα χρειάζεται να οργανωθεί και να βρει έναν τρόπο να πετύχει αυτά που ο κόσμος χρειάζεται να πετύχει.

<SPEAKER ID=122 NAME="Πρόεδρος">
Σας ευχαριστώ.
<P>
Η συζήτηση έληξε.

<CHAPTER ID=7>
Προσανατολισμοί σχετικά με το διευρωπαϊκό δίκτυο μεταφορών
<SPEAKER ID=123 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής για τους προσανατολισμούς σχετικά με το διευρωπαϊκό δίκτυο μεταφορών.
<P>
Τον λόγο, εξ ονόματος της Επιτροπής, έχει η κ. Loyola de Palacio.

<SPEAKER ID=124 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, το Σώμα των Επιτρόπων στη σημερινή του συνεδρίαση υιοθέτησε μια πρόταση αναθεώρησης των διευρωπαϊκών δικτύων μεταφορών, καθώς επίσης και την αναθεώρηση του δημοσιονομικού κανονισμού, που επιτρέπει τον διπλασιασμό της κοινοτικής χρηματοδότησης αυτών των έργων, φτάνοντας έως και το 20% των ιδίων.
<P>
Το διευρωπαϊκό δίκτυο μεταφορών αποτελεί τη σπονδυλική στήλη της εσωτερικής μας αγοράς από τη δημιουργία του με τη Συνθήκη του Μάαστριχτ και χάρη στους προσανατολισμούς που υιοθετήσαμε από κοινού το 1996, η Ευρωπαϊκή Ένωση διαθέτει μια δομή δικτύων ευρωπαϊκού ενδιαφέροντος που επιτρέπει τη διασύνδεση όλων των περιοχών μας και διευκολύνει την κυκλοφορία ατόμων και εμπορευμάτων.
<P>
Αυτά τα διευρωπαϊκά δίκτυα αποτελούν την πρώτη προσπάθεια της Ευρώπης από τη Ρωμαϊκή εποχή για πραγματική εξέταση κατά τρόπο σφαιρικό και ολοκληρωμένο των υποδομών της.
<P>
Η αναθεώρηση που προτείνουμε σήμερα αποσκοπεί στην ενημέρωση της ανάπτυξης αυτού του συστήματος και στην προσθήκη νέων έργων προτεραιότητας που ανταποκρίνονται στα προβλήματα των προκλήσεων που η κοινή πολιτική μεταφορών μας έχει δημιουργήσει τα τελευταία χρόνια.
<P>
Η απελευθέρωση των συστημάτων μεταφορών και η αύξηση της ζήτησης για κυκλοφορία έχουν προκαλέσει μια ανισορροπία μεταξύ των διαφόρων τρόπων μεταφορών και έχουν συμβάλλει στη δημιουργία αδιεξόδων σε κάποιους τομείς των υποδομών μας. Τόσο η Σύνοδος Κορυφής του Γκέτεμποργκ, όσο και η Λευκή Βίβλος για τις μεταφορές που εγκρίθηκε στις 12 Σεπτεμβρίου, έχουν επισημάνει αυτές τις ελλείψεις και έχουν ζητήσει από την Επιτροπή να λάβει κατεπείγοντα μέτρα για την αντιμετώπισή τους.
<P>
Στη σημερινή πρόταση, η Επιτροπή προτείνει τη συμπερίληψη στα έργα προτεραιότητας, εκτός των καλούμενων σχεδίων του Έσσεν, οχτώ νέων δικτύων σιδηροδρομικών μεταφορών, συνδυασμένων μεταφορών, εσωτερικής ναυσιπλοΐας και έξυπνων μεταφορών, και συγκεκριμένα το σχέδιο GALILEO, και την αφαίρεση των αρχικών σχεδίων που έχουν ήδη ολοκληρωθεί.
<P>
Τα νέα σχέδια θα αποτελούνται καταρχάς από μια σιδηροδρομική γραμμή των Πυρηναίων που θα επιτρέπει την αντιμετώπιση του φυσικού εμποδίου που χωρίζει την ιβηρική χερσόνησο από την υπόλοιπη ηπειρωτική Ευρώπη.
<P>
Το δεύτερο θα είναι το τρένο μεγάλης ταχύτητας, συνδυασμένων μεταφορών Ανατολής-Δύσης, από το Παρίσι έως τη Βιέννη που αργότερα θα πρέπει να επεκταθεί έως τη Βουδαπέστη και που θα ολοκληρώσει το δίκτυό μας ανοίγοντας την πύλη προς τη διεύρυνση.
<P>
Το τρίτο θα είναι η πλοϊμότητα του Δούναβη, μεταξύ των Straubing και Vilshofen, που θα συνδέει τη Βόρεια Θάλασσα με τη Μαύρη Θάλασσα, βελτιώνοντας συνεπώς τη διασύνδεση μεταξύ Δούναβη και Ρήνου.
<P>
Το τέταρτο, το σύστημα πλοήγησης και προσδιορισμού θέσης μέσω δορυφόρου GALILEO, του οποίου η προτεραιότητα αναγνωρίστηκε από διαδοχικά Ευρωπαϊκά Συμβούλια, καθώς και από το παρόν Σώμα.
<P>
Το πέμπτο, θα είναι η σταθερή σύνδεση μεταξύ Γερμανίας και Δανίας μέσω της Fehmarn σύμφωνα με το πρότυπο του Orensund, που θα βελτιώσει τη διασύνδεση των σκανδιναβικών χωρών με την υπόλοιπη ήπειρο.
<P>
Το έκτο έργο θα είναι η σιδηροδρομική διαλειτουργικότητα μεγάλης ταχύτητας του ιβηρικού δικτύου, προσαρμόζοντας το πλάτος της σιδηροδρομικής γραμμής στην υπόλοιπη ευρωπαϊκή ήπειρο, κάτι που θα επιτρέψει την αποσυμφόρηση των χερσαίων και εναέριων μεταφορών.
<P>
Το έβδομο έργο είναι η επέκταση του έργου του Brennero Μόναχο-Βερόνα, έως τη Νάπολη, προσθέτοντας το τμήμα Μπολώνια-Μιλάνο.
<P>
Και το όγδοο είναι η επέκταση του τρένου υψηλής ταχύτητας Νότου έως την πόλη Nξmes, που θα επιτρέψει τη σύνδεση Νότιας και Βόρειας Ευρώπης.
<P>
Η γενική επένδυση που απαιτείται για τα συγκεκριμένα έργα θα υπερβεί τα 66 δισ. ευρώ, που προφανώς θα πρέπει να προέρχονται ουσιαστικά από εθνικούς, περιφερειακούς, ιδιωτικούς, δημόσιους και πιθανώς επίσης κοινοτικούς πόρους. Η γεωγραφική τους προβολή καλύπτει όλο το έδαφός μας και θα έχει αποφασιστικές επιπτώσεις στην ανταγωνιστικότητα της οικονομίας μας.
<P>
Επωφεληθήκαμε επίσης αυτής της αναθεώρησης για να συμπεριλάβουμε στα διευρωπαϊκά δίκτυα κάποιες μικρότερες τεχνικές προσαρμογές σε ήδη υφιστάμενα έργα που εκκρεμούσαν από τη συνδιαλλαγή του πακέτου προσανατολισμών του 1996.
<P>
Στη Λευκή Βίβλο για τις μεταφορές δεσμευτήκαμε ότι αυτής της πλέον επείγουσας και προτεραιότητας αναθεώρησης θα ακολουθήσει μια άλλη το 2004 που θα συμπεριλάβει με περισσότερες λεπτομέρειες τα έργα των νέων κρατών μελών της Ένωσης. Θα ήταν πρώιμο, κυρίες και κύριοι, να κάνουμε κάτι τέτοιο τώρα εφόσον, παρά τις προπαρασκευαστικές εργασίες, που βρίσκονται ήδη σε αρκετά προχωρημένο στάδιο, απαιτούνται ακόμη σημαντικές πληροφορίες που θα μπορούμε να έχουμε μόνο κατά την τελευταία φάση της διεύρυνσης.
<P>
Συνεπώς, θα είναι το ίδιο το Ευρωπαϊκό Κοινοβούλιο αυτό που θα εξετάσει την επόμενη αναθεώρηση, και πρόκειται για πολιτική δέσμευση που από πλευράς μου επιβεβαιώνω εκ νέου ενώπιον αυτού του Σώματος.
<P>
Κύριε Πρόεδρε, νοιώθω μεγάλη ικανοποίηση που με αυτό το έργο εκτελώ τις εντολές του Συμβουλίου και τις νέες επιταγές της κοινής πολιτικής μας μεταφορών. Τώρα, αφού παρουσιαστούν η Λευκή Βίβλος και η αναθεώρηση των διευρωπαϊκών δικτύων ευελπιστώ και ελπίζω ότι στα πλαίσια της διαδικασίας συναπόφασης αυτό το Κοινοβούλιο θα προσφέρει τη συνεισφορά του της οποίας η προστιθέμενη αξία είναι προφανής.
<P>
Γνωρίζω, κυρίες και κύριοι, πως αν η Επιτροπή ενέκρινε σήμερα αυτό, υπάρχουν στην επικαιρότητα και άλλα γεγονότα, και συγκεκριμένα οι επιπτώσεις των γεγονότων της 11ης Σεπτεμβρίου στον τομέα των εναέριων μεταφορών, που πιθανώς να τραβήξουν την προσοχή σας. Φυσικά θα απαντήσω σε κάθε ερώτηση που θέλετε να μου θέσετε σχετικά με αυτό το θέμα.

<SPEAKER ID=125 LANGUAGE="DE" NAME="Jarzembowski">
Κύριε Πρόεδρε, αξιότιμη κυρία Αντιπρόεδρε, σας ευχαριστούμε πολύ που μας κάνετε αυτή την ενδιάμεση ενημέρωση. Η δυσαρέσκειά μας αφορά τα κράτη μέλη, διότι τα κράτη μέλη ουσιαστικά σας εγκατέλειψαν τον τελευταίο ενάμιση χρόνο. Θα έπρεπε να έχουμε στα χέρια μας την ενδιάμεση έκθεση για τα διευρωπαϊκά δίκτυα ήδη το 1999. Σας ευχαριστούμε λοιπόν που την υποβάλλετε σήμερα.
<P>
Το πρώτο μας ερώτημα είναι το εξής: στην έκθεση σας επισημάνατε ότι θέλετε όχι μόνο να προβείτε σε συμπληρώσεις αλλά και να επιμείνετε να πραγματοποιηθούν επιτέλους τα υφιστάμενα σχέδια που ακόμα δεν έχουν πραγματοποιηθεί από τα κράτη μέλη, όπως λ.χ. η σήραγγα βάσης του Brenner. Ρωτώ λοιπόν, πώς θα μπορέσουμε να καταφέρουμε από κοινού, ενδεχομένως και με τροποποίηση της χρηματοδότησης, ώστε να πραγματοποιηθούν οπωσδήποτε αφενός σημαντικά έργα που είχαν προβλεφθεί στο παρελθόν, όπως η σήραγγα βάσης του Brenner, και αφετέρου νέα σχέδια όπως η σύνδεση Γαλλίας Ισπανίας μέσω των Πυρηναίων, ή η μόνιμη ζεύξη Δανίας - Γερμανίας;
<P>
Το δεύτερο ερώτημά μου - και αναφερθήκατε και εσείς σε αυτό, κυρία Αντιπρόεδρε - αφορά το πότε θα μας παρουσιάσετε στην επιτροπή ή στην Ολομέλεια την πολιτική σας για την καταπολέμηση ενός νέου ανταγωνισμού μέσω επιδοτήσεων στον τομέα των αερομεταφορών. Από την άλλη πλευρά τίθεται και το ερώτημα με ποιο τρόπο είναι δυνατόν να βοηθηθούν οι αεροπορικές εταιρείες μετά από τα τραγικά γεγονότα στις 11 Σεπτεμβρίου.

<SPEAKER ID=126 LANGUAGE="DE" NAME="Piecyk">
Κύριε Πρόεδρε, πιστεύω ότι μπορούμε οπωσδήποτε να συνταχθούμε καταρχήν με τις απόψεις που μας παρουσίασε η Επίτροπος. Συμμερίζομαι τα λεγόμενα του συναδέλφου Jarzembowski, θέλω ωστόσο να ρωτήσω την Επίτροπο αν μπορεί να συμφωνήσει μαζί μας ότι μπορούμε να μάθουμε κάτι από τις εμπειρίες που είχαμε μέχρι σήμερα με τα διευρωπαϊκά δίκτυα.
<P>
Μία από τις εμπειρίες αυτές αφορά για παράδειγμα το εξής: όταν οι αρχηγοί κρατών και κυβερνήσεων υιοθετούν έναν κατάλογο, αυτός δεν είναι αυτόματα ποιοτικά καλύτερος από τον αντίστοιχο κατάλογο που έχει υιοθετήσει το Κοινοβούλιο ή από τις προτεραιότητες που έχει θέσει το τελευταίο. Θα μπορούσαμε άραγε να επωφεληθούμε για παράδειγμα από αυτή την εμπειρία; Πάντως, θεωρώ ότι αξίζει της πλήρους υποστήριξής μας το σχέδιο που μας ανέπτυξε η Επίτροπος στη Λευκή Βίβλο να συγκεντρωθούν δηλαδή σε μεγάλο βαθμό οι μεταφορές στους σιδηροδρόμους και στις πλωτές οδούς. Το ερώτημα είναι εδώ μήπως θα έπρεπε να εξετάσουμε όλα τα χρηματοδοτικά μέσα και όχι μόνο τα κονδύλια που διαθέτουμε για τα ΔΔ με επίκεντρο το εν λόγω σχέδιο. Και τούτο διότι αν στις μεταφορές δοθεί προτεραιότητα στους σιδηροδρόμους και στις πλωτές οδούς μόνο στο πλαίσιο των ΔΔ, θα πρέπει να εξετάσει κανείς και άλλα ταμεία, όπως λ.χ. το Ταμείο Συνοχής και να ελέγξει κατά πόσο θα μπορούσε να συνυπολογιστεί και εκεί η συγκεκριμένη προτεραιότητα. Αυτά ήταν τα ερωτήματά μου.

<SPEAKER ID=127 NAME="Bouwman">
 - (NL) Κυρία Επίτροπε, μόλις αναφερθήκατε σε μία σειρά σχεδίων, τα οποία θα έχουν συνέχεια, για παράδειγμα, τη γραμμή υψηλής ταχύτητας Παρισίου-Βιέννης-Βουδαπέστης, με κατεύθυνση ανατολική και τη δυνατότητα πλεύσης του Δούναβη. Διερωτώμαι κατά πόσο η πλοϊμότητα του Δούναβη πρέπει να εμπίπτει σε αυτά που υλοποιούνται αυτή τη στιγμή στο πλαίσιο των διευρωπαϊκών δικτύων. Πιθανόν, θα ήταν δυνατή η επανόρθωση αυτού, τρόπος του λέγειν, επειδή ήδη υπάρχει μία σύνδεση. Επομένως, αυτή είναι η ερώτηση ένα.
<P>
Κατά δεύτερον, καθίσταται όλο και σαφέστερο, κατά τη γνώμη μου, ότι, στο πλαίσιο των συνδέσεων στο εσωτερικό των υπό ένταξη χωρών απαιτούνται και συνδέσεις βορρά-νότου και όχι μόνο συνδέσεις από την Ευρώπη προς την κατεύθυνση ανατολής-δύσης και παραπέρα. Επομένως, η ερώτησή μου είναι κατά πόσο αυτή τη στιγμή υφίσταται σχέδια για τη δημιουργία περισσότερων συνδέσεων βορρά-νότου στις σημερινές υποψήφιες χώρες;

<SPEAKER ID=128 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, σας ευχαριστώ για τις ερωτήσεις σας. Καταρχάς θα απαντήσω στον κ. Jarzembowski.
<P>
Κατά τη γνώμη μου είναι κατεπείγον να παρουσιάσουμε σε αυτό το Κοινοβούλιο και στο Συμβούλιο ένα νέο σύστημα τιμολόγησης της χρήσης των έργων υποδομής, και συγκεκριμένα μια τροποποίηση της υπάρχουσας Οδηγίας Euroviρeta όσον αφορά τη χρηματοδότηση των έργων υποδομής οδικών μεταφορών.
<P>
Αυτό που αναμφίβολα, μεταξύ άλλων, θέτουμε σε αυτή την πρόταση της νέας χρηματοδότησης έργων υποδομής, είναι ότι οι υποδομές θα πρέπει να αναλαμβάνουν όχι μόνο το κόστος της συντήρησης ή της κατασκευής, αλλά επίσης και τις αποκαλούμενες εξωτερικές δαπάνες, σύμφωνα με την έκθεση Costa που είχε εγκριθεί από το Κοινοβούλιο. Αναφερόμαστε σε δαπάνες όπως εκείνες που αφορούν τη συμφόρηση, τα ατυχήματα ή κάποιο περιβαλλοντικό κόστος που προφανώς δύναται να καθοριστεί και να προσδιοριστεί ποσοτικά.
<P>
Επιπλέον, σε αυτήν την πρόταση θα εισαγάγουμε τη δυνατότητα σε κάποιες περιπτώσεις, και επιμένω όχι ως πάγιο σύστημα αλλά μόνο σε κάποιες εξαιρετικές περιπτώσεις όπως είναι επί παραδείγματι η σήραγγα του Brenner ή κάποια άλλα μεγάλα έργα που αφορούν πολυδάπανες εργασίες, που επιπλέον έχουν σημαντικές περιβαλλοντικές επιπτώσεις οι οποίες θα πρέπει να μειωθούν στο ελάχιστο, να εφαρμόζεται επίσης στην Ευρωπαϊκή Ένωση το αποκαλούμενο ελβετικό πρότυπο, δηλαδή να χρησιμοποιούνται τα διόδια ή μέρος αυτών ενός υπάρχοντος έργου υποδομής για τη δημιουργία των πόρων που θα επιτρέπουν τη χρηματοδότηση της κατασκευής ενός εναλλακτικού έργου υποδομής σιδηροδρομικών μεταφορών. Πρόκειται για ένα ζήτημα ουσιαστικής σημασίας. Μέσω αυτών των τρόπων ελπίζουμε ότι μπορούν να ολοκληρωθούν έργα τα οποία είναι μείζονος σημασίας για τη διάρθρωση και διασύνδεση του συνόλου του ευρωπαϊκού εδάφους.
<P>
Το δεύτερο ζήτημα: θα έχετε την ευκαιρία να αναλύσετε τα έργα που παρουσιάζονται εδώ κατά τη διάρκεια της διαδικασίας συναπόφασης. Θα ήθελα να πω πως το γεγονός ότι ένα έργο εμφανίζεται στα διευρωπαϊκά δίκτυα επιτρέπει στην Ευρωπαϊκή Ένωση να ωθήσει τα κράτη μέλη - που σε τελική ανάλυση είναι εκείνα που πρέπει να κάνουν τις μεγάλες επενδύσεις - ή τις περιφέρειες να προγραμματίσουν επίσης τα μεγάλα τους έργα όχι με γνώμονα το εθνικό συμφέρον αλλά το συμφέρον της διευρωπαϊκής διασύνδεσης, και κατά συνέπεια με ένα διαμεθοριακό όραμα. Για αυτόν τον λόγο είπα πως από τη Ρωμαϊκή εποχή αυτή η προσπάθεια σχετικά με τα διευρωπαϊκά δίκτυα είναι η πρώτη ορθολογική πρόταση αυτού του είδους.
<P>
Αυτό θα καταστεί δυνατό μέσω της συγχρηματοδότησης, της οποίας το μέγιστο όριο σήμερα ανέρχεται σε 10%. Θα μπορεί να φτάσει έως το 20% αν εγκριθούν οι προτάσεις που υποβάλλονται εδώ σχετικά με κάποια ιδιαίτερα σημαντικά και πολυδάπανα έργα, επειδή, επιπλέον, η εμφάνισή τους στα διευρωπαϊκά δίκτυα διευκολύνει την πρόσβαση σε χρηματοδότηση προερχόμενη από την Ευρωπαϊκή Τράπεζα.
<P>
Τέλος, θα ήθελα να πω στον κ. Bouwman ότι ακριβώς στη νέα αυτή πρόταση, δεν ενσωματώσαμε μόνο τους άξονες Βορρά-Νότου, που ουσιαστικά συμπεριλήφθηκαν στα άλλα διευρωπαϊκά δίκτυα, γιατί ήταν εκείνοι που χρειάζονταν περισσότερο, αλλά επίσης τους άξονες Ανατολής-Δύσης, κυρίως τον βασικό άξονα Παρίσι - Στουτγάρδη - Βιέννη, που θα πρέπει να συνδεθεί με τη Βουδαπέστη, καθώς επίσης και τον Δούναβη και την καλύτερη επικοινωνία του με τον Ρήνο, επιτρέποντας έτσι τη δημιουργία ενός Νότιου - Ανατολικού - Βορειοανατολικού άξονα, που θα διασχίζει ολόκληρη την Ένωση.
<P>
Ωστόσο, είναι σαφές ότι στην αναθεώρηση του 2004, όταν θα συμπεριληφθούν επίσης τα νέα κράτη μέλη της Ένωσης, θα τονιστεί ακόμη περισσότερο αυτός ο άξονας Ανατολής-Δύσης, χωρίς να αγνοηθεί ο άξονας Βορρά-Νότου, που θα πρέπει να διατηρηθεί σε κάθε περίπτωση.

<SPEAKER ID=129 NAME="Πρόεδρος">
Ακριβώς, κυρία Αντιπρόεδρε, δεν θα πρέπει να αγνοήσουμε ούτε το Βορρά ούτε το Νότο, κάποιες φορές λέγεται πως δεν θα πρέπει να αγνοήσουμε το Βορρά, αλλά ούτε το Νότο.
<P>
Για τη μεγαλύτερη ασφάλεια όλων, θα σας πω τη σειρά με την οποία θα σας παραχωρήσω τον λόγο. Στο πρώτο τμήμα θα περιλαμβάνονται ο κ. Ripoll, ο κ. Izquierdo και η κ. Langenhagen· ενώ στο δεύτερο θα περιλαμβάνονται ο κ. Varela, ο κ. Savary και ο κ. Rόbig. Και με την απάντηση της κ. Αντιπροέδρου θα περάσουμε σε άλλο θέμα της ημερήσιας διάταξης.
<P>
Συνεπώς, τον λόγο έχει ο κ. Ripoll.

<SPEAKER ID=130 LANGUAGE="ES" NAME="Ripoll y Martνnez de Bedoya">
Κυρία Αντιπρόεδρε, σας ευχαριστώ που παρευρίσκεστε εδώ, και θα ήθελα και εγώ να σας κάνω δύο σύντομες και συγκεκριμένες ερωτήσεις.
<P>
Καταρχάς, θα μπορούσατε να μου επιβεβαιώσετε ότι ολόκληρο το ισπανικό δίκτυο υψηλής ταχύτητας περιλαμβάνεται στα διευρωπαϊκά δίκτυα; Και δεύτερον, αν ναι, τι εμβέλεια και επιπτώσεις έχει η ένταξή του τόσο για τον ευρωπαϊκό άξονα μεταφορών όσο και για τον ισπανικό;

<SPEAKER ID=131 LANGUAGE="ES" NAME="Izquierdo Collado">
Κύριε Πρόεδρε, κυρία Επίτροπε, η αξία της γρήγορης ενημέρωσης έγκειται στην πρόκληση έκπληξης για τα καλά νέα. Και θα ήθελα να σας συγχαρώ για τα νέα που μας φέρατε εδώ σήμερα, που είχαν άμεση σχέση με την πρώτη μου ερώτηση σχετικά με τον προϋπολογισμό, και που τώρα θα πρέπει να αλλάξω.
<P>
Ωστόσο, θα ήθελα να τονίσω τη σπουδαιότητα που δίνω στη μετάβαση από το 10% στο 20% σχετικά με τα έργα.
<P>
Η ερώτησή μου είναι η εξής: πώς τα καταφέρατε; Γιατί μας ενδιαφέρει αυτή η δράση ενώπιον μελλοντικών δράσεων και αιτημάτων αυτού του Κοινοβουλίου. Συνεπώς, πως επιτύχατε αυτό το 10%; Μπορούμε να περιμένουμε κάτι παρόμοιο για τους άλλους τρόπους μεταφορών;
<P>
Κατά δεύτερον, οι περιβαλλοντικές επιπτώσεις. Το 1999, στην ακρόασή σας ως υποψήφια Επίτροπος, είχατε δηλώσει ότι θα δίνετε εξαιρετική προσοχή στις περιβαλλοντικές επιπτώσεις. Συγκεκριμένα, σχετικά με τα εν λόγω έργα σκοπεύετε να διατηρήσετε αυτά τα επίπεδα, και βέβαια να μην υποβληθείτε μηχανικά στη βούληση των κρατών μελών, που συνήθως εισάγουν επιπτώσεις πραγματικά βλαβερές όσον αφορά κάποιες πτυχές του περιβάλλοντος;
<P>
Και τρίτον, ακόμη δεν έχουμε εμπεδώσει τα έργα που μόλις μας αναφέρατε, αλλά θα ήθελα να κάνω μια ερώτηση χωρίς καμία πρόθεση, αλλά απλά για να μάθω τη γνώμη σας σχετικώς: θεωρείτε πως με την πρότασή σας καταπολεμάται η περιφερικότητα και κατά συνέπεια ότι έχει χαρακτήρα συνοχής;

<SPEAKER ID=132 LANGUAGE="DE" NAME="Langenhagen">
Κύριε Πρόεδρε, λαμβάνοντας υπόψη την αποτελεσματικότητα των εμπειριών στην Αμερική, το ευρωπαϊκό δορυφορικό σύστημα πλοήγησης GALILEO θα πρέπει, κατά τη γνώμη μου, να ειδωθεί από διαφορετική οπτική γωνία, τόσο από πολιτική όσο και από οικονομική άποψη. Στο παρελθόν, τα κράτη μέλη συχνά υποστήριξαν μόνο απρόθυμα αυτή την καλή πρωτοβουλία. Πιστεύετε ότι τώρα πλέον θα είναι περισσότερο πρόθυμα να υλοποιήσουν γρήγορα το σύστημα GALILEO;

<SPEAKER ID=133 LANGUAGE="ES" NAME="De Palacio">
. (ES) Κύριε Πρόεδρε, όντως, όλο το δίκτυο υψηλής ταχύτητας, ευρωπαϊκού πλάτους, της ιβηρικής χερσονήσου περιλαμβάνεται στα δίκτυα. Θα είναι μια πολύ σημαντική προσπάθεια της ιβηρικής χερσονήσου ακριβώς για να ενταχθεί στο ευρωπαϊκό σιδηροδρομικό δίκτυο και θα επιτρέψει την πραγματοποίηση αυτής της διαλειτουργικότητας και συνεπώς, θα μετατρέψει πραγματικά τις σιδηροδρομικές μεταφορές, και τις δύο πτυχές της: τη μεταφορά ατόμων και εμπορευμάτων, σε μια εναλλακτική λύση για άλλου είδους μεταφορές.
<P>
Η δεύτερη επίπτωση είναι: αυτό που μόλις είπα, αγαπητέ κύριε, εξυπηρετεί τη μεγαλύτερη ολοκλήρωση της ιβηρικής χερσονήσου με την υπόλοιπη Ευρωπαϊκή Ένωση, όπως ακριβώς εξυπηρετεί το έργο Ρήνου-Ροδανού για τη μεγαλύτερη ολοκλήρωση της Ανατολής με την υπόλοιπη Ευρωπαϊκή Ένωση ή το σιδηροδρομικό έργο Παρίσι - Στουτγάρδη - Λιντς - Βιέννη, και αργότερα Βουδαπέστη.
<P>
Ωστόσο, το ίδιο θα μπορούσα να πω και για τη σύνδεση της Σκανδιναβίας με την ηπειρωτική Ευρώπη μέσω της νέας διασύνδεσης που είναι εναλλακτική της γέφυρας του Oresund, της σύνδεσης Oresund, που έχει επίσης εγκριθεί στα νέα σχέδια
<P>
Συνεπώς, κύριε Izquierdo Collado, όντως εξυπηρετεί για την ολοκλήρωση της περιφέρειας με το κέντρο, και από αυτήν την άποψη έχει χαρακτήρα συνοχής.
<P>
Όσον αφορά το 10% και το 20%, πρόκειται για πιθανότητας χρηματοδότησης. Δεν σημαίνει ότι θα δοθεί ούτε το 10% ούτε το 20%. Κάποιες φορές το μέγιστο επίπεδο είναι 5%.
<P>
Δεύτερο ζήτημα. Θα πρέπει να δούμε αν θα λάβει την υποστήριξη του Συμβουλίου και του Ευρωπαϊκού Κοινοβουλίου.
<P>
Τρίτο ζήτημα. Εξυπηρετεί όλους τους τρόπους μεταφορών γιατί σε αυτά τα διευρωπαϊκά δίκτυα δεν υπάρχουν μόνο τα στοιχεία που επεσήμανα. Υπάρχει εν γένει η διασύνδεση των λιμένων με την παρακείμενη χερσαία περιοχή, δηλαδή σιδηροδρομικές διασυνδέσεις, χερσαίες διασυνδέσεις, η πολυτροπική διασύνδεση όχι μόνο των θαλάσσιων λιμένων, αλλά επίσης των ποτάμιων λιμένων, οι τροπικές διασυνδέσεις μεταξύ σιδηροδρόμων και αερολιμένων, για τη διασύνδεση με τις εναέριες μεταφορές, και η διασύνδεση μεταξύ σιδηροδρομικών μεταφορών και οδικών μεταφορών, κυρίως για τη μεταφορά εμπορευμάτων. Θα ήθελα να πω πως υπάρχει μια άλλη σειρά γενικών στοιχείων στα οποία δεν επεκτάθηκα, και τα οποία επίσης συμπεριλαμβάνονται σε αυτά τα δίκτυα.
<P>
Και κυρίως, μεγάλη σημασία έχει η αντιμετώπιση των σημείων κυκλοφοριακής συμφόρησης. Γιατί όσον αφορά αυτά τα τελευταία πολλές φορές με δράσεις πολύ χαμηλότερου προϋπολογισμού επιτυγχάνονται πολλαπλασιαστικά αποτελέσματα. Το 10% του οδικού δικτύου, καθώς και το 20% του σιδηροδρομικού δικτύου επηρεάζεται από τα συνήθη σημεία κυκλοφοριακής συμφόρησης. Αυτό δεν σημαίνει ότι το 20% του σιδηροδρομικού δικτύου αποτελεί σημείο κυκλοφοριακής συμφόρησης. Ωστόσο, υπάρχουν κόμβοι, στοιχεία εντός αυτού του σιδηροδρομικού δικτύου που σε τελική ανάλυση έχουν ως αποτέλεσμα να πλήττεται αυτό το 20%. Και, φυσικά, σε αυτές τις περιπτώσεις θα προσπαθήσουμε τα ποσοστά χρηματοδότησης να είναι τα μέγιστα.
<P>
Όσον αφορά τις περιβαλλοντικές επιπτώσεις, εμμένω στα όσα είπα. Όλα αυτά τα ετοιμάσαμε βάσει κοινής συμφωνίας με το Γραφείο της κ. Wallstrφm και με τη Γενική Διεύθυνση Περιβάλλοντος της Επιτροπής και συμφωνήσαμε ότι θα συνεχίσουμε να συνεργαζόμαστε για την ανάπτυξη και την προώθησή τους.
<P>
Κυρία Langenhagen, όσον αφορά το σύστημα Galileo, θα έχουμε μια σχετική συζήτηση. Γνωρίζετε, κυρίες και κύριοι, το προσωπικό μου ενδιαφέρον για αυτό το έργο, που κατά τη γνώμη μου είναι ένα κρίσιμο έργο της Ευρωπαϊκής Ένωσης από στρατηγικής άποψης.
<P>
Κατά τη γνώμη μου, ωστόσο, πρόκειται για την προσωπική μου κρίση, την οποία είναι αλήθεια ότι συμμερίζονται οι υπηρεσίες και η Επιτροπή, τα γεγονότα της 11ης Σεπτεμβρίου μας δίνουν έναν επιπλέον λόγο να προχωρήσουμε αυτό το έργο. Είναι προφανές πως δεν μπορούν να βασίζονται σε ένα μόνο σύστημα όλες οι εφαρμογές που εξαρτώνται ολοένα και περισσότερο από το Παγκόσμιο σύστημα προσδιορισμού θέσης των ΗΠΑ. Χρειάζεται ένα δεύτερο σύστημα που να συμπληρώνει και να ενισχύει το υφιστάμενο σύστημα, δηλαδή το σύστημα των ΗΠΑ. Δεν πρόκειται για ανταγωνισμό με τους Αμερικανούς, αλλά για συμμετοχή, μαζί τους, ούτως ώστε να προσδώσουμε μεγαλύτερη ασφάλεια σε όλο το σύστημα.
<P>
Εν πάση περιπτώσει, γνωρίζετε πως σε αυτά τα ζητήματα τον τελικό λόγο θα έχει το Συμβούλιο στην τελευταία συνεδρίασή του το Δεκέμβριο και ελπίζω πως τότε θα εγκαταλείψουμε δια παντός κάθε αμφιβολία και κάθε ασάφεια και θα προχωρήσουμε προς τα εμπρός με ένα έργο κλειδί για το μέλλον της Ευρωπαϊκής Ένωσης.

<SPEAKER ID=134 LANGUAGE="ES" NAME="Varela Suanzes-Carpegna">
Κύριε Πρόεδρε, θα ήθελα να ευχαριστήσω την κ. Επίτροπο και να τη συγχαρώ για την άμεση παρουσίασή της ενώπιον αυτού του Σώματος για να μας δώσει τις σημαντικές πληροφορίες που μας έδωσε.
<P>
Παρότι έδωσε νωρίτερα μια γενική απάντηση σχετικά με την Ισπανία, εγώ θα ήθελα, αν μου το επιτρέπει, να μιλήσω για μια πτυχή που έχει μεγάλη σχέση με την περιφερικότητα της περιφερικότητας, με το Finisterre της Γαλικίας. Θα ήθελα να σας ρωτήσω αν στους νέους αυτούς προσανατολισμούς που ενέκρινε η Επιτροπή περιλαμβάνονται στην Ισπανία και στο σιδηροδρομικό δίκτυο υψηλής ταχύτητας οι συνδέσεις με την Αυτόνομη Κοινότητα της Γαλικίας, και αν ναι, αν μπορείτε να μας εξηγήσετε με ποιον τρόπο.

<SPEAKER ID=135 LANGUAGE="FR" NAME="Savary">
Ευχαριστούμε, κυρία Επίτροπε, για τις νέες αυτές πληροφορίες σχετικά με τα διευρωπαϊκά δίκτυα. Θα ήθελα να αναφερθώ σε ένα ζήτημα και να εκφράσω εξάλλου με την ευκαιρία την ικανοποίησή μου για το γεγονός ότι επανερχόμαστε σ' αυτό: πρόκειται για τη διέλευση των Πυρηναίων. Είναι ένα ζήτημα που έχει λάβει απείρως μικρότερη δημοσιότητα από τις Αλπεις, αλλά είναι πιθανότατα πολύ πιο κρίσιμο. Σήμερα, ο αριθμός των φορτηγών που διασχίζουν καθημερινά τα Πυρηναία, μεταξύ ιβηρικής χερσονήσου και Γαλλίας, είναι μεγαλύτερος από τον αριθμό εκείνων που διασχίζουν τις Αλπεις. Θα δημιουργηθεί λοιπόν μια πολύ κρίσιμη κατάσταση με τις ατλαντικές υποδομές, οι οποίες καθυστερούν.
<P>
Σχετικά με το ζήτημα της έλευσης ή της κεντρικής σιδηροδρομικής σήραγγας, θεωρώ ότι είναι κάτι πολύ καλό, αλλά δεν θα πρέπει να ξεχνάμε ότι η σήραγγα αυτή δεν είναι σίγουρα κάτι το άμεσο, εφόσον πρέπει πρώτα να κατασκευαστεί η σήραγγα Λυών-Τουρίνου και η σήραγγα του Μπρένερ. Προσωπικά, υποστηρίζω - και θα ήθελα να εκφράσετε τη γνώμη σας επί του ζητήματος - τη δημιουργία υποδομής εκτάκτου ανάγκης στις δύο άκρες των Πυρηναίων, ειδικά μεταξύ της Χώρας των Βάσκων και της ατλαντικής ακτής. Νομίζω ότι εκεί θα αντιμετωπιστεί καταρχάς η απομόνωση της ιβηρικής χερσονήσου, με οδικές και σιδηροδρομικές οδούς προσπέλασης, διότι εκεί βρίσκεται ο πληθυσμός και οι δραστηριότητες.

<SPEAKER ID=136 LANGUAGE="DE" NAME="Rόbig">
Κύριε Πρόεδρε, κυρία Αντιπρόεδρε, σας ευχαριστούμε για την πρωτοβουλία σας. Κατά τη διεύρυνση οι πολίτες θέλουν να βλέπουν ορατές γέφυρες. Η σλοβακική κυβέρνηση επιθυμεί μια γέφυρα που θα συνδέει τα δύο αεροδρόμια, της Βιέννης και της Μπρατισλάβας σε ένα μεγάλο αεροδρόμιο το οποίο με τη σειρά του θα πρέπει να συνδεθεί με τον σιδηρόδρομο Transrapid για να έχει καλύτερες δυνατότητες δικτύωσης. Αυτό θα μπορούσε να αποτελέσει ήδη το πρώτο τμήμα της γραμμής Παρίσι Βιέννη που αναφέρατε. Πιστεύω ότι θα ήταν πολύ σημαντική πρωτοβουλία αν μπορούσε κανείς να φτάσει με την ίδια γραμμή μέχρι τη Βουδαπέστη.
<P>
Εκεί υπάρχει στο Δούναβη ένας κόμβος ναυσιπλοΐας και σε τελική ανάλυση θα ήταν ένα σύστημα τριών κόμβων. Θεωρείτε ότι η χρηματοδότηση τέτοιου είδους κόμβων θα ήταν δυνατή μέσω αυτού του προγράμματος;

<SPEAKER ID=137 LANGUAGE="ES" NAME="De Palacio">
. (ES) Κύριε Πρόεδρε, θα ήθελα να ευχαριστήσω τον κ. Varela. Αν αναφέρεστε στα τμήματα της Γαλικίας του δικτύου υψηλής ταχύτητας, ναι περιλαμβάνεται, όπως επίσης περιλαμβάνονται και οι διασυνδέσεις με την Πορτογαλία, και για αυτόν τον λόγο, επιμένω, θα πρέπει όλες οι κατασκευές να έχουν ευρωπαϊκό πλάτος, είτε είναι καινούριες είτε αποτελούν επαναπροσαρμογή των υφιστάμενων γραμμών, αυτό θα πρέπει να καταστεί πολύ σαφές. Επιπλέον, υπάρχει μια άλλη σειρά έργων που επηρεάζουν αυτό το τμήμα της Ευρώπης, όπως είναι τα θέματα που αφορούν τους λιμένες ή άλλα ζητήματα στα οποία δεν θα αναφερθώ τώρα.
<P>
Κύριε Savary, συμμερίζομαι πλήρως την ανησυχία σας σχετικά με τα Πυρηναία. Όταν είναι κανείς υπεύθυνος για τις μεταφορές της Ευρωπαϊκής Ένωσης και παίρνει στα χέρια του έναν χάρτη βλέπει τι συμβαίνει, πως εδώ υπάρχει ένα εμπόδιο, ένα τείχος με ένα πέρασμα στα δεξιά του χάρτη, δηλαδή ακριβώς στα ανατολικά, και ένα άλλο στα αριστερά, στα δυτικά, και στη μέση δεν υπάρχει τίποτα. Δεν υπάρχει σιδηρόδρομος. Τώρα φαίνεται πως θα γίνει το πέρασμα του Canfranc, ωστόσο, προς το παρόν δεν υπάρχει τίποτα άλλο εκτός από τα δύο αυτά περάσματα. Οι προβλέψεις της Επιτροπής είναι ότι έως το 2010, θα πρέπει να διαθέσουμε ένα πέρασμα 100 χιλιάδων επιπλέον τόνων μεταξύ της ιβηρικής χερσονήσου και της υπόλοιπης Ευρώπης.
<P>
Πρέπει να αρχίσουμε να μιλάμε άμεσα, να προετοιμάσουμε και να εργαστούμε σε ένα σιδηροδρομικό έργο που δημιουργεί ένα μεγάλο πέρασμα στα Πυρηναία, όχι στο ανατολικό ή δυτικό άκρο τους αλλά στο κεντρικότερο σημείο τους, που συμβάλλει περισσότερο από ό,τι μπορεί να συμβάλλει η πιθανή θέση σε λειτουργία του περάσματος του Canfranc που επιτρέπει στα αλήθεια μια σημαντική διέλευση εμπορευμάτων σιδηροδρομικώς.
<P>
Μιλάμε για σημαντικά αριθμητικά στοιχεία. Όπως είπατε, σαφώς τόσο η γαλλική όσο και η ισπανική κυβέρνηση θα πρέπει να λάβουν υπόψη τους εναλλακτικές λύσεις, γιατί αυτό το μεγάλο κεντρικό πέρασμα των Πυρηναίων, αυτού του είδους τα έργα θα πρέπει να προγραμματίζονται λαμβάνοντας υπόψη ότι πρόκειται για ένα ορίζοντα από το 2015 έως το 2020, 15-20 χρόνια, και αρχίζουν με αυτό το χρονικό περιθώριο.
<P>
Πέρα από αυτό, σε κάθε περίπτωση, συνεχίζει ένα από τα έργα του Έσσεν, όπου βρισκόταν το βασκικό "Υ" , που επίσης αποτελεί σύνδεση με ευρωπαϊκό πλάτος γραμμής μέσω αυτής της εισόδου της ιβηρικής χερσονήσου.
<P>
Όσον αφορά τον κ. Rόbig, θα ήθελα να του πω πως στα έργα περιλαμβάνεται ο αυτοκινητόδρομος Βιέννη-Μπρατισλάβα (δεν αναφέρθηκα σε αυτό γιατί αποτελεί ζήτημα ελάσσονος σημασίας), που περιλαμβάνει το αυστριακό τμήμα του αυτοκινητοδρόμου Βιέννη - Μπρατισλάβα. Όσον αφορά μια σιδηροδρομική διασύνδεση, προς το παρόν δεν προβλέπεται, ωστόσο θα ήθελα να του πω ότι προφανώς όλες αυτές τις πτυχές θα πρέπει να τις εξετάσουμε διεξοδικότερα για την αναθεώρηση του 2004, όταν θα έχει ήδη επέλθει η διεύρυνση, τουλάχιστον το πρώτο στάδιό της, αν υπάρξουν πολλά στάδια.

<SPEAKER ID=138 NAME="Πρόεδρος">
Ευχαριστώ πολύ, κυρία Αντιπρόεδρε.
<P>
Η συζήτηση γι' αυτό το θέμα της ημερήσιας διάταξης έληξε .

<CHAPTER ID=8>
΄Ωρα τωv Ερωτήσεωv (Επιτρoπή)
<SPEAKER ID=139 NAME="Πρόεδρος">
 Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0333/2001).
<P>
Δεν θα έχουμε στη διάθεσή μας μιάμιση ώρα, αλλά το πολύ μία ώρα και δεκαπέντε λεπτά. Συνεπώς, ζητώ από τους αγαπητούς συναδέλφους τη μέγιστη δυνατή συνεργασία για να καταστεί δυνατή η εξέταση του μεγαλύτερου αριθμού ερωτήσεων. Ο κ. Vitorino εκπροσωπεί την Επιτροπή.
<P>
Πρώτο μέρος

<SPEAKER ID=140 NAME="Πρόεδρος">


<SPEAKER ID=141 NAME="Manuel Medina Ortega">
Ερώτηση αριθ. 27 του κ. (H-0700/01):
<P>
Θέμα: Παράνομη μετανάστευση προς την Ευρωπαϊκή Ένωση μέσω Μαρόκου Ποιά μέτρα προτίθεται να λάβει η Επιτροπή για να θέσει υπό έλεγχο την παράνομη μετανάστευση προς την Ευρωπαϊκή Ένωση μέσω Μαρόκου, ώστε να αποφευχθεί η επανάληψη των δραματικών γεγονότων του φετεινού καλοκαιριού στα κοινοτικά ύδατα;

<SPEAKER ID=142 NAME="Vitorino">
(ΡΤ) Κύριε Πρόεδρε, κύριοι βουλευτές, κύριε Medina Ortega, η συνεργασία με το Μαρόκο σε θέματα μετανάστευσης εντάσσεται στο σχέδιο δράσης που ενέκρινε το Συμβούλιο στα τέλη του 1999. Είμαστε οι πρώτοι που υπογραμμίσαμε ότι η συνεργασία αυτή πρέπει να βασίζεται σε μία ευρεία και περιεκτική θεώρηση των πραγμάτων η οποία να περιλαμβάνει όχι μόνο τα ζητήματα του τομέα της δικαιοσύνης και των εσωτερικών υποθέσεων αλλά, επίσης, τη διασύνδεση της εξωτερικής πολιτικής, της αναπτυξιακής πολιτικής και της πολιτικής οικονομικής βοήθειας.
<P>
Στο πλαίσιο των σχέσεων μεταξύ Ευρωπαϊκής Ένωσης και Μαρόκου προσδιορίσαμε τρεις βασικούς τομείς συζήτησης: τον τομέα της οικονομικής και κοινωνικής συνεργασίας, τον τομέα της διαχείρισης των μεταναστευτικών ρευμάτων και τον τομέα της πρόληψης και της καταπολέμησης της παράνομης μετανάστευσης, συμπεριλαμβανομένης και της διερχόμενης μετανάστευσης με προέλευση τις χώρες της υποσαχάριας Αφρικής. Η συμφωνία σχετικά με αυτές τις τρεις προτεραιότητες θα αναπτυχθεί τώρα στη συνεδρίαση του Συμβουλίου Συμφωνίας Σύνδεσης μεταξύ της Ευρωπαϊκής Ένωσης και του Μαρόκου που έχει προγραμματιστεί στις 9 Οκτωβρίου. Για την υλοποίηση συγκεκριμένων δράσεων, διαθέτουμε το νέο κονδύλιο του προϋπολογισμού που δημιουργήθηκε στη διάρκεια του 2001, το κονδύλιο Β-7-6-67, το οποίο διαθέτει πιστώσεις ύψους δέκα εκατομμυρίων ευρώ για το έτος 2001 και που, σε μεγάλο βαθμό, είχε όντως διατεθεί για συγκεκριμένες δράσεις συνεργασίας με το Μαρόκο.
<P>
Το ζήτημα των σχέσεων με το Μαρόκο πρέπει να ενταχθεί σε μία ευρύτερη προοπτική, στην προοπτική της επανέναρξης της διαδικασίας της Βαρκελώνης. Αναγνωρίζουμε ότι οι πρόοδοι που επιτεύχθηκαν στον τομέα αυτής της διαδικασίας είναι αρκετά περιορισμένες. Έχουμε πλήρη επίγνωση ότι η διεθνής κατάσταση και η ειδική σχέση μας με το Μαρόκο απαιτούν την επανέναρξη της διαδικασίας της Βαρκελώνης. Αυτή είναι επίσης η ήδη εξαγγελθείσα πρόθεση της προσεχούς ισπανικής Προεδρίας.
<P>
Η Επιτροπή έχει την πεποίθηση ότι για την επανέναρξη της διαδικασίας της Βαρκελώνης θα καταστεί απαραίτητη η έγκριση ενός περιφερειακού προγράμματος σε θέματα δικαιοσύνης και εσωτερικών υποθέσεων που θα περιλαμβάνει τα ζητήματα μετανάστευσης αλλά που πρέπει, επίσης, να καλύπτει και άλλα ζητήματα όπως, για παράδειγμα, την ενίσχυση του κράτους δικαίου, τη χρηστή διακυβέρνηση και τη συνεργασία σε δικαστικά θέματα.

<SPEAKER ID=143 LANGUAGE="ES" NAME="Medina Ortega">
Σας ευχαριστώ για τις εξηγήσεις που δώσατε, ωστόσο, θα ήθελα να τονίσω το κατεπείγον του θέματος. Συγκεκριμένα, θα πρέπει να ξέρουμε πως το φετεινό καλοκαίρι τριάντα ή σαράντα άτομα πνίγηκαν ως αποτέλεσμα της λειτουργίας αυτών των δικτύων παράνομης μετανάστευσης.
<P>
Υπολογίζεται πως πέρυσι τέσσερις ή πέντε χιλιάδες άτομα πνίγηκαν προσπαθώντας να διασχίσουν το χώρο που χωρίζει το Μαρόκο από την Ισπανία.
<P>
Συνεπώς, κύριε Επίτροπε, θα ήθελα να επιμείνω στο αν υπάρχει κάποια πιθανότητα να φτάσουμε σε κάποια πολύ πρακτική αστυνομική συμφωνία και συμφωνία ελέγχου, χωρίς να περιμένουμε το αποτέλεσμα της διαδικασίας της Βαρκελώνης και τις επαναδιαπραγματεύσεις ευρύτερου χαρακτήρα σχετικά με τη σύνδεση, ούτως ώστε οι μαροκινές αρχές να εμποδίζουν τη συνέχιση αυτών των θανάτων που έχει λάβει ήδη πραγματικά επικίνδυνες διαστάσεις.

<SPEAKER ID=144 LANGUAGE="ES" NAME="Vitorino">
. (ES) Κύριε Πρόεδρε, συμμερίζομαι πλήρως την ιδέα του βουλευτή κ. Medina σχετικά με το ότι βρισκόμαστε ενώπιον ενός ανθρώπινου δράματος, ότι δεν μπορούμε να περιμένουμε την ιδανική λύση, ότι πρέπει να πορευτούμε ανοίγοντας δρόμο.
<P>
Ωστόσο, για να ανοίξουμε δρόμο πρέπει και τα δύο μέρη να συμφωνήσουν ως προς τους μηχανισμούς που θα πρέπει να χρησιμοποιηθούν. Αυτό είναι κάτι που δεν έχει φτάσει ακόμη στο σημείο που εγώ θεωρώ αποδεκτό. Συνεπώς, έχουμε πολλές ελπίδες στο Συμβούλιο σύνδεσης της επόμενης εβδομάδας να μπορούν να γίνουν βήματα προς τα εμπρός στον καθορισμό συγκεκριμένων μηχανισμών συνεργασίας, περιλαμβανομένης της αστυνομικής συνεργασίας στον έλεγχο των συνόρων.
<P>
Εν πάση περιπτώσει θα ήθελα να τονίσω ότι το 2001 ένα πολύ σημαντικό τμήμα του κονδυλίου του προϋπολογισμού για το οποίο μίλησα έχει αφιερωθεί σε δράσεις συνεργασίας με το Μαρόκο, αυξάνοντας την διοικητική ικανότητα αυτής της χώρας στη διαχείριση της λαθρομετανάστευσης, που δεν αποτελεί μόνο ανθρώπινο πρόβλημα, αποτελεί πολιτικό πρόβλημα, κυρίως για την Ισπανία. Ωστόσο, επίσης αποτελεί πρόβλημα για το Μαρόκο, γιατί το Μαρόκο σήμερα είναι μια χώρα διέλευσης όπου παραμένει μεγάλο ποσοστό των παράνομων μεταναστών από τις χώρες νοτίως της Σαχάρας, με πολύ επιβλαβείς κοινωνικές επιπτώσεις για τη μαροκινή κοινωνία.
<P>
Πιστεύω πως από την επόμενη εβδομάδα θα μπορούμε να έχουμε καλύτερες προοπτικές συνεργασίας, το οποίο ελπίζω να είναι το αποτέλεσμα της συνεδρίασης του Συμβουλίου σύνδεσης.

<SPEAKER ID=145 NAME="Πρόεδρος">


<SPEAKER ID=146 NAME="Olivier Dupuis">
Ερώτηση αριθ. 28 του κ. (H-0730/01):
<P>
Θέμα: Ελευθέρωση του κ. Arbin Kurti και άλλων Κοσσοβάρων που παραμένουν πάντοτε όμηροι των αρχών του Βελιγραδίου Επί των 2000 περίπου Κοσσοβάρων που απήχθησαν και κρατούνται ως όμηροι από τις στρατιωτικές και παραστρατιωτικές δυνάμεις του τότε καθεστώτος του Βελιγραδίου κατά τις ημέρες που προηγήθηκαν της διεθνούς επιχείρησης αστυνόμευσης στο Κοσσυφοπέδιο από άνω των 28 μηνών πλέον, 229 εξακολουθούν να κρατούνται στις σερβικές φυλακές. Μεταξύ αυτών 100 κρατούνται για εγκλήματα κοινού δικαίου, ενώ 129 άλλοι, αρχίζοντας από τον φοιτητή ηγέτη κ. Arbin Kurti, κρατούνται για εγκλήματα γνώμης ή "πολιτικά" εγκλήματα. Το Φεβρουάριο του 2001 τα κοινοβούλια της Σερβίας και της Γιουγκοσλαβίας ενέκριναν ένα νόμο αμνηστίας που επέτρεψε την ελευθέρωση 30.000 Σέρβων και 400 Κοσσοβάρων. Έως τα τέλη του μηνός Απριλίου 2001, 143 κρατούμενοι ελευθερώθηκαν από τη φυλακή της Gjakova. Όσον αφορά τους άλλους Κοσσοβάρους κρατουμένους, οι σερβικές δικαστικές αρχές είχαν δηλώσει ότι η υπόθεσή τους θα αποτελούσε αντικείμενο μιας ταχείας δικαστικής επανεξέτασης την οποία θα ακολουθούσε μία διαδικασία ελευθέρωσης. Παρά τις συγκεκριμένες αυτές δεσμεύσεις των αρχών του Βελιγραδίου και παρά τις επανειλημμένες υποσχέσεις του Συμβουλίου και της Επιτροπής να παρέμβουν με έντονο τρόπο προκειμένου να τερματιστεί η απαράδεκτη αυτή κατάσταση, το θέμα εξακολουθεί να εκκρεμεί.
<P>
Έχει αποφασίσει η Επιτροπή να μην θεωρεί πλέον την επίλυση του θέματος αυτού ως προτεραιότητα; Εάν δεν συμβαίνει τούτο, ποιες πρωτοβουλίες προτίθεται να αναλάβει για να επιτύχει επί τέλους την άμεση απελευθέρωση του κ. Arbin Kurti και των 129 Κοσσοβάρων ομήρων, καθώς και τη μεταφορά των 100 περίπου Κοσσοβάρων κρατουμένων κοινού δικαίου που εξακολουθούν να κρατούνται στη Σερβία στην UΝΜΝΙΚ, που είναι και η μοναδική αρμόδια αρχή σχετικά;

<SPEAKER ID=147 NAME="Vitorino">
. (ΕΝ) Η Ευρωπαϊκή Επιτροπή εξακολουθεί να προβληματίζεται γύρω από αυτό το θέμα και μπορώ να διαβεβαιώσω τον αξιότιμο βουλευτή ότι ασκούμε πιέσεις σε εκείνους που λαμβάνουν τις αποφάσεις γύρω από αυτό το ζήτημα σε κάθε ευκαιρία.
<P>
Όπως αναγνωρίζει ο αξιότιμος βουλευτής, έχει ήδη σημειωθεί σημαντική πρόοδος και το επικροτούμε αυτό. Οι υποθέσεις των υπολοίπων κρατουμένων επανεξετάζονται και στις περιπτώσεις που οι καταδίκες δεν υποστηρίζονται από αποδείξεις, οι κρατούμενοι ελευθερώνονται. Από την άλλη, στις περιπτώσεις όπου υπάρχουν λόγοι που δικαιολογούν την καταδίκη, ασκούνται εφέσεις. Η Διεθνής Επιτροπή του Ερυθρού Σταυρού παρακολουθεί την κατάσταση κάθε κρατουμένου χωριστά και διατηρεί επαφή με τις οικογένειές τους.
<P>
Όσον αφορά τη μεταφορά των κρατουμένων από τη Σερβία στις εγκαταστάσεις της Αποστολής των Ηνωμένων Εθνών στο Κοσσυφοπέδιο, το ζήτημα αυτό εξετάζεται από τις αρμόδιες αρχές. Ταυτόχρονα, έχει κινηθεί η διαδικασία μεταρρύθμισης του δικαστικού κλάδου με την αρωγή και τις συμβουλές διεθνών οργανισμών, όπως είναι το Συμβούλιο της Ευρώπης και ο ΟΑΣΕ, οι οποίοι είναι τώρα και οι δύο παρόντες στο Βελιγράδι.
<P>
Το κράτος δικαίου και ο σεβασμός των δικαιωμάτων των μειονοτήτων αποτελούν απαραίτητη προϋπόθεση για τις σχέσεις και την υποστήριξη προς την Πρώην Δημοκρατία της Γιουγκοσλαβίας και τις γειτονικές χώρες.

<SPEAKER ID=148 LANGUAGE="FR" NAME="Dupuis">
Κύριε Πρόεδρε, κύριε Επίτροπε, σας ευχαριστώ. Πέραν αυτού, ωστόσο, θα πρέπει να υπενθυμίσω ορισμένα πράγματα. Οι συνάδελφοί σας της Επιτροπής έχουν επανειλημμένως χαρακτηρίσει ως προτεραιότητα τη μεταφορά των Κοσοβάρων ομήρων από τη Σερβία στο Κοσσυφοπέδιο. Και το έκαναν όσο ο εγκληματίας Μιλόσεβιτς βρισκόταν ακόμη στην εξουσία. Εδώ και ένα χρόνο περίπου, το καθεστώς στο Βελιγράδι έχει αλλάξει, επομένως είναι ακόμα λιγότερο κατανοητό γιατί ορισμένα τέτοια προβλήματα παραμένουν εκκρεμή.
<P>
Κάνετε λόγο για ενοχοποιητικά στοιχεία, κάνετε λόγο για εφέσεις, αλλά όπως δηλώθηκε και επιβεβαιώθηκε στην αίθουσα αυτή, οι αρχές του Βελιγραδίου δεν είναι αρμόδιες·αρμόδια για την διεκπεραίωση των φακέλων αυτών είναι μόνο η UNMINK. Εφόσον λοιπόν η μεταφορά αποτελεί από νομική άποψη κεκτημένο, έμενε μόνο να εφαρμοστεί, εδώ και δυο χρόνια τώρα, κύριε Επίτροπε. Το διάστημα αυτό είναι αρκετά μεγάλο για μας, αλλά νομίζω ότι είναι υπερβολικά μεγάλο για όλους όσους βρίσκονται ακόμα στα μπουντρούμια του Βελιγραδίου. Ειδικά στην περίπτωση σήμερα του κ. Arbin Kurti, που υπήρξε ένας από τους ηγέτες των φοιτητών, δεν καταλαβαίνω πραγματικά ποιες αιτιάσεις και ποια στοιχεία εξακολουθούν να παρεμποδίζουν τη μεταφορά του.

<SPEAKER ID=149 LANGUAGE="FR" NAME="Vitorino">
. (FR) Όσον αφορά συγκεκριμένες περιπτώσεις, θα ήθελα να πω ότι η άμεση ευθύνη παρακολούθησης των δικών ανήκει στη ΔΕΕΣ. Η Επιτροπή θέτει το ζήτημα από μια γενική πολιτική σκοπιά και μπορώ να εγγυηθώ στον κ. βουλευτή ότι μονίμως επιμένουμε, από κοινού με τις αρχές της Πρώην Γιουγκοσλαβικής Δημοκρατίας, ότι οι αποφάσεις θα πρέπει να εκδοθούν το συντομότερο δυνατόν. Θα ήθελα να τονίσω ότι σε ορισμένες περιπτώσεις έχουν διαπραχθεί εγκλήματα. Στις περιπτώσεις αυτές, η δικαιοσύνη θα αποφασίσει για τη μοίρα των κατηγορουμένων, για την καταδίκη τους και την άσκηση έφεσεων, ώστε να αποδοθεί πλήρως δικαιοσύνη.
<P>
Όσον αφορά την πολιτική σχέση, μπορώ να εγγυηθώ στον κ. βουλευτή ότι συνεχίζουμε να επιμένουμε στην ταχεία επίλυση όλων των εκκρεμών περιπτώσεων· και θα ήθελα να τονίσω πως θα πρέπει να σημειώσουμε ότι συντελείται πρόοδος και είναι βέβαιο ότι για κάποιον που διώκεται, και μάλιστα άδικα, ο χρόνος είναι πάντα ατελείωτος· αλλά η Επιτροπή συνεχίζει, από την πλευρά της, να επιμένει υπέρ της ταχύτερης δυνατής έκδοσης των αποφάσεων για τις περιπτώσεις που συνεχίζουν να εκκρεμούν.

<SPEAKER ID=150 NAME="Πρόεδρος">


<SPEAKER ID=151 NAME="Lennart Sacrιdeus">
Ερώτηση αριθ. 29 του κ. (H-0737/01):
<P>
Θέμα: Δίκες στην Καμπούλ Στις αρχές Σεπτεμβρίου αρχίζει η δίκη ενώπιον ισλαμικού δικαστηρίου στην Καμπούλ (Αφγανιστάν) κατά τεσσάρων πολιτών ενός κράτους μέλους της ΕΕ, της Γερμανίας, καθώς και δύο πολιτών των ΗΠΑ και δύο Αυστραλών. Όλοι οι κατηγορούμενοι είναι συνεργάτες μιας οργάνωσης παροχής βοήθειας, της Shelter Now International. Ο εισαγγελέας απαιτεί, σύμφωνα με την ισλαμική νομοθεσία της χώρας, τη καταδίκη σε θάνατο για ιεραποστολικές ενέργειες. Ταυτόχρονα 16 πολίτες του Αφγανιστάν κατηγορούνται για τη μεταστροφή τους από την ισλαμική στην χριστιανική θρησκεία. Σ' αυτήν την περίπτωση επίσης ο εισαγγελέας ζητεί, σύμφωνα με την ισλαμική νομοθεσία του Αφγανιστάν, τη θανατική ποινή.
<P>
Ποια δράση ανέλαβε η Ευρωπαϊκή Ένωση κατά του καθεστώτος των Ταλιμπάν του Αφγανιστάν και υπέρ της νομικής ασφάλειας και της προστασίας όλων των κατηγορουμένων, βάσει του γενικού έργου της ΕΕ για την θρησκευτική ελευθερία, αναπόσπαστο μέρος των ανθρωπίνων δικαιωμάτων, όπως καθορίζονται στο Χάρτη των ΗΕ, τη Σύμβαση του Συμβουλίου της Ευρώπης και τον Χάρτη της ΕΕ για τα Θεμελιώδη Δικαιώματα;

<SPEAKER ID=152 NAME="Vitorino">
(ΡΤ) Κύριε Πρόεδρε, κύριοι βουλευτές, η γερμανική κυβέρνηση ζήτησε, ειδικά για το θέμα αυτό, να μην υιοθετήσει η Ευρωπαϊκή Ένωση θέσεις ή δράσεις σχετικά με τους οκτώ εργαζόμενους οργανώσεων ανθρωπιστικής βοήθειας, συγκεκριμένα της μη κυβερνητικής οργάνωσης "Schelter Now International" , που δικάζονται αυτή τη στιγμή στην Καμπούλ, στο Αφγανιστάν, με την κατηγορία του προσηλυτισμού αφγανών μουσουλμάνων στη χριστιανική θρησκεία.
<P>
Οι κυβερνήσεις των τριών χωρών των οποίων οι πολίτες εμπλέκονται στην κατάσταση αυτή, η Γερμανία, η Αυστραλία και οι Ηνωμένες Πολιτείες της Αμερικής, αποφάσισαν να δράσουν από κοινού στη φάση αυτή και εξέφρασαν την προτίμησή τους για την εξεύρεση λύσεων για το πρόβλημα αυτό σε αυστηρά διμερές επίπεδο. Ο κ. βουλευτής θα γνωρίζει ότι η δίκη των εν λόγω οκτώ ατόμων διεξάγεται τώρα. Στην παρούσα κατάσταση, έχοντας υπόψη το κλίμα που επικρατεί, η Επιτροπή δεν πιστεύει ότι είναι κατάλληλη, ούτε ότι μπορεί να βοηθήσει, η διατύπωση οποιουδήποτε άλλου σχολίου σχετικά με την κατάσταση αυτή, εφόσον πρόκειται για επιλογή των κυβερνήσεων των εμπλεκομένων πολιτών, αλλά γνωρίζουμε, προφανώς, ότι τόσο η Επιτροπή όσο και το σύνολο των κρατών της Ευρωπαϊκής Ένωσης θα συνεχίσουν να παρακολουθούν με προσοχή και ενδιαφέρον την εξέλιξη της κατάστασης.

<SPEAKER ID=153 LANGUAGE="SV" NAME="Sacrιdeus">
Σας ευχαριστώ για την απάντηση που μου δώσατε. Στην απάντησή του ο κ. Vitorino δεν ανέφερε λέξη για τους 16 Αφγανούς οι οποίοι κατηγορούνται ότι εγκατέλειψαν το Ισλάμ και ασπάσθηκαν το Χριστιανισμό. Ο ισλαμικός νόμος προβλέπει την ποινή του θανάτου για αυτούς τους ανθρώπους. Ερωτώ, κύριε Vitorino: στον αγώνα της για τη κατάργηση της ποινής του θανάτου, στον αγώνα της υπέρ της θρησκευτικής ελευθερίας, έκανε μήπως τίποτα η Ευρωπαϊκή Ένωση για αυτούς τους ανθρώπους, επί των οποίων επικρέμαται η ποινή του θανάτου; Τι πράττει η Ευρωπαϊκή Ένωση απέναντι σε όλα αυτά τα αραβικά και ισλαμικά κράτη - πρόκειται για το σύνολο σχεδόν αυτών των κρατών - όπου επιβάλλεται η ποινή του θανάτου για όσους εγκαταλείψουν το Ισλάμ και ασπασθούν το Χριστιανισμό; Ασχέτως των όσων συνέβησαν στις ΗΠΑ στις 11 Σεπτεμβρίου, δεν θα πρέπει να υποχωρήσουμε στον αγώνα μας κατά της θανατικής ποινής. Ερωτώ: τι συνέβη με αυτούς τους 16 κατηγορούμενους Αφγανούς;

<SPEAKER ID=154 NAME="Vitorino">
(ΡΤ) Κύριε Πρόεδρε, δεν πιστεύω ότι ο κ. βουλευτής τρέφει οποιαδήποτε αμφιβολία σχετικά με τη θέση μου και τη θέση της Επιτροπής για τη θανατική ποινή ή για την ελευθερία των θρησκευτικών πεποιθήσεων. Εάν είχε την ευκαιρία να ακούσει αυτά που είπα, για παράδειγμα, τις συζητήσεις σχετικά με το Χάρτη των Θεμελιωδών Δικαιωμάτων της Ευρωπαϊκής Ένωσης, η απάντηση έχει δοθεί εκεί, όχι μόνο με ρητορείες αλλά με σαφείς και αδιαμφισβήτητους νομικούς όρους. Αναγνωρίζω ότι δεν έχουμε καμία ειδική πληροφόρηση για την κατάσταση των δέκα έξι Αφγανών στους οποίους αναφέρθηκε, προφανώς η κατάσταση είναι ότι αυτοί οι δέκα έξι Αφγανοί θα προσαχθούν σε δίκη σε μεταγενέστερη στιγμή, επομένως αργότερα, όχι τη στιγμή που δικάζονται οι οκτώ πολίτες της Γερμανίας, των Ηνωμένων Πολιτειών και της Αυστραλίας. Υποστηρίζουμε φυσικά την τοποθέτηση της Τρόικας, της αποκαλούμενης "Afgan Support Group" , μίας κοινής ομάδας σύνδεσης της οποίας προεδρεύει επί του παρόντος η Γερμανία και η οποία προέβη σε μία αδιαμφισβήτητη δήλωση υποστήριξης προς τους εργαζόμενους των μη κυβερνητικών οργανώσεων, είτε πρόκειται για τους πολίτες των κρατών που ανέφερα, είτε πρόκειται για τους Αφγανούς που εμπλέκονται στην κατάσταση αυτή.

<SPEAKER ID=155 NAME="Πρόεδρος">
Ευχαριστώ πολύ, κύριε Vitorino για την παρουσία σας και τη συμβολή σας σε αυτήν την Ώρα των Ερωτήσεων.
<P>
Θα περάσουμε στο δεύτερο μέρος. Διαθέτουμε είκοσι λεπτά ανά Επίτροπο, ούτε λεπτό παραπάνω, είκοσι λεπτά ανά Επίτροπο. Καλησπέρα σας, κύριε Bolkestein.
<P>
Δεύτερο μέρος
<P>
Ερωτήσεις προς τον κ. Bolkestein

<SPEAKER ID=156 NAME="Luis Berenguer Fuster">
Ερώτηση αριθ. 30 του κ. (H-0707/01):
<P>
Θέμα: Δικαστήρια του κοινοτικού σήματος Πότε πρόκειται να αναληφθεί κάποια πρωτοβουλία κατά των κρατών μελών που δεν έχουν ακόμη ιδρύσει τα Δικαστήρια του κοινοτικού σήματος;

<SPEAKER ID=157 NAME="Bolkestein">
. (ΕΝ) Κύριε Πρόεδρε, από την υποβολή παρόμοιας ερώτησης εκ μέρους του αξιότιμου βουλευτή κ. Berenguer Fuster, τον περασμένο Δεκέμβριο, η Επιτροπή έστειλε προειδοποιητική επιστολή στην Ισπανία, τη Γαλλία, το Λουξεμβούργο, την Ιταλία και την Ελλάδα, στην οποία υπενθύμιζε την ανάγκη να εκπληρώσουν τις υποχρεώσεις τους όσον αφορά τον καθορισμό των δικαστηρίων κοινοτικού σήματος.
<P>
Οι ελληνικές αρχές πληροφόρησαν την Επιτροπή ότι ο κανονισμός για τον καθορισμό των δικαστηρίων κοινοτικού σήματος εγκρίθηκε το Σεπτέμβριο. Η Γαλλία δήλωσε ότι σχετικό διάταγμα θα εγκριθεί μέχρι τις 31 Οκτωβρίου 2001. Οι υπηρεσίες της Επιτροπής ελέγχουν τώρα αυτή την πληροφορία.
<P>
Όσον αφορά τα τρία εναπομείναντα κράτη μέλη, δηλαδή την Ισπανία, το Λουξεμβούργο και την Ιταλία, η Επιτροπή δεν έχει ακόμα λάβει καμιά πληροφορία που να αποδεικνύει ότι έχουν υιοθετήσει τις απαραίτητες διατάξεις. Η Επιτροπή εξετάζει, λοιπόν, το ενδεχόμενο να προβεί στην εφαρμογή διαδικασιών επί παραβάσει για αδυναμία συμμόρφωσης με το κοινοτικό δίκαιο, σύμφωνα με το άρθρο 226 της Συνθήκης ΕΚ.

<SPEAKER ID=158 LANGUAGE="ES" NAME="Berenguer Fuster">
Ευχαριστώ, κύριε Επίτροπε για την πληροφόρηση. Προφανώς αναφέρομαι στην περίπτωση της Ισπανίας, δεδομένου ότι, όπως είναι προφανές, δεν γνωρίζω επαρκώς τις περιπτώσεις της Ιταλίας και του Λουξεμβούργου.
<P>
Στις 13 Σεπτεμβρίου 2000, ο κ. Επίτροπος μου είχε απαντήσει ότι στην περίπτωση που δεν θα δινόταν ικανοποιητική απάντηση, η Επιτροπή θα άρχιζε μια διαδικασία επί παραβάσει σύμφωνα με το άρθρο 226 της Συνθήκης. Σήμερα μας είπε ήδη ότι η Επιτροπή δεν έχει νέα σχετικά με το αν οι τρεις αυτές χώρες, μεταξύ των οποίων συγκαταλέγεται η Ισπανία όπου το χειρότερο είναι ότι εκεί βρίσκεται η κοινοτική υπηρεσία σημάτων, η Υπηρεσία για την Εναρμόνιση της Εσωτερικής Αγοράς, έχουν αρχίσει κάποια διαδικασία για τη δημιουργία εκείνου για το οποίο δεσμεύτηκαν και που δεν τηρούν από τον Νοέμβριο του 1996.
<P>
Αν είναι έτσι, αν αυτό συνέβη ήδη πριν από έναν χρόνο, αν εδώ και έναν χρόνο δεν υπήρξε ικανοποιητική απάντηση, τι περιμένει η Επιτροπή για να αρχίσει τη διαδικασία επί παραβάσει;

<SPEAKER ID=159 NAME="Bolkestein">
. (ΕΝ) Κατανοώ απολύτως την ανυπομονησία, ή καλύτερα την οργή του κ. Βerenguer Fuster για το γεγονός ότι η κυβέρνηση της χώρας του δεν έχει προβεί ακόμα στις απαραίτητες ενέργειες προκειμένου να οργανώσει αυτό το δικαστήριο. Είναι γεγονός ότι πρόκειται πράγματι για παράβαση της κοινοτικής νομοθεσίας. Δεν χρειάζεται βέβαια να υπογραμμίσω ότι η Επιτροπή δεν θα δίσταζε να εφαρμόσει διαδικασίες επί παραβάσει μόνον, όμως, όπως θα λέγαμε στα λατινικά, ως ultimum remedium, δηλαδή, η Επιτροπή θα λάβει ένα τέτοιο μέτρο μόνον αφού εξαντληθούν όλοι οι τρόποι προσέγγισης και οι δυνατότητες διακονονισμού σε φιλικό πλαίσιο.
<P>
Κατανοώ την παρατήρηση του κ. Berenguer Fuster ότι η υπομονή του, όσο και αυτή της Επιτροπής, κοντεύουν να εξαντληθούν. Θα κάνουμε πράγματι αυτό που προτείνει και αυτό που σκοπεύει να κάνει και η Επιτροπή. Ας κάνουμε μια τελευταία προσπάθεια να πείσουμε την ισπανική κυβέρνηση - ιδιαίτερα ενόψει της επικείμενης Προεδρίας, οπότε δεν θα ήταν σκόπιμο η Επιτροπή να κινήσει τέτοιες διαδικασίες - να το κάνει τώρα, πριν η Επιτροπή προβεί στο έσχατο βήμα.

<SPEAKER ID=160 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις 31 και 32 θα εξεταστούν από κοινού.

<SPEAKER ID=161 NAME="Αλέξανδρου Αλαβάνου">
Ερώτηση αριθ. 31 του κ. (H-0728/01):
<P>
Θέμα: Προειδοποιητική επιστολή για την εφαρμογή οδηγίας 89/48/ΕΟΚ στην Ελλάδα Στην απάντηση της Επιτροπής σε ερώτησή μου Ε-1336/01 σχετικά με την αναγνώριση πτυχίων βάσει της οδηγίας 89/48/ΕΟΚ στην Ελλάδα, ο αρμόδιος Επίτροπος κ. Bolkestein μεταξύ των άλλων τονίζει: "Αναμένεται απόφαση της Επιτροπής για το θέμα αυτό κατά τους επόμενους μήνες και εν πάση περιπτώσει, το αργότερο κατά τη διάρκεια του φθινοπώρου, μετά από ενδεχόμενες συμπληρωματικές επαληθεύσεις με τις ελληνικές αρχές" . Πράγματι, σύμφωνα με δημοσιεύματα στον Τύπο στις 9.8.2001, η Επιτροπή απέστειλε προειδοποιητική επιστολή στην Ελλάδα στην οποία εντοπίζει πρόβλημα στο Προεδρικό Διάταγμα για την προσαρμογή της Ελλάδας στην οδηγία 89/48/ΕΟΚ.
<P>
Ποια είναι τα νομικά επιχειρήματα βάσει των οποίων εκτιμά η Επιτροπή ότι η μη αναγνώριση διπλωμάτων που έχουν εκδοθεί από εκπαιδευτικά ιδρύματα άλλου κράτους μέλους και λειτουργούν στην Ελλάδα βάσει συμφωνιών "δικαιόχρησης" αντιβαίνει στην κοινοτική οδηγία, και τα σημεία όπου το Προεδρικό Διάταγμα για τη μεταφορά της οδηγίας 89/48/ΕΟΚ στην Ελλάδα παρουσιάζει σημεία ασυμβατότητας με την οδηγία; Υπάρχει απάντηση ή ενδείξεις νομικής επιχειρηματολογίας εκ μέρους της ελληνικής κυβέρνησης στα σημεία που θέτει η προειδοποιητική επιστολή;

<SPEAKER ID=162 NAME="Κωνσταντίνου Χατζηδάκη">
Ερώτηση αριθ. 32 του κ. (H-0750/01):
<P>
Θέμα: Εφαρμογή της οδηγίας 89/48/ΕΟΚ στην Ελλάδα H Ελλάδα έχει καταδικασθεί από το Δικαστήριο των Ευρωπαϊκών Κοινοτήτων για τη μη εφαρμογή της Κοινοτικής Οδηγίας 89/48/ΕΟΚ σχετικά με ένα γενικό σύστημα αναγνώρισης των διπλωμάτων τριτοβάθμιας εκπαίδευσης από κοινοτικά πανεπιστημιακά ιδρύματα που πιστοποιούν εκπαίδευση ελάχιστης διάρκειας τριών ετών. Ερωτάται η Επιτροπή εάν εφαρμόζει η Ελλάδα την απόφαση του Ευρωπαϊκού Δικαστηρίου και εάν όχι σε ποιες ενέργειες προτίθεται να προβεί για την εναρμόνιση της ελληνικής με την κοινοτική νομοθεσίας.

<SPEAKER ID=163 NAME="Bolkestein">
. (ΕΝ) Κύριε Πρόεδρε, σε απάντηση της προφορικής ερώτησης του κ. Αλαβάνου, η προειδοποιητική επιστολή που απεστάλη στην Ελλάδα και στην οποία αναφέρεται ο αξιότιμος βουλευτής, αφορά μια διαδικασία επί παραβάσει που κινήθηκε πρόσφατα και αφορά τη μη συμμόρφωση του Προεδρικού Διατάγματος αριθ. 165 της 23ης Ιουνίου 2000 με την οδηγία 89/48 σε ορισμένους τομείς. Από την άλλη, η διαδικασία που αναφέρθηκε νωρίτερα στην ερώτηση Ε-1336/001 αφορά ειδικότερα τα προβλήματα που αφορούν την εσφαλμένη εφαρμογή της οδηγίας 89/48 για το επάγγελμα του ψυχολόγου. Η Επιτροπή θεωρεί ότι τα πτυχία που χορηγούνται στην Ελλάδα από άλλο κράτος μέλος καθώς και οι συμβάσεις παραχώρησης δεν αφορούν την επαγγελματική κατάρτιση που παρέχεται στην ή από την Ελλάδα, αλλά κατάρτιση που παρέχεται στο ή από το άλλο κράτος μέλος, δεδομένου ότι το ελληνικό ίδρυμα μέσω του οποίου παρασχέθηκε η κατάρτιση αυτή αποτελεί απλώς ένα μεσάζοντα χωρίς καμία αυτονομία.
<P>
Με άλλα λόγια, δεν είναι το ελληνικό ίδρυμα αυτό που χορηγεί τα πτυχία, αλλά το πανεπιστήμιο του άλλου κράτους μέλους και, κατά συνέπεια, αν αυτά τα πτυχία αφορούν σε επαγγελματική κατάρτιση κατά την έννοια της οδηγίας 89/48, τότε καλύπτονται από αυτή την οδηγία. Σκοπός αυτής της προειδοποιητικής επιστολής είναι να γνωστοποιηθούν οι παρατηρήσεις του κράτους μέλους σχετικά με συγκεκριμένα ζητήματα. Η Ελλάδα δεν έχει απαντήσει ακόμη σε αυτή την προειδοποιητική επιστολή και, κατά συνέπεια, δεν έχει οριστικοποιηθεί ακόμη κάποια συγκεκριμένη διαδικασία επί παραβάσει. Έτσι, η Επιτροπή δεν είναι σε θέση να απαντήσει σε αυτό το τμήμα της ερώτησης που απηύθυνε ο αξιότιμος κ. βουλευτής.
<P>
Δεδομένης της ομοιότητας του θέματος, θα συνεχίσω, αν μου επιτραπεί, απαντώντας στο ερώτημα που έθεσε ο κ. Χατζηδάκης. Στην απόφαση στην οποία αναφέρεται ο αξιότιμος βουλευτής, το Δικαστήριο των Ευρωπαϊκών Κοινοτήτων καταδίκασε την Ελλάδα διότι δεν γνωστοποίησε τα μέτρα που έχει λάβει για την υλοποίηση της κοινοτικής οδηγίας 89/48 - της οδηγίας στην οποία αναφέρθηκα κατά τη απάντησή μου στο προηγούμενο ερώτημα. Συνεπώς, η Επιτροπή κίνησε νέα διαδικασία επί παραβάσει κατά της Ελλάδας ζητώντας να καθοριστεί το ύψος της καταβολής του προστίμου. Η δεύτερη αυτή διαδικασία έκλεισε όταν η Ελλάδα συμμορφώθηκε.
<P>

<P>
Συμμορφώθηκε με την απόφαση του Δικαστηρίου διαβιβάζοντας στην Επιτροπή το Προεδρικό διάταγμα αριθ. 165 της 23ης Ιουνίου 2000 στην Επιτροπή. Όπως υπογράμμισα κατά την απάντησή μου στην προηγούμενη προφορική ερώτηση που έθεσε ο κ. Αλαβάνος, η Επιτροπή θεωρεί ότι ορισμένες διατάξεις της οδηγίας 89/48 δεν εφαρμόστηκαν σωστά. Η Επιτροπή έλαβε επίσης καταγγελίες από άτομα των οποίων τα δικαιώματα δεν αναγνωρίστηκαν, ακόμα και μετά από την εφαρμογή της οδηγίας. Η Επιτροπή κίνησε, λοιπόν, νέα διαδικασία επί παραβάσει, αυτή τη φορά για εσφαλμένη υλοποίηση και εφαρμογή της οδηγίας, και απέστειλε στην Ελλάδα προειδοποιητική επιστολή στην οποία μόλις αναφέρθηκα. Ελπίζουμε να λάβουμε πολύ σύντομα τις παρατηρήσεις των ελληνικών αρχών. Τώρα κινείται ειδική διαδικασία για την αναγνώριση του επαγγέλματος του ψυχολόγου και το επάγγελμα αυτό, μαζί με μια σειρά άλλων, αποτέλεσε το αντικείμενο συγκεκριμένης εκτελεστικής νομοθεσίας για τα προβλήματα σχετικά με την εφαρμογή της οδηγίας 89/48, τα οποία επίσης τέθηκαν υπόψη της Επιτροπής σε αυτό το πλαίσιο. Αυτή είναι η απάντησή μου στην ερώτηση του κ. Χατζηδάκη.

<SPEAKER ID=164 NAME="Αλαβάνος">
Ευχαριστώ ιδιαίτερα τον κύριο Επίτροπο για την αναλυτική, και από την τεχνική άποψη, απάντησή του. Μένει το να δούμε ποια θα είναι η απάντηση της κυβέρνησης στην κίνηση της Επιτροπής. Επειδή ξέρει και ο κύριος Επίτροπος ότι πολλές φορές έχω θέσει αυτό το θέμα, θέλω απλώς να τον ενημερώσω ότι η δημόσια απάντηση του Υπουργού Παιδείας είναι ότι κάνω λάθος ερωτήσεις σε λάθος Επιτρόπους και παίρνω λάθος απαντήσεις. Περιμένω λοιπόν την απάντηση της ελληνικής κυβέρνησης.
<P>
Το ερώτημά μου όμως προς την Επιτροπή είναι: γιατί περιοριζόμαστε μόνο στα θέματα των ψυχολόγων και μάλιστα όσων έχουν πάρει πτυχίο από γαλλικό πανεπιστήμιο, ενώ έχουν γίνει πάρα πολλές καταγγελίες στην Επιτροπή και από άλλες ειδικότητες και από σπουδαστές που σπουδάζουν σε άλλα τμήματα και παίρνουν πτυχία ξένων πανεπιστημίων, που ένα μέρος των σπουδών τους γίνεται στην Ελλάδα;

<SPEAKER ID=165 NAME="Bolkestein">
. (ΕΝ) Μπορώ να διαβεβαιώσω τον κ. Αλαβάνο ότι η Επιτροπή εξετάζει το ζήτημα αυτό ευρύτερα, χωρίς να περιορίζεται μόνο στο θέμα των ψυχολόγων.
<P>
Το βασικό ερώτημα είναι εάν ένα πτυχίο που χορηγείται από άλλο κράτος μέλος, μετά από σπουδές που πραγματοποιήθηκαν στην Ελλάδα, εξομοιώνεται ή όχι με ένα ανάλογο πτυχίο που χορηγείται στην Ελλάδα μετά από σπουδές σε ελληνικό πανεπιστήμιο. Αυτό που μας απασχολεί δηλαδή είναι η ισοτιμία ανάμεσα σε ένα αμιγώς ελληνικό πτυχίο και ένα πτυχίο που χορηγείται από πανεπιστήμιο ενός άλλου κράτους μέλους, για την απόκτηση του οποίου, όμως, οι σπουδές έχουν πραγματοποιηθεί σε εγκαταστάσεις στην Ελλάδα. Αυτή η ισοτιμία, αυτή η εξομοίωση είναι ο σκοπός της οδηγίας 89/48, στην οποία αναφέρθηκα σε αρκετές περιπτώσεις σήμερα. Η Επιτροπή εξετάζει το ζήτημα και έχει ζητήσει από την Ελλάδα να εξηγήσει γιατί η οδηγία αυτή δεν μεταφέρθηκε στην εγχώρια νομοθεσία αναλόγως. Η οδηγία δεν περιορίζεται μόνο στους ψυχολόγους και μπορώ να διαβεβαιώσω σχετικά τον κ. Αλαβάνο ότι οι φόβοι του είναι αβάσιμοι.

<SPEAKER ID=166 NAME="Χατζηδάκης">
. Κύριε Επίτροπε, πρέπει να ξέρετε ότι το θέμα για το οποίο μιλάμε είναι ένα ζήτημα το οποίο δεν αφορά απλώς κάποιους πολίτες της Ελλάδας, αφορά χιλιάδες αποφοίτους ευρωπαϊκών πανεπιστημίων που το ελληνικό κράτος, λόγω του ότι έχουμε ένα τρελό κατά την άποψή μου εκπαιδευτικό σύστημα, τους στέλνει και σπουδάζουν στο εξωτερικό και εν συνεχεία δεν τους αναγνωρίζει το δίπλωμά τους. Πραγματικά, οι ενδιαφερόμενοι είναι πολλές χιλιάδες νέοι, οι οποίοι στερούνται επαγγελματικού μέλλοντος λόγω της νοοτροπίας αυτής του ελληνικού κράτους. Από εκεί και πέρα, εκείνο που θέλω να πω είναι ότι χαίρομαι για την διαπίστωση που κάνετε ότι υπάρχει πλημμελής εφαρμογή της απόφασης του Δικαστηρίου και θέλω να σας ρωτήσω, επειδή μας ακούνε οι έλληνες πολίτες, σε περίπτωση που η ελληνική κυβέρνηση επιμείνει στην άποψή της αυτή, ποιές θα είναι οι συνέπειες νομικά; Ποιές θα είναι οι επόμενες κινήσεις της Επιτροπής; Για να γίνει σαφές για τους πολίτες.

<SPEAKER ID=167 NAME="Bolkestein">
. (ΕΝ) Συνειδητοποιώ απολύτως ότι ο αριθμός των νέων για τους οποίους μιλάμε είναι μεγάλος. Οφείλω να ομολογήσω πως δεν τους έχω μετρήσει, αλλά αν ο κ. Χατζηδάκης λέει πως το ζήτημα αυτό αφορά χιλιάδες νέους, δεν είμαι βέβαιος πως έχει δίκιο πως είναι έτσι. Και αυτό ακριβώς είναι που υπογραμμίζει τη σημασία του ζητήματος. Δεν θα επαναλάβω το χαρακτηρισμό του κ. Χατζηδάκη ότι το εκπαιδευτικό σύστημα είναι τρελλό. Είμαι σίγουρος πως θα έχει πολιτικούς φίλους στη χώρα του, οι οποίοι μπορούν να θέσουν το θέμα στη ελληνική Βουλή. Εμείς όμως βρισκόμαστε στο Ευρωπαϊκό Κοινοβούλιο. Ο κ. Χατζηδάκης έχει κάθε δικαίωμα να επισημαίνει αυτήν τη δυσάρεστη κατάσταση και τον ευχαριστώ για την συμβολή του στη συζήτησή μας.
<P>
Όσον αφορά τα νομικά μέσα, όπως είπα και νωρίτερα στην απάντησή μου προς τον κ. Αλαβάνο, η Επιτροπή θα χρησιμοποιήσει όλα τα νομικά μέσα που έχει στη διάθεσή της. Η Επιτροπή δεν επιθυμεί να οδηγήσει κανένα κράτος μέλος στο δικαστήριο, αλλά εάν το ευρωπαϊκό δίκαιο δεν γίνεται σεβαστό, τότε δεν έχει άλλη επιλογή.
<P>
Συνεπώς λέω τόσο στον κ. Χατζηδάκη όσο και στον κ. Αλαβάνο ότι, εάν η ελληνική κυβέρνηση δεν εφαρμόζει ορθώς τους κανόνες, τότε η Επιτροπή, με ιδιαίτερη σύνεση και προσοχή, θα κάνει χρήση των μέσων που διαθέτει και θα κινήσει τις νομικές διαδικασίες.

<SPEAKER ID=168 NAME="Πρόεδρος">


<SPEAKER ID=169 NAME="Ari Vatanen">
Ερώτηση αριθ. 33 του κ. (H-0738/01):
<P>
Θέμα: Παράνομη φορολόγηση αυτοκινήτων στη Φινλανδία Η Ευρωπαϊκή Επιτροπή ζήτησε το 1998 από τη Φινλανδία να διορθώσει το φορολογικό καθεστώς αυτοκινήτων και μοτοσικλετών. Στην πραγματικότητα υπάλληλοι της Επιτροπής παραδέχθηκαν ότι η Φινλανδία δεν έχει άρει ουσιαστικά το καθεστώς διάκρισης. Σε μια τελευταία προσπάθεια, το Σεπτέμβριο του 2001 η Επιτροπή Αναφορών του ΕΚ έλαβε αναφορά που υπογράφεται από μένα και 17 000 συμπατριώτες μου με την απαίτηση να αναθεωρηθεί το παράνομο φορολογικό καθεστώς.
<P>
Πότε θα αναλάβει η Επιτροπή δράση, προκειμένου να αναγκάσει τη Φινλανδία να συμμορφωθεί με την ιδιότητα του κράτους μέλους της ΕΕ από το 1995 και να αρχίσει να εφαρμόζει τους κανόνες της ενιαίας αγοράς όπως ερμηνεύονται από το Ευρωπαϊκό Δικαστήριο;
<P>
Προτίθεται η Επιτροπή να αναλάβει ανεξάρτητη νομική δράση, διότι η αναμονή νέων αποφάσεων από το Ευρωπαϊκό Δικαστήριο δε θα ξεκαθαρίσει άλλο την κατάσταση, ιδίως μετά την πρόσφατη απόφαση σχετικά με την Πορτογαλία (C-393/98);
<P>
Ο φόρος στα οχήματα μεταφορών είναι επίσης εμπόδιο στην ελευθερία των ανθρώπων να μετακινούνται εντός της Κοινότητας. Προτίθεται η Επιτροπή να λάβει μέτρα ώστε να αρθεί στο εγγύς μέλλον αυτή η παράνομη κατάσταση;
<P>
Ερωτήσεις προς τον κ. Verheugen
<SPEAKER ID=170 LANGUAGE="FR" NAME="Bolkestein">
. (FR) Η απάντησή μου, κύριε Πρόεδρε, είναι η εξής. Η Επιτροπή εξετάζει την περίοδο αυτή την κίνηση διαδικασίας κατά της Φινλανδίας, βάσει του άρθρου 226 της Συνθήκης η οποία διευρύνει τη διαδικασία που κινήθηκε το 1998. Το συγκεκριμένο ζήτημα θα συζητηθεί σε συνεδρίαση της Επιτροπής στο άμεσο μέλλον. Η νέα διαδικασία ενδέχεται να συμπεριλάβει και τα προβλήματα εφαρμογής της οδηγίας 83/183, σχετικά με τις φοροαπαλλαγές που χορηγούνται σε περίπτωση αλλαγής κατοικίας. Παράλληλα, οι υπηρεσίες της Επιτροπής έχουν αποστείλει σε όλα τα κράτη μέλη επιστολή με την οποία και τους επισημαίνουν την απόφαση του Δικαστηρίου που αναφέρει στην ερώτηση του ο κ. Vatanen, την απόφαση δηλαδή Gomez-Valente, της 22ας Φεβρουαρίου 2001. Η Επιτροπή συμφωνεί με την άποψη του αξιότιμου βουλευτή, ότι πρόκειται για μια απόφαση οι συνέπειες της οποίας εκτείνονται πέραν του πλαισίου της κριθείσας διαφοράς και ανοίγουν το δρόμο για τη αντιμετώπιση των μεταχειρισμένων οχημάτων με τρόπο περισσότερο σύμφωνο προς τις επιταγές της εσωτερικής ευρωπαϊκής αγοράς. Η Επιτροπή σημειώνει, ωστόσο, ότι η διαδικασία συμμόρφωσης με την προαναφερθείσα απόφαση θα πρέπει να παραμείνει ανεξάρτητη από τις λοιπές διαδικασίες που έχει ή προτίθεται να κινήσει.

<SPEAKER ID=171 LANGUAGE="EN" NAME="Vatanen">
Κύριε Πρόεδρε, κύριε Επίτροπε, σας ευχαριστώ για τις προσπάθειές σας. Η απάντησή σας με καθησυχάζει και θα ήθελα με αυτή την ευκαιρία να ευχαριστήσω τους υπαλλήλους της Επιτροπής για το έργο τους.
<P>
Οι υπάλληλοι της Επιτροπής παραδέχτηκαν ότι η Φινλανδία παραβιάζει κατάφωρα τους κανόνες της Κοινότητας και της Ενιαίας Αγοράς. Οι Φινλανδοί περιμένουν απεγνωσμένα τα κοινοτικά δικαιώματα που τους ανήκουν και τα οποία τους έχουν υποσχεθεί. Κύριε Επίτροπε, ελπίζω να μην ακουστεί πολύ βαρύ αυτό, αλλά οι ελπίδες τους βασίζονται σε σας. Γνωρίζουμε πως μπορούμε να βασιστούμε σε σας.

<SPEAKER ID=172 NAME="Bolkestein">
. (ΕΝ) Καταρχάς, θα ήθελα να ευχαριστήσω τον κ. Vatanen για τις ευγενικές του παρατηρήσεις. Νιώθω ήδη το βάρος όλων αυτών των φινλανδών οδηγών στους ώμους μου - και το φορτίο αυτό είναι πράγματι βαρύ.
<P>
Ένας παράγοντας που περιπλέκει τα πράγματα είναι ότι πρόκειται για έναν τομέα που δεν έχει εναρμονιστεί ακόμα στην Ευρωπαϊκή Ένωση. Η νομική βάση της Επιτροπής για τις ενέργειες της είναι, από τη μία, το άρθρο 90 της Συνθήκης, το οποίο απαγορεύει τις φορολογικές διακρίσεις, και, από την άλλη, δυο οδηγίες οι οποίες εγκρίθηκαν το 1983. Το άρθρο 90 δίνει στο Δικαστήριο τη δυνατότητα πλούσιας νομολογίας. Εφόσον οι ερμηνείες των αποφάσεων του Δικαστηρίου δεν είναι πάντοτε ομόφωνες, είναι καιρός να δημιουργήσουμε μια σύνθεση όλων των ερμηνειών με σκοπό να προσδιορίσουμε με μεγαλύτερη σαφήνεια τη μελλοντική μας δράση.
<P>
Αυτή η ανάγκη για μια σύνθεση είναι ένας από τους λόγους που με οδήγησαν στο να συμπεριλάβω στο πρόγραμμα εργασίας της Επιτροπής για το τρέχον έτος αυτό μια ανακοίνωση για τη φορολόγηση των αυτοκινήτων οχημάτων. Πρόθεσή μου είναι αυτή η ανακοίνωση, η οποία ελπίζω ότι θα είναι έτοιμη περί το τέλος αυτής της χρονιάς ή την αρχή της επόμενης, να καλύψει όλα τα προβλήματα που σχετίζονται με τη φορολόγηση και τις τιμές των αυτοκινήτων οχημάτων, έτσι ώστε να προσεγγίσουμε ευρύτερα το θέμα και να διευθετήσουμε το πρόβλημα που υπάρχει στη Φινλανδία και στο οποίο αναφέρθηκε ο κ. Vatanen. Ελπίζω αυτό να τον ικανοποιήσει.

<SPEAKER ID=173 NAME="Πρόεδρος">
- Ευχαριστώ πολύ, κύριε Bolkestein για τη μεγάλη σας συνεργασία με αυτό το Κοινοβούλιο.
<P>
Η ερώτηση αριθ. 34 της κ. Anne E.M. Van Lancker (H-0765/01) δεν θα απαντηθεί διότι συμπεριλήφθηκε στην ημερήσια διάταξη της σημερινής συνεδρίασης.

<SPEAKER ID=174 NAME="Πρόεδρος">


<SPEAKER ID=175 NAME="Nelly Maes">
Ερώτηση αριθ. 35 της κ. (H-0695/01):
<P>
Θέμα: Ο νόμος σχετικά με τη χρήση γλωσσών μειονοτήτων στη Σλοβακία Σε επίσημη θέση του Υπουργείου Εξωτερικών της Σλοβακικής Δημοκρατίας, την οποία μας διαβίβασε ο Σλοβάκος πρέσβης στις Βρυξέλλες, αναφέρεται ότι ο νόμος του 1999 σχετικά με τη χρήση γλωσσών μειονοτήτων στη Σλοβακία παρέχει ορισμένα δικαιώματα σε μειονότητες. Εάν 20% των κατοίκων κάποιου χωριού ή παραπάνω ομιλούν άλλη γλώσσα, η επίσημη επικοινωνία μπορεί να διεξάγεται στη γλώσσα τους. Είχα μάλιστα την ευκαιρία να διαπιστώσω και εγώ προσωπικά πώς εφαρμόζεται αυτός ο νόμος στην πράξη. Σε χωριά όπου το ποσοστό των Σλοβάκων κατοίκων ξεπερνά το 20%, οι κάτοικοι μπορούν να ρυθμίζουν όλες τις δημόσιες υποθέσεις τους στη σλοβακική γλώσσα. Όπως φαίνεται, λοιπόν, ο νόμος λειτουργεί. Ωστόσο, όταν αναλογισθούμε ότι, επί παραδείγματι, στο ίδιο χωρίο το 75% των κατοίκων είναι Ούγγροι και ότι, σε περιπτώσεις γεννήσεων, γάμων και θανάτων, μπορούν να λαμβάνουν μόνον σλοβακικά έγγραφα, ο δε δήμαρχος αυτού του χωριού δεν μπορεί να χρησιμοποιεί την ουγγρική γλώσσα κατά τις δημόσιες και επίσημες εκδηλώσεις, τότε τίθενται σοβαρά ερωτήματα σχετικά με την εφαρμογή του νόμου περί γλωσσών ο οποίος στο χαρτί φαίνεται ικανοποιητικός.
<P>
Στο πλαίσιο της προσχώρησης της Σλοβακίας στην ΕΕ, ερευνά η Επιτροπή εάν εφαρμόζεται αυτός ο νόμος, πώς εφαρμόζεται και ποια πρόοδος έχει επιτευχθεί σε αυτόν τον τομέα;

<SPEAKER ID=176 LANGUAGE="DE" NAME="Verheugen">
Κύριε Πρόεδρε, η Επιτροπή παρακολουθεί με μεγάλη προσοχή την κατάσταση τον τομέα της χρήσης γλωσσών μειονοτήτων στη Σλοβακία. Είναι της γνώμης ότι η Σλοβακία έχει σημειώσει σημαντική πρόοδο στην ανάπτυξη θετικής πολιτικής για τις μειονότητες και στην εκπόνηση των απαιτούμενων κανονισμών, δημιουργώντας και διατηρώντας τους αντίστοιχους θεσμούς.
<P>
Η θέσπιση του νόμου σχετικά με τη χρήση γλωσσών μειονοτήτων στις συναλλαγές με τις δημόσιες υπηρεσίες αποτέλεσε σημαντικό βήμα στο πλαίσιο αυτό. Έτσι η εθνική νομοθεσία προσαρμόστηκε στις προδιαγραφές που ισχύουν σε διεθνές επίπεδο και ανταποκρίθηκε στις ειδικές συστάσεις του Οργανισμού για την Ασφάλεια και τη Συνεργασία στην Ευρώπη, του Συμβουλίου της Ευρώπης, και της Επιτροπής.
<P>
Ένα άλλο σημαντικό βήμα ήταν η επικύρωση του ευρωπαϊκού Χάρτη των Περιφερειακών και Μειονοτικών Γλωσσών. Εδώ πρέπει να τονιστεί ιδιαίτερα ότι η Σλοβακία, σύμφωνα με την ευελιξία που προσφέρει ο Χάρτης, επιθυμεί να παρέχει στην ουγγρική μειονότητα τις μεγαλύτερες δυνατές ελευθερίες.
<P>
Ωστόσο, σύμφωνα με τις παρατηρήσεις της Επιτροπής, απαιτούνται ακόμα σημαντικές προσπάθειες προκειμένου η ισχύουσα νομοθεσία να μεταφερθεί στην πράξη σε όλο της το εύρος. Σε μερικές περιοχές φαίνεται ότι οι μειονότητες δεν κάνουν χρήση των δικαιωμάτων που τους διασφαλίζει ο νόμος για τη χρήση γλωσσών μειονοτήτων στις συναλλαγές με τις δημόσιες υπηρεσίες, και αυτό προπάντων λόγω αγνοίας. Τέτοιες περιπτώσεις φαίνεται ότι υπάρχουν κυρίως σε κοινότητες όπου το ποσοστό των Ρομ είναι πολύ υψηλό.
<P>
Η Επιτροπή θα ασκήσει και στο μέλλον πίεση στη Σλοβακία να συνεχίσει τις προσπάθειές της κατά τη μεταφορά την νομοθεσίας της στην πράξη, να βελτιώσει την πολιτική της σε αυτόν τον τομέα και να διαθέσει τα απαιτούμενα κονδύλια από τον προϋπολογισμό της. Δεν με εκπλήσσουν οι προσωπικές σας εμπειρίες, κυρία βουλευτή. Αποτελούν μόνο απόδειξη για την ύπαρξη των δυσκολιών κατά τη μεταφορά της νομοθεσίας, όπως τις περιέγραψα. Θα ασχοληθούμε περισσότερο με το ζήτημα στην επόμενη έκθεση προόδου για τη Σλοβακία που έχει προβλεφθεί για τον Νοέμβριο.

<SPEAKER ID=177 NAME="Maes">
 - (NL) Νομίζω ότι έχετε δίκιο. Ορισμένα τμήματα του πληθυσμού δεν θα πληροφορηθούν καθόλου την ύπαρξη νέων νομικών δυνατοτήτων. Αλλά πρέπει, επίσης, να διερωτηθούμε κατά πόσο επιδεικνύεται πάντοτε η απαιτούμενη καλή θέληση, ώστε στην πράξη να μπορούν οι πολίτες να χρησιμοποιούν τις δυνατότητες που παρέχονται από το νόμο. Από αυτή την άποψη, θα ήταν πιθανότατα καλό, εάν εμείς όχι μόνο στις εκθέσεις, αλλά και στις επαφές μας με τις σλοβακικές αρχές καταδεικνύαμε ότι αυτό ανήκει σε ένα ιδιαίτερα λεπτό θέμα. Για εμάς, δεν είναι δυνατό η κρίση σχετικά με την πολιτική για τις μειονότητες να αποτελεί κρίση βάσει δεδομένων που περιλαμβάνονται σε έγγραφα. Πρέπει να αφορά, ακόμη, τα ίδια τα δικαιώματα και τα γεγονότα.

<SPEAKER ID=178 LANGUAGE="DE" NAME="Verheugen">
, Επιτροπή. (DE) Κυρία βουλευτή, θα συμφωνήσω οπωσδήποτε με τα λεγόμενά σας. Μπορώ να σας διαβεβαιώσω ότι αναφερόμαστε στο συγκεκριμένο ζήτημα σε όλες μας τις επαφές με την κυβέρνηση της Σλοβακίας. Εγώ ο ίδιος το έχω κάνει επανειλημμένα σε συνομιλίες μου με τον σλοβάκο πρωθυπουργό, με το σλοβακικό κοινοβούλιο αλλά και σε άλλες δημόσιες εμφανίσεις μου στην Σλοβακία καθώς και απέναντι στον σλοβακικό Τύπο. Το μήνυμά μας προς τη Σλοβακία είναι ότι ο τρόπος με τον οποίο η αριθμητικά ισχυρότερη ομάδα των Σλοβάκων αντιμετωπίζει τις μειονότητες αποτελεί για μας χαρακτηριστικό κριτήριο για τον βαθμό υλοποίησης της δημοκρατίας και του κράτους δικαίου στη Σλοβακία.

<SPEAKER ID=179 NAME="Πρόεδρος">


<SPEAKER ID=180 NAME="Gary Titley">
Ερώτηση αριθ. 36 του κ. , τον οποίον αντικαθιστά ο κ. Miller (H-0714/01):
<P>
Θέμα: Πυρηνικός σταθμός Ignalina, Λιθουανία Ποια είναι η σημερινή θέση της Επιτροπής όσον αφορά το κλείσιμο του αντιδραστήρα 2 του πυρηνικού σταθμού Ignalina στη Λιθουανία;

<SPEAKER ID=181 LANGUAGE="DE" NAME="Verheugen">
Κύριε Πρόεδρε, κύριε βουλευτή, η Επιτροπή υποστηρίζει στο συγκεκριμένο ζήτημα μια άποψη που βρίσκεται σε πλήρη συμφωνία με την άποψη του Συμβουλίου και - στο βαθμό που μπορώ να το κρίνω - επίσης με την άποψη του Ευρωπαϊκού Κοινοβουλίου. Το κοινοβούλιο της Λιθουανίας υιοθέτησε το 1999 μια εθνική στρατηγική ενεργειακής πολιτικής. Σε αυτό το πλαίσιο αποφάσισε να πάψει τη λειτουργία του ο αντιδραστήρας 1 του πυρηνικού σταθμού Ignalina πριν το 2005 καθώς και ότι η τελική απόφαση για την ημερομηνία που θα κλείσει ο αντιδραστήρας 2 θα ληφθεί στο πλαίσιο της επανεξέτασης της εθνικής στρατηγικής για την ενέργεια το 2004.
<P>
Την εποχή εκείνη η Επιτροπή είχε εκφράσει την άποψη ότι, κατά τη δική της αντίληψη, ο αντιδραστήρας 2 θα πρέπει να έχει κλείσει μέχρι το 2009. Αυτό απορρέει από τη λογική της απόφασης. Και συγκεκριμένα εάν το 2005 είναι η τελευταία προθεσμία για τον παροπλισμό του αντιδραστήρα 1 τότε από την προβλεπόμενη διάρκεια ζωής των δύο πυρηνικών αντιδραστήρων προκύπτει ότι το 2009 θα πρέπει να είναι η τελευταία προθεσμία για τον παροπλισμό του αντιδραστήρα 2.
<P>
Όσον αφορά τον αντιδραστήρα 1, η Επιτροπή έλαβε υπόψη ότι η Λιθουανία έχει ξεκινήσει εκτεταμένες προετοιμασίες για το κλείσιμο και τον παροπλισμό του. Πιστεύω ότι το κλείσιμό του θα γίνει ήδη πριν το 2005.
<P>
Όσον αφορά τον αντιδραστήρα 2 η Επιτροπή έχει δηλώσει - όπως ανέφερα προηγουμένως - ότι θα πρέπει να κλείσει το αργότερο το 2009. Επιπλέον, κατά την άποψη της Επιτροπής και των κρατών μελών, το χρονοδιάγραμμα για τη λήψη της απόφασης που αφορά την ημερομηνία που θα κλείσει ο συγκεκριμένος αντιδραστήρας θα πρέπει να συμβαδίζει με το χρονοδιάγραμμα για την προσχώρηση της Λιθουανίας στην Ευρωπαϊκή Ένωση. Μόλις πριν από λίγες ημέρες συζήτησα διεξοδικά το συγκεκριμένο θέμα με τη νέα κυβέρνηση της Λιθουανίας στη Βίλνα - ήταν πραγματικά το κύριο αντικείμενο των συνομιλιών στο Βιλνιούς. Εκεί αποκόμισα την εντύπωση ότι η κυβέρνηση και το κοινοβούλιο της Λιθουανίας έχουν καταλάβει καλά το μήνυμά μας, ότι δηλαδή θα πρέπει τώρα να κάνουν μερικές σκέψεις σχετικά με την επανεξέταση του σχεδιαγράμματος των αποφάσεών τους για τον αντιδραστήρα 2 του πυρηνικού σταθμού Ignalina με βάση το δικό τους χρονοδιάγραμμα για την ένταξή τους στην Ευρωπαϊκή Ένωση.
<P>
Θέλω να εκμεταλλευτώ την ευκαιρία και να επισημάνω ότι από τη σκοπιά της Επιτροπής είναι αδύνατοι οι συμβιβασμοί ειδικά σε σχέση με τον σταθμό Ignalina. Ο πυρηνικός σταθμός Ignalina είναι του τύπου Τσερνομπίλ και οι εμπειρογνώμονες είναι γενικά πεπεισμένοι ότι δεν επιδέχεται τεχνικής αναβάθμισης και είναι αδύνατον να επιτευχθούν αποδεκτά επίπεδα ασφαλείας. Είμαστε απόλυτα πεπεισμένοι ότι ο συγκεκριμένος πυρηνικός σταθμός τύπου Τσερνομπίλ αποτελεί πραγματικό κίνδυνο για τον πληθυσμό και για τον λόγο αυτό μας είναι αδύνατον να παραιτηθούμε από αυτή την απαίτηση.

<SPEAKER ID=182 NAME="Miller">
Ευχαριστώ τον Επίτροπο για την απάντησή του. Ιδιαίτερα μου άρεσε η παρατήρησή του ότι δεν υπάρχει περιθώριο για συμβιβασμούς. Είναι η θέση της ΕΕ απολύτως προσδιορισμένη, χωρίς ενδεχόμενο μεταβολής στο προσεχές μέλλον;
<P>
Θα ήθελα επίσης να θέσω το ζήτημα της διεθνούς χρηματοδότησης για την παύση λειτουργίας των πυρηνικών εγκαταστάσεων. Θα προέλθει από τον προϋπολογισμό της Επιτροπής; Και τι γίνεται στην περίπτωση που τα χρήματα δεν επαρκούν για την παύση λειτουργίας;

<SPEAKER ID=183 LANGUAGE="DE" NAME="Verheugen">
Κύριε βουλευτή, την πρώτη σας ερώτηση μπορώ να την απαντήσω προς ικανοποίησή σας με ένα σαφές όχι. Δεν θα αλλάξει η στάση της Ένωσης στο συγκεκριμένο ζήτημα.
<P>
Όσον αφορά τη δεύτερη ερώτηση, η κατάσταση έχει ως εξής: για τον παροπλισμό του αντιδραστήρα 1 σχηματίστηκε ένα διεθνές ταμείο που διαχειρίζεται η Ευρωπαϊκή Τράπεζα Ανασυγκρότησης και Ανάπτυξης και στο οποίο έχουν διατεθεί μέχρι σήμερα 220 εκ. ευρώ. Πέρσι είχα συγκαλέσει μαζί με τον πρωθυπουργό της Λιθουανίας μια διεθνή διάσκεψη χορηγών στο Βιλνιούς. Το αποτέλεσμα ήταν αυτά τα 220 εκατομμύρια ευρώ. Ωστόσο, οφείλω να προσθέσω - και αυτό αμαυρώνει λίγο την εικόνα - ότι από το ποσό αυτό τα 165 εκατομμύρια προέρχονται από τον δικό μας προϋπολογισμό. Έτσι το ποσό που η διεθνής κοινότητα ήταν πρόθυμη να διαθέσει επιπλέον παρουσιάζει φτωχή εικόνα. Παρόλα αυτά, τα διατιθέμενα κονδύλια είναι αρκετά για να ξεκινήσει ο παροπλισμός σύμφωνα με το πρόγραμμα και να χρηματοδοτηθούν όλες οι εργασίες που συνδέονται με αυτόν.
<P>
Πρέπει να σας επιστήσω την προσοχή στο ότι ο παροπλισμός ενός τέτοιου πυρηνικού σταθμού είναι έργο που διαρκεί πολλές δεκαετίες και ότι οι δικές μας οικονομικές υποχρεώσεις που συνεπάγεται ο παροπλισμός, θα διαρκέσουν επίσης δεκαετίες.
<P>
Η κατάσταση στον αντιδραστήρα 2 είναι κάπως περίπλοκη επειδή το κοινοβούλιο της Λιθουανίας δεν έχει ακόμα αποφασίσει συγκεκριμένη ημερομηνία για τον παροπλισμό του. Ωστόσο, στις συνομιλίες που ανέφερα προηγουμένως, ενημέρωσα την κυβέρνηση της Λιθουανίας ότι επίσης και εδώ η Επιτροπή είναι διατεθειμένη να παρέχει βοήθεια, καθώς επίσης και να οργανώσει διεθνώς τη χορήγηση βοηθείας. Είναι σαφές ότι μια χώρα όπως η Λιθουανία δεν μπορεί να αντιμετωπίσει με δικές της μόνο δυνάμεις το τεράστιο έργο του παροπλισμού ενός τέτοιου πυρηνικού σταθμού. Επιπλέον θα ήταν εντελώς άδικο να απαιτήσει κανείς κάτι τέτοιο από τη Λιθουανία, δεδομένου ότι δεν ήταν η Λιθουανία εκείνη που επιθυμούσε την κατασκευή του. Αντίθετα μάλιστα, οι πολίτες της Λιθουανίας είχαν αντισταθεί την εποχή εκείνη. Ο πυρηνικός σταθμός εγκαταστάθηκε εκεί, όπου βρίσκεται σήμερα, από την πρώην Σοβιετική Ένωση. Αναμφισβήτητα δεν αποσκοπούσε στην παροχή ηλεκτρικού ρεύματος στη Λιθουανία αλλά ουσιαστικά στην εξυπηρέτηση στρατιωτικών σκοπών. Αυτή είναι η δική μας εκτίμηση. Αποτελεί λοιπόν τμήμα της σοβιετικής κληρονομιάς που επιβαρύνει σήμερα μια φτωχή χώρα, όπως η Λιθουανία. Είναι προς το δικό μας συμφέρον να εξαφανιστεί η συγκεκριμένη κληρονομιά.

<SPEAKER ID=184 LANGUAGE="FI" NAME="Korhola">
Κύριε Πρόεδρε, είναι στις προθέσεις της Επιτροπής να θεσπίσει ένα πρότυπο ασφάλειας πυρηνικών σταθμών, κοινό και δεσμευτικό τόσο για τα κράτη μέλη της ΕΕ όσο και για τις υποψήφιες προς ένταξη χώρες; Εναλλακτικά, προτίθεται η Επιτροπή να καταρτίσει καταλόγους των πυρηνικών σταθμών της περιοχής, με βάση την αρχή κατονομάζω και επιπλήττω;

<SPEAKER ID=185 LANGUAGE="DE" NAME="Verheugen">
Κυρία βουλευτή, γνωρίζετε ότι η Επιτροπή δεν είναι αρμόδια για ζητήματα ασφάλειας σε σχέση με την ατομική ενέργεια. Δεν υπάρχουν προδιαγραφές της Ευρωπαϊκής Ένωσης για ζητήματα ασφάλειας πυρηνικών αντιδραστήρων. Προσωπικά, με λυπεί βαθύτατα το γεγονός αλλά μέχρι σήμερα στάθηκε αδύνατον να αλλάξει αυτή η κατάσταση. Με το συγκεκριμένο ζήτημα ασχολήθηκε εντατικά το Συμβούλιο, επειδή, όπως είπαμε η Επιτροπή δεν είναι αρμόδια για ζητήματα ασφάλειας πυρηνικών αντιδραστήρων. Με την ασφάλεια των πυρηνικών αντιδραστήρων στην Ανατολική Ευρώπη ασχολήθηκε η ομάδα εργασίας του Συμβουλίου για ζητήματα ατομικής ενέργειας και πριν από τις θερινές διακοπές υπέβαλε σχετική έκθεση που βρίσκεται ασφαλώς στη διάθεση του Κοινοβουλίου.
<P>
Σας συνιστώ να μελετήσετε την έκθεση. Βέβαια από την έκθεση δεν προκύπτει ότι έχουμε θεσπίσει ευρωπαϊκές προδιαγραφές αλλά ότι, σε σχέση με την ασφάλεια πυρηνικών σταθμών της Ανατολικής Ευρώπης, η Ευρωπαϊκή Ένωση εγείρει απαιτήσεις που θεωρεί δικαιολογημένες. Από έρευνες που έγιναν στο παρελθόν και συγκεκριμένα στις αρχές της δεκαετίας του ' 90, είχε συσταθεί κατάλογος πυρηνικών σταθμών, όπως προτείνατε εσείς. Το συμπέρασμα είναι ότι οι σταθμοί που, κατά την άποψη της Ευρωπαϊκής Ένωσης, δεν επιδέχονται τεχνικής αναβάθμισης, δηλαδή που είναι αδύνατον να καταστούν ασφαλείς, βρίσκονται στη Λιθουανία, στη Σλοβακία και στη Βουλγαρία. Όπως γνωρίζετε, είχαμε θέσει ως όρο για την αποδοχή της συμμετοχής ενός κράτους στις ενταξιακές διαπραγματεύσεις, ότι θα ρυθμιστεί το ζήτημα του παροπλισμού των εν λόγω πυρηνικών σταθμών.

<SPEAKER ID=186 NAME="Πρόεδρος">


<SPEAKER ID=187 NAME="Brian Crowley">
Ερώτηση αριθ. 37 του κ. (H-0743/01):
<P>
Θέμα: Πιθανολογούμενες δηλώσεις Σύμφωνα με δημοσιεύματα των ΜΜΕ, τον Ιούνιο και τον Ιούλιο 2001, ο Επίτροπος Verheugen φέρεται να δήλωσε σε ιδιωτική συζήτηση ότι εάν ο πρώην πρωθυποργός και τωρινός Πρόεδρος της Βουλής των Αντιπροσώπων της Τσεχικής Δημοκρατίας, κ. Vaclav Klaus, γίνει και πάλι πρωθυπουργός, θα ζημιώσει τις ευκαιρίες της Τσεχικής Δημοκρατίας για προσχώρηση στην ΕΕ.
<P>
Συμφωνεί άραγε η Επιτροπή ή αποκηρύσσει τις δηλώσεις αυτές και δεν θεωρεί ότι παρόμοιες δηλώσεις είναι ακατάλληλες και συμβάλλουν ελάχιστα στην οικοδόμηση εμπιστοσύνης μεταξύ της ΕΕ και των υποψηφίων χωρών σε μία χρονική στιγμή που χρειάζεται κατανόηση και υποστήριξη κατά τη διάρκεια της διαδικασίας ολοκλήρωσης;
<P>
Ερωτήσεις προς την κ. De Palacio
<SPEAKER ID=188 LANGUAGE="DE" NAME="Verheugen">
Κύριε βουλευτή, η περίπτωση στην οποία αναφερόσαστε είναι καθαρά ζήτημα της εσωτερική πολιτικής στη Δημοκρατία της Τσεχίας. Αποτελεί έκφραση της εσωτερική διαμάχης μεταξύ κυβέρνησης και αντιπολίτευσης. Σε τέτοιες περιπτώσεις η Επιτροπή δεν μπορεί παρά να απέχει κάθε τοποθέτησης, διότι αρνείται κατηγορηματικά να επιτρέψει να την αναμίξουν σε διαμάχες εσωτερικής πολιτικής είτε των κρατών μελών είτε των υποψηφίων για ένταξη χωρών.

<SPEAKER ID=189 NAME="Crowley">
Κύριε Πρόεδρε, καταρχάς ο Επίτροπος δείχνει εξαιρετικό χιούμορ στις απαντήσεις. Παραθέτω ακριβώς τα λόγια του. Δεν πρόκειται για εσωτερικό ζήτημα, αλλά για κάτι στο οποίο αναμείχθηκε όταν δήλωσε, σε ιδιωτική συζήτηση, ότι εάν ο κ. Vaclav Klaus γινόταν ξανά πρωθυπουργός, το γεγονός αυτό θα ήταν επιζήμιο για τις πιθανότητες ένταξης της Τσεχικής Δημοκρατίας. Ο τσέχος πρωθυπουργός είπε σε ραδιοφωνική συνέντευξη λίγο αργότερα, και μεταφέρω ακριβώς τα λόγια του. "Επαναλαμβάνω για μια ακόμη φορά ότι τα λόγια αυτά δεν ειπώθηκαν δημοσίως, παρόλ' αυτά δεν έμειναν κρυφά" .
<P>
Κύριε Επίτροπε, αρνείστε ότι κάνατε μια τέτοια δήλωση; Κι ακόμη, σε θέματα που αφορούν αποκλειστικά τον τσέχικο λαό - αλλαγή του ηγέτη του, στάση που θα τηρήσει σχετικά με τις διαπραγματεύσεις για την ένταξή του στην Ευρωπαϊκή Ένωση, ιδιαίτερα μια περίοδο που η εμπιστοσύνη είναι απαραίτητη τόσο στο εσωτερικό της Ευρωπαϊκής Ένωσης όσο και στο εσωτερικό των υποψηφίων χωρών - νομίζετε πως είναι σωστό εσείς, ως δημόσιος λειτουργός και μέλος του Σώματος των Επιτρόπων, να παρεμβαίνετε στις δημοκρατικές επιθυμίες του τσεχικού ή οποιουδήποτε άλλου, λαού;
<P>
Όλοι μας έχουμε κάποιες προσδοκίες από τα αποτελέσματα των εκλογών λόγω των πολιτικών μας πεποιθήσεων, αλλά ορισμένοι από μας θα πρέπει να τιθασεύσουν τη γλώσσα τους και τις σκέψεις τους λόγω του αξιώματος το οποίο κατέχουν. Συνεπώς θα σας ζητούσα για άλλη μια φορά, είτε να αρνηθείτε είτε να παραδεχθείτε συγκεκριμένα ότι κάνατε αυτή τη δήλωση και να εξηγήσετε τους λόγους για τους οποίους αναμειχθήκατε κατά αυτό τον τρόπο.

<SPEAKER ID=190 LANGUAGE="DE" NAME="Verheugen">
, Επιτροπή. (DE) Κύριε βουλευτή, πίστευα μέχρι σήμερα ότι ένας κύριος δεν επιθυμεί να μάθει τι συζήτησαν δύο κύριοι σε ιδιωτική τους συνομιλία. Αν θέλετε να το αλλάξετε, είναι δικό σας θέμα. Σε αυτή την υπόθεση ούτε θα επιβεβαιώσω ούτε θα διαψεύσω το οτιδήποτε. Η μοναδική δυνατότητα που έχει η Επιτροπή για να μην την αναμιγνύουν σε διαμάχες εσωτερικής πολιτικής είναι να τηρεί απόλυτη σιωπή.
<P>
Ευχαρίστως όμως να σας πω μερικά πράγματα σχετικά με το ουσιαστικό περιεχόμενο της ερώτησής σας. Εδώ και πολλά χρόνια διατηρώ με τον πρόεδρο της βουλής της Τσεχικής Δημοκρατίας πολύ στενή σχέση αμοιβαίας εμπιστοσύνης. Η τελευταία εκτενής συνομιλία μας, και τονίζω χωρίς την παρουσία τρίτου, ήταν μόλις πριν από λίγες ημέρες. Κατά τη διάρκεια της συνομιλίας μας, ο πρόεδρος της βουλής δεν ανέφερε την περίπτωση που αποτέλεσε αφορμή για την ερώτησή σας. Ωστόσο θεωρώ πολύ σημαντικό να επισημάνω ότι στις πολυάριθμες συνομιλίες που είχα μαζί του, ο πρόεδρος Klaus υπογράμμιζε πάντα με σαφήνεια ότι τόσο ο ίδιος, όσο και ο πολιτικός του περίγυρος επιθυμούν και υποστηρίζουν την προσχώρηση της Τσεχικής Δημοκρατίας στην Ευρωπαϊκή Ένωση. Είναι γνωστό ότι σποραδικά ο πρόεδρος Klaus διατυπώνει απόψεις τις οποίες δεν συμμερίζεται η πλειοψηφία στην Ευρώπη. Ωστόσο αυτό αποτελεί δικαίωμά του και εμείς, ως δημοκράτες, οφείλουμε να το αποδεχθούμε.
<P>
Τέλος, η Ευρωπαϊκή Ένωση έχει φυσικά το δικαίωμα να επισημαίνει στις υποψήφιες χώρες το τι αποδέχεται και το τι δεν αποδέχεται και να τους εφιστά την προσοχή στο ότι για να γίνουν δεκτές σε ενταξιακές διαπραγματεύσεις επιβάλλεται η εκπλήρωση κριτηρίων και το σημαντικότερο των κριτηρίων αυτών είναι το πολιτικό κριτήριο. Σύμφωνα με το συγκεκριμένο κριτήριο η υποψήφια χώρα πρέπει να παρέχει εγγυήσεις ότι είναι δημοκρατία, ότι είναι κράτος δικαίου, ότι σέβεται τα ανθρώπινα δικαιώματα, προστατεύει τις μειονότητες και συμμερίζεται τις αξίες και τους στόχους της Ευρωπαϊκής Ένωσης.
<P>
Στη βάση αυτής της αξιολόγησης έχει τύχει να πούμε σε μια χώρα που είχε θέσει υποψηφιότητα για να γίνει μέλος: "Δεν μπορούμε να ξεκινήσουμε με σας ενταξιακές διαδικασίες επειδή δεν πληροίτε τους συγκεκριμένους πολιτικούς όρους" . Επομένως πρέπει να απαντήσω στην ερώτησή σας, αν υπάρχει αυτού του είδους ανάμιξη με ένα σαφέστατο ναι. Το απαιτούν μάλιστα τα κριτήρια της Κοπεγχάγης.

<SPEAKER ID=191 NAME="Πρόεδρος">
Ευχαριστώ πολύ, κύριε Επίτροπε.
<P>
Το λόγο έχει ο κ. Crowley για ένα σύντομο διαδικαστικό θέμα.

<SPEAKER ID=192 NAME="Crowley">
Κύριε Πρόεδρε, μια ένσταση επί της διαδικασίας. Ο Επίτροπος δεν απάντησε στην ερώτησή μου, γιατί είπε πως δεν ήθελε να αποκαλύψει τι συνέβη ανάμεσα σε δύο κυρίους. Στη συνέχεια, όμως, αποκάλυψε ακριβώς τι συνέβη ανάμεσα σε δύο κυρίους - τον ίδιο και τον κ. Klaus. Κατά συνέπεια, δεν σεβάστηκε ούτε τίμησε το Σώμα, αποφασίζοντας να δώσει μια ευθεία απάντηση σε μιαν ευθεία ερώτηση, ως όφειλε. Αυτό είναι ντροπή.

<SPEAKER ID=193 NAME="Πρόεδρος">
Ακούσαμε το διαδικαστικό θέμα, ή μάλλον τη δήλωση του κ. Crowley.
<P>
Δεδομένου ότι έληξε ο χρόνος των ερωτήσεων προς τον κ. Verheugen, οι ερωτήσεις 38, 39 και 40 θα απαντηθούν γραπτώς.
<P>
Πρόεδρος. Δεδομένου ότι οι συντάκτες τους απουσιάζουν, οι ερωτήσεις αριθ. 41 και 42 καθίστανται άκυρες.

<SPEAKER ID=194 NAME="Reinhold Messner">
Ερώτηση αριθ. 43 του κ. (H-0710/01):
<P>
Θέμα: Σύμβαση των Αλπεων - οικολογικά ευαίσθητη περιοχή των Αλπεων στο σύνολό της Στην σύμβαση των Αλπεων, στα κεφάλαια σχετικά με το περιβάλλον και τις μεταφορές, δίνεται ένας ορισμός της οικολογικά ευαίσθητης περιοχής των Αλπεων στο σύνολό της.
<P>
Κατά την άποψη της Επιτρόπου, αποτελούν ο εν λόγω ορισμός και οι επιδιωκόμενοι πολιτικοί στόχοι μέρος της πολιτικής μεταφορών της ΕΕ για την ευαίσθητη αυτή περιοχή;

<SPEAKER ID=195 LANGUAGE="ES" NAME="De Palacio">
. (ES) Κύριε Πρόεδρε, η Επιτροπή γνωρίζει τη σπουδαιότητα ενός επαρκούς ορισμού των ευαίσθητων περιοχών, κυρίως όταν πρόκειται για την περιβαλλοντική ολοκλήρωση των ροών των μεταφορών στην περιοχή των Αλπεων.
<P>
Προς το παρόν, υπάρχει μια σειρά ορισμών ευαίσθητων περιοχών που έχουν καταρτιστεί κυρίως από τα Ηνωμένα Έθνη και τη Σύμβαση των Αλπεων, καθώς επίσης και από την κοινοτική νομοθεσία σχετικά με την προστασία του περιβάλλοντος.
<P>
Η Επιτροπή φρονεί πως οι ευαίσθητες ορεινές περιοχές, κυρίως της περιοχής των Αλπεων, όπως καθορίζεται συνήθως, αποτελούν σαφώς περιοχές προτεραιότητας για τη λήψη κοινοτικών μέτρων που αποσκοπούν στη μείωση των περιβαλλοντικών επιπτώσεων των μεταφορών και στην αποσύνδεση της αύξησης των ροών μεταφορών με την οικονομική ανάπτυξη.
<P>
Συνεπώς, η Λευκή Βίβλος σχετικά με την ευρωπαϊκή πολιτική μεταφορών ενόψει του 2010, που εγκρίθηκε στις 12 Σεπτεμβρίου, δίνει ιδιαίτερη προσοχή στις ευαίσθητες περιοχές, ιδιαίτερα τις ορεινές, στο πλαίσιο της πολιτικής τιμολόγησης και χρηματοδότησης των υποδομών και της πολιτικής για το διευρωπαϊκό δίκτυο μεταφορών.
<P>
Αυτός ο προσανατολισμός προσαρμόζεται σε μεγάλο βαθμό στους προσανατολισμούς που παρατίθενται στη Σύμβαση των Αλπεων και στο Πρωτόκολλό της για τις μεταφορές.

<SPEAKER ID=196 LANGUAGE="DE" NAME="Messner">
Κυρία Πρόεδρε, θέλω να θέσω μόνο μια σύντομη διευκρινιστική ερώτηση. Η απάντηση δεν με ικανοποίησε πλήρως. Για μένα προέχουν οι σημερινές δράσεις. Πρέπει άραγε να περιμένουμε έως ότου εμφανιστούν νέες τεχνολογίες, λ.χ. το στοιχείο καυσίμου, για να λύσουν τα μεγάλα προβλήματα που έχουμε στις Αλπεις με τις μεταφορές διαμετακόμισης ή τουλάχιστον τμήμα αυτών των προβλημάτων; Ή μήπως θα πρέπει ήδη τώρα, χρησιμοποιώντας ως εργαλείο το πραγματικό κόστος, να μεταθέσουμε εν μέρει υποχρεωτικά τις βαριές εμπορευματικές μεταφορές στους σιδηροδρόμους, τουλάχιστον όσον αφορά τις Αλπεις;

<SPEAKER ID=197 LANGUAGE="ES" NAME="De Palacio">
. (ES) Κύριε Πρόεδρε, σύμφωνα με τα όσα λέγονται στη Λευκή Βίβλο σχετικά με την πολιτική μεταφορών για τα επόμενα χρόνια, η Επιτροπή ελπίζει, ει δυνατόν πριν νωρίτερα από έναν χρόνο και ακόμη πριν από το επόμενο καλοκαίρι, να υποβάλει σε αυτό το Σώμα και στο Υπουργικό Συμβούλιο ένα νέο σύστημα τιμολόγησης, συγκεκριμένα μια τροποποίηση της οδηγίας "Euroviρeta», η οποία πραγματεύεται ακριβώς αυτού του είδους τα ζητήματα, σύμφωνα με την έκθεση Costa που το ίδιο αυτό Σώμα είχε εγκρίνει πριν από κάποιους μήνες. Και στο οποίο θα μπορούν να ενσωματωθούν στις τιμολογήσεις ποσά όπως οι εξωτερικές δαπάνες, μεταξύ άλλων, κάποιες περιβαλλοντικές δαπάνες οι οποίες μπορούν άριστα να προσδιοριστούν ποσοτικά.
<P>
Συνεπώς, θα έχουμε επίσης διασταυρούμενη επιδότηση, δηλαδή σε υφιστάμενες υποδομές μέρος των διοδίων θα μπορεί να χρησιμοποιηθεί για τη δημιουργία ενός ταμείου που θα επιτρέπει τη χρηματοδότηση εναλλακτικών υποδομών, κυρίως στην περιοχή των Αλπεων, σε έργα όπως η σήραγγα του Brenner ή η σύνδεση Λυών-Τορίνο.

<SPEAKER ID=198 NAME="Πρόεδρος">
Δεδομένου ότι οι συντάκτες τους απουσιάζουν, οι ερωτήσεις 44, 45 και 46 καθίστανται άκυρες.

<SPEAKER ID=199 NAME="Πρόεδρος">


<SPEAKER ID=200 NAME="Giuseppe Di Lello Finuoli">
Ερώτηση αριθ. 47 του κ. (H-0746/01):
<P>
Θέμα: Σήραγγα του Λευκού Όρους και επιχειρησιακές εγγυήσεις Η επαναλειτουργία της σήραγγας του Λευκού Όρους έχει αναγγελθεί για τους προσεχείς μήνες. Υπό το πρίσμα της καταστροφής που προκάλεσε το κλείσιμό της, ποιες είναι οι τεχνικές εγγυήσεις που έλαβε η Επιτροπή σχετικά με την τήρηση των ευρωπαϊκών κανονισμών - από πλευράς περιβάλλοντος και βιωσιμότητας των μεταφορών - όσον αφορά τη "νέα" σήραγγα;
<P>
Πώς κρίνει η Επιτροπή τη νέα ιταλογαλλική διευθυντική οργάνωση της μελλοντικής νέας δομής;

<SPEAKER ID=201 LANGUAGE="ES" NAME="De Palacio">
. (ES) Κύριε Πρόεδρε, δεν είναι έργο της Επιτροπής να δώσει το πράσινο φως για το άνοιγμα της σήραγγας του Λευκού Όρους, δεν αποτελεί δική μας αρμοδιότητα.
<P>
Το έργο αξιολόγησης της επάρκειας του επιπέδου ασφαλείας για το άνοιγμα εκ νέου της σήραγγας είναι των επιχειρησιακών φορέων και των εθνικών αρμοδίων, στο πλαίσιο των αρμοδιοτήτων τους στη Γαλλία. Συνεπώς, από εκεί θα πρέπει να διαπιστώσουν αν τηρούνται οι κανόνες ασφαλείας.
<P>
Σύμφωνα με τις πληροφορίες που διαθέτει η Επιτροπή, τον Οκτώβριο θα πρέπει ακόμη να διεξαχθούν κάποιες δοκιμές που αποσκοπούν στο να διαπιστωθεί η καλή λειτουργία των στοιχείων ασφαλείας, όπως είναι παραδείγματος χάρη το σύστημα αερισμού ή το ηλεκτρονικό κέντρο διαχείρισης, καθώς και το επίπεδο κατάρτισης του προσωπικού το οποίο είναι επιφορτισμένο με την εκμετάλλευση και τις υπηρεσίες παροχής βοήθειας. Από αυτήν την άποψη, ένα από τα μέτρα που θα ληφθούν είναι εκείνο που αφορά την απόσταση μεταξύ των οχημάτων κατά τη διέλευση από τη σήραγγα. Αυτό το μέτρο θα συμβάλει επιπλέον στον περιορισμό της κυκλοφορίας φορτηγών από αυτήν την οδό.
<P>
Όσον αφορά τις οργανωτικές πτυχές, θα πρέπει να επισημανθούν ως σημαντικά στοιχεία η δημιουργία εκ μέρους των δύο αρχικών επιχειρήσεων, της γαλλικής ATMB και της ιταλικής SITMB, μιας ενιαίας εταιρίας επιφορτισμένης με τη διαχείριση της σήραγγας.
<P>
Όσον αφορά τη βιωσιμότητα των μεταφορών και τον μεγάλο αριθμό φορέων εκμετάλλευσης που αναμένουν με ανυπομονησία το εκ νέου άνοιγμα της σήραγγας του Λευκού Όρους λόγω των σοβαρών προβλημάτων που προκάλεσε το κλείσιμό της και της συμφόρησης των οδών που έπρεπε να χρησιμοποιηθούν για την παράκαμψη της κίνησης, θα πρέπει να ειπωθεί ότι βραχυπρόθεσμα η επαναλειτουργία της σήραγγας θα αποτελέσει ένα πολύ θετικό στοιχείο τόσο από την άποψη της βιωσιμότητας των μεταφορών και του περιβάλλοντος όσο και από την άποψη της ασφάλειας. Ωστόσο, επιμένω, θα πρέπει να ληφθούν τα μέτρα ασφαλείας ως προϋπόθεση για την επαναλειτουργία της.
<P>
Περισσότερο μακροπρόθεσμα, η απόλυτη προτεραιότητα για τη διατήρηση του ελέγχου των χερσαίων μεταφορών στην περιοχή των Αλπεων, χωρίς να εμποδίζονται η ελεύθερη κυκλοφορία και η οικονομική ανάπτυξη και συγκεκριμένα η πρόσβαση από την ιταλική χερσόνησο στην υπόλοιπη Ευρώπη, θα βασίζεται στα στοιχεία που μόλις πριν λίγο ανέφερα, δηλαδή στη διευκόλυνση της διέλευσης από τις Αλπεις με μεγάλους σιδηροδρομικούς άξονες που επιτρέπουν τη μεταφορά μεγάλου μέρους του φόρτου στις σιδηροδρομικές μεταφορές.

<SPEAKER ID=202 NAME="Di Lello Finuoli">
Κυρία Επίτροπε, επιμένω στο γεγονός ότι υπάρχει μια ευρωπαϊκή νομοθεσία που πρέπει να τηρείται, ότι τα τεχνικά χαρακτηριστικά της νέας σήραγγας είναι σχεδόν τα ίδια με τις προηγούμενες, ότι το 97% του πληθυσμού του Chamonix αποφάνθηκε κατά της επαναλειτουργίας - το οποίο αναπόφευκτα θα ζημιώσει και θα συνεχίσει να ζημιώνει όλες τις ιδιωτικές επιχειρήσεις, λόγω της ρύπανσης όλων των τυπικών ή συνηθισμένων οικονομικών δραστηριοτήτων αυτών των πληθυσμών - και ότι η ιταλική κυβέρνηση ετοιμάζεται να μειώσει τα νυχτερινά διόδια, αυξάνοντας έτσι τη ρύπανση. Τι εγγυήσεις παρέχει η ευρωπαϊκή νομοθεσία για την προστασία του περιβάλλοντος στους εν λόγω πληθυσμούς;

<SPEAKER ID=203 LANGUAGE="ES" NAME="De Palacio">
. (ES) Κύριε Πρόεδρε, όσον αφορά τους κανόνες ασφαλείας εμμένω στα όσα είπα. Σύμφωνα με τις πληροφορίες που διαθέτω, έχουν βελτιωθεί οι συνθήκες για τη διεξαγωγή ελέγχου και για την ασφάλεια της σήραγγας και διεξάγονται δοκιμές, και όταν τηρηθούν όλες οι προϋποθέσεις και διαπιστωθεί η αξιοπιστία των μέσων και των συστημάτων, θα ανοίξει η σήραγγα. Αυτά μπορώ να πω σχετικά με τους κανόνες ασφαλείας.
<P>
Ωστόσο, επιμένω ότι η Ιταλία και η Γαλλία είναι οι αρμόδιες διοικήσεις. Και στην Ιταλία και τη Γαλλία, και όσον αφορά την εσωτερική θεσμική κατανομή, ενδεχομένως να υπάρχουν κάποιες άλλες περιφερειακές διοικήσεις ή τοπικές αυτοδιοικήσεις που θα πρέπει επίσης να διαδραματίσουν το δικό τους ρόλο.
<P>
Για αυτόν τον λόγο, αγαπητέ κύριε, θα ήθελα να σας πω πως οι θεμελιώδεις ελευθερίες της Κοινότητας είναι η ελεύθερη κυκλοφορία αγαθών και ατόμων. Και πρέπει να πω πως θα πρέπει να εξασφαλίσουμε τη διασύνδεση μεταξύ Ιταλίας και της υπόλοιπης Ευρώπης· ότι προφανώς πρόκειται για την καλύτερη κατανομή της κυκλοφορίας μεταξύ των διαφόρων οδών διέλευσης των Αλπεων και μεταξύ των διαφόρων τρόπων μεταφορών.
<P>
Αυτή τη στιγμή, χάρη στη συμφωνία με την Ελβετία, υπάρχει ένα άλλο είδος πρόσβασης που είναι επίσης δυνατό για τη σύνδεση Βορρά-Νότου και τη διασύνδεση της Ιταλίας με την υπόλοιπη ευρωπαϊκή ήπειρο.
<P>
Η σήραγγα του Λευκού Όρους είναι ένα από τα τμήματα, αλλά όχι η μόνη, και η κίνηση η οποία μεταφέρθηκε εκτός της σήραγγας σαφώς επιβαρύνει άλλες περιοχές, και μπορώ να σας αναφέρω και άλλες σήραγγες που γνωρίζετε ακόμη καλύτερα από εμένα. Εν πάση περιπτώσει, πρόκειται για την ολοκλήρωση του έργου Λυών-Τορίνο και της σήραγγας του Brenner, που αποτελούν βασικά και αποφασιστικής σημασίας στοιχεία, αλλά που θα έρθουν σε εύθετο χρόνο.

<SPEAKER ID=204 LANGUAGE="FR" NAME="Isler Bιguin">
Κύριε Πρόεδρε, κυρία Επίτροπε, αγαπητοί συνάδελφοι, κατανοώ πλήρως τη συνηγορία σας υπέρ της έλευσης των Αλπεων. Θα ήθελα ωστόσο να σας πω ότι σήμερα, το γνωρίζετε βέβαια, η δημόσια συζήτηση σχετικά με την επαναλειτουργία της σήραγγας του Λευκού Όρους βρίσκεται στο απόγειό της και οι ευρωπαίοι πολίτες, Γάλλοι και Ιταλοί, μας καλούν ακριβώς να υποστηρίξουμε μια άλλη υπόθεση, ένα πραγματικά βιώσιμο σύστημα μεταφορών δηλαδή, διάφορο των οδικών μεταφορών.
<P>
Θεωρείτε πραγματικά, εφόσον μας παρουσιάσατε τις οδικές μεταφορές ως βιώσιμες μεταφορές, εκτιμάτε πραγματικά, λέω, με βάση τις μελέτες που έχουν εκπονηθεί, ότι η επαναλειτουργία της σήραγγας του Λευκού Όρους θα εντάσσεται στις απαιτήσεις, καταρχάς, και στις δεσμεύσεις, στη συνέχεια, που έχουμε αναλάβει, ιδίως του Κυότο;

<SPEAKER ID=205 LANGUAGE="ES" NAME="De Palacio">
. (ES) Πολύ σύντομα. Κυρίες και κύριοι, αντιλαμβάνομαι ότι οι πληθυσμοί που επηρεάζονται περισσότερο άμεσα απευθύνονται σε εσάς, ωστόσο, μπορώ να σας πω για άλλους πληθυσμούς και άλλα άτομα που ζητούν ακριβώς το αντίθετο, να ανοίξει το συντομότερο δυνατόν η σήραγγα του Λευκού Όρους. Θέλω να πω πως προφανώς, όπως τόσες άλλες φορές, υπάρχουν συμφέροντα που κάποιες φορές αλληλοσυγκρούονται.
<P>
Όσον αφορά το ζήτημα της ασφάλειας, επιμένω στα όσα είπα. Δεν είμαστε εμείς εκείνοι που πρέπει να προβούμε στην αξιολόγηση. Δεν έχουμε ούτε την αρμοδιότητα ούτε την ικανότητα για την πραγματοποίηση τέτοιων εργασιών.
<P>
Το τρίτο ζήτημα είναι η βιωσιμότητα των μεταφορών· αυτός είναι ο στόχος της Λευκής Βίβλου που παρουσίασα, που ενέκρινε η Επιτροπή στις 12 Σεπτεμβρίου. Ωστόσο, προφανώς, αυτός ο στόχος δεν επιτυγχάνεται με εθελοντικές ενέργειες ή με μια έγκριση της Επιτροπής, αλλά θα πρέπει να εγκριθεί από αυτό το Σώμα και από το Υπουργικό Συμβούλιο, και στη συνέχεια να υλοποιηθεί. Και θα είναι οι κάθε είδους προσπάθειες που θα πρέπει να καταβληθούν επί σειρά ετών εκείνες που θα μας επιτρέψουν να προχωρήσουμε προς τα εμπρός. Ωστόσο, πρέπει να σκεφτούμε πως οι μεταφορές πολλές φορές επιλύουν προβλήματα που προκαλούνται από άλλου είδους αποφάσεις. Αποφάσεις που αφορούν την πολεοδομική πολιτική, την αναπτυξιακή πολιτική, τη μορφή παραγωγής, μια άλλη σειρά πολιτικών εδαφικής ισορροπίας και άλλων, όπου ο μόνος ρόλος που διαδραματίζουν οι μεταφορές είναι η παροχή διευκόλυνσης κάποιες δεδομένες στιγμές, η επίλυση προβλημάτων και η προσφορά της συνεισφοράς τους. Ωστόσο, επιμένω πως πολλές φορές τα αίτια δεν έχουν καμία απολύτως σχέση με την πολιτική μεταφορών.

<SPEAKER ID=206 NAME="Πρόεδρος">


<SPEAKER ID=207 NAME="Luisa Morgantini">
Ερώτηση αριθ. 48 της κ. (H-0747/01):
<P>
Θέμα: Σήραγγα του Λευκού Όρους και "ferroutage" (επιβίβαση των οχημάτων σε σιδηρόδρομο) Η επαναλειτουργία της σήραγγας του Λευκού Όρους έχει αναγγελθεί για τους προσεχείς μήνες. Στο μεταξύ, η οδική κυκλοφορία μεταθέτει στις τοπικές κοινότητες το πολύ υψηλό κόστος από υγειονομικής, οικονομικής και περιβαλλοντικής πλευράς, κάτι που ισχύει ιδίως στο βουνό όπου το ποσοστό ρύπανσης κυμαίνεται από 3 έως 6 φορές περισσότερο σε σχέση με άλλα περιβάλλοντα. Ποιες συγκεκριμένες ενέργειες προβλέπονται προκειμένου να εξακριβωθεί το κόστος των μεταφορών οδικώς λαμβάνοντας υπόψη τις κοινωνικές-οικονομικές-περιβαλλοντικές πτυχές; Ποιες πρωτοβουλίες ανελήφθησαν για την έγκριση ενός ειδικού φόρου (όπως έπραξαν η Ελβετία και η Αυστρία) που θα προορίζεται για την προστασία του περιβάλλοντος και την αποκατάσταση των κοινωνικών και περιβαλλοντικών ζημιών, θα καθιστά δε ανταγωνιστικές οικονομικά τις σιδηροδρομικές μεταφορές που εξακολουθούν σήμερα να έχουν πολλές δυνατότητες;

<SPEAKER ID=208 LANGUAGE="ES" NAME="De Palacio">
. (ES) Κύριε Πρόεδρε, στις αποφάσεις της Επιτροπής σχετικά με τις περιοχές των Αλπεων πάντα επισημαίνεται το υψηλό περιβαλλοντικό κόστος που οι μεταφορές δημιουργούν για αυτές τις περιοχές.
<P>
Έχει εκπονηθεί ένα σημαντικό έργο μέσω μιας σειράς μελετών της Επιτροπής και του 4ου και 5ου Προγράμματος Πλαισίου Έρευνας, στις οποίες εξετάστηκαν οι δαπάνες για τις μεταφορές στις περιοχές των Αλπεων, καθώς και σε άλλες περιοχές, περιλαμβανομένων των έργων που αφορούν στα συστήματα ενημέρωσης σχετικά με τις μεταφορές στις Αλπεις ή με την εκπόνηση ευρωπαϊκού στρατηγικού μοντέλου συνδυασμένων μεταφορών και το έργο Alp-net που αυτήν τη στιγμή βρίσκεται σε εξέλιξη. Το πρόβλημα εξετάστηκε επίσης σε πολλές εκθέσεις της ομάδας υψηλού επιπέδου, που το Ευρωπαϊκό Κοινοβούλιο ενέκρινε μέσω ψηφίσματός του, που περιέχεται στην έκθεση Costa σχετικά με την τιμολόγηση για τη χρήση έργων υποδομής στην οποία αναφέρθηκα προηγουμένως.
<P>
Η νέα Λευκή Βίβλος για την κοινή πολιτική δεν παρέχει μόνο τρέχουσες εκτιμήσεις σχετικά με το κόστος των οδικών μεταφορών, αλλά επίσης θεωρεί ότι έχει προτεραιότητα η επίλυση των προβλημάτων μεταφορών στην περιοχή των Αλπεων μέσω ενός μεγάλου εύρους μέτρων στα οποία αναφέρθηκα πριν. Από αυτήν την άποψη, εξετάσαμε τη δυνατότητα θέσπισης ενός καθεστώτος που να επιτρέπει το συντομότερο δυνατόν την εφαρμογή της τιμολόγησης σε ευαίσθητες ορεινές περιοχές όπως είναι οι Αλπεις.
<P>
Οι πρωτοβουλίες αυτές θα πρέπει όχι μόνο να επιδράσουν πιθανώς στον σημερινό όγκο της κυκλοφορίας, αλλά κυρίως να προωθήσουν τη χρήση οχημάτων που ρυπαίνουν λιγότερο και να συμβάλουν κατ' αυτόν τον τρόπο στη μείωση του αρνητικών επιπτώσεων των μεταφορών, τόσο στην ανθρώπινη υγεία όσο και στην πανίδα και τη χλωρίδα των εν λόγω περιοχών, και επιπλέον να επιτρέψουν μια διασταυρούμενη επιδότηση, στην οποία επίσης αναφέρθηκα ενωρίτερα.
<P>
Κύριε Πρόεδρε, όπως έχω επισημάνει επανειλημμένα, θεωρούμε πως η εκ νέου ισορρόπηση των τρόπων μεταφορών στην Ευρώπη αποτελεί βασικό στοιχείο όχι μόνο για την ποιότητα ζωής των πολιτών μας, για την προστασία του περιβάλλοντος, αλλά επίσης για την οικονομική ανάπτυξη, διότι, χωρίς αυτήν την ισορροπία θα βρεθούμε ενώπιον μιας κατάστασης κατάρρευσης των οδικών μας δικτύων και των αξόνων μεταφορών.

<SPEAKER ID=209 NAME="Πρόεδρος">
Ευχαριστώ πολύ, κυρία Επίτροπε, φαντάζομαι πως απαντήθηκε η ερώτηση της κ. βουλευτού.
<P>
Δεδομένου ότι έληξε ο χρόνος της Ώρας των Ερωτήσεων προς την Επιτροπή, οι ερωτήσεις 49 έως 82 θα απαντηθούν γραπτώς.
<P>
Η Ώρα των Ερωτήσεων έληξε.
<P>
Τον λόγο έχει ο κ. Staes για ένα διαδικαστικό θέμα.

<SPEAKER ID=210 NAME="Staes">
 - (NL) Κύριε Πρόεδρε, έχω μπροστά μου ένα περιοδικό ή τουλάχιστον ένα άρθρο εφημερίδας, στο οποίο αναφέρονται τα παρακάτω: "Δεν είμαι σύμφωνος με τη διάσκεψη εναντίον της δουλείας στο Durban. Αυτή ενισχύει το αίσθημα του θύματος σε ανθρώπους, οι οποίοι έχουν ήδη την ιδέα ότι δεν διαθέτουν σχεδόν τίποτα. Δεν είμαι ευτυχής με όλη τη διάσκεψη του Durban και ακόμη λιγότερο με τον τρόπο με τον οποίο τέθηκε το Μεσανατολικό. Το γεγονός ότι δοκιμάστηκε κάποιος σαν τον Κάστρο επιβεβαιώνει ότι πρόκειται για μία αντιδυτική διάσκεψη" . Κύριε Πρόεδρε, αυτά δεν είναι δικά μου λόγια αλλά λόγια ενός μέλους της Ευρωπαϊκής Επιτροπής. Σε λίγο, πρόκειται να ακούσουμε μία δήλωση της Ευρωπαϊκής Επιτροπής και του Συμβουλίου για το Durban. Θα επιθυμούσα να πληροφορηθώ από την Επιτροπή ότι αυτή δεν καλύπτει τις δηλώσεις του κ. Bolkestein στην εφημερίδα Volkskrant των Κάτω Χωρών.

<SPEAKER ID=211 NAME="Πρόεδρος">
Εκτιμούμε τη φαντασία των κ. βουλευτών για την συμπερίληψη των θεμάτων τους στη συζήτηση, ωστόσο, είμαστε πραγματικά υποχρεωμένοι να τηρήσουμε την ημερήσια διάταξη.

<CHAPTER ID=9>
Συμπεράσματα της Διάσκεψης του ΟΗΕ για τον ρατσισμό
<SPEAKER ID=212 NAME="Πρόεδρος">
Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τα συμπεράσματα της Διάσκεψης του ΟΗΕ για το ρατσισμό.
<P>
Τον λόγο έχει ο κ. Michel, Προεδρεύων του Συμβουλίου.

<SPEAKER ID=213 LANGUAGE="FR" NAME="Michel">
. (FR) Κύριε Πρόεδρε, κυρίες και κύριοι βουλευτές, είμαι ευτυχής για το ότι έχω σήμερα την ευκαιρία να προβώ σε ένα πρώτο απολογισμό των αποτελεσμάτων που επετεύχθησαν στην τρίτη Παγκόσμια Διάσκεψη κατά του ρατσισμού, των φυλετικών διακρίσεων, της ξενοφοβίας και της συνακόλουθης μισαλλοδοξίας, μια διάσκεψη που διεξήχθη στο Durban, από τις 31 Αυγούστου ως τις 8 Σεπτεμβρίου τρέχοντος έτους.
<P>
Η Διάσκεψη του Durban μπορεί να χαρακτηριστεί από πολλές απόψεις επιτυχής, παρά το δυσχερές πολιτικό πλαίσιο στο οποίο διεξήχθησαν οι διαπραγματεύσεις και παρά το γεγονός ότι είχε προαναγγελθεί η αποτυχία της.
<P>
Σε επίπεδο συγκεκριμένων αποτελεσμάτων καταρχάς: πρόκειται για την πρώτη Διάσκεψη των Ηνωμένων Εθνών με θέμα την καταπολέμηση του ρατσισμού η οποία κατέληξε να εγκρίνει, συναινετικά, μια πολιτική δήλωση και ένα πρόγραμμα δράσης. Η Διάσκεψη του Durban υπήρξε, κατά κύριο λόγο, μια ευκαιρία για την ενίσχυση μιας μάχης σπουδαίας, της πάλης κατά των ρατσιστικών παρεκτροπών, των τάσεων διακρίσεων και μισαλλοδοξίας, που αποτελούν καθημερινές πραγματικότητες για εκατομμύρια ανθρώπους, οι οποίοι υφίστανται πολύ συχνά σιωπηλά τις παραβιάσεις της αξιοπρέπειάς τους.
<P>
Επίσης, στα εγκριθέντα κείμενα πραγματοποιείται ελάχιστη πρόοδος όσον αφορά την ουσία της υπόθεσης, ενώ στη θεωρητική αντιμετώπιση της καταπολέμησης του ρατσισμού εκφράζεται σαφώς έντονη πολιτική βούληση για την εξάλειψη του ρατσισμού. Ζητείται, ακόμη, η εφαρμογή μιας εντυπωσιακής σειράς συγκεκριμένων μέτρων, τα οποία προωθούν την παγκόσμια καταπολέμηση αυτής της πληγής. Ούτως, το μεγαλύτερο μέρος των 220 άρθρων του προγράμματος δράσης αποτελείται από προληπτικά, εκπαιδευτικά και προστατευτικά μέτρα, τα οποία προσανατολίζονται στην καταπολέμηση του ρατσισμού σε όλα τα επίπεδα, καθώς και από στρατηγικές, οι οποίες προωθούν την πλήρη και απόλυτη ισότητα όλων των ανθρώπων στον κόσμο.
<P>
Ως παράδειγμα, θα επιθυμούσα να αναφέρω μία σειρά μέτρων, τα οποία επιχειρούν να ενισχύσουν και περιφερειακά θεσμικά όργανα για την καταπολέμηση του ρατσισμού και πρέπει να ενθαρρύνουν τη μεταξύ τους συνεργασία. Αλλα μέτρα προωθούν την εκπαίδευση για το σεβασμό των ανθρωπίνων δικαιωμάτων, τις αλλαγές νοοτροπίας και τη μη διακριτική πρόσβαση στην εκπαίδευση. Αλλα μέτρα, ακόμη, προβάλλουν το ρόλο των πολιτικών κομμάτων, τα οποία θα μπορούσαν να αναπτύξουν εσωτερικούς κώδικες δεοντολογίας, οι οποίοι να απαγορεύουν στα μέλη τους να κάνουν δημόσιες δηλώσεις που ενισχύουν το ρατσισμό.
<P>
Επιπλέον, υπάρχουν και μέτρα, τα οποία πρέπει να συμβάλουν στην καταπολέμηση του ρατσισμού στον χώρο εργασίας. Το πρόγραμμα δράσης περιλαμβάνει μία σειρά νομικών, δικαστικών, ρυθμιστικών και διοικητικών μέτρων, τα οποία αναμένεται να αποτρέψουν τον ρατσισμό και να παράσχουν προστασία έναντι αυτής της πληγής. Ο χρόνος ήταν ιδιαίτερα σύντομος, ώστε να μπορέσουν να ολοκληρωθούν όλες οι διαπραγματεύσεις. Ούτως, δεν κατέστη δυνατό να ολοκληρωθούν οι συζητήσεις για ορισμένα σημαντικά σημεία, όπως το σύστημα των καστών ή οι φυλετικές διακρίσεις στην εφαρμογή της θανατικής ποινής.
<P>
Η Ευρωπαϊκή Ένωση, πραγματικά, επέτυχε τη συμπερίληψη σε όλα τα οριστικά κείμενα σημαντικών θεμάτων, όπως είναι το θέμα των φύλων, μία καλύτερη προστασία για το παιδί και η καταπολέμηση του εμπορίου ανθρώπων και, κυρίως, γυναικών και παιδιών. Θα ήθελα, εν προκειμένω, να επισημάνω τις δυσχέρειες, οι οποίες προέρχονται από τη χρησιμοποίηση της έννοιας "φυλή" . Σήμερα, θεωρείται δεδομένο ότι οποιαδήποτε θεωρία, η οποία υποστηρίζει ότι υφίσταται διαφορετικές ανθρώπινες φυλές είναι επιστημονικά λανθασμένη. Η Ευρωπαϊκή Ένωση επιθυμεί η εξέλιξη αυτή να απεικονίζεται και στη γλωσσική έκφραση.
<P>
Είμαι της άποψης ότι η χρησιμοποίηση εννοιών, οι οποίες υπονοούν την ύπαρξη διάφορων φυλών, πρέπει να αποφεύγονται. Δεν επιθυμούμε να παραγνωρίσουμε την ποικιλομορφία της ανθρώπινης φυλής, αλλά να επισημάνουμε την ενότητα που υφίσταται και ούτως να καταπολεμήσουμε τις σύγχρονες μορφές ρατσισμού, οι οποίες στηρίζονται σε αυτού του είδους τις έννοιες. Αλλά, εξαιτίας της έντονης αντίδρασης ορισμένων κρατών δεν μπορέσαμε να επιτύχουμε σημαντική πρόοδο στο θέμα αυτό. Η Ευρωπαϊκή Ένωση αναφέρθηκε σ' αυτό σε μία τελευταία δήλωση, στην οποία εξέφρασε τη θέση αρχών της σχετικά με το θέμα αυτό. Και αυτό θα συμπεριληφθεί και στην έκθεση για τη Διάσκεψη.
<P>
Όσον αφορά τις στρατηγικές, ζητείται από τα κράτη να επεξεργαστούν μία πολιτική και ένα σχέδιο δράσης για την καταπολέμηση του ρατσισμού και να εφαρμόσουν το πρόγραμμα δράσης του Durban. Ζητείται, επίσης, από αυτά να συνεχίσουν να συνεργάζονται εντός ενός διεθνούς νομικού πλαισίου και, συγκεκριμένα, με την επιτροπή για την εξάλειψη όλων των μορφών φυλετικών διακρίσεων και την Ύπατη Αρμοστεία των Ηνωμένων Εθνών για τα Δικαιώματα του Ανθρώπου που είναι επιφορτισμένες με την παρακολούθηση της εφαρμογής των κειμένων που εγκρίθηκαν στο Durban.
<P>
Νομίζω ότι μπορώ να διαβεβαιώσω πως η πολιτική εμβέλεια του συμβιβασμού που επετεύχθη όσον αφορά τα αίτια και τις ρίζες του ρατσισμού αποτελεί άλλη μια σημαντική επιτυχία της Διάσκεψης του Durban.
<P>
Διάβασα, όπως και εσείς, κάποια πράγματα. Δεν πρόκειται βεβαίως να επιδοθώ σε πολεμική επί του ζητήματος αυτού, θα ήθελα όμως να πω το εξής για το συγγνώμη και τις δικαιολογίες που προσάπτουν, όπως φαίνεται, στους διαπραγματευτές του Durban - ήμουν και εγώ μεταξύ αυτών και ομολογώ ότι έδωσα μεγάλη μάχη για να επιτύχω το κείμενο αυτό - να πω ότι, προφανέστατα, οι άνθρωποι της γενιάς μας, και εκείνοι της προηγούμενης, ακόμα δεν υπήρξαν, δεν είναι οι αυτουργοί ενός αποικισμού που συχνά παρεξέκκλινε από το στόχο του, ούτε του δουλεμπορίου, αλλά στους ανθρώπους αυτούς έχω να πω εντούτοις το εξής: πώς μπορεί κανείς να ικανοποιείται με μια παρατήρηση σε επίπεδο γεγονότων, τόσο κοινότοπη όσο αυτή και να αρνείται να αποδώσουν δικαιοσύνη ερήμην σε όλους όσους και όσες φέρουν ακόμα αυτές τις ανοιχτές πληγές; Το ζήτημα εδώ δεν είναι, για να απαντήσω σε όσα διάβασα στον Τύπο, το ζήτημα δεν είναι να καλλιεργήσουμε εν προκειμένω γλυκανάλατα, απλοϊκά ένα αίσθημα αδικίας, όχι· το ζήτημα είναι να αναγνωρίσουμε, εξ ονόματος των πατέρων μας, ότι το κακό που διεπράχθη ήταν ηθικά συζητήσιμο, αν όχι επιλήψιμο. Να πούμε ακόμα στα θύματα, παλαιά και νέα, ότι γνωρίζουμε πως η ιστορία μας δεν υπήρξε πάντα ένδοξη και ότι εννοούμε με την παραδοχή μας αυτή, στην οποία προβαίνουμε για λογαριασμό κάποιων άλλων προφανώς, εννοούμε με την ομολογία μας αυτή να τους αναγνωρίσουμε το δικαίωμα των ελαφρυντικών· και πέραν αυτών, να προτείνουμε μια πραγματική εταιρική σχέση, η οποία θα θεμελιώνεται στον αμοιβαίο σεβασμό και δεν θα έχει ουδεμία σχέση με ταπεινωτικούς πατερναλισμούς και με τις άθλιες κινήσεις μιας επηρμένης και χορτάτης οικοδέσποινας.
<P>
Θα ήθελα λοιπόν να επανέλθω δυο λεπτά στο αποτέλεσμα αυτό. Θεωρώ ότι το αποτέλεσμα του Durban ανοίγει θετικές προοπτικές για τη συνέχιση του διαλόγου Βορρά-Νότου. Η Ευρωπαϊκή Ένωση έχει παραδεχτεί και έχει καταδικάσει τις τεράστιες οδύνες που προκαλούν οι προηγούμενες και οι νέες μορφές δουλείας και δουλεμπορίου, όπου έλαβαν χώρα, όπως και τις πιο καταδικαστέες πτυχές της αποικιοκρατίας. Παραδέχτηκε ότι η δουλεία και το δουλεμπόριο ήταν εγκλήματα κατά της ανθρωπότητας και ως τέτοια θα πρέπει πάντα να αντιμετωπίζονται. Το Durban μας έδωσε ως εκ τούτου την ευκαιρία να κοιτάξουμε κατάματα το κοινό μας παρελθόν: ορισμένοι το θεώρησαν αυτό ως πράξη μεταμέλειας, άλλοι ως εκδήλωση τύψεων, άλλοι πάλι ως πράξη συγγνώμης. Τη μεγαλύτερη σημασία έχει, νομίζω, η βούληση να κλείσουμε τα πιο σκοτεινά κεφάλαια της κοινής μας ιστορίας, ώστε να μπορέσουμε να οικοδομήσουμε μια νέα σχέση, βασισμένη στον αμοιβαίο σεβασμό, την αλληλεγγύη και την εταιρική σχέση. Έγινε έκκληση να χορηγηθούν περισσότερα κονδύλια στις πρωτοβουλίες που αναλαμβάνουν οι αναπτυσσόμενες χώρες, στη νέα αφρικανική πρωτοβουλία κυρίως.
<P>
Υπάρχει άλλο ένα στοιχείο που δεν θα ήθελα να αποσιωπηθεί. Το Durban υπήρξε, εντέλει, μια επιτυχία, επειδή, καθ' όλη τη διάρκεια της διαδικασίας των επίμοχθων διαπραγματεύσεων, τα κράτη μέλη και η Ευρωπαϊκή Ένωση παρέμειναν ενωμένα. Ο συντονισμός υπήρξε έντονος, με την υποστήριξη της Γραμματείας του Συμβουλίου, ενώ και τα συνδεδεμένα κράτη ετηρούντο συστηματικά ενήμερα. Αυτή η στενή συνεργασία επέτρεψε στην Προεδρία, η οποία είχε λάβει τη δέουσα εντολή από τους ευρωπαίους εταίρους της, να διαπραγματευτεί ευαίσθητους συμβιβασμούς με τους εκπροσώπους των ενδιαφερομένων γεωγραφικών ομάδων, όπως και με την Πρόεδρο και τη Γενική Γραμματέα της Διάσκεψης, την κ. Zouma και την κ. Robinson αντίστοιχα.
<P>
Ο τακτικός συντονισμός με τη δυτική ομάδα απέδωσε επίσης καρπούς. Η Ευρωπαϊκή Ένωση και η Κοινή Εξωτερική Πολιτική και Πολιτική Ασφαλείας της ενισχύθηκαν περαιτέρω μετά τη Διάσκεψη του Durban. Το Durban απέδειξε ότι η Ευρωπαϊκή Ένωση είναι ικανή να μιλήσει με μια μόνο φωνή για το δύσκολο αλλά και ουσιαστικό ζήτημα του μέλλοντος της ανθρωπότητας: την καταπολέμηση του ρατσισμού και το σεβασμό της ανθρώπινης αξιοπρέπειας. Η Ευρωπαϊκή Ένωση επιβλήθηκε ως αναπόφευκτη συνομιλήτρια και διαμεσολαβήτρια. Παρουσίασε μια εικόνα ενότητας και συνοχής, συνδύασε ευρύτητα και αποφασιστικότητα, αναλόγως με την περίσταση. Η αξιοπιστία της ενισχύθηκε, το ίδιο και η θέση της σε διεθνές επίπεδο. Απόδειξη αποτελεί η εξαιρετική ευελιξία και η ευρύτητα πνεύματος που επιδεικνύει η Ευρωπαϊκή Ένωση στις συζητήσεις σχετικά με τη Μέση Ανατολή. Μετά την αποχώρηση των Ηνωμένων Πολιτειών και του Ισραήλ, πραγματικά το βάρος των διαπραγματεύσεων το επωμίστηκε κυρίως η Ευρωπαϊκή Ένωση.
<P>
Η ανακίνηση της ειρηνευτικής διαδικασίας στην περιοχή εντάσσεται στις προτεραιότητες της Ευρωπαϊκής Ένωσης. Ωστόσο, η Ένωση έκρινε ότι η Διάσκεψη του Durban, η οποία εστιαζόταν στην καταπολέμηση του ρατσισμού, δεν ήταν το κατάλληλο βήμα για να συζητηθεί το ζήτημα αυτό. Επειδή οι αραβικές και ισλαμικές χώρες επέμειναν πάρα πολύ να συζητηθεί το εν λόγω ζήτημα στο Durban, η Ευρωπαϊκή Ένωση αποδέχτηκε να συμμετάσχει ενεργά στη σύνταξη ενός συναινετικού κειμένου, το οποίο παρουσίασε η νοτιοαφρικανική Προεδρία. Η Ευρωπαϊκή Ένωση κατάφερε να διατηρήσει στο εν λόγω κείμενο τις αρχές που θεωρούσε σημαντικές, πρόκειται δηλαδή για ένα ισορροπημένο κείμενο που περιείχε μια θερμή έκκληση για επανάληψη των διαπραγματεύσεων και παύση των εχθροπραξιών, ενώ εξέφραζε ανησυχία για την ένταση του αντισημιτισμού και της ισλαμοφοβίας στον κόσμο. Ως όροι και προϋποθέσεις ετέθησαν μια αναφορά στο ολοκαύτωμα και η εξάλειψη της εξίσωσης "σιωνισμός ίσον ρατσισμός" .
<P>
Ιδού τα κεκτημένα του Durban. Το ζήτημα τώρα είναι να στραφούμε προς το μέλλον και να κάνουμε πράξη τις δεσμεύσεις τις οποίες προσυπογράψαμε ομόφωνα στη Νότιο Αφρική. Θα ήθελα να τονίσω ότι όλος ο κόσμος θα πρέπει να πληροφορηθεί το θετικό αντίκτυπο της Διάσκεψης αυτής. Όλοι μας, και κυρίως τα κράτη, θα πρέπει να εργαστούμε με ζήλο τώρα για την ανάδειξη της εξαιρετικής επιτυχίας που αποτέλεσε η Διάσκεψη του Durban για την Ευρωπαϊκή Ένωση. Νομίζω λοιπόν ότι θα πρέπει να είμαστε σχετικά ικανοποιημένοι.
<P>
Θα ήθελα απλώς να πω ότι θα σταθμίσουμε ακόμα περισσότερο την επιτυχία της εν λόγω Διάσκεψης, αν φανταστούμε για μια στιγμή, αν το Durban δεν κατέληγε πουθενά, πόσο αρνητικό μήνυμα ή σημάδι θα ήταν κάτι τέτοιο. Νομίζω ότι στη συγκυρία που αντιμετωπίζουμε σήμερα, κάτι τέτοιο σίγουρα δεν θα βοηθούσε. Πιστεύω λοιπόν ότι κάναμε το καθήκον μας, κάναμε αυτό ακριβώς που οφείλαμε να κάνουμε, νομίζω, σε συνθήκες εξαιρετικά δυσχερείς. Εκφράζω τη μεγάλη μου ικανοποίηση διότι κατάφερα, εξ ονόματος της Ευρωπαϊκής Ένωσης, με την υποστήριξη της Επιτροπής, με την υποστήριξη του Συμβουλίου και με την υποστήριξη των δεκαπέντε κρατών μελών, αλλά και με την υποστήριξη επίσης, και αυτό είναι πολύ σημαντικό, των δεκατριών υποψήφιων χωρών, διότι κατάφερα λοιπόν να διασώσω τη Διάσκεψη αυτή. Αν δεν είχαμε καταφέρει να διασώσουμε τη Διάσκεψη αυτή, νομίζω ότι οι συνέπειες θα ήταν σχετικά επιζήμιες για μεγάλο χρονικό διάστημα.

<SPEAKER ID=214 NAME="Διαμαντοπούλου">
. Κύριε Πρόεδρε, κύριε Υπουργέ, κυρίες και κύριοι, η Διάσκεψη στο Durban ήταν ένα μεγάλο βήμα όσον αφορά την προσπάθεια της παγκόσμιας συνεννόησης, της παγκόσμιας πολιτικής συμφωνίας σε θέματα που αφορούν τις φυλετικές διακρίσεις, τον ρατσισμό, την ξενοφοβία, την έλλειψη ανοχής. Θα πρέπει να ξεκινήσω συγχαίροντας τη βελγική Προεδρία αλλά, επειδή όλα έχουν ονοματεπώνυμο, ειδικά τον αναπληρωτή πρωθυπουργό κ. Michel, ο οποίος υπήρξε ο μεγάλος πρωταγωνιστής αυτής της Διάσκεψης, καταφέρνοντας σε συνεχή βάση να διατηρεί την εσωτερική συνοχή των κρατών μελών και, ταυτόχρονα, να έχει αναλάβει στους ώμους του το κύριο βάρος των διαπραγματεύσεων σε παγκόσμιο επίπεδο.
<P>
Θα ήθελα να ευχαριστήσω το Ευρωπαϊκό Κοινοβούλιο και την αποστολή για την πολύ σημαντική συμμετοχή τους στη Διάσκεψη και τον σημαντικό ρόλο που είχαν καθόλη τη διάρκεια των διαπραγματεύσεων και να πω ότι η Επιτροπή είναι ικανοποιημένη όσον αφορά την συμβολή της και στην προσπάθειά της για την υποστήριξη της Προεδρίας.
<P>
Εδώ θα ήθελα να εξηγήσω στο Κοινοβούλιο και να ζητήσω και συγγνώμη για την αδυναμία της προσωπικής μου παρουσίας μια και τρεις μέρες μόλις πριν την Διάσκεψη, οικογενειακό πρόβλημα υγείας υπήρξε απαγορευτικό για την μετάβασή μου.
<P>
Η Διάσκεψη ήταν ιδιαίτερα συγκινησιακή, φορτισμένη και δύσκολη. Η πρόωρη αναχώρηση των Ηνωμένων Πολιτειών άφησε την Ευρωπαϊκή Ένωση στη θέση του κύριου ομιλητή και ουσιαστικά την άφησε να φέρει το κύριο βάρος των διαπραγματεύσεων. Νομίζω ότι σα αυτήν την Διάσκεψη, η παρουσία της Ευρωπαϊκής Ένωσης αναβαθμίστηκε σε Παγκόσμιο Επίπεδο, μια και σε ένα απολύτως εχθρικό περιβάλλον κατάφερε να φέρει σε πέρας σημαντικές διαπραγματεύσεις, διατηρώντας πάντα τη συνοχή ανάμεσα στα κράτη μέλη, αλλά και διατηρώντας μια πολύ καλή σχέση και συνεργασία με τις υποψήφιες χώρες. Η Διάσκεψη αυτή θεωρείται βεβαίως επιτυχία, ιδιαίτερα αν κανείς την συγκρίνει με τις προηγούμενες απόπειρες που έγιναν το 1978 και το 1983. Δόθηκε ένα παγκόσμιο μήνυμα και έγιναν συγκεκριμένες προτάσεις με παγκόσμια συναίνεση.
<P>
Αυτό που θα μπορούσε κανείς να παρατηρήσει είναι ότι κατά τη διάρκεια των διαβουλεύσεων τις οκτώ ημέρες της Διάσκεψης, επικρατούσε συνεχώς η λάθος ατζέντα. Ο κύριος στόχος της Διάσκεψης ήταν να δοθεί ο σύγχρονος ορισμός του ρατσισμού και να καθοριστούν μέτρα για την καταπολέμησή του σε παγκόσμιο επίπεδο και αυτό θα ήταν η μεγάλη επιτυχία ώστε να αντιμετωπίσουμε τα προβλήματα του σήμερα. Τα δύο αυτά θέματα ελάχιστα έως καθόλου πρωταγωνίστησαν στην ατζέντα.
<P>
Αντιθέτως, τα θέματα που κυριάρχησαν ήταν η Μέση Ανατολή και οι αδικίες του παρελθόντος. Βεβαίως, το παρελθόν δεν μπορεί κανείς να το ξεχάσει. Το παρελθόν είναι απαραίτητο να το γνωρίζουμε σε βάθος, ώστε να διδασκόμεθα από αυτό και να αποφεύγουμε την επανάληψή του. Όταν όμως λειτουργεί σαν δηλητήριο στις σχέσεις, στη συνεργασία, στη συμφωνία, στην πρόοδο για το μέλλον, τότε πραγματικά είναι ένα μεγάλο εμπόδιο. Στη Διάσκεψη επικράτησε εχθρικό κλίμα, τόσο σε κυβερνητικό επίπεδο, όσο και σε επίπεδο μη κυβερνητικών οργανώσεων. Και πρέπει να παραδεχθούμε ότι είδαμε κείμενα όπου υπήρξε και καταγράφηκε μια γλώσσα μίσους η οποία δεν μπορεί επα ουδενί να βοηθήσει τη συμφιλίωση, την γέφυρα μεταξύ των κρατών, την γέφυρα μεταξύ του μέλλοντος και του παρελθόντος, και που σε κάθε περίπτωση πρέπει να αποφεύγεται, ιδιαίτερα σε διεθνείς διασκέψεις όπου συμμετέχει το σύνολο των κρατών του κόσμου.
<P>
Θα ήθελα να αναφερθώ με λίγα λόγια στο θέμα των μη κυβερνητικών οργανώσεων. Η Ευρωπαϊκή Επιτροπή υποστήριξε με συνέπεια την συμμετοχή των μη κυβερνητικών οργανώσεων στη Διάσκεψη. Αποδίδουμε ιδιαίτερη αξία στη συμβολή τους στη διαμόρφωση, αλλά και στην εφαρμογή των πολιτικών. Διέθεσε ένα σημαντικό ποσό των 3,7 εκατομμυρίων ευρώ ώστε να υποστηριχθούν τα Ηνωμένα Έθνη, και πιο συγκεκριμένα το γραφείο του Ανωτάτου Επιτρόπου για τα Ανθρώπινα Δικαιώματα, ώστε να βοηθηθεί η συμμετοχή των μη κυβερνητικών οργανώσεων, ιδιαίτερα από τις χώρες εκείνες που δεν μπορούσαν να καλύψουν τα έξοδά τους. Πρέπει να πούμε ότι υπάρχει σκεπτικισμός για το αποτέλεσμα της συμμετοχής και, νομίζω, υπήρξε μια απογοήτευση για την τελική ανακοίνωση, την τελική δήλωση του φόρουμ των μη κυβερνητικών οργανώσεων, την οποία η Mary Robinson αρνήθηκε να παρουσιάσει γιατί περιείχε εμπρηστικές εκφράσεις.
<P>
Βεβαίως, είναι σημαντικό να μην τα βάζουμε όλα σε ένα καζάνι. Πρέπει να πούμε ότι οι μεγάλες, οι σημαντικές μη κυβερνητικές οργανώσεις στον χώρο του ρατσισμού, όπως η Διεθνής Αμνηστία, η Επαγρύπνηση για τα Ανθρώπινα Δικαιώματα, αλλά και πολλές άλλες μη κυβερνητικές οργανώσεις, δεν συμφώνησαν και διαχώρισαν δημόσια τη θέση τους με εμπρηστικές και προβληματικές εκφράσεις. Γιατί δυστυχώς το φόρουμ καταδυναστεύτηκε από πολύ συγκεκριμένα και ειδικά θέματα. Έχω ήδη γνώση ότι ορισμένα κράτη μέλη επανεξετάζουν τον τρόπο με τον οποίο παρέχεται η χρηματοδότηση και, βέβαια, η Επιτροπή προτίθεται να αναλάβει μια παρόμοια επανεξέταση.
<P>
Κύριε Πρόεδρε, κυρίες και κύριοι, παρά το γεγονός ότι πολλές χώρες, για δικούς τους εσωτερικούς λόγους, δεν μπόρεσαν να συνεισφέρουν σε βάθος και θετικά στη Διάσκεψη του Durban πρέπει να πούμε ότι κατορθώθηκε μια συμφωνία η οποία βάζει τη βάση για περαιτέρω συνεργασία σε παγκόσμιο επίπεδο. Υπάρχει ένα σαφές μήνυμα, όπως εξηγήθηκε και από τον υπουργό, για την καταπολέμηση του ρατσισμού σε παγκόσμιο επίπεδο και βεβαίως υπάρχει η δέσμευση για τα εθνικά σχέδια δράσης από όλες τις χώρες, εθνικά σχέδια δράσης που αφορούν τη νομοθεσία, τις βάσεις των πολιτικών κομμάτων, την εκπαίδευση, την απασχόληση, την κοινωνική και πολιτιστική ζωή.
<P>
Όμως, δεν πρέπει να επαναπαυόμαστε. Τα τελευταία γεγονότα μετά την 11η Σεπτεμβρίου έδειξαν πόσο εύκολα και πολλές φορές άκριτα μπορεί να αναζωπυρωθεί ο ρατσισμός και η ξενοφοβία. Εάν μάθαμε κάτι στο Durban είναι ότι πρέπει να αποφεύγουμε να στιγματίζουμε σύνολα, εθνότητες, κοινότητες, θρησκευτικές μειονότητες. Δεν μπορούμε να αποδίδουμε συνολικό κρίμα σε σύνολα ανθρώπων, αλλά να καταδικάζουμε συγκεκριμένες πολιτικές ή άλλες ηγεσίες που είναι υπεύθυνες για πολιτικά σφάλματα.
<P>
Η Επιτροπή θα εξακολουθήσει να τάσσει τις δυνάμεις της στην καταπολέμηση του ρατσισμού με τη συνεργασία των κρατών μελών έχοντας συγκεκριμένα μπροστά της μια πολύ φιλόδοξη ατζέντα που είναι η υλοποίηση, η ενσωμάτωση του πακέτου κατά των διακρίσεων, που αποφασίστηκε πέρυσι, μέχρι το 2003 σε όλα τα κράτη μέλη, η υλοποίηση του ειδικού προγράμματος κατά των διακρίσεων, που είναι ήδη σε εξέλιξη, και η ενεργοποίηση και αποτελεσματική συνεισφορά στην υπόθεση αυτή του Κέντρου κατά του Ρατσισμού και της Ξενοφοβίας που εδρεύει στην Βιέννη.

<SPEAKER ID=215 LANGUAGE="FR" NAME="Cornillet">
Κύριε Πρόεδρε, κυρία Επίτροπε, κύριε Υπουργέ, πολλοί είναι αυτοί που αναρωτήθηκαν πραγματικά για τη χρησιμότητα της σύγκλησης της Διάσκεψης του Durban. Ωστόσο, η διεθνής κοινότητα πρέπει όντως να υπάρχει και να συνέρχεται για να συζητά, ακόμα και αν ανακύπτουν ορισμένες φορές αντικρουόμενα συμφέροντα, και εκτιμώ ότι η αποχώρηση δεν αποτελεί αναγκαστικά λύση. Η Διάσκεψη του Durban έχει τουλάχιστον το θετικό πλεονέκτημα ότι συγκέντρωσε τη διεθνή κοινότητα για να συζητήσει ένα ζήτημα το οποίο αποτελεί αδιαμφισβήτητα ένα θέμα κοινής ανησυχίας όλων των χωρών, αφού πρόκειται για μια μάστιγα παγκόσμια και σε όλες τις χώρες παρατηρείται κάποια μορφή ρατσισμού ή διακρίσεων. Ήταν λοιπόν μια ευκαιρία να κάνουμε έναν απολογισμό, να προβούμε σε μια διάγνωση, και ποιος ο λόγος της διάγνωσης, αν δεν υπάρχει θεραπεία;
<P>
Τι θα μπορούσαμε να αναμένουμε από τη Διάσκεψη του Durban; Είναι νωρίς ακόμα για να ξέρουμε, κύριε Michel, αν θα αποτελέσει μια επιτυχία μακροπρόθεσμα. Αυτό που ξέρουμε είναι ποια θα ήταν η αποτυχία, αν δεν υπήρχε δηλαδή τελική δήλωση, επικύρωση της παγκόσμιας βούλησης να καταπολεμηθεί ο ρατσισμός και να εξευρεθούν τα κατάλληλα εργαλεία για το σκοπό αυτό. Στόχος του Durban ήταν να καταγράψει μια σειρά παγκόσμιων εργαλείων, να συντάξει ένα φύλλο πορείας, να εκπονήσει νέες στρατηγικές καταπολέμησης του ρατσισμού, όπως και προγράμματα δράσης - τα οποία απαριθμήσατε, κύριε Υπουργέ - στα οποία μπορούν να ανατρέχουν τα κράτη μέλη για να μπορέσουν, συναρτήσει της επικουρικότητας που αποτελεί το κλειδί στο ζήτημα αυτό, να καταπολεμήσουν το ρατσισμό και τις διακρίσεις.
<P>
Ποια διδάγματα μπορούμε να εξαγάγουμε; Καταφέραμε, νομίζω, να αποφύγουμε τρεις σκοπέλους.
<P>
Ο πρώτος, στον οποίο αναφερθήκατε ήδη, είναι φυσικά ο σκόπελος της Μέσης Ανατολής. Κάθε λογικός άνθρωπος γνωρίζει καλά ότι το πρόβλημα της Μέσης Ανατολής δεν επρόκειτο να λυθεί στο Durban. Έγιναν πολλές προσπάθειες με στόχο να αναδειχτεί το ζήτημα αυτό ως το μείζον ζήτημα. Νομίζω ότι το συγκεκριμένο σκόπελο τον αποφύγαμε πολύ επιτυχώς.
<P>
Ο δεύτερος είναι ο σκόπελος της αποζημίωσης. Ορισμένοι επιθυμούσαν να αποτελέσει η αποζημίωση το κύριο θέμα της συζήτησης. Πράγμα που ήταν κάπως παράδοξο, για να μην πω διαστροφικό, αφού υπήρχε ο κίνδυνος η αναπτυξιακή βοήθεια να καταλήξει να αποτελεί μια μορφή αποζημίωσης. Όπως υπογράμμισε πολύ ορθά ο κ. Michel, όλοι έχουμε επίγνωση της ιστορικής βαρύτητας ορισμένων στο ζήτημα αυτό. Θα πρέπει να εργαστούμε υπέρ της αλληλεγγύης μεταξύ των ανθρώπων και όχι υπέρ μιας διαρκούς ενοχοποίησης, η οποία σε οικονομικό επίπεδο θα τελείωνε κάποτε, διότι κάθε χρηματική αποζημίωση κάποια στιγμή καταλήγει φυσικά να εξοφληθεί.
<P>
Τέλος, ο τρίτος σκόπελος είναι ο κατάλογος των θυμάτων. Ορισμένοι προσπάθησαν να συντάξουν κατάλογο. Έναν κατάλογο που κατ' εμάς αφορά τους ρομ και τους σίντις, αλλά και τους νταλίτ. Ο κίνδυνος που ενέχει η σύνταξη ενός καταλόγου είναι, φυσικά, μήπως υπάρξει στη συνέχεια ιεράρχηση των θυμάτων και ορισμένοι θεωρηθούν περισσότερο θύματα από άλλους, κάτι το οποίο θα θεωρούσα απολύτως αναποτελεσματικό στο ζήτημα του ρατσισμού και των διακρίσεων.
<P>
Πράγματι λοιπόν, η δήλωση είναι αποδεκτή και θα ήθελα στο χώρο αυτό, απολύτως επίσημα, να ευχαριστήσω τον κ. Michel, για το σημαντικό ρόλο που διαδραμάτισε ως διαμεσολαβητής, ως μεσιτεύων και διευκρινίζων - αν μπορώ να διακινδυνεύσω το νεολογισμό αυτό - και πολύ σωστά τονίσατε ότι η Ευρώπη - και δεν νομίζω ότι αυτό οφείλεται αποκλειστικά στην αποχώρηση των Ηνωμένων Πολιτειών - άσκησε όλη της την επιρροή, διότι η προσωπική σας εμπλοκή ήταν σημαντική και η Ευρώπη δεν ήταν οι δεκαπέντε χώρες μόνο, αλλά και οι υπόλοιπες δεκατρείς. Πραγματικά, με το συγκεκριμένο θέμα ασχολήθηκε ένα μεγάλο κομμάτι της ανθρωπότητας.
<P>
Όπως ανέφερε η κ. Επίτροπος, οι ΜΚΟ σε ένα βαθμό γελοιοποιήθηκαν. Πράγμα που θέτει όντως το πρόβλημα της αντιπροσωπευτικότητάς τους. Ήταν ωστόσο μεγάλο ευτύχημα που οι κύριοι εταίροι - όπως η Διεθνής Αμνηστία και η Οργάνωση Human Rights Watch - δεν συνυπέγραψαν την τελική δήλωση· θα πρέπει όμως ίσως πραγματικά να προβούμε σε μια περικοπή των ενισχύσεων που χορηγούμε σε ορισμένες ΜΚΟ, οι οποίες συμπεριφέρθηκαν κατά πολλούς τουλάχιστον ανεύθυνα κατά στη Διάσκεψη.
<P>
Αποδίδουμε μεγάλη σημασία στο συγκεκριμένο χαρακτήρα των μέτρων, κύριε Υπουργέ. Η Ευρωπαϊκή Ένωση δεν βρίσκεται ίσως πίσω από όλους όσον αφορά την καταπολέμηση του ρατσισμού και των διακρίσεων, αλλά οφείλουμε να καταβάλουμε ακόμα αρκετές προσπάθειες. Ας αντλήσουμε λοιπόν από τα 225 άρθρα τα μέσα δράσης που θα μπορέσουμε να εφαρμόσουμε.
<P>
Τέλος - και στο σημείο αυτό θα ήθελα να ολοκληρώσω - θα υπογραμμίσω απλώς την ανεπαρκή αντιπροσώπευση του Κοινοβουλίου μας. Το σημείο αυτό θα περιληφθεί στο κοινό ψήφισμα. Για να μην μακρηγορώ, η Ευρωπαϊκή Ένωση εκπροσωπείται από τον Προεδρεύοντα· η Ευρωπαϊκή Κοινότητα εκπροσωπείται ως παρατηρητής τόσο από την Επιτροπή όσο και από το Κοινοβούλιο. Θα πρέπει σαφώς να προβληματιστούμε σχετικά με το συγκεκριμένο ζήτημα, προκειμένου το Ευρωπαϊκό Κοινοβούλιο να αποκτήσει καλύτερη θέση στις διεθνείς διασκέψεις, μια θέση διαφορετική από τη θέση του παρατηρητή που κατέχει από κοινού με την Επιτροπή. Εν πάση περιπτώσει, το σημείο αυτό θέτει το ζήτημα της επαναδιαπραγμάτευσης της οργανικής συμφωνίας της 5ης Ιουλίου 2000. Θα βρείτε και πάλι την πρόταση αυτή στο κοινό ψήφισμα που θα τεθεί εντός ολίγου σε ψηφοφορία στο Σώμα.

<SPEAKER ID=216 NAME="Moraes">
Κύριε Πρόεδρε, στο επίκεντρο της προσέγγισης της πολιτικής μου ομάδας απέναντι στη Διάσκεψη του Durban βρίσκεται μια ανανεωμένη αποφασιστικότητα να πατάξουμε τον ρατσισμό και να ανακαλύψουμε τα θετικά που είχε αυτή η Διάσκεψη. Λέω ανανεωμένη, γιατί ο ρατσισμός στις διάφορες μορφές του σήκωσε και πάλι κεφάλι με συνέπεια τα τραγικά γεγονότα στη Νέα Υόρκη και την Ουάσινγκτον. Αν δεν χτυπήσουμε τον ρατσισμό και τα αίτια που τον προκαλούν στη ρίζα τους, αντιμετωπίζουμε τώρα τον κίνδυνο ενός νέου κύματος Ισλαμοφοβίας και αντισημιτισμού.
<P>
Αυτό ακριβώς αποκάλυψε η τραγικότητα αυτής της διάσκεψης, γιατί ένιωθα πως στην ουσία παρευρισκόμουν σε δυο διασκέψεις. Η μια ήταν μια ιστορική διάσκεψη, όπου αντιπροσωπείες όπως αυτή της Ευρωπαϊκής Ένωσης, ήταν αποφασισμένες να καταθέσουν ότι ο ρατσισμός είναι ένα μείζον πρόβλημα για τα ανθρώπινα δικαιώματα. Ήμασταν αποφασισμένοι να προσδιορίσουμε για πρώτη φορά το ρατσισμό στις διάφορες μορφές του διεθνώς, είτε σε επίπεδο κάστας, της σύγχρονης δουλείας, είτε σε επίπεδο διακρίσεων κατά των μειονοτήτων στο εσωτερικό των χωρών της Ευρωπαϊκής Ένωσης και των υποψήφιων για ένταξη χωρών. Ήμασταν αποφασισμένοι να κάνουμε κάτι για τον ρατσισμό, να δείξουμε ότι με το άρθρο 13 εμείς στην Ευρωπαϊκή Ένωση είχαμε κάτι να πούμε στον υπόλοιπο κόσμο για τον δικό μας τρόπο προσέγγισης απέναντι στα προβλήματά μας.
<P>
Ωστόσο, παρευρέθηκα και σε μια δεύτερη διάσκεψη, που χαρακτηρίστηκε από σύγχυση, από ξεχωριστές εθνικές ατζέντες, και από την απόφαση να μην κατονομαστεί ο ρατσισμός στις διάφορες χώρες από αμηχανία σε σχέση με το τι αντιπροσώπευε σε καθεμιά από αυτές. Η σύγχυση ανέκυψε σε σχέση με το παρεξηγημένο ζήτημα των αποζημιώσεων, και έτσι το πραγματικά ολέθριο θέμα του σιωνισμού και τα προβλήματα στη Μέση Ανατολή επισκίασαν τη διάσκεψή μας.
<P>
Πρέπει να αποφασίσουμε ότι η πρώτη διάσκεψη, με τα ιδανικά τα οποία εμείς ως αντιπροσωπεία θέσαμε, θα επαναληφθεί στο Σώμα μας σήμερα. Αυτό προϋποθέτει ένα ενιαίο μέτωπο. Προϋποθέτει να μην πούμε απλώς ότι το Durban ήταν χαοτικό, άρα αςαφήσουμε αυτή την πτυχή για την ιστορία. Απεναντίας, εμείς, ως μια Ευρώπη ενωμένη, η Επιτροπή, η βελγική Προεδρία - η οποία έκανε άριστη δουλειά - όλοι όσοι ήταν παρόντες στη διάσκεψη και όλοι εμείς σε αυτό το Σώμα που επιθυμούμε την πάταξη του ρατσισμού πρέπει να ενωθούμε και να επιστρέψουμε στην αρχική ατζέντα. Αυτή η ατζέντα μπορεί να προκαλεί αμηχανία σε ορισμένες χώρες, αλλά το πρόγραμμα δράσης βρίσκεται τώρα εκεί. Βρίσκεται εκεί για να το εκμεταλλευτούμε και να κάνουμε κάτι γι' αυτό. Το θέμα δεν είναι αν αποτύχουμε ή όχι, το θέμα είναι εάν με μια ανανεωμένη αποφασιστικότητα, μπορεί το Σώμα να επιστρέψει στο πρόγραμμα δράσης και να σημειώσει πρόοδο.

<SPEAKER ID=217 NAME="Ludford">
Συμφωνώ με τον Προεδρεύοντα του Συμβουλίου και τον Επίτροπο ότι η διάσκεψη μπορεί να θεωρηθεί ως εν μέρει επιτυχία. Έλαβε κάποια κακές κριτικές - και δικαίως από ορισμένη άποψη - αλλά όσοι λένε πως μια διεθνής διάσκεψη για το ρατσισμό δεν άξιζε τον κόπο να γίνει έχουν άδικο. Για πρώτη φορά, μετά από προσπάθειες 25 ετών, τέθηκαν διεθνή πρότυπα για τα ανθρώπινα δικαιώματα των ευπαθών σε φυλετικές διακρίσεις ομάδων. Αυτό αξίζει να γιορταστεί. Έχουμε μια βάση στην οποία μπορούμε να στηριχθούμε για να πολεμήσουμε μια από τις μεγαλύτερες απειλές της ελευθερίας, της δικαιοσύνης και της ασφάλειας στον κόσμο, συμπεριλαμβανομένης και της Ευρώπης.
<P>
Αναμφίβολα, πάντως, η διάσκεψη άρχισε άσχημα. Πρώτα ήταν το φόρουμ των ΜΚΟ. Παρόλο που πολλές από τις συνεδριάσεις ήταν πραγματικά αξιόλογες και υπήρξαν πηγή αληθινής έμπνευσης, η φωνή των ΜΚΟ έγινε αντικείμενο καπηλείας από τους υποστηρικτές των επανορθώσεων για τη δουλεία και εκείνους που ακολουθούν τη γραμμή σιωνισμός ίσον ρατσισμός. Τα θέματα αυτά κυριάρχησαν ή προσπάθησαν να επισκιάσουν την διακυβερνητική διάσκεψη. Υπήρξε χονδροειδής αντισημιτική προπαγάνδα, όπως για παράδειγμα, σκίτσα που θα μπορούσαν να συνοδεύουν δημοσιεύματα του Julius Streicher της δεκαετίας του 1930. Η τελική δήλωση του φόρουμ των ΜΚΟ ήταν τόσο κακή που η Γενική Γραμματέας, Mary Robinson, αρνήθηκε να την παρουσιάσει στις κυβερνήσεις. Ορισμένες ΜΚΟ, όπως η Διεθνής Αμνηστία, διαχώρισαν δημόσια τη θέση τους. Αυτό αποτέλεσε μεγάλη ντροπή, γιατί τόσοι άνθρωποι είχαν ταξιδέψει μέχρι το Durban με σκοπό να μιλήσουν στον κόσμο για τα καθημερινά τους βασανιστήρια. Θυμάμαι ιδιαιτέρως μια γυναίκα που μίλησε για τα προβλήματα των εσωτερικών μεταναστών στην Κίνα. Υπάρχουν ακόμη άνθρωποι από διάφορες ομάδες, οι οποίοι διώκονται ατομικά, όπως οι ρομ και οι νταλίτ, γνωστοί και ως παρίες.
<P>
Πράγματι, πολλά κράτη έδειξαν κυνική υποκρισία, προσπαθώντας να κρυφτούν πίσω από τη δαιμονοποίηση του Ισραήλ και της Αμερικής, συμπεριλαμβανομένων και αφρικανικών χωρών με αποκρουστικές επιδόσεις στον τομέα των φυλετικών διακρίσεων ή της καταπάτησης των ανθρώπινων δικαιωμάτων, και αραβικών χωρών απρόθυμων να ξεκαθαρίσουν το ρόλο τους σε σχέση με το θέμα του δουλεμπορίου. Αυτή η έλλειψη ειλικρίνειας απέσπασε την προσοχή από τη Διάσκεψη.
<P>
Οι γνώμες διίστανται σχετικά με το εάν οι ΗΠΑ και το Ισραήλ έπραξαν το σωστό με την αποχή τους. Θα μπορούσε να πει κανείς ότι η παρουσία του Ισραήλ, τουλάχιστον, ήταν αδύνατη. Σίγουρα, όμως, η απουσία των ΗΠΑ ώθησε την Ευρωπαϊκή Ένωση στην πρώτη γραμμή. Θα μπορούσε να αναρωτηθεί κανείς αν η ΕΕ ήταν απόλυτα προετοιμασμένη γι'αυτό. Όμως, υπό την άψογη ηγεσία του κ. Michel, όπως ειπώθηκε ήδη, αντεπεξήλθε επιτυχώς στην πρόκληση. Οφείλω να συγχαρώ ιδιαιτέρως τον κ. Michel, παρόλο που είναι Φιλελεύθερος συνάδελφός μου. Ήρθε για δύο ημέρες και έμεινε μια ολόκληρη εβδομάδα. Επέδειξε ιδιαίτερη προσωπική αφοσίωση προκειμένου να διασφαλίσει το γεγονός ότι η Ευρωπαϊκή Ένωση θα μιλούσε με μια φωνή και με αποφασιστικότητα - ίσως σκληρή μερικές φορές - προκειμένου να φτάσει σε συμφωνία. Ο στόχος αυτός επετεύχθη.
<P>
Όσον αφορά τη Μέση Ανατολή, η γλώσσα που συμφωνήθηκε ήταν γενικά ισορροπημένη. Επίσης, προσωπικά πιστεύω ότι η γλώσσα που χρησιμοποιήθηκε για τη δουλεία είχε το σωστό τόνο σε ό,τι αφορά την αντιμετώπισή της ως έγκλημα κατά της ανθρωπότητας.
<P>
Οπωσδήποτε, οι αποζημιώσεις δεν ήταν ο σωστός τρόπος επανόρθωσης. Η ειρωνεία της κατάστασης ήταν ότι αυτοί που ήγειραν απαιτήσεις για επανόρθωση ήταν οι Αφροαμερικανοί, και όχι οι Αφρικανοί, οι οποίοι δεν υπήρξαν αντικείμενο δουλεμπορίου.
<P>
Τέλος, κάτι που με απογοήτευσε στο Durban ήταν ότι δεδομένου ότι το βάρος είχε εστιαστεί στη διεθνή διπλωματία περισσότερο παρά στα εσωτερικά ζητήματα, η Ευρωπαϊκή Ένωση χρειάστηκε να παλέψει προκειμένου να βρει χώρο για να επιδείξει τη δική της ολοένα αυξανόμενη πρόοδο στην καταπολέμηση του ρατσισμού. Είναι κρίμα που η ΕΕ αυτή καθεαυτή δεν εκπροσωπείται στο σύστημα των Ηνωμένων Εθνών και ότι η Επιτροπή και το Κοινοβούλιο είναι απλοί παρατηρητές, παρόλο που ο Πρόεδρος του Συμβουλίου έκανε πολύ καλή δουλειά. Είναι πραγματικά κρίμα που η Επίτροπος δεν κατάφερε να παραβρεθεί για οικογενειακούς λόγους. Πρέπει να βρούμε ένα τρόπο να ενισχύσουμε την δυνατότητα όλων των ευρωπαϊκών θεσμικών οργάνων να διατηρήσουν τον ηγετικό τους ρόλο στο θέμα των ανθρωπίνων δικαιωμάτων και στον αγώνα κατά των διακρίσεων σε διεθνές επίπεδο.

<SPEAKER ID=218 LANGUAGE="FR" NAME="Boumediene-Thiery">
Κύριε Πρόεδρε, αγαπητοί συνάδελφοι, η σημασία της συμμετοχής στην παγκόσμια Διάσκεψη του Durban έγκειται στο γεγονός ότι διακηρύχθηκε επισήμως η ανανέωση μιας συμμαχίας κατά της απόρριψης των διακρίσεων και του σεβασμού των ανθρωπίνων δικαιωμάτων· και κυρίως στη δέσμευσή μας για να επιτύχουμε συμφιλίωση, τη μοναδική οδό οικοδόμησης του μέλλοντος και της ειρήνης. Η Διάσκεψη αυτή είχε, όπως επεσήμανε ο κ. Υπουργός, σαφέστατο στόχο, ευρύ και γι' αυτό σύνθετο, ο οποίος είναι απαραίτητος για την οικοδόμηση του μέλλοντος. Παράλληλα, πραγματοποιήθηκε το φόρουμ των ΜΚΟ. Μπορεί η τελική δήλωση να φαίνεται υπερβολική, απλώς αποδεικνύει όμως, όχι διάσταση μεταξύ των ΜΚΟ, αλλά τη μεγάλη πολυμορφία τους. Θα σημειώσουμε πράγματι την απουσία των παγκοσμίων ΜΚΟ οργανώσεων, τη σχεδόν ολοκληρωτική απουσία των ΜΚΟ για τη μετανάστευση στην Ευρώπη. Παρούσες ήταν μόνο οι αντιρατσιστικές ΜΚΟ και οι ΜΚΟ αλληλεγγύης. Αντιθέτως, θα σημειώσουμε επίσης το δυναμισμό των διεθνών ΜΚΟ όσον αφορά την αμφισβήτηση μιας εξουσίας, τη διεκδίκηση αρχών ή και την εδραίωση μιας υφισταμένης εξουσίας, εξ ου και η μετατροπή τους ορισμένες φορές σε ομάδα πίεσης ΕΚΟ (Εκουσίως Κυβερνητικές Οργανώσεις). Η πολυμορφία αυτή όμως διαθέτει κάποια λογική, τη λογική των ισχυρών· από τη μία έχουμε τη λογική των πλουσίων, αναπτυγμένων, πρώην αποικιοκρατικών χωρών και αφετέρου των φτωχών, πρώην υποτελών χωρών, στις οποίες η εξουσία παραμένει ως σήμερα ελάχιστα δημοκρατική, πάρα πολύ συχνά όμως με τις ευλογίες του Βορρά.
<P>
Οι λέξεις έχουν ένα νόημα. Θα πρέπει να μπορούμε να προφέρουμε τις λέξεις για να βρούμε λύση. Το ουσιώδες ζήτημα είναι ο καθορισμός των όρων: δουλοκρατία, αποικιοκρατία, ρατσισμός, γενοκτονία, απαρτχάιντ ή στρατιωτική κατοχή. Όλες αυτές οι λέξεις αποκαλύπτουν καθημερινές τραγωδίες, που δημιουργούνται εξάλλου λόγω των διακρίσεων.
<P>
Διαπιστώνουμε ότι το τελικό κείμενο κάνει λόγο για τύψεις, μεταμέλεια, αλλά αρνείται να ζητήσει συγγνώμη, και πολύ περισσότερο να αναφερθεί σε ενδεχόμενες αποζημιώσεις, να επιβεβαιώσει το δικαίωμα των λαών να ζουν με ειρήνη και ισότητα, χωρίς να επικαλούνται το διεθνές δίκαιο. Μπορούμε να εκφράσουμε εντέλει τη λύπη μας για τη μινιμαλιστική τελική δήλωση, η οποία διατηρεί μια ισορροπία επιδιώκοντας να ικανοποιήσει όλο τον κόσμο. Η δήλωση αυτή δεν θέτει απλώς υπό αμφισβήτηση την αξιοπιστία και την αποτελεσματικότητα των σημαντικών αυτών διεθνών συναντήσεων, αλλά εγείρει επιπλέον το ζήτημα της άμεσης δημοκρατίας, διότι θέτει πράγματι το πρόβλημα της αντιπροσωπευτικότητας των ορίων της συμμετοχικής δημοκρατίας.
<P>
Μια τελευταία παρατήρηση σχετικά με την ιδιόμορφη αυτή ομηρία της Διάσκεψης. Ποιος είναι όμηρος τίνος; Για ποιο λόγο; Για ποιο συμφέρον; Να θυμίσουμε ότι οι Ηνωμένες Πολιτείες δεν ήθελαν να συμμετέχουν στη συνάντηση, ότι συχνά απειλούσαν πως θα αποχωρήσουν. Η δήλωση των ΜΚΟ, όσο σκληρή κι αν είναι, υπήρξε καλό πρόσχημα για να αποφευχθούν ορισμένα ζητήματα που έθιγαν μεγάλα συμφέροντα, και με τα οποία κανείς δεν επιθυμούσε να ασχοληθεί, όπως το ζήτημα των αποζημιώσεων. Πολλά κράτη, συμπεριλαμβανομένων των ευρωπαϊκών, ένιωσαν μια κρυφή ανακούφιση διαπιστώνοντας ότι η Διάσκεψη επικεντρωνόταν στο ζήτημα της Εγγύς Ανατολής, πράγμα που τους επέτρεπε να αποφύγουν το ζήτημα της συγγνώμης και να αναβάλουν την αντιμετώπιση του αποικιακού χρέους. Ας μην ξεχνάμε ότι πολλές πλούσιες χώρες του Βορρά έχουν οικοδομήσει την ευημερία τους στο δουλεμπόριο των μαύρων και την αποικιακή κατάκτηση και δεν είναι όλες έτοιμες να το παραδεχτούν ανοιχτά ή να επανορθώσουν για τα εγκλήματα του παρελθόντος.
<P>
Από την άλλη, τα ζητήματα των διακρίσεων κατά των γυναικών, των παιδιών, των ομοφυλοφίλων, των μεταναστών, η διαιώνιση ενός σύγχρονου δουλεμπορίου, αφορούν ακόμα πολλές χώρες, οι οποίες συνεχίζουν μια πολιτική καταστολής και αρνούνται να καθίσουν στο εδώλιο του κατηγορουμένου. Οι εξουσίες αυτές όμως εξακολουθούν πολύ συχνά να υποστηρίζονται και προτιμούν να επικεντρωθούν σε ένα ζήτημα όπως το μεσανατολικό, όπου μπορούν να επιδείξουν καλή διαγωγή, παρά να δώσουν λόγο για την κατάσταση των ανθρωπίνων δικαιωμάτων στις χώρες τους.
<P>
Τέλος, το ουσιώδες στην εν λόγω Διάσκεψη επετεύχθη και μένει να ευχηθούμε να δοθεί μια πραγματική συνέχεια, η οποία θα μας επιτρέψει να σχεδιάσουμε και να συγκεκριμενοποιήσουμε σχέδια, προσανατολισμούς, προγράμματα δράσης, που θα έχουν στόχο να προλάβουν και να εξαλείψουν τις περιπτώσεις διακρίσεων· και, χάρη στη δράση τους, τα ωραία λόγια θα γίνουν έργα.

<SPEAKER ID=219 LANGUAGE="FR" NAME="Sylla">
Κυρία Επίτροπε, κύριε Πρόεδρε, η έγκριση της τελικής δήλωσης και του προγράμματος δράσης στο Durban κατέστη δυνατή μόνον χάρη στον εποικοδομητικό και ουσιαστικό ρόλο της Ευρωπαϊκής Ένωσης και το διπλωματικό ταλέντο του βέλγου Υπουργού κ. Louis Michel, το οποίο συνοδεύεται από συνθετική σκέψη, για να μην μιλήσουμε για το φυσικό χάρισμα του σε επίπεδο διαλεκτικής. Νομίζω ότι πραγματικά η Ευρωπαϊκή Ένωση διαδραμάτισε πλήρως το ρόλο της, και δεν μπορούμε παρά να εκφράσουμε την ικανοποίησή μας για το έργο που επιτελέστηκε. Εκφράζω τη λύπη μου όμως, παρά τη συγγνώμη της κ. Επιτρόπου την οποία αποδέχομαι, που δεν παρευρέθηκε κάποιος Ευρωπαίος Επίτροπος. Νομίζω ότι θα μπορούσε κάποιος Επίτροπος να σας εκπροσωπήσει. Εκφράζω επίσης τη λύπη μου για την περιορισμένη εκπροσώπηση των βιομηχανικών χωρών, και νομίζω ότι αρκετές χώρες εξέλαβαν το γεγονός ως αδιαφορία προς τη Διάσκεψη. Η παρουσία τους θα είχε ίσως συμβάλει ώστε να αποφευχθεί η αποχώρηση των αντιπροσωπειών των Ηνωμένων Πολιτειών και του Ισραήλ. Γεγονός ακόμα πιο λυπηρό, δεδομένου ότι τα τελευταία χρόνια παρατηρείται στην Ευρώπη μια ένταση της ρατσιστικής βίας και μια υπερψήφιση των λαϊκιστικών και ξενόφοβων κινημάτων, για να μην μιλήσουμε για το κόμμα της Ελευθερίας του Χάιντερ στην Αυστρία. Εκμεταλλευόμενες το κενό αυτό, παρεισέφρησαν κάποιες άλλες δυνάμεις, μεταμφιεσμένες σε ΜΚΟ. Διότι μπορεί οι περισσότερες ΜΚΟ να διαδραμάτισαν κεντρικό ρόλο στην προετοιμασία της Διάσκεψης, να λειτούργησαν ως μια δύναμη που διατύπωνε προτάσεις με διεκδικήσεις, δεν συμφωνώ όμως με την κ. Boumediene-Thiery, η οποία θεωρεί αμελητέα τα συμβάντα. Διότι μια μικρή ομάδα ΜΚΟ διασκέδασε ταυτίζοντας το σιωνισμό με το ρατσισμό, και ακόμα χειρότερα, διανέμοντας κείμενα, γραπτά, και είχα την ευκαιρία να τα δείξω στον κ. Michel, τα οποία εξυμνούσαν τις αρετές του Ολοκαυτώματος. Πράγμα που δεν μπορούμε στην αίθουσα αυτή να θεωρήσουμε αμελητέο. Αυτές οι ΜΚΟ ή οι υποτιθέμενες ΜΚΟ, οι ψευδο-ΜΚΟ, δεν παρευρίσκονταν στη Διάσκεψη για να υπερασπιστούν τους Παλαιστίνιους, δεν παρευρίσκονταν για να υπερασπιστούν τους αντιρατσιστές, δεν υποστήριζαν καν την ειρήνη μεταξύ Ισραηλινών και Παλαιστινίων. Νομίζω ότι σωστά η τελική δήλωση αναγνωρίζει στους Παλαιστινίους το δικαίωμα να έχουν μια δική τους χώρα και παράλληλα αρνείται κάθε ταύτιση μεταξύ σιωνιστών και ρατσιστών, όπως έγινε στο Durban.
<P>
Καταλήγω λοιπόν, κυρία Επίτροπε, να ζητώ, όπως και εσείς, να γνωρίζουμε, σε μια επόμενη διάσκεψη, ποιες είναι οι ΜΚΟ, το αντικείμενο και ο τρόπος χρηματοδότησής τους. Η πολυπληθής αντιπροσωπευτικότητα ορισμένων αντιπροσωπειών μου προκαλεί ερωτήματα σχετικά με τη χρηματοδότησή τους. Η εν λόγω Διάσκεψη όμως συνέβαλε κυρίως στη στάθμιση της σημασίας που έχουν ορισμένες διεκδικήσεις. Και στο σημείο αυτό, θέλω να διαψεύσω τα λεγόμενα των συναδέλφων μου, του κ. Cornillet και της κ. Ludford. Νομίζω ότι η αναγνώριση της δουλείας, τους δουλεμπορίου των μαύρων ως εγκλημάτων κατά της ανθρωπότητας υπήρξε, και πολύ σωστά, στο επίκεντρο της Διάσκεψης· και ότι αναγνωρίζοντας ότι τα 350 χρόνια αιχμαλωσίας στα αμπάρια πλοίων, λεηλασιών, εκτοπίσεων, ταπεινώσεων αποτελούν εγκλήματα κατά της ανθρωπότητας, απλώς αποδίδουμε δικαιοσύνη. Είναι το λιγότερο που μπορούσαμε να κάνουμε στη Διάσκεψη αυτή. Θα ευχόμουνα όλες οι χώρες και οι πρώην αποικιοκρατικές δυνάμεις να αναγνωρίσουν ευθέως ή διαμέσου των εθνικών κοινοβουλίων τους, κατά το παράδειγμα της Γαλλίας, τη δουλεία, το δουλεμπόριο των μαύρων ως εγκλήματα κατά της ανθρωπότητας. Προσωπικά, διατηρώ αμφιβολίες. Όπως είπε ο κ. Michel, νομίζω, σχετικά με τις οικονομικές αποζημιώσεις, ειδικά όταν γνωρίζουμε ότι πίσω από την καθ' όλα νόμιμη αυτή διεκδίκηση των αφρο-αμερικανών κρύβονται ισχυρές ομάδες συμφερόντων αμερικανών δικηγόρων. Αντιθέτως, πράγματι όλοι συμφωνούν ότι η ήπειρος που υπέφερε περισσότερο από τη δουλεία και την αποικιοκρατία πρέπει να βοηθηθεί, με την κατάργηση του χρέους, με μια θεληματική πολιτική εκτάκτου ανάγκης για την καταπολέμηση του AIDS και με την καταπολέμηση του αναλφαβητισμού. Τουλάχιστον αυτό, το χρωστάμε στην αφρικανική ήπειρο. Εκτός αυτού, απέναντί μας - το ανέφερε ο κ. Michel - έχουμε συνομιλητές αξιόλογους, που δεσμεύονται διαμέσου της νέας αφρικανικής πρωτοβουλίας υπέρ μιας χρηστής διακυβέρνησης. Είναι η κατάλληλη στιγμή λοιπόν για να τους απαντήσουμε συγκεκριμένα, με αφορμή τη διεκδίκηση αυτή, και να καθίσουμε στο τραπέζι των διαπραγματεύσεων.
<P>
Λυπάμαι τέλος διότι δεν έγινε καμία αναφορά στη θανατική ποινή στις Ηνωμένες Πολιτείες· και μέχρις ενός σημείου, οι Ηνωμένες Πολιτείες αποχώρησαν επειδή δεν ήθελαν να γίνει λόγος για το ρατσισμό στην ίδια τους τη χώρα. Εκφράζω τη λύπη μου διότι δεν έγινε αναφορά στις διακρίσεις λόγω σεξουαλικού προσανατολισμού. Λυπάμαι διότι δεν μιλήσαμε για την έννοια της κάστας, και λυπάμαι διότι η δήλωση αυτή δεν έχει δεσμευτικό χαρακτήρα.
<P>
Χρέος της Ευρωπαϊκής Ένωσης θα είναι στο εξής να επιδεικνύει ιδιαίτερη προσοχή, πρώτον, όσον αφορά τη χρησιμοποίηση των νέων τεχνολογιών, όπως το Διαδίκτυο, που παροξύνουν το ρατσιστικό μίσος, να επιταχύνει την εφαρμογή του άρθρου 13, να διδάξει στα σχολικά εγχειρίδια και στα βιβλία ιστορίας τι ήταν η εξόντωση των Ινδιάνων της Αμερικής, τι σημαίνει δουλεία, αποικιοκρατία, Ολοκαύτωμα, αλλά και σφαγές στη Σάμπρα και τη Σατίλα. Ο ρατσισμός και ο αντισημιτισμός έχουν ένα κοινό σημείο, νομίζω, με την τρομοκρατία. Έχουμε, από τη μια, εκείνους που περνούν στα έργα και από την άλλη όσους τους οπλίζουν ιδεολογικά. Υπό την έννοια αυτή, οφείλουμε επίσης να αγωνιστούμε ενάντια στο συνασπισμό που έχει συμπήξει το Vlaams Blok, το Εθνικό Μέτωπο, το Κόμμα της Ελευθερίας και άλλοι, που οπλίζουν ιδεολογικά όσους περνούν στη δράση και απειλούν τελικά τη σωματική ακεραιότητα των ατόμων. Δική μας και αυτή η ευθύνη.

<SPEAKER ID=220 NAME="Andrews">
Κύριε Πρόεδρε, το ψήφισμα της Διεθνούς Διάσκεψης κατά του Ρατσισμού που πραγματοποιήθηκε στο Durban διέψευσε τις προσδοκίες πολλών. Λυπάμαι για την αποχώρηση της αντιπροσωπείας των Ηνωμένων Πολιτειών. Κάτι τέτοιο σίγουρα δεν βοήθησε ιδιαίτερα όσον αφορά τις επιδόσεις της ίδιας της χώρας αυτής στο θέμα του ρατσισμού. Αυτό το συμβιβαστικό ψήφισμα κάνει σαφές ότι χρειάζεται να γίνουν πολύ περισσότερα, ειδικά όσον αφορά το πώς αντιλαμβανόμαστε τους άλλους πολιτισμούς και τις άλλες θρησκείες. Το Ισλάμ, όπως έχω πει πολλές φορές, έχει κατά πολλούς τρόπους δαιμονοποιηθεί, κυρίως από ανθρώπους οι οποίοι δεν γνωρίζουν τίποτε γι'αυτό.
<P>
Το Durban δεν ήταν αποτυχία, αλλά ούτε και μεγάλη επιτυχία: σίγουρα, όμως, υπογράμμισε έντονα την ανάγκη να αντιμετωπίσουμε τον ρατσισμό ως έγκλημα, κάτι το οποίο είχα ζητήσει πολλές φορές σε αυτή τη Συνέλευση. Βοήθησε στο να στρέψει η κυβέρνηση και πάλι την προσοχή της σε ζητήματα που σχετίζονται με το ρατσισμό, ο οποίος βασίζεται κυρίως στην άγνοια και τον φόβο απέναντι στο άγνωστο. Οι ευρωπαϊκές κυβερνήσεις οφείλουν να αναλάβουν ηγετικό ρόλο στο θέμα του ρατσισμού και της ξενοφοβίας, και οι πολιτικοί και πολιτικοί ηγέτες αδυνατούν να αντιμετωπίσουν το ζήτημα του ρατσισμού στις ίδιες τους τις κοινότητες. Δείχνουν δειλία και ατολμία σε σχέση με το συγκεκριμένο ζήτημα. Έχουμε ακόμη πολύ δόμο στην Ευρωπαϊκή Ένωση, αλλά τουλάχιστον κάναμε μια αρκετά καλή αρχή στο Durban. Όσοι ήταν παρόντες στο Durban αξίζουν ιδιαιτέρων επαίνων.
<P>
Το ψήφισμα αναφέρεται στην ανάληψη δράσης κατά της Ισλαμοφοβίας, πράγμα που ασπάζομαι ανεπιφύλακτα. Θα ήθελα, ωστόσο, να αναφέρω για μια ακόμη φορά σε αυτή εδώ τη Συνέλευση ότι είμαι φίλος του Ισλάμ. Οι μουσουλμάνοι σε ολόκληρο τον κόσμο καταδίκασαν χωρίς επιφυλάξεις τις τρομοκρατικές επιθέσεις. Πρέπει όλοι να εξασφαλίσουμε ότι σε καμία περίπτωση δεν θα υπάρξουν οποιουδήποτε είδους αντίποινα κατά των μουσουλμανικών κοινοτήτων στο εσωτερικό της Ένωσης. Αυτές οι τρομοκρατικές ενέργειες δεν έγιναν στο όνομα του Ισλάμ. Ήταν καθαρά βάναυσες τρομοκρατικές ενέργειες, προμελετημένες και αποφασιστικές. Να σας υπενθυμίσω απλώς ότι δεν υπάρχει θρησκεία - αλλά ούτε και πολιτικό κίνημα - χωρίς τους φονταμενταλιστές τους.

<SPEAKER ID=221 NAME="Cappato">
Κύριε Πρόεδρε, θέλω και εγώ να συγχαρώ καταρχάς τον Υπουργό Michel, Προεδρεύοντα του Συμβουλίου, επειδή πιστεύω ότι το σθένος και η επιμονή με την οποία προσπάθησε να αποφύγει ένα αποτέλεσμα που θα ήταν επονείδιστο και που υλοποιείτο κατά τη διάρκεια της Διάσκεψης πρέπει να αναγνωριστούν κυρίως υπέρ του.
<P>
Πιστεύω ότι οι αντιπροσωπείες των ΗΠΑ και του Ισραήλ έκαναν καλά που εγκατέλειψαν τις εργασίες της Διάσκεψης, όπως πιστεύω ότι κάνατε καλά και εσείς, κύριε Πρόεδρε του Συμβουλίου, που μείνατε για να επιτύχετε αυτό το αποτέλεσμα, επειδή στην πραγματικότητα δεν είναι αντιφατικά αυτά τα δύο.
<P>
Πιστεύω ότι η επιλογή του Ισραήλ και των ΗΠΑ προβλήθηκε στη διεθνή κοινή γνώμη για να κατανοήσει τι υπήρχε κίνδυνος να συμβεί, δηλαδή ότι μια ομάδα χωρών, οι περισσότερες μη δημοκρατικές και μη σεβόμενες ούτε τον ίδιο τους τον πληθυσμό, εκμεταλλεύθηκε τη Διάσκεψη για σκοπούς συμπαράταξης σε θέματα διεθνούς πολιτικής.
<P>
Να γιατί συμφωνώ σε μεγάλο βαθμό με αυτά που δήλωσαν οι συνάδελφοί μου: σήμερα η πιο επικίνδυνη και πιο διαδεδομένη μορφή ρατσισμού, και στα κράτη μέλη της Ευρωπαϊκής Ένωσης, συνίσταται στην πεποίθηση ότι η δημοκρατία και το κράτος δικαίου δεν είναι θετικά για ορισμένους λαούς του πλανήτη μας, αλλά είναι μόνο για την Ευρώπη, τη Δύση και τις ΗΠΑ και ότι δεν πρέπει να εξάγονται και να τηρούνται αυστηρά και σε άλλες χώρες.
<P>
Η εικόνα δικτατοριών που καταπιέζουν τους ίδιους τους λαούς τους, την ίδια τη φυλή τους και το ίδιο τους το αίμα, δικτατόρων και εκπροσώπων τους που τολμούν να παραδίδουν στα Ηνωμένα Έθνη μαθήματα αντιρατσισμού, αποτελεί τα όρια που η διεθνής κοινότητα πρέπει να ξεπεράσει.
<P>
Όλα αυτά δεν μπορούν να γίνουν ανεκτά και πιστεύω ότι το υπογράμμισε αυτό η επιλογή των αντιπροσωπειών των ΗΠΑ και του Ισραήλ και η επιμονή ιδίως του Υπουργού Michel, αλλά και του Συμβουλίου στο σύνολό του.
<P>
Τελειώνω συμφωνώντας με εκείνους που ζητούν να προβούμε στο σημείο αυτό σε μια σαφή ιδέα των ευθυνών στο πλαίσιο των μη κυβερνητικών οργανώσεων - είναι σαφές ότι, όπως πάντα, δεν χρειάζεται να τα εξισώνουμε όλα - επειδή οι ευθύνες αυτές ασφαλώς υπάρχουν και πρέπει να αναγνωριστούν, λαμβάνοντας υπόψη και τη γενναιοδωρία που επέδειξε η Ευρωπαϊκή Ένωση, η Ευρωπαϊκή Επιτροπή, έναντι των μη κυβερνητικών οργανώσεων.

<SPEAKER ID=222 NAME="Gorostiaga Atxalandabaso">
Κύριε Πρόεδρε, η Παγκόσμια Διάσκεψη κατά του Ρατσισμού, σε συνδυασμό με τη Διεθνή Δεκαετία Αυτοχθόνων Λαών του Κόσμου, η οποία χρηματοδοτείται από τα Ηνωμένα Έθνη, ήταν μια μοναδική ευκαιρία για να σκεφτούμε τις προκλήσεις και τους κινδύνους που αντιμετωπίζουν αυτοί οι λαοί καθώς και όλα τα έθνη χωρίς κράτος.
<P>
Δυστυχώς, δεν μπορώ να συμμεριστώ την αισιόδοξη θέση που ανέπτυξε ο κ. Michel, παρόλο που αναγνωρίζω το σημαντικό ρόλο τον οποίο διαδραμάτισε. Ήμουν στο Durban με αυτή τη μοναδική ευκαιρία, συνεπώς μπορώ να δώσω αποδείξεις σε αυτό εδώ το Σώμα για τη δολερή απειλή εναντίον των αυτοχθόνων λαών όπως αυτή διαγραφόταν στην προσωρινή ατζέντα της διάσκεψης του Durban, παράγραφος 27, η οποία αναφέρει: "Η χρήση του όρου 'αυτόχθονες λαοί' στην Παγκόσμια Διάσκεψη κατά του Ρατσισμού· δεν μπορεί να ερμηνευθεί ότι γεννά δικαιώματα διεθνούς δικαίου" . Μέσω αυτής της παραγράφου, η Διάσκεψη των Ηνωμένων Εθνών προσπάθησε να στερήσει από όλους αυτούς τους ανθρώπους το δικαίωμα της αυτοδιάθεσης, το οποίο αναγνωρίζεται από τα ίδια τα Ηνωμένα Έθνη και τις διεθνείς συμφωνίες. Αντιδρώντας σε μια τέτοια ανεπίτρεπτη διάκριση και μισαλλοδοξία, το φόρουμ των ΜΚΟ στο Durban επέκρινε πολύ έντονα την καινούρια έκφραση των νέων αποικιοκρατών, οι οποίοι, μακροπρόθεσμα, θα γίνουν η αιτία για τον αποδεκατισμό του πολιτισμού και της κληρονομιάς των ευάλωτων αυτών λαών. Η ύπουλη αυτή ενέργεια προετοιμάστηκε στη Διάσκεψη κατά του Ρατσισμού με βλέψη προς το μέλλον. Αφορά το μέλλον, όχι το παρελθόν.
<P>
Όπως σημειώνεται καθαρά στην τελική διακήρυξη των ΜΚΟ, ο δομικός ρατσισμός του παρελθόντος, οι σύγχρονες νέο-αποικιακές εκδηλώσεις και η άρνηση του θεμελιώδους δικαιώματος της αυτοδιάθεσης αποτελούν πηγή δυστυχίας για τους αυτόχθονες.

<SPEAKER ID=223 NAME="Van Hecke, Johan">
 - (NL) Κύριε Πρόεδρε, σπάνια μία Διάσκεψη των ΗΕ είχε τόσο καλούς στόχους και έγινε τόσο άσχημα αντιληπτή, όπως αυτή του Durban. Αυτό νομίζω ότι οφείλεται, εν μέρει, στη λιγότερο καλή προετοιμασία της. Οι διπλωμάτες και οι υπάλληλοι έπρεπε να προχωρήσουν περισσότερο, όπως νομίζω, για την προετοιμασία ενός συμβιβασμού. Αυτό θα είχε διαφυλάξει την παγκόσμια κοινότητα από πολλά έξοδα, πολύ χρόνο και πολλές ενοχλητικές σκηνές. Ιδιαίτερα ατυχής ήταν η αποχώρηση μιας σειράς αντιπροσωπειών, γιατί οποιουσδήποτε βάσιμους λόγους και αν είχαν για αυτό, εντούτοις, οι αποχωρούντες έχουν πάντα άδικο. Με αυτή τη βάση, ήταν, εντούτοις, ακόμη πιο εντυπωσιακό ότι εμείς, χάρη στην επιμονή του κ. Louis Michel - τον οποίο έτσι γνωρίζουμε στο Βέλγιο και έτσι τον γνωρίζει τώρα όλος ο κόσμος - κατορθώσαμε να καταλήξουμε σε μία καλή τελική δήλωση.
<P>
Μία τελική δήλωση, η οποία περιλαμβάνει μία σειρά από σημαντικές διατάξεις, οι οποίες, εάν εφαρμοστούν, μπορούν να αλλάξουν σημαντικά τη ζωή εκατοντάδων χιλιάδων και εκατομμυρίων ανθρώπων. Οι κυβερνήσεις ενθαρρύνονται να επιτρέψουν στις μειονότητες να διατηρούν τη γλώσσα τους, τον πολιτισμό τους και τη θρησκεία τους, να παρεμβαίνουν εναντίον των αστυνομικών υπηρεσιών, οι οποίες συμπεριφέρονται κατά ρατσιστικό τρόπο, και να προσαρμόσουν τα δικαστικά συστήματά τους, έτσι ώστε αυτά να μην πραγματοποιούν διακρίσεις εναντίον ορισμένων ομάδων. Τα παιδιά των Ρόμ και των Τσιγγάνων πρέπει να λαμβάνουν όμοια εκπαίδευση. Στον τομέα της πολιτικής για τη μετανάστευση, δεν επιτρέπονται οι διακρίσεις για φυλετικούς λόγους. Ακόμη και οι διατάξεις για τη Μέση Ανατολή είναι καλές και ισόρροπες, καθώς υποστηρίζουν τόσο το δικαίωμα για ανεξάρτητο κράτος των Παλαιστινίων, όσο και για την ασφάλεια του Ισραήλ. Και, τέλος, δύο αιώνες μετά από τα γεγονότα, η Ευρώπη ζήτησε συγνώμη για το δουλεμπόριο. Ας μην ξεχνάμε ότι τουλάχιστον 10 εκατομμύρια Αφρικανοί οδηγήθηκαν στην Αμερική, στο πλαίσιο αυτού που θεωρείται η μεγαλύτερη καταναγκαστική μετακίνηση λαών στην ιστορία της ανθρωπότητας. Εκατομμύρια, ακόμη, απωλέστηκαν κατά τη διάρκεια του κυνηγιού δούλων ή σε ένα από τα κακόφημα φορτηγά πλοία.
<P>
Κατά συνέπεια, οι δηλώσεις του Επιτρόπου κ. Bolkestein το περασμένο Σαββατοκύριακο σε μία ολλανδική εφημερίδα είναι απολύτως ατυχείς. Διαφωνώντας με τη συγνώμη της Διάσκεψης των ΗΕ στο Durban, αυτός δήλωσε: "Δεν είχα ποτέ δούλο, γιατί πρέπει να ζητήσω συγνώμη" . Αυτού του είδους οι δηλώσεις, κύριε Πρόεδρε, μαρτυρούν μία δυτική έπαρση, η οποία δεν λαμβάνει καθόλου υπόψη της το γεγονός ότι η αμερικανική ευημερία οικοδομήθηκε στην εργασία δούλων και ότι η ευρωπαϊκή ευημερία οικοδομήθηκε στις πρώτες ύλες από τις πρώην αποικίες.
<P>
Μπορεί, εντούτοις, αυτό να αποτελέσει άλλοθι για τις κυβερνήσεις στις αναπτυσσόμενες χώρες, προκειμένου αυτές να αρνηθούν την ευθύνη τους και να επιρρίψουν όλα τα λάθη στο παρελθόν; Όχι, σε καμία περίπτωση. Αλλά, αντί να δίνουμε άλλα μαθήματα για τον πολιτισμό, πρέπει εμείς να έχουμε την πνευματική εντιμότητα αυτό το κεφάλαιο της ιστορίας μας να το καταγράψουμε όπως ήταν, ένα έγκλημα εναντίον της ανθρωπότητας.

<SPEAKER ID=224 LANGUAGE="ES" NAME="Sauquillo Pιrez del Arco">
Η Διάσκεψη των Ηνωμένων Εθνών για τον ρατσισμό αποκτά σήμερα ιδιαίτερη σημασία σε αυτήν την γεμάτη ταραχές εποχή, στην οποία έχουμε λόγια και αιματοβαμμένες πράξεις εξ ονόματος μιας αντιπαράθεσης μεταξύ πολιτισμών. Υπήρξαμε μάρτυρες των ένοπλων συγκρούσεων που προέρχονται από και βασίζονται σε φυλετικές ή εθνοτικές αντιπαραθέσεις και παραμείναμε άφωνοι ακούγοντας δηλώσεις που λόγω του περιεχομένου και της προέλευσής τους είναι απαράδεκτες, σχετικά με την υπεροχή κάποιων πολιτισμών σε σχέση με κάποιους άλλους.
<P>
Για αυτόν τον λόγο θα ήθελα να εκφράσω τα ένθερμα συγχαρητήριά μου στον Προεδρεύοντα του Υπουργικού Συμβουλίου, τον κ. Louis Michel, για τις προσπάθειες του που διαδραμάτισαν αποφασιστικό ρόλο στην ευόδωση της Διάσκεψης του Durban, στην οποία συμμετείχα εξ ονόματος του Ευρωπαϊκού Κοινοβουλίου. Η δράση του κατέστησε σαφή ενώπιον όλων την αμετάκλητη στάση της Ευρωπαϊκής Ένωσης ενώπιον του ρατσισμού και της ξενοφοβίας.
<P>
Χωρίς να αγνοώ τα κοινωνικά, πολιτικά και οικονομικά προβλήματα που προκαλούν στην Ευρώπη οι φυλετικές διακρίσεις, θα ήθελα να επικεντρωθώ σε μια πτυχή, στην προοπτική ανάπτυξης, η οποία έχει κάπως ξεχαστεί στα πλαίσια των τελευταίων λυπηρών γεγονότων, καθώς επίσης και κατά τη διάρκεια της Διάσκεψης, λόγω της σύγκρουσης στην Εγγύς Ανατολή και της σοβαρότητας των γεγονότων που ελάμβαναν χώρα εκεί, καθώς επίσης και λόγω της αναγνώρισης της δυστυχίας που έχουν προκαλέσει οι εμπειρίες κατά τη διάρκεια της ιστορίας της Ευρώπης και από τη διαστροφή της σκλαβιάς και του εμπορίου σκλάβων, κάτι που σήμερα θεωρούμε έγκλημα ενάντια στην ανθρωπότητα.
<P>
Η πλειοψηφία των εθνοτικών συγκρούσεων έχουν ως συνέπεια χιλιάδες θύματα και την ανθρώπινη δυστυχία στις αναπτυσσόμενες χώρες, κυρίως στην Αφρική. Για αυτόν τον λόγο, πιστεύω πως η επιτυχία αυτής της Διάσκεψης θα εξαρτηθεί από το αν θα μπορέσουμε σήμερα να εφαρμόσουμε τα όσα αναφέρθηκαν στην τελική της δήλωση.
<P>
Σε αυτό το ψήφισμα, ζητάμε από την Επιτροπή την παροχή οικονομικής στήριξης προς τις κυβερνήσεις των αναπτυσσόμενων χωρών για την εφαρμογή εθνικών σχεδίων δράσης για την εξάλειψη κάθε μορφής διακρίσεων, όπως ακριβώς συμφωνήθηκε στη Διάσκεψη του ΟΗΕ. Να δημιουργηθούν φόρουμ, παρατηρητήρια, παρατηρητήρια στην Αφρική, επαρχιακά παρατηρητήρια, περιφερειακά παρατηρητήρια.
<P>
Ζητούμε επίσης υποστήριξη για τα Ηνωμένα Έθνη, ούτως ώστε να μπορέσουν να διεξάγουν την παρακολούθηση των αποτελεσμάτων του Durban, προκειμένου η καταπολέμηση του ρατσισμού να παραμείνει στην ημερήσια διάταξη έως την εξάλειψή του.
<P>
Πιστεύω πως είναι σημαντικό να συνεχίσουμε να εργαζόμαστε ώστε να τεθεί σε εφαρμογή αυτή η σημαντική Δήλωση.
<P>
Βέβαια, οι Ηνωμένες Πολιτείες δεν θα έπρεπε να είχαν εγκαταλείψει τη Διάσκεψη, αλλά αυτήν δεν ήταν η πρώτη φορά που έπρατταν κάτι τέτοιο, την είχαν εγκαταλείψει και άλλες φορές στο παρελθόν, συνεπώς αυτό δεν έχει και μεγάλη σημασία. Το σημαντικό είναι να μπορέσουμε, όλο το Ευρωπαϊκό Κοινοβούλιο, να επαναλάβουμε με μια φωνή το μήνυμα της Διάσκεψης ενώπιον των δημοσιογράφων, μέσων μαζικής ενημέρωσης, το μήνυμα κατά του ρατσισμού και υπέρ της ισότητας και της ολοκλήρωσης.

<SPEAKER ID=225 NAME="Maes">
 - (NL) Ο Πρόεδρος, ο Προεδρεύων του Συμβουλίου και η κ. Επίτροπος θα με συγχωρήσουν, επειδή δεν είναι δυνατόν κάποιος να αναφερθεί σε τόσα πολλά θέματα μέσα σε ένα λεπτό. Αλλά οι μεγάλες προσπάθειες δεν οδηγούν κατ' ανάγκη σε σημαντικά αποτελέσματα. Εντούτοις, μία έλλειψη προσπαθειών μπορεί, αντίθετα, να οδηγήσει σε καταστροφές.
<P>
Για αυτό, συγχαίρω τον προεδρεύοντα του Συμβουλίου για τις προσπάθειές του στο Durban. Φαίνεται, εντούτοις, ότι οι Επίτροποί μας, σε ορισμένες περιπτώσεις, αντιλαμβάνονται λανθασμένα αυτή τη Διάσκεψη, όταν ο κ. Bolkestein δηλώνει ότι μία τέτοια διάσκεψη ενισχύει το αίσθημα του θύματος σε ανθρώπους, οι οποίοι, εντούτοις, ήδη έχουν την ιδέα ότι δεν διαθέτουν τίποτα. Αυτό είναι φυσικά λυπηρό.
<P>
Κυρία Διαμαντοπούλου, ισχυρίζεστε ότι σε αυτή τη Διάσκεψη, στην πραγματικότητα, υπήρξε ένα εχθρικό κλίμα. Και αυτό είναι σημαντικότερο, καθώς εμείς γνωρίζουμε ότι υφέρπων ρατσισμός και υφέρπουσα εχθρότητα υπάρχουν πάντοτε παρόντες στους ανθρώπους και ότι κάποιος πρέπει να προσέχει πάρα πολύ, ώστε η συνειδητοποίηση μιας ταυτότητας να μην παρεκτραπεί και γνωρίζω πολύ καλά αυτό στο οποίο αναφέρομαι, επειδή για τις Ομάδες μας αυτό είναι ιδιαίτερα σημαντικό.
<P>
Από τη στιγμή που το αίσθημα της ταυτότητας καταλήγει στη συνειδητοποίηση της υπεραξίας και της υποτίμησης των άλλων και από τη στιγμή που αυτό το αίσθημα αποτυπώνεται σε μία ομάδα και προβάλλεται σε άλλες ομάδες, τότε εκδηλώνονται εθνικές και ρατσιστικές εντάσεις. Αποτέλεσμα αυτού μπορεί να είναι μεγάλες συγκρούσεις. Είναι λυπηρό, αλλά δεν μπορούμε να ισχυριστούμε ότι αυτό δεν συμβαίνει στην Ευρώπη. Ας δούμε την επιτυχία των ρατσιστικών κομμάτων σε ορισμένες από τις χώρες μας, ας εξετάσουμε τις συγκρούσεις στα Βαλκάνια. Ας εξετάσουμε τις εντάσεις που υπάρχουν στις υποψήφιες για ένταξη χώρες.
<P>
Πρέπει να εργαστούμε επ' αυτού με μεγάλη υπομονή και αποφασιστικότητα. Πιθανόν το Durban να αποτελεί μία αρχή. Σίγουρα δεν αποτελεί το τέλος, επειδή τη σημαντική εργασία πρέπει να την εκτελέσουμε εμείς στις ίδιες τις κοινωνίες μας.

<SPEAKER ID=226 LANGUAGE="DE" NAME="Pirker">
Κύριε Πρόεδρε, κυρία Επίτροπε, κύριε Προεδρεύοντα του Συμβουλίου, θεωρώ πολύ θετικό ότι έλαβε χώρα η διάσκεψη του Durban, ότι διεξήχθησαν ευρύτατες συζητήσεις, ότι εκδόθηκε ψήφισμα και ότι υπήρξαν και συμπεράσματα. Αυτό που μου λείπει μερικές φορές στην παρούσα συζήτηση είναι ότι το βλέμμα μας στρέφεται πολύ λίγο προς το μέλλον, ότι γίνονται πολύ λίγες σκέψεις για τη λήψη συγκεκριμένων μέτρων σχετικά με την προληπτική καταπολέμηση του ρατσισμού, ώστε, κατά το δυνατόν, ποτέ να μην μπορεί να κάνει την εμφάνισή του. Εδώ θα απαιτήσω να δώσει ειδικά η Ευρωπαϊκή Ένωση το καλό παράδειγμα. Θα παραπέμψω σε δύο τομείς που είναι επίκαιροι μια και βρίσκονται στην ημερήσια διάταξη, και όπου θα μπορούσαμε να δώσουμε συγκεκριμένα το καλό παράδειγμα. Πρόκειται για την πολιτική χορήγησης ασύλου και την πολιτική μετανάστευσης.
<P>
Αν επιτύχουμε πραγματικά αυτό που επιδιώκουμε, δηλαδή την υλοποίηση ενιαίας πολιτικής ασύλου με ελάχιστες προδιαγραφές, όπου θα λαμβάνονται γρήγορες και ασφαλείς αποφάσεις, τότε δεν θα έχουμε πλέον την κατάσταση που επικρατεί σήμερα. Εννοώ τα γκέτο όπου οι αιτούντες άσυλο περιμένουν χρόνια ολόκληρα, είναι υποχρεωμένοι να αναλαμβάνουν παράνομες εργασίες και να αντιμετωπίζουν την περιθωριοποίησή τους. Οι γρήγορες αποφάσεις συνεπάγονται ταχεία παροχή βοήθειας, ταχεία ενσωμάτωση των αναγνωρισμένων προσφύγων και αποτρέπει τον αποκλεισμό που λαμβάνει χώρα στις ημέρες μας. Αυτό θα αποτελούσε πραγματικά πρόληψη του ρατσισμού!
<P>
Εύχομαι να σημειωθεί πρόοδος και στην πολιτική μετανάστευσης. Αν τα κράτη μέλη υποδέχονται υπηκόους τρίτων χωρών σύμφωνα με τις δυνατότητές τους και υπό την προϋπόθεση ότι υπάρχουν θέσεις εργασίας και στέγαση καθώς και δυνατότητες σχολικής εκπαίδευσης, τότε αυτό αποτελεί και πάλι μέτρο ενάντια στον αποκλεισμό, ενάντια στις διακρίσεις και υπέρ της ενσωμάτωσης. Πιστεύω ότι θα πρέπει να προχωρήσουμε σε τέτοιου είδους συγκεκριμένα μέτρα για να μπορέσουμε να σημειώσουμε πραγματικά επιτυχία στην πρόληψη του ρατσισμού και των διακρίσεων. Είναι μια ευκαιρία για την Ευρωπαϊκή μας Ένωση!
<P>
(Χειροκροτήματα)

<SPEAKER ID=227 LANGUAGE="DE" NAME="Ceyhun">
Κύριε Πρόεδρε, κυρία Επίτροπε, κύριε Υπουργέ, στην Παγκόσμια Διάσκεψη για τον ρατσισμό έριξε εξαρχής τη σκιά της μία πολιτική στρατηγική των διακρίσεων. Μερικά αραβικά κράτη επιχείρησαν να επιρρίψουν στο Ισραήλ ρατσισμό. Με αυτό προσπάθησαν να παρουσιάσουν τον αραβικό κόσμο ως θύμα ισραηλινού ρατσισμού, ο οποίος θα έπρεπε να καταδικαστεί στη διάσκεψη. Ήταν μια ποταπή στρατηγική. Επιχείρησαν να καταστήσουν αυτή τη σημαντική διάσκεψη εργαλείο. Η ουσιαστική ενασχόληση με τη συγκεκριμένη στρατηγική και με τη διάσκεψη απέτυχε λόγω των τραγικών γεγονότων της 11ης Σεπτεμβρίου.
<P>
Τώρα αντιμετωπίζουμε μια κατάσταση όπου όλος ο αραβικός κόσμος κινδυνεύει να διαπομπευτεί με την κατηγορία του ρατσισμού. Υπάρχει κίνδυνος να κατηγορηθούν όλοι οι άνθρωποι που προέρχονται από αραβικές χώρες ή από τον ισλαμικό πολιτισμικό χώρο για τα εγκλήματα μιας μικρής τρομοκρατικής ομάδας. Αυτό μπορεί να συμβεί ανοιχτά και με τη χρήση βίας. Δυστυχώς υπάρχουν ήδη παραδείγματα. Μπορεί όμως να γίνει και καλυμμένα, μέσα από ένα βαθιά ριζωμένο συναίσθημα δυσπιστίας. Σε κάθε περίπτωση πρόκειται για δηλητήριο που διαχέεται έρποντας, εισδύει στην ανοικτή μας κοινωνία και την επιβαρύνει.
<P>
Κάτι τέτοιο θα αποτελούσε νίκη των τρομοκρατών και για τον λόγο αυτό δεν θα επιτρέψουμε να συμβεί. Ας μην ακολουθήσουμε το κακό παράδειγμα που έριξε τη σκιά του πάνω στη διάσκεψη του Durban. Ειδικά εμείς, οι ευρωβουλευτές, πρέπει να είμαστε πολύ προσεκτικοί και να μην βάζουμε βιαστικά στο ίδιο καζάνι ανθρώπους σύμφωνα με την εθνικότητά τους και τη θρησκεία τους. Ας γίνουμε παράδειγμα προς μίμηση! Ας παραμείνουμε ανοιχτοί και ανεκτικοί. Από την άλλη πλευρά οι τρομοκράτες δεν θα πρέπει να τρέφουν αυταπάτες. Θα κυνηγηθούν αδυσώπητα και μάλιστα ανεξάρτητα από τη ράτσα τους ή τη θρησκεία τους. Εδώ μπορούμε να κάνουμε κάτι ενάντια στον ρατσισμό. Ας δράσουμε αντίστοιχα και ας δώσουμε το παράδειγμα. Αυτό έχει πολύ μεγαλύτερη αξία από όλες τις διασκέψεις του κόσμου και θα πρέπει να επισημανθεί σήμερα στο πλαίσιο της συζήτησης που διεξάγουμε μετά από τη διάσκεψη του Durban.

<SPEAKER ID=228 LANGUAGE="DE" NAME="Stenzel">
Κύριε Πρόεδρε, η Ευρωπαϊκή Ένωση φέρει ιδιαίτερη ευθύνη στην καταπολέμηση του ρατσισμού και των ρατσιστικών διακρίσεων. Το πρόγραμμα δράσης που ψηφίστηκε στις 8 Σεπτεμβρίου στο Durban αποτελεί σημαντικό μήνυμα και συμβολή στη διαμόρφωση συνειδήσεων στον αγώνα ενάντια στον ρατσισμό και την ξενοφοβία. Πρέπει να χαιρετιστεί το γεγονός ότι η συγκεκριμένη διάσκεψη μπόρεσε παρ' όλα αυτά να συμφωνήσει στο τέλος για την εξαγγελία κοινής διακήρυξης.
<P>
Παρά τις πολυάριθμες προσπάθειες όχι όλων, αλλά πολλών ΜΚΟ καθώς και μερικών κρατών να μετατρέψουν τη διάσκεψη σε φόρουμ μονόπλευρης καταδίκης του Ισραήλ, και να εκμεταλλευτούν το ζήτημα της δουλείας και της αποικιοκρατίας ως αφορμή για να απαιτήσουν αποζημιώσεις, θα πρέπει να θεωρηθεί επιτυχία το γεγονός ότι αποφεύχθηκαν τέτοιου είδους ακραίες θέσεις στο τελικό έγγραφο της διακήρυξης και γενικότερα ότι στάθηκε δυνατόν να διατυπωθεί το συγκεκριμένο έγγραφο.
<P>
Ωστόσο, θα πρέπει να αναρωτηθεί κανείς εκ των υστέρων και να εξετάσει κατά πόσο η γενναιόδωρη υποστήριξη που χορήγησε η Ευρωπαϊκή Ένωση στις ΜΚΟ, ύψους 3,7 εκ. ευρώ, γεγονός που καταρχήν θεωρώ σωστό, έφτανε πάντα στους σωστού αποδέκτες. Και αυτό πόσο μάλλον όταν στο πολιτικό λεξιλόγιο μερικών κρατών σαν τη Συρία ανήκουν προπαγανδιστικά επιχειρήματα, όπως το επιχείρημα ότι ο σιωνισμός είναι ταυτόσημος με τον ρατσισμό.
<P>
Τρεις ημέρες μετά τη διάσκεψη στο Durban έγινε η μεγαλύτερη μέχρι σήμερα τρομοκρατική επίθεση κατά του πολιτισμένου κόσμου. Ακόμα και ο ίδιος ο Πρόεδρος της Αιγύπτου Μουμπάρακ επεσήμανε ότι ειδικά τα ζητήματα ανθρωπίνων δικαιωμάτων αποτελούν συχνά αντικείμενο εκμετάλλευσης από την πλευρά τρομοκρατικών οργανώσεων, προκειμένου να οργανώσουν το διεθνές τους δίκτυο. Ωστόσο θα πρέπει να υπογραμμιστεί ότι τα ανθρώπινα δικαιώματα και ο αγώνας κατά των ρατσιστικών διακρίσεων και της ξενοφοβίας συνδέονται άρρηκτα μεταξύ τους και έχουν μεγάλη σημασία παγκοσμίως. Όπως μας έδειξαν οι εθνοτικές συγκρούσεις στα Βαλκάνια και τα τραγικά γεγονότα στη Βόρειο Ιρλανδία κανείς δεν είναι προφυλαγμένος από την τρομοκρατία και τον ρατσισμό.
<P>
Το πρόγραμμα δράση του Durban αποτελεί σημαντικό χαρτί για κάθε κράτος αλλά και για την Ευρωπαϊκή Ένωση στο σύνολο της η οποία στο πλαίσιο αυτό και προπάντων και στο πλαίσιο των Ηνωμένων Εθνών θα πρέπει να επωμιστεί μεγάλες ευθύνες. Εύχομαι ο ρόλος της ΕΕ να γίνει εδώ πιο ορατός.

<SPEAKER ID=229 NAME="Καραμάνου">
Κύριε Πρόεδρε, η συζήτηση για τα αποτελέσματα της Διάσκεψης του ΟΗΕ για το ρατσισμό αποκτά σήμερα ιδιαίτερη επικαιρότητα μετά τα τραγικά γεγονότα της 11ης Σεπτεμβρίου. Δυστυχώς, η παγκόσμια κινητοποίηση για την καταπολέμηση της τρομοκρατίας φαίνεται πως συνυπάρχει με την αναζωπύρωση ξενοφοβικών συνδρόμων, όπως είπε και η κ. Διαμαντοπούλου προηγουμένως, αλλά και τάσεις δαιμονοποίησης ολόκληρων ομάδων πληθυσμών, κυρίως μουσουλμανικών και αραβικών. Όπως διαβάζουμε στον διεθνή τύπο, η πλειοψηφία της κοινής γνώμης στην Ολλανδία, δηλαδή το 62% σε μια χώρα με μακρά δημοκρατική παράδοση, θεωρεί ότι οι τρομοκρατικές επιθέσεις στη Νέα Υόρκη και την Ουάσιγκτον δημιουργούν σοβαρά προβλήματα για την κοινωνική ένταξη των μουσουλμανικών πληθυσμών στην Ολλανδία. Την ίδια στιγμή στη Γερμανία υποστηρίζεται η ανάγκη αναθεώρησης του νομοθετικού πλαισίου για τη λειτουργία των θρησκευτικών οργανώσεων. Πριν από μερικές μέρες στην Βρετανία, μια δεκαεννιάχρονη μουσουλμάνα και ένας οδηγός ταξί δέχτηκαν απρόκλητη επίθεση. Στη σημερινή πρωινή συζήτηση για το άσυλο και τη μετανάστευση, πολλοί βουλευτές σε αυτή την αίθουσα εξέφρασαν ισλαμοφοβικές απόψεις.
<P>
Αυτά τα φαινόμενα είναι άκρως ανησυχητικά. Οι εμπειρίες της Ευρώπης από τους φοβερούς πολέμους του εικοστού αιώνα κατέδειξαν τους κινδύνους που συνεπάγονται για την ειρήνη και τη δημοκρατία, αλλά και την ανθρώπινη αξιοπρέπεια, ο ρατσισμός, η ξενοφοβία και ο εθνικισμός . Υπό το φως και των πρόσφατων γεγονότων, η Ευρωπαϊκή Ένωση και οι χώρες μέλη οφείλουν να ενισχύσουν παραπέρα τους νομικούς μηχανισμούς που διαθέτουν κατά του ρατσισμού, αλλά και να αναλάβουν πρωτοβουλίες σε παγκόσμιο επίπεδο για τη μείωση του χάσματος που υπάρχει μεταξύ των χωρών, αλλά και τον εξοστρακισμό της βίας ως μέσου επίλυσης των όποιων διαφορών. Η καταπολέμηση της τρομοκρατίας και η απόδοση δικαιοσύνης σε καμιά περίπτωση δεν θα πρέπει να θέσουν εν αμφιβόλω τις δημοκρατικές μας κατακτήσεις και τον σεβασμό των θεμελιωδών ελευθεριών και ανθρωπίνων δικαιωμάτων.
<P>
Τέλος, θα ήθελα να συγχαρώ τον προεδρεύοντα κ. Μichel, αλλά και ολόκληρη την ευρωπαϊκή αντιπροσωπεία, για τη συμβολή τους στην επιτυχία της Διάσκεψης του ΟΗΕ στο Durban.

<SPEAKER ID=230 LANGUAGE="FI" NAME="Korhola">
Κύριε Πρόεδρε, επικρατεί μεγάλη ομοφωνία ανάμεσα στους πολιτισμούς ως προς το θέμα του ρατσισμού, ότι δηλαδή συνιστά αδικία. Κανείς δεν θα ήθελε να κατηγορηθεί για ρατσισμό, μια από εκείνες τις ισχυρές και φορτισμένες λέξεις με τις οποίες μπορούμε όχι μόνο να αγωνιζόμαστε ενάντια στην αδικία, αλλά σχεδόν το ίδιο εύκολα να χτυπούμε και να στιγματίζουμε.
<P>
Η σκιώδης δήλωση του φόρουμ των ΜΚΟ, που προηγήθηκε της Διάσκεψης για το ρατσισμό, με την οποία το Ισραήλ κατηγορήθηκε για ρατσισμό, χωρίς παράλληλα να καταδικαστεί ο αντισημιτισμός, δημιούργησε στρεβλωτικά σημεία εκκίνησης για τη Διάσκεψη του ΟΗΕ. Και εδώ, στο Ευρωπαϊκό Κοινοβούλιο, έχουμε δει ιδίοις όμμασιν τον αντισημιτισμό να εκδηλώνεται ως απροκάλυπτος ρατσισμός στα παλαιστινιακά σχολικά βιβλία. Ο τόνος της συζήτησης ήταν υπερβολικός για το Ισραήλ, εάν ληφθεί υπόψη το παρελθόν της χώρας και η ολοφάνερη επιθυμία των εχθρικών της κρατών να αμφισβητήσουν γενικότερα το δικαίωμα του Ισραήλ να υφίσταται ως κράτος. Δεν αρνούμαι, βεβαίως, τα προβλήματα των Παλαιστινίων ούτε τις αδικίες που έχουν υποστεί. Όλα αυτά πρέπει να διορθωθούν. Η στρέβλωση όμως της πραγματικότητας προς την μια ή την άλλη κατεύθυνση δεν οδηγεί στην εξεύρεση λύσης.
<P>
Είναι οξύμωρο από τη μια να καταδικάζουμε τις διακρίσεις και από την άλλη να κατηγορούμαστε οι ίδιοι για διακρίσεις. Οι υπερβολές αυτές έβλαψαν δυστυχώς την αξιοπιστία των ΜΚΟ και έπληξαν τη σημασία της διάσκεψης για τον ρατσισμό. Προσωπικά, ως φίλη της κοινωνίας των πολιτών και των ΜΚΟ, θλίβομαι ιδιαίτερα επειδή από απερισκεψία περιορίστηκε η αξιοπιστία μας και χαλάρωσαν οι προϋποθέσεις. Θεωρώ ιδιαίτερα σημαντικό το γεγονός ότι οι πιο αναγνωρισμένες οργανώσεις ανθρωπίνων δικαιωμάτων, όπως η Διεθνής Αμνηστία και το Παρατηρητήριο των Ανθρωπίνων Δικαιωμάτων, αποστασιοποιήθηκαν αμέσως από το κείμενο της διάσκεψης των ΜΚΟ. Θα ήθελα επίσης να ευχαριστήσω τον εκπρόσωπο της βελγικής Προεδρίας, ο οποίος στην παρέμβασή του εκ μέρους της ΕΕ τόνισε δικαιολογημένα ότι το μεσανατολικό πρόβλημα είναι πολιτικό και ότι δεν θα έπρεπε επ' ουδενί να το εξετάσουμε στο πλαίσιο της διάσκεψης για το ρατσισμό.
<P>
Τι θα έπρεπε λοιπόν να συζητηθεί; Τι μπορούσε να επιλυθεί σε πολιτικό επίπεδο; Εκτός από την αμνηστία, πολλά κρίσιμα θέματα, όπως για παράδειγμα το ζήτημα των προσφύγων, η σωματεμπορία, η καταπίεση που προκαλεί το σύστημα των καστών ή τα δικαιώματα των Ρομ, θέματα που κινδύνευσαν να περάσουν απαρατήρητα. Όπερ και εγένετο, δυστυχώς. Οι Ινδοί που δεν ανήκουν σε καμία κοινωνική κάστα, επί παραδείγματι, επιχείρησαν να παρουσιάσουν τη δεινή τους κατάσταση στο πλαίσιο του φόρουμ των ΜΚΟ. Οι Ινδοί που δεν είναι εντεταγμένοι σε καμία κάστα θεωρούν ότι οι διακρίσεις εις βάρος τους είναι ένα συγκαλυμμένο απαρτχάιντ.

<SPEAKER ID=231 NAME="Sousa Pinto">
Κύριε Πρόεδρε, η διάσκεψη του Durban αποτέλεσε μία σημαντική στιγμή για την καταγγελία του φαινομένου του ρατσισμού και της ξενοφοβίας, εφόσον κατέληξε σε ένα σαφές και ισχυρό μήνυμα, του οποίου η αναγκαιότητα και ο επείγον χαρακτήρας παραμένουν χωρίς αμφιβολία επίκαιρα. Ο 20ός αιώνας γνώρισε τα πιο φοβερά εγκλήματα που διαπράχθηκαν στο όνομα ρατσιστικών θεωριών και που, δεν πρέπει να το ξεχνάμε, πραγματοποιήθηκαν στην Ευρώπη, της οποίας ο πολιτισμός υπήρξε το λίκνο των μεγάλων διακηρύξεων των δικαιωμάτων.
<P>
Αλλά η Διάσκεψη του Durban ήταν κάτι πολύ περισσότερο από την άσκηση ενός καθήκοντος μνήμης. Το Durban έρχεται να υπενθυμίσει ότι ο σύγχρονος κόσμος αποδείχθηκε ανίκανος να εξαλείψει από τις κοινωνίες του το ρατσισμό και τη ξενοφοβία που, ακόμη και στην Ευρώπη, συνεχίζουν να δημιουργούν θύματα και να αποτελούν αιτία βίαιων συγκρούσεων. Δυστυχώς, ορισμένοι υπέκυψαν σε μία μανιχαϊστική και ελάχιστα ακριβή θεώρηση από ιστορική άποψη, η οποία καθιστά υπεύθυνη την Ευρώπη κατά τρόπο δυσανάλογο και απλουστευτικό για όλα τα κακά και τις καταπιέσεις που συνδέονται με το ρατσισμό, όπως είναι η προσφυγή στο δουλεμπόριο.
<P>
Η Ευρώπη δεν αρνείται την Ιστορία της, είτε στις φωτεινές στιγμές της, είτε στις σκοτεινές στιγμές της. Δεν πρέπει όμως να ενδίδουμε σε χονδροειδείς χειραγωγήσεις. Η Ευρώπη δεν πρέπει να δεχθεί να αποτελέσει η Ιστορία αντικείμενο εκκαθάρισης λογαριασμών, να στηθεί το παρελθόν στο εδώλιο του κατηγορουμένου ώστε αυτή η δίκη να αθωώσει το παρόν, να αποκρύψει σημερινές ευθύνες όσον αφορά τη διατήρηση του άθλιου και αναχρονιστικού φαινομένου της δουλείας και, γενικότερα, της συστηματικής παραβίασης των θεμελιωδών δικαιωμάτων.
<P>
Το να κρίνουμε την Ιστορία με τα μάτια του παρόντος είναι μία ολέθρια άσκηση δημαγωγίας που απλοποιεί ένα πολυσύνθετο θέμα και, επομένως, προσβάλλει την αλήθεια. Ο μανιχαϊσμός τείνει να παράγει φανατισμό και να κινητοποιεί κάθε είδους σταυροφόρους που διαβάζουν την Ιστορία ως μακρόχρονο αγώνα μεταξύ του Καλού και του Κακού. Ο φανατισμός, εξ ορισμού, δεν αναγνωρίζει συνομιλητές, μόνο εχθρούς. Η Ιστορία δεν αποτελεί ένα σύνολο ποινικών εγκλημάτων και αστικών αποζημιώσεων που προβλέπονται στην ισχύουσα νομοθεσία. Αρνούμαστε αυτή την άχρηστη άσκηση.
<P>
Η πολιτική ευθύνη της Ευρωπαϊκής Ένωσης για την επιβεβαίωση των παγκόσμιων αξιών που είναι σύμφυτες με την ανθρώπινη αξιοπρέπεια είναι, ταυτόχρονα, εσωτερική και διεθνής, διότι ενυπάρχει στον πιο ουσιαστικό λόγο ύπαρξης του κοινού σχεδίου μας. Η ευρωπαϊκή συλλογική ευθύνη μας εκφράζεται με την ανεπιφύλακτη κατοχύρωση της θέσης μας στην πρώτη γραμμή του αγώνα, με την παγκόσμια διακήρυξη των ανθρωπίνων δικαιωμάτων και την καταπολέμηση του ρατσισμού και της ξενοφοβίας και με την αποφασιστικότητα να διατηρήσουμε και να ενισχύσουμε τον εποικοδομητικό ρόλο μας στη διεθνή σκηνή, με την απελευθέρωση της ανθρωπότητας από όλες τις διακρίσεις που βασίζονται στο μίσος, στις προκαταλήψεις και στην άγνοια.

<SPEAKER ID=232 LANGUAGE="FR" NAME="Michel">
. (FR) Κύριε Πρόεδρε, κυρίες, κύριοι βουλευτές, θα ήθελα ωστόσο να απαντήσω εν τάχει στους ομιλητές με μια σειρά σκέψεις, ίσως και μια σειρά ακριβέστερες πληροφορίες.
<P>
Καταρχάς, συμφωνώ μέχρις ενός σημείου, όπως το διατύπωσε ο βουλευτής Johan Van Hecke, συμφωνώ μέχρις ενός σημείου μαζί του, ότι όταν διοργανώνεται μια διάσκεψη τέτοιου τύπου, νομίζω ότι θα πρέπει να μεριμνούμε ώστε να διασφαλίζουμε την προετοιμασία της και στην παραμικρή λεπτομέρεια. Θεωρώ ότι πραγματικά, σε ένα βαθμό, πληρώσαμε βαρύ τίμημα για το γεγονός ότι, κατά τη διάσκεψη αυτή, έγιναν αντιληπτά ορισμένα κενά. Νομίζω, για να χρησιμοποιήσω έναν όρο που σας είναι πολύ οικείος, ότι στο Durban υπήρχαν ακόμη πάρα πολλά "leftovers" , γεγονός που περιέπλεξε εξαιρετικά τα πράγματα. Θεωρώ λοιπόν ότι η αυτή η προετοιμασία είναι πραγματικά εξαιρετικά σημαντική.
<P>
Δεύτερη σκέψη σχετικά με τις διασκέψεις αυτού του είδους: αναρωτιέμαι μήπως η βούληση να συνταγεί ένα έγγραφο που θα πραγματεύεται κατά τρόπο εξαντλητικό την κάθε ιδιαίτερη περίπτωση οδηγεί σε μια έλλειψη, εξασθενίζει τελικά επί της ουσίας το τελικό έγγραφο. Εννοώ ότι αν είχαμε ένα κείμενο πιο συμμαζεμένο, με ορισμένες γενικά εφαρμοστέες αρχές, θεωρώ ότι θα είχαμε καταλήξει σε ένα πιο δυνατό κείμενο. Και μπορούμε μάλιστα να αναρωτηθούμε μήπως, σε κάποια δεδομένη στιγμή, η Ευρωπαϊκή Ένωση θα μπορούσε να έχει την ιδέα να επιτελέσει το έργο αυτό, να εξαγάγει δηλαδή από την εργασία που επιτελέστηκε στο Durban τον ουσιώδη πυρήνα της, που θα συνέβαλε στην ευκολότερη διάδοση της εργασίας που υλοποιήθηκε στο Durban σε όλα τα κράτη μέλη μας.
<P>
Διότι άκουσα, τελικά, πολλούς ομιλητές να θέτουν το ερώτημα: "Σύμφωνοι, έγινε το Durban, και μετά τι;" Θα πρέπει ωστόσο να σας πω, κυρίες, κύριοι, ότι το "μετά" εξαρτάται καταρχάς από τα κράτη. Όπως ανέφερε η κ. Boumediene, αν δεν απατώμαι, αν ένα κράτος θέλει να ζητήσει συγγνώμη, να εκθέσει ή να εκφράσει τις τύψεις του, είναι δικό του ζήτημα, τελικά, ως πού μπορεί να φτάσει.
<P>
Δεύτερον, πιστεύω ότι κάθε κράτος μπορεί εύκολα, με βάση τις εργασίες του Durban, να εκπονήσει, να επεξεργαστεί ένα πρόγραμμα δράσης ειδικό για κάθε κράτος, εμπνεόμενο από τις αρχές αυτές και από όσα συμφωνήθηκαν στο Durban για την καταπολέμηση του ρατσισμού. Ακουσα μάλιστα προ ολίγου την κ. Επίτροπο να λέει ρητώς ότι και σε επίπεδο Επιτροπής επίσης σχεδιάζονται ορισμένα πολύ συγκεκριμένα πράγματα. Νομίζω, εξάλλου, ότι η Επιτροπή επεξεργάζεται τα ζητήματα αυτά εδώ και πολύ καιρό. Πιστεύω λοιπόν ότι υπάρχει συνέχεια, ότι θα υπάρξει ένα "μετά το Durban" , αν το θέλουμε. Πράγματι, τίθεται το σύνηθες ζήτημα της πολιτικής βούλησης.
<P>
Θα ήθελα επίσης να επωφεληθώ της ευκαιρίας, προφανώς, για να ευχαριστήσω τους ομιλητές όσον αφορά την υπερβολικά κολακευτική εκτίμηση που εξέφρασαν για το πρόσωπό μου. Θεωρώ ότι περιβαλλόμουν από εξαιρετικά ικανούς ανθρώπους της Επιτροπής, του Συμβουλίου και φυσικά της ίδιας της αντιπροσωπείας μου. Στηρίχτηκα επίσης σε όλες τις αντιπροσωπείες των διαφόρων ευρωπαϊκών χωρών. Επιτελέσαμε, νομίζω, το έργο που ήταν λογικό να επιτελέσουμε. Νομίζω ότι ήταν απολύτως φυσιολογικό.
<P>
Θα ήθελα ίσως να απαντήσω σε μια σειρά παρεμβάσεων σχετικά με τις ελλείψεις που υπάρχουν στα συγκεκριμένα έγγραφα. Μάλιστα, λείπουν πράγματι ορισμένα σημεία, όντως. Λόγου χάρη, καμία παράγραφος των εγγράφων που εγκρίθηκαν στο Durban δεν ασχολείται με τις κάστες και το σύστημά τους. Το ζήτημα αυτό είναι μείζονος σημασίας για την Ευρωπαϊκή Ένωση, το γνωρίζω, και συμμερίζομαι άλλωστε την ανησυχία αυτή. Όπως γνωρίζετε, η Ευρωπαϊκή Ένωση ανησυχεί λόγω των διακρίσεων που εξακολουθούν να υφίστανται ανά τον κόσμο, ήταν λοιπόν φυσικό να εκφράσουμε την ανησυχία μας αυτή. Παρακολουθήσαμε λοιπόν την εξέλιξη του εν λόγω προβλήματος με προσοχή και υποστηρίξαμε μια παράγραφο που εισηγήθηκε μεταξύ άλλων η Ελβετία και αναφερόταν στο συγκεκριμένο πρόβλημα· το εν λόγω κείμενο αναφερόταν στις διακρίσεις με βάση την καταγωγή και την απασχόληση, περιέγραφε δηλαδή ακριβώς τις διακρίσεις που πλήττουν τους παρίες σε πολλές χώρες του κόσμου. Δυστυχώς, παρά τις σημαντικές προσπάθειες που κατέβαλε η Ευρωπαϊκή Ένωση και άλλες χώρες, της Νοτίου Αμερικής κυρίως, δεν κατέστη δυνατόν να επιτευχθεί η συναίνεση της Ινδίας όσον αφορά την παράγραφο αυτή. Η βάση της Διάσκεψης αυτής ήταν η συναίνεση, όπως γνωρίζετε· οπότε το κείμενο απαλείφθηκε, κάτι για το οποίο εκφράζω τη λύπη μου. Υπάρχει όμως και η πραγματικότητα, την οποία οφείλουμε επίσης να λάβουμε υπόψη μας. Δεν μπορούμε να τα επιτύχουμε όλα.
<P>
Κάποιος έκανε λόγο για το πρόβλημα της ποινής του θανάτου και δικαίως, διότι το ζήτημα αυτό απασχολεί και εμένα προσωπικά. Όπως γνωρίζετε, η κατάργηση της ποινής του θανάτου περιλαμβάνεται στις προτεραιότητες της Ευρωπαϊκής Ένωσης. Νομίζω ότι είναι σωστό να το υπενθυμίσουμε και να προσπαθήσουμε να εκμεταλλευτούμε όλες τις ευκαιρίες που μας παρουσιάζονται σε διεθνές επίπεδο για να προαγάγουμε τη συζήτηση για το συγκεκριμένο θέμα. Αυτό έγινε και στην παρούσα Διάσκεψη. Η Ευρωπαϊκή Ένωση υποστήριξε μια παράγραφο του προγράμματος δράσης η οποία αναφερόταν στις φυλετικές διακρίσεις κατά την εφαρμογή της θανατικής ποινής. Αφού όμως οι Ηνωμένες Πολιτείες εξέφρασαν την αδιαπραγμάτευτη αντίθεσή τους κατά την προπαρασκευαστική διαδικασία η εν λόγω παράγραφος απορρίφθηκε και από πολλές χώρες, ασιατικές ως επί το πλείστον, λόγω έλλειψης χρόνου για ουσιαστικότερη διαπραγμάτευση· ελλείψει συναίνεσης λοιπόν, και στην περίπτωση αυτή δεν κατέστη δυνατόν να παραμείνει η σχετική παράγραφος. Αναφέρω τα παραδείγματα αυτά ακριβώς για να σας πείσω πως οι ανησυχίες μας εκφράστηκαν, διατυπώθηκαν στο Durban, αλλά δυστυχώς δεν μπορέσαμε να τα επιτύχουμε όλα.
<P>
Δυο λόγια ίσως ακόμα σχετικά με τη στάση των ΜΚΟ καθόλη τη διάρκεια της Διάσκεψης. Όπως υπογραμμίζεται στα έγγραφα που εγκρίθηκαν στο Durban, ο ρόλος που πρέπει να διαδραματίσει η κοινωνία των πολιτών, και οι ΜΚΟ επομένως, κατά του ρατσισμού είναι σημαντικός. Για αυτόν ακριβώς το λόγο, η Ευρωπαϊκή Ένωση απέδωσε τεράστια σημασία στο φόρουμ των ΜΚΟ που διοργανώθηκε πριν από την Διακυβερνητική Διάσκεψη. Γι' αυτό το λόγο άλλωστε, νομίζω, η Ευρωπαϊκή Επιτροπή είχε χρηματοδοτήσει πολλούς από τους συμμετέχοντες στο φόρουμ. Δυστυχώς, παρόλο που έγιναν ενδιαφέρουσες συζητήσεις συμμετείχα μεταξύ άλλων και σε μια συζήτηση την οποία βρήκα εξαιρετικά ενδιαφέρουσα, η διεξαγωγή του φόρουμ έγινε με διαδικασίες ορισμένες φορές αμφιλεγόμενες και ορισμένες άλλες εντελώς αντιδημοκρατικές. Κάποιες εξτρεμιστικές οργανώσεις μονοπώλησαν, όπως φαίνεται, αυτό το χώρο συζήτησης, με αποτέλεσμα τα κράτη να αγνοήσουν τα συμπεράσματα του φόρουμ. Ορισμένες ΜΚΟ, όπως η Διεθνής Αμνηστία, η οργάνωση Human Rights Watch και η ΔΟΔΑ διαχώρισαν εξάλλου τη θέση τους από τα αποτελέσματα. Επιπλέον, θα πρέπει πράγματι να λεχθεί ότι η σαφής επιθετικότητα και η καταδικαστέα λεκτική βία εκ μέρους ορισμένων ΜΚΟ εγείρουν το ζήτημα της άνευ όρων ενίοτε ενίσχυσης την οποία, τόσο η Ευρωπαϊκή Ένωση όσο και κάποια κράτη μέλη - όπως η χώρα μου για παράδειγμα - χορηγούν στις οργανώσεις αυτές. Νομίζω ότι θα χρειαστεί επίσης να διεξαγάγουμε μια συζήτηση μαζί τους, σχετικά με την υποχρέωσή τους να δίνουν λόγο για την αντιπροσωπευτικότητά τους και τα όρια των ευθυνών τους.
<P>
Είχα ήδη την ευκαιρία να αναφερθώ στις άριστες σχέσεις που διατηρώ με τις περισσότερες ΜΚΟ, και παραδέχομαι εξάλλου ότι έχουν έναν ιδιαίτερο ρόλο να διαδραματίσουν. Ακουσα προ ολίγου την κ. Boumediene να χρησιμοποιεί έναν όρο σχετικά ανατρεπτικό - με πολύ καλό σκοπό, κυρία - αλλά μπορούμε να έχουμε αντιδιαμετρικά αντίθετες θέσεις. Προσωπικά, δεν είμαι διατεθειμένος, ως πολιτικό πρόσωπο δημοκρατικά εκλεγμένο, να παραχωρήσω τα προνόμιά μου, τα οποία συνίστανται στο ότι αναλαμβάνω την πολιτική μου ευθύνη έναντι του πολίτη. Είμαι εκλεγμένος, ο πολίτης μπορεί επομένως να με τιμωρήσει, αυτό ακριβώς ονομάζω ευθύνη και οφείλω, αφετέρου, να δώσω λόγο στον πολίτη: αυτά είναι εντέλει τα δύο καθήκοντά μου. Δεν είμαι λοιπόν διατεθειμένος να επιτρέψω να μου υφαρπάξουν τα προνόμια αυτά, διότι την ημέρα που ο μηχανισμός αυτός πολιτικής ευθύνης δεν θα υπάρχει πια, αυτό θα σημαίνει ότι δεν θα έχουμε πλέον δημοκρατία. Κι αυτό δεν μπορώ να το αποδεχτώ.
<P>
Ένα θέμα στο οποίο θα ήθελα να αναφερθώ - το οποίο επεσήμανε, νομίζω, ο κ. Sylla - είναι το ζήτημα των διακρίσεων λόγω σεξουαλικών προτιμήσεων, που αποτελεί μια από τις πολλές και διάφορες μορφές διακρίσεων. Η Ευρωπαϊκή Ένωση τάχθηκε υπέρ της ανάδειξης των πολλαπλών μορφών διακρίσεων, τις οποίες υφίστανται ορισμένες κατηγορίες ατόμων. Η έννοια αυτή είναι παρούσα στα κείμενα.
<P>
Ωστόσο, όταν τέθηκε το ζήτημα να οριστούν οι ενδεχόμενες αιτίες από όπου εκπορεύονται οι πολλαπλές αυτές μορφές διακρίσεων, δεν μπορέσαμε να εισαγάγουμε ορισμένες έννοιες σημαντικές για την Ευρωπαϊκή Ένωση, όπως οι διακρίσεις λόγω σεξουαλικού προσανατολισμού. Η ιδέα αυτή συνάντησε την αδιάλλακτη αντίθεση ορισμένων χωρών, όπως μπορείτε πολύ καλά να φανταστείτε. Τα μόνο στοιχεία που ήταν αποδεκτά από όλους ήταν οι αιτίες διακρίσεων που αναφέρονται στη Οικουμενική Διακήρυξη των Ανθρωπίνων Δικαιωμάτων, δηλαδή η φυλή, το χρώμα, το φύλο, η γλώσσα, η θρησκεία, η πολιτική γνώμη ή κάθε άλλη γνώμη, η εθνική ή κοινωνική προέλευση, η περιουσία, η καταγωγή ή κάθε άλλη κατάσταση.
<P>
Πού βρισκόμαστε σχετικά με μια ενδεχόμενη συνέχεια της Διάσκεψης; Ολοκληρώνω με το εξής: είχα την ευκαιρία να σας πω ότι είναι ευθύνη του κάθε κράτους να διασφαλίσει την παρακολούθηση της Διάσκεψης· αποφασίστηκε όμως ωστόσο ότι την ευθύνη για την παρακολούθηση αυτή θα την έχει κυρίως η Ύπατη Αρμοστεία Ανθρωπίνων Δικαιωμάτων. Θα πρέπει να αναληφθούν πολλές δράσεις, να δημιουργηθεί κυρίως στο πλαίσιο της Ύπατης Αρμοστείας μια "μονάδα κατά της διακριτικής μεταχείρισης" και να οριστούν οι πέντε έγκριτοι εμπειρογνώμονες, που έργο τους θα είναι να εποπτεύουν την εφαρμογή των διατάξεων οι οποίες εμπεριέχονται στο πρόγραμμα δράσης και την πολιτική δήλωση. Οι εμπειρογνώμονες αυτοί θα οριστούν από το Γενικό Γραμματέα των Ηνωμένων Εθνών.
<P>
Αυτά· ήθελα φυσικά να παράσχω τις διευκρινίσεις αυτές, καταρχάς επειδή επιθυμούσα να χαιρετίσω επίσης την ορθότητα των παρεμβάσεων των βουλευτών, και να τους πω ότι η ισχυρή τους πεποίθηση λειτούργησε ως σημαντικό κίνητρο και σημαντική υποστήριξη για να υπερασπίσουμε τις απόψεις που εξ ονόματός σας εκφράσαμε στο Durban.

<SPEAKER ID=233 NAME="Πρόεδρος">
Σύμφωνα με το άρθρο 37, παράγραφος 2 του Κανονισμού έχω λάβει έξι προτάσεις ψηφίσματος για τη λήξη της συζήτησης.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση διακόπτεται στις 20.20 και συνεχίζεται στις 21.00)

<CHAPTER ID=10>
Οχήματα με περισσότερες των οκτώ θέσεων καθημένων
<SPEAKER ID=234 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0312/2001), του κ. Miller εξ ονόματος της Αντιπροσωπείας του Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά ειδικές διατάξεις για οχήματα μεταφοράς επιβατών, άνω των οκτώ θέσεων εκτός της θέσεως του οδηγού, και την τροποποίηση των οδηγιών 70/156/ΕΟΚ και 92/27/ΕΚ (C5-0278/2001 - 1997/0176(COD)).

<SPEAKER ID=235 NAME="Miller">
. (EN) Κυρία Πρόεδρε, σας καλωσορίζω όλους εδώ απόψε. Διακρίνω αρκετά γνώριμα πρόσωπα. Θα ήθελα να χαιρετίσω τον κ. Harbour, τον σκιώδη εισηγητή, ο οποίος παρευρίσκεται μαζί μου σε μια ακόμη νυχτερινή συνεδρίαση. Δεν αποκλείεται να περνάμε περισσότερες νύχτες μαζί από ό,τι περνάμε με τις συζύγους μας.
<P>
Θα ήθελα να χαιρετίσω αρκετούς ακόμη ανθρώπους οι οποίοι εργάστηκαν γι' αυτή την έκθεση, όχι μόνο στους κόλπους της Επιτροπής Νομικών Θεμάτων και Εσωτερικής Αγοράς, αλλά και στους κόλπους της Επιτροπής και του Συμβουλίου. Η συνδιαλλαγή δεν ήταν δύσκολη, αλλά ήταν επιτυχής και είμαι πολύ ευχαριστημένος από το αποτέλεσμα. Θα ήθελα ακόμα να ευχαριστήσω το Κοινοβούλιο εκ μέρους του ενός τρίτου σχεδόν του πληθυσμού της Ευρωπαϊκής Ένωσης, γιατί προβλέπω πως η ψηφοφορία αύριο θα πάρει το σωστό δρόμο.
<P>
Υπάρχουν περίπου 35 εκατομμύρια καταγεγραμμένα άτομα με κινητικά προβλήματα στο εσωτερικό της Ευρωπαϊκής Ένωσης. Υπάρχουν ακόμη 120 εκατομμύρια ηλικιωμένων ανθρώπων. Οι δυο αυτές ομάδες βέβαια δεν αλληλοαποκλείονται, αλλά μαζί συνιστούν το ένα τρίτο περίπου του πληθυσμού της Ευρωπαϊκής Ένωσης. Το αποτέλεσμα της αυριανής ψηφοφορίας θα καθορίσει σε μεγάλο βαθμό την ποιότητα της ζωής τους στο μέλλον. Εδώ και χρόνια οι άνθρωποι με κινητικά προβλήματα δεν είχαν τη δυνατότητα να μετακινηθούν μέσα στις πόλεις της Ευρωπαϊκής Ένωσης όπως θα έπρεπε· για χρόνια παρέμεναν εγκλωβισμένοι στα σπίτια τους. Αν αυτή η οδηγία υιοθετηθεί αύριο, θα τους δώσει αυτή τη δυνατότητα. Θα είναι ένα μικρό βήμα προς την απελευθέρωση πολλών ανθρώπων, οι οποίοι, όπως προανέφερα, παραμένουν εγκλωβισμένοι. Θα ήθελα να μεταφέρω τις ευχαριστίες τους προς το Κοινοβούλιο.
<P>
Καταλαβαίνω ότι ορισμένοι από τους συναδέλφους μου στη δεξιά πτέρυγα αυτής της Αίθουσας αντιμετώπισαν κάποιες δυσκολίες με αυτή την οδηγία, κυρίως λόγω της τεχνικής φύσης της. Αυτό είναι κάτι που κατανοώ απολύτως και εκτιμώ. Ωστόσο, θα ήθελα να τους ζητήσω σε αυτή την προχωρημένη φάση να σκεφτούν τι κάνουμε, γιατί αν αυτή η οδηγία υιοθετηθεί αύριο, θα είναι ένα γεγονός για το οποίο όλοι στο Κοινοβούλιο θα νιώσουν υπερήφανοι, δεδομένου ότι έτσι θα βελτιωθεί η ζωή των πολιτών της Ευρωπαϊκής Ένωσης. Για μία φορά, κάτι θα άλλαζε. Συχνά στεκόμαστε σε αυτή την Αίθουσα και μιλάμε για διάφορα μεγαλόπνοα σχέδια, συστήματα και δραστηριότητες, χωρίς αντίκτυπο στις ζωές των ανθρώπων. Να κάτι μικρό που επηρεάζει πράγματι τις ζωές των ευρωπαίων πολιτών και για το οποίο θα έπρεπε όλοι να νιώθουμε υπερήφανοι.
<P>
Καταλαβαίνω ότι οι συνάδελφοί μου της δεξιάς πτέρυγας θα απέχουν αύριο. Αυτό είναι ατυχές, είναι, όμως, μια βελτίωση σε σχέση με την αρνητική ψήφο κατά τη δεύτερη ανάγνωση. Θα τους ζητούσα, πάντως, να το ξανασκεφτούν και να ψηφίσουν υπέρ, γιατί από την αρχή προσπάθησα να αφήσω κατά μέρος τις τεχνικές λεπτομέρειες και να συγκεντρωθώ αποκλειστικά στην πολιτική και στη φιλοσοφία της διευκόλυνσης των μετακινήσεων για τους ανθρώπους με κινητικά προβλήματα. Αυτός είναι ένας στόχος και ένα αντικείμενο με το οποίο πιστεύω πως όλοι θα συμφωνήσουμε.
<P>
Από αυτή την άποψη, δεν έχω στ' αλήθεια κάτι άλλο να προσθέσω, γιατί το θέμα συζητήθηκε εκτενώς. Ο Επίτροπος είναι ενήμερος για το περιεχόμενο της έκθεσης και πιθανότατα μπορεί να το απαγγείλει τόσο καλά όσο κι εγώ.
<P>
Τέλος, θα ήθελα να ευχαριστήσω πολύ όλους όσους βοήθησαν στο σχεδιασμό αυτής της έκθεσης και οι οποίοι αύριο θα βοηθήσουν και στην έγκρισή της.

<SPEAKER ID=236 NAME="Harbour">
) Κυρία Πρόεδρε, για μια ακόμη φορά νιώθω πραγματική χαρά που συνεργάζομαι και πάλι με τον φίλο μου κ. Miller. Θέλω να τον συγχαρώ για την διεξοδική δουλειά που έκανε σχετικά με αυτό το θέμα και ειδικότερα για το δεξιοτεχνικό τρόπο με τον οποίο χειρίστηκε τη διαδικασία συνδιαλλαγής. Είναι η πρώτη φορά που συμμετείχα σε τριμερή διάλογο και έτσι μου δόθηκε η ευκαιρία να μελετήσω τη διαδικασία επί τω έργω. Πράγματι, όπως λέει, επιτύχαμε ένα πολύ ικανοποιητικό αποτέλεσμα. Υποστήριξα πλήρως τον τελικό συμβιβασμό και τα οφέλη που θα αποφέρει. Είναι σημαντικό, πέντε ολόκληρα χρόνια μετά, το θέμα αυτό να κλείσει.
<P>
Σε λίγο, θα αναφερθώ σε ορισμένα από τα σχετικά ζητήματα. Ωστόσο, είναι σημαντικό να προσθέσω ότι, για να αποκομίσουμε τα οφέλη στα οποία αναφέρθηκε ο κ. Miller, πρέπει να αναλογιστούμε το γεγονός ότι θα χρειαστούν και πολλές άλλες βελτιώσεις στην υποδομή της δημόσιας συγκοινωνίας. Αυτό είναι κάτι για το οποίο δεν μεριμνήσαμε, αλλά άλλες επιτροπές θα θελήσουν να το εξετάσουν.
<P>
Τι γίνεται όμως με τις αρχές; Είπε πολύ σωστά - του είχα δώσει από πριν την πληροφορία - ότι θα απόσχουμε κατά την ψηφοφορία. Θα το αναλύσουμε αυτό αύριο. Σίγουρα δεν επιθυμούμε να το εμποδίσουμε ή να καταψηφίσουμε τη διαδικασία συνδιαλλαγής, αλλά αισθανόμαστε, σε αυτή την πλευρά του Σώματος, ότι οι αρχές που μας οδήγησαν να ψηφίσουμε κατά την τελευταία φορά - και ο συνάδελφός μου κ. Rόbig, o οποίος θα μιλήσει αργότερα είναι βετεράνος της προηγούμενης διαδικασίας - παραμένουν αμετάβλητοι. Δεν θα σταθούμε, λοιπόν, εμπόδιο. Η έκθεση θα εγκριθεί με τη δική μας συγκρατημένη υποστήριξη.
<P>
Ο κ. Miller έπαιξε το ρόλο του ανθρώπου που ανέβηκε στον τελευταίο δεινόσαυρο, αν μπορώ να το θέσω έτσι. Ο Επίτροπος Likanen μας είπε στη συζήτηση κατά τη δεύτερη ανάγνωση ότι δεν σκέφτεται να προτείνει ποτέ ξανά μια τόσο περίπλοκη ρύθμιση στο Κοινοβούλιο. Αυτή είναι αναμφίβολα και η σωστή προσέγγιση.
<P>
Θα ήθελα με την ευκαιρία αυτή να πω στο Σώμα απόψε ότι εγώ, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, υπέβαλα μια πρόταση στις άλλες επιτροπές και στην Επιτροπή σχετικά με τους τρόπους με τους οποίους μπορεί το Κοινοβούλιο να ασκήσει τον πολιτικό ρόλο του στην διερεύνηση και προώθηση ιδεών για τη ρύθμιση την σχετική με τα αυτοκίνητα οχήματα. Προτείναμε να μας υποβάλλει η Επιτροπή σε ετήσια βάση μια περιεκτική έκθεση σχετικά με τα σχέδιά της για τη ρύθμιση των αυτοκινήτων οχημάτων, προσδιορίζοντας σε ποια περίπτωση θα χρησιμοποιήσει τις προτάσεις της Οικονομικής Επιτροπής για την Ευρώπη και καλύπτοντας πράγματι ορισμένες από τις εκούσιες διαδικασίες ρύθμισης για τις οποίες μιλήσαμε.
<P>
Αυτό θα επιτρέψει στο Κοινοβούλιο, μέσω των διαφόρων επιτροπών του, να ασχοληθεί σοβαρά με το πολιτικό περιεχόμενο και να μην βυθιστεί ποτέ ξανά για πέντε ολόκληρα χρόνια σε τέτοιου είδους περίπλοκες τεχνικές ρυθμίσεις - μια διαδικασία την οποία τελικά ολοκληρώνουμε απόψε.

<SPEAKER ID=237 NAME="Κουκιάδης">
Κύριε Πρόεδρε, ένας από τους στόχους της οδηγίας είναι η βελτίωση της πρόσβασης των ατόμων με μειωμένη κινητικότητα στα μέσα μαζικής συγκοινωνίας. Ως προς το τελευταίο αυτό σημείο, υπήρξαν έντονες διαφωνίες Ευρωπαϊκού Κοινοβουλίου και Συμβουλίου. Η εμμονή του Ευρωπαϊκού Κοινοβουλίου στο να διατυπωθούν διατάξεις που θα διευκολύνουν την πρόσβαση ατόμων με μειωμένη κινητικότητα, και ιδιαίτερα στους χρήστες αναπηρικών πολυθρόνων, δικαιώθηκε, και μαζί και ο εισηγητής κ. Miller. Η επιτευχθείσα συμφωνία από την Επιτροπή Συνδιαλλαγής, σύμφωνα με τις θέσεις του Ευρωπαϊκού Κοινοβουλίου πάντοτε, αποδεικνύει για ακόμη μια φορά πως θέματα σημαντικά, όπως η ποιότητα ζωής, μπορούν να προωθηθούν μόνο με θαρραλέες πολιτικές, απεγκλωβισμένες από τον συντηρητικό κλοιό των τεχνοκρατικών και οικονομικών προσεγγίσεων.
<P>
Η προτεινόμενη οδηγία διευρύνει την έννοια του ορισμού "επιβάτης μειωμένης κινητικότητας" , ορίζοντας ότι περιλαμβάνει όλους τους επιβάτες που δυσκολεύονται ιδιαιτέρως να χρησιμοποιούν τις δημόσιες συγκοινωνίες, ιδίως οι ηλικιωμένοι και τα άτομα με ειδικές ανάγκες. Η μειωμένη κινητικότητα δεν προϋποθέτει κατ' ανάγκη κάποια μορφή ιατρικού προβλήματος. Αυτό αποτελεί μια σημαντική καινοτομία που αναμφίβολα πρέπει να αποτελέσει την αφετηρία και για άλλες αντίστοιχες προσαρμογές προκειμένου η πολιτική για την ποιότητα ζωής να αποκτήσει ουσιαστικό περιεχόμενο. Ποιο συγκεκριμένα, οι ειδικές ανάγκες μπορεί να λαμβάνουν διάφορες μορφές, συμπεριλαμβανομένων όχι μόνο των φυσικών κινητικών, αλλά και διανοητικών και αισθητηριακών αναπηριών. Έτσι, εμπίπτουν και άτομα απλώς χωλαίνοντα, με μικρό ανάστημα, έγκυες γυναίκες κλπ. Αναφέρεται επίσης ότι τα κεκλιμένα τμήματα των οχημάτων θα πρέπει να διαθέτουν αντιολισθητική επιφάνεια. Ενδιαφέρον είναι ακόμη να τονισθεί ότι δεν αρκείται μόνο σε προδιαγραφές για το όχημα, αλλά προκειμένου να επιτύχει το αποτέλεσμα της ασφαλούς επιβίβασης, προβλέπει ακόμη και τη διευκόλυνση της πρόσβασης μέσω του τοπικού σχεδιασμού της υποδομής. Αυτό θα πρέπει να εγγυάται την ασφαλή ισοεπίπεδη επιβίβαση όλων των προσώπων μειωμένης κινητικότητας. Θέλω να πιστέψω ότι το πνεύμα της συμφωνίας που επιτεύχθηκε θα επικρατήσει και σε άλλες αντίστοιχες προσπάθειες.

<SPEAKER ID=238 LANGUAGE="DE" NAME="Rόbig">
Κυρία Πρόεδρε, αξιότιμε Επίτροπε, αξιότιμοι κυρίες και κύριοι, στη συζήτηση για την παρούσα οδηγία η διαμάχη μας αφορά κατά κύριο λόγο αρχές. Τι επιθυμούμε μελλοντικά στην Ευρωπαϊκή Ένωση, την αρχή της εναρμόνισης ή την αρχή της αμοιβαίας αναγνώρισης ή ακόμα και την τρίτη παραλλαγή δηλαδή, σε ποιο σημείο χρειαζόμαστε την μία αρχή και σε ποιο σημείο την άλλη; Στην προκείμενη οδηγία για τη διαδικασία έγκρισης τύπου ΕΚ σημειώσαμε μόνο μια μικρή επιμέρους επιτυχία, εφόσον στην οδηγία που καθορίζουμε τώρα, εξακολουθούν να ισχύουν παράλληλα και οι εθνικές εγκρίσεις τύπου. Οι επιθυμίες μας αφορούν την ενιαία διαδικασία και θέλω να ευχαριστήσω τον κ. Miller ρητά που την υποστήριξε με τόση θέρμη.
<P>
Φυσικά δεν ισχύει το ίδιο για τις εθνικές εγκρίσεις τύπου που επικρατούν σήμερα και θα επικρατήσουν και στο μέλλον. Είναι πολύ περιορισμένη η επιτυχία που σημειώθηκε και για τον λόγο αυτό θα ψηφίσουμε αύριο με αποχή. Κατά την άποψή μας, η οδηγία δεν επεκτείνεται αρκετά και εμείς θα επιθυμούσαμε στον τομέα αυτό μια γενική ρύθμιση για όλα τα λεωφορεία.
<P>
Πρέπει επίσης να επισημάνω ότι η πρόταση της Επιτροπής ήταν πάρα πολύ καλή από την άποψη του περιεχομένου, και από τεχνολογική και μηχανολογική άποψη, αλλά από την άποψη του εφοδιασμού μας με στοιχεία ήταν εντελώς απορριπτέα. Στην πρώτη ανάγνωση μας είχαν υποβληθεί από την Επιτροπή 160 σελίδες λεπτομερειακών προτάσεων. Οι βουλευτές μας είχαν επεξεργαστεί 110 τροπολογίες και πιστεύω ότι το Σώμα και σε τελική ανάλυση το ευρωπαϊκό επίπεδο δεν μπορεί να αντεπεξέλθει σε τόσες λεπτομέρειες.
<P>
Έχουμε προβλέψει προδιαγραφές ακόμα και για την κυρτότητα του πισινού τοιχώματος των λεωφορείων, ότι θα πρέπει να φτάνει το πολύ τα 150 χιλ. σε αυτό το επίπεδο θα ψηφίσουμε αύριο. Αυτό αποτελεί πραγματικά εντυπωσιακή επιτυχία παράλληλα με εκείνη για το ενιαίο ευρωπαϊκό αγγούρι!

<SPEAKER ID=239 NAME="Liikanen">
. (ΕΝ) Κυρία Πρόεδρε, θα ήθελα να συγχαρώ το Κοινοβούλιο και ιδιαιτέρως την επιτροπή συνδιαλλαγής και τον εισηγητή, κ. Miller, για την επιτυχία τους ως προς την επίτευξη συμφωνίας με το Συμβούλιο σχετικά με αυτή την πολύ σημαντική οδηγία.
<P>
Θα ήθελα να τονίσω ότι, με την οδηγία αυτή, η Ευρωπαϊκή Κοινότητα θα κάνει την αρχή και θα βοηθήσει τη βιομηχανία να ανταγωνίζεται στο πλαίσιο κοινών κανόνων και να παράγει ασφαλή και πιο εύκολα στην πρόσβαση λεωφορεία προς όφελος όλων των ευρωπαίων χρηστών μέσων μαζικής συγκοινωνίας.
<P>
Η οδηγία αυτή επιτρέπει την επίτευξη σημαντικής προόδου σε τρεις τομείς, και συγκεκριμένα στους τομείς της εσωτερικής αγοράς, της πολιτικής μεταφορών και της κοινωνικής πολιτικής της Κοινότητας. Οι διατάξεις για την πρόσβαση στα λεωφορεία των ατόμων με μειωμένη κινητικότητα θα εξασφαλίσουν ότι τα δημόσια μέσα μεταφοράς θα χρησιμοποιούνται από μεγαλύτερο ποσοστό πολιτών μας.
<P>
Θα ήθελα να απαντήσω στην ερώτηση του κ. Harbour. Έλαβα την επιστολή που βασίζεται στην πρότασή του από τον Πρόεδρο της επιτροπής, κ. Westendrop y Cabeza, και του έστειλα μιαν αναλυτική απάντηση, στην οποία επιδοκιμάζω την πρωτοβουλία του.

<SPEAKER ID=240 NAME="Πρόεδρος">
Ευχαριστούμε, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00.

<CHAPTER ID=11>
GALILEO
<SPEAKER ID=241 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0288/2001) της κ. Langenhagen, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο με θέμα το Ευρωπαϊκό Δορυφορικό Σύστημα Πλοήγησης και Προσδιορισμού Θέσης GALILEO (COM(2000) 750 - C5-0110/2001 - 2001/2059(COS)).

<SPEAKER ID=242 LANGUAGE="DE" NAME="Langenhagen">
Κυρία Πρόεδρε, κύριε Επίτροπε, έχουμε ήδη αργήσει. Ο χρόνος κυλάει και δεν τον προφταίνουμε και αυτό ισχύει προπάντων για το σχέδιο GALILEO. Όσο περισσότερο καθυστερεί η Ευρωπαϊκή Ένωση επειδή διστάζει να δρομολογήσει το ευρωπαϊκό δορυφορικό σύστημα πλοήγησης, τόσο μικρότερο θα είναι το ενδιαφέρον που θα επιδείξουν η βιομηχανία και οι πολίτες. Ο απώτερος κίνδυνος είναι ότι μια ημέρα το σχέδιο αυτό ίσως και να θαφτεί. Καθώς θυμάμαι μερικές δηλώσεις που είχα ακούσει το προηγούμενα χρόνια στη διάρκεια της ενασχόλησής μου με το σχέδιο για το ευρωπαϊκό δορυφορικό σύστημα πλοήγησης, οι ανησυχίες μου αυξάνονται.
<P>
Η γνωμοδότηση του Κοινοβουλίου σχετικά με την ανακοίνωση της Επιτροπής δεν έχει μεν νομοθετικό, αλλά σημαντικό, κατευθυντήριο χαρακτήρα. Αύριο το Κοινοβούλιο θα εγκρίνει την έκθεση μου - και ελπίζω με μεγάλη πλειοψηφία - και έτσι θα υποστηρίξει τη θέση ότι είναι επειγόντως απαραίτητο να έχουμε δικό μας ευρωπαϊκό δορυφορικό σύστημα πλοήγησης, κυρίως ενόψει της ιδιαίτερης κατάστασης που αντιμετωπίζει η Ευρώπη και ο κόσμος όλος μετά από την 11η Σεπτεμβρίου. Το Συμβούλιο συμμερίζεται αυτή τη βασική άποψη, όπως επιβεβαιώνουν εκ νέου τα συμπεράσματα της Στοκχόλμης.
<P>
Ωστόσο, πώς μπορεί κανείς να εξαλείψει τις αμφιβολίες που εμφανίζονται συνεχώς, ακόμα και στις τροπολογίες που έχουμε μπροστά μας; Το βασικό ερώτημα εξακολουθεί να είναι το εξής: γιατί χρειαζόμαστε ένα δικό μας ευρωπαϊκό δορυφορικό σύστημα πλοήγησης αφού οι Αμερικανοί μας παρέχουν ήδη με το GPS ένα μοντέλο που λειτουργεί καλά;
<P>
Επιτρέψτε μου να αναφέρω μερικά από τα κύρια επιχειρήματα. Πρώτον, το αμερικανικό σύστημα σχεδιάστηκε για στρατιωτικούς σκοπούς με τα αντίστοιχα μειονεκτήματα όσον αφορά τη διαρκή διαθεσιμότητά του, την ακρίβειά του αλλά και τη νομική ασφάλεια. Για μας το ζητούμενο είναι εδώ η αξιοπιστία του συστήματος και αυτή θα πρέπει να διασφαλίζεται και σε καταστάσεις κρίσεων. Πρέπει να είναι σε όλους μας σαφές ότι η ανεξαρτησία και η ασφάλεια της Ευρώπης θα απειλούνταν σοβαρά, εάν τα συστήματα πλοήγησης ξέφευγαν από τον ευρωπαϊκό έλεγχο. Στο σημείο αυτό χρειαζόμαστε σαφέστατα ένα δικό μας μη στρατιωτικό σύστημα στο οποίο θα πρέπει να έχουν πρόσβαση όλοι οι δυνητικοί χρήστες και τονίζω όλοι. Κατά συνέπεια δεν μπορώ δυστυχώς να συμφωνήσω με τις τροπολογίες που υπέβαλλε εκ νέου η Ομάδα ΕΕΑ/ΑρΠρΒΧ καθότι ζητά την καθαρά μη στρατιωτική χρήση.
<P>
Δεύτερον, υποστηρίζουμε τον ελεύθερο ανταγωνισμό εντός της Ένωσης, αλλά και σε όλη την υφήλιο. Συνεπώς πρέπει να μας ξενίζει το γεγονός ότι αποδεχόμαστε πρόθυμα το μονοπώλιο ενός μη ευρωπαϊκού κράτους και δεν παρέχουμε ενδεχομένως στους χρήστες την καλύτερη δυνατή κάλυψη. Θα πρέπει εδώ να επιδείξουμε ζήλο προς το συμφέρον των πολιτών μας και των χρηστών.
<P>
Τρίτον, εάν η Ευρωπαϊκή Ένωση παραιτηθεί από ένα δικό της σύστημα, θα μείνει πολύ πίσω στον τομέα της υψηλής τεχνολογίας και δεν είναι δυνατόν να επιθυμούμε κάτι τέτοιο. Όχι, πολύ περισσότερο επιθυμούμε να δούμε την Ευρώπη στην κορυφή και για αυτό χρειαζόμαστε το σύστημα GALILEO.
<P>
Τέταρτον, το σύστημα GALILEO δημιουργεί θέσεις εργασίας στην Ευρώπη. Οι εν λόγω θέσεις είναι θέσεις υψηλής ειδίκευσης και δημιουργούνται σε έναν τομέα με μέλλον - στην υψηλή τεχνολογία. Κατά την ανάπτυξη της υποδομής και των διαφόρων δυνατοτήτων εφαρμογής μπορούν να δημιουργηθούν τα επόμενα χρόνια μέχρι και 100 000 θέσεις εργασίας και να έχει μεγάλο όφελος η αγορά.
<P>
Γιατί είναι λοιπόν σημαντικό το σχέδιο GALILEO για την Ευρώπη; Στην έκθεσή μου υπογράμμισα λεπτομερειακά τα πλεονεκτήματα και τις θετικές πτυχές για τα διάφορα πεδία εφαρμογής. Τα πλεονεκτήματα θα γίνουν ακόμα πιο πειστικά, εάν κατορθώσουμε να εξασφαλίσουμε τη συνεργασία και άλλων κρατών. Μόλις πριν από λίγες ημέρες, στη συνάντηση των Βρυξελών, η Κίνα για παράδειγμα εκφράστηκε θετικά. Η Ευρώπη είναι σε θέση να πραγματοποιήσει δικό της σύστημα. Δεν θα κρατήσουμε το σοκολατάκι GALILEO για τον εαυτό μας, αλλά θα το προσφέρουμε στους εταίρους μας αν το επιθυμούν και θα τους αφήσουμε να συμμετέχουν στα μεγάλα πλεονεκτήματά του.
<P>
Ήδη εξαρχής δώσαμε μεγάλη σημασία στη συμβατότητα με άλλα συστήματα μια και θέλουμε να προσφέρουμε βέλτιστο δυνατό όφελος. Η βιομηχανία δείχνει ενδιαφέρον. Και αυτό δεν το πιστοποιούν μόνο οι δηλώσεις προθέσεων ύψους 200 εκ. ευρώ, τα οποία έλαβε η Επιτροπή. Ωστόσο δεν θα πρέπει να ζητάμε υπερβολικά πράγματα από τη βιομηχανία μας. Χωρίς σαφές μήνυμα από την πλευρά της πολιτικής, χωρίς να δώσουμε εμείς το πράσινο φως, η βιομηχανία ούτε μπορεί ούτε πρόκειται να κινηθεί προς αυτή την κατεύθυνση. Οι προεργασίες της Επιτροπής και της Ευρωπαϊκής Υπηρεσίας Διαστήματος αξίζουν τεράστιο έπαινο. Περιμένω ωστόσο με μεγάλη περιέργεια το σχέδιο που ζητά η έκθεση από την Επιτροπή σχετικά με τη χρηματοδότηση και τη διαχείριση. Το σχέδιο αυτό θα αποτελεί ένα ακόμα συστατικό στοιχείο και ένα σταθερό πυλώνα για την ανάπτυξη του δικού μας δορυφορικού συστήματος πλοήγησης.
<P>
Το GALILEO είναι σχέδιο της Κοινότητας. Επιπλέον είναι το πρώτο σχέδιο της Κοινότητας σε αυτόν τον τομέα. Είναι λοιπόν ένα όραμα για το μέλλον. Αλλά ας βάλουμε μπρος και ας μην περιμένουμε την ημέρα του Αγίου Ποτέ, γιατί το GALILEO θα φέρει επαναστατικές αλλαγές στους τομείς των μεταφορών και της κινητικότητας - παρόμοια όπως και το Διαδίκτυο. Οι μεγάλες επιτυχίες - και στην Ευρώπη έχουμε να παρουσιάσουμε ήδη μερικές - απαιτούν σκέψη, θάρρος και αποφασιστικότητα. Ας εκμεταλλευτούμε αύριο στην ψηφοφορία αυτή την ιστορική στιγμή!

<SPEAKER ID=243 NAME="Turchi">
. (ΙΤ) Κυρία Πρόεδρε, κύριοι συνάδελφοι, ως συντάκτης της γνωμοδότησης της Επιτροπής Προϋπολογισμών για την ανακοίνωση της Επιτροπής σχετικά με το GALILEO, στην παρέμβασή μου θα σταθώ μόνο στη δημοσιονομική πτυχή του σχεδίου.
<P>
Αυτή τη στιγμή, το GALILEO δεν σέβεται τη δήλωση για το δημοσιονομικό προγραμματισμό που υιοθετήθηκε από τα τρία όργανα στις 20 Ιουλίου 2000, όπου δηλώνεται ότι η αρμόδια για τον προϋπολογισμό αρχή πρέπει να διαθέτει ακριβείς πληροφορίες για τις δημοσιονομικές επιπτώσεις κάθε νέας πρότασης που υποβάλλεται από την Επιτροπή, για να μπορέσει να αξιολογήσει τον αντίκτυπο της πρότασης στις γενικές δημοσιονομικές προοπτικές.
<P>
Εξάλλου, κατά τη διάρκεια μιας συνεδρίασης των Υπουργών Μεταφορών τον Απρίλιο του 2001, φάνηκε καθαρά ότι η Ευρωπαϊκή Ένωση είχε τεράστια προβλήματα να εντοπίσει τα εναπομείναντα 1,5 δισ. ιδιωτικής προελεύσεως για τη φάση της ανάπτυξης, δηλαδή από το 2006 ως το 2007.
<P>
Η Επιτροπή, από την πλευρά της, δηλώνει πως όταν δημοσίευσε την πρόσκληση εκδήλωσης ενδιαφέροντος για να εξασφαλίσει τις απαραίτητες προϋποθέσεις για τη σύναψη μιας δημόσιας ή ιδιωτικής εταιρικής σχέσης, διάφορες ευρωπαϊκές βιομηχανικές κοινοπραξίες απάντησαν χωρίς να αναφέρουν πιθανά προβλήματα.
<P>
Διευκρινίζω ότι, για λόγους αρχής, υποστηρίζω την προσέγγιση της Επιτροπής. Παρόλα αυτά, πρέπει να σας προειδοποιήσω για τον ενδεχόμενο κίνδυνο να έχει το GALILEO μεγαλύτερη επίπτωση στο γενικό προϋπολογισμό από ό,τι είχε προβλεφθεί αρχικά.
<P>
Πιστεύω ότι η αρμόδια για τον προϋπολογισμό αρχή πρέπει να έχει ένα σαφές πλαίσιο των πηγών χρηματοδότησης του GALILEO, πριν δεσμεύσει πιστώσεις υπέρ του σχεδίου. Ο προσδιορισμός των πηγών χρηματοδότησης και του ποσού της ιδιωτικής συμβολής πρέπει να γίνει ταυτόχρονα με τον προσδιορισμό των δημόσιων χρηματοδοτήσεων· οι ανάγκες χρηματοδότησης πρέπει να ικανοποιηθούν εντός του 2002.
<P>
Σε περίπτωση, έπειτα, που το κόστος που πρέπει να χρηματοδοτηθεί από τον γενικό προϋπολογισμό πρέπει να αποτελέσει αντικείμενο επανεξέτασης, το Κοινοβούλιο θα πρέπει να ζητήσει προληπτική διαβούλευση με την αρμόδια για τον προϋπολογισμό αρχή. Κατ' αυτόν τον τρόπο θα εξασφαλισθεί ότι, αν το GALILEO δεν καταφέρει να προσελκύσει τις επενδύσεις που προβλέπει η Επιτροπή, αυτό δεν θα αποβεί εις βάρος των δραστηριοτήτων που χρηματοδοτούνται από το κεφάλαιο 3.
<P>
Ακολουθώντας αντίθετα την προσέγγισή μου, η Ευρωπαϊκή Ένωση θα έχει τη δυνατότητα, σε στιγμές κρίσης, να χρησιμοποιεί τις υπηρεσίες πλοήγησης μέσω δορυφόρου που παρέχει το GALILEO, χωρίς να χρειαστεί να προσφύγει στα στρατιωτικά βασικά συστήματα που παρέχονται από τις ΗΠΑ και τη Ρωσία ή στο GPS και το GLONAS, με τα οποία εξάλλου θα παραμείνει συμβατή.

<SPEAKER ID=244 LANGUAGE="FR" NAME="Piιtrasanta">
Κυρία Πρόεδρε, αγαπητοί συνάδελφοι, καλούμαστε να γνωμοδοτήσουμε σχετικά με την υλοποίηση του προγράμματος GALILEO, με δεδομένες τις αποφάσεις που έλαβε κυρίως το Ευρωπαϊκό Συμβούλιο, το οποίο συνεδρίασε στην Στοκχόλμη στις 23 Μαρτίου 2001. Στο Συμβούλιο αυτό, υπογραμμίστηκε η αναγκαιότητα να ξεκινήσει το εν λόγω πρόγραμμα δορυφορικής πλοήγησης. Η επιτροπή μας αναγνωρίζει το ενδιαφέρον που παρουσιάζει η υλοποίηση ενός τέτοιου προγράμματος, του οποίου το κυριότερο χαρακτηριστικό είναι ο ευρωπαϊκός και μη στρατιωτικός προσανατολισμός, ότι είναι δηλαδή ανεξάρτητο από τα στρατιωτικής προέλευσης συστήματα - το αμερικανικό GPS και το ρωσικό GLONAS - και υπερτερεί, ως προς την αξιοπιστία και την ακρίβεια, σε σχέση με τα δύο υπάρχοντα συστήματα.
<P>
Προτείνουμε ωστόσο να εφαρμοστούν τα ακόλουθα στοιχεία κατά τις φάσεις επικύρωσης, 2001 ως 2005, ανάπτυξης, 2006 ως 2007, και λειτουργίας από το 2008 και εξής, υπό την αιγίδα κυρίως την Ευρωπαϊκής Υπηρεσίας Διαστήματος και της Επιτροπής.
<P>
Πρώτον, πρέπει να υπάρξει ακριβής παρακολούθηση των χρηματοδοτήσεων, η εκτίμηση των οποίων ανέρχεται αρχικά στα τρία δισεκατομμύρια ευρώ περίπου, που θα αφορά την επιλογή εταίρων, ως επί το πλείστον βιομηχανιών και τη συμμετοχή τους, όπως και μια τεκμηριωμένη ανάλυση της σχέσης κόστους-ωφέλειας και των συνεπειών σε επίπεδο οικονομίας και απασχόλησης. Στο ζήτημα αυτό, απαιτούμε τη μέγιστη διαφάνεια και τη συνεχή ενημέρωση του Κοινοβουλίου.
<P>
Δεύτερον, επιμένουμε οι δομές που θα δημιουργηθούν κατά τη διεξαγωγή και την εφαρμογή του προγράμματος να χρησιμοποιούνται αποκλειστικά και μόνο για μη στρατιωτικούς σκοπούς, και θυμίζουμε ότι είναι απαραίτητο να αναπτυχθεί, στην προκειμένη περίπτωση, η χρησιμοποίηση του διαστήματος για λόγους γενικού συμφέροντος και δημόσιας υπηρεσίας.
<P>
Τρίτον, η εφαρμογή του προγράμματος GALILEO δεν θα πρέπει να έρχεται σε σύγκρουση με το δικαίωμα ή την προστασία της ιδιωτικής ζωής. Σε καμία περίπτωση δεν θα πρέπει να χρησιμοποιηθεί προς επιτήρηση των πολιτών. Ειδικότερα, η ανάπτυξή του θα πρέπει να συμβάλλει στην προστασία και στην ασφάλεια του περιβάλλοντος, στην προστασία της ζωής των πολιτών και των φυσικών πόρων, στην ανίχνευση σε αρχικό στάδιο, στην πρόληψη δηλαδή, των φυσικών καταστροφών ή των καταστροφών που οφείλονται στον ανθρώπινο παράγοντα. Θα πρέπει επίσης να συμμετέχει στις προόδους στης ευρωπαϊκής έρευνας, κατά τον καθορισμό του έκτου προγράμματος-πλαίσιο.
<P>
Τέλος προτείνουμε - και το στοιχείο αυτό είναι σημαντικό - τη δημιουργία μιας επιτροπής δεοντολογίας συμβουλευτικού χαρακτήρα, αποστολή της οποίας θα είναι η διασφάλιση του σεβασμού των απαιτήσεων που προαναφέρθηκαν και η οποία θα συνεπικουρεί την Επιτροπή και την Ευρωπαϊκή Υπηρεσία Διαστήματος στη διαδικασία λήψης αποφάσεων. Επιμένω - και ζητώ από την κ. Επίτροπο να μας εκθέσει την άποψή της σχετικά - ότι το σύστημα θα πρέπει να υλοποιηθεί από πολιτικές δομές. Δεν μπορούμε φυσικά να πούμε: "δεν θα ψηφίσουμε το GALILEO, διότι μπορεί κάποτε να το χρησιμοποιήσουν οι στρατιωτικοί" , διότι όταν δημιουργούμε συστήματα μεταφορών, επικοινωνίας, κλπ., μπορεί να τα χρησιμοποιήσει ο οποιοσδήποτε. Σημασία έχει η Ευρώπη να είναι ανεξάρτητη και να μην εξαρτάται από την ΕΣΣΔ ή τις ΗΠΑ.
<P>
Θεωρούμε ότι οι διάφορες αυτές διατάξεις είναι όροι ρεαλιστικοί, που θα πρέπει να συνοδεύουν και να αιτιολογούν την υλοποίηση του GALILEO και θα επιθυμούσαμε να ακούσουμε και την άποψη της κ. De Palacio, όσον αφορά τη σύσταση επιτροπής δεοντολογίας.

<SPEAKER ID=245 LANGUAGE="DE" NAME="Rack">
Κυρία Πρόεδρε, κυρία Αντιπρόεδρε της Επιτροπής κυρίες και κύριοι συνάδελφοι, ο ανταγωνισμός φέρνει ζωή στην αγορά και αυτό το είδαμε στη βιομηχανία αυτοκινήτων τα τελευταία 100 χρόνια. Το γεγονός ότι υπήρχαν τουλάχιστον τρία κέντρα παραγωγής, οι ΗΠΑ, η Ευρώπη και η Ασία, έκανε πάρα πολύ καλό τόσο στον ίδιο τον κλάδο όσο και στο εμπόριο.
<P>
Το Airbus αποτελεί ένα ακόμα καλό παράδειγμα για το τι μπορεί να πετύχει κανείς, όταν διαθέτει τα προϊόντα του στη διεθνή αγορά, όταν δεν επαναπαύεται ήδη από την αρχή στο ότι κάποιος τρίτος κατασκευάζει ένα καλό προϊόν που μπορεί κανείς να το αγοράσει και ενδεχομένως να το χρησιμοποιήσει μάλιστα δωρεάν, όπως συμβαίνει με το σύστημα GPS. Για το σημερινό θέμα της συζήτησής μας, το σχέδιο GALILEO - δηλαδή το δορυφορικό σύστημα πλοήγησης - τα πράγματα δεν θα είναι διαφορετικά. Φυσικά δεν είναι κακό που υπάρχει το σύστημα GPS. Φυσικά δεν είναι κακό που σε πολλές περιπτώσεις διατίθεται δωρεάν στους χρήστες του, ίσως μάλιστα να είναι και καλό. Ωστόσο δεν είναι σε καμία περίπτωση καλό που ουσιαστικά υπάρχει μόνο ένα αμερικανικό σύστημα. Το ρωσικό σύστημα GLONAS δεν εμπίπτει ακριβώς στην ίδια κατηγορία. Εμείς οι Ευρωπαίοι δεν έχουμε πραγματικά ουσιαστικό δικαίωμα πρόσβασης. Τα παραδείγματα του παρελθόντος έδειξαν ότι στη μία ή στην άλλη περίπτωση ξαφνικά βρισκόμαστε χωρίς πλοήγηση.
<P>
Ίσως ακόμα πιο σημαντικό - και από τη δική μου σκοπιά, τη σκοπιά του καθηγητή πανεπιστημίου - αποφασιστικής σημασίας είναι το εξής: δεν συμμετέχουμε πραγματικά στις τεχνολογικές καινοτομίες εάν δεν αναπτύσσουμε οι ίδιοι σχέδια, εάν δεν κάνουμε οι ίδιοι έρευνα, εάν δεν δίνουμε οι ίδιοι εφαρμόσιμο χαρακτήρα στην έρευνα ώστε να είναι προσιτή και για τη βιομηχανική παραγωγή. Χρειαζόμαστε λοιπόν και τα δύο: και να έχει πρόσβαση η βιομηχανία και να αναπτύσσεται η τεχνολογία. Δεν μας επιτρέπεται να μιλάμε για μια κοινωνία της γνώσης και της μάθησης και να μην κάνουμε το επόμενο λογικό βήμα. Χρειαζόμαστε προπάντων τις πολυάριθμες δυνατότητες εφαρμογής στον τομέα των μεταφορών. Δεν νομίζω να χρειάζονται εδώ περισσότερες εξηγήσεις. Υπάρχει όμως και κάτι δυσάρεστο στο θέμα GALILEO. Εξακολουθεί να παραμένει άλυτο το ζήτημα της χρηματοδότησης. Η βιομηχανία αποφεύγει να δείξει τα χαρτιά της και περιμένει το δημόσιο. Εκείνο από την πλευρά του επικαλείται τα κριτήρια του Μάαστριχτ και μιλάει για άδεια ταμεία και παρόμοια. Ελπίζω ότι αργά ή γρήγορα θα επιτευχθεί μια πραγματική σύμπραξη του ιδιωτικού και του δημόσιου τομέα για το συγκεκριμένο θέμα.
<P>
Τέλος δύο λόγια για το ακανθώδες ερώτημα αν θέλουμε να έχουμε διττή χρήση, ή μόνο μη στρατιωτική χρήση. Δεν καταλαβαίνω την αφέλεια μερικών τροπολογιών. Ο κόσμος δεν είναι μόνο καλός. Η 11η Σεπτεμβρίου το απέδειξε με όλη της τη βαρβαρότητα.
<P>
Τελειώνοντας θα ήθελα να εκφράσω τις ευχαριστίες μου και την εκτίμησή μου στις δύο κυρίες που συνέβαλαν ουσιαστικά στην εκπόνηση της σημερινής έκθεσης, στην εισηγήτρια Brigitte Langenhagen και στην αρμόδια για τις μεταφορές Επίτροπο Loyola de Palaciο που δεν έχασαν ούτε στιγμή τον προσανατολισμό τους.

<SPEAKER ID=246 LANGUAGE="FR" NAME="Savary">
Κυρία Πρόεδρε, επιτρέψτε μου καταρχάς να συγχαρώ την εισηγήτριά μας, κ. Langenhagen, για τη θαυμάσια δουλειά της, την οποία άλλωστε επικύρωσε με ευρύτατη πλειοψηφία η Επιτροπή Μεταφορών. Ελπίζω ότι το ίδιο θα γίνει και αύριο, κατά την ψηφοφορία στο Σώμα, διότι πρόκειται για ένα εξαιρετικά σημαντικό ζήτημα, για ένα ιστορικό στην πραγματικότητα ζήτημα για την Ευρωπαϊκή Ένωση. Η Ευρωπαϊκή Ένωση είναι μια μεγάλη δύναμη. Η Ευρώπη είναι μια μεγάλη αεροναυπηγική και διαστημική δύναμη, αλλά η Ευρωπαϊκή Ένωση δεν είναι αεροναυπηγική και διαστημική δύναμη, διότι δεν διαθέτει ως σήμερα πολιτική και, όπως είπε η Brigitte Langenhagen, το GALILEO εγκαινιάζει την ιστορία στον τομέα αυτό, είναι το πρώτο κοινοτικό πρόγραμμα. Είναι ένα πρόγραμμα εξαιρετικά σημαντικό, πόσο μάλλον αφού εγγυάται τη διατήρηση της λαμπρής μας τεχνολογίας και της δραστηριότητας των βιομηχανιών μας για τα επόμενα χρόνια, δεδομένου ότι μελετάται να δημιουργηθούν 150 000 θέσεις εργασίας.
<P>
Σημαίνει την πολιτική ανεξαρτησία της Ένωσης, αφού, όπως γνωρίζετε, το αμερικανικό GPS δεν μας έδωσε συχνότητα στην περίοδο του πολέμου στο Κοσσυφοπέδιο και, με δεδομένα τα γεγονότα σήμερα, δεν μπορούμε να προεξοφλήσουμε την απόλυτη αξιοπιστία του αμερικανικού συστήματος για τα επόμενα χρόνια. Θεωρώ λοιπόν κεφαλαιώδες να σταθμίσουμε την πρωταρχική σημασία που έχει η επιτυχία του GALILEO για την αξιοπιστία της Ένωσης στα επόμενα χρόνια, σε έναν τομέα όπου ο αεροναυπηγικός και διαστημικός ανταγωνισμός διαρκώς εντείνεται, έναντι νέων ανταγωνιστών κυρίως, όπως η Κίνα και η Ιαπωνία.
<P>
Διακατεχόμαστε επίσης από ορισμένες ανησυχίες σχετικά με τη χρηματοδότηση της επιχείρησης αυτής, των προθεσμιών εφαρμογής της και των διαρκών αναβολών. Να είμαστε σαφείς: στον τομέα του διαστήματος, όπως και σε όλους τους άλλους τομείς που σχετίζονται με τις μεταφορές, τίποτα δεν γίνεται χωρίς δημόσια χρηματοδότηση και δημόσια παρακίνηση, είτε πρόκειται για άμεσες δημόσιες χρηματοδοτήσεις είτε, κατά το αμερικανικό πρότυπο, για "διμερή" χρηματοδότηση - όπως λέγεται - όπου ο στρατιωτικός τομέας χρηματοδοτεί τον πολιτικό. Θα πρέπει να έχουμε συνείδηση της κατάστασης αυτής. Όσον αφορά την υποδομή, είναι πολύ δύσκολο να βρεθούν ιδιωτικές χρηματοδοτήσεις· θα πρέπει λοιπόν να είμαστε προετοιμασμένοι για το ότι το βάρος δεν θα φέρει μόνη η Επιτροπή αλλά και τα κράτη μέλη. Το Συμβούλιο θα πρέπει οπωσδήποτε να ευαισθητοποιηθεί ως προς το συγκεκριμένο ζήτημα. Η Ομάδα ΕΣΚ, για το λόγο αυτό, δεν θέλησε να δημιουργήσει πρόσθετα εμπόδια. Δεν θα υπερψηφίσουμε τις τροπολογίες της Ομάδας ΕΕΑ ούτε την τροπολογία των Φιλελευθέρων σχετικά με τον τρόπο χρηματοδότησης, σύμφωνα με την οποία το πρόγραμμα GALILEO θα πρέπει να σταματήσει αν δεν επαρκεί η ιδιωτική χρηματοδότηση, διότι θεωρούμε ότι είναι ένα πρόγραμμα μείζονος σημασίας για το μέλλον της Ένωσης και για το μέλλον της ευρωπαϊκής διαστημικής πολιτικής.

<SPEAKER ID=247 NAME="Sanders-ten Holte">
 - (NL) Κύριε Πρόεδρε, καταρχάς θα ήθελα να ευχαριστήσω την κ. Langenhagen για τη σημαντική εργασία της σε αυτή την ιδιαίτερα δύσκολη υπόθεση. Πραγματοποιήθηκε ήδη σημαντική προσπάθεια, άνιση και έντονη και το τέλος της φυσικά δεν διαφαίνεται ακόμη. Αύριο, θα λάβουμε μία σημαντική απόφαση, η οποία θα μας οδηγήσει ένα βήμα παραπάνω. Οι διεθνείς εξελίξεις επισημαίνουν τη σημασία ενός ενιαίου συστήματος αλλά, παράλληλα, και τη σημασία μιας καλής διεθνούς συνεργασίας, έτσι ώστε να επέλθει η διαλειτουργικότητα του συστήματος.
<P>
Θα ήθελα να επισημάνω τρία ακόμη σημεία, τα οποία έχουν μεγάλη σημασία για την Ομάδα των Φιλελευθέρων. Κατά πρώτον, η διοικητική διάρθρωση. Για την Ομάδα των Φιλελευθέρων είναι σημαντικό η διοίκηση να είναι διαφανής και είμαστε ικανοποιημένοι για το σημαντικό βήμα προόδου εκ μέρους του Συμβουλίου και, συγκεκριμένα, για την πρόταση για την ανάληψη κοινής δράσης, σύμφωνα με το άρθρο 171 της Συνθήκης.
<P>
Το δεύτερο σημείο είναι η ανησυχία για τη χρηματοδότηση. Δεν είμαστε ακόμη πλήρως πεπεισμένοι ότι αυτό το θέμα βρίσκεται σε καλό δρόμο. Αποδεχόμαστε ότι στην αρχή πρέπει να διατεθεί δημόσιο χρήμα, αλλά και οι επιχειρήσεις πρέπει να επενδύσουν. Πρέπει να επέλθει ισορροπία. Δεν υπάρχει ακόμη μία δεσμευτική συμφωνία με τον ιδιωτικό τομέα και εξακολουθεί να υφίσταται αβεβαιότητα σχετικά με αυτό. Για το λόγο αυτό, υποβάλαμε μία τροπολογία, στην οποία ζητώ την υποστήριξή σας, στο να μην καταστεί η Ευρωπαϊκή Ένωση δίχτυ ασφαλείας. Και δεδομένων των υψηλών δαπανών, αναμένουμε μία συμβολή στις δαπάνες για τη χρήση.
<P>
Η καλύτερη γεωγραφική προσβασιμότητα και εμπιστοσύνη πρέπει να αποτελούν τους παράγοντες, βάσει των οποίων οι επιχειρήσεις πρέπει να επιλέξουν και βάσει αυτών πρέπει να επενδύσουν. Αυτό καθιστά ακριβώς το σύστημα, ένα πολύ καλό σύστημα.

<SPEAKER ID=248 NAME="Bouwman">
 - (NL) Κύριε Πρόεδρε, κυρία Επίτροπε, ήδη πραγματοποιήθηκε σημαντική εργασία. Συντάχθηκε μία έκθεση. Αυτό βέβαια κόστισε πολύ χρόνο. Χρησιμοποιούνται μόνο λόγια και μία σειρά επιχειρημάτων, και επιτρέψτε να το πω σαφώς και ευθέως: δεν είμαι καθόλου σύμφωνος. Χρησιμοποιούνται λανθασμένα επιχειρήματα για να προωθηθεί ένα σχέδιο.
<P>
Και αρχίζω όσον αφορά την τεχνική. Πολλοί δήλωσαν ότι πρόκειται για τεχνική υψηλού επιπέδου. Αυτό είναι απολύτως ανακριβές. Το GPS είναι ένα παρόμοιο σύστημα. Αυτό το σύστημα είναι ελαφρώς καλύτερο, επειδή ελέγχει τους σταθμούς στο έδαφος. Για αυτό, είναι ελαφρώς πιο αξιόπιστο και καθιστά δυνατή την επικοινωνία. Αλλά η επόμενη γενιά του GPS II, - και νομίζετε ότι οι Αμερικάνοι είναι τρελοί; - και του GPS III διαθέτουν ακριβώς τα ίδια. Κανένα πρόβλημα.
<P>
Εάν εξετάσουμε τα επίπεδα για τα οποία πρόκειται, τότε αυτό αφορά ένα πρώτο επίπεδο, το οποίο είναι ένα σύστημα ανοικτής πρόσβασης. Αυτό είναι δωρεάν. Είναι παρόμοιο με το GPS. Αν εξετάσουμε τα κριτήρια: το ίδιο ύψος, η ίδια ακρίβεια, καθώς και οριζοντιότητα, και τα παρόμοια. Τα επόμενα συστήματα CAS I και CAS II είναι εμπορικά και προορίζονται για τις αρχές, ενώ το τελευταίο μέρος και για στρατιωτική χρήση. Για να αναφερθώ σε ένα ακόμη σημείο, για το οποίο οι άνθρωποι δεν είναι καλά ενημερωμένοι: και το σύστημα CAS II θα είναι περιφερειακά περιορισμένο, εάν χρησιμοποιείται για στρατιωτικούς στόχους. Αυτό πιθανόν δεν το γνωρίζετε, αλλά έτσι είναι.
<P>
Όλα πρέπει να τονιστούν: δεν είναι το ακριβέστερο, δεν είναι μη περιορισμένο. Εν συντομία, όλες αυτές οι τεχνικές πτυχές που αναφέρθηκαν, ακόμη και για τις μεταφορές, είναι αυτή τη στιγμή με το υφιστάμενο σύστημα πλήρως χρησιμοποιήσιμες.
<P>
Όσον αφορά τη στρατιωτική χρήση, τότε είμαστε σύμφωνοι ότι σε καμία περίπτωση δεν το χρησιμοποιούμε. Δεν θα διευρύνω περαιτέρω την επιχειρηματολογία μου, αλλά νομίζω ότι αυτή τη στιγμή δεν είναι ορθό, δεδομένων των γεγονότων της 11ης Σεπτεμβρίου, ακόμη μία φορά να καταδείξουμε την ανάγκη ενός τέτοιου συστήματος. Αυτό το θεωρώ κάπως ακατάλληλο. Είναι σαφές ότι στην Επιτροπή Βιομηχανίας όλοι συμφώνησαν με τη διατύπωση για την πολιτική χρήση και στην Επιτροπή Μεταφορών αυτό δεν συνέβη. Είμαι περίεργος να δω τι θα συμβεί αύριο με τις τροπολογίες.
<P>
Όσον αφορά τη χρηματοδότηση, το Συμβούλιο πραγματοποίησε μία έρευνα. Φαίνεται ότι, στην πραγματικότητα, δεν υπάρχουν επιχειρηματικοί εταίροι. Πρέπει να διατεθεί 1,5 δισ. Ήδη διατίθενται 200 εκατ. και αυτό προτείνεται να συμβεί. Το πρόβλημα σχετικά είναι ότι είναι τα ίδια με τα δεκάδες δισεκατομμύρια που διατέθηκαν για το UMTS. Ακούγοντας τα πρώτα λόγια της κ. Langenhagen, νομίζω ότι το Σύστημα GALILEO έχει ταφεί για ένα χρονικό διάστημα.

<SPEAKER ID=249 LANGUAGE="DE" NAME="Markov">
Κυρία Πρόεδρε, κυρία Επίτροπε, κυρία Langenhagen, το σχέδιο GALILEO είναι από τεχνολογική άποψη ενδιαφέρον και οπωσδήποτε προσφέρει πραγματικές δυνατότητες εφαρμογής του. Μέχρι σήμερα είχαμε παρόμοια ρωσικά και αμερικανικά συστήματα τα οποία έχουν ωστόσο σχεδιαστεί, αναπτυχθεί και λειτουργήσει από τη σκοπιά στρατιωτικών σκοπιμοτήτων. Στο αμερικανικό σύστημα υπάρχει πραγματικά ο κίνδυνος, σε περιόδους που οι ΗΠΑ το χρησιμοποιούν για στρατιωτικούς σκοπούς, οι Ευρωπαίοι ή μάλλον όλοι οι μη στρατιωτικοί χρήστες του να βρεθούν εκτός συστήματος, γεγονός που συνέβη στη διάρκεια του πολέμου του Κόλπου.
<P>
Το σχέδιο GALILEO παρουσιάζεται σήμερα ως ένα μη στρατιωτικό σχέδιο που θα θεμελιώσει την ανεξαρτησία της Ευρωπαϊκής Ένωσης από τις ΗΠΑ σε ένα σημαντικό τεχνολογικό πεδίο. Από την αξιολόγηση του σχεδίου GALILEO προέκυψαν διαφορετικά συμπεράσματα και μέσα στη δική μου Ομάδα. Μας ενώνει ωστόσο ένα πράγμα: επιθυμούμε την καθαρά μη στρατιωτική χρήση του. Έχουμε υποβάλει τροπολογίες που καθορίζουν την αποκλειστικά μη στρατιωτική χρήση του σχεδίου. Κύριε Rack, δεν είμαι αφελής και δεν πιστεύω ότι ο κόσμος είναι μόνο καλός. Αλλά αν δεν κάνουμε αυτό που προτείνει η Ομάδα μου, τότε θα έχουμε το ίδιο πρόβλημα όπως και με το αμερικανικό σύστημα, ότι δηλαδή θα παύει να λειτουργεί για τον μη στρατιωτικό τομέα, όταν χρησιμοποιείται για στρατιωτικούς σκοπούς. Έτσι δεν λύνετε το πρόβλημα που τάχα επιθυμείτε να λύσετε.
<P>
Δεύτερον, έχω επίσης ενδοιασμούς όσον αφορά τη χρηματοδότηση. Πρόκειται να δαπανηθούν χρήματα των ευρωπαίων φορολογουμένων για τις φάσεις ανάπτυξης, επιβεβαίωσης και εφαρμογής που θα ανέρχονται συνολικά σε 1.730.000.000 ευρώ. Η βιομηχανία θέλει να συμμετέχει κατόπιν στη φάση εφαρμογής με κονδύλια ύψους 1,5 δις ευρώ αλλά μέχρι τώρα έχει συμφωνήσει μόνο για 200 εκ. ευρώ που μεταφράζονται στο 13% του συνόλου. Από οικονομική άποψη, καμία επιχείρηση δεν θα είχε τα περιθώρια να αναπτύξει παρόμοια σχέδια, εάν διάθετε τόσο χαμηλά ίδια κεφάλαια. Θέλετε λοιπόν να το χρηματοδοτήσετε με χρήματα του δημοσίου και αυτό το θεωρώ ανεπίτρεπτο.
<P>
Τρίτον, υπάρχει και ακόμα μία πτυχή στο συγκεκριμένο σχέδιο GALILEO. Οι Αμερικανοί διαθέτουν δωρεάν τη χρήση του GPS. Εσείς όμως επιθυμείτε να πληρώνουν οι χρήστες του ευρωπαϊκού συστήματος. Μα πόσο μακριά πιστεύετε τέλος πάντων πως θα φτάσετε, όταν υπάρχει ο ανταγωνισμός που τόσο εξυμνείτε; Ο ανταγωνισμός θα καταλήξει κάπως έτσι: αν πρέπει να πληρώσω για κάτι που μπορώ να βρω αλλού δωρεάν, τότε δεν πρόκειται να το πληρώσω και έτσι εσείς δεν θα έχετε χρήστες αλλά θα έχετε κατασπαταλήσει τα χρήματα των φορολογουμένων. Κυρία Langenhagen, αναφερθήκατε τόσο ωραία σε ένα σοκολατάκι και ο κ. Savary χρησιμοποίησε τον χαρακτηρισμό "ιστορικό" . Αυτό το ιστορικό σοκολατάκι θα σας κοστίσει συνολικά 3,2 δις ευρώ. Θεωρώ ότι σήμερα, σε αυτό το στάδιο το σοκολατάκι σας είναι υπερβολικά ακριβό.

<SPEAKER ID=250 NAME="Queirσ">
Κυρία Πρόεδρε, κυρία Επίτροπε, αγαπητοί συνάδελφοι, η ανάπτυξη ενός ευρωπαϊκού προγράμματος ραδιοναυτιλίας μέσω δορυφόρου εγείρει διάφορα ερωτήματα που αξίζει, πράγματι, να μελετήσουμε. Πρόκειται για ένα σχέδιο παγκόσμιας διάστασης που χρησιμοποιεί τεχνολογία αιχμής και συνεπάγεται τεράστιους δημόσιους και ιδιωτικούς χρηματοδοτικούς πόρους. Η στρατηγική σημασία των πολιτικών αποφάσεων που πρέπει να ληφθούν στο πλαίσιο του σχεδίου εξηγεί σε μεγάλο βαθμό τους δισταγμούς που εξέφρασε το Συμβούλιο, παρά τη δέσμευση και τον ενθουσιασμό που έδειξαν τόσο η Επιτροπή όσο και το Ευρωπαϊκό Κοινοβούλιο στις τοποθετήσεις τους και στα έγγραφα που εκπόνησαν.
<P>
Πράγματι, πρόκειται για μείζον πρόβλημα. Διότι, ασφαλώς, ένα σχέδιο τέτοιας σημασίας απαιτεί στενή διεθνή συνεργασία. Η συνεργασία αυτή είναι θεμελιώδης, όχι μόνο λόγω της μελλοντικής εγκατάστασης σε διάφορες περιοχές του κόσμου κέντρων ελέγχου και εξοπλισμών επικοινωνίας υποστήριξης για τους περίπου τριάντα δορυφόρους που θα πρέπει επίσης, με τη σειρά τους, να τεθούν σε διαστημική τροχιά αλλά, επίσης, διότι η επιτυχία ενός σχεδίου αυτής της φύσης εξαρτάται προφανώς από τη λειτουργική συμβατότητά του με τα άλλα υφιστάμενα συστήματα: το αμερικανικό GPS και, σε πιο περιορισμένο βαθμό, το ρωσικό GLONAS.
<P>
Επομένως, για μας δεν έχει κανένα νόημα να στηρίξουμε την επιχειρηματολογία και την αναγκαιότητα για ένα σύστημα όπως το GALILEO σε οποιοδήποτε αίσθημα δυσπιστίας της Ευρώπης και των Ευρωπαίων όσον αφορά τις Ηνωμένες Πολιτείες, λόγω της σχεδόν μονοπωλιακής κατάστασης που απολαμβάνει η χώρα αυτή επί του παρόντος. Και που θα μας οδηγούσε να διακόψουμε μονομερώς και χωρίς βάσιμους λόγους, δηλαδή ανεύθυνα, τη μετάδοση δεδομένων μέσω δορυφόρου, ή να εισάγουμε απαράδεκτους βαθμούς διαβάθμισης όσον αφορά την ακρίβεια των δεδομένων αυτών για τους πολιτικούς χρήστες. Η αλήθεια είναι ότι το σύστημα GPS και η ραδιοναυτιλία μέσω δορυφόρου που επιτρέπει χρησιμοποιήθηκαν με επιτυχία από όλο τον κόσμο και, ιδίως, στην Ευρώπη. Να προστεθεί ότι η λήψη των σημάτων GPS ήταν απολύτως δωρεάν για τους χρήστες και οποιοσδήποτε πολίτης μπορεί να έχει πρόσβαση σε προσιτές τιμές στους αναγκαίους τομείς.
<P>
Οι λόγοι για τους οποίους η Ευρωπαϊκή Ένωση πρέπει να επιμείνει στον καθορισμό "Ανάπτυξης, εγκατάστασης και εκμετάλλευσης" ενός συστήματος αυτού του τύπου είναι, επομένως, διαφορετικοί. Αφορούν κυρίως την ώθηση που θα δώσει το GALILEO στην ευρωπαϊκή βιομηχανία υψηλής τεχνολογίας και στους προμηθευτές των συναφών υπηρεσιών, εισάγοντας ένα παράγοντα υγιούς οικονομικού ανταγωνισμού σε αυτό τον τομέα δραστηριότητας που είναι αποφασιστικός για την ανάπτυξή του. Το σύστημα αυτό θα προσέφερε επίσης τεράστια βοήθεια για την ανάπτυξη του ευρωπαϊκού τεχνολογικού δυναμικού και για την ενίσχυση της θεωρητικής και εφαρμοσμένης έρευνας που συνδέεται με αυτό. Πρέπει επίσης να υπογραμμίσουμε την πολύτιμη συμβολή που θα είχε ένα σχέδιο αυτών των διαστάσεων για τη δημιουργία νέων θέσεων εργασίας (πάνω από εκατό χιλιάδες) και αναφερόμαστε σε θέσεις εργασίας υψηλών προσόντων. Τέλος, η εγκατάσταση και εκμετάλλευση του συστήματος θα επέτρεπε την ανάπτυξη μίας δημόσιας ή ιδιωτικής εταιρείας με τεράστια στρατηγική αξία για τη στήριξη πολύ σημαντικών τομέων όπως του τομέα των μεταφορών (θαλάσσιων, εναέριων ή χερσαίων), της διαχείρισης της εναέριας κυκλοφορίας, της αναζήτησης και διάσωσης, της μετεωρολογίας, της κινητής τηλεφωνίας και τόσων άλλων. Για όλους αυτούς τους λόγους που ανάφερα εν συντομία, υποστηρίζουμε το σχέδιο GALILEO ελπίζοντας ότι έτσι συμβάλλουμε στην οικοδόμηση της αληθινής Ευρώπης του μέλλοντος.

<SPEAKER ID=251 NAME="Van Dam">
 - (NL) Κύριε Πρόεδρε, η συνάδελφος κ. Langenhagen βλέπει το μέλλον του δορυφορικού συστήματος GALILEO αισιόδοξο. Βάσει του τρόπου συλλογισμού της, μπορώ να την καταλάβω. Εντούτοις, έχω την άποψη ότι, βάσει μιας κριτικής προσέγγισης, το σχέδιο αυτό συνδέεται με πολλές σκοτεινές πλευρές.
<P>
Το υπολογιζόμενο κόστος αυτού του σχεδίου είναι ιδιαίτερα υψηλό. Βεβαίως, επί του παρόντος, η συμβολή του ιδιωτικού τομέα δεν φαίνεται καθόλου δεδομένη και εξασφαλισμένη. Παρά το γεγονός ότι σύμφωνα με την Επιτροπή, μπορούν να κατασκευαστούν μόνο 150 χμ. γραμμής υψηλής ταχύτητας για το αρχικά απαιτούμενο ποσό, σε κάθε περίπτωση το ποσό αυτό είναι υψηλό, εφόσον τα πλεονεκτήματα σχετικά δεν είναι σαφή. Σε αυτή την περίπτωση, τα πλεονεκτήματα πρέπει να αναζητηθούν στον τομέα της αξιοπιστίας και της τιμής.
<P>
Όπως φαίνεται αυτή τη στιγμή, δεν είναι καθόλου απίθανο ότι το GALILEO θα αποτελέσει μία αντιγραφή των υφιστάμενων συστημάτων και, εν πάση περιπτώσει, όσον αφορά τη λειτουργικότητά του. Παρά την πολιτική δέσμευση μακροπρόθεσμα το σύστημα θα μπορούσε, επίσης, να συμπεριλαμβάνει ένα στρατιωτικό μέρος. Δεν αμφιβάλλω σχετικά με αυτό.
<P>
Ως εκ τούτου, εκπίπτει το πλεονέκτημα που θα διαθέτει το GALILEO έναντι των υφιστάμενων συστημάτων ότι δηλαδή θα είναι ανεξάρτητο από στρατιωτική χρήση και, κατά συνέπεια, περισσότερο αξιόπιστο. Αυτό που απομένει είναι μία κατάσταση, κατά την οποία έναντι πολύ υψηλού κόστους θα διαθέτουμε τις ίδιες υπηρεσίες.
<P>
Η σημαντικότερη πτυχή για εμάς είναι ότι το σύστημα μπορεί να διαδραματίσει έναν ανεπιθύμητο ρόλο στη σχέση μεταξύ Ευρωπαϊκής Ένωσης και Ηνωμένων Πολιτειών της Αμερικής. Φαίνεται σαφώς, από στρατιωτικής άποψης, ότι η Ευρωπαϊκή Ένωση χωρίς τις Ηνωμένες Πολιτείες ελάχιστα μπορεί να επιτύχει. Η ένταση στις σχέσεις με τις ΗΠΑ δεν είναι μόνο άσκοπη αλλά και πολύ επικίνδυνη. Για αυτό, υποστηρίζω τη χρησιμοποίηση της υφιστάμενης προσφοράς και τη μη δημιουργία ψευδαισθήσεων στους δυνητικούς χρήστες. Επειδή το σημαντικότερο θέμα είναι κατά πόσο μπορεί να καταστεί καλύτερη και αποτελεσματικότερη από ό,τι σήμερα η χρησιμοποίηση των δορυφορικών σημάτων.

<SPEAKER ID=252 NAME="Μαστοράκης">
Κύριε Πρόεδρε, θα ήθελα να σημειώσω ότι, εκτός από την Επίτροπο, προεδρία και εισήγηση ανήκει σε γυναίκες, σύμπτωση που θεωρώ πολύ καλό σημάδι για την από εδώ και πέρα πορεία του GALILEO, έστω και αν αυτός ήταν άνδρας.
<P>
Συγχαίροντας λοιπόν την συνάδελφο εισηγήτρια κ. Langenhagen, θέλω να τονίσω ιδιαίτερα την άποψη πως σε οποιαδήποτε φάση σχεδιασμού, υλοποίησης και εφαρμογής του συστήματος, οι πολιτικές αποφάσεις θα πρέπει να συζητούνται και να παίρνονται μόνο σε επίπεδο Ευρωπαϊκής Ένωσης, με τον προσδιορισμό βέβαια και του ρόλου των υποψηφίων μελών της. Είναι επίσης προφανές ότι η διεθνή συνεργασία με τις Ηνωμένες Πολιτείες και τη Ρωσία είναι απαραίτητη, όχι μόνο με την προοπτική της μείωσης του τεράστιου πράγματι κόστους, αλλά και επειδή έτσι το θέμα των συχνοτήτων ρυθμίζεται με τρόπο που εγγυάται την αξιοπιστία του, με την εξασφάλιση της επάρκειας των απαιτούμενων συχνοτήτων και επομένως του εύρους των υπηρεσιών που θα παρέχονται από το GALILEO.
<P>
Βέβαια, χρειαζόμαστε περισσότερες πληροφορίες για την οργάνωση, τη διοίκηση και τη χρηματοδότηση του φορέα διαχείρισης του προγράμματος, με ολοκληρωμένες και ρεαλιστικές προτάσεις, κυρίως όσον αφορά στη συμμετοχή ιδιωτικών κεφαλαίων. Πάντως απ' ό,τι γνωρίζουμε μέχρι σήμερα, δεν υπάρχει ιδιαίτερη αισιοδοξία ως προς την προσέλκυση ιδιωτικών κεφαλαίων, δεδομένου ότι δεν έχει ακόμη διευκρινισθεί αν το σύστημα θα παρέχει τις υπηρεσίες του με αμοιβή, που είναι προϋπόθεση για ιδιωτικές επενδύσεις, ή δωρεάν, που είναι προϋπόθεση ανταγωνιστικότητας ως προς το GPS που παρέχει τις υπηρεσίες του δωρεάν.
<P>
Τελικά, υπάρχει περίπτωση να κληθούν τα κράτη μέλη να καταβάλουν μεγάλα ποσά από τους εθνικούς τους προϋπολογισμούς προκειμένου να μην χαθούν οι αρχικές πιστώσεις; Η Επιτροπή νομίζω πως θα πρέπει να δώσει έγκαιρα την απάντηση. Επίσης, θα πρέπει να προωθηθεί η λύση θεμάτων που εκκρεμούν, δηλαδή τεχνικών, όπως είναι αυτό της ενσωμάτωσης του EGNOS με την αντίστοιχη οικονομική ανάλυση, και νομικών, τόσο σε κοινοτικό όσο και εθνικό επίπεδο, για την ποινικοποίηση των ενδεχόμενων σκόπιμων παρεμβολών ή στρεβλώσεων του σήματος, καθώς και για τη λειτουργία κάποιας αρχής που θα αποφασίζει σχετικά με την επιβολή κυρώσεων. Θέλουμε να πιστεύουμε ότι τώρα, έτσι και αλλιώς, το GALILEO θα προχωρήσει ταχύτερα.

<SPEAKER ID=253 LANGUAGE="SV" NAME="Hedkvist Petersen">
Κυρία Πρόεδρε, κυρία Επίτροπε, θα ήθελα καταρχάς να ευχαριστήσω την εισηγήτρια, κ. Langenhagen, για την έκθεση που εκπόνησε. Ζητώ σήμερα το λόγο διότι θεωρώ ότι χρειαζόμαστε τεχνολογικά συστήματα που να εξασφαλίζουν την προστασία του περιβάλλοντος. Οι τεχνολογικές εξελίξεις είναι όλο και ταχύτερες σήμερα. Οι προσωπικοί υπολογιστές και τα κινητά τηλέφωνα άλλαξαν ριζικά την εργασία και την καθημερινή μας ζωή. Συνειδητοποιήσαμε επίσης ότι η τεχνολογία μεταβάλλεται διαρκώς και δημιουργεί νέα μέσα προς όφελος μας και ότι οι επιχειρήσεις αναπτύσσουν διαρκώς νέα προϊόντα τα οποία μπορούν να έχουν πάρα πολλές κοινωνικές εφαρμογές.
<P>
Ένα ευρωπαϊκό σύστημα δορυφορικής πλοήγησης μπορεί να δημιουργήσει περισσότερες δυνατότητες ανάπτυξης του τομέα των μεταφορών, ιδιαίτερα όσον αφορά τις συνδυασμένες μεταφορές, έτσι ώστε διάφορες μορφές μεταφορών να συνδυάζονται αρμονικά. Ακόμα και στις εναέριες και θαλάσσιες μεταφορές, καθώς επίσης και στις οδικές και σιδηροδρομικές, μπορούν να χρησιμοποιούνται οι νέες τεχνολογίες προκειμένου αυτές να καταστούν αποτελεσματικότερες και φιλικότερες προς το περιβάλλον.
<P>
Συμφωνώ απολύτως με την εισηγήτρια ότι το πρόγραμμα GALILEO θα βοηθήσει την Ευρώπη να αναπτυχθεί και να βρεθεί στην πρωτοπορία μίας νέας τεχνολογικής βιομηχανίας. Σε πολλά μέρη της Ευρώπης υπάρχει διαστημική βιομηχανία σήμερα, όπως στο βορειότερο άκρο της Σουηδίας και θεωρώ σημαντικό να χρησιμοποιήσουμε τις υποδομές που διαθέτουμε ήδη σήμερα προκειμένου να εξασφαλίσουμε ένα χαμηλό κόστος για το σχέδιο GALILEO στο μέλλον.
<P>
Η τεράστια τεχνολογική πρόοδος οφείλεται τις περισσότερες φορές σε έρευνες που πραγματοποιούνται με κρατική χρηματοδότηση, συχνά για στρατιωτικούς σκοπούς. Οι δαπάνες και οι πόροι που απαιτούνται για την ανάπτυξη εντελώς νέων τεχνολογιών δεν μπορούν συχνά να καλυφθούν από ιδιωτικές επιχειρήσεις. Αυτό αφορά ιδιαίτερα το πρόγραμμα GALILEO, το οποίο στηρίζεται στην κοινή χρηματοδότηση από τα κράτη της ΕΕ, παρόλο που θα πρέπει να συμβάλει στη χρηματοδότηση αυτή και ο ιδιωτικός τομέας.
<P>
Το μοναδικό με το πρόγραμμα GALILEO, αντίθετα από το σύστημα GPS, είναι ότι αναπτύσσεται για πολιτικούς και όχι για στρατιωτικούς στόχους. Θεωρώ ότι αυτό οφείλει να αποτελεί απαραίτητη προϋπόθεση προκειμένου να υποστηριχθεί από το Ευρωπαϊκό Κοινοβούλιο.

<SPEAKER ID=254 LANGUAGE="ES" NAME="De Palacio">
. (ES) Κυρία Πρόεδρε, κυρίες και κύριοι, καταρχάς θα ήθελα να σας ευχαριστήσω για ακόμη μια φορά για τη συνεχή και ένθερμη υποστήριξη που το Ευρωπαϊκό Κοινοβούλιο παρείχε κυρίως στο πρόγραμμα GALILEO ραδιοναυσιπλοΐας μέσω δορυφόρου.
<P>
Το ψήφισμα που περιέχεται στη θαυμάσια έκθεση της κ. Langenhagen, την οποία ευχαριστώ για το έργο της, αποτελεί αναμφισβήτητη απόδειξη.
<P>
Επιτρέψτε μου να κάνω κάποιες παρατηρήσεις επ' ευκαιρία της πρότασης ψηφίσματος στην ανακοίνωση της Επιτροπής του Νοεμβρίου του 2000.
<P>
Στα τέλη Ιουνίου, η Επιτροπή απέστειλε στο Κοινοβούλιο και στο Συμβούλιο την πρόταση κανονισμού σχετικά με το καταστατικό της κοινής επιχείρησης GALILEO. Θα ήθελα να εμμείνω στη σπουδαιότητα αυτής της πρότασης, η οποία αποσκοπούσε στη θέσπιση στις αρχές του 2002, ενός ενιαίου φορέα διαχείρισης του προγράμματος. Δεδομένου του στενού χρονοδιαγράμματος, είναι ουσιαστικής σημασίας να μπορέσει το Κοινοβούλιο να γνωμοδοτήσει σχετικά με αυτήν την πρόταση πριν από τα τέλη του χρόνου.
<P>
Σύμφωνα με τα συμπεράσματα του Συμβουλίου Μεταφορών του Απριλίου, πραγματοποιήσαμε μια μελέτη των υπηρεσιών που θα μπορεί να παρέχει το GALILEO, τα έσοδα που θα μπορεί να δημιουργήσει και τις μεθόδους διανομής των ιδίων. Η εν λόγω μελέτη θα ολοκληρωθεί εντός των επόμενων εβδομάδων ούτως ώστε το Συμβούλιο Μεταφορών του Δεκεμβρίου να μπορέσει να λάβει τις απαραίτητες αποφάσεις για τη συνέχιση του προγράμματος.
<P>
Φυσικά και θα αποστείλουμε τα αποτελέσματα αυτής της μελέτης στο Ευρωπαϊκό Κοινοβούλιο και ελπίζω έτσι σε κάποιους από εσάς που έχετε εκφράσει περισσότερες επιφυλάξεις σχετικά με το πρόγραμμα να δοθούν περισσότερες εξηγήσεις και να αποκτήσετε μεγαλύτερη εμπιστοσύνη ούτως ώστε να έχουμε μεγαλύτερη υποστήριξη, γνωρίζω πως αυτό το Σώμα στην πλειοψηφία του υποστηρίζει το πρόγραμμα, ωστόσο κάποιοι από εσάς εκφράσατε σημαντικές επιφυλάξεις, για να μην πω ήσαστε αντίθετοι.
<P>
Όπως σαφώς αναφέρεται στην πρόταση ψηφίσματος, η διεθνής συνεργασία αποτελεί ένα ουσιαστικό στοιχείο του προγράμματος GALILEO. Στόχος του είναι η εξασφάλιση της διαλειτουργικότητας του GALILEO με τα υπάρχοντα συστήματα πλοήγησης και προσδιορισμού θέσης μέσω δορυφόρου, όπως είναι το αμερικανικό GPS, ή με εκείνα που προετοιμάζονται, όπως είναι το ρωσικό GLONASS. Από αυτήν την άποψη, κάποιοι από εσάς αναρωτηθήκατε αν είναι απαραίτητο ή όχι· θα ήθελα να πω πως η ιδέα είναι να είναι συμβατά και να αλληλοενισχύονται.
<P>
Κυρίες και κύριοι, θα ήθελα να πω πως ακριβώς έπειτα από ότι συνέβη τον προηγούμενο μήνα, κατά τη γνώμη μου είναι απόλυτα βασική η ανάγκη για ένα σύστημα που να ενισχύει το υπάρχον σύστημα και να εξασφαλίζει μεγαλύτερη ασφάλεια και, κάποια δεδομένη στιγμή, να μην είναι μόνο συμπληρωματικό αλλά και εναλλακτική λύση ενώπιον ανεπιθύμητων καταστάσεων, όταν βρισκόμαστε ενώπιον μιας ραγδαίας αύξησης των εφαρμογών που πλήττουν όλες τις πτυχές της ζωής μας που συνδέονται με το GALILEO, όχι μόνο για την Ευρώπη αλλά για ολόκληρο τον κόσμο, περιλαμβανομένων των χρηστών των Ηνωμένων Πολιτειών.
<P>
Είναι επίσης σημαντικό να έχουμε την υποστήριξη των τρίτων χωρών ούτως ώστε να διαθέτουμε τις απαιτούμενες συχνότητες, κυρίως στο πλαίσιο των παγκοσμίων διασκέψεων τηλεπικοινωνιών· η επόμενη θα διεξαχθεί το 2003. Όπως γνωρίζετε, η εκχώρηση συχνοτήτων εξαρτάται από την παγίωσή της ακριβώς το 2003. Σε αυτήν την περίπτωση θα πρέπει να διευκολυνθεί η συμμετοχή στην ανάπτυξη του προγράμματος GALILEO.
<P>
Όσον αφορά τα δεδομένα που εκπέμπονται από το GALILEO, είναι σαφές ότι θα εφαρμοστούν τα διεθνή και κοινοτικά μέσα για την προστασία τους. Όπως τονίζεται στην έκθεση της κ. Langenhagen, πιστεύουμε, και αυτή είναι μια από τις ιδιαιτερότητες του συστήματος GPS, πως το GALILEO θα πρέπει να παρέχει ένα δημόσιο σήμα, δηλαδή ένα ισχυρό και ακριβές σήμα που δεν θα μπορεί να διακόπτεται για στρατιωτικούς λόγους, όπως συμβαίνει στην άλλη περίπτωση, και να παρέχει ευαίσθητες εφαρμογές, είτε δημόσιες, τελωνεία, δικαστικές έρευνες και άλλες, είτε ιδιωτικές, τραπεζικά εμβάσματα.
<P>
Κλείνοντας, επιτρέψτε μου να συνοψίσω τα επόμενα στάδια του προγράμματος. Στα τέλη του χρόνου, έπειτα από τη λήψη της γνωμοδότησης του Κοινοβουλίου, το Συμβούλιο θα πρέπει να θεσπίσει το καταστατικό της κοινής επιχείρησης GALILEO και να αποφασίσει τη συνέχιση του προγράμματος που θα πρέπει να διεξάγει αυτή η κοινή επιχείρηση σε στενή συνεργασία με την Ευρωπαϊκή Υπηρεσία Διαστήματος. Όπως είπε κάποιος από εσάς, πρέπει μια και για πάντα να δοθεί το πράσινο φως στο έργο GALILEO. Το στάδιο ανάπτυξης, που θα πρέπει να διαρκέσει από το 2002 έως τα τέλη του 2005, θα πρέπει να επιτρέψει την έναρξη λειτουργίας των πρώτων δορυφόρων ούτως ώστε να δοκιμαστεί το σύστημα σε πραγματικές συνθήκες και να επιτρέψει στον τομέα των δεκτών να θέσουν τους τελευταίους σε λειτουργία.
<P>
Όπως βλέπετε, υπάρχουν ακόμη πολλά που πρέπει να γίνουν. Η υποστήριξή σας είναι απολύτως απαραίτητη και σε κάθε περίπτωση θα ενημερώνουμε πάντα αυτό το Σώμα σχετικά με τα βήματά μας σε αυτό το έργο.

<SPEAKER ID=255 NAME="Πρόεδρος">
Ευχαριστούμε, κυρία Αντιπρόεδρε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Επισήμανση ενεργειακής απόδοσης για γραφειακό εξοπλισμό
<SPEAKER ID=256 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A5-0298/2001), σχετικά με την κοινή θέση, του Συμβουλίου ενόψει της έγκρισης κανονισμού του Ευρωπαϊκού Κοινοβουλίου και του Συμβουλίου, σχετικά με κοινοτικό πρόγραμμα επισήμανσης ενεργειακής απόδοσης για γραφείου εξοπλισμό (6760/1/2001 - C5-0246/2001 - 2000/0033(COD)) (εισηγήτρια: η κ. McNally).

<SPEAKER ID=257 NAME="McNally">
. (ΕΝ) Κυρία Πρόεδρε, είναι χαρά μου να παρουσιάσω τη σύσταση για τη δεύτερη ανάγνωση σχετικά με τη συμφωνία Energy Star. Όπως θα ξέρετε, σε μια μάλλον περίπλοκη διαδικασία, ζητήθηκε ήδη η γνώμη του Κοινοβουλίου για τη συμφωνία αυτή. Τώρα βρισκόμαστε στη διαδικασία συναπόφασης για τον κανονισμό που θα θέσει σε εφαρμογή αυτή τη συμφωνία.
<P>
Θα ήθελα να ευχαριστήσω την Επιτροπή, το Συμβούλιο και τους συναδέλφους μου, ιδίως τους σκιώδεις εισηγητές, για τη βοήθειά τους στην ολοκλήρωση αυτής της μάλλον περίπλοκης διαδικασίας. Θα ήθελα ιδιαιτέρως να ευχαριστήσω τη σουηδική Προεδρία, η οποία παρείχε κάθε δυνατή διευκόλυνση.
<P>
Η κοινή θέση του Συμβουλίου ασπάζεται τα περισσότερα από τα σημεία που επισημάνθηκαν στη δεύτερη ανάγνωση. Η αναθεώρηση θα διεξαχθεί νωρίτερα από ό,τι αναμενόταν. Θα υπάρξει επικαιροποίηση των νέων τεχνολογικών επιτευγμάτων στον τομέα της ενεργειακής αποδοτικότητας· θα υποβληθεί έκθεση στο Κοινοβούλιο. Επιπλέον, οι αρχές των Ηνωμένων Πολιτειών έχουν ξεκαθαρίσει ότι το Κοινοβούλιο έχει λόγο στις συζητήσεις για το πρόγραμμα Energy Star από την πλευρά της Επιτροπής. Αυτό πραγματοποιήθηκε μέσω μιας συνοδευτικής επιστολής που προστέθηκε στη συμφωνία, κατόπιν απαίτησης του Κοινοβουλίου, και ικανοποιεί την επιθυμία μας να γνωρίζουν οι Ηνωμένες Πολιτείες πώς λειτουργούμε εμείς στην Ευρωπαϊκή Ένωση.
<P>
Αυτό σαφώς δεν είναι το μοναδικό μέτρο που θα ληφθεί στον τομέα της ενεργειακής αποδοτικότητας. Κατανοώ ότι η κοινή θέση πρέπει να αναπροσαρμοστεί με βάση το νέο κοινοτικό σύστημα απονομής οικολογικού σήματος (Eco-Label). Είμαι προετοιμασμένη, ως εισηγήτρια, να δεχτώ αυτήν τη μικρή τροποποίηση η οποία κρίθηκε αναγκαία.
<P>
Παρόλο που αισθάνομαι ικανοποιημένη διότι φαίνεται πως η συμφωνία αυτή τίθεται σε ισχύ, δεν θα ήθελα να υπερβάλλω τη σημασία της. Είναι ένα εργαλείο χρήσιμο, αλλά αποτελεί μια σχετικά μετριοπαθή πρόταση· είναι ένα εθελοντικό σύστημα το οποίο βασίζεται σε ένα πρότυπο των Ηνωμένων Πολιτειών. Γνωρίζω ότι πολλοί συνάδελφοί μου συμφωνούν μαζί μου ότι στο μέλλον θα πρέπει να λειτουργούμε ως Ευρωπαϊκή Ένωση και να έχουμε συστήματα της Ευρωπαϊκής Κοινότητας αντί να επιχειρούμε να προσδεθούμε σε συστήματα που δημιουργήθηκαν αλλού, όπως για παράδειγμα στις Ηνωμένες Πολιτείες.
<P>
Ωστόσο, αν και σχετικά μετριοπαθές, είναι παρόλα αυτά ευπρόσδεκτο. Ο εξοπλισμός ηλεκτρονικών υπολογιστών πωλείται σε ολόκληρο τον κόσμο και ο εκπαιδευτικός και αφυπνιστικός ρόλος του λογότυπου του Energy Star πάνω στον υπολογιστή είναι κάτι που αξίζει τον κόπο. Γνωρίζουμε ότι ένας από τους στόχους της αύξησης της ενεργειακής αποδοτικότητας είναι η μεγαλύτερη ευαισθητοποίηση του κοινού.
<P>
Αυτό είναι ένα μικρό κομμάτι από όσα χρειάζονται. Όλοι σε αυτό το Σώμα γνωρίζουμε ότι η ενεργειακή αποδοτικότητα είναι η πιο σημαντική συνιστώσα της ενεργειακής πολιτικής. Το πέμπτο καύσιμο - άνθρακας, φυσικό αέριο, ανανεώσιμη ενέργεια, πυρηνική ενέργεια - το πέμπτο καύσιμο, με δυναμικό 30%, είναι η ενεργειακή αποδοτικότητα.
<P>
Αν κάποιος από έναν άλλο πλανήτη μας έβλεπε να ενεργούμε σα να το γνωρίζαμε αυτό, θα μας περνούσε για ανόητους. Δεν είμαστε ανόητοι, είμαστε έξυπνοι και γι' αυτό και η έξυπνη ενέργεια - μια έκφραση με την οποία ελπίζω όλοι να έχετε εξοικειωθεί, και σίγουρα ο κ. Wijkman, ο κ. Turmes και η κ. Van der Laan κάνουμε ό,τι μπορούμε προς αυτή την κατεύθυνση - και η Ευρώπη της έξυπνης ενέργειας εξαρτώνται από την ενεργειακή αποδοτικότητα.
<P>
Περιμένουμε από τον Επίτροπο να προτείνει ένα πακέτο μέτρων πέρα από το Energy Star. Αυτά είναι η διαχείριση και δυο σημαντικές οδηγίες: η μία για τις οικιακές συσκευές και η άλλη για τον εξοπλισμό γραφείου - και δεν προέρχονται από τις ΗΠΑ. Ελπίζω ότι μέσα στο φθινόπωρο, υπό τη βελγική Προεδρία, θα δούμε και τις δύο αυτές οδηγίες να υιοθετούνται.
<P>
Υπήρξαμε ιδιαίτερα συνεργάσιμοι στο πρόγραμμα Energy Star. Υπάρχει μια μόνο τροπολογία, η οποία θα μπορούσε να αποσυρθεί. Εάν η Επίτροπος μπορεί να μας δώσει απόψε την κατάλληλη διαβεβαίωση και δεχτεί το πνεύμα της τροπολογίας αυτής, η οποία της ζητά να αναλάβει περαιτέρω δράση για την απόσυρση του αναποτελεσματικού εξοπλισμού, είναι πολύ πιθανό να εγκρίνουμε την κοινή θέση χωρίς τροποποιήσεις.

<SPEAKER ID=258 LANGUAGE="DE" NAME="Liese">
Κυρία Πρόεδρε, κυρία Αντιπρόεδρε της Επιτροπής, αγαπητοί συνάδελφοι, αρχικά θέλω να ευχαριστήσω εξ ονόματος της Ομάδας μου την εισηγήτρια, κ. McNally, η οποία έφερε εις πέρας όχι μόνο αυτό το από τεχνικής άποψης δύσκολο πρόβλημα, αλλά και τις σκληρές διαπραγματεύσεις με το Συμβούλιο καθότι επρόκειτο για τα δικαιώματα του Κοινοβουλίου. Έπρεπε να διαπραγματευτεί τη δημιουργία προηγούμενου κατά κάποιο τρόπο, κάτι που έκανε με πολύ ζήλο και μεγάλη επιτυχία για το Κοινοβούλιο.
<P>
Θέλω να ευχαριστήσω και την Αντιπρόεδρο της Επιτροπής, η οποία συνολικά υποστηρίζει πολύ δραστήρια την ευρωπαϊκή συμβολή στην επίλυση των ενεργειακών μας προβλημάτων. Θεωρώ ότι συμφωνούμε όλοι μας πως η αποτελεσματική χρήση της ενέργειας αποτελεί πολύ σημαντική συμβολή στην επίλυση των ενεργειακών μας προβλημάτων. Η σύγχρονη τεχνολογία μάς προσφέρει μέσα για την εξοικονόμηση ενέργειας και για την περισσότερο αποτελεσματική χρήση της. Η σωστή εκμετάλλευσή τους αποφέρει οφέλη για όλους. Τα κόστη που συνδέονται με τις συγκεκριμένες τεχνολογικές καινοτομίες είναι τόσο χαμηλά που η απόσβεσή τους γίνεται μέσα σε μερικούς μήνες και το πολύ μέσα σε λίγα χρόνια, ώστε συνολικά να είναι προς όφελος του καταναλωτή και για τη βιομηχανία να είναι μια ευκαιρία να διαθέτει τις καινοτομίες της στην αγορά.
<P>
Το ζητούμενο είναι εδώ ο τρόπος και συγκεκριμένα η επισήμανση. Αυτό αποτελεί σημαντικό βήμα διότι εδώ θα επηρεάζουμε έτσι τις προδιαγραφές σε παγκόσμιο επίπεδο, δεδομένου ότι το πρόγραμμα Energy star δεν θα εφαρμοστεί μόνο στις ΗΠΑ και στην Ευρώπη αλλά και σε άλλες χώρες. Όταν ανέλαβα την υποχρέωση να διαδραματίσω το ρόλο του σκιώδους εισηγητή για την Ομάδα του ΕΛΚ, ρώτησα στην εκλογική μου περιφέρεια την γνώμη των επιχειρήσεων που ασχολούνται με το συγκεκριμένο θέμα, δηλαδή επιχειρήσεις που διαθέτουν στην αγορά ηλεκτρονικούς υπολογιστές ή που τους κατασκευάζουν οι ίδιες. Η απάντηση ήταν ότι η επισήμανση και μόνο δεν θα ήταν αρκετά αποτελεσματική. Δυστυχώς, όταν οι καταναλωτές αγοράζουν υπολογιστές και παρόμοια αντικείμενα δεν δίνουν μεγάλη σημασία στην κατανάλωση ενέργειας αλλά σε πολλά άλλα χαρακτηριστικά. Θα ήταν λοιπόν ίσως εύλογο να συζητήσουμε για την εξεύρεση και άλλων μέσων ώστε να προωθήσουμε τις ενεργειακά αποδοτικές συσκευές και να αποσύρουμε σταδιακά από την αγορά τις ενεργειακά σπάταλες.
<P>
Η παρούσα τροπολογία μας προτείνει ως κατάλληλο μέσο τη σύναψη εθελούσιας συμφωνίας με τη βιομηχανία, και μόνο αν δεν λειτουργήσει αυτό να σκεφτούμε για νομοθετικά μέτρα. Το θεωρώ πάρα πολύ σημαντικό, επειδή, όπως μας επεσήμανε και η εισηγήτρια, συζητάμε μεν για τη σύναψη συμφωνίας με τις ΗΠΑ και για την επισήμανση, αλλά το πρόβλημα δεν λύνεται με την επισήμανση και μόνο. Για το λόγο αυτό παρακαλώ την Επίτροπο να καταστήσει σαφές στην αγόρευσή της ότι η Επιτροπή προτίθεται να προβεί και σε άλλες σκέψεις σχετικά καθώς επίσης να μας πει πότε μπορούμε να περιμένουμε άλλες προτάσεις. Πιστεύω ότι δεν θα ωφελούσε κανέναν μας η διεξαγωγή μιας μακρόχρονης διαδικασίας συνδιαλλαγής για μια τροπολογία. Αν σήμερα το απόγευμα διαφανεί κάποιο καλό αποτέλεσμα θα μπορέσουμε να αποφύγουμε τη διαδικασία συνδιαλλαγής. Σε διαφορετική περίπτωση, η συνδιαλλαγή θα είναι αναγκαία, πράγμα που ασφαλώς όλοι μας θέλουμε να αποφύγουμε.

<SPEAKER ID=259 LANGUAGE="DE" NAME="Martin, Hans-Peter">
Κυρία Πρόεδρε, στις 11 Σεπτεμβρίου ο κόσμος, έτσι όπως τον γνωρίζαμε τουλάχιστον, μεταβλήθηκε. Ξαφνικά, ένας κανονισμός που απασχολεί το Κοινοβούλιο ήδη από πολύ καιρό μετατράπηκε σε μικρή πέτρα μωσαϊκού στους κόλπους αυτού του κόσμου που άλλαξε. Γνωρίζουμε ότι ποσοστό 11% - 10 έως 15% σε άλλα κράτη - της κατανάλωσης ρεύματος των ιδιωτικών νοικοκυριών και των δημόσιων τομέων - αν συμπεριληφθούν και οι τελευταίοι - συμβάλλει σε μια εντελώς άσκοπη λειτουργία των σταθμών παραγωγής ηλεκτρικής ενέργειας, διότι η φάση ετοιμότητας προσφέρει εντελώς διαφορετικές δυνατότητες. Στην περίπτωση της Ευρώπης, αυτό αφορά έξι έως δέκα μεγάλους ηλεκτρικούς σταθμούς: μπορεί να είναι και σταθμοί παραγωγής πυρηνικής ενέργειας.
<P>
Όταν αυτή τη στιγμή τα πρώτα βομβαρδιστικά κατευθύνονται ενδεχομένως ήδη προς το Αφγανιστάν και εξετάζεται πώς θα μπορούσε να διαμορφωθεί μια πιθανή αντεπίθεση ως συνέπεια, διαπιστώνεται ότι ακόμη και ένα τόσο τετριμμένο ζήτημα όσο ο παρών κανονισμός θα μπορούσε να προσφέρει μεγαλύτερη ασφάλεια στην Ευρώπη μεγαλύτερη ασφάλεια επίσης - αν σκεφτούμε τις συνέπειες της 11ης Σεπτεμβρίου - σε σχέση με την αναμενόμενη αύξηση των τιμών του πετρελαίου. Επομένως, από την άποψη αυτή χαιρετίζω έντονα την εργασία που πραγματοποίησε η κ. Eryl McNally.
<P>
Η δεύτερη πτυχή, που πρέπει τώρα να ληφθεί επίσης άλλη μια φορά ιδιαίτερα υπόψη, είναι το γεγονός ότι θα μπορούσαμε να δώσουμε μια ώθηση στη συγκυρία - την οποία λαμβάνει ιδιαιτέρως υπόψη η Επιτροπή στην τροπολογία που ανέφερε ήδη ο προηγούμενος ομιλητής - δηλαδή να αναζητήσουμε μια λύση ώστε να επισημαίνονται μεν οι καλές συσκευές, αλλά να αποσύρεται και ο ελλιπής εξοπλισμός το ταχύτερο δυνατό από την αγορά.

<SPEAKER ID=260 NAME="Chichester">
(ΕΝ) Κυρία Πρόεδρε, θα ήθελα να αρχίσω συγχαίροντας την κ. McNally για την επιμονή με την οποία κράτησε την έκθεση αυτή στην ημερήσια διάταξη του Κοινοβουλίου και την έκανε να αποδώσει καρπούς.
<P>
Χαιρετίζω την προσέγγιση που υιοθετήθηκε σε αυτή την πρόταση για έναν εθελοντικό κώδικα. Πρόκειται για μια πιο ρεαλιστική προσέγγιση για την επίτευξη βελτιώσεων. Αντίθετα με την κ. McNally, προσωπικά δεν νομίζω πως είναι κακό να υιοθετήσουμε μέτρα που εφαρμόζονται στις ΗΠΑ. Ένας από τους στόχους μας στην Ευρώπη είναι να επιτύχουμε κοινές προδιαγραφές στην εσωτερική αγορά. Από αυτή την άποψη, γιατί να μην προσπαθήσουμε να επεκτείνουμε αυτές τις κοινές προδιαγραφές μέχρι τον κύριο εμπορικό μας εταίρο στην άλλη πλευρά του Ατλαντικού; Το γεγονός ότι κάτι εφευρέθηκε στις ΗΠΑ δεν το κάνει απαραίτητα κακό. Είναι πολύ σημαντικό να βοηθήσουμε τους ανθρώπους να πάρουν αποφάσεις σχετικά με την αγορά εξοπλισμού μαθαίνοντάς τους τι είναι η ενεργειακή αποδοτικότητα. Από την προσωπική μου εμπειρία θα έλεγα ότι η επισήμανση επηρεάζει ουσιαστικά τις αποφάσεις των καταναλωτών. Σίγουρα επηρέασε τη δική μου απόφαση φέτος το καλοκαίρι, όταν αγόρασα ένα ψυγείο και έναν καταψύκτη για το σπίτι μου. Τα προηγούμενα είχαν γίνει θορυβώδη και ασύμφορα. Ίσως το κίνητρό μου να ήταν επίσης να σταματήσω να χρησιμοποιώ τόσο πολλή ηλεκτρική ενέργεια προερχόμενη από εταιρεία γαλλικής ιδιοκτησίας, αλλά αυτό είναι ένα άλλο ζήτημα.
<P>
Θα ήθελα να κλείσω εκφράζοντας την υποστήριξή μου για τα σχόλια σχετικά με την τροπολογία, σχετικά, δηλαδή, με το ότι όλοι περιμένουμε από την Επιτροπή να μας δώσει μια διαβεβαίωση για το ζήτημα του νέου εθελοντικού κώδικα. Πρόκειται για μια υγιή και λογική προσέγγιση.

<SPEAKER ID=261 LANGUAGE="ES" NAME="De Palacio">
. (ES) Κυρία Πρόεδρε, κυρίες και κύριοι, καταρχάς θα ήθελα να ευχαριστήσω την εισηγήτρια, κ. McNally, για το έργο της σχετικά με αυτόν τον κανονισμό. Γνωρίζω πως εργάστηκε εντατικά μαζί με τους συναδέλφους της του Κοινοβουλίου και του Συμβουλίου για να καταλήξει στη θέση στην οποία βρισκόμαστε σήμερα. Ελπίζω επιπλέον να επιτύχουμε την επίτευξη συμφωνίας σχετικά με ένα κείμενο που θα είναι αποδεκτό για όλους μας. Είμαι σίγουρη πως κανένας μας δεν θέλει να φτάσουμε έως τη διαδικασία συνδιαλλαγής αν μπορούμε να επιλύσουμε το εν λόγω ζήτημα με τον κατάλληλο τρόπο, δεδομένου ότι οι θέσεις μας είναι κατά πολύ όμοιες.
<P>
Η πρόταση αυτή εντάσσεται στο σχέδιο δράσης της Επιτροπής για τη βελτίωση της ενεργειακής απόδοσης της Ευρωπαϊκής Ένωσης. Ο γραφειακός εξοπλισμός επικοινωνίας εκπροσωπεί ένα μεγάλο ποσοστό κατανάλωσης ηλεκτρικής ενέργειας του τριτογενή τομέα, και όλοι συμφωνούμε πως η χρήση αποδοτικού και οικολογικού γραφειακού εξοπλισμού μπορεί να συμβάλει στη στρατηγική για την αειφόρο ανάπτυξη που αποφασίστηκε στο Ευρωπαϊκό Συμβούλιο του Γκέτεμποργκ.
<P>
Το προτεινόμενο πρόγραμμα συντονισμού της σήμανσης, το πρόγραμμα Energy Star, θα οδηγήσει σε σημαντικές μειώσεις στην κατανάλωση ηλεκτρικής ενέργειας και στις εκπομπές CO2 και συνεπώς θα είναι πολύ αποδοτικό. Όπως πολύ καλά είπε η κ. McNally, και θέλω να τονίσω πως συμφωνώ πλήρως μαζί της, η ενεργειακή απόδοση έχει προτεραιότητα. Έχει προτεραιότητα η καλή χρήση της ενέργειας, εκεί έχουμε τα μεγαλύτερα περιθώρια και αυτό είπαμε στην Πράσινη Βίβλο για τον ενεργειακό εφοδιασμό της Ένωσης.
<P>
Έπειτα από μια μακρά περίοδο διαπραγματεύσεων, υπεγράφη επιτέλους τον Δεκέμβριο του 2000 η συμφωνία με τις Ηνωμένες Πολιτείες της Αμερικής σχετικά με το συντονισμό των προγραμμάτων σήμανσης ενεργειακής απόδοσης του γραφειακού εξοπλισμού. Τώρα χρειαζόμαστε αυτόν τον κανονισμό, ακριβώς για τη σωστή εφαρμογή των όσων συμφωνήθηκαν με τις Ηνωμένες Πολιτείες.
<P>
Το πρόγραμμα αυτό έχει ήδη στεφθεί με επιτυχία στις Ηνωμένες Πολιτείες και οδήγησε στη μεγάλη συμμετοχή των κατασκευαστών, που στη μεγάλη τους πλειοψηφία ενσωμάτωσαν στα προϊόντα τους συσκευές εξοικονόμησης ενέργειας, ενώ αύξησε την ευαισθητοποίηση των καταναλωτών σχετικά με τις απώλειες που προέρχονται από το γραφειακό εξοπλισμό που βρίσκεται σε κατάσταση αναμονής.
<P>
Με αφετηρία τη θετική εμπειρία στο άλλο άκρο του Ατλαντικού, η Επιτροπή είναι πεπεισμένη ότι το πρόγραμμα σήμανσης Energy Star θα οδηγήσει με τρόπο φυσικό στη σταδιακή εξαφάνιση από την κοινοτική αγορά μη αποδοτικού εξοπλισμού.
<P>
Αντιλαμβάνομαι και αντιλαμβανόμαστε πλήρως τις ανησυχίες του Ευρωπαϊκού Κοινοβουλίου σχετικά με την αποτελεσματικότητα του προτεινόμενου κανονισμού, σχετικά με αυτό το συγκεκριμένο σημείο. Πρόκειται για ανησυχίες που αντανακλώνται στην τροπολογία που συνεχίζει να διατηρεί η κ. McNally. Δεν χωρά αμφιβολία ότι κάτω από διαφορετικές συνθήκες θα της έλεγα πως συμφωνώ μαζί της, ωστόσο, αυτή τη φορά θα ζητήσω από το Ευρωπαϊκό Κοινοβούλιο να την απορρίψει ή, ακόμη καλύτερα, θα ζητήσω από την κ. McNally να την αποσύρει. Διότι παρότι συμφωνώ με το περιεχόμενό της, αντιλαμβάνομαι πως δεν είναι το καταλληλότερο μέσο για την εξέταση αυτού του είδους των μέτρων. Το πρόγραμμα Energy Star δεν είναι ακριβώς το κατάλληλο σημείο για να αρχίσει αυτή η ανανέωση, ο εκσυγχρονισμός, η απόσυρση του λιγότερο αποδοτικού εξοπλισμού.
<P>
Κυρία Πρόεδρε, κυρίες και κύριοι, θα ήθελα να πω σε αυτό το Σώμα πως καταρτίζουμε ακριβώς μια οδηγία πλαίσιο σχετικά με τις ελάχιστες απαιτήσεις απόδοσης, μεταξύ άλλων, στον τομέα του γραφειακού εξοπλισμού επικοινωνίας, μια οδηγία που ελπίζω κατά τη διάρκεια του επόμενου χρόνου να μπορέσει να υποβληθεί σε αυτό το Σώμα και στο Συμβούλιο.
<P>
Σε αυτήν την παρέμβαση σας εξέθεσα τη θέση της Επιτροπής και ελπίζω πως με αυτό η κ. McNally θα μπορέσει να αποσύρει την τροπολογία της και κατά συνέπεια θα μπορέσουμε να εγκρίνουμε σήμερα αυτήν την έκθεση για το πρόγραμμα Energy Star, χωρίς να χρειαστεί να καταφύγουμε στη διαδικασία συνδιαλλαγής.

<SPEAKER ID=262 NAME="Πρόεδρος">
Ευχαριστούμε, κυρία Αντιπρόεδρε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Καινοτομία στο πλαίσιο της οικονομίας της γνώσης
<SPEAKER ID=263 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0234/2001) του κ. Rόbig, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο για την καινοτομία στο πλαίσιο της οικονομίας της γνώσης (COM(2000) 567 - C5-0740/2000 - 2000/2336(COS)).

<SPEAKER ID=264 LANGUAGE="DE" NAME="Rόbig">
Κυρία Πρόεδρε, κύριε Επίτροπε, αξιότιμοι κυρίες και κύριοι, γιατί είναι η καινοτομία στην Ευρωπαϊκή Ένωση τόσο σημαντική; Αντιλαμβανόμαστε όλοι ότι αυτή τη στιγμή η οικονομία αντιμετωπίζει ορισμένα μικροπροβλήματα. Αν θέλουμε να βελτιωθεί πάλι η συγκυρία πρέπει να αναλάβουμε πρωτοβουλίες ώστε να τονωθεί ξανά η απασχόληση. Πρέπει να αναλάβουμε πρωτοβουλίες για τη συρρίκνωση της ανεργίας και για την εξασφάλιση της ευημερίας μας και μελλοντικά.
<P>
Πιστεύω ότι αυτό πρέπει επίσης να εκτιμηθεί με αντικειμενικό τρόπο. Γι' αυτό οφείλουμε να καθιερώσουμε τη μέθοδο της συγκριτικής αξιολόγησης. Από την άποψη αυτή, εκφράζω έντονα την ευγνωμοσύνη μου στον κ. Επίτροπο διότι προσέδωσε ιδιαίτερη προσοχή και στον πίνακα ελέγχου αποτελεσμάτων στον τομέα της καινοτομίας, επειδή, βάσει του πίνακα αυτού, είναι πολύ εύκολο να εξακριβωθεί πώς διαμορφώνεται η απόδοση στα διάφορα κράτη. Και βέβαια, υπάρχει η μέθοδος της βέλτιστης πρακτικής: δηλαδή, ο εντοπισμός των γειτονικών χωρών, στην Ευρώπη των Δεκαπέντε, όπου η εργασία υλοποιείται καλύτερα από ό,τι στην ίδια χώρα. Στο σχολείο βίωσα επίσης μια τέτοια εμπειρία: δηλαδή, ό,τι μπορούμε να διδαχθούμε από τους καλύτερους μαθητές στην τάξη. Ωστόσο, δεν πρέπει να περιοριστούμε στην Ευρώπη των Δεκαπέντε αλλά να εντοπίσουμε και στις υποψήφιες για ένταξη χώρες ιδίως, τι είναι αυτό που υλοποιούν καλύτερα από εμάς. Ιδιαίτερα στους τεχνικούς επιστημονικούς κλάδους των πανεπιστημίων υπάρχει ένα τεράστιο σύνολο γνώσεων και ένα πολύ σημαντικό δυναμικό καινοτομίας, αλλά αυτό ισχύει βέβαια και για την Αμερική, την Ιαπωνία, την Ινδία και πολλές άλλες χώρες από τις οποίες θα μπορούσαμε κάλλιστα να επωφεληθούμε.
<P>
Στόχος είναι η πραγματοποίηση καινοτομιών όχι μόνο στον οικονομικό αλλά και στον κοινωνικό, τον πολιτιστικό και ιδιαίτερα τον πολιτικό τομέα. Θέλουμε πολύ να βελτιωθεί η έρευνα που χρηματοδοτείται από δημόσιους φορείς κατά τρόπο ώστε, στο μέλλον, να προσανατολίζεται περισσότερο προς την αγορά, ή για να το εκφράσω μάλλον καλύτερα, να εστιάζεται περισσότερο στον πολίτη. Πού υπάρχουν υπηρεσίες ή προϊόντα στο μέλλον που θα ήθελε πολύ να αποκτήσει ή που χρειάζεται ο πολίτης; Στο μέλλον, αυτή η έρευνα αγοράς θα έχει για εμάς εξέχουσα σημασία, διότι έτσι θα διαπιστώσουμε σε ποιες πτυχές της πολιτικής για την καινοτομία πρέπει να προσδώσουμε ιδιαίτερη προσοχή.
<P>
Η δημιουργία καινοτομίας συνεπάγεται επίσης την επανειλημμένη έκθεση σε κινδύνους. Επομένως, πρέπει να μεριμνήσουμε ώστε να διατίθεται και το απαραίτητο κεφάλαιο επιχειρηματικού κινδύνου. Ιδίως όταν οι καιροί είναι δύσκολοι, οι χρηματοοικονομικοί πόροι σπανίζουν επίσης. Γνωρίζουμε όλοι ότι με τη δεύτερη Συμφωνία της Βασιλείας θα επιβληθεί ενδεχομένως και στον τομέα αυτό ένας περαιτέρω περιορισμός, ιδίως όσον αφορά τις επιχειρήσεις μικρού μεγέθους. Και όμως, υπάρχουν - και θέλω να διορθώσω το κείμενο στο σημείο αυτό - 18 εκατομμύρια μικρομεσαίες επιχειρήσεις με λιγότερους από 250 εργαζόμενους στην Ευρώπη. Πρέπει να προσδώσουμε ιδιαίτερη προσοχή σε αυτές διότι, σε τελική ανάλυση, αντιπροσωπεύουν το 80% της φορολογικής απόδοσης και απασχολούν τα δύο τρίτα των εργαζομένων. Η καινοτομία πρέπει να έχει ως αφετηρία τις μικρές μονάδες. Χρειαζόμαστε μια υποκειμενική καινοτομία, δηλαδή το συνδυασμό ήδη γνωστών τεχνικών, τη δημιουργία νέων τεχνικών και τη σύλληψη νέων ιδεών όσον αφορά τον τρόπο χρησιμοποίησης και τη δυνατότητα βελτίωσής τους.
<P>
Ωστόσο, ένα βασικό σημείο είναι η δια βίου επιμόρφωση και επαγγελματική κατάρτιση. Ιδίως τα μέτρα στον τομέα της συνεχούς κατάρτισης καθίστανται όλο και πιο σημαντικά και γι' αυτό πρέπει να εστιάσουμε τις προσπάθειές μας στην αναζήτηση του καλύτερου τρόπου διάδοσης της γνώσης. Δηλαδή, μέσω του e-learning - όπως είναι ο κοινός τεχνικός όρος - και, κατά τη γνώμη μου, ακόμη περισσότερο μέσω της ηλεκτρονικής ψυχαγωγίας. Η μάθηση πρέπει να είναι διασκεδαστική, η μάθηση πρέπει να είναι ενδιαφέρουσα, η μάθηση πρέπει να κινεί την περιέργεια, αλλά η μάθηση πρέπει να είναι επίσης μια περιπέτεια. Από την άποψη αυτή, χρειάζεται στο μέλλον να διαδίδουμε ένα κύκλο εμπειριών που θα εστιάζεται κατά πρώτο λόγο σε ευρωπαϊκές ιδέες, θέτοντας στο επίκεντρο τις ευρωπαϊκές αξίες και γνώσεις μας, τόσο στο Διαδίκτυο όσο και στα προγράμματα κατάρτισης και εκμάθησης. Οφείλουμε επίσης να είμαστε έτοιμοι να συμμετάσχουμε στο διεθνή ανταγωνισμό.
<P>
Χρειαζόμαστε όμως και νέα συστήματα στα σχολεία. Χρειαζόμαστε νέες μεθόδους διαχείρισης της ποιότητας για τους δασκάλους και τους μαθητές. Στις επιχειρήσεις, η εφαρμογή του προτύπου ISO 9000 έχει καταστεί ήδη αυτονόητη. Με αυτές τις νέες τεχνικές μεθόδων, μπορώ να φανταστώ την επίτευξη σαφών βημάτων προόδου και στα σχολεία. Αλλά και στις επιχειρήσεις χρειαζόμαστε μια ευχερέστερη πρόσβαση στη χρηματοδότηση. Χρειαζόμαστε ιδρυτές νέων επιχειρήσεων και μια νοοτροπία σύστασης νέων επιχειρήσεων, ενώ στις επιχειρήσεις χρειαζόμαστε μια ευκολότερη μετάβαση από τη μια γενεά στην άλλη. Στον τομέα αυτό πρέπει να προβλεφθούν φορολογικές διευκολύνσεις και να διατεθούν κεφάλαια επιχειρηματικού κινδύνου, διότι ο κύκλος ζωής μιας επιχείρησης περιλαμβάνει τη σύστασή της, τη μεταβίβασή της και τελικά την παύση των δραστηριοτήτων της. Πρέπει στο μέλλον να προνοήσουμε και για τα τρία αυτά στάδια.

<SPEAKER ID=265 NAME="Ζορμπά">
Κυρία Πρόεδρε, θα ήθελα να συγχαρώ τον κ. Rόbig διότι με πολύ ανοικτό πνεύμα έκανε την έκθεση αυτή και, βεβαίως, να συμφωνήσω ότι η καινοτομία αφορά την επιχειρηματικότητα, αφορά την απασχόληση. Την χρειαζόμαστε όμως όχι μόνο στην υπηρεσία της οικονομίας, της οικονομίας της γνώσης στην σημερινή κοινωνία μας, αλλά και της κοινωνίας της γνώσης και του πολιτισμού. Διότι η καινοτομία αποτελεί όχι μόνο οικονομικό και επιχειρηματικό παράγοντα αλλά ταυτόχρονα εκπαιδευτικό και πολιτισμικό. Και είναι ακόμη το αποτέλεσμα αμοιβαίων και σύνθετων επιδράσεων μεταξύ εκπαίδευσης, έρευνας, δημόσιας διοίκησης και πολιτών.
<P>
Οι διαδικασίες καινοτομίας προϋποθέτουν ένα μοντέλο δυναμικής κοινωνίας ανοικτής στις αλλαγές. Πράγματι, η καινοτομία δεν εξαρτάται αποκλειστικά και μόνο από τεχνολογικούς παράγοντες, αλλά και από οργανωτικούς. Ένα ευνοϊκό περιβάλλον είναι κυρίως αυτό που χρειάζεται, ώστε να αναπτυχθούν νέες πρωτοβουλίες, καινούργιες ανακαλύψεις και επιστημονικές εφαρμογές. Για αυτό χρειαζόμαστε κοινωνικές συνιστώσες οι οποίες θα συνεργαστούν, χρειαζόμαστε την στενή συνεργασία επιχειρήσεων με επιστημονικά ιδρύματα αλλά και με το σχολείο και το πανεπιστήμιο και χρειαζόμαστε επίσης την βοήθεια των μέσων μαζικής ενημέρωσης προκειμένου να ωριμάσει η κουλτούρα της καινοτομίας στο σύνολο της κοινωνίας μας. Διότι η καινοτομία πρέπει να καταστεί κτήμα όλων των πολιτών. Και αυτός θα είναι ο τρόπος να λειτουργήσει η κοινωνία μας σε νέες κατευθύνσεις, να ανοίξει νέους δρόμους.
<P>
Η Ευρώπη χρειάζεται μια προσέγγιση της καινοτομίας που θα υπηρετεί άμεσα την κοινωνία στο σύνολό της. Ωστόσο, διαπιστώνουμε πως έχουμε αρκετούς αρνητικούς διαρθρωτικούς παράγοντες οι οποίοι δεν μας αφήνουν να προχωρήσουμε όσο θα έπρεπε. Βρισκόμαστε αρκετά πίσω και νομίζω ότι αυτή είναι μια πικρή, αλλά ειλικρινής διαπίστωση. Για αυτό χρειαζόμαστε και τα μέτρα που προτείνει η έκθεση και επίσης τα κατάλληλα εκπαιδευτικά συστήματα τα οποία θα αποτελέσουν το φυτώριο της καινοτομίας. Διότι η καινοτομία είναι διαδικασία ανάλυσης και σύνθεσης και επομένως ένα ρόλο πρέπει να παίξουν εκεί οι νέοι άνθρωποι και κυρίως οι σπουδαστές. Θα πρέπει να ληφθεί μέριμνα ώστε οι νέοι να μην είναι αποκλειστικά αποδέκτες των διδαχών, αλλά ενεργοί πρωταγωνιστές καινοτόμων διαδικασιών στο πλαίσιο των σπουδών τους, αλλά και μέσα και έξω από το σχολείο.
<P>
Σε όλες τις βαθμίδες της εκπαίδευσης πρέπει να καλλιεργήσουμε αυτή την κουλτούρα. Στην τριτοβάθμια εκπαίδευση είναι σημαντική η εφαρμογή διεπιστημονικών προγραμμάτων. Θα πρέπει να φέρουμε κοντά τις θετικές με τις θεωρητικές επιστήμες όσο και αν αυτό μοιάζει να είναι δύσκολο. Θα πρέπει επίσης να δούμε ότι χρειάζεται καλύτερη διασύνδεση ερευνητικών ιδρυμάτων πανεπιστημίων, αλλά και επιστημονικών βιβλιοθηκών μέσω του Διαδικτύου. Σα αυτό τον τομέα θα ήθελα να σταθώ ιδιαίτερα, διότι βρισκόμαστε ακόμη μακριά από το να έχουμε στην Ευρώπη ένα πραγματικά αποτελεσματικό δίκτυο βιβλιοθηκών, που μας είναι όμως απολύτως απαραίτητο.
<P>
Τέλος, θα ήθελα να πω ότι πρέπει να λάβουμε μέτρα για την καλύτερη προστασία της πνευματικής ιδιοκτησίας γιατί είναι αυτή η οποία μπορεί να τονώσει και να προωθήσει το κίνητρο που έχουν οι επιστήμονές μας για την καινοτομία. Για αυτόν το λόγο είναι πολύ σημαντικό επίσης να προωθήσουμε την εφαρμογή του δικαίου των ευρωπαϊκών διπλωμάτων ευρεσιτεχνίας.

<SPEAKER ID=266 LANGUAGE="DE" NAME="Mann, Thomas">
Κυρία Πρόεδρε, κατά τη Σύνοδο Κορυφής της Λισαβόνας, την περασμένη άνοιξη, οι αρχηγοί κρατών και κυβερνήσεων έθεσαν έναν υψηλό στόχο. Η Ευρωπαϊκή Ένωση όφειλε να εξελιχθεί στον πλέον δυναμικό και ανταγωνιστικό χώρο του κόσμου. Από την άποψη αυτή, η καινοτομία προσλαμβάνει κεντρική σημασία. Αποτελεί το αντικείμενο μιας εξαιρετικής έκθεσης που εκπόνησε ο Paul Rόbig, τον οποίο συγχαίρω θερμά εξ ονόματος της Ομάδας ΕΛΚ. Η έκθεσή του είναι περιεκτική και ακριβής, δημιουργική και πλούσια σε πληροφορίες.
<P>
Μόνο με τη δραστική εισαγωγή καινοτομιών είναι δυνατό να δημιουργηθούν οι απαραίτητες προϋποθέσεις για να καλυφθεί η καθυστέρηση σε σχέση με τις ΗΠΑ και την Ιαπωνία, να αναχαιτιστεί η μαζική μετανάστευση ερευνητών και να καταστεί επιτέλους η Ευρώπη ανταγωνιστική σε διεθνή κλίμακα. Συγκεκριμένα, είναι θέμα μετατροπής των συστημάτων εκπαίδευσης. Οι νέοι πρέπει να συμπεριλαμβάνονται εγκαίρως στη διαδικασία, μέσω της διδασκαλίας των φυσικών επιστημών στο σχολείο και της τόνωσης των ιδιαίτερων ταλέντων τους. Στη διδασκόμενη ύλη πρέπει να συμπεριλαμβάνονται σχέδια με τη μορφή μιας επαγγελματικής διαχείρισης, π.χ. μέσω της σύστασης επιχειρήσεων των νέων. Υπάρχει ζήτηση για νέα συστήματα πληροφορικής και την παροχή καλύτερων τεχνολογικών προσόντων κατά την κατάρτιση και την επιμόρφωση των εργαζομένων και των σπουδαστών.
<P>
Ο Paul Rόbig ενδιαφερόταν πάντα για μια αναζωογόνηση των μικρομεσαίων επιχειρήσεων. Αυτός ο ιδιαίτερος στόχος είναι σημαντικός για τα 18 εκατομμύρια μικρομεσαίων επιχειρήσεων που διαθέτουμε. Οι εργαζόμενες και εργαζόμενοι υποστηρίζουν ρητώς προγράμματα για την ενίσχυση των μικρομεσαίων επιχειρήσεων στην Ευρωπαϊκή Ένωση, διότι ποσοστό μεγαλύτερο του 70 έως 80% των εργαζομένων αυτών απασχολείται στον τομέα αυτό. Οι ΜΜΕ χρειάζονται απλουστευμένες φορολογικές διατάξεις, την κατάργηση των γραφειοκρατικών εμποδίων και την ενεργό υποστήριξη καινοτόμων προϊόντων και παραγωγών. Αυτό που έχει σημασία είναι η ενσωμάτωση της έρευνας στις δομές των επιχειρήσεων. Η πρόσβαση στο κεφάλαιο εκκίνησης είναι βασική, διότι οι νέοι πρέπει βέβαια να συνιστούν την επιχείρησή τους ή να επιδίδονται σε ερευνητικές δραστηριότητες. Πρέπει να είναι ικανοί να λαμβάνουν υπόψη τα τρέχοντα προβλήματα της νέας οικονομίας. Ελπίζω ότι διδαχτήκαμε όλοι κάτι από αυτό.
<P>
Κυρία Πρόεδρε, με το έρεισμα αυτό η Ευρώπη μπορεί να προσφέρει μια βιώσιμη συμβολή στον επιδιωκόμενο οικονομικό χώρο επιδόσεων που βασίζεται στη γνώση.
<P>
(Χειροκροτήματα)

<SPEAKER ID=267 LANGUAGE="FI" NAME="Paasilinna">
Κυρία Πρόεδρε, ο κ. Rόbig εκπόνησε μια πολύ καλή έκθεση, την οποία και υποστηρίζουμε. Το ίδιο ισχύει και για το έγγραφο της Επιτροπής, το οποίο διαβάζουμε με ευχαρίστηση. Στην παρούσα φάση, λοιπόν, η γνώση βασίζεται στην καινοτομία - στην οικονομία της γνώσης. Όταν όμως εξετάσαμε το θέμα της Ηλεκτρονικής Ευρώπης, και πάλι ασχοληθήκαμε με την οικονομία της γνώσης, με αποτέλεσμα να προβαίνουμε διαρκώς σε βελτιωτικές παρεμβάσεις, σαν να πρόκειται να τη στείλουμε σε διαγωνισμό ομορφιάς. Το επόμενο βήμα είναι βεβαίως η κοινωνία του πολιτισμού, στόχος τον οποίο επιδιώκουμε όλοι μας, από τους μηχανικούς έως τους καθηγητές ωδικής.
<P>
Βέβαια, είναι αλήθεια ότι η γραφειοκρατία συνιστά τροχοπέδη σε αυτήν την προσπάθεια για καινοτομία. Θα πρέπει να δημιουργήσουμε προγράμματα που να οδηγούν στην καινοτομία, αυτή είναι η πρώτη ανάγκη. Δεύτερον, η καθιέρωση ενός δημιουργικού και ανταποδοτικού περιβάλλοντος είναι καίριας σημασίας, όμως είναι δύσκολη. Τρίτον, το πρόγραμμα δράσης θα πρέπει να υποστηρίξει περισσότερο τις καινοτόμες επιχειρήσεις ή εταιρείες και ιδιαίτερα τις μικρομεσαίες, διότι, ως γνωστόν, οι επιχειρήσεις αυτές καταβάλλουν το 80% των φόρων και είναι υπεύθυνες για το 60% των θέσεων απασχόλησης. Τέταρτον, η δημιουργική συμβολή των εργαζομένων θα πρέπει να τύχει αφενός της δέουσας προστασίας, ούτως ώστε να μην υπάρξουν εμπόδια, και αφετέρου ανταπόδοσης όσον αφορά τα δύο αυτά σημεία.
<P>
Επιπλέον, αυτή η δημιουργική κατεύθυνση είναι - θα έλεγα - ιδιαίτερα σημαντική, χωρίς να είναι πολύ γενική. Η δημιουργική κατεύθυνση αξιώνει επιπλέον την ύπαρξη ισότητας, εμπιστοσύνης και δικαιοσύνης στο εσωτερικό των επιχειρήσεων. Καλό θα ήταν επίσης να ιδρυθούν τράπεζες καινοτομίας, από τις οποίες οι επιχειρήσεις και οι λοιποί ενδιαφερόμενοι θα μπορούν να αγοράζουν και να προμηθεύονται προς χρήση καινοτόμα προϊόντα και στις οποίες θα μπορούν οι εφευρέτες και οι δημιουργοί καινοτόμων μέσων να διοχετεύουν τα προϊόντα τους. Μια τέτοια δραστηριότητα θα ενέτεινε έτσι περαιτέρω την εκμετάλλευση των καινοτομιών και θα δημιουργούσε ένα καλό και ορθολογικό πλαίσιο.

<SPEAKER ID=268 NAME="Plooij-van Gorsel">
 - (NL) Στη Λισαβόνα και στη Στοκχόλμη συμφωνήθηκε ότι η Ευρώπη πρέπει να καταστεί η περισσότερο δυναμική και ανταγωνιστική οικονομία της γνώσης παγκοσμίως. Από τα 17 εκατομμύρια επιχειρήσεις στην Ευρώπη περίπου 99% αφορά στις ΜΜΕ. Αυτές συμβάλλουν για περισσότερο από το 70% της απασχόλησης, για το 50% των επενδύσεων και για το 60% του πλούτου της Ένωσης. Ως εκ τούτου, οι ΜΜΕ είναι ο σημαντικότερος οικονομικός παράγοντας στην ευρωπαϊκή οικονομία. Το ανταγωνιστικό δυναμικό αυτών των επιχειρήσεων εξαρτάται, σε μεγάλο βαθμό, από τη δυνατότητα καινοτομίας τους. Αυτή τη στιγμή, το Κοινοβούλιο εργάζεται εντατικά επί του 6ου προγράμματος-πλαίσιο, εντός του οποίου το μέρος των ΜΜΕ πρέπει, τουλάχιστον, να είναι στο ίδιο επίπεδο, αν όχι σε υψηλότερο. Για αυτό, πρότεινα το διατιθέμενο προϋπολογισμό για τις ΜΜΕ να τον αυξήσουμε σε 15%. Αυτή τη στιγμή, ανέρχεται μόνο στο 10%. Αλλά αυτό το μέρος των ΜΜΕ πρέπει να διατηρηθεί τουλάχιστον σύμφωνα με το όραμα της Ομάδας των Φιλελευθέρων να ενταχθεί στα θεματικά προγράμματα. Επειδή αυτό διασφαλίζει ότι οι μεγάλες και οι μικρές επιχειρήσεις θα συνεργάζονται, επειδή οι μικρές επιχειρήσεις δεν διαθέτουν την τεχνογνωσία και το δυναμικό για να ενεργήσουν μόνες τους. Ο περιορισμένος προϋπολογισμός για την έρευνα που διατίθεται δεν επιτρέπεται, κατά το μεγαλύτερο μέρος, να διατίθεται για την πολιτική έρευνας στα κράτη μέλη. Επειδή αυτό δεν αποτελεί ευρωπαϊκό καθήκον.
<P>
Ακόμη σημαντικότερο είναι η συμμετοχή στο 6ο πρόγραμμα-πλαίσιο να καταστεί απλούστερη για τις ΜΜΕ. Για αυτό, πρέπει "οι κανόνες συμμετοχής" να απλουστευτούν και να τυποποιηθούν, έτσι ώστε η ζήτηση έρευνας από άλλες Γενικές Διευθύνσεις, επί του συνολικού 6ου προγράμματος-πλαίσιο, να είναι δυνατόν να τυγχάνει αποτελεσματικότερης και ταχύτερης επεξεργασίας.
<P>
Τέλος, κύριε Πρόεδρε, θα ήθελα να προσθέσω το παρακάτω. Η Ευρώπη είναι καλή στο να μετατρέπει τα ευρώ σε έρευνα, αλλά αποτυγχάνει σε μεγάλο βαθμό κατά τη μετατροπή της έρευνας σε ευρώ και αυτό πρέπει να αλλάξει στο μέλλον.

<SPEAKER ID=269 NAME="Belder">
 - (NL) Κυρία Πρόεδρε, η Επιτροπή και ο εισηγητής είναι υπέρ μιας περισσότερο καινοτόμου Ευρώπης. Η παρούσα έκθεση ζητεί την ενίσχυση των δικτύων σε ευρωπαϊκό επίπεδο. Αυτή η εξάπλωση της γνώσης δεν πρέπει να οδηγήσει σε μικρότερο ανταγωνισμό, κάτι που αποτελεί έναν ακόμη παράγοντα καινοτομίας. Σε ποιους τομείς η συνεργασία ενισχύει πραγματικά το δυναμικό καινοτομίας;
<P>
Σε κάθε περίπτωση, τα φορολογικά πλεονεκτήματα δεν αποτελούν καλά κίνητρα. Κάτι τέτοιο κατατεμαχίζει την αγορά και μπορεί να οδηγήσει σε μετεγκατάσταση των δραστηριοτήτων σε περισσότερο πλεονεκτικές περιοχές. Είναι καλύτερα να υπάρχει μία ελκυστικότητα σύμφωνη με την αγορά.
<P>
Ο εισηγητής ενισχύει περαιτέρω τη σημασία της εκπαίδευσης. Έναν τομέα, στον οποίο αποκλειστικά τα κράτη μέλη μπορούν να συμβάλλουν. Και αυτό, δεν αφορά μόνο το διεθνή προσανατολισμό της κινητικότητας της εκπαίδευσης και την ίδια την έρευνα, αλλά τα αποτελέσματα, τα οποία αξίζουν ανταμοιβής.
<P>
Οι εθνικές πρωτοβουλίες για ένα καινοτόμο περιβάλλον και την επιβράβευση των αποτελεσμάτων, θα μπορούσαν να βελτιώσουν την ανταγωνιστική θέση. Τι καθιστά τις ευρωπαϊκές περιφέρειες ένα περισσότερο ελκυστικό περιβάλλον για καινοτομία; Η υφιστάμενη γνώση, η αγορά εργασίας και άλλοι τοπικοί παράγοντες. Επομένως, οι αρχές πρέπει να έχουν ένα μελλοντικό όραμα για τα επιδιωκόμενα περιφερειακά χαρακτηριστικά. Η εξειδίκευση ανά περιφέρεια μπορεί, πράγματι, να διαταραχθεί είτε από φορολογικά μέτρα είτε από ομοιόμορφα μέτρα. Αυτά θα οδηγούσαν στην απώλεια της ποιότητας για την Ευρώπη συνολικά.
<P>
Η πρόταση της Επιτροπής χαρακτηρίζεται, περισσότερο από ό,τι η έκθεση, από μία ρεαλιστική προσέγγιση από τη βάση προς τα επάνω. Εάν χρειαστεί, είναι δυνατόν μία κοινοτική προσέγγιση να διαδραματίσει ένα συμπληρωματικό ρόλο για την προώθηση των δικτύων. Κατά αυτόν τον τρόπο, μπορεί η Ένωση να στηρίξει τα μέτρα, τα οποία ενισχύουν το καινοτόμο δυναμικό των κρατών μελών ξεχωριστά, αλλά και από κοινού.

<SPEAKER ID=270 LANGUAGE="FI" NAME="Kauppi">
Κυρία Πρόεδρε, κύριε Επίτροπε, κύριοι συνάδελφοι, η πληροφόρηση και η γνώση συνιστούν τη βάση της οικονομικής ανταγωνιστικότητας, όπως και της ευημερίας ολόκληρης της κοινωνίας. Οι φιλόδοξοι στόχοι της Λισαβόνας κινδυνεύουν να μείνουν απλές κενολογίες και να χαθούν, όπως χάνεται η επίγεια δόξα, εάν η επιτυχία της Ευρωπαϊκής Ένωσης στο πλαίσιο του διεθνούς ανταγωνισμού δεν βασιστεί στην εκπαίδευση και την έρευνα υψηλού επιπέδου.
<P>
Μια σφαιρική πολιτική για την καινοτομία συνδέεται με διάφορες πτυχές, γεγονός που πολλοί συνάδελφοι έχουν ήδη επισημάνει στις παρεμβάσεις τους. Ως ευρωπαίοι νομοθέτες είμαστε υποχρεωμένοι να εστιάσουμε ιδιαίτερα την προσοχή μας στη νομοθετική και διοικητική απλοποίηση. Συμφωνώ με τη θέση του κ. Rόbig και άλλων συναδέλφων ότι η απλοποίηση είναι αναγκαία. Ένας υπερβολικός αριθμός διοικητικών εμποδίων περιορίζει την επιχειρηματική και αναπτυξιακή δραστηριότητα και η κατάσταση αυτή πλήττει ιδιαίτερα τις μικρομεσαίες επιχειρήσεις. Παράλληλα με τη μερική μεταρρύθμιση στον τομέα της εργασίας, χρειαζόμαστε και μια πλήρη διοικητική μεταρρύθμιση, μια καλή αρχή της οποίας έχει ήδη πραγματοποιηθεί στο πλαίσιο της Λευκής Βίβλου σχετικά με τις μορφές διακυβέρνησης.
<P>
Όπως επιβεβαιώσατε και ο ίδιος πριν από μερικές ημέρες, οι αγαπητοί μας ανταγωνιστές, οι ΗΠΑ και η Ιαπωνία, βρίσκονται πιο μπροστά από την ΕΕ όσον αφορά την προώθηση και την πρόοδο των καινοτομιών, μεταξύ άλλων επειδή εκεί η καινοτόμος προσπάθεια και η ανάληψη κινδύνων επιβραβεύονται εντυπωσιακά περισσότερο από ό,τι στην Ευρώπη. Εμείς πρέπει να δημιουργήσουμε συνθήκες πρόσφορες στην ανάπτυξη πρωτοβουλιών και δυναμικών δράσεων. Η επιχειρηματικότητα μπορεί να προωθηθεί ήδη μεταξύ των μαθητών και των σπουδαστών. Τα εκπαιδευτικά μας συστήματα θα δημιουργήσουν μόνο τις προϋποθέσεις για τη λειτουργία "μαθητικών επιχειρήσεων" , για παράδειγμα, οι οποίες θα ακολουθούν τα πρότυπα μιας κανονικής επιχείρησης.
<P>
Επίσης θεωρώ σημαντική τη διαμόρφωση ανθρωπίνου δυναμικού, η οποία συνιστά σημαντικό παράγοντα της καινοτομίας. Η πραγματική κοινωνία της γνώσης πρέπει να είναι διαθέσιμη σε όλους τους πολίτες, γι' αυτό είναι σημαντικό να βελτιωθεί το επίπεδο γνώσεων στο σύνολο του πληθυσμού. Επίσης θα πρέπει να υπάρξει καλύτερη προστασία της πνευματικής κληρονομιάς, σημείο που έχει επισημανθεί και σε άλλες παρεμβάσεις. Έχω υπογραμμίσει και παλαιότερα, κατά τη διάρκεια της θητείας μου, τη σημασία της θέσπισης ενός ευρωπαϊκού διπλώματος ευρεσιτεχνίας το οποίο να καλύπτει ολόκληρη την επικράτεια της Ένωσης. Το ευρωπαϊκό δίπλωμα ευρεσιτεχνίας θα παρέχει στα νέα διπλώματα προστασία σε επίπεδο Ένωσης, μειώνοντας παράλληλα σημαντικά τα διοικητικά έξοδα των επιχειρήσεων.
<P>
Τελευταίο, αλλά όχι λιγότερο σημαντικό: οι ιδέες μας πρέπει να είναι επαναστατικές, ώστε να ξεφύγουμε από την "ορθόδοξη" σκέψη και τον συμβατικό τρόπο δράσης. Πρέπει να δημιουργήσουμε τις συνθήκες που θα επιτρέψουν τη δημιουργία πληθώρας νέων ιδεών, από τις οποίες θα προκύψει ίσως αυτή η μία επαναστατική καινοτομία. Η νέα τεχνολογία δεν εγγυάται απόλυτα ένα ευτυχισμένο μέλλον. Αντικομφορμιστικές ιδέες χρειαζόμαστε σε όλους τους τομείς δράσης -τόσο στις επιχειρήσεις όσο και στη δημόσια διοίκηση.

<SPEAKER ID=271 LANGUAGE="DE" NAME="Martin, Hans-Peter">
Αγαπητή κυρία Πρόεδρε, αγαπητέ κύριε Επίτροπε, ο συμπατριώτης μου, Paul Rόbig, εκπόνησε πάλι, με εκπληκτική επιμέλεια και μια επιμονή που έχει αρχίσει εν τω μεταξύ να μας προκαλεί δέος, μια έκθεση στην οποία αναφέρεται σχεδόν ό,τι είναι καλό και σωστό. Γι' αυτό ακριβώς το λόγο, επιτρέψτε μου ίσως να αμφισβητήσω ορισμένα σημεία.
<P>
Το ερώτημα ήταν γιατί η καινοτομία είναι τόσο σημαντική στην Ευρωπαϊκή Ένωση. Ο εισηγητής έδωσε μια ευρεία απάντηση σε αυτό. Θα μπορούσαμε ασφαλώς να τον ρωτήσουμε επίσης: ποια καινοτομία; Για ποια καινοτομία υπάρχει αυτή τη στιγμή μεγαλύτερη ζήτηση; Μα βέβαια για την καινοτομία στον τομέα της στρατιωτικής τεχνολογίας, ώστε να εντοπίσουμε το ταχύτερο δυνατό τον Οσάμα Μπιν Λάντεν. Αυτή την καινοτομία εννοούμε; Πρόκειται για την καινοτομία στον τομέα της παρακολούθησης, ώστε να μπορούμε στο μέλλον να εντοπίζουμε τους υποχθόνιους; Ή δεν πρέπει να προσδιορίσουμε την έννοια της καινοτομίας κατ' αυτό τον τρόπο; Λαμβάνοντας υπόψη το ευρωπαϊκό σύστημα αξιών, για εμάς, δεν είναι θέμα εισαγωγής καινοτομιών στους τομείς της κατάρτισης και της κοινωνικής μάθησης; Και πώς θα το επιτύχουμε; Δεν θα ήταν καινοτομία να πληροφορηθούμε επιτέλους ποιες είναι οι δαπάνες για την καινοτομία; Κύριε Επίτροπε, το γνωρίζετε;
<P>
Σε ένα μεγάλο κρατίδιο της Ομοσπονδιακής Δημοκρατίας της Γερμανίας προσπάθησα να εκτιμήσω το ύψος των επενδύσεων στο μέλλον. Γνωρίζουμε το ύψος των δαπανών για τη διοίκηση και γνωρίζουμε το ύψος των επενδύσεων σε μεταβιβαστικές πληρωμές. Αλλά για τις επενδύσεις στο μέλλον, το αγνοούμε. Συμφωνούμε όλοι ότι οι πόροι για επενδύσεις δεν είναι ποτέ επαρκείς, διότι μόνο αυτοί εξασφαλίζουν πραγματικά το μέλλον. Αλλά τότε τίθενται τα ερωτήματα: τι είδους μέλλον είναι αυτό; Προς τα πού θέλουμε να προσανατολιστούμε; Ιδιαίτερα, δεν είναι η περίοδος μετά την 11η Σεπτεμβρίου μια ιδανική στιγμή για να θέσουμε υπό αμφισβήτηση μια νοοτροπία που ήταν απλά και μόνο εστιασμένη στην τεχνολογία, και να πραγματοποιήσουμε πολύ περισσότερες έρευνες στον τομέα της κοινωνικής καινοτομίας; Δεν έχει έλθει επίσης η κατάλληλη στιγμή για να εγκαταλείψουμε παλαιά μέσα όπως το Ακαθάριστο Εγχώριο Προϊόν και να θέσουμε εντονότερα στο επίκεντρο το καινοτόμο μέσο ενός δείκτη ευημερίας;
<P>
Πρόκειται για ερωτήσεις που αφορούν μια καλή έκθεση. Πάντως, Paul, σας συγχαίρω άλλη μια φορά!
<P>
(Χειροκροτήματα)

<SPEAKER ID=272 NAME="Κράτσα-Τσαγκαροπούλου">
Κυρία Πρόεδρε, ο ρόλος που παίζει η καινοτομία για την επίτευξη των φιλόδοξων στόχων που έθεσε η Ευρωπαϊκή Ένωση στη Λισαβόνα αναφέρθηκε από τον εισηγητή μας, τον οποίο συγχαίρω για την εμπεριστατωμένη έκθεσή του, αλλά και τους προηγούμενους ομιλητές.
<P>
Η σημασία όμως της καινοτομίας για την οικονομική και κοινωνική μας ανάπτυξη πρέπει να εκτιμηθεί περισσότερο, τόσο από τα κράτη μέλη, όσο και από την ίδια την Ευρωπαϊκή Επιτροπή. Η καθυστερημένη εκκίνηση εκτέλεσης των καινοτόμων μέτρων των διαρθρωτικών ταμείων και η ακύρωση πόρων αποτελούν θλιβερή απόδειξη ότι η καινοτομία έμεινε πολλές φορές στα χαρτιά. Χρειάζεται λοιπόν μια αποφασιστική και συντονισμένη πολιτική για να διεισδύσει η καινοτομία σε ολόκληρο το πλέγμα του οικονομικού και κοινωνικού μας ιστού και να απελευθερώσει τις δημιουργικές ικανότητες των πολιτών μας.
<P>
Γι' αυτό θα ήθελα να τονίσω ιδιαίτερα ότι η πολιτική αυτή πρέπει να διαπνέεται από την αρχή της ισότητας των ευκαιριών. Κατ' αρχάς, δεν θεωρώ ότι η καινοτομία είναι υποχρέωση ή ιδιότητα των νέων ανθρώπων, αλλά πρέπει να αγγίξει όλες τις ηλικίες με τη δια βίου μάθηση και με άλλους τρόπους που αναφέρθηκαν από τους ομιλητές προηγουμένως. Ιδιαίτερα θέλω να αναφερθώ και στην ανάγκη ενθάρρυνσης των γυναικών, στις ατομικές και τις συλλογικές τους προσπάθειες, όπως είναι η δημιουργία επιχειρήσεων, αλλά και των γυναικείων μη κυβερνητικών οργανώσεων για καινοτόμες προσεγγίσεις στις κοινωνικές τους δραστηριότητες οι οποίες έχουν θετικές επιδράσεις στην κοινωνική συνοχή και τη δημιουργία θέσεων απασχόλησης. Η ισότητα ευκαιριών πρέπει να διασφαλισθεί και από γεωγραφική άποψη, δεδομένων των μεγάλων ανισοτήτων μεταξύ των περιφερειών της Ευρωπαϊκής Ένωσης στον τομέα της καινοτομίας. Τόσο από την πλευρά της Ευρωπαϊκής Ένωσης όσο και από τα κράτη μέλη πρέπει να δοθεί ιδιαίτερη προσοχή στις μειονεκτούσες περιφέρειες, οι οποίες είναι συνήθως ορεινές ή νησιωτικές περιοχές της Ένωσης.
<P>
Το έλλειμμα της καινοτομίας που παρουσιάζει η Ευρώπη σε σχέση με τις Ηνωμένες Πολιτείες και την Ιαπωνία υπαγορεύει εγρήγορση και επιστράτευση δυνάμεων. Καινοτόμος λοιπόν χαρακτήρας πρέπει να διαπνέει και την πολιτική διαχείρισης της καινοτομίας στην Ευρωπαϊκή Επιτροπή. Ειδικές μονάδες, όπως αυτή που δημιουργήθηκε για τη διαχείριση των καινοτόμων μέτρων σύμφωνα με το άρθρο 6 του Ευρωπαϊκού Κοινωνικού Ταμείου, αποτελούν θετικό βήμα, αρκεί να στελεχωθούν επαρκώς για να είναι αποτελεσματικές. Η Ευρωπαϊκή Επιτροπή πρέπει επίσης να δώσει ιδιαίτερο βάρος στη διάδοση των αποτελεσμάτων των ορθών πρακτικών. Για το λόγο αυτό, πρέπει να επινοήσει πρωτοποριακές μεθόδους, με σαφώς μεγαλύτερη διεισδυτικότητα και αποτελεσματικότητα απ' αυτές που διαθέτουν οι μέχρι σήμερα εφαρμοσμένες πολιτικές της, τα δε κράτη μέλη της Ευρωπαϊκής Ένωσης, αλλά και υποψήφιες χώρες πρέπει, σε συνεργασία με την Ευρωπαϊκή Επιτροπή, να λάβουν όλα τα κατάλληλα μέτρα για τη διάδοση των καλών πρακτικών και την υιοθέτηση όλων αυτών των νέων μοντέλων που χαρακτηρίζουν τις επιδόσεις των καλών κρατών.

<SPEAKER ID=273 NAME="Liikanen">
. (ΕΝ) Θα ήθελα να ευχαριστήσω τον εισηγητή, κ. Rόbig, για μια εξαιρετική έκθεση, και το Σώμα για μια συζήτηση που φανερώνει ποιότητα και αφοσίωση.
<P>
Έχει αναγνωριστεί ευρέως ότι οι πολιτικές που ενθαρρύνουν την καινοτομία αποτελούν καθοριστικό παράγοντα για την οικονομική ανάπτυξη. Με μεγάλη χαρά θα σας παρουσιάσω σήμερα το πιο πρόσφατο εύρημα της πολιτικής εισαγωγής καινοτομιών της ΕΕ, δηλαδή τον Ευρωπαϊκό Πίνακα Αποτελεσμάτων στον Τομέα της Καινοτομίας του 2001, ο οποίος συντάχθηκε ως συνέχεια της περυσινής έκθεσης.
<P>
Ο Ευρωπαϊκός Πίνακας Αποτελεσμάτων του 2001 στον Τομέα της Καινοτομίας αποτελεί μια αφετηρία για τη στρατηγική της Ένωσης που αποβλέπει στην αξιοποίηση της συνολικής ανταγωνιστικότητας, προτείνοντας ένα κοινό μέτρο για τις επιδόσεις μιας χώρας που βασίζεται σε 17 δείκτες. Θα ήθελα επίσης να πω ότι συμμερίζομαι τη γνώμη του εισηγητή και υπογραμμίζω κι εγώ με τη σειρά μου τη σημασία της εκπαίδευσης και της επαγγελματικής κατάρτισης, κάτι που αναφέρθηκε και από όλους τους άλλους ομιλητές. Ένας δείκτης απαραίτητος για την έκθεση προστέθηκε στον πίνακα και καλύπτει τη δια βίου κατάρτιση.
<P>
Οι επιδόσεις της ΕΕ στους τομείς της ανάπτυξης και του βιοτικού επιπέδου σε σχέση με τις ΗΠΑ και την Ιαπωνία σκιαγραφούν τις προκλήσεις-κλειδιά που αντιμετωπίζει η ΕΕ στην προσπάθεια αύξησης της ανταγωνιστικότητάς της. Στη διάρκεια των τελευταίων εικοσιπέντε χρόνων και με εξαίρεση κάποιες προσωρινές κυκλικές διακυμάνσεις, η ΕΕ δεν συμβάδιζε με τις ΗΠΑ στην αναβάθμιση των συνθηκών διαβίωσης. Το χάσμα είναι τώρα μεγαλύτερο από ό,τι ήταν ένα τέταρτο του αιώνα πριν. Συνολικά, η διαφορά στο βιοτικό επίπεδο μπορεί να αποδοθεί σε δύο παράγοντες: κατά τα δύο τρίτα στο ποσοστό απασχόλησης, το οποίο είναι χαμηλότερο, και κατά το ένα τρίτο στην παραγωγικότητα. Θα επικεντρωθώ στο χάσμα που υπάρχει στον τομέα της παραγωγικότητας.
<P>
Μέχρι τα μέσα της δεκαετίας του 1990, το χάσμα στον τομέα της παραγωγικότητας μεταξύ ΕΕ και ΗΠΑ μειωνόταν με σταθερούς ρυθμούς. Στο δεύτερο μισό της δεκαετίας του 1990, ωστόσο, η γρήγορη επιτάχυνση της παραγωγικότητας στις ΗΠΑ διεύρυνε και πάλι το χάσμα αυτό. Μέχρι τις αρχές της δεκαετίας του 1990, οι βιομηχανίες έντασης κεφαλαίου τέθηκαν επικεφαλής της αύξησης της παραγωγικότητας. Αυτό άλλαξε στα μέσα της δεκαετίας του 1990, όταν καθοριστικό ρόλο ανέλαβαν η έρευνα και η καινοτομία. Οι βιομηχανίες που απέδιδαν περισσότερο στα τέλη της δεκαετίας του 1990 ήταν ως επί το πλείστον εκείνες που είχαν επενδύσει στην έρευνα.
<P>
Η συνολική στρατηγική ώθησης της ανταγωνιστικότητας προϋποθέτει τις συνδυασμένες προσπάθειες Ένωσης και κρατών μελών με σκοπό την ανάπτυξη πιο αποτελεσματικών πολιτικών που να ενθαρρύνουν και να στηρίζουν την καινοτομία. Οι πολιτικές εισαγωγής καινοτομιών σε εθνικό επίπεδο θα πρέπει να ενισχυθούν, να αναπτυχθούν και να υιοθετήσουν ένα σταθερό προσανατολισμό μέσα στην ΕΕ. Γι' αυτό χρειαζόμαστε μια τακτική άσκηση συγκριτικής αξιολόγησης που να εκτιμά και να συγκρίνει τις επιδόσεις των χωρών της ΕΕ, να εντοπίζει ζωτικής σημασίας αδύνατα και ισχυρά σημεία, και να μας βοηθά να σχεδιάσουμε και να ρυθμίσουμε τις πολιτικές εισαγωγής καινοτομιών αναλόγως.
<P>
Θεωρώντας την ΕΕ στο σύνολό της, βρισκόμαστε πάλι πίσω σε σχέση με τις ΗΠΑ και την Ιαπωνία στους περισσότερους δείκτες. Μειονεκτούμε σημαντικά όσον αφορά τις επενδύσεις του ιδιωτικού τομέα στην έρευνα και την ανάπτυξη. Ταχεία πρόοδος στην έρευνα και την ανάπτυξη των επιχειρήσεων στην Ιαπωνία και τις ΗΠΑ από το 1994 μεγάλωσε ανησυχητικά το χάσμα μεταξύ μας. Οι δαπάνες των ΗΠΑ στον τομέα αυτό ξεπερνούν αυτές της Ευρώπης κατά 74%.
<P>
Η δραστηριότητα της Ευρώπης στο ζήτημα των διπλωμάτων ευρεσιτεχνίας υψηλής τεχνολογίας είναι επίσης πολύ ισχνή: οι επιχειρήσεις των ΗΠΑ υποβάλλουν περισσότερες αιτήσεις για διπλώματα ευρεσιτεχνίας υψηλής τεχνολογίας στην Ευρώπη από ό,τι οι ευρωπαϊκές επιχειρήσεις. Η ιαπωνική ευρεσιτεχνία στην Ευρώπη είναι σχεδόν το ίδιο ισχυρή όσο και η αμερικάνικη. Αυτή η ανισορροπία στον τομέα της ευρεσιτεχνίας αποτελεί ένα ζήτημα που χρήζει άμεσης προσοχής. Σε επίπεδο κρατών μελών, η εικόνα είναι διαφορετική. Οφείλω να πω ότι, όσον αφορά πολλούς δείκτες, οι χώρες της ΕΕ με τις καλύτερες επιδόσεις προηγούνται και σε παγκόσμιο επίπεδο, με επιδόσεις συχνά κατά πολύ καλύτερες από εκείνες των ΗΠΑ και της Ιαπωνίας.
<P>
Θα σας δώσω ένα παράδειγμα: το ΗΒ, η Ιρλανδία και η Γαλλία, για παράδειγμα, είναι οι μεγαλύτεροι προμηθευτές πτυχιούχων θετικών επιστημών και μηχανικών στον κόσμο. Οι Κάτω Χώρες, η Σουηδία και η Δανία είναι μπροστά όσον αφορά την οικιακή πρόσβαση στο Διαδίκτυο. Η Φινλανδία, οι Κάτω Χώρες και η Σουηδία προηγούνται στη δημόσια έρευνα και την ανάπτυξη. Και η Σουηδία είναι κατά πολύ μπροστά στις δαπάνες των επιχειρήσεων για έρευνα και ανάπτυξη.
<P>
Ωστόσο, οι διαφορές στον τομέα των καινοτομιών είναι ακόμη σημαντικές μεταξύ των κρατών μελών. Χώρες όπως η Δανία και η Φινλανδία, των οποίων οι επιδόσεις ήταν ήδη υψηλές, εξακολουθούν να βρίσκονται επικεφαλής στον τομέα αυτό με βάση τον δείκτη καινοτομίας, δηλαδή σε επίπεδο εξέλιξης, όχι μόνο πινάκων. Η Ελλάδα και η Ισπανία πλησιάζουν με γοργούς ρυθμούς τον μέσο όρο της ΕΕ, έχοντας ξεκινήσει από σχετικά χαμηλή βάση. Αλλά η αλλαγή είναι σημαντική και θετική. Οι τέσσερις μεγαλύτερες οικονομίες της ΕΕ (Γαλλία, Γερμανία, ΗΒ και Ιταλία) βελτιώνονται, αλλά με ρυθμούς κάτω του μέσου όρου της ΕΕ.
<P>
Μπορούμε να διδαχτούμε αρκετά μαθήματα από αυτά τα αποτελέσματα. Η Ένωση θα πρέπει: πρώτον, να επενδύσει στην εκπαίδευση και την επαγγελματική κατάρτιση, όπως είπαμε ήδη αρκετές φορές· δεύτερον, να βελτιώσει τις επιδόσεις της στον τομέα της υψηλής τεχνολογίας και να προωθήσει το επιχειρηματικό πνεύμα· τρίτον, να βοηθήσει στην επιτάχυνση της έρευνας και ανάπτυξης των επιχειρήσεων, ενθαρρύνοντας τα κράτη μέλη να εισαγάγουν ή να αυξήσουν τα απαραίτητα κίνητρα· και, τέλος, να προωθήσει τη χρήση της τεχνολογίας σε όλους τους τομείς της οικονομίας, συμπεριλαμβανομένης και της δημόσιας διοίκησης.
<P>
Με χαρά διαπιστώνω ότι αρκετοί από αυτούς τους τομείς καλύπτονται ικανοποιητικά από την έκθεση του κ. Rόbig. Πιστεύω ότι αυτή η έκθεση θα βοηθήσει στην προώθηση μιας κοινής συναίνεσης. Κάτι τέτοιο είναι απαραίτητο, όπως αποδεικνύεται από τα αποτελέσματα του Πίνακα Αποτελεσμάτων στον Τομέα της Καινοτομίας. Η έκθεση εκφράζει την επιθυμία της Ευρώπης να μειώσει το έλλειμμα που παρατηρείται στον τομέα της καινοτομίας στην Ένωση και να επιτύχει τους στόχους που τέθηκαν στη Λισαβόνα, και γι' αυτό το λόγο καταβάλλει μεγάλη προσπάθεια προκειμένου να βοηθήσει στη βελτίωση της συνολικής ανταγωνιστικότητας της ΕΕ.
<P>
Ελπίζω ότι θα μου δοθεί η ευκαιρία να επανέλθω σε αυτά τα ζητήματα κατά τη συζήτηση της έκθεσης της Επιτροπής για την Ανταγωνιστικότητα 2001, η οποία θα παρουσιαστεί σε μερικές εβδομάδες.

<SPEAKER ID=274 NAME="Πρόεδρος">
Ευχαριστούμε, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Εξάντληση των δικαιωμάτων που απορρέουν από το σήμα
<SPEAKER ID=275 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0311/2001) του κ. Mayer, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την εξάντληση των δικαιωμάτων που απορρέουν από τη σήμανση (SEC(1999)2033 - C5-0354/2000 - 2000/2187(COS)).

<SPEAKER ID=276 LANGUAGE="DE" NAME="Mayer, Hans-Peter">
Κυρία Πρόεδρε, θέλω να παρουσιάσω εν συντομία την ουσία του προβλήματος καθώς και τα βασικά σημεία της έκθεσής μου. Το κύριο μήνυμα είναι ότι η Επιτροπή καλείται να πραγματοποιήσει έως τις 31 Δεκεμβρίου 2002 μια λεπτομερή μελέτη για τις ενδεχόμενες συνέπειες από τη μετάβαση στην αρχή της διεθνούς ανάλωσης. Η μελέτη Nera, που υπέβαλε η Επιτροπή το 1999, δεν πραγματεύεται επαρκώς το θέμα αυτό. Το δικαίωμα επί του σήματος ισχύει μόνο στον τομέα για τον οποίο χορηγήθηκε. Η ανάλωση σε κοινοτική κλίμακα ισχύει για το κοινοτικό σήμα και τα εθνικά σήματα όταν ο κάτοχος του σχετικού δικαιώματος έχει διαθέσει το προϊόν του στο εμπόριο εντός της Κοινότητας για πρώτη φορά. Όταν ο κάτοχος αυτός διαθέτει το προϊόν του στην αγορά εκτός της Κοινότητας, τα δικαιώματα επί των σημάτων δεν έχουν ακόμη αναλωθεί στην Κοινότητα. Επομένως, μπορεί να απαγορεύει την εισαγωγή του προϊόντος στην Κοινότητα από παράλληλους εισαγωγείς. Δηλαδή, βάσει της νομοθεσίας για την ανάλωση που ισχύει σε κοινοτική κλίμακα, μπορεί να καθιερώσει δύο τιμές: μία χαμηλότερη για τις χώρες εκτός της Κοινότητας και μία υψηλότερη για την ίδια την Κοινότητα.
<P>
Αυτή η πολιτική διαχωρισμού των τιμών δεν αποτελεί όμως το στόχο του δικαιώματος επί του σήματος. Πράγματι, ο βασικός στόχος του σήματος είναι να καθίσταται το προϊόν διακριτό και γνωστό και να επισημαίνεται μια συγκεκριμένη ποιότητα. Μπορεί να γίνει επίσης λόγος για την επίδραση της διαφήμισης. Ο διαχωρισμός μεταξύ αγορών εις βάρος των καταναλωτών στην Κοινότητα δεν μπορεί να είναι στόχος χορήγησης ενός κοινοτικού σήματος. Ούτε από την άποψη του δικαίου του ανταγωνισμού προβάλλονται επιχειρήματα κατά των παράλληλων εισαγωγών. Γιατί λοιπόν πρέπει οι τελευταίες να μπορούν να παρεμποδίζονται εμμέσως βάσει του δικαιώματος επί του σήματος; Αυτό δεν είναι σωστό.
<P>
Οφείλουμε να ενεργήσουμε για να ενταθεί ο ανταγωνισμός και να μειωθούν οι τιμές πάλι στον τομέα των προϊόντων με σήμα. Μια μελέτη της σουηδικής αρχής επί του ανταγωνισμού προβάλλει την ίδια άποψη, όπως και ένα έγγραφο συζήτησης της ιρλανδικής αρχής επί του ανταγωνισμού. Μια ακρόαση ενώπιον εξεταστικής επιτροπής της Βουλής των Κοινοτήτων παρουσιάζει επίσης κυρίως επιχειρήματα υπέρ της διεθνούς ανάλωσης.
<P>
Πρέπει να ληφθεί υπόψη και ένας νέος σπουδαίος παράγοντας: δηλαδή, το αυξανόμενο εμπόριο στο Διαδίκτυο. Η τρέχουσα νομοθεσία για την ανάλωση θα μπορούσε να παρεμποδίσει την ανάπτυξη του ηλεκτρονικού εμπορίου. Πράγματι, δεν είναι βέβαιο κατά πόσο επιτρέπεται η πώληση μέσω του Διαδικτύου, με επακόλουθη αποστολή των προϊόντων με σήμα, από την άποψη του δικαίου των σημάτων. Ωστόσο, η νομική ασφάλεια και η προστασία των καταναλωτών αποτελούν βασικές προϋποθέσεις για την ανάπτυξη του εμπορίου μέσω του Διαδικτύου.
<P>
Επιπλέον, πρέπει να ληφθούν υπόψη και τα εξής: υπάρχουν α) σήματα με τα οποία δεν έχει ταυτιστεί σχεδόν κανένα συγκεκριμένο προϊόν. Για παράδειγμα, ας φανταστούμε ότι παραγγέλλουμε ένα προϊόν "Siemens" . Ένα προϊόν "Siemens" μπορεί να είναι μια λάμπα, ένα πλυντήριο ρούχων ή ένας πυρηνικός σταθμός. Υπάρχουν β) σήματα που χαρακτηρίζουν μια κατηγορία προϊόντων όπως π.χ. τα υποδήματα Adidas, είτε αυτά είναι πέδιλα είτε υποδήματα με διπλές σόλες. Υπάρχουν γ) σήματα που απαιτούν μια απόλυτη ταύτιση, π.χ. στον τομέα της ιατρικής. Το προϊόν δεν επιτρέπεται να διαφέρει ούτε ένα μικρογραμμάριο από τον τύπο προϊόντος στον οποίο έχει χορηγηθεί το σήμα.
<P>
Όλα αυτά τα σημεία αποτελούν αρκετά επιχειρήματα για να ζητήσει η Επιτροπή την πραγματοποίηση μιας ίδιας εμπεριστατωμένης μελέτης. Στη μελέτη αυτή πρέπει επίσης να γίνει σύγκριση με τα σημαντικότερα εμπορικά κράτη του κόσμου και να μελετηθούν και αναλυθούν με ακρίβεια οι συνέπειες για την κατάσταση της αγοράς εργασίας στην ΕΕ.

<SPEAKER ID=277 LANGUAGE="FR" NAME="Fourtou">
Κυρία Πρόεδρε, θα ήθελα καταρχάς να συγχαρώ θερμά τον εισηγητή, ο οποίος είχε να αντιμετωπίσει εξαιρετικά σαφείς θέσεις, αλλά άκουσε όλες τις πλευρές και πρότεινε μια εναλλακτική λύση κοινά αποδεκτή, υπό τη μορφή μιας πρότασης για συμπληρωματική μελέτη. Η θέση αυτή είναι εξαιρετικά σημαντική και αναγκαία, πολύ περισσότερο διότι η συγκεκριμένη έκθεση αναφέρεται σε καίρια προβλήματα της παγκοσμιοποίησης και της ευρωπαϊκής ολοκλήρωσης. Εκτός από τα άμεσα συμφέροντα των καταναλωτών και των παραγωγών, διακυβεύεται στην πραγματικότητα η οικονομική θέση της Ευρωπαϊκής Ένωσης στο διεθνές εμπόριο. Ορισμένοι μπορεί να είναι υπέρμαχοι της καθολικής ελευθέρωσης των συναλλαγών, άλλοι, εμού συμπεριλαμβανομένης, εκτιμούν ότι το καθεστώς της κοινοτικής ανάλωσης ανταποκρίνεται στην αναγκαιότητα ολοκλήρωσης της εσωτερικής αγοράς, την κατεξοχήν απάντηση όσον αφορά την ενίσχυση της Ευρώπης στο πλαίσιο του διεθνούς ανταγωνισμού. Εκτός από την έννοια αυτή της ολοκλήρωσης, το μείζον ζήτημα της συγκεκριμένης έκθεσης είναι η υποστήριξη της καινοτομίας και ένας Θεός ξέρει πόσος λόγος έγινε στην προηγούμενη έκθεση για την υποστήριξη της καινοτομίας και της δημιουργικότητας στην Κοινότητα. Το σήμα αποτελεί, πράγματι, το πρώτο και πιο αποτελεσματικό εργαλείο για την προστασία της πνευματικής ιδιοκτησίας. Αποτελεί εγγύηση για τον καταναλωτή όσον αφορά τη γνησιότητα, την ποιότητα ενός προϊόντος. Διασφαλίζει την προπώλησή του, αποτελεί προϋπόθεση των επενδύσεων και, περαιτέρω, της δημιουργίας. Μια αλλαγή καθεστώτος θα οδηγούσε σε μείωση των επενδύσεων στην έρευνα και την ανάπτυξη ευρωπαϊκών προϊόντων και ο αντίκτυπος στις θέσεις απασχόλησης θα μπορούσε να είναι τραγικός. Το ισχύον καθεστώς επιτρέπει από την άλλη την καλύτερη δυνατή προστασία από τις απομιμήσεις, διότι οι δίαυλοι που χρησιμοποιούν οι παράλληλοι εισαγωγείς, είναι συχνά εκείνοι μέσω των οποίων διακινούνται λαθραία προϊόντα. Ενόψει των μελετών που έχουμε σήμερα στη διάθεσή μας, και το τονίζω, "σήμερα" , δεν διαθέτουμε κανένα στοιχείο που να αιτιολογεί επαρκώς μια αλλαγή καθεστώτος, η οποία θα μπορούσε να αποβεί επιζήμια για την έρευνα. Ελπίζω ότι η συμπληρωματική θεώρηση που προτείνει ο εισηγητής μας θα επιβεβαιώσει την άποψη αυτή.

<SPEAKER ID=278 LANGUAGE="ES" NAME="Berenguer Fuster">
Κυρία Πρόεδρε, καταρχάς θα ήθελα να συγχαρώ τον κ. Mayer για την έκθεση που μας παρουσιάζει σήμερα. Γνωρίζω πολύ καλά ότι δεν είναι η έκθεση την οποία θα ήθελα να εγκρίνω και, παρότι αυτό δεν τον παρηγορεί, θα ήθελα να του πω πως και εγώ θα προτιμούσα η έκθεση που τελικά θα εγκριθεί από αυτό το Κοινοβούλιο να ήταν αυτή που αρχικά είχε καταρτίσει ο κ. Mayer.
<P>
Ενώπιον των τεράστιων συμφερόντων που υπάρχουν για την παρεμπόδιση του παγκόσμιου εμπορίου επώνυμων προϊόντων, ενώπιον μιας ασυνήθιστης έκθεσης κάποιας συμβούλου που δηλώνει ότι οι καταναλωτές δεν θα επωφελούνταν άμεσα από την αγορά εμπορευμάτων σε χαμηλότερες τιμές και ενώπιον της μέτριας στάσης της Επιτροπής που δεν φαίνεται να ενδιαφέρεται να αναζητήσει λύση σε ένα πρόβλημα που επηρεάζει κατά τρόπο πολύ αρνητικό τους ευρωπαίους καταναλωτές, ο κ. Mayer μπόρεσε να καταρτίσει μια έκθεση στην οποία κάνει έκκληση για επιμονή στην αναζήτηση τρόπων αποτροπής των κατασκευαστών επώνυμων προϊόντων από το να χρεώνουν ασυνήθιστα υψηλές τιμές στις ευρωπαϊκές αγορές.
<P>
Όταν τον Ιούλιο του 1998 το Ευρωπαϊκό Δικαστήριο εξέδωσε καταδικαστική απόφαση κατά της Silhouette δημιουργήθηκε μεγάλη αναταραχή σε χώρες που είχαν αναγνωρίσει την αρχή της διεθνούς ανάλωσης των συγκεκριμένων προϊόντων. Είτε δια νόμου, όπως συνέβαινε επί παραδείγματι στη Σουηδία, είτε δια δικαιοδοσίας, όπως συνέβαινε στη χώρα μου, την Ισπανία.
<P>
Νομικώς, η καταδικαστική απόφαση δεν μπορεί να προσβληθεί εφόσον στο άρθρο 7 της οδηγίας περί εμπορικών σημάτων λέγεται ότι εφόσον επιβληθεί έμμεσα η κοινοτική αρχή της ανάλωσης, επιβάλλεται έμμεσα η απαγόρευση της διεθνούς ανάλωσης. Ωστόσο, αυτή είναι μια νομικίστικη ερμηνεία που δεν εμποδίζει την αναγνώριση, όπως πράττει η καταδικαστική απόφαση, των επιβλαβών επιπτώσεων στους καταναλωτές του γεγονότος ότι οι κάτοχοι των σημάτων μπορούν να εμποδίζουν την εισαγωγή των ίδιων τους των προϊόντων αν προέρχονται από τρίτες χώρες.
<P>
Τα επιχειρήματα εκείνων που υπερασπίζονται την απαγόρευση της διεθνούς ανάλωσης των σημάτων, καταπολέμηση των προϊόντων παραποίησης, διατήρηση του κύρους, μεταφορά εισοδήματος από τον κατασκευαστή στον εισαγωγέα, έρχονται σε αντίθεση με μια πραγματικότητα που περιλαμβάνεται στα έγγραφα που κατήρτισε ο εισηγητής.
<P>
Όταν επιτρέπονται οι παράλληλες εισαγωγές από τρίτες χώρες, μειώνονται οι τιμές των επώνυμων προϊόντων. Τα δεδομένα που παρέχονται σχετικά με την αύξηση των τιμών στη Γερμανία, όταν η μεταρρύθμιση του γερμανικού δικαίου εμπόδισε τη διεθνή ανάλωση είναι κατηγορηματικά. Και παρότι από την πείρα μου μπορώ να εξάγω λίγο μεγαλύτερη επιστημονική αξία, θα πρέπει να επισημάνω πως είχα την ευκαιρία να διαπιστώσω ότι στις Ηνωμένες Πολιτείες ένα προϊόν που στην Ισπανία αγοράζω για 10 ευρώ, εκεί κοστίζει απλά 1,5 ευρώ.
<P>
Για όλα αυτά και παρότι υπήρξαν επιφυλάξεις για την επίτευξη συμφωνίας υπέρ ενός περισσότερο φιλόδοξου ψηφίσματος, είναι σημαντικό να αναλάβει η Επιτροπή μια πρωτοβουλία υπέρ των καταναλωτών και να προωθήσει προτάσεις για την ενίσχυση της παγκόσμιας αγοράς, διευκολύνοντας την άρση των εμπορικών εμποδίων που δεν είναι μόνο τελωνειακού χαρακτήρα αλλά που πολλές φορές συνίστανται σε πρακτικές κατά του ανταγωνισμού επιχειρήσεων που αποσκοπούν στην υπεράσπιση των συμφερόντων τους.

<SPEAKER ID=279 LANGUAGE="SV" NAME="Thors">
Κυρία Πρόεδρε, κύριε Επίτροπε, λυπούμαι για το γεγονός ότι δεν έχω διαβάσει ούτε το βιβλίο Νο Logo ούτε την ειδική έκθεση του Economist με τίτλο Pro Logo. Είναι ωστόσο σαφές ότι συμμετέχουμε σε μία ιδιαίτερα ενδιαφέρουσα συζήτηση για τα σήματα και τη σημασία τους για τον καταμερισμό των παγκόσμιων αγορών. Εμείς οι οποίοι επιθυμούμε μία παγκοσμιοποίηση προς το συμφέρον όλων είμαστε υπέρ της διεθνούς εξάντλησης των δικαιωμάτων που απορρέουν από τα σήματα, σύμφωνα με την αρχική έκθεση Mayer. Το ίδιο ισχύει και για όσους είναι υπέρ μίας αποτελεσματικής πολιτικής ανταγωνισμού, όπως ανέφερε ο εισηγητής. Η εξάντληση των δικαιωμάτων στην Ευρώπη σήμερα επιτρέπει τον καταμερισμό των αγορών, γεγονός θετικό για τους κατασκευαστές, όχι όμως και για τους καταναλωτές.
<P>
Διάφορες μελέτες μπορούν να καταλήξουν σε διαφορετικά πορίσματα. Η Επιτροπή αντιμετωπίζει σχετικά αρνητικά τη διεθνή εξάντληση των δικαιωμάτων στη μελέτη της, συγχρόνως όμως έχουμε και τις εμπειρίες που ανέφερε ο προλαλήσας, ότι δηλαδή στις περισσότερες χώρες τα προϊόντα ακρίβηναν αφότου θεσπίστηκε η κοινοτική εξάντληση των δικαιωμάτων που απορρέουν από τα σήματα, όπως για παράδειγμα στην Γερμανία, τη Σουηδία και τη Μεγάλη Βρετανία. Λυπούμαι επίσης για το γεγονός ότι το ζήτημα αυτό δεν μπόρεσε να προχωρήσει κατά το διάστημα της σουηδικής Προεδρίας, η οποία γνωρίζω ότι του έδωσε προτεραιότητα.
<P>
Για το λόγο αυτό ελπίζω ότι θα καταλήξουμε τώρα σε μία έκθεση για το ζήτημα αυτό και ότι η Επιτροπή θα μπορέσει να μας ενημερώσει σχετικά με τις δυνατότητες που υπάρχουν να θέσουμε το ζήτημα αυτό στον ΠΟΕ, όπου πρόκειται να αρχίσει σύντομα ένας νέος γύρος.
<P>
Πιστεύω επίσης ότι είναι σημαντικό να μην συγχέουμε αυτό το ζήτημα με το πρόβλημα της πειρατικής κατασκευής, ζήτημα απολύτως διαφορετικό. Υπάρχουν νέες μέθοδοι για τη διαπίστωση της γνησιότητας των προϊόντων μέσω της σωστής και λεπτομερούς ταυτοποίησης, η οποία επιτρέπει την αντιμετώπιση του προβλήματος με έναν εντελώς νέο τρόπο. Ελπίζω για το λόγο αυτό ότι η Επιτροπή θα υποστηρίξει τις προσπάθειες στις οποίες δίνει ιδιαίτερη σημασία το Κοινοβούλιο σήμερα και στις οποίες δίνει ιδιαίτερη σημασία και η Ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών.

<SPEAKER ID=280 NAME="Whitehead">
(ΕΝ) Κυρία Πρόεδρε, τέτοιες στιγμές η βραχυλογία είναι καθήκον και όχι αρετή. Παρόλο που δεν ήμουν μέλος της επιτροπής η οποία σύνταξε την παρούσα έκθεση, θα ήθελα να μιλήσω, γιατί η συνάδελφός μου, η κ. McCathy, που ήταν μέλος, απουσιάζει λόγω των τραγικών γεγονότων τα οποία τώρα συζητούνται στη διάσκεψη του κόμματός μας στο Μπράιτον.
<P>
Μιλάω ως κάποιος που ανησυχεί για τα καταναλωτικά ζητήματα. Όπως η κ. Thors, έτσι κι εγώ υπήρξα κάποτε πρόεδρος της διακομματικής ομάδας Προστασίας των Καταναλωτών. Ο Κανονισμός του Κοινοβουλίου δεν μας επιτρέπει να εκφράζουμε αυτές τις απόψεις όπως κάναμε παλαιότερα. Η μεγάλη πλειοψηφία την οποία συγκέντρωσε ο κ. Mayer στην Επιτροπή Νομικών Θεμάτων και Εσωτερικής Αγοράς ήταν, ασφαλώς, ένδειξη μιας ανταπόκρισης η οποία, όπως είπε και ο συνάδελφός μου, ήταν κατώτερη από τις προσδοκίες του. Κατώτερη και από τις δικές μου και, φαντάζομαι, κατώτερη και από εκείνες του Κοινοβουλίου.
<P>
Η κύρια σύσταση εδώ είναι να μελετηθούν περαιτέρω οι συνέπειες μιας μετάβασης στη χρησιμοποίηση της αρχής της διεθνούς εξάντλησης. Ωραία, αλλά πόσος χρόνος θα χρειαστεί μέχρι να εμποδιστεί ο παράλληλος εισαγωγέας από το να πουλήσει στον καταναλωτή ένα προϊόν καλής ποιότητας σε τιμή που συμφέρει και τους δύο; Η περίπτωση δεν είναι ανάλογη με τα πλαστά προϊόντα, όπως υπαινίχθηκε ένας άλλος ομιλητής. Δεν πρόκειται για ανταγωνιστική πώληση με απώλεια κέρδους και σκοπό να πληγούν τα ανταγωνιστικά προϊόντα, ούτε και μειώνει την ποιότητα των προϊόντων αυτών. Πρόκειται για ξεκάθαρη παρακώλυση του εμπορίου, η οποία δεν θα περιορίσει τις λεγόμενες "γκρίζες αγορές" , αλλά θα τις κάνει πιο συγκεχυμένες και περίπλοκες.
<P>
Πρέπει η μελέτη αυτή να μας αποκαλύψει τη σκοτεινή πλευρά αυτού που θέλει να αποκαλείται έντιμο εμπόριο. Πραγματικά, δεν περιμένω από τον Επίτροπο τίποτε περισσότερο απόψε από όσα μου έχει ήδη πει ιδιαιτέρως. Ωστόσο το θέμα δεν μπορεί να κλείσει εδώ. Η υπόθεση Silhouette δεν ήταν η τελευταία λέξη για όλα αυτά, και, όπως θα αναγνώριζε και ο κ. Mayer, ούτε και η έκθεσή του. Παρόλ' αυτά, τον συγχαίρω.

<SPEAKER ID=281 NAME="Bolkestein">
. (ΕΝ) Κυρία Πρόεδρε, πρόκειται για ένα σημαντικό θέμα, το οποίο συζητήθηκε σε διάφορα μέρη και διάφορα χρονικά σημεία. Είναι σημαντικό το καθεστώς της εξάντλησης των δικαιωμάτων επί του σήματος, το οποίο εφαρμόζει η Κοινότητα, να διασφαλίζει μια σωστή ισορροπία ανάμεσα στις τιμές καταναλωτή και την προστασία των δικαιωμάτων που απορρέουν από το σήμα. Οι υπέρμαχοι της αλλαγής στο καθεστώς εξάντλησης που ισχύει στην Κοινότητα, υποστηρίζουν ότι μια μονομερής αλλαγή στην εξάντληση των δικαιωμάτων επί του σήματος θα είχε σημαντικό αντίκτυπο στις τιμές καταναλωτή.
<P>
Η Επιτροπή δεν έχει πεισθεί ότι θα ίσχυε κάτι τέτοιο. Σύμφωνα με τη μελέτη Nera η οποία διεξήχθη από εταιρία εμπειρογνωμόνων εγκατεστημένη στο Λονδίνο και υποβλήθηκε στην Επιτροπή τον Φεβρουάριο 1999, οι τιμές υπό το καθεστώς εξάντλησης δεν θα ήταν πιθανότατα πολύ διαφορετικές από αυτές που ισχύουν σήμερα. Ο κ. Berenguer Fuster και ο εισηγητής αναφέρθηκαν σε υποτιθέμενη αύξηση της τιμής των φιλμ, των αρωμάτων και των φωτογραφικών μηχανών στη Γερμανία. Μόλις γνωστοποιήθηκε κάτι τέτοιο, οι σχετικοί κλάδοι υπέβαλαν στην Κοινότητα στατιστικά στοιχεία τα οποία αποδείκνυαν ότι οι τιμές δεν είχαν αυξηθεί, όπως ισχυρίζονταν ορισμένοι, αλλά είχαν παραμείνει οι ίδιες ή σε ορισμένες περιπτώσεις είχαν μειωθεί κιόλας. Οι υποτιθέμενες αποδείξεις που αφορούσαν τη Γερμανία δεν είναι αυτό που φαίνονται και, στην πραγματικότητα, ενισχύουν την υπόθεση την οποία προωθούσε η Επιτροπή και όχι εκείνη υπέρ της διεθνούς εξάντλησης.
<P>
Μελέτη των τιμών διεξήχθη ακόμη από τις κυβερνήσεις της Σουηδίας και του ΗΒ. Είναι ενδιαφέρον, και σημαντικό γι' αυτή τη συζήτηση, να αναφέρουμε ότι σε όσα προϊόντα ήταν δυνατή η σύγκριση τιμών ανάμεσα στην Ευρωπαϊκή Ένωση και τις Ηνωμένες Πολιτείες, η φτηνότερη αγορά ήταν στις περισσότερες περιπτώσεις στο εσωτερικό της Ευρωπαϊκής Ένωσης. Για μερικά είδη, οι Ηνωμένες Πολιτείες ήταν μάλιστα η ακριβότερη αγορά. Επιπλέον, σημαντικές διαφορές παρατηρήθηκαν στις τιμές προϊόντων ανάμεσα σε κράτη μέλη. Γενικά, οι τιμές στη Γερμανία και τη Γαλλία ήταν χαμηλότερες από ό,τι στο ΗΒ και τη Σουηδία. Οι διαφορές αυτές υπάρχουν στα μέρη της Ευρωπαϊκής Ένωσης όπου ισχύει τοπική εξάντληση του δικαιώματος επί του σήματος και όχι διεθνής εξάντληση. Με άλλα λόγια, για όλα τα κράτη μέλη της Ευρωπαϊκής Ένωσης, ισχύει το ίδιο καθεστώς εξάντλησης, υπάρχει ωστόσο μια διαφορά της τάξεως του 40% στην τιμή των ηλεκτρικών ειδών στη Σουηδία και τη Γερμανία. Αυτό σαφώς αποδεικνύει ότι η εσωτερική αγορά δεν λειτουργεί όπως θα έπρεπε, αλλά και ότι οι διαφορά στις τιμές δεν έχει καμία σχέση με το εάν το καθεστώς εξάντλησης είναι τοπικό ή διεθνές.
<P>
Οι διαφορές των τιμών στο εσωτερικό της Ευρωπαϊκής Ένωσης συχνά ξεπερνούν τις διαφορές των τιμών ανάμεσα στα κράτη μέλη της ΕΕ και τις Ηνωμένες Πολιτείες. Με άλλα λόγια, τα επιχειρήματα υπέρ της άποψης ότι η διεθνής εξάντληση θα οδηγούσε σε μείωση των τιμών δεν έχουν καμία βαρύτητα. Στην πραγματικότητα, η Επιτροπή δεν πιστεύει καθόλου αυτά τα στοιχεία. Ακόμη, θα ήθελα να προσθέσω ότι το θέμα της τιμής είναι μια μόνο πλευρά του ζητήματος της εξάντλησης. Είναι επίσης πολύ σημαντικό να λάβουμε υπόψη το εύλογο ενδιαφέρον των κατόχων εμπορικών σημάτων για τις τοπικές αγορές. Για πολλές εταιρείες, το εμπορικό σήμα είναι το σημαντικότερο πλεονέκτημά τους και αυτό είναι κάτι που δεν πρέπει να αγνοήσουμε. Τα εμπορικά σήματα είναι επίσης σημαντικά για τους καταναλωτές, γιατί αποτελούν ένδειξη ποιότητας.
<P>
Η Επιτροπή αποφάσισε, το Μάιο του 2000, ότι δεν υπάρχει λόγος, τουλάχιστον επί του παρόντος, να προταθεί οποιαδήποτε αλλαγή στο ισχύον καθεστώς. Η Επιτροπή θεωρεί ότι τώρα υπάρχει μια σωστή ισορροπία ανάμεσα στα συμφέροντα που διακυβεύονται και ότι το ισχύον καθεστώς εξάντλησης στο εσωτερικό της Κοινότητας είναι ο κατάλληλος τρόπος για να προστατευτούν τα νόμιμα δικαιώματα των δικαιούχων εμπορικών σημάτων. Η Κοινότητα έλαβε, ασφαλώς, υπόψη την έκθεση του κ. Mayer και τις μακροχρόνιες και δύσκολες συζητήσεις στην Επιτροπή Νομικών Θεμάτων και Εσωτερικής Αγοράς. Πολλά επιχειρήματα διατυπώθηκαν υπέρ και κατά μιας πιθανής αλλαγής του ισχύοντος καθεστώτος. Η Επιτροπή αναγνώρισε όλα αυτά τα επιχειρήματα από προηγούμενες συζητήσεις σε άλλα φόρα.
<P>
Όλες οι απόψεις που διατυπώθηκαν μελετήθηκαν σε βάθος και αναλύθηκαν από τις υπηρεσίες της Επιτροπής και κατά τη γνώμη μου δεν προέκυψαν νέα στοιχεία τέτοια που να απαιτούν περαιτέρω εξέταση ή τα οποία να δικαιολογούν αναθεώρηση της απόφασης από την Επιτροπή. Μετά από αυτό, η Επιτροπή σκοπεύει να παρακολουθήσει το ζήτημα της εξάντλησης προσεκτικά και αναμφίβολα θα προβεί σε όλες τις απαραίτητες ενέργειες εάν προκύψουν νέοι και σημαντικοί λόγοι για να εγκαταλειφθεί το ισχύον καθεστώς εξάντλησης. Στο μεταξύ, η Επιτροπή είναι φυσικά πρόθυμη να μοιραστεί με το Κοινοβούλιο τις εμπειρίες μας σχετικά με περιπτώσεις πιθανής κατάχρησης των δικαιωμάτων επί του σήματος, αλλά για να γίνει η έκθεση πιο χρήσιμη και ισορροπημένη, η Επιτροπή σκοπεύει να λάβει υπόψη όλα τα σχετικά στοιχεία.

<SPEAKER ID=282 NAME="Πρόεδρος">
Ευχαριστούμε, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00.
<P>
(Η συνεδρίαση λήγει στις 23.20)

