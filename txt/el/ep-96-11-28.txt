<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Needle">
Κύριε Πρόεδρε, όχι ειδικά επί των πρακτικών αλλά επί του Brussels Notebook το οποίο μόλις τώρα βρήκαμε στις γραμματοθυρίδες μας. Υπάρχει ένα μικρό αλλά σοβαρό θέμα: το Notebook της Μονάδας Ενημέρωσης για τις Συνεδριάσεις αναφέρεται στις σημαντικές χθεσινές συζητήσεις σχετικά με την οικονομική και νομισματική ένωση. Είναι προφανές ότι υπάρχει πολύ μεγάλο ενδιαφέρον στο Κοινοβούλιο σχετικά με τις βρετανικές θέσεις επί του θέματος.
<P>
Ωστόσο, τα έντυπα των αντίστοιχων βρετανικών κοινοβουλευτικών αρχείων και ντοκουμέντων ανεκοίνωσαν αυτή την εβδομάδα μεγάλες διαθεσιμότητες με εκατοντάδες άτομα να χαρακτηρίζονται πλεονάζοντα στο Νόργουϊτς και αλλού. Το γεγονός αυτό θα μπορούσε να απειλήσει σοβαρά τη μελλοντική παροχή ενημέρωσης στο Κοινοβούλιο τούτο και τα Μέλη του. Θα σας ζητούσα να με βοηθήσετε για να έρθουμε σε επαφή με την μόλις ιδιωτικοποιηθείσα ταχυδρομική υπηρεσία της Μ. Βρετανίας και να της ζητήσουμε σαφείς διαβεβαιώσεις ότι όλα τα Μέλη του Ευρωπαϊκού Κοινοβουλίου θα συνεχίσουν να έχουν την ίδια εξυπηρέτηση όπως τότε όταν ήταν δημόσια υπηρεσία, δηλ. την κατάλληλη πρόσβαση σε όλα τα σχετικά έγγραφα του βρετανικού κοινοβουλίου και της κυβερνήσεως, π.χ. επί της οικονομικής και νομισματικής ένωσης.

<SPEAKER ID=3 NAME="Πρόεδρος">
Δεν νομίζω ότι είναι της αρμοδιότητας του Κοινοβουλίου αυτό που αναφέρατε.
<P>
Θα ερευνήσουμε την υπόθεση και αν υπάρχει δυνατότητα θα ενεργήσουμε.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Απασχόληση - Κοινωνική ασφάλιση - Διαρθρωτικές παρεμβάσεις
<SPEAKER ID=4 NAME="Πρόεδρος">
Η ημερήσια διάταξη προβλέπει την κοινή συζήτηση επί των ακολούθων εκθέσεων:
<P>
A4-0369/96 του κ. Wolf, εξ ονόματος της Επιτροπής Κοινωνικών Υποθέσεων και Απασχόλησης, σχετικά με την έκθεση της Επιτροπής: »Η απασχόληση στην Ευρώπη - 1996» (COM(96)0485 - C4-0553/96) και σχετικά με την ανακοίνωση της Επιτροπής: »Δράση για την απασχόληση στην Ευρώπη - Σύμφωνο εμπιστοσύνης» (CSE(96)001 - C4-0341/96), -Α4-0278/96 του κ. Ribeiro, εξ ονόματος της Επιτροπής Κοινωνικών Υποθέσεων και Απασχόλησης, σχετικά με την πρόταση κανονισμού (ΕΚ) του Συμβουλίου για τροποποίηση υπέρ των δικαιούχων παροχών πρόωρης συνταξιοδότησης του Κανονισμού (ΕΟΚ) αριθ. 1408/71 σχετικά με την εφαρμογή των συστημάτων κοινωνικής ασφάλισης στους μισθωτούς, στους μη μισθωτούς και στα μέλη των οικογενειών τους που διακινούνται εντός της Κοινότητας, και του Κανονισμού (ΕΟΚ) αριθ. 574/72 που καθορίζει τον τρόπο εφαρμογής του Κανονισμού (ΕΟΚ) αριθ. 1408/71 (COM(95)0735 - C4-0108/96-96/0001(CNS)), -A4-0358/96 του κ. Lage, εξ ονόματος της Επιτροπής Περιφερειακής Πολιτικής, σχετικά με την ανακοίνωση της Επιτροπής για τις κοινοτικές διαρθρωτικές παρεμβάσεις και την απασχόληση (COM(96)0109 - C4-0230/96).
<SPEAKER ID=5 NAME="Wolf">
Κύριε Πρόεδρε, αγαπητοί κυρίες και κύριοι συνάδελφοι, κύριε Πρόεδρε της Επιτροπής, πιστεύω ότι το θέμα το οποίο έχουμε να συζητήσουμε σήμερα είναι πράγματι βασικότατο για την τύχη της Ευρωπαϊκής Ένωσης. Αν η Ευρωπαϊκή Ένωση καταφέρει να καταστήσει σαφές στους πολίτες της ότι μ' αυτήν μπορεί να ξεπεραστεί η μάστιγα της μαζικής ανεργίας και ότι αυτή μπορεί να συμβάλει σημαντικά στην επίλυση του προβλήματος, τότε το μέλλον της θα είναι καλό.
<P>
Αν δεν καταφέρει κάτι τέτοιο, και αν παγιωθεί στους πολίτες η εντύπωση ότι η Ευρωπαϊκή Ένωση είναι μέρος του προβλήματος, τότε θα πρέπει να περιμένουμε δύσκολους καιρούς για την ευρωπαϊκή ολοκλήρωση. Θα υπενθυμίσω και πάλι ποια είναι τα τρία μεγάλα καθήκοντα, από τη σκοπιά των Πρασίνων, με τα οποία θα πρέπει να καταπιαστούμε, και πού το πρόβλημα της απασχόλησης αποτελεί, κατά κάποιον τρόπο, το γόρδιο δεσμό που θα πρέπει να λυθεί πριν ακόμη επιχειρήσουμε το πρώτο βήμα.
<P>
Το πρώτο καθήκον είναι το πρόβλημα της οικολογικής κρίσης, η οποία απαιτεί την οικολογική αλλαγή του τρόπου παραγωγής μας. Δεύτερον, το πρόβλημα της καταστροφής της κοινωνικής συνοχής και της αλληλεγγύης στις κοινωνίες μας, κατά τα τελευταία δεκαπέντε χρόνια, για την οποία χρειαζόμαστε ένα καινούριο κοινωνικό συμβόλαιο και μια σύμβαση μεταξύ των φύλων, για την αποκατάσταση της κοινωνικής αλληλεγγύης σε μόνιμη βάση. Τρίτον, το καθήκον που ανατίθεται ειδικά σε μας ως ευρωβουλευτές και ως ευρωπαϊκά όργανα, να θέσουμε δηλαδή επιτέλους σε κοινωνικές και οικολογικά βιώσιμες βάσεις το ευρωπαϊκό οικοδόμημα.
<P>
Λέω ότι η απασχόληση είναι εδώ το πρώτο βήμα, το πρώτο κύριο θέμα το οποίο θα πρέπει να λύσουμε, προκειμένου να προχωρήσουμε στο επόμενο. Το Ευρωπαϊκό Κοινοβούλιο, μετά τη σύσταση της προσωρινής επιτροπής για την απασχόληση, ανέπτυξε το περίγραμμα μιας αυτόνομης πολιτικής για την απασχόληση, την οποία εγώ τώρα εκπροσωπώ και παρουσιάζω στην έκθεσή μου εκ νέου, και η οποία απευθύνεται προς όλους εκείνους που λένε ότι η απασχόληση είναι αυτόματη συνέπεια της οικονομικής ανάπτυξης και της νομισματικής σταθερότητας και οι οποίοι ισχυρίζονται το εξής: Θα πρέπει να περιμένουμε μέχρις ότου πάρει μπρος η ανάκαμψη. Ίσως θα πρέπει να κάνουμε κάτι γι' αυτήν, να υλοποιήσουμε τη νομισματική ένωση, και στη συνέχεια, το πρόβλημα της απασχόλησης θα λυθεί, κατά κάποιον τρόπο, από μόνο του.
<P>
Απ' όλους αυτούς, το Ευρωπαϊκό Κοινοβούλιο είναι εκείνο που μέχρι τώρα ζήτησε με συνέπεια μια αυτόνομη ενεργό πολιτική για την απασχόληση, ως βασικό στοιχείο μιας policy mix , η οποία παίρνει στα σοβαρά την απασχόληση, ως αυτόνομο στόχο οικονομοπολιτικών ενεργειών. Διαμορφώθηκαν τα ακόλουθα στοιχεία αυτής της policy mix , αυτής της αυτόνομης διάστασης της πολιτικής για την απασχόληση: Πρώτον, οι οικολογικά βιώσιμες επενδύσεις του μέλλοντος, οι οποίες θα πρέπει να χρηματοδοτούνται και να προωθούνται και σε ευρωπαϊκό επίπεδο. Δεύτερον, η νέα τάξη πραγμάτων, μείωση δηλαδή και ευέλικτη διαμόρφωση του χρόνου εργασίας για την ανακατανομή της. Τρίτον, η δημιουργία ενός τρίτου τομέα, ενός τρίτου συστήματος κοινωνικής οικονομίας μεταξύ αγοράς και κράτους, το οποίο για πολλούς, οι οποίοι, σ' ένα φάσμα απασχόλησης που ολοένα και στενεύει, λόγω της ορθολογικής οργάνωσης και του ανταγωνισμού στην παγκόσμια αγορά, δε βρίσκουν καμιά απασχόληση πλέον, θα ανοίγει καινούριες εξειδικευμένες δυνατότητες απασχόλησης που θα εξασφαλίζουν την ύπαρξή τους. Mεγάλη σημασία έχουν εδώ η ποιοτική εξειδίκευση, η επιμόρφωση και η κατάρτιση, ως παράγοντες που θα πρέπει να ενισχύονται αυτόνομα.
<P>
Για το σκοπό αυτό, υπογραμμίσαμε και πάλι στην έκθεση αυτή, ότι ύστερα από δεκαπέντε χρόνια μιας πολιτικής, η οποία ανέχθηκε τη μαζική ανεργία, εμφανίζεται τώρα μια κοινωνική έκρηξη, η οποία απαιτεί να γίνουν ιδιαίτερες προσφορές επανένταξης. Με τα στοιχεία αυτά υποστηρίξαμε, κατά τη γνώμη μου, και σε ευρεία βάση, τις κατευθυντήριες γραμμές μιας αυτόνομης πρότασης του Ευρωπαϊκού Κοινοβουλίου για το ποια εικόνα θα μπορούσε να εμφανίζει μια ευρωπαϊκή πολιτική απασχόλησης. Έτσι, έχουμε και τη βάση για να υποστηρίξουμε κριτικά και την πρωτοβουλία του κ. Santer, η οποία αποσκοπεί, με τη συνεργασία των κοινωνικών εταίρων, να γίνει πραγματική εκμετάλλευση των δυνατοτήτων σε ευρωπαϊκό επίπεδο.
<P>
Το Ευρωπαϊκό Κοινοβούλιο έχει την ευκαιρία, εγκρίνοντας την έκθεσή μου, να κάνει πιο συγκεκριμένη τη θέση του ως υποκείμενο ενός ευρωπαϊκού συντονισμού της πολιτικής απασχόλησης και να την επιβεβαιώσει, κι έτσι να δώσει μια κριτική υποστήριξη στο θέμα αυτό, την οποία χρειάζεται επειγόντως. Παρακαλώ να υπερψηφίσετε την έκθεσή μου και ειδικά την τροπολογία μας, η οποία τονίζει την ανάγκη να δεχθούμε σαν καλοδεχούμενη υποστήριξη την πίεση των διαδηλώσεων κατά της μαζικής ανεργίας, οι οποίες θα οργανωθούν πανευρωπαϊκά, την ερχόμενη χρονιά.

<SPEAKER ID=6 NAME="Ribeiro">
Κύριε Πρόεδρε, κύριε Πρόεδρε της Επιτροπής, κύριε Επίτροπε, αγαπητοί συνάδελφοι, για την παρουσίαση της πρότασης ψηφίσματος που προκύπτει από την έκθεση για την οποία είχα την ευθύνη διαθέτω, αντίθετα από ό, τι συνηθίζεται, αρκετό χρόνο. Το έγγραφο εξετάζει μόνο την επέκταση του πεδίου εφαρμογής του συντονισμού των συστημάτων κοινωνικού χαρακτήρα, όσον αφορά το δικαίωμα ελεύθερης κυκλοφορίας των εργαζομένων, ώστε να συμπεριληφθούν σε αυτό το πεδίο εφαρμογής οι πρόωρα συνταξιοδοτημένοι εργαζόμενοι, όπως ήδη είχε ζητήσει το Ευρωπαϊκό Κοινοβούλιο πέρισυ (έκθεση Oomen-Ruijten). H πρόταση της Επιτροπής πρέπει, λοιπόν, να υποστηριχθεί από την ολομέλεια, διότι τίποτα δεν δικαιολογεί την περαιτέρω καθυστέρηση αυτής της επέκτασης της εφαρμογής του δικαιώματος της ελεύθερης κυκλοφορίας σε μία ομάδα εργαζομένων που μέχρι τώρα δεν είχαν τη δυνατότητα να φύγουν από τη χώρα όπου πέρασαν στην κατάσταση της πρόωρης συνταξιοδότησης, επειδή αυτό συνεπάγετο την απώλεια του δικαιώματος στις αντίστοιχες χρηματικές παροχές.
<P>
Οι όροι εκτέλεσης αντιμετωπίζονται από την Εκτελεστική Επιτροπή με τρόπο που έλαβε, όπως προτάθηκε στην έκθεσή μου, τη συμφωνία της Επιτροπής Κοινωνικών Υποθέσεων. Η μοναδική τροπολογία που προστίθεται στην πρόταση της Εκτελεστικής Επιτροπής έχει σκοπό να εκμεταλλευθούμε την ευκαιρία για να τεθεί το ζήτημα των παραμεθόριων εργαζομένων, που επίσης εξετάστηκε το 1995 στην ίδια έκθεση της συναδέλφου κ. Oomen-Ruijten, βελτιώνοντας εδώ την κατάσταση αυτών των εργαζομένων όσον αφορά το συντονισμό των συστημάτων κοινωνικής ασφάλισης που αντιμετωπίζεται μέσω της συνεργασίας μεταξύ κρατών μελών, κυρίως όσον αφορά τις εισφορές και τα δικαιώματα πληρωμών και παροχών.
<P>
Συνοπτικά, πρόκειται για μία πρόταση που ελπίζω ότι θα εγκριθεί εύκολα και γρήγορα από την ολομέλεια αυτή για να προχωρήσουμε, χωρίς καθυστερήσεις, στην επέκταση ενός δικαιώματος το οποίο δεν είναι αμελητέας σημασίας για πολλούς εργαζόμενους που μετανάστευσαν από τις πατρίδες τους και που απομακρύνθηκαν πρόωρα από την ενεργό δραστηριότητα, και επίσης για να υπενθυμίσουμε μία ειδική κατάσταση, την κατάσταση των παραμεθόριων εργαζομένων, που χρειάζεται συντονισμένη λύση.
<P>
Και, με την άδεια του κυρίου Προέδρου, επωφελούμαι από ένα μέρος του χρόνου που μου απομένει για να συμμετάσχω στην κοινή συζήτηση στην οποία βρισκόμαστε και για να διατυπώσω ορισμένες παρατηρήσεις για την έκθεση Wolf, που είναι ασφαλώς πολύ πιο δύσκολο να επιτύχει συναίνεση, παρά τη σημασία του θέματος και την ισορροπία και την ευστοχία των αιτιολογικών σκέψεων και των προτάσεών της. Εξάλλου, και από αυτό πρέπει να ξεκινήσω, συγχαίρω το συνάδελφο κ. Wolf για την εργασία που πραγματοποίησε, καταφέρνοντας να καταλήξει επίπονα σε διατυπώσεις και συμβιβασμούς που επέτρεψαν τη ρητή έγκριση στην Επιτροπή Κοινωνικών Υποθέσεων, χωρίς παραχωρήσεις σε ορισμένες αρχές και ιδέες-κλειδιά σχετικά με την απασχόληση και την ανεργία οι οποίες αναβαθμίζουν την κοινωνική πτυχή. Και την αναβαθμίζουν με την εναντίωση στη σημερινή υποταγή της ή στην παραπομπή της στις συγκεχυμένες και με πενιχρά μέσα ζώνες της επικουρικότητας.
<P>
Ως μία δεύτερη παρατήρηση, θέλω να υπογραμμίσω τη συνεργασία - που υπήρξε ορατή - με την Επιτροπή Οικονομικών Υποθέσεων, καθώς η σχετική αντίστοιχη γνωμοδότηση συζητήθηκε στην Επιτροπή Κοινωνικών Υποθέσεων σε συνθήκες που θα ήταν ευκταίο να είναι πάντα αμοιβαίες. Για την αμοιβαιότητα αυτή πρέπει να αγωνιστούμε, για να εναντιωθούμε στη συχνή αλαζονεία με την οποία στο Κοινοβούλιο αυτό οι αρμόδιοι για τα οικονομικά θέματα εξετάζουν και τα κοινωνικά, ενώ λησμονούν οι υπεύθυνοι για αυτή τη διαδικασία - που προφανώς δεν περιορίζονται σε αυτό το Κοινοβούλιο - ότι η οικονομία είναι επίσης κοινωνική επιστήμη και όχι μία ενδιαφέρουσα, χρήσιμη (αλλά μόνο!) απλή χρηματοοικονομική και δημοσιονομική τεχνική.
<P>
Τρίτον, χαίρομαι για το γεγονός ότι η Επιτροπή Κοινωνικών Υποθέσεων, μετά από συζήτηση με βάση τη γνωμοδότηση της Επιτροπής Οικονομικών Υποθέσεων την οποία υποστήριξε ο υπεύθυνος για αυτή, ο συνάδελφος κ. Cassidy, απέρριψε ανεπιφύλακτα την πρόταση αλλαγής του ονόματος σε «έκθεση σχετικά με την ανεργία», εφόσον δεν πρόκειται μόνο για το πρόβλημα της εξέλιξης των ποσοστών ανεργίας, του αριθμού των εργαζομένων που δεν εργάζονται ενώ μπορούν και θέλουν να το κάνουν, αλλά επίσης της «ποιότητας» της απασχόλησης εκείνων που εργάζονται όσον αφορά την εκπαίδευση, το περιεχόμενο, τη σταθερότητα, την ασφάλεια και τις συνθήκες εργασίας. Είναι ακόμη μεγαλύτερη η ικανοποίησή μας που είδαμε να εγκρίνονται τροπολογίες οι οποίες επιδιώκουν την αναβάθμιηση αυτής της ποιοτικής πτυχής της κατάστασης της απασχόλησης. Συζητάμε, κύριε Πρόεδρε, και προετοιμάζουμε τη ψηφοφορία μίας σημαντικής έκθεσης σχετικά με ένα ζήτημα που όλοι λένε ότι αποτελεί τη μεγαλύτερη ανησυχία τους, αν και λίγοι είναι εκείνοι που, συνεπείς με αυτή την ανησυχία, προσυπογράφουν τουλάχιστον κάποιες θέσεις αρχής από όπου μπορούν να προκύψουν μεταστροφές μίας πολιτικής η οποία αυξάνει την ανεργία και υποβαθμίζει την ποιότητα της απασχόλησης.
<P>
Για όλους αυτούς τους λόγους, ελπίζω ότι η έγκριση της έκθεσης του συναδέλφου κ. Wolf είναι μία σαφής εκδήλωση της βούλησης του Κοινοβουλίου αυτού να λάβει μία σοβαρή θέση προβληματισμού και παρέμβασης σχετικά με τα προβλήματα της ανεργίας και σχετικά με το μείζον ζήτημα της απασχόλησης, με βάση τη μελέτη και την κριτική του εγγράφου της Εκτελεστικής Επιτροπής, που δεν κάνει τίποτε παραπάνω από το να επιβεβαιώνει, κάτι που θα ήταν αδύνατο να μην κάνει, τα απογοητευτικά αποτελέσματα των τελευταίων ετών σχετικά με την ανάπτυξη και την απασχόληση. Είναι απαραίτητο, είναι ανάγκη να γίνει κάτι περισσότερο και, πράγματι, η παρούσα πρόταση ψηφίσματος είναι κάτι ουσιαστικά περισσότερο.

<SPEAKER ID=7 NAME="Lage">
Κύριε Πρόεδρε, κύριοι βουλευτές, η διαλεκτική του Χέγκελ αντιλαμβανόταν τον άνθρωπο ως προϊόν της εργασίας του. Η ιδέα της χειραφέτησης από την εργασία που προκύπτει από αυτό έρχεται σε αντίθεση με τυη βιβλική κατάρα που καταδίκασε τον άνθρωπο να κερδίζει το ψωμί του με τον ιδρώτα του προσώπου του επειδή είχε φάει τον καρπό του δένδρου της γνώσης. Αλλά δεν θα μπορέσει άραγε ο άνθρωπος του μέλλοντος να ανακτήσει αυτή την άλλη αρχαϊκή χρυσή εποχή στην οποία αναφέρεται ο Ισίδωρος, τη μυθική περίοδο όπου ο άνθρωπος δεν χρειαζόταν να εργάζεται ή όπου η εργασία και η ποίηση ήταν το ίδιο; 'Οσο δεν φτάνει αυτή η μυθική χρυσή εποχή, που ίσως φέρνουν στα φτερά τους η επιστήμη και η τεχνολογία, η αληθινή καταδίκη συνίσταται στη στέρηση της εργασίας ή στον επίπονο χαρακτήρα της. Η εμπειρία που ζουν οι Ευρωπαίοι με το φαινόμενο της μαζικής και παρατεταμένης ανεργίας εξασθενίζει τις ίδιες τις θεμελιακές αρχές των δυτικών κοινωνιών, οι οποίες είναι η ιθαγένεια και η αλληλεγγύη. Για τους λόγους αυτούς, η Ευρωπαϊκή 'Ενωση πρέπει να αναλάβει σημαντικές δεσμεύσεις για μία συνολική στρατηγική καταπολέμησης της ανεργίας που θα καλύπτει τους πάντες, κράτη και πολίτες.
<P>
Αλλά η στρατηγική και ο λόγος της Ευρωπαϊκής 'Ενωσης, που πρέπει να είναι φιλόδοξος και καινοτόμος, πρέπει να αποφύγουν, κατά την άποψή μου, δύο παγίδες. Καταρχή, ο λόγος αυτός πρέπει να αποφύγει να αποδώσει στην Ευρωπαϊκή 'Ενωση ευθύνες που, για την ώρα, σε θέματα απασχόλησης, ανήκουν κυρίως στα εθνικά κράτη. Αυτό δε σημαίνει ότι παραγνωρίζονται οι επιπτώσεις της ενιαίας αγοράς, των κοινοτικών πολιτικών και της Οικονομικής και Νομισματικής 'Ενωσης στην απασχόληση, αλλά το θέμα είναι να μην υποπέσουμε στο ρητορικό πειρασμό της διόγκωσης των ευθυνών της Ευρωπαϊκής 'Ενωσης, επιτρέποντας έτσι μία μετάθεση ευθυνών που θα τη μετατρέπει σε αποδιοπομπαίο τράγο. Η δεύτερη παγίδα στην οποία δεν πρέπει να υποπέσει ο κοινοτικός λόγος συνίσταται στο να θέλει να συγκεντρώσει αποκλειστικά στην απασχόληση τα Διαρθρωτικά Ταμεία. Η άποψη αυτή, ακόμη και με καλές προθέσεις, θεωρώ ότι αντιστοιχεί σε μία πρόσφατη «παρέκκλιση» του λόγου της Επιτροπής σχετικά με την οποία πρέπει να λάβουμε ορισμένες προφυλάξεις - ένα μέτρο που, για να πούμε την αλήθεια, δεν αντικατοπτρίζεται στην ανακοίνωση που υπέβαλε η Επιτροπή και που αποτελεί αντικείμενο της έκθεσης την οποία υπογράφω. Η λογική συνέπεια αυτής της «παρέκκλισης» του κοινοτικού λόγου θα ήταν, στο μέλλον, ο μηχανισμός για την κατανομή των πόρων να είναι αυτός του επιπέδου της ανεργίας. Και αυτή η λογική θα ήταν τότε βαθύτατα άδικη, έως και διεστραμμένη, εφόσον φτωχές περιοχές, αλλά με πιο χαμηλά ποσοστά ανεργίας, θα διέτρεχαν τον κίνδυνο να λαμβάνονται λιγότερο υπόψη, ενώ πιο πλούσιες περιοχές, αλλά με υψηλά ποσοστά ανεργίας, θα μπορούσαν να επωφελούνται.
<P>
Η κεντρική ιδέα που περιλαμαβάνεται στην ανακοίνωση της Επιτροπής, και που ότι η έκθεση την οποία υπογράφω εγκρίνει, είναι θετική και ισόρροπη. Το ζήτημα είναι να ενισχυθεί το περιεχόμενο σε όρους απασχόλησης των διακοσίων εβδομήντα δισεκατομμυρίων Ecu, συμπεριλαμβάνοντας σε αυτά το Ταμείο Συνοχής σε τιμές του 1995, και συμβάλλοντας στη δημιουργία θέσεων απασχόλησης, εφόσον θα υπάρξει μία ανάκαμψη της ευρωπαϊκής οικονομίας και μία αναζωογόνηση των πηγών ανάπτυξης, εφόσον θα υπάρξει μία πιο αποτελεσματική απορρόφηση των κοινοτικών πόρων, πράγμα που δεν γίνεται, και, τέλος, εφόσον αυτοί οι πόροι θα αναπροσαντολισθούν, όχι μόνο για να ενταθεί η οικονομική ανάπτυξη αλλά και για να έχει αυτή ένα πιο πλούσιο περιεχόμενο σε βιώσιμες και διαρκείς θέσεις απασχόλησης. 'Επειτα, όλη η προσπάθεια αναπροσανατολισμού των επενδύσεων θα είναι θετική εάν, χωρίς να εγκαταλειφθεί, όπως είπα, η κατασκευή υποδομών απαραίτητων για την ανάπτυξη, ενισχυθούν οι πρωτοβουλίες που θα μπορέσουν να βελτιώσουν την πρόσβαση στην εκπαίδευση και την κατάρτιση, εάν υποστηριχθούν οι μικρομεσαίες επιχειρήσεις, εάν ενθαρρυνθούν οι τοπικές πρωτοβουλίες για την απασχόληση, εάν ενισχυθεί μία ενεργός πολιτική υπέρ του ποιοτικού τουρισμού, εάν οι παράγωγες βιομηχανίες του τομέα του πολιτισμού υποστηριχθούν, εάν οι δραστηιρότητες του τομέα του περιβάλλοντος λάβουν ενισχύσεις. Και όλα αυτά λαμαβάνοντας ακόμη υπόψη την αρχή της ισότητας των ευκαιριών μεταξύ ανδρών και γυναικών, μεταξύ διαφόρων περιοχών της 'Ενωσης. Κύριε Πρόεδρε και κύριοι βουλευτές, η νομισματική Ευρώπη χωρίς κοινωνική Ευρώπη δεν θα είναι Ευρώπη, αλλά η οικονομική και κοινωνική Ευρώπη χωρίς την εδαφική συνοχή θα είναι άδικη και μη βιώσιμη.

<SPEAKER ID=8 NAME="Santer">
Κύριε Πρόεδρε, κυρίες και κύριοι βουλευτές, κύριοι εισηγητές, δεν ήρθα εδώ σήμερα το πρωί για μία απλή συνεδρίαση ρουτίνας. Βρίσκομαι εδώ διότι πρόκειται σήμερα να ψηφίσετε τρεις εκθέσεις επί θεμάτων τα οποία με ενδιαφέρουν πολύ. Και με ενδιαφέρουν πολύ ακριβώς διότι αποτελούν τον πυρήνα του συμφώνου εμπιστοσύνης που εξήγγειλα πριν από ένα χρόνο, ενώπιόν σας, και το οποίο είμαστε έτοιμοι να υλοποιήσουμε.
<P>
Κυρίες, κύριοι, σε 25 μέρες, στο Δουβλίνο, θα ζητήσουμε από τους αρχηγούς κρατών και κυβερνήσεων να εντάξουν και αυτοί στη δράση τους τους ευρείς στόχους αυτού του συμφώνου. Γι'αυτό βρίσκομαι εδώ. Διότι θέλω να εκφράσω την ικανοποίησή μου για την απήχηση που είχε η πρωτοβουλία μου στην συνέλευσή σας, διότι θέλω να σας ακούσω και να σας μιλήσω πριν συναντηθώ με τους αρχηγούς κρατών και κυβερνήσεων.
<P>
Σας το είπα, πριν ένα μήνα, κατά την παρουσίαση του προγράμματος εργασίας της Επιτροπής για το 1997 ότι υπολογίζω σ'αυτό το Σύμφωνο. Η έκθεσή σας μας καλεί να περάσουμε από τα λόγια στα έργα. Αυτός ακριβώς είναι ο στόχος του Συμφώνου. Δεν πρόκειται για μεγαλόσχημες διακηρύξεις ούτε για έγγραφα προς υπογραφή. Πρόκειται για καθορισμό συγκεκριμένων στόχων που ο καθένας με τη σειρά του εντάσσονται σε μία συνολική στρατηγική για την απασχόληση. Σε ποιο σημείο βρισκόμαστε σήμερα; Το μήνυμα αρχίζει, μάλιστα αρχίζει να εισακούγεται. Τους τελευταίους μήνες έλαβαν χώρα συγκεκριμένες δράσεις.
<P>
Το πρώτο ενθαρρυντικό στοιχείο που πρέπει να τονίσουμε είναι η αναγνώριση σε ολόκληρη την Ευρώπη της σημασίας της τοπικής διάστασης. Και αυτή είναι μία σημαντική παράμετρος του συμφώνου εμπιστοσύνης: η εμπλοκή όλων των παραγόντων σε όλα τα επίπεδα. Μέχρι σήμερα, η τοπική διάσταση πολύ συχνά αγνοείτο, ενώ όλο και περισσότερο αποκτά καθοριστική σημασία για την απασχόληση. Συγχαίρω την ιρλανδική προεδρία που επέτυχε με την εργασία που πραγματοποίησε να της δώσει την απήχηση που της άξιζε. Διοργάνωσε κυρίως δύο διασκέψεις που επέτρεψαν να δοθούν προεκτάσεις οι οποίες θα επηρεάσουν τόσο τη δράση όσο και την νοοτροπία. Αναφέρομαι στη διάσκεψη για την αγροτική ανάπτυξη και στη διάσκεψη για την τοπική ανάπτυξη.
<P>
Η Επιτροπή, από την πλευρά της, εργάστηκε με τα κράτη μέλη και τις επιτροπές παρακολούθησης. Στο Δουβλίνο θα παρουσιαστούν τα εδαφικά σύμφωνα πρώτης γενιάς. Εκφράζω την ικανοποίησή μου για το ότι οι εν λόγω εξελίξεις ανταποκρίνονται στις ανησυχίες του Κοινοβουλίου όπως διατυπώνονται στην έκθεσή σας.
<P>
Με τα εδαφικά αυτά σύμφωνα για την απασχόληση υλοποιούμε έναν άλλο σημαντικό στόχο του Συμφώνου: τη θέση των ευρωπαϊκών διαρθρωτικών πολιτικών στην υπηρεσία της απασχόλησης. Όπως δε υπογραμμίζει ο εισηγητής σας, η Επιτροπή έχει τη δυνατότητα να προτείνει ρεαλιστικές παρεκκλίσεις στον καταρτιζόμενο προγραμματισμό, ιδιαίτερα όσον αφορά την χρησιμοποίηση περιθωρίων δημοσιονομικής ελαστικότητας με σκοπό την πιστοποίηση της επίδρασής τους στην απασχόληση.
<P>
Το δεύτερο ενθαρρυντικό στοιχείο αφορά τις προόδους που σημειώθηκαν στη βελτίωση της λειτουργίας της αγοράς εργασίας. Και το θέμα αυτό αποτελεί έναν από τους κύριους στόχους του Συμφώνου. Πράγματι είναι αναγκαία η επιτάχυνση της αναμόρφωσης των συστημάτων απασχόλησης διότι το μέλλον της εργασίας κρίνεται σήμερα.
<P>
Στην έκθεσή σας διατυπώνονται ορισμένες προτάσεις που αποβλέπουν σ'αυτό το στόχο: προτάσεις φορολογικού χαρακτήρα, προτάσεις σχετικά με τη μείωση ή τουλάχιστον την αναδιοργάνωση του χρόνου εργασίας, την υποστήριξη της ανάπτυξης νέων πηγών απασχόλησης στους τομείς του πολιτισμού, του περιβάλλοντος ακόμη και των υπηρεσιών.Είναι προφανές ότι απομένουν ακόμη πολλά να γίνουν για να προχωρήσει η αλλαγή τόσο σε επίπεδο νοοτροπίας όσο και σε πρακτικό. Πρέπει ωστόσο να επισημανθεί η συμβολή της διαδικασίας που καθορίστηκε στο Έσσεν. Με την ενιαία έκθεση για την απασχόληση, το Συμβούλιο ECO/FIN και το Συμβούλιο «Κοινωνικές Υποθέσεις» πρόκειται να παρουσιάσουν για δεύτερη φορά, στο Δουβλίνο, κοινή έκθεση. Είναι ένα ακόμη βήμα προς την κατεύθυνση της συνεκτικής και κοινής προσέγγισης, όπως προτείνεται στην έκθεσή σας. Όσον αφορά τους πέντε πρωταρχικούς τομείς που καθορίστηκαν στο Έσσεν, έχουν σημειωθεί σημαντικές πρόοδοι στα πολυετή προγράμματα που παρουσίασαν τα κράτη μέλη. Τα κράτη μέλη αντιμετωπίζουν τα ίδια προβλήματα: ασυγχρόνιστα συστήματα απασχόλησης, όλο και πιο έντονη ανάγκη κοινωνικής προστασίας και επείγουσα ανάγκη να ανακτήσουν οι νέοι εμπιστοσύνη στο μέλλον.
<P>
Επί όλων αυτών των θεμάτων, η διαδικασία που αποφασίστηκε στο Έσσεν ευνοεί την ανταλλαγή πληροφοριών μεταξύ κρατών. Η στρατηγική που καταρτίστηκε στο Έσσεν δεν στηρίχθηκε στις μεμονωμένες προσπάθειες κάθε χώρας. Αυτό που κυρίως επεδίωξε ήταν να προτρέψει προς μία διαδικασία αμοιβαίας γνώσης. Τα αποτελέσματα που σημειώθηκαν στο θέμα αυτό κατά το 1996 είναι ενθαρρυντικά πρέπει όμως να γίνει περαιτέρω εμβάθυνση.
<P>
Αποδόθηκε μεγάλη σημασία στις πρωτοβουλίες που ανέλαβαν ορισμένα κράτη μέλη όσον αφορά την προσπάθεια για μεγαλύτερη ελαστικότητα. Ήρθε η ώρα για διοικητική ελαστικότητα, για απλούστευση των κανονιστικών ρυθμίσεων, για ελαστικότητα της εργατικής νομοθεσίας, όπως, για παράδειγμα, να ανοίξει ο δρόμος σε νέες ατομικές ή συλλογικές διαχειρίσεις του χρόνου εργασίας. Και αυτή ακριβώς η ελαστικότητα είναι που θα μας επιτρέψει να επωφεληθούμε των δυνατοτήτων απασχόλησης που προσφέρει ο τομέας των υπηρεσιών.
<P>
Βέβαια, απομένουν πολλά να γίνουν, όμως πιστεύω ότι η Ευρώπη έχει συνειδητοποιήσει την ανάγκη του εκσυγχρονισμού.
<P>
Θα πρέπει επίσης η ελαστικότητα αυτή να αποτελέσει ευκαιρία για τους εργαζόμενους και όχι απλά μία πορεία προς την απορρύθμιση. Και εδώ ακριβώς έγκειται ο κυρίαρχος ρόλος των κοινωνικών εταίρων. Είμαι δε ευτυχής για τη δραστηριότητα που ανέπτυξα στο πλαίσιο του Συμφώνου. Κάτι τέτοιο δεν ήταν εμφανές στην αρχή. Όμως και στο σημείο αυτό είχαμε αποτελέσματα.
<P>
Η Επιτροπή εκφράζει την ικανοποίησή της για την κοινή εμφάνιση των κοινωνικών εταίρων στο Δουβλίνο. Τούτο αποδεικνύει, όπως πάντοτε πίστευα και όπως έχω διαπιστώσει στην πράξη, ότι στα θέματα που αφορούν το μέλλον οι εργοδότες και οι συνδικαλιστικές οργανώσεις μπορούν να αναπτύσσουν κοινό προβληματισμό και να χαράσσουν κοινή γραμμή.
<P>
Το 1996 υπήρξε επίσης έτος προόδου στο μακροοικονομικό επίπεδο. Το Σύμφωνο επαναβεβαιώνει την ανάγκη ενός σταθερού μακροοικονομικού πλαισίου που να ευνοεί την απασχόληση. Τα προγράμματα σύγκλισης των κρατών μελών έχουν ήδη ξεκινήσει και πρέπει να προχωρήσουν. Προσδοκώ ότι στο Δουβλίνο θα καταλήξουμε σε συμφωνία όσον αφορά τα κύρια σημεία του συμφώνου σταθερότητας. Ήδη όμως στην παρούσα φάση υφίσταται συμφωνία για πολλά από τα σημεία αυτά.
<P>
Τη στιγμή που η ανάπτυξη ανακάμπτει, η σύγκλιση μας επιτρέπει να μεγιστοποιήσουμε τον αντίκτυπο στην απασχόληση. Η προοπτική του Ευρωπαϊκού Νομίσματος σημείωσε φέτος μία αποφασιστική στροφή. Γίνεται οικείο στην πράξη και στη συνείδησή μας. Οι ευρωπαίοι πολίτες διαπιστώνουν ότι το σχέδιο συγκεκριμενοποιείται. Απομένει τώρα να αντιληφθούν τις ευεργετικές επιπτώσεις στην απασχόληση. Διότι ακριβώς σ'αυτό θα πρέπει να φανεί χρήσιμο το ενιαίο νόμισμα.
<P>
Όμως, το ενιαίο νόμισμα δεν είναι το μόνο μέσο που διαθέτουμε για την ολοκλήρωση της εσωτερικής αγοράς, την αξιοποίηση όλων των δυνατοτήτων. Πράγματι χρειάζονται όλα: διαρθρωτικές, πολιτικές, μακροοικονομικές αναμορφώσεις και εσωτερική αγορά. Τις επιπτώσεις των εν λόγω πολιτικών θα τις μεγιστοποιήσουμε μόνο όταν θα ελέγχουμε εξ ολοκλήρου την κατάσταση. Έχετε δίκιο δε να υπογραμμίζετε ότι δεν πρέπει να ακολουθούμε αποκλειστικά μία μακροοικονομική στρατηγική ακόμα και όταν τούτο αποτελεί απαραίτητη προϋπόθεση.
<P>
Η πρόσφατη έκθεση σχετικά με την εσωτερική αγορά μας έδωσε βέβαια ένα θετικό μήνυμα: δημιουργία ενός εκατομμυρίου περίπου θέσεων εργασίας. Το έργο που επιτελείται είναι εντυπωσιακό: κατάργηση πλέον των 100.000 τεχνικών προτύπων που επηρεάζουν τα τρία τέταρτα και πλέον του ενδοκοινοτικού εμπορίου, ενισχυμένη προσέκλυση ξένων επενδύσεων, και αυτές είναι μόνο λίγες από τις θετικές επιπτώσεις. Οι δυνατότητες όμως αυτές μπορούν να αξιοποιηθούν περαιτέρω και στο Ευρωπαϊκό Συμβούλιου του Δουβλίνου θα εξεταστούν με πρωτοβουλία της Επιτροπής και συμπληρωματικές ευκαιρίες. Διότι το Σύμφωνο είχε υπογραμμίσει την επιτακτική ανάγκη να δοθεί προτεραιότητα στους τομείς του μέλλοντος, να ενθαρρυνθεί η ανάπτυξή τους και να υπερπηδηθούν οι φραγμοί που ανατρέχουν σε ξεπερασμένες εποχές. Πρέπει να αρνηθούμε να γυρίσουμε την πλάτη στο μέλλον παραβλέποντας τις ιδιαίτερες δυνατότητες της Ευρώπης.
<P>
Δύο ακόμη βήματα έχουν γίνει προς αυτή την κατεύθυνση: η έγκριση του πολυετούς προγράμματος για τις μικρομεσαίες επιχειρήσεις, με προϋπολογισμό 127 εκατ. Ecu και η παρουσίαση στο Ευρωπαϊκό Συμβούλιο της Έκθεσης σχετικά με τις αγορές υπηρεσιών. Κατ'αυτό τον τρόπο απελευθερώνονται νέες θέσεις εργασίας, υποχωρούν τα σύνορα της ανεργίας, σε μεγάλο βαθμό χάρη στις νέες τεχνολογίες, δημιουργούνται νέες ευκαιρίες.
<P>
Απομένει όμως και άλλη δουλειά να γίνει για να αποκομισθεί όφελος από την επίδραση της διάστασης της εσωτερικής αγοράς. Θα παραθέσω μόνο δύο παραδείγματα, ποια όμως! Επί τράντα χρόνια, κύριε Πρόεδρε, συζητούμε το καθεστώς της ευρωπαϊκής κοινωνίας. Το Συμβούλιο πρέπει να αναλάβει με σοβαρότητα τις ευθύνες του πάνω στο ζήτημα αυτό. Η Επιτροπή έκανε την πρώτη κίνηση συστήνοντας την ομάδα Davignon. Το 1997 θα πρέπει να εξαχθούν λειτουργικά συμπεράσματα της εργασίας της εν λόγω ομάδας. Το δεύτερο παράδειγμα, που με αγγίζει βαθύτατα, είναι τα διευρωπαϊκά δίκτυα. Κατά τη γνώμη μου, ήταν σημαντικό να ειπωθεί ότι πρέπει όλα τα μέσα που διαθέτει ο προϋπολογισμός να επικεντρωθούν στις πολιτικές που ευνοούν την ανάπτυξη της απασχόλησης. Βέβαια, λυπάμαι που οι προτάσεις μου δεν έτυχαν της έγκρισης του Συμβουλίου «ECO/FIN». Είναι ένδειξη ανακολουθίας μεταξύ των προσανατολισμών του Ευρωπαϊκού Συμβουλίου και των μηχανισμών που διέπουν το Συμβούλιο.
<P>
Διαπιστώνω ωστόσο με κάποια ικανοποίηση ότι τα δύο σκέλη της αρμόδιας επί του προϋπολογισμού αρχής, με την προτροπή εξάλλου του Ευρωπαϊκού Κοινοβουλίου, φαίνεται πως θέλουν να ενστερνιστούν τις υποδείξεις μου αυξάνοντας τα προβλεπόμενα κονδύλια για τα δίκτυα και την έρευνα στον προϋπολογισμό του 1997. Πρόκειται για μία θετική ένδειξη ενθαρρυντικό σημάδι και τίποτα δεν θα μας εμποδίσει να επαναλάβουμε και να επαυξήσουμε το 1998.
<P>
Κύριε Πρόεδρε, η Ένωση όρισε πρόσφατα μεγαλεπίβολους στόχους στο μέτρο των δυνατοτήτων της. Σαν πρώτη οικονομική δύναμη στον κόσμο οφείλει να επωφεληθεί στο μέγιστο δυνατό βαθμό του πλούτου της, είτε αυτός είναι ανθρώπινος, πνευματικός ή τεχνικός. Για να γίνει αυτό, πρέπει να πείσει και να προσελκύσει. Και για να επιτευχθεί η ατομική ή συλλογική δέσμευση προκειμένου να καταρτισθεί ένα σχέδιο κινητοποίησης χρειάζεται εμπιστοσύνη. Εμπιστοσύνη όσον αφορά το διάβημα, τη θέληση για πραγματική δράση και την νομιμότητα των πολιτικών που εφαρμόζονται.
<P>
Το Σύμφωνο αποβλέπει να δημιουργήσει τις προϋποθέσεις μιας νέας κινητοποίησης και μιας ανάκτησης της εμπιστοσύνης. Προϋποθέτει ανανεωμένους και ευρείς δεσμούς μεταξύ των κυβερνήσεων, των κοινωνικών εταίρων, των τοπικών αρχών και των ευρωπαϊκών οργάνων. Η ιδέα του Συμφώνου προϋποθέτει την ύπαρξη συμφωνίας. Πρόκληση και κοινός στόχος είναι η δημιουργία ενός οικονομικού, νομικού και πολιτικού πλαισίου που να ευνοεί πραγματικά την απασχόληση. Πρέπει να δοθεί η δυνατότητα στις ατομικές πρωτοβουλίες να ενταχθούν στον γενικό αυτό στόχο.
<P>
Το σύμφωνο εμπιστοσύνης για την απασχόληση προκαλεί ήδη μία κινητικότητα. Οι πρόοδοι στους τέσσερις τομείς που διαπιστώσαμε και που και εσείς αναφέρετε στις εκθέσεις σας, υπόσχονται πολλά. Πρέπει να οικοδομήσουμε και να συνεχίσουμε να προχωρούμε στη βάση των πρώτων αυτών αξιοποιήσεων. Αυτό ακριβώς θα ζητήσω από τους αρχηγούς κρατών και κυβερνήσεων στο Ευρωπαϊκό Συμβούλιο του Δουβλίνου.
<P>
(Χειροκροτήματα)

<SPEAKER ID=9 NAME="Cassidy">
Κύριε Πρόεδρε, είμαι ευτυχής που ήρθα εγκαίρως για να ακούσω την ενδιαφέρουσα παρουσίαση του Προέδρου της Επιτροπής. Θα ήθελα να παραπέμψω τον Πρόεδρο της Επιτροπής και τον Επίτροπο Flynn στις σελίδες 18 έως 20 της εκθέσεως Wolf και ιδιαίτερα σε τρία σημεία της γνώμης της Επιτροπής Οικονομικής, Νομισματικής και Βιομηχανικής Πολιτικής σχετικά με την απασχόληση τα οποία ατυχώς δεν συμπεριελήφθηκαν στην τελική πρόταση ψηφίσματος που κατέθεσε η Επιτροπή Κοινωνικών Υποθέσεων και Απασχόλησης.
<P>
Θα ήθελα να προσθέσω επί τη ευκαιρία ότι ο κ. Wolf κι' εγώ έχουμε συνεργαστεί πολύ στενά για την έκθεση επί της απασχόλησης όπως νωρίτερα αυτόν τον χρόνο είχαμε συνεργαστεί στενά για την ετήσια οικονομική έκθεση. Ο κ. Wolf έχει κάνει μια εξαιρετική εργασία. Προσήλθε στην Οικονομική Επιτροπή, ψήφισε και υπεστήριξε όλα τα συμπεράσματα της επιτροπής. Ξέρω ότι είναι τόσο απογοητευμένος όσο κι' εγώ που η Επιτροπή Κοινωνικών Υποθέσεων δεν έκρινε σκόπιμο να συμπεριλάβει στο ψήφισμά της την άποψη της Οικονομικής Επιτροπής ότι, π.χ., η Ετήσια Έκθεση της Επιτροπής για την Απασχόληση στην Ευρώπη θα πρέπει να μετονομαστεί σε Ετήσια Έκθεση της Επιτροπής για την Ανεργία στην Ευρώπη. Στο κάτω κάτω, η ανεργία είναι εκείνη που μας απασχολεί.
<P>
Το δεύτερο σημείο το οποίο ατυχώς η Επιτροπή Κοινωνικών Υποθέσεων δεν έκρινε σκόπιμο να συμπεριλάβει είναι η παράγραφος 14 των συμπερασμάτων της Οικονομικής Επιτροπής η οποία λέει: »Η Οικονομική Επιτροπή είναι της γνώμης ότι η Ευρωπαϊκή Ένωση και τα κράτη μέλη της οφείλουν πλέον να εξετάσουν με κριτικό πνεύμα τα μειονεκτήματα του ευρωπαϊκού κοινωνικού μοντέλου και να διδαχθούν από τις επιτυχίες άλλων χωρών, κυρίως των ΗΠΑ, της Ιαπωνίας και της Νορβηγίας, στη δημιουργία θέσεων εργασίας και την επίτευξη χαμηλών επιπέδων ανεργίας και φτώχειας». Λυπούμεθα για το γεγονός ότι η παράγραφος αυτή δεν συμπεριελήφθη.
<P>
Το τελικό σημείο που θα ήθελα να θέσω είναι ότι προσδιορίσαμε συγκεκριμένα τις διακρίσεις λόγω ηλικίας - διακρίσεις κατά των εργαζομένων ηλικίας άνω των 40 ετών - στην παράγραφο 15 της δικής μας προτάσεως ψηφίσματος και ζητήσαμε ειδικότερα από τα θεσμικά όργανα της Ευρωπαϊκής Κοινότητας να δώσουν σχετικά το καλό παράδειγμα. Είναι λυπηρό αλλά η Επιτροπή Κοινωνικών Υποθέσεων δεν περιέλαβε σαφώς ούτε το σημείο αυτό.

<SPEAKER ID=10 NAME="Χατζηδάκης">
Κύριε Πρόεδρε, είναι περιττό να επισημαίνουμε συνεχώς ότι το πρόβλημα της ανεργίας είναι ιδιαίτερα σημαντικό και ότι θα πρέπει να αξιοποιούμε με τον καλύτερο δυνατό τρόπο τις δυνατότητες που μας παρέχουν τα διαρθρωτικά ταμεία ούτως ώστε να το αντιμετωπίσουμε.
<P>
Υπ'αυτό το πρίσμα, ασφαλώς είναι άξια λόγου, είναι θετική η πρωτοβουλία της Επιτροπής να εκδώσει αυτήν την ανακοίνωση για τις διαρθρωτικές δράσεις που αφορούν την απασχόληση. 'Ομως δεν πρέπει να ξεχνάμε δύο πράγματα:
<P>
Το πρώτο είναι ότι τα διαρθρωτικά ταμεία δεν είναι πανάκεια για την αντιμετώπιση του προβλήματος της απασχόλησης. Στο κάτω-κάτω έχουν το 0, 46 % του κοινοτικού ακαθάριστου εθνικού προϊόντος στην διάθεσή τους για να κάνουν την δουλειά τους και κατά συνέπεια τα περιθώρια τα οποία έχουν είναι πολύ μικρά. Το αυτό συμβαίνει και με το Ευρωπαϊκό Κοινωνικό Ταμείο το οποίο απορροφά περίπου το 30 % των συνολικών πιστώσεων των διαρθρωτικών ταμείων σε μία προσπάθεια να συνδυάσει την προσφορά και την ζήτηση στον χώρο εργασίας.
<P>
Το δεύτερο που δεν πρέπει να ξεχνάμε είναι ότι δεν γνωρίζουμε την ακριβή επίδραση των διαρθρωτικών ταμείων στην δημιουργία θέσεων εργασίας διότι δεν υπάρχει ακριβής μεθοδολογία. Πρέπει να δουλέψουμε προς αυτήν την κατεύθυνση, αν και είναι ασφαλώς πολύ δύσκολο.
<P>
Από εδώ και πέρα τί μπορεί να γίνει; Μπορούν να γίνουν δύο πράγματα: το πρώτο είναι να χρησιμοποιήσουμε τον αποπληθωριστή των διαρθρωτικών ταμείων προκειμένου όλα τα λεφτά να διατεθούν στην ανεργία και το δεύτερο είναι στον στόχο 2, όπου υπάρχουν περιθώρια στην περίοδο 1997-1999 με τον καινούργιο προγραμματισμό, το σύνολο των χρημάτων να διατεθεί για δράσεις απασχόλησης.
<P>
Και, βεβαίως, από εδώ και πέρα θα πρέπει να δοθεί έμφαση σε συγκεκριμένους τομείς -εμείς έχουμε επισημάνει κάποιους στην Επιτροπή Κοινωνικών Υποθέσεων- αναφέρομαι στις ενεργητικές πολιτικές απασχόλησης, σε μέτρα που αφορούν την ελαστικότητα του ωραρίου εργασίας, στην ενίσχυση τοπικών πρωτοβουλιών για την απασχόληση, σε δράσεις για το περιβάλλον οι οποίες θα πρέπει να ενισχυθούν, στην έμφαση σε μέτρα που συνδέονται με νέες τεχνολογίες και, τέλος, στην δημιουργία δικτύων σχετικών με πληροφορίες για προσφορά και ζήτηση εργασίας σε ευρωπαϊκό επίπεδο, ούτως ώστε να υπάρξει ισορροπία στον συγκεκριμένο τομέα.

<SPEAKER ID=11 LANGUAGE="EN" NAME="McCarthy">
Κύριε Πρόεδρε, όπως πολύ σωστά τόνισε ο κ. Wolf αυτό συνιστά πρόβλημα αξιοπιστίας της ΕΕ στο θέμα της αντιμετώπισης της ανεργίας ενώ αποτελεί γεγονός ότι η ΕΕ διαθέτει συνολικά ένα πολύ αρνητικό ιστορικό στη δημιουργία θέσεων εργασίας. Από την οπτική γωνία της πολιτικής μου ομάδας, στόχος μας είναι η συνοχή και η αλληλεγγύη και πιστεύουμε ότι ο στόχος αυτός υπονομεύεται πολύ σοβαρά από τη χρόνια ανεργία. Καλωσορίζω επομένως τη σημερινή συζήτηση και καλωσορίζω τη θετική συμβολή που επιχειρούμε να κάνουμε στην καταπολέμηση της ανεργίας. Δέχομαι επίσης με ικανοποίηση τις προτάσεις στην έκθεση του κ. Lage σχετικά με τα διαρθρωτικά ταμεία.
<P>
Τα διαρθρωτικά ταμεία είναι ένα ζωτικό χρηματοδοτικό εργαλείο. Μπορούν να έχουν αποτελέσματα. Θα απηύθυνα όμως έκκληση στα κράτη μέλη να συνεργαστούν στενά με την Επιτροπή στην προσπάθεια συγκέντρωσης της προσοχής και προσανατολισμού της δράσης ούτως ώστε να επιτευχθούν τα καλύτερα δυνατά αποτελέσματα. Θα απηύθυνα επίσης έκκληση στα κράτη μέλη να απορροφούν τις πιστώσεις που υπάρχουν και να μην συνεχίσουν την τακτική των μειωμένων απορροφήσεων, των καθυστερήσεων και της γραφειοκρατίας.
<P>
Η πρώτη έκθεση της Επιτροπής σχετικά με τη συνοχή περιγράφει και τονίζει το πρόβλημα των συνεχιζόμενων περιοχικών διαφοροποιήσεων στην ανεργία. Υπογραμμίζει τη δραματική αύξηση της ανεργίας στη Σουηδία και τη Φινλανδία καθώς και τα προβλήματα στην Ισπανία όπου 1 στους 5 εξακολουθεί να είναι άνεργος. Μεταξύ του 1983 και του 1993, οι 25 περιοχές με τον χαμηλότερο ρυθμό ανεργίας σημείωσαν κάποια βελτίωση από 4, 8 % σε 4, 6 % αλλά η εικόνα στις 25 χειρότερες περιοχές είναι απογοητευτική δείχνοντας αύξηση από 17, 2 % σε 22, 4 %. Η σκληρή πραγματικότητα είναι ότι οι διαφοροποιήσεις στην περιφερειακή ανεργία της Ευρώπης αυξάνουν ολοένα και περισσότερο.
<P>
Δέχομαι επομένως με ικανοποίηση τις πρωτοβουλίες που προέκυψαν από τις συζητήσεις για τα διαρθρωτικά ταμεία και τις ευκαιρίες απασχόλησης από το άτυπο Συμβούλιο της Μαδρίτης τον Δεκέμβριο του 1995 μέχρι την τελική ανακοίνωση τον Μάρτιο του 1996. Έχουμε κρατήσει τις πρωτοβουλίες ζωντανές. Τις έχουμε κρατήσει στη δημοσιότητα. Καλωσορίζω τις πρωτοβουλίες του Προέδρου Santer για εθνικά, περιφερειακά και τοπικά σύμφωνα. Δέχομαι με ιδιαίτερη ικανοποίηση το γεγονός ότι θέλει να συμπεριλάβει στην προσπάθεια αυτή τους κοινωνικούς εταίρους και τις συνδικαλιστικές οργανώσεις. Καλωσορίζω την αποφασιστικότητα και τον ενθουσιασμό που έφερε η ιρλανδική προεδρία στη συζήτηση καθώς και την προσωπική δέσμευση του ιρλανδού Υπουργού Οικονομικών κ. Quinn.
<P>
Θα πρέπει ωστόσο να πω ότι είμαι απογοητευμένη από το γεγονός ότι το Ηνωμένο Βασίλειο δεν είναι πρόθυμο να υλοποιήσει τα εθνικά σύμφωνα απασχόλησης και ερωτώ τον Επίτροπο Flynn τι είναι έτοιμος να κάνει για να κερδίσει την υποστήριξη του ΗΒ. Εάν δεν μπορέσουμε να επιτύχουμε την υποστήριξη των κρατών μελών στο πρόγραμμα αυτό θα πρότεινα να επιτρέψουμε στις περιφερειακές και τοπικές αρχές που θα ήθελαν να συμμετάσχουν να έρθουν κατευθείαν στον Επίτροπο στις Βρυξέλλες για να ενταχθούν ενεργά στο πρόγραμμα των συμφώνων απασχόλησης.
<P>
Είμαι ιδιαίτερα ενοχλημένη και εκνευρισμένη από το γεγονός ότι στο Ηνωμένο Βασίλειο διαδίδεται η άποψη πως υπάρχουν εξαιρετικοί ρυθμοί απασχόλησης, οι πρώτοι σε ολόκληρη την ΕΕ. Με ανησυχεί πάρα πολύ το γεγονός ότι δημιουργούμε εργασίες οι οποίες είναι χαμηλής αμοιβής και μερικής απασχόλησης σχηματίζοντας με τον τρόπο αυτό μια νέα συνομοταξία εργαζόμενων ενδεών οι οποίοι επαφίενται για την επιβίωσή τους στις παροχές της εργασίας τους και σε οικογενειακές πιστώσεις. Ζητώ από τον Επίτροπο, έχοντας υπόψη ότι το ΗΒ έχει τώρα το μεγαλύτερο ποσοστό φτώχειας - το ένα στα τρία μωρά γεννιώνται από οικογένειες που βρίσκονται κάτω από το όριο της φτώχειας - να εξετάσει το μοντέλο δημιουργίας απασχόλησης και βιώσιμης υψηλής αξίας και υψηλής παραγωγικότητας απασχόλησης ούτως ώστε να δώσει στις περιφέρειες της ΕΕ ένα ανταγωνιστικό πλεονέκτημα.

<SPEAKER ID=12 LANGUAGE="NL" NAME="Chanterie">
Κύριε Πρόεδρε, κύριε Επίτροπε, αξιότιμοι συνάδελφοι, όταν αναφερόμαστε στην απασχόληση δεν συζητάμε μόνο για τη δημιουργία θέσεων εργασίας, αλλά και για την ευελιξία, την εκπαίδευση και την κατάρτιση, τη φορολόγηση, την έρευνα και την ανάπτυξη, την οικονομική ανάπτυξη κυρίως, και την κοινωνική πρόοδο. Όταν αναφερόμαστε στην πολιτική απασχόλησης αναφερόμαστε και στην πολιτική ανταγωνισμού, στην εμπορική πολιτική, τη βιομηχανική πολιτική, τη νομισματική πολιτική κλπ. Εν ολίγοις, η καταπολέμηση της ανεργίας και η εξυγίανση της αγοράς εργασίας αποτελούν κάθε άλλο παρά μεμονωμένους στόχους. Προκειμένου να επιτύχει η προσπάθεια αυτή πρέπει, ταυτόχρονα με τα μέτρα που λαμβάνονται στα κράτη μέλη, να αναπτυχθεί και μία ευρωπαϊκή πολιτική, πράγμα το οποίο αναγνωρίζεται τόσο στην έκθεση της Επιτροπής «Η απασχόληση στην Ευρώπη - 1996» όσο και στο σύμφωνο εμπιστοσύνης του Προέδρου της Επιτροπής κ. Santer.
<P>
Σ'αυτά τα δύο σημαντικά έγγραφα δεν προτείνεται μόνο η λήψη ενεργητικών και όχι παθητικών μέτρων, αλλά και η προώθηση της ιδιωτικής πρωτοβουλίας παράλληλα με τα μέτρα που λαμβάνονται από τις δημόσιες αρχές. Όσον αφορά την έκθεση Wolf, έχω την εντύπωση ότι προσανατολίζεται μονομερώς στα κυβερνητικά μέτρα και παραμερίζει σημαντικά σημεία, που περιλαμβάνονται εκτός άλλων στην έκθεση «Η απασχόληση στην Ευρώπη - 1996». Αναφέρω τρία από τα σημεία αυτά:
<P>
Κατά πρώτον, στην έκθεση της Επιτροπής γίνεται μία διπλή σύγκριση των Ηνωμένων Πολιτειών της Αμερικής με την Ευρωπαϊκή Ένωση όσον αφορά, αφενός, τον τομέα των υπηρεσιών και, αφετέρου, τη βιομηχανία και τη γεωργία. Σε περίπτωση που, από το 1980 έως το 1993, προέκυπταν αντιστοίχως 18 και 22 εκατομμύρια θέσεις απασχόλησης στον τομέα των υπηρεσιών, η κατάσταση θα ήταν ακόμη συγκρίσιμη. Όταν όμως στην ίδια χρονική περίοδο χάνονται στις Ηνωμένες Πολιτείες Αμερικής 2 εκατομμύρια θέσεις απασχόλησης στη βιομηχανία και τη γεωργία, ενώ στην Ευρωπαϊκή Ένωση ο αντίστοιχος αριθμός είναι 13 εκατομμύρια θέσεις απασχόλησης, η διαφορά είναι πάρα πολύ σημαντική. Πρόκειται για ένα θέμα το οποίο δεν εθίγη καθόλου στην έκθεση Wolf. Πώς μπορούμε να αναζωογονήσουμε την απασχόληση στη βιομηχανία της Ευρωπαϊκής Ένωσης;
<P>
Παράδειγμα δεύτερο. Τα θέματα της επαγγελματικής κινητικότητας, της ευελιξίας και του μισθολογικού κόστους, τα οποία παραμελήθηκαν σε σημαντικό βαθμό στην έκθεση. Τρίτο παράδειγμα: οι ευάλωτες πληθυσμιακές ομάδες. Οι νέοι, που δεν έχουν πρόσβαση στην αγορά εργασίας και για τους οποίους θα ήθελα να προτείνω τη γενίκευση του συστήματος που αφορά τη δημιουργία θέσεων επαγγελματικής κατάρτισης στις επιχειρήσεις, ώστε να μην παραμένουν αναξιοποίητες οι γνώσεις που έχουν ήδη αποκτήσει. Πιστεύω επίσης ότι θα πρέπει να τροποποιήσουμε την πολιτική που ασκούμε έναντι των ατόμων που είναι άνω των 50 ετών. Ανθρωποι 50 έως 55 ετών αποκλείονται μαζικά από την αγορά εργασίας. Κατά τη γνώμη μου, αυτό είναι λανθασμένο τόσο από την άποψη του κοινωνικού γίγνεσθαι, όσο και από την άποψη της εμπειρίας, της τεχνογνωσίας και της επιτήδευσης που διαθέτουν οι επιχειρήσεις.
<P>
Θα έπρεπε να αναφερθώ στη συνέχεια στη διαρθρωτική ανεργία, δυστυχώς όμως, δεν έχω χρόνο. Συμφωνώ με τα όσα ανέφερε προηγουμένως ο Πρόεδρος της Επιτροπής κ. Santer: έφθασε η στιγμή να αφήσουμε τα λόγια και να περάσουμε στα έργα.» Έφθασε η στιγμή για να μιλήσουμε στο Δουβλίνο για την υλοποίηση μίας γενικής στρατηγικής για την απασχόληση και λέγοντάς το αυτό, ελπίζω κύριε Επίτροπε, ότι στη Διάσκεψη Κορυφής θα ληφθούν οριστικές αποφάσεις όσον αφορά το σύμφωνο σταθερότητας.

<SPEAKER ID=13 LANGUAGE="PT" NAME="Vieira">
Κύριε Πρόεδρε, κύριε Επίτροπε, κύριοι βουλευτές, έντεκα τοις εκατό του ευρωπαϊκού ενεργού πληθυσμού, που αντιστοιχεί σε δεκαοκτώ εκατομμύρια ανθρώπους, είναι αρκετός λόγος ώστε το Ευρωπαϊκό Κοινοβούλιο να λάβει θέση σε σχέση με αυτούς. 'Οταν ο αριθμός αυτός ισοδυναμεί με άτομα χωρίς απασχόληση, τότε πρέπει να λάβει θέση όσες φορές είναι απαραίτητο.
<P>
'Oσον αφορά την έκθεση Wolf, επαινούμε και εμείς όλη τη δράση της Επιτροπής για το συντονισμό και την ενθάρρυνση των πολιτικών απασχόλησης των κρατών μελών, με σκοπό καθορισμό νέων μέτρων και δράσεων παρότρυνσης για την καταπολέμηση της μάστιγας αυτής, της οποίας η λύση δεν φαίνεται ευκολη, ούτε βραχυπρόθεσμα ούτε μεσοπρόθεσμα. Επίσης επισημαίνουμε τη στήριξη για τη δημιουργία επιχειρήσεων μικρής κλίμακας και μικρών επιχειρήσεων, όπως επίσης βιοτεχνιών, με βάση την υπόθεση που όλοι δεχόμαστε ότι αυτό είναι ένας προσανατολισμός που πρέπει να ακολουθήσουμε. Θέλουμε ακόμη να εγκωμιάσουμε αυτόν τον προσανατολισμό ως τον πιο ισχυρό πυρήνα για την κατάκτηση και διατήρηση θέσεων απασχόλησης, εφόσον στην έκθεση αυτή δίνεται ιδιαίτερη έμφαση στις απομακρυσμένες, ιδιαίτερα απομακρυσμένες και νησιωτικές περιοχές της Ευρωπαϊκής 'Ενωσης, όπου επίσης το φαινόμενο της υποαπασχόλησης είναι πολύ σημαντικό.
<P>
Και καθώς τίποτε δεν είναι τέλειο - και πιστέψτε με ότι δεν έχουμε καμία ειδική εχθρότητα εναντίον σας, κύριε Wolf - υπάρχουν δύο ζητήματα σχετικά με τα οποία πρέπει να εκδηλώσουμε τη βαθύτατη αντίθεσή μας. Το πρώτο αναφέρεται στη δημιουργία εναλλακτικών πηγών χρηματοδότησης για να καλυφθεί το κόστος των κοινωνικών παροχών, κυρίως όσον αφορά τη φορολόγηση των εκπομπών CO2 και της ενέργειας. Αν σε έναν από τους δίσκους μίας ζυγαριάς τοποθετήσουμε αυτό το φόρο, και στον άλλο δίσκο την ανταγωνιστικότητα της ευρωπαϊκής βιομηχανίας, εύκολα θα συνάγουμε ότι η Ευρώπη θα μείνει με το φόρο και οι Αμερικάνοι και οι Ιάπωνες με την ανταγωνιστικότητα. 'Ομως, κύριε Πρόεδρε και κύριοι βουλευτές, φτάνει πια να βλέπουμε τους άλλους να εξάγουν φιλευθερισμό και να εισάγουν προστατευτισμό. Ας προτιμήσουμε για μία φορά τους εαυτούς μας. Η κοινωνική Ευρώπη πρέπει να εξεύρει άλλα οικονομικά στηρίγματα για να συνεχίσει την δική της ασφαλή πορεία.
<P>
Το δεύτερο ζήτημα έχει σχέση με τη μείωση του χρόνου εργασίας. Αν για το μέλλον, μακροπρόθεσμα, η αρχή μας φαίνεται ορθή, η ίδια η ιστορία μας το αποδεικνύει, ωστόσο η άμεση και απότομη εφαρμογή της μας δημιουργεί τις μέγιστες αμφιβολίες και επιφυλάξεις. Προτιμούμε να επιλέξουμε την αρχή της ελαστικοποίησης του χρόνου εργασίας που, αν εγκριθεί στις εργασιακές διαπραγματεύσεις στα διάφορα κράτη μέλη, δεν θα δημιουργήσει ασφαλώς μείζονες δυσκολίες κοινωνικού χαρακτήρα στην οικονομική δραστηριότητα της Ευρώπης.
<P>
Για τους δύο αυτούς λόγους η Ομάδα μου θα καταψηφίσει την έκθεση αυτή αν υποβληθεί σε ψηφοφορία έτσι όπως μας προτάθηκε. Θα το κάνει με την έννοια ότι οι θετικές πτυχές της έχουν ήδη αποτυπωθεί σε αμέτρητα ψηφίσματα όλων των κοινοτικών θεσμικών οργάνων, αλλά θα το κάνει με ρεαλισμό και με επίγνωση ότι αυτό που προτείνεται δεν επιλύει το πρόβλημα ουσίας. Και αυτό ονομάζεται απασχόληση. Να δημιουργηθούν θέσεις απασχόλησης, ασφαλώς, και επειγόντως, και σε όλα κράτη μέλη και σε όλα τους τομείς. Και να σκεφτούμε επίσης ότι πρέπει να κάνουμε τα πάντα για να διατηρήσουμε αυτές που ήδη υπάρχουν, διότι η διατήρηση των θέσεων απασχόλησης είναι επίσης εξαιρετικής σημασίας.

<SPEAKER ID=14 LANGUAGE="NL" NAME="Boogerd-Quaak">
Πρόεδρε, συνάδελφοι, κύριε Επίτροπε, πιστεύω ότι μας τιμά το γεγονός ότι σήμερα το πρωί ο κ. Santer έκανε τον κόπο να αναλύσει και πάλι τις προσπάθειες που καταβάλλει για την αντιμετώπιση του προβλήματος της ανεργίας. Πιστεύω ότι δεν ευθύνεται η Επιτροπή για την έλλειψη προόδου, αλλά τα κράτη μέλη τα οποία δεν φαίνεται να έχουν την πρόθεση να λάβουν τα μέτρα που είναι τόσο απαραίτητα και αναφέρονται εν μέρει στην έκθεση του κ. Wolf και εν μέρει σε άλλες εκθέσεις και επαναλήφθηκαν εχθές στη συζήτηση για το ενιαίο νόμισμα.
<P>
Ο κ. Santer ανέφερε ότι χρειάζεται να εκσυγχρονίσουμε το σύστημα κοινωνικής ασφάλισης, το φορολογικό σύστημα και την αγορά εργασίας. Τόσο εγώ όσο και η πολιτική μου ομάδα συμφωνούμε με τις απόψεις του. Όταν όμως αναφερόμαστε στον εκσυγχρονισμό πρέπει να έχουμε την τόλμη να θίξουμε και τα επίμαχα σημεία και, από την άποψη αυτή, δεν συμφωνώ με τον κ. Vieira ο οποίος κρίνει ότι δεν θα πρέπει να εξετάσουμε τη μετατόπιση των φορολογικών βαρών από την εργασία σε άλλους τομείς. Πιστεύω ότι πρέπει οπωσδήποτε να εξετάσουμε τη δυνατότητα επιβολής εισφοράς για το διοξείδιο του άνθρακα, υπό τον όρο ότι αυτό θα συμβεί σε ευρωπαϊκή κλίμακα.
<P>
Ένα άλλο θέμα το οποίο δεν μας προξενεί ιδιαίτερη ικανοποίηση και που θα μπορούσε να αποτελέσει για την πολιτική μου ομάδα λόγω να καταψηφίσει την έκθεση Wolf αφορά την πρόταση για τη φορολόγηση της κερδοσκοπίας. Πιστεύουμε ότι η πρόταση αυτή αντίκειται στη Συνθήκη και στην αρχή της ελεύθερης κυκλοφορίας κεφαλαίων καθώς και ότι θα έχει τα αντίθετα αποτελέσματα από αυτά τα οποία επιδιώκει. Θα ήθελα να καλέσω τον κ. Wolf να τροποποιήσει κατά κάποιο τρόπο την πρότασή του σύμφωνα με τις απόψεις μας.
<P>
Θα ήθελα επίσης να υπογραμμίσω τα όσα ανέφερε ο κ. Santer σχετικά με το καταστατικό της ευρωπαϊκής εταιρείας. Η Επιτροπή Οικονομικής, Νομισματικής και Βιομηχανικής Πολιτικής αναχωρεί σήμερα για τη Χάγη προκειμένου να διεξάγει συνομιλίες με ορισμένους Υπουργούς σχετικά με την προετοιμασία της Προεδρίας για το επόμενο έτος. Κατά τη γνώμη μου, στην ημερήσια διάταξη πρέπει να συμπεριληφθούν οπωσδήποτε τα σημεία τα οποία έθιξε σήμερα το πρωί στο Σώμα ο κ. Santer. Σ'αυτά συγκαταλέγεται οπωσδήποτε το καταστατικό καθώς και η χρηματοδότηση των διευρωπαϊκών δικτύων.
<P>
Θα ήθελα επίσης να επιστήσω την προσοχή του Σώματος σε μερικά άλλα θέματα. Το ένα αφορά την ανάπτυξη της υπαίθρου και το άλλο την αστική πολιτική. Όταν αναφερόμαστε στον αγώνα για την καταπολέμηση της ανεργίας πιστεύω ότι είναι σημαντικό να εξετάσουμε τη δυνατότητα κατάρτισης ενός είδους καταστατικού ή χάρτη, μεμονωμένου ή συνδυασμένου, για την ύπαιθρο και τις πόλεις. Έχουμε διάφορες ιδέες για την προαγωγή της ανταγωνιστικότητας της βιομηχανίας; έχουμε διάφορες ιδέες για την ανταγωνιστικότητα στα πλαίσια της πολιτικής για την προαγωγή της τεχνολογίας, δεν έχουμε όμως προτείνει ποτέ ορισμένες καλές και συγκεκριμένες ιδέες για το ρόλο που θα μπορούσαν να διαδραματίσουν τα αστικά κέντρα, τη στιγμή που σχεδόν 80 % του ευρωπαϊκού πληθυσμού κατοικεί σε πόλεις. Θα ήθελα να καλέσω τον κ. Flynn να προβάλει το θέμα αυτό στο Δουβλίνο.

<SPEAKER ID=15 LANGUAGE="SV" NAME="Eriksson">
Κύριε Πρόεδρε, η έκθεση Wolf αναφέρεται και επισημαίνει μεγάλες ελλείψεις όσον αφορά τα μέτρα και την αντιμετώπιση του γιγαντιαίου προβλήματος της ΕΕ: την ανεργία.
<P>
Γίνεται μερικές φορές λόγος εδώ για 18-20, έως και 30 εκατομμύρια ανέργους. Θέλω να επισημάνω ότι είναι σημαντικά περισσότεροι, συγκεκριμένα όλες οι γυναίκες που σήμερα δεν έχουν δικαίωμα ή δυνατότητα αυτοσυντήρησης, αλλά οι οποίες ανιδιοτελώς και χωρίς μισθό στηρίζουν ένα μεγάλο τμήμα της κοινωνίας μέσω της φροντίδας και μέριμνας των παιδιών, των ηλικιωμένων και των ανδρών τους.
<P>
Καθημερινά βλέπουμε και ακούμε για απεργίες και διαδηλώσεις στα κράτη μέλη, όπου οργισμένοι και συχνά απελπισμένοι πολίτες εκφράζουν τη δυσαρέσκειά τους για την πολιτική που ασκείται σήμερα στα κράτη μέλη. Έφτασε η ώρα να ακούσουμε αυτούς τους ανθρώπους που διαμαρτύρονται. Διότι μας δείχνουν, εν αντιθέσει με τους εκπροσώπους των καπιταλιστικών δυνάμεων της αγοράς, ποιές ανάγκες υπάρχουν στην κοινωνία, ανάγκες οι οποίες αν τις αναλάβουμε, θα απέδιδαν πολλές βιώσιμες και αναγκαίες θέσεις εργασίας.
<P>
Ήρθε η στιγμή για εμάς εδώ στο Σώμα να κατανοήσουμε ότι η απελευθέρωση, οι ιδιωτικοποιήσεις και η πολυσυζητημένη ευελιξία που αναφέρεται, πραγματικά δεν οδηγούν σε κάποιες νέες θέσεις εργασίας, αλλά αντίθετα αυξάνουν τις ταξικές διαφορές και τις κοινωνικές εντάσεις στις κοινωνίες μας. Η ασκούμενη πολιτική επιφέρει αυξημένες περιφερειακές ανισορροπίες, αύξηση της διαρθρωτικής ανεργίας, αύξηση της ανεργίας για τις γυναίκες με μικρή εκπαίδευση, συνεχιζόμενη αύξηση του αριθμού των ανέργων ατόμων με ειδικές ανάγκες. Κύριε Πρόεδρε, η κατάσταση είναι καταστροφική. Δεν ισχυρίζομαι ότι υπάρχουν κάποιες απλές λύσεις, αλλά θέλω εν πάσει περιπτώσει να εκμεταλλευτώ την ευκαιρία και να επισημάνω κάποιες δυνατότητες:
<P>
Στην μία έρευνα μετά την άλλη ο σουηδικός λαός υποστηρίζει ότι είναι πρόθυμος να πληρώσει υψηλότερους φόρους για να βελτιωθεί η ποιότητα και η πρόσβαση σε υπηρεσίες στην περίθαλψη, στην μέριμνα για τους ηλικιωμένους και τους εκπαιδευτικούς τομείς υπό δημόσιο έλεγχο. Ας το κάνουμε!
<P>
Στα περισσότερα κράτη μέλη επικρατεί μια κραυγαλέα έλλειψη στην παιδική μέριμνα. Φροντίστε να επεκταθεί και να καταστεί προσιτή!
<P>
Στον τομέα της περιβαλλοντικής πολιτικής υπάρχουν πολλά να γίνουν όσον αφορά τα πάντα, από την αποκομιδή των σκουπιδιών και την ανακύκλωση ως την μετατροπή των συστημάτων ενέργειας. Ας αναλάβουμε αυτές της ζωτικής σημασίας εργασίες!
<P>
Ας ξεκινήσουμε τηδιαρθρωτική αλλαγή του τομέα της εργασίας και να προσανατολιστούμε προς την εργάσιμη ημέρα των έξι ωρών με περιορισμό των υπερωριών, αλλά με την διατήρηση του μισθού ώστε να διατηρηθεί η αγοραστική ικανότητα.
<P>
Ας ξεκινήσουμε την υλοποίηση επισκευών, ανακαινίσεων και επεκτάσεων των κατοικιών και να αυξήσουμε την ποιοτική τους στάθμη.
<P>
Μην αφοπλίζετε το συνδικαλιστικό κίνημα, αλλά ενισχείστε τις δυνατότητες του συνδικαλιστικού κινήματος να βοηθήσει στην δημιουργία αίσθησης ασφαλείας των εργαζομένων στην αγορά της εργασίας ώστε η δημιουργικότητα και συμμετοχή τους να θέσει την επιχειρηματική δραστηριότητα σε νέα και απαραίτητη τροχιά.
<P>
Θα χρειαζόταν να παρέμβουμε στον τραπεζικό τομέα για καλύτερες πιστώσεις και διευκόλυνση της πρόσβασης σε κεφάλαια για ριψοκίνδυνες επενδύσεις για νέες επιχειρηματικές δραστηριότητες και για περιβαλλοντικές επενδύσεις. Θα χρειαζόταν επίσης να κατευθύνουμε τα κέρδη των επιχειρήσεων σε επενδύσεις αντί της κερδοσκοπίας ή των παθητικών βραχυπρόθεσμων κερδοφόρων ενδιαφερόντων.
<P>
Τέλος εύχομαι να ανταποκριθούμε στην έκκληση που ήλθε από το δίκτυο των ευρωπαίων ανέργων όταν διεξήγαγαν την διάσκεψή τους στην Ιρλανδία πριν από μερικές εβδομάδες, δηλ. να βάλουμε στην άκρη τα σχέδια της οικονομικής και νομισματικής ένωσης και να αντιμετωπίσουμε τα προβλήματα με τα οποία παλεύουν οι πολίτες.

<SPEAKER ID=16 LANGUAGE="SV" NAME="Schφrling">
Κύριε Πρόεδρε, αυτή η έκθεση του Friedrich Otto Wolf για την έκθεση της Επιτροπής για την απασχόληση στην Ευρώπη το 1996, θα έπρεπε ίσως - όπως ακριβώς πρότεινε ο κ. Cassidy - να λέγεται στην πραγματικότητα ανεργία στην Ευρώπη. Συμφωνώ απολύτως με την κριτική του εισηγητή για την αποτυχία της Επιτροπής όσον αφορά αναλύσεις και στρατηγικές μετά την έκθεση του 1995. Ταυτόχρονα, θέλω να τονίσω ότι νομίζω ότι ο εισηγητής ήταν ακόμη περισσότερο επιτυχής όσον αφορά την διατύπωση αναλύσεων και ακόμη και πρόταση στρατηγικών.
<P>
Δεν χρειάζεται ίσως να επαναληφθεί ότι η ανεργία είναι ένα σοβαρό πρόβλημα στην Ευρώπη, και ότι είναι τόσο σοβαρό ώστε να δημιουργεί όντως κοινωνική και πολιτική ανησυχία καθώς και ότι είναι μια απειλή κατά της δημοκρατίας μας. Σ'αυτήν την περίσταση όπου συζητάμε τι μπορούμε να κάνουμε για να μειώσουμε την ανεργία, πρέπει επίσης να θυμηθούμε ότι υπάρχει ένα παράδοξο, διότι η ίδια η Ένωση δημιουργεί ανεργία και αποκλεισμό μέσω του σφιχτού χρονοδιαγράμματος για την νομισματική ένωση και μέσω των κριτηρίων σύγκλισης που οδηγούν τα κράτη μέλη να πρέπει να περιορίσουν τους προϋπολογισμούς τους και που εξαναγκάζουν σε περικοπές της κοινωνικής ευημερίας.
<P>
Συμφωνώ επίσης, με το ότι ίσως δεν θα πρέπει να κορδωνόμαστε τόσο πολύ και να ομφαλοσκοπούμε μόνον, αλλά να δούμε αντίθετα τι έχουν κάνει άλλες χώρες. Τι έχει κάνει π.χ. η Νορβηγία, η οποία έχει πολύ χαμηλή ανεργία;
<P>
Τι μπορεί τότε να γίνει; Νομίζω ωστόσο ότι η έκθεση υποδεικνύει δρόμους για μια νέα στρατηγική. Γι'αυτό είμαι πολύ θετικά κείμενος προς αυτήν. Πρέπει επίσης να δούμε τέτοια πράγματα όπως π.χ. μείωση του χρόνου εργασίας καθώς και πρόωρη συνταξιοδότηση που αναφέρονται στην έκθεση Ribeiro, διότι γνωρίζουμε ότι δεν δημιουργούνται περισσότερες θέσεις εργασίας ακόμη και αν έχουμε αυξημένη ανάπτυξη και αυξημένες επενδύσεις. Μια νέα στρατηγική πρέπει να περιέχει οικολογική μεταστροφή και πράσινες καινοτομίες, μία φορολογική μεταρρύθμιση βασισμένη στην αλληλεγγύη και μια ενισχυμένη τοπική οικονομία. Κατά την άποψή μου, αυτό δεν πρέπει να οδηγήσει σε μια κοινή πολιτική για την αγορά εργασίας, διότι οι περιφέρειες είναι τόσο διαφορετικές αλλά πρέπει ωστόσο να εργαστούμε μαζί, η Ένωση και τα κράτη μέλη.

<SPEAKER ID=17 LANGUAGE="NL" NAME="Vandemeulebroucke">
Κύριε Πρόεδρε, αξιότιμοι συνάδελφοι, κατ'αρχάς θα ήθελα να συγχαρώ ειλικρινά το συνάδελφο Wolf. Η εργασία που πραγματοποίησε ήταν εξαιρετική, πράγμα που διαπιστώνεται και από την ομόφωνη έγκριση της έκθεσής του στην Επιτροπή Κοινωνικών Υποθέσεων. Στην πραγματικότητα όμως αισθανόμαστε όλοι κάπως άβολα.
<P>
Είναι η πολλοστή φορά που επαναλαμβάνουμε μία τελετουργία. Μιλάμε και πάλι για το πρόβλημα της ανεργίας. Πρόκειται για την πολλοστή συζήτηση που διεξάγουμε επί του θέματος. Ας αναλογιστούμε μόνο το Λευκό Βιβλίο Delors, το Σύμφωνο Σταθερότητας του κ. Santer, τις ετήσιες εκθέσεις για την κατάσταση της απασχόλησης, τις εκθέσεις του Συμβουλίου των Υπουργών Κοινωνικών Υποθέσεων και Οικονομικών. Αυτό είναι και το σημείο όπου καθηλώνονται τα πράγματα επειδή δεν επιτυγχάνεται συμφωνία απόψεων.
<P>
Ο επίσημος αριθμός των ανέργων κυμαίνεται μεταξύ 18 και 20 εκατομμυρίων. Στην πραγματικότητα ο αριθμός αυτός είναι πολύ υψηλότερος. Αυτό το γνωρίζουμε όλοι. Υπάρχουν πολλές κατηγορίες οι οποίες εξαφανίζονται στις στατιστικές. Έχω για παράδειγμα υπόψη μου την κατάσταση αυτών που έχουν συνταξιοδοτηθεί πρόωρα. Πρόκειται για πρόσωπα τα οποία υποχρεώνονται να εγκαταλείψουν την αγορά εργασίας στην ηλικία των 50 ή 55 ετών.
<P>
Αυτό που μου προκαλεί έντονη δυσφορία όσον αφορά τις πολλές προσπάθειες που προτείνονται για τη λύση του προβλήματος της ανεργίας είναι ο υπερβολικά μονόπλευρος προσανατολισμός προς την ανάπτυξη. Υποτίθεται ότι η οικονομική ανάπτυξη θα οδηγήσει αυτομάτως σε αύξηση της απασχόλησης. Γνωρίζουμε όλοι ότι αυτό είναι εντελώς αναληθές.
<P>
Έχει δίκιο ο εισηγητής Wolf όταν ασκεί κριτική στην ισχύουσα μακροοικονομική προσέγγιση. Πράγματι, η προσέγγιση αυτή δεν αποσκοπεί παρά μόνο στην προαγωγή της προσπάθειας για την κάλυψη των κριτηρίων σύγκλισης. Τα κριτήρια αυτά αποτελούν και την αφετηρία της μακροοικονομικής πολιτικής, ενώ η απασχόληση ακολουθεί χωλαίνοντας.
<P>
Στην έκθεση Wolf περιλαμβάνεται μία σειρά πρακτικών και πάρα πολύ καλών προτάσεων: για παράδειγμα, η μείωση του έμμεσου μισθολογικού κόστους στα κατώτατα κλιμάκια, η επικέντρωση της προσοχής στις μικρές και μικρομεσαίες επιχειρήσεις, και η μερική απασχόληση. Το ίδιο ισχύει και για την πρόταση για τη μείωση του ωραρίου εργασίας και για την ανακατανομή της απασχόλησης, καθώς επίσης και για την επιμονή στην επιμόρφωση και την επανακατάρτιση και την επικέντρωση στον τριτογενή τομέα που αφορά τις υπηρεσίες κοινωνικού και πολιτισμικού χαρακτήρα. Πρόκειται για μία ολόκληρη σειρά προτάσεων οι οποίες πρέπει να εξετασθούν και να εγκριθούν τελικά από το Συμβούλιο.
<P>
Υποστηρίζουμε απόλυτα την παρούσα έκθεση και θα θέλαμε για άλλη μία φορά να συγχαρούμε ειλικρινά το συνάδελφο Wolf για το έργο του.

<SPEAKER ID=18 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, στην έκθεση του κ. Wolf υπάρχουν σημαντικά στοιχεία όσον αφορά κυρίως τις διαρθρωτικές πολιτικές. Θα ήθελα όμως εδώ να μιλήσω για τα θέματα που παρέβλεψε, που δεν θέλησε ή δεν μπόρεσε να θίξει. Δικαίως αναφέρεται στο ευρωπαϊκό κοινωνικό μοντέλο, πιστεύουμε δε ότι το κοινωνικό αυτό ευρωπαϊκό μοντέλο στην πραγματικότητα αντίκειται τελείως στα δόγματα της παγκοσμιότητας που διέπουν σήμερα τη διεθνή οικονομία.
<P>
Πρώτον, η παγκοσμιοποίηση συνεπάγεται πλήρες σύστημα ελεύθερων ανταλλαγών. Το εν λόγω σύστημα, που προβάλλεται σήμερα από πολλούς οικονομολόγους, έχει σαν συνέπεια την επιδείνωση της απασχόλησης των εργαζομένων που δεν διαθέτουν ιδιαίτερα προσόντα στις πλέον βιομηχανοποιημένες χώρες. Αναφέρομαι κυρίως στη διατριβή του γάλλου καθηγητή Maurice Allais με βραβείο Νόμπελ στην Οικονομία. Γνωρίζουμε ότι στο θέμα αυτό τα συμφέροντα των ευρωπαϊκών χωρών και τα αμερικανικά διίστανται. Το ερώτημα είναι λοιπόν εάν είμαστε σε θέση σε πολιτικό επίπεδο να εναντιωθούμε στην αμερικανική διπλωματία ή όχι. Είμαστε ιδιαίτερα προβληματισμένοι σχετικά με το ό, τι έχει γίνει μέχρι σήμερα στον τομέα αυτό.
<P>
Δεύτερον, η παγκοσμιοποίηση συνεπάγεται αδιαφορία απέναντι στα φαινόμενα της μετανάστευσης. Πρόκειται για ένα θέμα που κατά ένα περίεργο τρόπο αποτελεί σήμερα ταμπού. Η μετανάστευση είναι ένας παράγοντας επιβαρυντικός της ανεργίας για δύο λόγους. Πρώτον, οι μετανάστες είτε εργάζονται και σ'αυτή την περίπτωση αυξάνουν την προσφορά εργασίας τη στιγμή που αυτή είναι ήδη πλεονασματική, ή στη δεύτερη περίπτωση δεν εργάζονται και κατά συνέπεια χρηματοδοτούνται από τα συστήματα κοινωνικής προστασίας. Το κόστος αυτό το οποίο όσον αφορά την Γαλλία έχει αποτιμηθεί στην έκθεση Milloz, επιβαρύνει την ανταγωνιστικότητα της οικονομίας στο σύνολό της. Κατά συνέπεια δεν είναι δυνατόν να αποσιωπάται το ζήτημα αυτό.
<P>
Τρίτον, η ιδεολογία της παγκοσμιοποίησης οδηγεί σήμερα στη δημιουργία ολοκληρωμένων ευρωπαϊκών συνόλων. Μέσα στο πλαίσιο αυτό οραματιζόμαστε την ευρωπαϊκή νομισματική ένωση. Η ανάπτυξη είναι μία διαδικασία διαφοροποίησης, όπως άλλωστε η ζωή, και ο στόχος της νομισματικής σύγκλισης συνεπάγεται αναχαίτιση της ανάπτυξης.
<P>
Κατά συνέπεια, όσον αφορά τα τρία αυτά σημεία δεν είναι δυνατό να προσκολλώμεθα σε δόγματα, σε θυσίες αγελάδων. Ο μόνος τρόπος να μειώσουμε την ανεργία είναι να θέσουμε υπό αμφισβήτηση το δόγμα της παγκοσμιοποίησης.

<SPEAKER ID=19 LANGUAGE="ES" NAME="Cabezσn Alonso">
Κύριε Πρόεδρε, είναι βέβαιο ότι η απασχόληση είναι και πάλι παρούσα στις συζητήσεις αυτού του Κοινοβουλίου, στη συγκεκριμένη περίπτωση προκειμένου να αποσταλεί ένα μήνυμα προς το Συμβούλιο, το οποίο θα πρέπει να το λάβει και να το εξετάσει. Νομίζω ότι στις 2 Δεκεμβρίου θα διεξαχθεί μια κοινή σύνοδος των Συμβουλίων ECOFIN και Κοινωνικών Υποθέσεων, σύνοδος σημαντική, η οποία θα πρέπει να ολοκληρώσει ορισμένες σαφείς προόδους σε θέματα πολιτικής της απασχόλησης, ώστε, μερικές ημέρες αργότερα, οι πρόοδοι αυτές να υιοθετηθούν από τη Σύνοδο Κορυφής του Δουβλίνου.
<P>
Αυτό το κοινό Συμβούλιο -ECOFIN και Κοινωνικών Υποθέσεων- πρέπει να εξετάσει τα βασικά περιεχόμενα των εκθέσεων που συζητάμε σήμερα: τον περιορισμό του έμμεσου κόστους της εργασίας, χωρίς μείωση της κοινωνικής προστασίας και αναζητώντας άλλες πηγές χρηματοδότησης· την προώθηση και τη βιώσιμη υποστήριξη των μικρομεσαίων επιχειρήσεων ως δημιουργών νέων θέσεων απασχόλησης· την αναδιοργάνωση και τη μείωση του χρόνου εργασίας, κάτι πολύ συγκεκριμένο που πρέπει να τεθεί με αυστηρότητα και, κατά την άποψή μου, ακόμη και με χαρακτήρα επείγοντος· τη μείωση των φραγμών στην καινοτομία· την προαγωγή των επενδύσεων μεγάλης κλίμακας σε ανθρώπινους πόρους· την ποινικοποίηση της χρηματοοικονομικής κερδοσκοπίας και την επιζήτηση των παραγωγικών επενδύσεων της αποταμίευσης· την επιμονή στο δυναμικό της τοπικής απασχόλησης, κλπ.
<P>
Επιπλέον, το εν λόγω κοινό Συμβούλιο πρέπει να εξετάσει τη σοβαρή δέσμευση υποστήριξης, ώστε η απασχόληση να ενσωματωθεί στη νέα Συνθήκη, το δικαίωμα στην απασχόληση να αναγνωριστεί συνταγματικά στη Συνθήκη για την Ένωση, και η έννοια της «συνοχής» να διατηρηθεί ως έννοια που διαμορφώνει και εμπνέει ολόκληρη τη Συνθήκη για την Ευρωπαϊκή Ένωση. Οι ποιοτικές και ποσοτικές τάσεις της αγοράς της εργασίας και των πολιτικών απασχόλησης των Κρατών μελών πρέπει να αξιολογούνται με κοινούς δείκτες. Πρέπει να προχωρήσουμε και να εμβαθύνουμε τις προτάσεις προηγουμένων Ευρωπαϊκών Συμβουλίων, όπως εκείνες των Συμβουλίων του Έσσεν ή της Μαδρίτης.
<P>
Η απασχόληση αποτελεί βασικό στοιχείο για τη διατήρηση του Κράτους Πρόνοιας, για να δοθεί δημοσιονομική σταθερότητα στο ίδιο το σύστημα κοινωνικής προστασίας και να αντιμετωπιστεί η εμφάνιση νέων μορφών φτώχειας και περιθωριοποίησης. Οι αριθμοί της διαρθρωτικής ανεργίας βρίσκονται εδώ, δίχως να μπορούμε να σταθούμε ικανοί να τους κάνουμε να περιοριστούν, ακόμη και σε καιρούς οικονομικής μεγέθυνσης. Γι' αυτό, πρέπει να είμαστε τολμηροί. Δεν χρησιμεύουν πλέον οι παλιές φόρμουλες που ήταν αποτελεσματικές στο παρελθόν. Γι' αυτό, πρέπει να εξακολουθήσουμε να επιμένουμε στο συντονισμό των προσπαθειών και των εμπειριών ώστε να αντιμετωπιστεί το πρώτο πρόβλημα των κοινωνιών μας.
<P>
Η Ευρωπαϊκή Ένωση πρέπει να σταθεί ικανή να αποδώσει προστιθέμενη αξία στις εθνικές προσπάθειες για τη δημιουργία θέσεων απασχόλησης, τονώνοντας και αναπτύσσοντας περισσότερο τις ενεργούς πολιτικές απασχόλησης, δίνοντας κίνητρα στις καινοτόμους πολιτικές και συντονίζοντας τις πολιτικές ώστε να επέλθουν θετικά αποτελέσματα στις παραγωγικές επενδύσεις και στην απασχόληση.

<SPEAKER ID=20 LANGUAGE="DE" NAME="Menrad">
Kύριε Πρόεδρε, κύριε Eπίτροπε, η πολιτική απασχόλησης και η κοινωνική ασφάλεια πάνε μαζί. Γι' αυτό και είναι λογική μια κοινή συζήτηση, σχετικά με την έκθεση του 1996 για την απασχόληση και σχετικά με την ψήφιση του κυριότερου νόμου κοινωνικών ασφαλίσεων της Eυρωπαϊκής Ένωσης - του κανονισμού 1408. Tα υψηλά ποσοστά ανεργίας θέτουν σε κίνδυνο τα κοινωνικά μας συστήματα. Για την καταπολέμηση της ανεργίας δεν υπάρχει καμιά βασιλική οδός, αλλά μόνον η οδός των χιλίων μικρών βημάτων, όπως αυτά προτείνονται στην Λευκή Bίβλο για την απασχόληση και σε πολλά άλλα έγγραφα της Eυρωπαϊκής Ένωσης για το σύμφωνο εμπιστοσύνης, όπως για παράδειγμα, η ευέλικτη οργάνωση εργασίας, η θετική ευελιξία του χρόνου εργασίας, η μερική απασχόληση. Eδώ, σε καμιά περίπτωση δεν πρόκειται μόνο για μια κατανομή ημερών, αλλά και για κατανομή εφ' όρου ζωής. Oι εργαζόμενοι μεγαλύτερης ηλικίας αποκτούν τη δυνατότητα πρόωρης συνταξιοδότησης. Στη Γερμανία, οι παροχές πρόωρης συνταξιοδότησης χορηγούνται με βάση ένα σχετικό νόμο. Aν ο εργοδότης αυξήσει την αποζημίωση της μερικής απασχόλησης και τις εισφορές στην ασφάλιση σύνταξης, τότε το Oμοσπονδιακό Γραφείο Eργασίας επιστρέφει τις παροχές αυτές στον εργοδότη, αν προσλάβει έναν άνεργο ή έναν εκπαιδευόμενο. O κανονισμός 1408, που αναφέρθηκε στην αρχή, αποσκοπεί στο να συντονίσει τα νομοθετικά συστήματα κοινωνικής ασφάλισης για μετανάστες εργαζόμενους. Στα προβλήματα συντονισμού δεν περιλαμβάνεται μέχρι σήμερα η εναρμόνιση των πολύ διαφορετικών διατάξεων πρόωρης συνταξιοδότησης, που έχουν θεσπιστεί σε επτά κράτη της EE.
<P>
H έκθεση Ribeiro περιγράφει πολύ καλά τις δυσκολίες που προέκυψαν κατ' αυτόν τον τρόπο, λόγω του αυξανόμενου αριθμού των συστημάτων, κυρίως δε, όταν ο τόπος εργασίας και ο τόπος διαμονής βρίσκονται σε διαφορετικές χώρες, για παράδειγμα στην περίπτωση των διασυνοριακών εργαζομένων, ή όταν ο μετανάστης εργαζόμενος αλλάξει τον τόπο διαμονής του σ' άλλο κράτος μέλος, που σημαίνει ότι επιστρέφει στην πατρίδα του.
<P>
H με το σχέδιο της Eπιτροπής επιδιωκόμενη επέκταση του πεδίου εφαρμογής του κανονισμού 1408, στις παροχές πρόωρης συνταξιοδότησης, είναι υποχρεωτική, και σ' αυτή περιλαμβάνονται και οι συλλογικές ρυθμίσεις. H Eπιτροπή πρότεινε λογικές λύσεις, όπως για παράδειγμα την εξαγωγή των παροχών από την χώρα στην οποία απασχολήθηκε τελευταία ο εργαζόμενος και στην οποία αποκτήθηκε η αξίωση. H χορήγηση των παροχών από το γραφείο εργασίας της χώρας διαμονής που εξετάσθηκε, θα ήταν προβληματική για τις χώρες της EE που δεν έχουν θεσπίσει την πρόωρη συνταξιοδότηση.
<P>
Στην τροπολογία υπ' αριθμ. 1 και στην αιτιολογική έκθεση, ο εισηγητής προχωρεί πολύ πιο πέρα από τον προβληματισμό για την πρόωρη συνταξιοδότηση. Aφήνει να διαφανούν προοπτικές εναρμόνισης των έκτακτων παροχών των δημοσίων υπηρεσιών και των μη νομοθετημένων συστημάτων κοινωνικής ασφάλισης, στις οποίες, κατά την άποψή μου βεβαίως, ευρωπαϊκές διατάξεις που θα προχωρούσαν πάρα πολύ, θα ήταν αντιπαραγωγικές. H έκθεση Ribeiro συμβάλει σημαντικά στη διαμόρφωση της κοινωνικής διάστασης της Ένωσης. H Oμάδα του Eυρωπαϊκού Λαϊκού Kόμματος θα την υπερψηφίσει.

<SPEAKER ID=21 LANGUAGE="NL" NAME="Van Bladel">
Πρόεδρε, το σύνθημά μας σήμερα το πρωί είναι η απασχόληση και όχι η ανεργία. Συνεπώς, το Κοινοβούλιο δεν έχει την πρόθεση να περιοριστεί στην αρνητική εικόνα της ανεργίας. Παρ'όλα αυτά, επικρατεί η εντύπωση ότι αυτό που κάνουμε είναι μία προσπάθεια επανάληψης προκειμένου, μέσω των Λευκών Βιβλίων, των Ευρωπαϊκών Συμβουλίων και του Συμφώνου Σταθερότητας, να διαφυλάξουμε την ύπαρξη μίας εύπορης Ευρώπης με κοινωνικό πρόσωπο. Ένα θετικό στοιχείο αποτελεί το γεγονός ότι οι προσπάθειες των μικρομεσαίων επιχειρήσεων απέδωσαν τις περισσότερες θέσεις απασχόλησης. Ένα αρνητικό στοιχείο είναι ότι το άνθος της Ευρώπης, οι νέοι κάτω των 25 ετών, είναι άνεργο. Σ'αυτό πρέπει δυστυχώς να προστεθεί και η διαπίστωση ότι το Ecofin αντί να προάγει την εξέλιξη την εμποδίζει. Αυτό δεν μπορεί να συνεχιστεί.
<P>
Στην έκθεση Lage διαπιστώνεται ότι η οικονομική ανάπτυξη δεν επαρκεί καθεαυτή για τη σταθερή αύξηση της απασχόλησης. Μήπως θα πρέπει να διερωτηθούμε για ποιο λόγο η Ιαπωνία και οι Ηνωμένες Πολιτείες, παρ'ότι ευρίσκονταν στην ίδια οικονομική συγκυρία, κατόρθωσαν να επιτύχουν αύξηση της απασχόλησης; Εάν συνεχίσουμε την ευρωκεντρική ομφαλοσκόπηση δεν υπάρχει περίπτωση να αντλήσουμε τα κατάλληλα συμπεράσματα από τις εμπειρίες αυτές. Ωστόσο, πρέπει να ειπωθεί ότι δεν επιθυμούμε καθόλου την πλήρη απορρύθμιση της αγοράς εργασίας.
<P>
Με την έκθεση Ribeiro γίνεται ένα βήμα για την υπέρβαση των εθνικών συνόρων στην Ευρώπη. Ωστόσο, σε ορισμένα σημεία η προσέγγισή μας είναι αντιφατική. Ενώ στην έκθεση Wolf απευθύνεται έκκληση για τη μείωση του ωραρίου εργασίας, στην έκθεση Lage διαπιστώνεται ότι οι γυναίκες που διαθέτουν υψηλή κατάρτιση δεν αισθάνονται ικανοποιημένες με τη μερική απασχόληση και γίνεται ακόμη και λόγος για σπατάλη ανθρώπινων πόρων. Όπως η ελευθέρωση μπορεί να οδηγήσει σε μείωση των θέσεων απασχόλησης, το ίδιο μπορεί να συμβεί και με τη μείωση του ωραρίου.
<P>
Τη δεκαετία του '50 οι γονείς μας απασχολούνταν με ευέλικτο τρόπο. Και στη δεκαετία του '90 δεν μπορούν να ρυθμίζονται όλα από τα πάνω. Ας δώσουμε στους κοινωνικούς εταίρους τα περιθώρια να ανεύρουν τις ενδεδειγμένες λύσεις. Μόνο οι κυβερνήσεις έχουν ως αποστολή να συνδυάζουν ενεργητικά με παθητικά μέτρα στα πλαίσια μίας στρατηγικής πολιτικών επιλογών. Αυτή είναι και η σημαντικότερη αποστολή της Συνόδου Κορυφής του Δουβλίνου καθώς και της προσεχούς ολλανδικής Προεδρίας.

<SPEAKER ID=22 LANGUAGE="ES" NAME="Vallvι">
Κύριε Πρόεδρε, κατά την άποψή μου το Ευρωπαϊκό Κοινοβούλιο συζητά σήμερα το βασικότερο πρόβλημα που αντιμετωπίζει σήμερα η Ευρωπαϊκή Ένωση: την απασχόληση. Όπως είπε και ο κ. Wolf κατά την παρουσίαση της έκθεσής του, οι Ευρωπαίοι πολίτες θα εκτιμήσουν την ευρωπαϊκή ιθαγένεια αν αυτή συμβάλλει στην επίλυση του προβλήματος της απασχόλησης. Πιστεύω ότι αυτό είναι και πρέπει να είναι το βασικό μέλημα της Ευρωπαϊκής Ένωσης. Γι' αυτό, χαίρομαι που ήταν σήμερα εδώ παρών, στη διάρκεια αυτής της συζήτησης, και ο Πρόεδρος της Επιτροπής, κ. Σαντέρ.
<P>
Όπως είπαν και ορισμένοι από τους ομιλητές που προηγήθηκαν, δεν υπάρχουν μαγικές λύσεις για το πρόβλημα της απασχόλησης. Πρέπει να αναζητηθούν σχετικά με αυτό πολλές αποτελεσματικές λύσεις. Γι' αυτό, θεωρώ πολύ θετική τη δράση των τοπικών συμφώνων απασχόλησης, όσον αφορά τη συνεργασία μεταξύ των Κυβερνήσεων των Κρατών, των κοινωνικών παραγόντων, των περιφερειακών και τοπικών αρχών και της Ευρωπαϊκής Ένωσης. Και θα ήθελα να επιμείνω ιδιαίτερα στο θέμα της συνεργασίας των περιφερειακών και τοπικών αρχών για την εφαρμογή της αρχής της επικουρικότητας, που μπορεί να συμβάλει στην επίλυση του προβλήματος της ανεργίας και στη δημιουργία θέσεων εργασίας.
<P>
Πιστεύω ότι είναι επίσης πολύ σημαντική η προοδευτική εναρμόνιση των νομοθεσιών σε εργασιακά θέματα και σε θέματα κοινωνικής ασφάλισης, με σκοπό να επιτραπεί στην Ευρωπαϊκή Ένωση να δημιουργεί θέσεις εργασίας σε οποιοδήποτε από τα Κράτη της Ευρωπαϊκής Ένωσης, και τα σύνορα να μην αποτελούν δυσκολία ώστε να μπορεί κανείς να βρει εργασία από την άλλη πλευρά των συνόρων. Και αυτό απαιτεί, προφανώς, εναρμόνιση των εργασιακών νομοθεσιών στα διάφορα Κράτη.
<P>
Πιστεύω επίσης ότι είναι σημαντικό η Ευρωπαϊκή Ένωση να συνιστά μεγαλύτερη ελαστικότητα στις συμβάσεις εργασίας. Στον κόσμο που ζούμε, με τις τεχνολογικές αλλαγές που συμβαίνουν, μόνον κάποιες θέσεις εργασίας με επαρκή ελαστικότητα θα είναι εφικτές ώστε να συμβάλλουν στη βελτίωση της απασχόλησης.

<SPEAKER ID=23 LANGUAGE="DE" NAME="Wolf">
Aγαπητοί συνάδελφοι, συμφωνούμε απόλυτα πως εδώ έχουμε να κάνουμε με πολιτική, και δεν μιλάμε για μια φυσική διαδικασία. H πολιτική, φυσικά, δεν έχει μόνο το κράτος ως υποκείμενο, και σε καμιά περίπτωση μόνο την εξουσία. Ωστόσο, η δημοκρατική πολιτική έχει και ορισμένες απαιτήσεις γι' αυτά που πρέπει να προσφέρουν τα πολιτικά όργανα. H έκθεση του Carlos Lage εμφανίζει ρεαλιστικά περιθώρια, σαν επακόλουθο των κριτηρίων της Eπιτρόπου κ. Wulf-Mathies και, στον τομέα του, και του Eπιτρόπου Flynn, υπέρ μιας διαρθρωτικής πολιτικής, χάριν της απασχόλησης, και ειδικότερα χάριν της ισότητας των ευκαιριών, αφού γνωρίζουμε ότι οι γυναίκες πλήττονται ιδιαίτερα από τη μαζική ανεργία.
<P>
Tα δημοσιονομικά, καινοτόμα και διοικητικά περιθώρια δράσης μπορούμε και πρέπει να τα αξιοποιήσουμε πραγματικά. Διότι, πράγματι, μια αποτελεσματικότερη αξιοποίηση, μια πιο συγκεκριμένη χρήση των διαθέσιμων μέσων, είναι το πρώτο που πρέπει πάντα να κάνουμε. Oπωσδήποτε κι αυτό επιτυγχάνει περισσότερα από το τίποτε. Aλλά ωστόσο χρειάζεται πράγματι ένα πρώτο βήμα για να βγούμε από το νεοφιλελεύθερο πρόγραμμα, το οποίο, μέσω της καταπολέμησης της ανεργίας, οδηγεί στη μείωση των μισθών, στην επιδείνωση των συνθηκών εργασίας και στον κοινωνικό αποκλεισμό, με κατεύθυνση - κι εδώ δίνω απόλυτο δίκιο στον κ. Cassidy - προς έναν ευρωπαϊκό αντίποδα, αλλά έναν ισορροπημένο αντίποδα του αμερικανικού προτύπου ανακατανομής των εισοδημάτων και της εργασίας, που θα επιτευχθεί με αλληλεγγύη και με διαπραγματεύσεις. Στις HΠA αυτό έγινε χωρίς καμιά αντιστάθμιση και χωρίς κανένα μηχανισμό αλληλεγγύης. Eμείς θέλουμε να το πετύχουμε με αλληλεγγύη, και όχι να το αποκτήσουμε χωρίς αυτήν, αποσπασματικά και με αποκλεισμούς, όπως συνέβη, κατά τη γνώμη μου, στο Hνωμένο Bασίλειο. Aυτό σημαίνει φυσικά, πως θα πρέπει να ελπίζουμε, κατ' αρχήν, σε αλληλεγγύη μέσα στην εξαρτημένη εργασία, αλλά να διαθέτουμε και την ανάλογη κρατική ενίσχυση για το σκοπό αυτό, ενώ θα πρέπει να υπάρξει και κάποια αύξηση της παραγωγικότητας στην εξαρτημένη εργασία. Διαφορετικά δεν πρόκειται να λειτουργήσει.

<SPEAKER ID=24 LANGUAGE="FR" NAME="Castagnθde">
Κύριε Πρόεδρε, δεν είναι δυνατό να υπεισέλθουμε στις λεπτομέρειες των διαφόρων εκθέσεων που συζητήθηκαν εδώ σήμερα το πρωί, μπορούμε όμως σε γενικές γραμμές να εκφράσουμε την ικανοποίησή μας για τη σαφή προτεραιότητα που δίνεται στο εξής στο θέμα της απασχόλησης. Επειδή, ωστόσο, είμαστε πεπεισμένοι ότι πρέπει να ανοιχτούν και άλλες προοπτικές και να προχωρήσουμε λίγο πιο πέρα θα θέλαμε να διατυπώσουμε ορισμένες προτάσεις.
<P>
Καταρχήν, στην εξαίρετη έκθεσή του, ο κ. Lage αναφέρει ότι δεν ήρθε ακόμα η ώρα να συζητάμε για αναμόρφωση των διαρθρωτικών ταμείων. Ωστόσο, θα επιθυμούσαμε, δεδομένου ότι όπως υπογραμμίζεται στην εν λόγω έκθεση, η δράση στον τομέα της απασχόλησης αποβαίνει αποτελεσματικότερη όταν εμπλέκονται σε αυτήν οι οικονομικοί και κοινωνικοί παράγοντες και οι τοπικές ενώσεις, να μελετήσει η Επιτροπή τη δυνατότητα στο μέλλον τα κονδύλια που χορηγούνται σήμερα στο πλαίσιο των διαρθρωτικών ταμείων, στόχοι 3 και 4, να προορίζονται, τουλάχιστον εν μέρει, σε συγκεκριμένες περιοχές.
<P>
Δεύτερον, θα θέλαμε η Επιτροπή να διερευνήσει προσεκτικότερα τη δυνατότητα δημιουργίας και ανάπτυξης θέσεων απασχόλησης συλλογικής και κοινωνικής ωφέλειας εντάσσοντάς την στον στόχο της περί δημιουργίας υπηρεσιών ή υποστήριξης των υπηρεσιών κοινής ωφέλειας της Ευρωπαϊκής Κοινότητας, διότι πιστεύουμε ότι η αγορά, αφ'εαυτής, δεν θα επιλύσει το πρόβλημα της απασχόλησης, τουλάχιστον υπό τη σημερινή της μορφή. Πρέπει να σκεφτόμαστε την αγορά του μέλλοντος και όχι μόνο του παρόντος.
<P>
Τέλος, η τρίτη μας πρόταση αναφέρεται σε θέμα επικοινωνίας. Πιστεύουμε πως η Κοινότητα θα πρέπει να καταστήσει εμφανέστερη τη δράση της στον τομέα της απασχόλησης δημιουργώντας ενδεχομένως κάποιο σήμα ευρωπαϊκής θέσης απασχόλησης που θα μπορούσε να υποδηλώνει τις θέσεις που πραγματικά δημιουργήθηκαν χάρη στην ευρωπαϊκή δράση.

<SPEAKER ID=25 LANGUAGE="IT" NAME="Carniti">
Κύριε Πρόεδρε, μας τυχαίνει πολλές φορές κατά τη διάρκεια του έτους να συζητούμε αυτό το πολύ βασικό θέμα της απασχόλησης. Από αυτή την άποψη το Ευρωπαϊκό Κοινοβούλιο και γενικότερα τα Ευρωπαϊκά Θεσμικά Όργανα φαίνεται ότι συμφωνούν πως η κατάσταση δεν είναι καλή, πως τα αποτελέσματα -όταν υπάρχουν- είναι εντελώς απογοητευτικά. Θα ήθελα να πω σχετικά με αυτό το ζήτημα στον Πρόεδρο Santer -και με αυτή την ευκαιρία επιβεβαιώνω το σεβασμό μου και τη συμπάθεια που αισθάνομαι προς το πρόσωπό του- ότι όταν δηλώνει στο Ευρωπαϊκό Κοινοβούλιο πως όσον αφορά τις πέντε προτεραιότητες στον τομέα της απασχόλησης, που καθορίστηκαν στο Έσσεν και κατόπιν επικυρώθηκαν σε όλες τις ακόλουθες Διασκέψεις Κορυφής, έχουν γίνει προς τα εμπρός θετικά βήματα, θα πρέπει να υπενθυμίζει ότι συγχρόνως, δυστυχώς, και η ανεργία έχει κάνει προς τα εμπρός βήματα. Η διαπίστωση αυτή θα έπρεπε να δημιουργεί, τουλάχιστον, την αμφιβολία ότι η θεραπεία που προγραμματίσθηκε στο Έσσεν, ίσως, δεν ήταν η πιο αποτελεσματική για να μας θεραπεύσει από αυτή την ασθένεια.
<P>
Είμαι προσωπικά πεπεισμένος, πράγματι, ότι τα παραδοσιακά φάρμακα με τα οποία προσπαθούμε να θεραπεύσουμε την ανεργία δεν έχουν πλέον αποτελέσματα για την περίπτωσή μας. Και αυτό για έναν βασικό λόγο: ο κύριος λόγος της διαρθρωτικής ανεργίας, που θα πρέπει να αντιμετωπίσουμε, είναι η μεγάλη τεχνολογική πρόκληση, η μεγάλη μετατροπή, η μεγάλη τεχνολογική καινοτομία που λόγω των διαστάσεων, της δύναμης, του μεγέθους της δεν έχει προηγούμενο στην ιστορία και προκαλεί το ακόλουθο αποτέλεσμα: σε σχέση με το παρελθόν, μπορούμε να παραγάγουμε περισσότερα προϊόντα, να έχουμε περισσότερες υπηρεσίες με λιγότερη εργασία.
<P>
Εάν συμφωνούσαμε σε αυτό το σημείο, όσον αφορά αυτό το στοιχείο της εκτίμησης, θα έπρεπε να εξαγάγουμε δύο συμπεράσματα: πρώτο, πρέπει να μειωθούν τα ωράρια και να κατανεμηθεί διαφορετικά η εργασία. Το Ευρωπαϊκό Κοινοβούλιο υιοθέτησε πριν από δύο μήνες την πρόταση ψηφίσματος του κ. Rocard, που δέσμευε την Επιτροπή να προχωρήσει μία δράση έρευνας και ανάλυσης στο θέμα αυτό: το μόνο πράγμα που είχαμε μέχρι στιγμής είναι μία δήλωση του επιτρόπου Bangemann, που μας λέγει ότι δεν πιστεύει σε αυτού του είδους το μέσο.
<P>
Το δεύτερο πράγμα που θα έπρεπε να γίνει, κύριε Πρόεδρε, είναι η απάλειψη του παραδόξου μιας κοινωνίας γεμάτης ανοικανοποίητες κοινωνικές ανάγκες και με μία αυξάνουσα ανεργία. Χρειάζεται συνεπώς να δρομολογηθούν έργα για την φροντίδα του περιβάλλοντος, της πολιτισμικής κληρονομιάς, του ατόμου, διότι ακολουθώντας αυτό το δρόμο, πιθανότατα, θα συμβάλουμε στην επίλυση του προβλήματος της ανεργίας.

<SPEAKER ID=26 LANGUAGE="DE" NAME="Schrφder">
Kύριε Πρόεδρε, στις πολλές σωστές δηλώσεις δεν θα ήθελα να προσθέσω τίποτε; αυτά που ήδη λέχθηκαν δεν χρειάζεται να επαναληφθούν. Tο θέμα είναι, κυρίως, ποια μέσα θα βρούμε τώρα για να καταπολεμήσουμε την ανεργία. O συνάδελφος Wolf είπε ότι δεν θέλουμε τις αμερικανικές συνθήκες. Aσφαλώς και είναι σωστό αυτό. Aπό την άλλη μεριά, όμως, δεν θέλουμε και μια κρατική καθοδήγηση, και πολύ περισσότερο μια ευρωπαϊκή καθοδήγηση.
<P>
Kατάγομαι από ένα μέρος της Γερμανίας, το οποίο επί 40 χρόνια υπέφερε κάτω από τον σοσιαλισμό, και δεν επιθυμώ έναν ευρωπαϊκό σοσιαλισμό. Γι' αυτό και, σύμφωνα με τις δικές μου αντιλήψεις, δεν είναι σωστό, αν υπάρξει στη Συνθήκη ένα ξεχωριστό κεφάλαιο αφιερωμένο στην απασχόληση, τότε - όπως γράφει ο συνάδελφος Lage στην έκθεσή του - η Συνθήκη αυτή να μην προβλέπει την υποχρέωση συντονισμού της κοινοτικής πολιτικής για τη δημιουργία θέσεων εργασίας αλλά, στην καλύτερη περίπτωση, την υποχρέωση συντονισμού των εθνικών πολιτικών απασχόλησης.
<P>
Kαι για να είμαστε σίγουροι εκατό τοις εκατό, θα ήθελα να παρακαλέσω τις κυρίες και τους κυρίους συναδέλφους να ψηφίσουν υπέρ της τροπολογίας μου στην έκθεση Lage, την οποία κατέθεσα εξ ονόματος της Oμάδας του Eυρωπαϊκού Λαϊκού Kόμματος. H τροπολογία αυτή είναι η υπ' αριθ. 1, στην οποία προβλέπεται η διαγραφή ολόκληρης της περικοπής για τη δημιουργία, στη Συνθήκη, ενός ξεχωριστού κεφαλαίου, αφιερωμένου στην απασχόληση.

<SPEAKER ID=27 LANGUAGE="DA" NAME="Lis Jensen">
Κύριε Πρόεδρε, θα ήθελα να διατυπώσω ορισμένες παρατηρήσεις για την έκθεση του κ. Ribeiro σχετικά με την πρόωρη συνταξιοδότηση. Θα ήθελα καταρχάς να επισημάνω ότι το Λαϊκό Κίνημα κατά της ΕΕ δεν ψήφισε υπέρ της έκθεσης που εξετάστηκε κατά τη συνεδρίαση της Επιτροπής Κοινωνικών Υποθέσεων στις 10/9, όπως αναφέρεται λανθασμένα στην έκθεση αυτή. Ψηφίσαμε κατά. Το ίδιο θα πράξουμε και όταν θα ψηφίσουμε για την έκθεση στην αίθουσα αυτή. Δε φαντάζομαι άλλωστε ότι υπάρχει περίπτωση να ψηφίσει υπέρ της εν λόγω έκθεσης κανένας δανός βουλευτής, εφόσον η υπό εξέταση πρόταση θα υπονομεύσει τη βάση στην οποία στηρίζεται η πρόωρη συνταξιοδότηση στη Δανία. Στη χώρα αυτή υπάρχουν πολύ αυστηροί κανόνες ως προς το κατά πόσο τα μέλη της κατηγορίας ασφάλισης α πληρούν τις προϋποθέσεις για να προσυνταξιοδοτηθούν. Πρόκειται δηλαδή για ένα δικαίωμα που οι δανοί έχουν όταν πληρούν τις εν λόγω αυστηρές προϋποθέσεις και όχι ένα δικαίωμα που έχουν αυτομάτως όλοι οι υπήκοοι της χώρας αυτής.
<P>
Κατά τη γνώμη μου, η έκθεση αυτή αγνοεί τις μεγάλες διαφορές που υπάρχουν μεταξύ των χωρών της ΕΕ και παραβλέπει επίσης το γεγονός ότι η ΕΕ δεν έχει αρμοδιότητες στον τομέα της κοινωνικής πολιτικής. Πόσο μάλλον που το καθεστώς της πρόωρης συνταξιοδότησης θα ανοίξει το δρόμο για τη συμπερίληψη μιας σειράς άλλων συστημάτων μη υποχρεωτικής ασφάλισης. Διότι η πρόταση της Επιτροπής αφορά επίσης και τα καθεστώτα πρόωρης συνταξιοδότησης που βασίζονται σε συλλογικές συμβάσεις, πράγμα το οποίο, σύμφωνα με τα όσα αναφέρει η ίδια η Επιτροπή Κοινωνικών Υποθέσεων, δεν καλύπτεται συνήθως από τους κοινοτικούς κανόνες. Από δανική σκοπιά, πρόκειται για καινοτομία που δεν λαμβάνει υπόψη τη Συνθήκη, όταν η ΕΕ θεσπίζει κανόνες οι οποίοι μπορούν να τροποποιήσουν τους όρους και την εμβέλεια των συμφωνιών που συνάπτονται από τους κοινωνικούς εταίρους. Για το λόγο αυτό, δεν μπορούμε να ψηφίσουμε υπέρ της υπό εξέταση έκθεσης.

<SPEAKER ID=28 LANGUAGE="ES" NAME="Frutos Gama">
Κύριε Πρόεδρε, αξιότιμοι κύριοι βουλευτές, είναι προφανές ότι η ανεργία αποτελεί το κυριότερο πρόβλημα που αντιμετωπίζει η Ευρώπη επί του παρόντος. Είναι επίσης προφανές ότι τα Διαρθρωτικά Ταμεία πρέπει να αξιοποιήσουν όλες τους τις δυνατότητες για να την καταπολεμήσουν. Διότι πράγματι, η οικονομική μεγέθυνση δεν επιτρέπει από μόνη της να μειωθεί το ποσοστό της ανεργίας, ούτε όμως, όπως διαπιστώνει και ο εισηγητής κ. Lage, βρισκόμαστε σε θέση να γνωρίζουμε με ακρίβεια ποιός είναι ο αντίκτυπος των διαρθρωτικών δαπανών επί της απασχόλησης.
<P>
Στο μέλλον, θα πρέπει να βελτιώσουμε την εκτίμηση του αντίκτυπου των περιφερειακών πολιτικών επί της απασχόλησης. Θα πρέπει να αναζητήσουμε νέους δείκτες, και αν είναι απαραίτητο, να μεταρρυθμίσουμε τα Ταμεία ώστε να επωφεληθούμε στο μέγιστο από τις δυνατότητές τους, να απλοποιήσουμε τις διαδικασίες, να συγκεντρώσουμε τους πόρους καθώς και τους στόχους. Και όλα αυτά δίχως να ξεχνάμε ότι η ονομαστική σύγκλιση και η πραγματική σύγκλιση πρέπει πάντοτε να συμβαδίζουν.
<P>
Είναι επίσης απαραίτητο να υπογραμμίσουμε τη σημασία της συμμετοχής των τοπικών και περιφερειακών αρχών καθώς και των κοινωνικών παραγόντων ως ενεργοποιητικών στοιχείων· εξίσου σημαντικό είναι και να εξακολουθήσουμε να καταβάλλουμε προσπάθειες για την εξεύρεση νέων πηγών απασχόλησης -πολιτισμός, περιβάλλον, τοπικές υπηρεσίες, μέτρα στήριξης των ΜΜΕ, τις οποίες θεωρώ ως εξαιρετικής σημασίας.
<P>
Τέλος, θα ήθελα να τονίσω το σημαντικότατο τμήμα που αφιερώνει το παρόν έγγραφο στην ισότητα ευκαιριών. Δε μπορούμε να ξεχνάμε ότι η ανεργία πλήττει με ιδιαίτερη σκληρότητα τις γυναίκες. Το ποσοστό ανεργίας των ανδρών στην Ένωση ανέρχεται σε 9, 5 %, ενώ των γυναικών σε 12, 4 %. Και σε ορισμένες χώρες, όπως στην Ισπανία, η διαφορά ανέρχεται από 18 % στους άνδρες σε 30 % στις γυναίκες. Είναι συνεπώς απαραίτητο να καταβληθεί μια επιπλέον προσπάθεια προκειμένου να μειωθούν αυτές οι διαφορές.
<P>
Και δεν μου απομένει παρά να συγχαρώ τον κ. Lage για την εξαίρετη έκθεσή του.

<SPEAKER ID=29 LANGUAGE="DE" NAME="Schiedermeier">
Kύριε Πρόεδρε, κύριε Eπίτροπε, αγαπητοί κυρίες και κύριοι συνάδελφοι, η υψηλή ανεργία εξακολουθεί, όπως και παλιά, να αποτελεί μεγάλη πρόκληση για την Eυρωπαϊκή Ένωση. Oι επιτυχίες της ευρωπαϊκής στρατηγικής για την απασχόληση ήταν, μέχρι σήμερα, απογοητευτικές. Tα κράτη μέλη, παρόλες τις διαβεβαιώσεις στο Συμβούλιο, υποστηρίζουν ανεπαρκώς τις προσπάθειες της Eπιτροπής και του Eυρωπαϊκού Kοινοβουλίου. Όσο οι προτάσεις του συμφώνου εμπιστοσύνης, όπως τα περιφερειακά σύμφωνα απασχόλησης, η μείωση των συμπληρωματικών δαπανών των μισθών, η ένταξη των νεαρών ατόμων, η αποφυγή της μακροχρόνιας ανεργίας, δεν υλοποιούνται ενεργητικά και γρήγορα, δεν θα πετύχουμε καμιά πρόοδο στον τομέα της απασχόλησης.
<P>
Σ' αυτό δεν θα άλλαζε τίποτε, ούτε και μια μετονομασία της έκθεσης της Eπιτροπής από έκθεση απασχόλησης σε έκθεση ανεργίας. Eκείνο που θα πρέπει να αλλάξει είναι να μη μείνουν μόνο στα χαρτιά οι καλές προτάσεις - τονίζω οι καλές - των τριών εκθέσεων, αλλά να υλοποιηθούν επιτέλους πανευρωπαϊκά. Oι εργοδότες και οι εργαζόμενοι θα πρέπει, επιτέλους, να καταλάβουν ότι βρίσκονται μέσα στην ίδια βάρκα. Δεν θα 'πρεπε να ξεπερνιούνται σε αμοιβαίους οδυρμούς για τις άσχημες συνθήκες του τόπου εγκατάστασης, αλλά να ανασκουμπωθούν επιτέλους από κοινού και να καταπιαστούν, με αισιοδοξία, με το καθήκον της δημιουργίας καλύτερων συνθηκών απασχόλησης.
<P>
Eδώ θα πρέπει η μία πλευρά να αφήσει την καθαρά shareholder value- ιδιοσυγκρασία της, ενώ η άλλη, στις διαπραγματεύσεις, δεν θα πρέπει να σκέπτεται μόνο τους εργαζομένους, αλλά και τους ανέργους. Δεν θα πρέπει να καλούνται να δράσουν μόνον οι κυβερνήσεις, κύριε Wolf, αλλά να ζητείται και η αλληλεγγύη των κοινωνικών εταίρων για το κοινό καλό στην Eυρώπη, και πέρα από τα σύνορα της Eυρωπαϊκής Ένωσης.

<SPEAKER ID=30 LANGUAGE="IT" NAME="Amadeo">
Κύριε Πρόεδρε, η ανάγκη εξασφάλισης ζωνών σύγκλισης, σταθερότητας των τιμών, ανάπτυξης και κοινωικής συνοχής, μαζί με την οικονομική κρίση που περιορίζει την ικανότητα διεύρυνσης του μεγέθους της παραγωγής και της κατανάλωσης, αποτελούν τις αιτίες της σημερινής αναχαίτισης των προσπαθειών για την καταπολέμηση της κρίσης της απασχόλησης στην Ένωση.
<P>
Για να μπορέσουμε να απαντήσουμε με συγκεκριμένο τρόπο στον πολίτη, θα πρέπει να ενταχθεί στη νέα Συνθήκη ένα κεφάλαιο που να φορά την πολιτική της απασχόλησης: ένα κεφάλαιο που να προβλέπει μία λιγότερο περιοριστική νομισματική πολιτική, μία λογική πειθαρχία προϋπολογισμού και φορολογικά μέτρα που να διευκολύνουν επιτέλους τη δημιουργία απασχόλησης. Μόνο με αυτό τον τρόπο θα μπορέσουμε να βγούμε από τη σφαίρα των απλών προθέσεων και να σηματοδοτήσουμε συγκεκριμένα την πολιτική μας.
<P>
Είναι καιρός να τελειώσουν τα λόγια και να περάσουμε σε συγκεκριμένα έργα. Η μεγάλη βιομηχανία λειτουργεί πλέον ηλεκτρονικά και έχει εντελώς εκσυγχρονισθεί με τρόπο συγκλονιστικό κατά τα τελευταία έτη, περιορίζοντας δραστικά το εργατικό δυναμικό. Θα πρέπει να δράσουμε με αποφασιστικότητα για να προωθήσουμε μέτρα που θα δημιουργούν μικρομεσαίες επιχειρήσεις, ειδικότερα στον τομέα των τριτογενών υπηρεσιών, για να διευκολυνθεί η απασχόληση. συγχρόνως, θα πρέπει να ενισχύσουμε την επαγγελματική κατάρτιση των νέων, των γυναικών, των ανέργων μακράς διάρκειας, όχι όμως των τεμπέληδων και των ακαμάτηδων.

<SPEAKER ID=31 LANGUAGE="SV" NAME="Andersson">
Κύριε Πρόεδρε, θέλω να αρχίσω ευχαριστώντας τον κ. Wolf για μια απολύτως θαυμάσια έκθεση, είναι όντως πολύ καλή. Πρέπει να διαπιστώσουμε ότι η Ευρώπη έχει αποτύχει όσον αφορά την ανεργία. Δεν πρόκειται για έλλειψη αναλύσεων, προτάσεων ή διακηρύξεων - τέτοιες είχαμε πληθώρα από τότε που εγώ ξεκίνησα σ'αυτό το Κοινοβούλιο. Προέρχονται από το Συμβούλιο, την Επιτροπή και απ'αυτό το Κοινοβούλιο. Αλλά είναι όντως τα αποτελέσματα που θα μετρήσουν και όσον αφορά τα αποτελέσματα πρέπει να διαπιστώσουμε ότι μέχρι τώρα η ΕΕ έχει αποτύχει. Μήπως η ΕΕ έχει αποτύχει λόγω της ιδιότητάς της ως θεσμικού οργάνου; Όχι, η καταπολέμηση της ανεργίας είναι σήμερα μια καθαρά εθνική υπόθεση. Αυτό που λείπει είναι στην πραγματικότητα ένας συντονισμός σε ευρωπαϊκό επίπεδο.
<P>
Η οικονομική πολιτική που τα κράτη μέλη, το καθένα ξεχωριστά έχουν ασκήσει ήταν παρόμοια αλλά ταυτόχρονα καταστροφική. Προσπάθησαν να προσανατολιστούν στις εξαγωγές και να συγκρατήσουν την εσωτερική ζήτηση. Αυτό δεν ήταν καλό για κανέναν, διότι όντως αγοράζουμε ο ένας από τον άλλον. Αυτό συνέβαλε στην αποτυχία της οικονομικής πολιτικής συνολικά. Καμμία μεμονωμένη χώρα δεν μπόρεσε να αποκλίνει απ'αυτή την πολιτική. Εάν μια μεμονωμένη χώρα π.χ. η Σουηδία το κάνει, αυτό θα σήμαινε μόνον ότι κεφάλαιο ρέει εκτός χώρας. Γι'αυτό χρειαζόμαστε έναν συντονισμό σε ευρωπαϊκό επίπεδο. Μπορεί να επιτευχθεί αυτό;
<P>
Έχουμε τουλάχιστον δείξει ότι στον τομέα της νομισματικής πολιτικής υπάρχει μία κοινή πολιτική που έχει μειώσει τον πληθωρισμό, τα δημοσιονομικά ελλείματα και τα επιτόκια. Αυτή ηπολιτική πρέπει τώρα να εξισορροπηθεί από μία πολιτική στον τομέα της απασχόλησης που να δίνει το ίδιο βάρος. Παραπέμπω τότε στην πρόταση που η κυβέρνηση της χώρας μου υπέβαλε στην Διακυβερνητική Συνδιάσκεψη. Είναι σημαντικό να συντονίσει τώρα η ΕΕ τις προσπάθειές της και στον τομέα της απασχόλησης, στη Συνθήκη και στην πράξη.
<P>
Υπάρχει κάποια αντίθεση - υπάρχουν μερικοί που ισχυρίζονται αυτό - μεταξύ της νομισματικής πολιτικής και της πολιτικής για την απασχόληση; Μακροπρόθεσμα δεν υπάρχει κάποια τέτοια αντίθεση: Χαμηλός πληθωρισμός, χαμηλό δημοσιονομικό έλλειμμα και χαμηλά επιτόκια είναι μακροπρόθεσμα καλά για την απασχόληση. Αν εμείς ωστόσο χρησιμοποιήσουμε τα κριτήρια σύγκλισης με λάθος τρόπο, πολύ γρήγορα και σε λάθος χρόνο, αυτό μπορεί να έχει αρνητικές επιπτώσεις επί της απασχόλησης. Γι'αυτό πρέπει να βρούμε γρήγορα μια ισορροπία.
<P>
Συνοψίζοντας θέλω να επισημάνω τα εξής: Ο αγώνας κατά της ανεργίας πρέπει να διεξαχθεί σε όλα τα επίπεδα, δηλ. τοπικά, περιφερειακά, εθνικά, αλλά τώρα επίσης και σε επίπεδο ΕΕ. Πρέπει να έχουμε έναν αυξημένο συντονισμό της μακροοικονομίας και της πολιτικής για την αγορά εργασίας. Πρέπει να έχουμε περισσότερα ενεργητικά μέτρα στην πολιτική για την αγορά εργασίας. Πρέπει να έχουμε μια αντιστροφή των φόρων: Λιγότερους φόρους επί της εργασίας και υψηλότερους φόρους επί του περιβάλλοντος. Πρέπει να έχουμε μείωση του εργάσιμου χρόνου και πρέπει να συμμετέχουμε στην τεχνολογική εξέλιξη ώστε να μπορεί η Ευρώπη να ανταποκριθεί στον ανταγωνισμό.

<SPEAKER ID=32 LANGUAGE="PT" NAME="Costa Neves">
Κύριε Πρόεδρε, κύριε Επίτροπε, μπροστά στην κατάσταση της διαρθρωτικής ανεργίας με την οποία είμαστε αντιμέτωποι, είναι επιτακτική ανάγκη να εξασφαλίσουμε τη δημιουργία σταθερών θέσεων εργασίας. Είμαστε όλοι, φυσικά, σύμφωνοι στο σημείο αυτό. Επομένως, έχει νόημα να εισάγουμε το ενδιαφέρον για την απασχόληση στις ευρωπαϊκές πολιτικές. Και, κυρίως, να αναρωτηθούμε σχετικά με την επίπτωση που είχαν τα Διαρθωτικά Ταμεία για τη δημιουργία θέσεων απασχόλησης. Και να συζητήσουμε για να καταλήξουμε σε ένα καλύτερο τρόπο ενίσχυσης της χρήσης των Ταμείων, λαμβάνοντας υπόψη αυτή την πρόκληση.
<P>
Πρέπει, ωστόσο, η ανάλυση να είναι ακριβής. Για το καλό της ακρίβειας, είναι θεμελιώδες οι αριθμοί των ποσοστών ανεργίας να είναι αξιόπιστοι. Τη στιγμή αυτή δεν είναι. Πέρα από το γεγονός ότι τα κράτη μέλη λαμβάνουν υπόψη εκείνους που εγγράφονται σε μία ορισμένη επίσημη υπηρεσία, και μόνο αυτούς, τα κριτήρια ποικίλουν. Και τί να πούμε για τα επίπεδα εισοδήματος; Και τί να πούμε για την υποαπασχόληση; Και τί να πούμε για τα πολύ διαφορετικά ποσοστά γυναικείας απασχόλησης;
<P>
Επίσης για το καλό της ακρίβειας, είναι ουσιώδες να μην υποβαθμίζεται η εδαφική διάσταση των Διαρθρωτικών Ταμείων. Ο θεμελιώδης στόχος των Ταμείων είναι να συμβάλουν στην οικονομική και κοινωνική συνοχή με τη στήριξη προς τις λιγότερο αναπτυγμένες περιοχές, στην προοπτική της διασφάλισης μίας πραγματικκής ισότητας ευκαιριών για τους ευρωπαίους πολίτες. Είναι σημαντικό να αξιολογούμε τις επιπτώσεις των Διαρθωτικών Ταμείων στην απασχόληση· ωστόσο, τα επίπεδα ανεργίας δεν είναι δυνατό να αποτελούν κριτήριο για την διάθεση των πόρων των Ταμείων. Είναι ορθό να έχουμε ως αναφορά την καταπολέμηση της ανεργίας· είναι μεγάλο λάθος όμως να μετατρέψουμε αυτή την ενέργεια σε βάση της κατανομής των πόρων. Είναι αδιανόητο οι περιοχές με το πιο υψηλό ΑΕγχΠ ανά κάτοικο, επομένως οι πιο πλούσιες, να μπορούν να είναι οι κύριοι δικαιούχοι των Διαρθρωτικών Ταμείων. Πρόκειται για την παλιά διχοτομία μεταξύ places prosperity και peoples prosperity. Και πρέπει να επιλέξουμε την πρώτη, διαφορετικά οι πιο πλούσιες περιοχές θα γίνονται όλο και πιο πλούσιες και οι πιο φτωχές όλο και φτωχότερες, με όλες τις συνέπειες - κυρίως δημογραφικές - που προκύπτουν από αυτό. Είναι σαφές ότι πρέπει να ενθαρρύνουμε τη δημιουργία επιχειρήσεων, την πρόσβαση στην επκαίδευση και την επαγγελματική κατάρτιση, και αυτά να είναι σε συντονισμό με τις πραγματικές ανάγκες της αγοράς. Είναι σαφές ότι τα κράτη έχουν ευθύνες: πρέπει να εμπλέκονται δημόσιοι και ιδιωτικοί φορείς, περιφερειακές και τοπικές αρχές, και όλοι πρέπει να συμμετέχουν στη διαδικασία αυτή.

<SPEAKER ID=33 LANGUAGE="ES" NAME="Izquierdo Collado">
Κύριε Πρόεδρε, επιθυμώ να επικεντρωθώ στην έκθεση του κ. Lage για τη σχέση μεταξύ Διαρθρωτικών Ταμείων και απασχόλησης. Πιστεύω ότι ένα από τα χαρακτηριστικά της πολύ καλής έκθεσης του κ. Lage είναι η ισορροπία της και η απουσία ρητορείας, διότι στην έκθεση αυτή ξεχωρίζει -πιστεύω για οποιονδήποτε προσεκτικό αναγνώστη- η σημαντική διαφορά που υφίσταται μεταξύ κοινωνικής πολιτικής και διαρθρωτικής πολιτικής. Είναι αλήθεια ότι η βέλτιστη αξιοποίηση των δυνατοτήτων των Διαρθρωτικών Ταμείων σε σχέση με την απασχόληση πρέπει να αποτελέσει βασικό στόχο. Είναι βέβαιο ότι δε μπορεί να σπαταληθεί τίποτε, ότι δε μπορεί να ξοδευτεί τίποτε από όλα όσα μπορούν, με βάση τα Διαρθρωτικά Ταμεία, να συμβάλλουν στη βελτίωση της απασχόλησης στην Ευρωπαϊκή Ένωση.
<P>
Είναι όμως πολύ σημαντικό να κατανοήσουμε ότι η διαρθρωτική πολιτική δεν κατευθύνεται από τη δημιουργία θέσεων απασχόλησης, ως κριτηρίου βασικού και με προτεραιότητα· ότι οι διαρθρωτικές μεταφορές αποτελούν μεταφορές για τη βελτίωση των ανθρωπίνων πόρων και των υποδομών και την αύξηση των παραγωγικών επενδύσεων. Δηλαδή, για μια πραγματική πολιτική απασχόλησης, υπό την έννοια ότι θα βελτιωθεί το περιβάλλον στο οποίο πρόκειται κατόπιν να τοποθετηθούν οι επενδύσεις.
<P>
Αν αυτό δεν συμβεί έτσι, αν συγχέουμε την κοινωνική πολιτική με τη διαρθρωτική πολιτική, θα φθάσουμε σε ένα συμπέρασμα το οποίο εγώ θα ήθελα να αποφύγω στις μελλοντικές συζητήσεις και στις συζητήσεις για τις επόμενες δημοσιονομικές προοπτικές, και αυτό είναι ότι τα ποσοστά ανεργίας που συγκεντρώνονται στις μεγαλουπόλεις, που συγκεντρώνονται σε μεγαλουπόλεις χωρών που ευημερούν, μπορεί να προσελκύσουν το μεγαλύτερο μέρος των επενδύσεων στα Διαρθρωτικά Ταμεία. Ας το αποφύγουμε αυτό, όπως το αποφεύγει και η έκθεση του κ. Lage.

<SPEAKER ID=34 LANGUAGE="DE" NAME="Mann, Tomas">
Kύριε Πρόεδρε, ο ασπασμός της ιδέας για την αποκατάσταση της οικονομικής και κοινωνικής συνοχής στην Eυρώπη ενδείκνυται μόνο για εποχές ανάπτυξης; H αλληλεγγύη μεταξύ των γενεών και μεταξύ των κρατών μελών φθίνει, καθώς οι καιροί γίνονται σκληρότεροι. Όταν απ' άκρου σ' άκρο καταστρέφεται, με τα λόγια, ο τόπος εγκατάστασης «Eυρώπη», τότε οι επενδύσεις δεν πραγματοποιούνται και η εμπιστοσύνη των πολιτών μένει στα μισά του δρόμου.
<P>
H ετήσια έκθεση της Eπιτροπής δεν μπορεί να αποτελεί αιτία επανειλημμένων συζητήσεων για την κρίση. Θα πρέπει να προχωρήσουμε και σε συζητήσεις για τις υπάρχουσες δυνατότητες. Tο ευρωπαϊκό κοινωνικό μοντέλο δεν είναι ένα περιττό μέγεθος. Δεύτερον: O διάλογος των κοινωνικών εταίρων, η συμμαχία για τη εργασία και η στρογγυλή τράπεζα είναι υπερβολικά πολύτιμα πράγματα, για να τα εγκαταλείψουμε εύκολα. Tρίτον: Oι πιθανότητες απασχόλησης για το σημαντικότερο αγαθό μας, τους ανθρώπους, θα πρέπει να αυξηθούν. Kάθε σημερινό και αυριανό Ecu, το οποίο θα δαπανηθεί έγκαιρα και σταθεροποιητικά, αντίθετα προς τους ενδοιασμούς που εκφράζονται στην έκθεση Wolf, κάθε επένδυση σε εξειδικευμένη κατάρτιση, επιμόρφωση, συνεχιζόμενη εκπαίδευση και δια βίου μάθηση, θα μας κρατάει σε καλή φυσική κατάσταση για την παγκοσμιοποίηση. Tο LEONARDO και το SOCRATES, το ADART και το NOW, καθώς και τα αποτελεσματικότερα χρησιμοποιούμενα διαρθρωτικά χρήματα, είναι πραγματικότητα και όχι οράματα.
<P>
Tέταρτον: Oι ευκαιρίες στην αγορά για τις MME θα πρέπει να αυξηθούν. Έχουν ουσία, ευελιξία, καινοτόμο ισχύ και καλές κοινωνικές δομές. H καλύτερη πρόσβαση στο κεφάλαιο και στα αποτελέσματα της έρευνας, είναι ακόμη όραμα και όχι πραγματικότητα. Πέμπτον: Aς οικοδομήσουμε, μακροπρόθεσμα, εμπιστοσύνη. Tο αναγκαίο κεφάλαιο για την απασχόληση, δεν θα πρέπει να ξυπνά λανθασμένες προσδοκίες. Aς μην απαλλάξουμε τα κράτη μέλη από τη δική τους ευθύνη. Aς αναπτύξουμε, όμως, κατευθυντήριες γραμμές, που θα οδηγούν σε καλύτερο συντονισμό. H διεξοδική στρατηγική συνεργασίας των κρατών μελών που αποφασίσθηκε στο Έσσεν, η επένδυση στην επαγγελματική κατάρτιση, η αύξηση του βαθμού απασχόλησης, είναι η σωστή βάση. H Eυρώπη έχει το μυαλό, τη δυνατότητα και τη δημιουργικότητα. Aς τα εκμεταλλευθούμε.

<SPEAKER ID=35 LANGUAGE="ES" NAME="Hernαndez Mollar">
Κύριε Πρόεδρε, θα μπορούσα να ξεκινήσω την παρέμβασή μου υπενθυμίζοντας όλες τις πρωτοβουλίες, τα έγγραφα και τις εκθέσεις που περνούν από αυτό το Κοινοβούλιο και συζητούνται εδώ, και τα οποία επιπλέον αποσκοπούν στην προώθηση της επίλυσης του προβλήματος της ανεργίας, αλλά θα τελείωναν τα δύο μου λεπτά και δεν θα είχα σχολιάσει ούτε ένα μικρό μέρος από αυτά.
<P>
Μετά την πρώτη κρίση του πετρελαίου, η ανεργία εμφανίζεται σε δεσπόζουσα θέση, αν όχι στην πρώτη, στις ατζέντες των κυβερνήσεών μας. Είκοσι χρόνια αντιμετωπίζουμε αυτό το πρόβλημα, και φαίνεται ότι η απαισιοδοξία αρχίζει να εδραιώνεται σε πολλούς κοινωνικούς τομείς. Μπροστά σε αυτήν την κατάσταση, πρόθεσή μου είναι, αγαπητοί συνάδελφοι, να αποστείλω επίσης ένα μήνυμα αισιοδοξίας, ένα βάσιμο μήνυμα αισιοδοξίας. Μιας αισιοδοξίας που βασίζεται στα εξής γεγονότα:
<P>
Πρώτον: η ανεργία δεν αποτελεί παγκόσμιο πρόβλημα. Δεν έχει παγκοσμιοποιηθεί η ανεργία, αυτό που έχει παγκοσμιοποιηθεί είναι το εμπόριο και ο ανταγωνισμός. Η ανεργία, με τα χαρακτηριστικά που παρουσιάζει στην Ευρωπαϊκή Ένωση, αποτελεί μοναδικό στο είδος του πρόβλημα. Δεν είναι βέβαιο ότι οι μηχανές διώχνουν τους ανθρώπους από τις δουλειές. Είναι απαραίτητο να προετοιμαστούν οι άνθρωποι για τις μηχανές, και συνεπώς, είναι απαραίτητο να πραγματοποιηθούν επενδύσεις στην εκπαίδευση και την κατάρτιση. Κάθε χρόνο, σε παγκόσμιο επίπεδο, δημιουργούνται περισσότερες θέσεις εργασίας από όσες καταργούνται. Επιπλέον, οι ανθρώπινες ανάγκες που δεν έχουν ικανοποιηθεί είναι ακόμη πάρα πολλές.
<P>
Δεύτερον: η Ευρώπη δεν είναι μια ήπειρος κλειστή στο εξωτερικό εμπόριο. Ποτέ δεν θα μπορέσει να είναι, δεν είμαστε αυτάρκεις, χρειαζόμαστε πρώτες ύλες που δεν διαθέτουμε. Ο μοναδικός τρόπος να τις αποκτήσουμε έγκειται στη δυνατότητα που έχει η οικονομία μας να προσφέρει στους καταναλωτές μας και στους καταναλωτές τρίτων χωρών αγαθά και υπηρεσίες που να είναι ανταγωνιστικά στις διεθνείς αγορές. Είμαστε ήδη ανταγωνιστικοί σε πολλές αγορές. Διαθέτουμε το μεγαλύτερο προτέρημα στον σημαντικότερο παράγοντα της παραγωγής: τον ανθρώπινο παράγοντα. Το επίπεδο κατάρτισης των Ευρωπαίων πολιτών είναι υψηλότατο, κάτι που δεν σημαίνει ότι πρέπει να αισθανόμαστε ικανοποιημένοι απέναντι σε ένα ζήτημα όπως αυτό, στο οποίο πάντοτε μπορούμε να προχωρήσουμε περισσότερο.
<P>
Και τρίτον: η Ευρώπη εξέρχεται τώρα από την τελευταία οικονομική κρίση. Η έξοδος αυτή δεν είναι τόσο δυναμική όσο θα επιθυμούσαμε. Όμως η αισιοδοξία στην οποία προαναφέρθηκα οφείλεται στο ότι, αν λάβουμε υπόψη ότι διαθέτουμε τον πλέον προετοιμασμένο ανθρώπινο παράγοντα στον πλανήτη, και αν προσθέσουμε και το γεγονός ότι οικοδομούμε ένα περιβάλλον μακροοικονομικής σταθερότητας εξαιρετικής ποιότητας, επιτυγχάνουμε ένα σαφές αποτέλεσμα. Διαθέτουμε ήδη τους παράγοντες, σύντομα θα διαθέτουμε και το περιβάλλον. Και το περιβάλλον στο οποίο αναφέρομαι, αξιότιμοι κύριοι βουλευτές, είναι η Οικονομική και Νομισματική Ένωση. Το πλαίσιο σταθερότητας που πρόκειται να δημιουργηθεί με αυτήν θα επιτρέψει στους παράγοντές μας να ανταγωνίζονται τουλάχιστον υπό ίσους όρους.
<P>
Θα ήθελα να ολοκληρώσω την παρέμβασή μου αυτήν ζητώντας σας να εμμείνουμε στη συνεργασία με τις κυβερνήσεις, ώστε να επιτευχθούν οι στόχοι που έχουν τεθεί, και να εμμείνουμε επίσης στο έργο του να καταστεί γνωστό στην κοινή γνώμη γιατί έχουμε εμπλακεί σε ένα σχέδιο τέτοιας ιστορικής φύσεως.

<SPEAKER ID=36 NAME="Bennasar Tous">
Κύριε Πρόεδρε, κύριε Επίτροπε, η «θηλυκοποίηση» των Διαρθρωτικών Ταμείων, η ενσωμάτωση των ίσων ευκαιριών στα κριτήρια εφαρμογής τους, αυτή είναι η πρόταση που καταθέτει η Επιτροπή για τα Δικαιώματα της Γυναίκας και η Ομάδα του ΕΛΚ σχετικά με αυτήν την ανακοίνωση που αναφέρεται στις διαρθρωτικές παρεμβάσεις και την απασχόληση. Τα Διαρθρωτικά Ταμεία έχουν ως στόχο τη μείωση των περιφερειακών ανισοτήτων, οι οποίες καθορίζονται σε σχέση με τα έσοδα και την ανεργία. Και είναι προφανές ότι η ανεργία πλήττει πολύ περισσότερο τις γυναίκες.
<P>
Ζητάμε επομένως καινοτόμα κριτήρια και μεγαλύτερη ελαστικότητα κατά την εφαρμογή των Διαρθρωτικών Ταμείων. Είναι απαραίτητο να απλοποιηθούν οι κανόνες που τα διέπουν, οι οποίοι είναι πολύ περισταλτικοί και γραφειοκρατικοί· να προαχθεί η ισότητα ευκαιριών ως κριτήριο ανθρώπινης ποιότητας κατά τη χρήση των Ταμείων, να προωθηθεί η ισότητα ευκαιριών στην επαγγελματική εκπαίδευση και κατάρτιση κατά τη χρησιμοποίηση των νέων τεχνολογιών, στη βιοτεχνία και τη θέση σε λειτουργία νέων επιχειρήσεων.
<P>
Η αναθεώρηση των όρων εφαρμογής των Ταμείων θα συνεπαγόταν αλλαγές στη χρησιμοποίησή τους, και θα τα απομάκρυνε ίσως από τις μεγάλες επενδύσεις σε υποδομές ώστε να αποδοθεί μεγαλύτερη προσοχή σε εργασίες οικονομικής παραγωγικότητας, ανθρωπίνων πόρων και τοπικών πρωτοβουλιών για την απασχόληση.
<P>
Ευχαριστούμε τον εισηγητή, κ. Lage, διότι ενσωμάτωσε στην έκθεσή του τη δυνατότητα θέσπισης ειδικών μέτρων στήριξης των ανέργων γυναικών, αναδιοργάνωσης του χρόνου εργασίας, της μερικής απασχόλησης, και συνοδευτικών μέτρων στήριξης των ΜΜΕ που ιδρύονται από γυναίκες.
<P>
Η δημιουργία θέσεων απασχόλησης συμβαδίζει με την ανάπτυξη υποδομών και υπηρεσιών που επιτρέπουν το συνδυασμό της εργασίας με τις οικογενειακές ευθύνες ώστε οι γυναίκες να βγουν από την κοινωνική απομόνωση και να εξευρεθούν νέες εναλλακτικές επιλογές απέναντι σε παραδοσιακά εργασιακά σχήματα.
<P>
Εμείς οι γυναίκες είμαστε πρωτεργάτες σε νέες αντιλήψεις περί οργάνωσης της εργασίας, που είναι απαραίτητες και αναγκαίες ώστε η απασχόληση, μέσω μιας συντονισμένης προσέγγισης οικονομικών και διαρθρωτικών μέτρων, να μεταβληθεί στο επιθυμητό «σύμφωνο σταθερότητας».
<P>
Σε αυτό το καινοτόμο πλαίσιο μπορούμε να ενσωματώσουμε την ισότητα ευκαιριών στις πολιτικές προώθησης της απασχόλησης και της τοπικής ανάπτυξης, μέσω των Διαρθρωτικών Ταμείων, εφόσον, όσον αφορά την ανεργία, οι γυναίκες αποτελούν τον πλέον μειονεκτικό τομέα.

<SPEAKER ID=37 NAME="Flynn">
Κύριε Πρόεδρε, θα ήθελα να ευχαριστήσω όλους όσους συνέβαλαν στη συζήτηση και ιδιαιτέρως τον κ. Wolf για την εξαίρετη έκθεσή του. Η απασχόληση δεν αποτελεί μόνο ένα εξαιρετικής σημασίας θέμα για την Ένωση αλλά επίσης και ένα πολύπλοκο πρόβλημα με πολλές αλληλένδετες πτυχές, όπως έδειξε η πολύ ενδιαφέρουσα σημερινή συζήτηση. Ο κ. Wolf εκπόνησε μία πολύ προσεκτική και ολοκληρωμένη ανάλυση επί της εκθέσεως της Επιτροπής για την απασχόληση στην Ευρώπη και είμαι ιδιαίτερα ευτυχής που συμφωνούμε σε τόσα πολλά σημεία της στρατηγικής που ακολουθούμε. Τόσο ο κ. Wolf όσο και πολλοί άλλοι αξιότιμοι βουλευτές υπέβαλαν έναν αριθμό πρόσθετων προτάσεων και άσκησαν και κάποια κριτική. Καλωσορίζω και τα δύο και πιστεύω ότι αποτελούν τη βάση για να συνεχίσουμε τη στρατηγική μας και στο μέλλον.
<P>
Η έκθεση για την απασχόληση στην Ευρώπη έχει εξελίχθει σε ένα από τα κύρια σημεία του ετήσιου προγράμματος εργασίας της Επιτροπής και έχει αλλάξει πολλές φορές κατά τα πρόσφατα χρόνια τόσο στη δομή όσο και στην παρουσίασή της. Οι αλλαγές αυτές ανταποκρίνονται σε πολλές από τις παρατηρήσεις που έχει κάνει το Ευρωπαϊκό Κοινοβούλιο κατά τα τελευταία χρόνια. Είναι τώρα ένα βραχύτερο έγγραφο και ασχολείται με τα αποτελέσματα της πολιτικής που στηρίζονται σε ανάλυση. Ειδικότερα η έκθεση ασχολείται με τα εξής: την παρουσίαση μιας λακωνικής και σαφούς περιγραφής των βασικών αναλυτικών μηνυμάτων της έκθεσης, την περιγραφή της ουσίας των κύριων κατευθύνσεων της πολιτικής των κρατών μελών στους διάφορους τομείς πολιτικής και τέλος, και πιο σημαντικό, παρουσιάζει τις απόψεις της Επιτροπής επί των κύριων συμπερασμάτων πολιτικής τα οποία τα αποκαλούμε «Ανάγκη για Δράση».
<P>
Πολλοί αγορητές ετόνισαν την ανάγκη για δράσεις οι οποίες μπορεί και πρέπει να εκτελεστούν από τα κράτη μέλη. Όλα τα κράτη μέλη θα πρέπει να συμμετάσχουν και θα χαρείτε να πληροφορηθείτε ότι τα πολυετή προγράμματα που υπεβλήθησαν πρόσφατα στην Επιτροπή ασχολούνται με το συγκεκριμένο σημείο. Έτσι κάνουμε πρόοδο αλλά δεν κάνουμε αρκετή πρόοδο.
<P>
Η έκθεση του κ. Wolf ορθώς υποδεικνύει ότι οι μακροοικονομικές πτυχές της στρατηγικής μας προκαλούν ορισμένες ανησυχίες και ότι τα κράτη μέλη αντιμετωπίζουν περιορισμούς στην υλοποίηση της πολιτικής τους. Αντιμετωπίζουν δύσκολες επιλογές αλλά θα πρέπει να επιμείνουμε αλλιώς θα συνεχίσουμε να χάνουμε αξιοπιστία στον τομέα αυτόν. Τα κράτη μέλη έχουν τώρα ενσωματώσει την στρατηγική στα πολυετή τους προγράμματα ενώ εμείς έχουμε δεσμευτεί σε δράσεις υπέρ της απασχόλησης. Ελπίζουμε ότι το θέμα αυτό θα σημειώσει περαιτέρω πρόοδο στο Δουβλίνο όπου η γενική τάση θα είναι η παραπέρα προώθησή του. Η έκθεση Lage θα πρέπει να μας φέρει στο σημείο όπου η απασχόληση και το πρόβλημα που δημιουργεί δεν αφορά μόνον τις μακροοικονομικές πτυχές, η έκθεση Lage μας φέρει και στις διαρθρωτικές πτυχές της στρατηγικής. Θα ήθελα να συγχαρώ τον κ. Lage για την εξαίρετη εργασία του.
<P>
Αποδεχόμεθα την κεντρική ιδέα του προτεινόμενου ψηφίσματος και θα θέλαμε να κάνουμε ορισμένα σχόλια επ' αυτού. Το Κοινοβούλιο έχει κατανοήσει πλήρως τον στόχο της Επιτροπής όσον αφορά την αύξηση του περιεχομένου απασχόλησης των διαθρωτικών ταμείων. Πολλοί από εκείνους που συνέβαλαν σήμερα στη συζήτηση αναφέρθηκαν στην επίτευξη καλύτερων αποτελεσμάτων και καλύτερης αξιοποίησης των διαρθρωτικών ταμείων, κάτι στο οποίο συμφωνώ. Ο κ. Lage ετόνισε επίσης ότι αυτή είναι μια μακροπρόθεσμη πολιτική και υπογράμμισε ιδιαίτερα την ανάγκη να προωθηθεί η τοπική ανάπτυξη και η δημιουργία μικρών επιχειρήσεων. Και στο σημείο αυτό συμφωνούμε.
<P>
Ο στόχος αυτός μπορεί να επιτευχθεί ευκολότερα με την ανάπτυξη εταιρικών σχέσεων. Εταιρικών σχέσεων με τα κράτη μέλη τα οποία συγχρηματοδοτούν τα προγράμματα που συνδέονται με τις διαρθρωτικές ενισχύσεις. Εταιρικών σχέσεων με τις διαχειριστικές επιτροπές προς βελτίωση της διαχείρισης των προγραμμάτων. Η Επιτροπή διάκειται ευνοϊκά υπέρ της εμβάθυνσης και διαπλάτυνσης των εταιρικών σχέσεων ούτως ώστε να συμπεριλάβουν όλους τους συμμετέχοντες από τις κοινωνικές και οικονομικές σφαίρες. Τα εθνικά σύμφωνα μνημονεύθηκαν ειδικά από πολλά εξ εκείνων των Μελών που συνέβαλαν στη συζήτηση. Εξετάζονται περίπου 60 δοκιμαστικά προγράμματα και θα ήθελα να πω στην κ. McCarthy ότι η μόνη χώρα που δεν έχει ακόμη υποβάλει το δοκιμαστικό της πρόγραμμα είναι το Ηνωμένο Βασίλειο, κάτι που το παρακολουθούμε και ελπίζουμε ότι θα το αλλάξουμε.
<P>
Εξίσου σημαντική είναι η ανάγκη για τη βελτίωση των διαδικασιών εκτίμησης των επιπτώσεων που έχουν οι διαρθρωτικές ενισχύσεις στην απασχόληση. Αυτό είναι ένα πολύπλοκο ζήτημα το οποίο περιλαμβάνει τη δημιουργία και τη διατήρηση θέσεων απασχόλησης, την έμμεση και άμεση δημιουργία απασχόλησης, την προσωρινή και μόνιμη απασχόληση, την πλήρη και μερική απασχόληση, το πρόβλημα των μετακινήσεων και ασφαλώς τις επιπτώσεις της αδράνειας. Η Επιτροπή προτίθεται να κάνει πρόοδο στο πρόβλημα αυτό μέσω της Μικτής Ομάδας Εργασίας για την εκτίμηση των επιπτώσεων και μέσω του Προγράμματος Μέσων. Μέσα σ' αυτό το πλαίσιο αξίζει να σημειωθεί ότι η Επιτροπή έχει προτείνει ποσοτικοποιημένες κατευθυντήριες γραμμές στα κράτη μέλη για τη νέα περίοδο του Στόχου ΙΙ ούτως ώστε να βελτιώσει την εκ των προτέρων και την εκ των υστέρων αξιολόγηση των επιπτώσεων των ενισχύσεων αυτών στη δημιουργία και τη διατήρηση της απασχόλησης. Η Επιτροπή θα επωφεληθεί της ευκαιρίας που παρέχει η ενδιάμεση επισκόπιση για να αποδόσει έμφαση ιδιαίτερα στην υλοποίηση των σημείων που ετέθηκαν με την ανακοίνωσή της.
<P>
Για να ολοκληρώσω τις παρατηρήσεις μου σχετικά με την έκθεση αυτή θα ήθελα και πάλι να εκφράσω τις ευχαριστίες μου στο Κοινοβούλιο και στον κ. Lage για την υποστήριξη προς την Επιτροπή μέσω της εκθέσεως αυτής.
<P>
Εν τέλει, σχετικά με την εκθεση Ribeiro και το πρόβλημα των παροχών πρόωρης συνταξιοδότησης. Η Επιτροπή δέχεται με ικανοποίηση τη θετική στάση του Ευρωπαϊκού Κοινοβουλίου επί των προτάσεών της και συμμερίζεται πλήρως την άποψη της επιτροπής ότι ο συντονισμός των εθνικών ασφαλιστικών συστημάτων σε κοινοτικό επίπεδο θα πρέπει να επεκταθεί και στις παροχές πρόωρης συνταξιοδότησης. Τα εθνικά συστήματα που εφαρμόζουν αυτό το είδος των παροχών στους ανέργους που δεν έχουν φτάσει ακόμη στην ηλικία της συνταξιοδότησης διαφέρουν πάρα πολύ και η έλλειψη συντονισμού μεταξύ τους μπορεί πράγματι να προβάλει εμπόδια στους ενδιαφερόμενους που διαμένουν σε κράτος μέλος διαφορετικό από εκείνο που κάνει την αντίστοιχη παροχή.
<P>
Στην έκθεσή του ο κ. Ribeiro προτείνει όπως η ενασχόληση με τα προβλήματα των διασυνοριακών εργαζομένων αποτελέσει προτεραιότητα της διαχειριστικής επιτροπής για την κοινωνική ασφάλιση των μεταναστών εργαζομένων. Η Επιτροπή είναι πλήρως ενήμερη της αναγκαιότητας ενασχόλησης με αυτήν ειδικά την κατηγορία των εργαζομένων. Ωστόσο, η διαχειριστική επιτροπή έχει ήδη αρμοδιότητα να ασχοληθεί με όλα τα προβλήματα που σχετίζονται με την εφαρμογή του κοινοτικού συστήματος συντονισμού, συμπεριλαμβανομένων των διασυνοριακών εργαζομένων. Κατά τη γνώμη της Επιτροπής δεν είναι δεοντολογικό να αναφερθεί συγκεκριμένη κατηγορία εργαζομένων μέσα στο πλαίσιο του έργου της επιτροπής χωρίς να γίνουν αναφορές και σε άλλες κατηγορίες όπως οι συνταξιούχοι, οι αποσπασμένοι και οι σπουδαστές και υπό αυτές τις συνθήκες η Επιτροπή δεν κρίνει σκόπιμο να συμφωνήσει με την πρόταση του εισηγητή για τροπολογία επί του συγκεκριμένου θέματος.
<P>
Θα ήθελα να τελειώσω λέγοντας στον κ. Cassidy ότι δεν υποστηρίζω τη μετονομασία της εκθέσεως. Προτιμώ να την βλέπω από μια πιο θετική πλευρά από την οποία να μπορούμε να ασχολούμεθα με τις δυσκολίες που προκύπτουν αναφορικά με την ανεργία και επομένως να έχουμε μια γνήσια έκθεση απασχόλησης κατά τα τακτά διαστήματα που παρουσιαζόμαστε στο Κοινοβούλιο. Συμφωνώ απόλυτα με το σημείο που έθεσε σχετικά με τις διακρίσεις λόγω ηλικίας και πιστεύω ότι το θέμα αυτό θα αποτελέσει στο μέλλον αντικείμενο πολλών συζητήσεων στο Κοινοβούλιο.

<SPEAKER ID=38 NAME="Πρόεδρος">
Η συζήτηση έληξε.
<P>
Προχωρούμε τώρα στις ψηφοφορίες.

<CHAPTER ID=3>
Ψηφοφορίες
<SPEAKER ID=39 NAME="Χριστοδούλου">
Κύριε Πρόεδρε, στην χθεσινή συζήτηση, ο αρμόδιος Επίτροπος κ. De Silguy εδέχθη να εξετάσει ξανά τις τροπολογίες που ψηφίστηκαν σήμερα με την προοπτική να αποδεχθεί ένα μεγαλύτερο αριθμό από αυτόν που ανακοίνωσε χθες. Θέλω να ελπίζω ότι θα γίνει αυτό και οι τροπολογίες οι οποίες ψηφίστηκαν σήμερα σε μεγάλο ποσοστό θα γίνουν δεκτές. Τονίζω και πάλι ότι ο λόγος για τον οποίο τις κάναμε είναι να διευκολύνουμε το έργο της Επιτροπής ώστε αυτοί οι δύο κανονισμοί να μπορέσουν να εφαρμοσθούν, γιατί με το σχήμα με το οποίο παρουσιάστηκαν κατ'αρχήν δεν έχουν δυνατότητα εφαρμοσιμότητος.
<P>
Και πάλι παρακαλώ τον Επίτροπο να το σκεφθεί αυτό το πράγμα.

<SPEAKER ID=40 NAME="Flynn">
Ο Επίτροπος De Silguy θα ενημερωθεί για τις ανησυχίες του αξιότιμου βουλευτή.

<SPEAKER ID=41 LANGUAGE="DE" NAME="Wolf">
Aγαπητοί συνάδελφοι, θα πρέπει να σας παρακαλέσω να είστε επιεικείς. Ήμασταν υποχρεωμένοι να πραγματευθούμε κάπως γρήγορα την έκθεση στην αρμόδια επιτροπή. Eκεί αφήσαμε και κάποιο υπόλοιπο για συμβιβαστικές διαπραγματεύσεις. Συνεννοήθηκα με τους Φιλελεύθερους για να γίνει αποδεκτή η τροπολογία τους, αλλά βεβαίως κάπως τροποποιημένη. Kαι συγκεκριμένα θα είχε ως εξής - παίρνω το αγγλικό κείμενο με βάση το οποίο διαπραγματευόμασταν: ... are leading to extraordinary increases in productivity . Tο υπόλοιπο διαγράφεται και αντικαθίσταται με το ακόλουθο κείμενο: ... so that a policy is needed to make sure that there is a positive balance between productivity development and job creation . Tο κείμενο αυτό είναι σαφέστερο από το αρχικό. Γι' αυτό και συνιστώ στο Σώμα να το εγκρίνει. Ίσως για τους Φιλελεύθερους να μην είναι απόλυτα ικανοποιητικό, αλλά οι περισσότεροι θα το υποστηρίξουν.

<SPEAKER ID=42 LANGUAGE="NL" NAME="Boogerd-Quaak">
Πρόεδρε, αυτό συμφωνήσαμε. Είναι αλήθεια.
<P>
Eπί του άρθρου 19

<SPEAKER ID=43 LANGUAGE="DE" NAME="Wolf">
Kύριε Πρόεδρε, είχαμε εδώ το πρόβλημα ότι υπήρξαν δυσκολίες, λόγω της όξυνσης που περιείχε η τροπολογία, και συμφωνήσαμε σε μια συμβιβαστική πρόταση. Στο δεύτερο μέρος της πρότασης, αναφέρεται: ... reiterates its call for seriously stydying new models of taxation capable of counteracting this tendency as well as an improved control of derivatives . Aυτή η συμπλήρωση seriously stydying new models of taxation capable of counteracting this tendency είναι το κείμενο που αντικαθιστά την αμφισβητούμενη διατύπωση που υπήρχε στο αρχικό κείμενο; μπορούμε να συμφωνήσουμε μ' αυτό και θα μου αρκούσε.

<SPEAKER ID=44 LANGUAGE="NL" NAME="Boogerd-Quaak">
Πρόεδρε, τα παράγωγα δεν συμφωνούσαν και θα το εκτιμούσα ιδιαιτέρως εάν διεξαγόταν πρώτα ψηφοφορία για την τροπολογία μας. Εάν καταψηφιστεί, θα αποδεχθούμε το κείμενο. Για εμάς το θέμα έχει καθοριστική σημασία επειδή θα κρίνει την τελική ψηφοφορία.

<SPEAKER ID=45 LANGUAGE="DE" NAME="Wolf">
Kύριε Πρόεδρε, στη συνέχεια θα ήθελα να ρωτήσω την κ. Bοοgerd-Quaak, αν δέχεται να κάνουμε ξεχωριστή ψηφοφορία για το σημείο as well as improved control of derivatives κι επ' αυτής της βάσης να στηρίξουμε τη συμβιβαστική πρόταση.

<SPEAKER ID=46 LANGUAGE="FR" NAME="Giansily">
Κύριε Πρόεδρε, θα ήθελα να διαμαρτυρηθώ ενάντια στον τρόπο αυτό εργασίας. Αυτό που γίνεται εδώ είναι μία δουλειά που θα έπρεπε να έχει γίνει σε επίπεδο επιτροπής και θεωρώ τελείως αφύσικο τη στιγμή της ψηφοφορίας να μεταφέρονται ενώπιον του Κοινοβουλίου οι διαμάχες μιας ομάδας ενώ είμαστε έτοιμοι να ψηφίσουμε. Ζητώ να μεριμνήσετε για την τήρηση του Κανονισμού που προβλέπει απλά τη διεξαγωγή ψηφοφορίας και όχι να χάνουμε χρόνο ψηφίζοντας διατυπώσεις φράσεων επί των οποίων δεν συμφωνούν οι ομάδες.
<P>
(Χειροκροτήματα)

<SPEAKER ID=47 LANGUAGE="NL" NAME="Oomen-Ruijten">
Πρόεδρε, μόλις συμφωνήσαμε και η συμφωνία αυτή έτυχε θερμής υποδοχής στο Σώμα, ότι δεν θα συνεχίσουμε να συζητάμε για προφορικές προτάσεις. Συνεπώς, δεν μπορεί να διεξαχθεί και ψηφοφορία σχετικά μ'αυτές. Είτε θα ψηφίσουμε με αντικείμενο το αρχικό κείμενο, είτε με αντικείμενο κάτι άλλο. Πρόεδρε, σε περίπτωση που δώσετε εντολή για τη διεξαγωγή ψηφοφορίας με αντικείμενο κάτι άλλο, θα σηκωθούμε σύσσωμοι και δεν θα επιτρέψουμε να γίνει αυτό.
<P>
(Το Σώμα εγκρίνει την πρόταση ψηφίσματος)

<SPEAKER ID=48 NAME="Langenhagen">
Kατ' αρχήν θα ήθελα να ευχαριστήσω τον εισηγητή για τη θαυμάσια έκθεσή του. Παρουσιάζεται ξεκάθαρα η σημασία της συμφωνίας για τον τομέα της ευρωπαϊκής αλιείας. O αριθμός των πλοίων που θα επιτρέπεται να αλιεύουν, μελλοντικά, στα ύδατα της Mαυριτανίας, θα αυξηθεί σημαντικά. Tο επιτρεπόμενο τονάζ, σε μικτούς μετρικούς τόνους, διπλασιάζεται, και ακόμη περισσότερο μάλιστα. H συμφωνία εξασφαλίζει πολλές άμεσες θέσεις εργασίας, κι ακόμη περισσότερες έμμεσες στην Eυρώπη και στην Mαυριτανία. Γι' αυτό και η ομάδα μου θα υπερψηφίσει και σήμερα την συμφωνία.
<P>
Yπάρχει βεβαίως και μια πτυχή που μας ανησυχεί ιδιαίτερα. Aυτή τη φορά δεν είναι τόσο η καθυστερημένη παραπομπή του κανονισμού στο Kοινοβούλιο, εκ μέρους του Συμβουλίου, που δυσχεραίνει φοβερά το έργο μας στο Kοινοβούλιο. Έτσι, η συμμετοχή του Kοινοβουλίου στη διαδικασία λήψης αποφάσεων εξελίσσεται σε φάρσα. H κατ' αυτόν τον τρόπο, εκ μέρους του Συμβουλίου, προξενούμενη βιασύνη, μας δημιουργεί πρόβλημα, ώστε να είμαστε σήμερα υποχρεωμένοι να αποφασίζουμε γι' αυτήν την σημαντική συμφωνία χωρίς συζήτηση. M' αυτήν την περιφρόνηση των δικαιωμάτων του Eυρωπαϊκού Kοινοβουλίου δεν πρόκειται να συμμορφωθούμε στο μέλλον.
<P>
Θα ήθελα να τονίσω κι ένα άλλο σημείο: τη νομική βάση. H Eυρωπαϊκή Eπιτροπή είχε επιλέξει, για τον κανονισμό αυτό, τη διαδικασία της σύμφωνης γνώμης, ως νομική βάση. Kι αυτό το έκανε δικαιολογημένα για ένα λόγο. Στην αλιευτική αυτή συμφωνία δεν πρόκειται μόνο για τη δεύτερη σε σημασία συμφωνία της Eυρωπαϊκής Kοινότητας μ' ένα τρίτο κράτος, αλλά και για το ότι η συμφωνία αυτή κοστίζει στη EK 266, 8 εκατ. Ecu, με μια ετήσια εισφορά άνω των 55 εκατ. Ecu.
<P>
To Συμβούλιο, όμως, μετέτρεψε την επιλεγείσα από την Eπιτροπή διαδικασία της σύμφωνης γνώμης σε απλή διαδικασία διαβούλευσης. Διαμαρτυρόμαστε δριμύτατα γι' αυτό. Ύστερα από σύσταση της Eπιτροπής Nομικών Θεμάτων και Δικαιωμάτων των Πολιτών, η Eπιτροπή Aλιείας γνωμοδότησε με βάση τη διαδικασία της σύμφωνης γνώμης. Σε περίπτωση που το Συμβούλιο δεν την κάνει δεκτή, θα πρέπει να σκεφθούμε τα κατάλληλα διαβήματα.
<P>
Παρακολουθώ εδώ και πολύν καιρό το νομικό αυτό τομέα. Ήδη και στη συμφωνία με τη Γροιλανδία η EE, με περισσή σοφία, είχε αποφύγει μια αγωγή ενώπιον του Eυρωπαϊκού Δικαστηρίου, προκειμένου, στα πλαίσια μιας διοργανικής συμφωνίας, να καλύψει το κενό ερμηνείας του άρθρου 228. Όταν τότε έγραφα, εξ ονόματος της Eπιτροπής Aλιείας, τη γνωμοδότηση για τη Διακυβερνητική Διάσκεψη, κεντρικό μέλημα ήταν η γενική χρήση της διαδικασίας της σύμφωνης γνώμης για διεθνείς συμφωνίες. Mέχρι τώρα δυστυχώς, σχετικά με το θέμα αυτό, δεν είχαμε κανένα θετικό μήνυμα.
<P>
Ωστόσο, δεν μπορεί φυσικά να είναι σωστό, να μην έχει ποτέ σοβαρές νομοθετικές συνέπειες για μας το άρθρο 228(3), παράγραφος 1, σχετικά με τις «σημαντικές δημοσιονομικές επιπτώσεις». Tο Eυρωπαϊκό Δικαστήριο θα 'πρεπε να κληθεί να δράσει.
<P>
έκθεση Bellerι (A4-0333/96)
<SPEAKER ID=49 NAME="Bernardini">
Καταρχήν, θα θέλαμε να ευχαριστήσουμε την Ευρωπαϊκή Επιτροπή για το ό, τι τήρησε τη δέσμευσή σας επισυνάπτοντας στην πρότασή της την έκθεση σχετικά με την εφαρμογή της θερινής ώρας στην Ευρωπαϊκή Ένωση. Τούτο αποδεικνύει σαφώς τη δυσκολία του προβλήματος. Η σχέση πλεονεκτήματα-μειονεκτήματα, είτε βασίζεται στις οικονομικές πτυχές είτε στις κοινωνικές, ενισχύει την άποψη σύμφωνα με την οποία βρισκόμαστε προ της πλήρους εφαρμογής της αρχής της επικουρικότητας. Είναι κατά συνέπεια λογικό οι προτάσεις μας να βασίζονται στην εναρμόνιση, στην προσέγγιση και όχι στην ομοιομορφία.
<P>
Υποστηρίζω συνεπώς την εργασία του εισηγητή μας και συντάσσομαι με την εναρμόνιση της περιόδου εφαρμογής της θερινής ώρας, επιφυλάσσοντας στην Επιτροπή το ρόλο του επόπτη όσον αφορά τις αποκλίσεις ωραρίου μεταξύ όμορων κρατών μελών, η οποία δεν πρέπει να υπερβαίνει τη μία ώρα.
<P>
έκθεση Χριστοδούλου (Α4-0371/96)
<SPEAKER ID=50 LANGUAGE="EN" NAME="Cox">
Κύριε Πρόεδρε, θα ήθελα μόνο να δηλώσω δημοσίως την πολιτική θέση της Ομάδας των Φιλελευθέρων. Απείχαμε από την ψηφοφορία επί των δύο εκθέσεων Χριστοδούλου ούτως ώστε να σηματοδοτήσουμε την πολιτική μας διαφορά με άλλους συναδέλφους επάνω σε ένα καίριο θέμα. Πιστεύουμε ότι χωρίς να υπάρχει λόγος οι τροπολογίες του Κοινοβουλίου αποδυνάμωσαν κάτι που αποτελεί ένα ουσιαστικό πολιτικό θέμα στην πορεία προς την ΟΝΕ. Πράγματι, ενώ φοβόμασταν ότι το Συμβούλιο του Ecofin ίσως θα επιχειρούσε κάτω από πιέσεις να μεταβάλει προς το χειρότερ εκείνα που είχε προτείνει η Επιτροπή, γεγονός που ελπίζουμε ότι δεν θα συμβεί, πιστεύουμε ότι το Κοινοβούλιο μόλις ενέκρινε ένα σύνολο τροπολογιών οι οποίες, χωρίς να χρειάζεται, στρέφονται προς την εντελώς αντίθετη κατεύθυνση. Αυτός είναι ο λόγος για την αποχή μας από την ψηφοφορία επί των δύο εκθέσεων.

<SPEAKER ID=51 NAME="Ahlqvist, Theorin και Wibe">
Αφού θεωρούμε ότι η οικονομική και νομισματική ένωση δεν θα πρέπει να πραγματοποιηθεί, επιλέξαμε να απόσχουμε από την ψηφοφορία γι'αυτή την έκθεση.
<P>
Ναι μεν αυτή η έκθεση αμβλύνει τις διατυπώσεις της Επιτροπής για το πρόγραμμα σταθεροποίησης για τα κράτη μέλη, αλλά θεωρούμε ότι το «σύμφωνο σταθεροποίησης» είναι τόσο βλαβερό για την οικονομία ώστε να μην μπορούμε να υποστηρίξουμε κάποια πρόταση, αμβλυμένη ή όχι, που έχει σαν βάση αυτό το σύμφωνο.

<SPEAKER ID=52 NAME="Berθs και Darras">
Είμαστε αντίθετοι σε ένα σύμφωνο προσχώρησης και ύφεσης. Είναι ακατανόητο, τόσο κοινωνικά όσο και οικονομικά, να εφαρμόζουμε πολιτική νομισματική και ισοτιμιών και παράλληλα τόσο αυστηρές δημοσιονομικές πολιτικές. Τούτο θα οδηγήσει στη δημιουργία μίας ζώνης οικονομικής κάμψης που δεν θα ευνοεί την άσκηση δραστηριότητας και κατά συνέπεια σε μία από τις πλέον αναξιόλογες μεταξύ μας καταστάσεις, τόσο σε επίπεδο εισοδήματος όσο και σε επίπεδο απασχόλησης. Δεν θα πρέπει οι εργαζόμενοι να αποτελέσουν παράγοντες προσαρμογής είτε με τη μορφή υπέρμετρα αυστηρής εισοδηματικής πολιτικής είτε με τη μορφή της ανεργίας. Η αυστηρότητα του μηχανισμού δημοσιονομικών κυρώσεων που προβλέπεται στο σύμφωνο σταθερότητας θα οδηγήσει στα παραπάνω νοσηρά φαινόμενα.
<P>
Επίσης, στηλιτεύοντας τις εθνικές αρχές, το Σύμφωνο Σταθερότητας θα προσφέρει άλλοθι στην Ευρωπαϊκή Κεντρική Τράπεζα προκειμένου να τιμωρήσει, αυξάνοντας τα ευρωπαϊκά επιτόκια, τις ενδεχόμενες αποκλίσεις ενός ή περισσοτέρων κρατών μελών. Τούτο θα επιτείνει την υπερτίμηση των νομισμάτων μας σε σχέση με το δολάριο, υπερτίμηση η οποία κυμαίνεται ήδη στο 40 % από άποψη ισότητας της αγοραστικής δύναμης.
<P>
Εξάλλου, το να επιβάλλεις δημοσιονομικές κυρώσεις σε ένα κράτος που παρουσιάζει έλλειμμα είναι παράλογο και ίσως επικίνδυνο: αντί για επιβολή δημοσιονομικών κυρώσεων που θα επιδεινώσουν περαιτέρω το έλλειμμα και θα το εκθέσουν στη διεθνή χρηματοοικονομική κοινότητα, το κράτος «παραβάτης» έχει ανάγκη από προγράμματα στήριξης.
<P>
Αντίθετα, είναι απαραίτητο να δημιουργηθεί μία ευρωπαϊκή κυβέρνηση, πραγματική πολιτική αντιεξουσία στον αντίποδα της τεχνοκρατικής εξουσίας που εκπροσωπείται από την ενιαία νομισματική αρχή. Λαμβάνοντας υπόψη την «ορθόδοξη κουλτούρα» των υπουργών οικονομίας και οικονομικών, δεν μπορούμε πράγματι να υποθέσουμε ότι το Συμβούλιο ECO/FIN θα αποτελέσει τον πολιτικό αντίποδα της Ευρωπαϊκής Κεντρικής Τράπεζας; Κεντρικοί τραπεζίτες και υπουργοί οικονομικών δεν είναι άραγε περιττοί;
<P>
Απορρίπτουμε την περιοριστική αντίληψη ενός Συμφώνου Σταθερότητας που θα στερήσει από τις κυβερνήσεις της Ευρωπαϊκής Ένωσης δυνατότητες δημοσιονομικής δράσης. Είμαστε σύμφωνοι με ένα σύμφωνο αλληλεγγύης και ανάπτυξης που θα στηρίζεται σε μία πολιτική για την απασχόληση, την πρόοδο και την κοινωνική συνοχή.
<P>
Η έκθεση Χριστοδούλου ακολουθεί την κατεύθυνση που επιδιώκουμε. Δίνει έμφαση σε θέματα που οι προτάσεις κανονισμού της Επιτροπής αγνοούν: την ανάπτυξη, την απασχόληση και την ανάγκη δημόσιων επενδύσεων. Η εν λόγω έκθεση υπογραμμίζει ότι η εξάρτηση του δημοσιονομικού μέσου από τον ενιαίο και αποκλειστικό στόχο της νομισματικής σταθερότητας περιορίζει τις δυνατότητες μιας πολιτικής ανάπτυξης. Είναι συνεπώς απαραίτητο να διευκρινιστεί στη δεύτερη αιτιολογική σκέψη ότι οι εθνικές δημοσιονομικές πολιτικές πρέπει επίσης να καταρτίζονται εις τρόπον ώστε να επιτρέπουν επαρκείς δημόσιες επενδύσεις που θα συμβάλλουν στην υποστήριξη της ανάπτυξης και της απασχόλησης.
<P>
Εξάλλου, η εν λόγω έκθεση παρέχει καλύτερο ορισμό της έννοιας του «ασυνήθους και πρόσκαιρου ελλείμματος» που αναφέρεται στο άρθρο 104C παράγραφος 2 εδάφιο α) της Συνθήκης, σε αντίθεση με τον άκρως περιοριστικό ορισμό της Επιτροπής. Ένας τέτοιος ορισμός πρέπει να λαμβάνει υπόψη τις θεμελειώδεις συνταγματικές υποχρεώσεις των κρατών μελών ενόψει της ανάληψης δράσεων που αποσκοπούν στην αντιμετώπιση καταστάσεων αύξησης της ανεργίας ή ακόμη διαφύλαξης της εδαφική ακεραιότητας.
<P>
Η έκθεση Χριστοδούλου επιδιώκει, επίσης εύλογα, τη μεγαλύτερη συμμετοχή των εθνικών κοινοβουλίων στη διαδικασία έγκρισης από τα κράτη μέλη των προγραμμάτων σταθερότητας και να καταστήσει πληρέστερη την ενημέρωση του Ευρωπαϊκού Κοινοβουλίου.
<P>
Τέλος, αποδίδει ιδιαίτερη προσοχή στην κατάσταση των κρατών μελών που δεν μετέχουν στην οικονομική και νομισματική ένωση αλλά έχουν διάθεση να μετάσχουν.

<SPEAKER ID=53 NAME="Berthu">
Το Σύμφωνο Σταθερότητας που μας ζητείται να εγκρίνουμε, υπό μορφή δύο προτάσεων κανονισμού του Συμβουλίου, σκοπεύει να διασφαλίσει ότι η δημοσιονομική σύγκλιση των χωρών που μετέχουν στο ευρώ θα εξακολουθήσει να ισχύει ακόμη και μετά τη θέση σε ισχύ του ενιαίου νομίσματος.
<P>
Προκειμένου να επιτευχθεί αυτό, μας προτείνουν, με το εύηχο όνομα του «συμφώνου», ολόκληρο σύμπλεγμα γραφειοκρατικών και κατασταλτικών μηχανισμών που θα επιτρέψουν στην Επιτροπή και το Συμβούλιο να σωφρονίζουν τα κράτη, όπως τα απείθαρχα παιδιά, όταν οι δημοσιονομικές τους επιδόσεις δεν συμφωνούν με τα «προγράμματα σταθερότητας» που έχουν κατατεθεί εκ των προτέρων ή με τα κριτήρια που ορίζει τη συνθήκη. Κατά τη γνώμη μας, η διαδικασία αυτή δημιουργεί σοβαρά ουσιαστικά και τυπικά προβλήματα.
<P>
Καταρχήν η ίδια η έννοια του «συμφώνου σταθερότητας» προδίδει την έλλειψη στην Ευρώπη των αναγκαίων διαρθρωτικών προϋποθέσεων για την καθιέρωση του ενιαίου νομίσματος. Στις Ηνωμένες Πολιτείες για παράδειγμα, δεν υφίσταται «Ομοσπονδιακό Σύμφωνο Σταθερότητας». Το γεγονός ότι οι φεντεραλιστές μας διαισθάνονται αυτή την ανάγκη στην Ευρώπη, είναι διότι γνωρίζουν πολύ καλά ότι θα χρειασθεί να οργανώσουν μία αυστηρή και ταχεία σύγκλιση στην προσπάθεια να καλύψουν το συντομότερο δυνατό τις διαφορές μεταξύ των κρατών μελών και να παρεμποδίσουν τις εγγενείς διαφοροποιήσεις. Με άλλα λόγια, το Σύμφωνο Σταθερότητας, είναι το στοίχημα ότι η πολιτική βούληση είναι σε θέση να καλύψει τις διαφορές που συνεπάγεται η ποικιλομορφία των λαών και η διαφορετικότητα των οικονομικών και κοινωνικών τους δομών. Είναι το στοίχημα ότι πολιτικά είμαστε σε θέση να φτιάξουμε το ενιαίο νόμισμα ακόμη και αν δεν συντρέχουν οι πραγματικές προϋποθέσεις. Η θέση αυτή, που είναι η θέση των αποκαλούμενων υπεύθυνων κυβερνήσεων, είναι κατά τη γνώμη μας τελείως ανεδαφική.
<P>
Έπειτα, από πού προκύπτει αυτή η «πολιτική βούληση» που θα επέτρεπε να καθιερωθεί το ενιαίο νόμισμα παραβλέποντας τις πραγματικές συνθήκες; Δεν προέρχεται από τους λαούς οι οποίοι παρότι ενέκριναν το Μάαστριχτ εκφράζουν σήμερα αμφιβολίες όσον αφορά τη συνέχιση της διαδικασίας. Στην πραγματικότητα είναι η βούληση των κυβερνήσεων που έχουν αναλάβει απερίσκεπτα δεσμεύσεις τις οποίες θέλουν τώρα να τηρήσουν χωρίς τη συγκατάθεση των λαών τους και εν ανάγκη ενάντια σ'αυτούς.
<P>
Σ'αυτά τα θέματα ουσίας, που δεν είναι ασήμαντα, προστίθενται και νομικές αμφισβητήσεις όσον αφορά την εγκυρότητα των νομικών βάσεων των προτεινόμενων διαδικασιών. Για παράδειγμα, δεν κατανοούμε με ποιο τρόπο το άρθρο 103, παράγραφος 5, θα μπορέσει να παράσχει τη βάση όσον αφορά την επιβολή υποχρέωσης στα κράτη που μετέχουν στο ευρώ να παρουσιάζουν «προγράμματα σταθερότητας». Δεν αντιλαμβανόμαστε επίσης πώς θα είναι δυνατό να θεσπίζονται «συμπληρωματικές διατάξεις» στο πρωτόκολλο 5, βάσει του άρθρου 104C, παράγραφος 14, εδάφιο δεύτερο, όπως επίσης και βάσει ποίας διάταξης θα δικαιούται η Κοινότητα να σκληραίνει και να επιταχύνει τις κατασταλτικές διαδικασίες που ήδη προβλέπονται επαρκώς στις συνθήκες.
<P>
Τα παραπάνω παραδείγματα - και δυστυχώς θα μπορούσαμε να παραθέσουμε και άλλα - φανερώνουν τη δυσκολία που ενέχει η σύμπτωση του γράμματος της Συνθήκης με το Σύμφωνο Σταθερότητας, απλούστατα διότι το τελευταίο δεν είχε εξαρχής προβλεφθεί. Και το ό, τι δεν είχε προβλεφθεί οφείλεται στο γεγονός ότι το σχέδιο του Μάαστριχτ είχε συνταχθεί σε συνθήκες πλήρους άγνοιας των πραγματικών προϋποθέσεων υλοποίησης του ενιαίου νομίσματος.
<P>
Η διαπίστωση αυτή θέτει προφανώς εν αμφιβόλω τη νομική εγκυρότητα της επιτελούμενης ενοποίησης. Στη Γαλλία ειδικά, το συνταγματικό συμβούλιο είχε κρίνει το 1992 ότι το ενιαίο νόμισμα θα έθετε ενδεχομένως υπό αμφισβήτηση τους ουσιώδους όρους άσκησης της ενθνικής κυριαρχίας, με αποτέλεσμα να χρειασθεί τροποποίηση του συντάγματος προκειμένου να ενσωματωθούν οι νέες νομισματικές διατάξεις. Εννοείται βέβαια, ότι αυτές θα πρέπει να θεωρούνται περιοριστικές, δεδομένου ότι αντιβαίνουν στο σύνταγμα. Με ποιο τέχνασμα λοιπόν θέλουμε να επιβάλλουμε σήμερα μία διασταλτική αντίληψη βασίζοντας ένα κατασταλτικό σύμφωνο σταθερότητας σε νομοθετικά κείμενα που δεν το προέβλεψαν σαφώς.

<SPEAKER ID=54 NAME="Dury">
Στο θέμα του ενιαίου νομίσματος το καλύτερο είναι εχθρός του καλού. Τη στιγμή που 12 από τα 15 κράτη κρίνονται κατάλληλα για εισαγωγή στο σύστημα, θα ήταν παράλογο όλα να ανατραπούν χάριν μιας ιδεολογικής, δογματικής, οικονομικά περιοριστικής αντίληψης όσον αφορά την εφαρμογή των κριτηρίων της Συνθήκης του Μάαστριχτ.
<P>
Ο πληθωρισμός ελέγχεται σήμερα σε όλα τα υποψήφια για το ενιαίο νόμισμα κράτη με αντίτιμο την αυξανόμενη ανεργία. Θα πρέπει να διαφυλάξουμε τα μέσα μιας οικονομικής δράσης με σκοπό την ανάκαμψη και όχι να συμβάλλουμε στο να τεθεί ένα τέλος. Το να προσθέσουμε στη Συνθήκη του Μάαστριχτ μία περιοριστική ερμηνεία θα ήταν κοινωνικά, οικονομικά και πολιτικά άτοπο.
<P>
Έχουμε δεχθεί και εφαρμόζουμε επί δέκα ήδη χρόνια μία αυστηρή οικονομική πολιτική την οποία υποστηρίζουμε έχοντας συνείδηση της ανάγκης εξυγίανσης των οικονομικών μας, των οικονομιών μας, προκειμένου να εξασφαλίσουμε τις βάσεις μιας βιώσιμης ανάπτυξης.
<P>
Η άκαιρη περαιτέρω σκλήρυνση μιας αυστηρής πολιτικής θα ήταν όχι μόνον παράλογη αλλά πρακτικά αυτοκαταστροφική για την οικονομική και νομισματική ένωση που επιδιώκουμε να εγκαθιδρύσουμε.

<SPEAKER ID=55 NAME="Garhrton, Holm και Schφrling">
Η έκθεση περιέχει τροποποιήσεις του κανονισμού του Συμβουλίου περί ενίσχυσης της επίβλεψης και του συντονισμού των οικονομικών του δημοσίου τομέα καθώς και του κανονισμού του Συμβουλίου για την επίσπευση και την αποσαφήνηση της εφαρμογής για πολύ μεγάλα ελλείμματα.
<P>
Καθώς είμαστε εναντίον της πραγματοποίησης της ΟΝΕ και αυτή η έκθεση αφορά τις τεχνικές κατασκευές περί την νομισματική ένωση, δεν μπορούμε να ψηφίσουμε υπέρ οποιουδήποτε μέρους της έκθεσης.

<SPEAKER ID=56 NAME="Kirsten Jensen, Sindal, Blak και Iversen">
Οι δανοί σοσιαλδημοκράτες στο Ευρωπαϊκό Κοινοβούλιο ψήφισαν σήμερα υπέρ της έκθεσης του κ. Χριστοδούλου. Η έκθεση εκφράζει την επιθυμία μας να πραγματοποιηθεί η όλη οικοδόμηση της Ευρωπαϊκής Νομισματικής Ένωσης με πιο εξισορροπημένο και μελετημένο τρόπο. Αυτό ισχύει σε πολλούς τομείς.
<P>
Ως δανοί έχουμε υπόψη ότι πρέπει να γίνουν σεβαστές οι επιφυλάξεις που εξέφρασε ο λαός της Δανίας όσον αφορά τη συμμετοχή στην τρίτη φάση της ΟΝΕ. Στην έκθεση δεν υπάρχει καμία αμφιταλάντευση στον τομέα αυτό. Επισημαίνεται ότι πρέπει να γίνουν σεβαστές οι επιφυλάξεις ορισμένων χωρών, αλλά ότι οι εν λόγω χώρες πρέπει να τυγχάνουν απόλυτα ισότιμης μεταχείρισης με τις άλλες, σε περίπτωση που επιθυμούν αργότερα να συμμετάσχουν στην ΟΝΕ. Ως σοσιαλδημοκράτες εκφράζουμε την ικανοποίησή μας για το γεγονός ότι λαμβάνονται υπόψη τα κοινωνικά θέματα κατά τη χάραξη της οικονομικής πολιτικής σε ευρωπαϊκό επίπεδο. Ισχυρές οικονομίες δεν είναι μόνο οι οικονομίες με χαμηλό πληθωρισμό, αλλά και οι οικονομίες με ανάπτυξη, υψηλό ποσοστό απασχόλησης και πόρους για έναν αξιοπρεπή και αποτελεσματικό δημόσιο τομέα.
<P>
Συνεπώς, η έκθεση αποτελεί βήμα προόδου προς μια ΕΕ που να λαμβάνει σοβαρά υπόψη τις επιθυμίες των λαών της.
<P>
έκθεση Herman (A4-0375/96)
<SPEAKER ID=57 NAME="Ahlqvist, Theorin και Wibe">
Αφού θεωρούμε ότι η Σουηδία δεν θα πρέπει να συμμετέχει στην ΟΝΕ, απέχουμε από το να συμμετέχουμε στην ψηφοφορία για την τεχνική διαμόρφωση του ευρω. Η έκτη τροπολογία της έκθεσης είναι διατυπωμένη ως ολόκληρο το πρόγραμμα της ΟΝΕ να έχει αποφασιστεί και λήξει από τα κράτη μέλη της ΕΕ και τους πολίτες τους. Διαπιστώνεται ότι «τα κράτη μέλη με τις εμπλεκόμενες εμπορικές - κλαδικές και καταναλωτικές οργανώσεις θα πρέπει να λάβουν τα κατάλληλα μέτρα για να πληροφορήσουν, συμβουλεύσουν και προετοιμάσουν την εισαγωγή του ευρω.
<P>
Θέλουμε να επισημάνουμε σε σχέση με αυτό ότι η άποψή μας είναι πως τουλάχιστον τρία κράτη μέλη θεωρούν ότι έχουν τα ίδια το δικαίωμα απόφασης για την εισαγωγή του ευρώ. Υπάρχουν επίσης πολύ περισσότερα κράτη μέλη, όπου οι προπαρασκευαστικές αποφάσεις ελήφθησαν ερήμην των πολιτών, αλλά όπου οι πολίτες ασφαλώς δεν θέλουν να τεθούν ενώπιον τετελεσμένων γεγονότων πριν καθοριστεί το ζήτημα σ'ένα δημοψήφισμα ή βουλευτικές εκλογές.

<SPEAKER ID=58 NAME="Berthu">
Οι προτάσεις κανονισμού σχετικά με την εισαγωγή του ευρώ δίνουν αφορμή σε δύο χειρισμούς, ο ένας εκ των οποίων είναι ευτυχώς γνωστός, ενώ ο άλλος άγνωστος και τερατώδης.
<P>
Ο πρώτος συνίσταται στη χρήση του άρθρου 235 - δόλια διάταξη που παρέχει στο Συμβούλιο τη δυνατότητα να υιοθετεί τρόπους δράσης, ακόμη και όταν τίποτα σχετικό δεν προβλέπει η συνθήκη - προκειμένου να στηρίξει νομικά τον ένα εκ των δύο κανονισμών, αντί του άρθρου 109 L, παράγραφος 4, όσον αφορά τη θέση σε ισχύ της τρίτης φάσης, όπως θα ήταν φυσικό. Η εξήγηση που με αβρότητα μας παρέχει η Επιτροπή είναι ότι της εν λόγω διάταξης θα μπορεί να γίνει χρήση μόνο κατά την έναρξη της τρίτης φάσης και ότι στο μεταξύ θα πρέπει να βρεθεί κάποια άλλη λύση. Η απάντηση αυτή δεν αίρει τις αντιρρήσεις μας όσον αφορά την εφαρμογή του άρθρου 235 επιπλέον δε καταδεικνύει τα απίστευα συντακτικά σφάλματα από τα οποία πάσχει το νομισματικό μέρος της Συνθήκης.
<P>
Εάν πράγματι, η εν λόγω έλλειψη νομικής βάσης προστεθεί σε όσα επισημάναμε ήδη επ'ευκαιρία της έκθεσης Χριστοδούλου σχετικά με τα προγράμματα σταθερότητας, τις προσθήκες στη διαδικασία υπερβολικών ελλειμμάτων, τις μη αμοιβαίες κυρώσεις, τη σκλήρυνση των διαδικασιών, μαζεύονται πολλά και τελικά διερωτώμεθα, όπως πολύ έντιμα προτείνει ο εισηγητής Fernand Herman σχετικά με την ονομασία του ενιαίου νομίσματος, μήπως ειλικρινά θα ήταν σωστότερο να απευθυνθούμε στα εθνικά κοινοβούλια προκειμένου να διευκρινιστούν όλες αυτές οι ασάφειες.
<P>
Ο δεύτερος χειρισμός συνίσταται στην επιθυμία αλλαγής της ονομασίας του ενιαίου νομίσματος από Ecu σε ευρώ - κάτι που νομικά ισοδυναμεί με αναθεώρηση της συνθήκης - κάνοντας ακριβώς χρήση του άρθρου 235. Το Δικαστήριο των Ευρωπαϊκών Κοινοτήτων, στη γνωμοδότησή του της 28ης Μαρτίου 1996, διευκρινίζει ότι δεν είναι δυνατό να αποφασίζεται με βάση το εν λόγω άρθρο «τροποποίηση της συνθήκης παραβλέποντας τη διαδικασία που προβλέπει η συνθήκη επί του θέματος αυτού». Το Συμβούλιο και η Επιτροπή έχουν περιέλθει σε αδιέξοδο του οποίου οι συνέπειες υπερβαίνουν άλλωστε το περιορισμένο πλαίσιο της ονομασίας του νομίσματος, παρατείνουν όμως τις υποδιαιρέσεις μέχρι να προσδιοριστούν τα μελλοντικά δικαιώματα των υπεχόντων υποχρεώσεις σε Ecu.
<P>
Θέλοντας να εκδηλώσω την αντίθεσή μου στους παραπάνω χειρισμούς, κατέθεσα, με την ιδιότητα του γάλλου πολίτη, αίτηση ακύρωσης ενώπιον του Δικαστηρίου στις 4 Νοεμβρίου, κατά της αλλαγής της ονομασίας του ευρωπαϊκού νομίσματος. Δεν υπάρχει αμφιβολία ότι οι αντιδράσεις θα πολλαπλασιαστούν. Εάν το Συμβούλιο θέλει να αποφύγει τα σοβαρά προβλήματα που μπορεί να ανακύψουν από την υπόθεση αυτή και από τις άλλες, το προτρέπω για άλλη μια φορά να απευθυνθεί στα εθνικά κοινοβούλια. Έτσι θα μάθουμε πώς αντιμετωπίζουν το θέμα.

<SPEAKER ID=59 NAME="Gahrton, Holm και Schφrling">
Η έκθεση αναφέρεται κυρίως σε τεχνικές τροποιήσεις της πρότασης της Επιτροπής ως προς τον κανονισμό του Συμβουλίου για κάποιες διατάξεις που σχετίζονται με την εισαγωγή του ευρώ. Οι υπογράφοντες βουλευτές επιλέξαμε να απόσχουμε της ψηφοφορίας, καθώς είμαστε κατά της νομισματικής ένωσης και της εισαγωγής του ευρω ως κοινού νομίσματος. Η έκθεση προτείνει όμως βελτιώσεις ως προς την πρόταση της Επιτροπής μέσω αυξημένης πληροφόρησης των καταναλωτών και παράταση του χρόνου με τον διπλό καθορισμό των τιμών.
<P>
έκθεση Metten (A4-0379/96)
<SPEAKER ID=60 NAME="Ahlqvist, Theorin και Wibe">
Αφού δεν θεωρούμε ότι η ΟΝΕ είναι μια ιδιαίτερα καλή ιδέα για την Ευρώπη, απέχουμε από την ψηφοφορία. Βρίσκουμε όμως συμπαθητικό το ότι η η έκθεση θέλει να ερμηνευτεί διασταλτικά η ικανοποίηση των κριτηρίων σύγκλισης.
<P>
Θέλουμε όμως να επισημάνουμε ότι εκτός του ότι η Δανία και η Μεγάλη Βρεταννία έχουν ειδικές ρήτρες, όσον αφορά την συμμετοχή στην ΟΝΕ, και η Σουηδία επίσης έχει διακυρήξει ότι αποφάσεις για την συμμετοχή της Σουηδίας στην ΟΝΕ θα ληφθούν από τους ίδιους τους Σουηδούς. Κατά την άποψή μας ο καταλληλότερος τρόπος για να γίνει αυτό είναι μέσω δημοψηφίσματος.

<SPEAKER ID=61 NAME="Berthu">
Με τη βεβαιότητα της έγκρισης της σύστασης του Συμβουλίου που θα διαπιστώνει, στο τέλος του 1996, ότι η πλειονότητα των κρατών μελών δεν συγκεντρώνει ακόμη τις αναγκαίες προϋποθέσεις για την υιοθέτηση του ενιαίου νομίσματος, η έκθεση Metten προσφέρει στο Ευρωπαϊκό Κοινοβούλιο την ευκαιρία να περάσει ένα άλλου είδους μήνυμα, πολύ πιο πολιτικό: το Συμβούλιο δεν θα έπρεπε να περιοριστεί σε μία «αυστηρά αριθμητική εφαρμογή» των κριτηρίων σύγκλισης, αλλά αντίθετα θα έπρεπε «να αξιοποιήσει πλήρως» τα περιθώρια εκτίμησης που παρέχει η Συνθήκη τα οποία τελικά αποδεικνύονται ευρύτατα. Ο στόχος που διακηρύσσει το Συμβούλιο συνίσταται συνεπώς στο να μπορέσει η «πλειονότητα των κρατών μελών» να εισέλθει στην τρίτη φάση της ΟΕΜ από την 1η Ιανουαρίου 1999.
<P>
Κατ'αυτό τον τρόπο η συνέλευσή μας συμμετέχει σε μία διαμάχη η οποία συχνά αποτελεί κύριο θέμα των εφημερίδων, η οποία ωστόσο αποτελεί ψευδοδιαμάχη.
<P>
Πράγματι, από τη μία πλευρά, η Γερμανία και οι πλέον α υστηρές κυβερνήσεις συνηγορούν υπέρ της αυστηρής ερμηνείας των κριτηρίων με κίνδυνο να περιοριστει το ευρώ σε μία συγκεκριμένη γεωγραφική περιοχή όπου τελικά δεν θα αποφέρει σπουδαίο όφελος, άλλο από μία περαιτέρω αυστηρότητα. Από την άλλη πλευρά, η πλειονότητα των κρατών μελών φαίνεται να προτιμά μια ελαστικότερη ερμηνεία που θα επιτρέπει την καθιέρωση ενός νομίσματος με ευρύ ευρωπαϊκό έρεισμα, με προφανή κίνδυνο (το θεωρούν άραγε κίνδυνο) η σταθερότητά του να μειονεκτεί στις διεθνείς χρηματαγορές.
<P>
Κατά τη γνώμη μας πρόκειται για ψευδοδιαμάχη, διότι τα κριτήρια για τα οποία συζητούμε όσο σημαντικά και αν είναι, δεν κάνουν τίποτα άλλο παρά να διανθίζουν το βασικό επιχείρημα, το μόνο που αξίζει και ωστόσο δεν έχει ποτέ περιληφθεί στη Συνθήκη: διαμορφώνουν άραγε τα ενδιαφερόμενα κράτη τη βέλτιση νομισματική ζώνη;
<P>
Μια τέτοια ζώνη καθορίζεται από την ομογένεια των δομών, την κινητικότητα των παραγωγικών συντελεστών, ειδικότερα της εργασίας, την ικανότητα διαπεριφερειακής ανακατανομής, την πρόσβαση των πληθυσμών σε κοινές αξίες και στόχους που προϋποθέτουν ομοιογένεια δράσεων για την επίλυση των προβλημάτων. Με λίγα λόγια οι κάτοικοι των χωρών αυτών απαρτίζουν ένα και μόνο λαό; Σε ό, τι αφορά τη σημερινή Ευρώπη, η απάντηση είναι όχι. Υπό τις συνθήκες αυτές, είναι λίγο μάταιο να συζητούμε ακατάσχετα για να μάθουμε, για παράδειγμα, αν ένα έλλειμμα «περίπου 3 %» (σύμφωνα με το άρθρο 104 C παράγραφος 2) μπορεί να φθάσει το 3, 2 ή το 3, 6 %.

<SPEAKER ID=62 NAME="Gahrton, Holm και Schφrling">
Η έκθεση αναφέρεται στον προβληματισμό για την ερμηνεία των κριτηρίων σύγκλισης και προτείνει μια κάπως πιο ήπια ερμηνεία σε σύγκριση με προηγουμένως, και αυτό ώστε να μπούν όσο το δυνατό περισσότεροι από την αρχή στην ΟΝΕ. Καθώς θεωρούμε ότι η ΟΝΕ είναι ένα μεγάλο πολιτικό και οικονομικό ριψοκίνδυνο πρόγραμμα, που δημιουργεί κοινωνικό αποκλεισμό, ανεργία και αναταραχή στην κοινωνία και ως εκ τούτου δεν θα πρέπει να υλοποιηθεί, δεν θα ψηφίσουμε υπέρ της έκθεσης.

<SPEAKER ID=63 NAME="Kirsten Jensen, Blak, Sindal και Iversen">
Οι δανοί σοσιαλδημοκράτες, έχοντας υπόψη τον εθνικό συμβιβασμό και τη συμφωνία του Εδιμβούργου, δεν μπορούν φυσικά να συμφωνήσουν με την έκθεση, που αντιτίθεται στις σχετικές επιφυλάξεις της Δανίας. Παραβιάζεται απλούστατα το δικαίωμα εθνικής κυριαρχίας όταν γίνεται ανάμιξη στον τρόπο με την οποίο τα κράτη μέλη που έχουν εκφράσει επιφυλάξεις για την οικοδόμηση της ΟΝΕ πρέπει να αντιμετωπίζουν τις εν λόγω επιφυλάξεις.
<P>
έκθεση Hoppenstedt (A4-0352/96)
<SPEAKER ID=64 NAME="Ahlqvist, Andesson, Lφφw, Theorin, Waidelich και Wibe">
Δεν τασσόμαστε υπέρ της ερμηνείας της έκθεσης για το κριτήριο σύγκλισης αναφορικά με την προϋπόθεση μιας υποχρεωτικής ένταξης στον μηχανισμό νομισματικών ισοτιμιών ΕΝΣ επί δύο έτη χωρίς υποτίμηση.
<P>
Θεωρούμε ότι το μόνο που μπορεί να εξαχθεί από το άρθρο 109Ι είναι ότι η προϋπόθεση που τίθεται στα κράτη μέλη για να μπούν στην τρίτη φάση για την επιβολή της ΟΝΕ είναι ότι δεν έχει γίνει καμία υποτίμηση του νομίσματος κράτους μέλους σε σχέση με το νόμισμα κάποιου άλλου κράτους μέλους, και παρακολουθώντας το φυσιολογικό περιθώριο διακύμανσης. Πουθενά δεν μπορεί κανείς να διαβάσει, είτε στην Συνθήκη είτε στο συνειμμένο πρωτόκολλο, ότι θα υπήρχε κάποια προϋπόθεση περί τυπικής ένταξης στο ΕΝΣ.

<SPEAKER ID=65 NAME="Berthu">
Σύμφωνα με όσα εξέθεσα στις αιτιολογήσεις ψήφου επί των διαφόρων εκθέσεων σχετικά με το ενιαίο νόμισμα που παρουσιάστηκαν κατά τη διάρκεια της παρούσας περιόδου συνόδου, αυτοί οι οποίοι θέλουν να θέσουν σε εφαρμογή το σχέδιο προσκρούουν σήμερα σε πολλαπλές δυσκολίες, τυπικές (ακαταλληλότητα των νομικών βάσεων για πολλά από τα μέσα εφαρμογής που όμως είναι αναγκαία), ή ουσίας (ακριβής φύση του νομισματικού συστήματος που εγκρίθηκε στο Μάαστριχτ, ενιαίο ή διαφοροποιημένο, ισότιμο ή μη ισότιμο.
<P>
Οι εν λόγω δυσκολίες θα έπρεπε να οδηγήσουν, εάν εισακουστεί η φωνή της σύνεσης, στην αναπομπή του θέματος ενώπιον των εθνικών κοινοβουλίων προκειμένου να εξεταστούν εκ νέου οι διατάξεις που αφορούν τη νομισματική ένωση. Η απάντηση σ'αυτό είναι ίσως ότι δεν απομένει επαρκής χρόνος μέχρι τις αρχές του 1998, οπότε το Συμβούλιο θα πρέπει να επιλέξει τα κράτη μέλη που πρόκειται να μετάσχουν στην τρίτη φάση η οποία ξεκινά την 1η Ιανουαρίου 1999.
<P>
Η διαπίστωση αυτή φαίνεται ανακριβής. Πράγματι, τα άρθρα 109 J-3 και 4 της Συνθήκης δεν αναφέρουν, όπως συχνά υποστηρίζεται, ότι η τρίτη φάση ξεκινά αυτόματα την 1η Ιανουαρίου 1999 εφόσον δεν ξεκινήσει την 1η Ιανουαρίου 1997. Αντίθετα, αφήνουν ένα συμπληρωματικό περιθώριο χειρισμών: εάν το Συμβούλιο που συνέρχεται σε επίπεδο αρχηγών κρατών και κυβερνήσεων δεν έχει αναγνωρίσει, προ της 31ης Δεκεμβρίου 1996 (πρόκειται κατά συνέπεια για το Συμβούλιο του Δουβλίνου) ότι η πλειονότητα των κρατών μελών πληροί τις προϋποθέσεις για προσχώρηση στο ενιαίο νόμισμα και εάν δεν έχει αποφασίσει ότι πρέπει να εισέλθουμε στην τρίτη φάση, απομένει ολόκληρο το έτος 1997, σύμφωνα με την παράγραφο 4, προκειμένου να καθοριστεί η ημερομηνία έναρξης ισχύος. Και μόνο εφόσον δεν έχει προβεί σε καμία από αυτές τις ενέργειες μέχρι τις 31 Δεκεμβρίου 1997 η ημερομηνία έναρξης ισχύος ορίζεται αυτόματα την 1η Ιανουαρίου 1999.
<P>
Καλούμε συνεπώς το Συμβούλιο του Δουβλίνου να επιδείξει περίσκεψη, προς το συμφέρον της Ένωσης, και να αποφύγει την επιβεβαίωση της ημερομηνίας της 1ης Ιανουαρίου 1999, διαφοροποιούμενο από την απερίσκεπτη στάση των Συμβουλίων της Φλωρεντίας και της Μαδρίτης. Κατ'αυτό τον τρόπο θα μπορέσουμε να έχουμε την ευχέρεια του χρόνου προκειμένου να θέσουμε τα υπαρκτά προβλήματα ενώπιον των εθνικών κοινοβουλίων.
<P>
έκθεση Harrison (A4-0374/96)
<SPEAKER ID=66 NAME="Ahlqvist, Theorin και Wibe">
Χαιρετίζουμε την πρωτοβουλία της έκθεσης να συνδέεται η νομισματική πολιτική και με το επίπεδο ανεργίας επίσης και όχι μόνον με την σταθερότητα των τιμών.
<P>
Τποθετούμαστε όμως εναντίον αυτής της έκθεσης κυρίως για δύο λόγους: Στο άρθρο 5 γίνεται λόγος για αύξηση του προϋπολογισμού της Ένωσης. Αυτό είναι ένα χαρακτηριστικό στοιχείο ομοσπονδοποίησης το οποίο δεν μπορούμε να υποστηρίξουμε. Ο βασικός όμως λόγος για το ότι δεν μπορούμε να ψηφίσουμε υπέρ της έκθεσης είναι ότι η επαναλαμβανόμενη σταθερή θέση της είναι ότι η ΟΝΕ θα είναι η βάση της κοινής οικονομικής πολιτικής. Θεωρούμε ότι ο καλύτερος χειρισμός της νομισματικής πολιτικής και της οικονομικής πολιτικής γίνεται σε εθνικό επίπεδο.

<SPEAKER ID=67 NAME="Andersson, Hulthιn, Lφφw και Waidelich">
Η έκθεση θεωρεί ότι μιας κοινής νομισματικής πολιτικής πρέπει να έπεται ένας διαρκώς εγγύτερος συντονισμός της οικονομικής πολιτικής των κρατών μελών. Μ'αυτήν την επεξήγηση ψήφου θέλουμε να επισημάνουμε ότι αυτό δεν θα πρέπει να σημαίνει μια κοινή οικονομική πολιτική σε ευρωπαϊκό επίπεδο ούτε και εναρμόνιση της φορολογικής πολιτικής. Ωστόσο η νομισματική πολιτική χρειάζεται να εξισορροπηθεί με έναν μεγαλύτερο συντονισμό στον τομέα της πολιτικής της απασχόλησης. Η σουηδική πρωτοβουλία για την απασχόληση στην Διακυβερνητική Συνδιάσκεψη για ένα ειδικό κεφάλαιο στην Συνθήκη αποσκοπεί σ'αυτό ακριβώς.
<P>
Ένα σημείο ως προς το οποίο είμαστε άμεσα αρνητικοί είναι το άρθρο 5 το οποίο εννοεί ότι η καταπολέμηση της ανεργίας θα απαιτούσε μια αύξηση του προϋπολογισμού της Ένωσης. Αντίθετα θεωρούμε ότι αυτά τα μέτρα πρέπει, στο μέτρο του δυνατού, να χρηματοδοτηθούν μέσω μιας ανακατανομής εντός των σημερινών πλαισίων του προϋπολογισμού.

<SPEAKER ID=68 NAME="Berthu">
Η έκθεση Harrison που πριν λίγο ενέκρινε το Κοινοβούλιο σχετικά με την επίπτωση των νομισματικών πολιτικών στην πραγματική οικονομία διατυπώνει θέσεις αρκετά αντιφατικές - σκόπιμα, χωρίς αμφιβολία - πίσω από τις οποίες διαγράφεται με σαφήνεια η πρόθεση: να αλλάξει το κέντρο βάρους της νομισματικής ένωσης, και δίχως άλλο της Ένωσης, παρέχοντας επιπλέον εξουσίες στα κοινοτικά όργανα, ειδικότερα δε στο Κοινοβούλιο.
<P>
Ανάμεσα στις αντιφατικές αυτές θέσεις, επισημαίνουμε:
<P>
τη διττή διαβεβαίωση ότι με τη νομισματική ένωση οι δημοσιονομικές πολιτικές θα πρέπει να αποκεντρωθούν, με την προϋπόθεση ότι «θα προβλεφθούν μέτρα άσκησης μιας πραγματικής πολιτικής της Ένωσης στον τομέα των δημοσίων δαπανών»;-την αναγνώριση των λόγων που επιβάλλουν την ανεξαρτησία της Κεντρικής Ευρωπαϊκής Τράπεζας αλλά ταυτόχρονα και το αίτημα να υπόκειται η ίδια αυτή τράπεζα σε «δημοκρατικό έλεγχο»;-την αιφνίδια εμφάνιση διαφόρων δεικτών (επενδύσεις, μισθοί, ανεργία) που, χωρίς να αμφισβητείται η κύρια αποστολή της ΚΕΤ (διατήρηση της σταθερότητας των τιμών), θα πρέπει να λαμβάνονται υπόψη από τις «νομισματικές πολιτικές των κρατών μελών κατά τη διαδικασία της σύγκλισης».Δεν θα επιμείνουμε, ελλείψει χρόνου, στην ανάλυση των παραπάνω αντιφάσεων, που άλλωστε είναι ξεκάθαρες. Αντίθετα, θα υπογραμμίσουμε, δεδομένου ότι απαντάται συχνά το φαινόμενο στα ευρωπαϊκά θέματα, η ηθελημένη σύγχυση εξυπηρετεί τη συγκάλυψη της προόδου των ιδεών της οποίας η σημασία δεν κρίνεται σκόπιμο να αποκαλυφθεί ακόμη. Στην προκειμένη περίπτωση, οι άκαιρες ιδέες αφορούν οι πολιτικές και θεσμικές παράμετροι που κρίνονται αναγκαίες για τη λειτουργία της νομισματικής ένωσης που όμως δεν προβλέπονται σαφώς στη Συνθήκη του Μάαστριχτ και δεν τολμούμε να αναφερθούμε σ' αυτά με παρρησία από φόβο μήπως διακυβεύσουμε την εξέλιξη: μεγαλύτερος κοινοτικός προϋπολογισμός; συντονισμός όλων των οικονομικών πολιτικών, αυστηρότερος πολυμερής έλεγχος, επίταση του δημοκρατικού ελέγχου των κεντρικών τραπεζών σε ευρωπαϊκό επίπεδο (που μας είχε παρουσιαστεί ως αίρεση σε εθνικό επίπεδο).
<P>
Κατ' αυτόν τον τρόπο αρχίζουμε να πληροφορούμεθα τις φοβερές συνέπειες του ενιαίου νομίσματος που σύμφωνα με όσα μας έλεγαν δεν είχε παρά πλεονεκτήματα και οι πολίτες ανακαλύπτουν τώρα σιγά - σιγά τα υπέρμετρα προβλήματα.

<SPEAKER ID=69 NAME="Gahrton, Holm και Schφrling">
Καταψηφίσαμε την έκθεση διότι δεν συμμεριζόμαστε την άποψη ότι η ΟΝΕ πρέπει να υλοποιηθεί σύμφωνα με το χρονοδιάγραμμα, ή ότι η ΟΝΕ θα μπορούσε καν να προωθήσει την ανάπτυξη ή την απασχόληση στην Ένωση.
<P>
Ούτε θεωρούμε επίσης ότι πρέπει να αυξηθεί ο συντονισμός της οικονομικής πολιτικής ή ότι πρέπει να καταβληθούν περαιτέρω πόροι για τον προϋπολογισμό της Ένωσης. Εκτός αυτού, θεωρούμε ότι η μορφή της Κεντρικής Τράπεζας όπως την έχουν σκεφτεί είναι βαθιά αντιδημοκρατική και ότι η πρόταση της έκθεσης ότι η Κεντρική Τράπεζα θα υποβάλει έκθεση στο Κοινοβούλιο σε τακτά χρονικά διαστήματα θα γίνει μόνον «διακοσμητικό στοιχείο δημοκρατικότητας».
<P>
εκθέσεις Metten (Α4-0379/96), Χριστοδούλου (Α4-0371/96), Herman (Α4-0375/96), Hoppenstedt (Α40352/96) και Harrison (A4-0374/96)
<SPEAKER ID=70 NAME="Lindqvist">
Καταψήφισα τις πέντε εκθέσεις για την ΟΝΕ. Όλες έχουν ως βάση, σαν κάτι αυτονόητο, ότι η οικονομική και νομισματική ένωση, ΟΝΕ, οδηγεί αυτομάτως σε βελτιώσεις υπό μορφήν αυξημένης απασχόλησης κ.α. για τον πολίτη στα κράτη μέλη της ΕΕ.
<P>
Η πολιτική που είχε ασκηθεί για την προσαρμογή στην ΟΝΕ, και η οποία εξακολουθεί να ασκείται από την διαμόρφωση, στα τέλητου 1991, της Συνθήκης του Μάαστριχτ, έχει δείξει δυστυχώς το αντίθετο. Η ανεργία, για πολλά κράτη μέλη και για την ΕΕ συνολικά, αυξήθηκε και ανέρχεται τώρα σε 18 με 20 εκατομμύρια. Και στην Σουηδία επίσης αυξήθηκε η ανεργία δραστικά αφ'ότου αρχίσαμε να προσαρμοζόμαστε στην ΕΕ και την ΟΝΕ. Όταν η Σουηδία υπέβαλε αίτηση ένταξης στην ΕΕ τον Ιούλιο του 1991, η ανεργία ήταν 2, 1 %. Ειπώθηκε τότε ότι η ένταξη στην ΕΕ θα μείωνε περαιτέρω την ανεργία από αυτό το χαμηλό επίπεδο. Αυτό δεν έγινε. Αντίθετα αυξήθηκε σταθερά. Σήμερα η ανεργία είναι 10, 7 % ή 13-14 % αν συμπεριληφθούν αυτοί που απασχολούνται στις διάφορες μορφές των στηρικτικών μέτρων της αγοράς εργασίας.
<P>
Τώρα είναι η ΟΝΕ αυτή που θα αντιμετωπίσει την απασχόληση. Και με την συμμετοχή μόνον στην ΟΝΕ η ανεργία θα μειωθεί. Αυτό δεν μπορεί να γίνει πιστευτό.Φυσικά είναι σημαντικό να έχουν οι χώρες μια καλή οικονομία. δνα από τα βασικά λάθη με την ΟΝΕ είναι ωστόσο ότι 15 χώρες στην Ευρώπη κάνουν ταυτόχρονα περικοπές στους προϋπολογισμούς τους και συνεπώς στον δημόσιο τομέα και την απασχόληση. Αυτό γίνεται ανεξάρτητα από την οικονομική συγκυρία και ανεξάρτητα από την πολιτική που ασκείται ή έχει ασκηθεί στην αντίστοιχη χώρα. Μια συνέχιση αυτής της πολιτικής μέσω της ΟΝΕ, όπου δίδεται προτεραιότητα στον χαμηλό πληθωρισμό και στην σταθερότητα των τιμών σε σχέση με την μειωμένη ανεργία, απλώς θα επιδεινώσει περαιτέρω την κατάσταση στην αγορά εργασίας.
<P>
Η ΟΝΕ είναι ένα έντονα συγκεντρωτικό πρόγραμμα που μεταβιβάζει την εξουσία της λήψης αποφάσεων από τα δημοκρατικά σώματα των μεμονωμένων κρατών μελών σε μη αιρετούς και ανεξέλεγκτους τραπεζικούς διευθυντές στην κεντρική τράπεζα στην Φρανκφούρτη. Ο κίνδυνος είναι εμφανής, κάτι το οποίο προκύπτει επίσης από εκθέσεις, π.χ. του κ. Hoppenstedt, ότι θα συντονιστούν επίσης η οικονομική - και η φορολογική πολιτική και συνεπώς το μέγεθος και ο προσανατολισμός του δημοσίου τομέα. Απόφαση επ'αυτού θα ληφθεί τότε από την Κεντρική Τράπεζα στην Φρανκφούρτη με βάση τους κανόνες της Συνθήκης του Μάαστριχτ χωρίς δυνατότητα εθνικού δημοκρατικού διαλόγου.
<P>
έκθεση Killilea (A4-0292/96)
<SPEAKER ID=71 NAME="Bernardini">
Έχουμε μπροστά μας ένα κείμενο που επεκτείνει την αρχή της ελεύθερης παροχής υπηρεσιών στον τομέα της οδικής μεταφοράς επιβατών μεταξύ των κρατών της Ευρωπαϊκής Ένωσης. Πρόκειται για μία από τις τέσσερις θεμελιώδεις ελευθερίες της Συνθήκης της Ρώμης, αυτές που δεν μπορούμε να αμφισβητήσουμε. Δέχομαι ανεπιφύλακτα τα συμπεράσματα του εισηγητή μας, ή μάλλον, διατηρώ κάποια επιφύλαξη κοινωνικού χαρακτήρα.
<P>
Η Γαλλία γνωρίζει μία σημαντική κοινωνική αναστάτωση εκ μέρους των εργαζομένων στις οδικές μεταφορές. Διεκδικήσεις όσον αφορά το χρόνο εργασίας, την κατάρτιση, τον ελάχιστο μισθό..... Τα ίδια αυτά αιτήματα θα τεθούν και από τους εργαζόμενους στον τομέα της μεταφοράς επιβατών, διότι η έκθεσή μας δεν τονίζει αρκούντως τις κοινωνικές διατάξεις. Λυπάμαι που δεν υπήρξε μία κοινή προσέγγιση.
<P>
συστάσεις von Wogau (A4-0372/96 και A4-0373/96)
<SPEAKER ID=72 NAME="Wibe">
Ψηφίζω υπέρ της σύστασης για την αναγόρευση του κ. W. F. Duisenberg ως προέδρου του ΕΝΙ. Είμαι όμως αρκετά διστακτικός ως προς την υποψηφιότητά του, καθώς στην προηγούμενη υπηρεσία του, καθώς επίσης και κατά την ακρόαση στην Επιτροπή Οικονομικής Πολιτικής εκφράσθηκε υπέρ μιας αντιπληθωριστικής πολιτικής και πολιτικής χαμηλών φόρων η οποία πιστεύω θα αυξήσει την ανεργία στα κράτη μέλη της ΕΕ.
<P>
έκθεση Wijsenbeek (A4-0289/96)
<SPEAKER ID=73 NAME="Wibe">
Αυτή η έκθεση σαν σύνολο είναι πολύ καλή. Ωστόσο, πρέπει να διατηρήσω έντονες επιφυλάξεις ως προς το άρθρο 32, όπου αναφέρεται ότι ο καλύτερος τρόπος για την προώθηση της αποτελεσματικότητας είναι να παραδοθούν οι τοπικές δημόσιες συγκοινωνίες σε επιχειρηματίες. Οι έρευνες που έχουν διεξαχθεί δεν επιβεβαιώνουν αυτόν τον ισχυρισμό. Αντίθετα οι συγκοινωνίες υπό συλλογικό έλεγχο είναι το ίδιο αποτελεσματικές όπως αυτές υπό ιδιωτικό.
<P>
έκθεση Wolf (A4-0369/96)
<SPEAKER ID=74 NAME="Gahrton, Holm και Schφrling">
Συμμεριζόμαστε την άποψη της έκθεσης ότι είναι απαραίτητο να γίνει η επεξεργασία μιας κοινής στρατηγικής μεταξύ των κρατών μελών για να λυθεί το αυξανόμενο πρόβλημα της υψηλής ανεργίας και του κοινωνικού αποκλεισμού και ότι οι στόχοι αυτής πρέπει να εγγραφούν στην Συνθήκη.
<P>
Δεν πρέπει εν τούτοις όμως, ένας τέτοιος συντονισμός και μια κοινή επιδίωξη προώθησης της απασχόλησης, της αλληλεγγύης και κοινωνικής συνοχής, να οδηγήσει εν καιρώ σε μια κοινή πολιτική της αγοράς εργασίας και εναρμόνιση της κοινωνικής πολιτικής.
<P>
Δεν συμμεριζόμαστε την άποψη ότι θα πρέπει να γίνει έκκληση στα κράτη μέλη να υπακούσουν στους στόχους του άρθρου 2 της Συνθήκης και να εφαρμόσουν έναν υψηλό βαθμό οικονομικής σύγκλισης.

<SPEAKER ID=75 NAME="Kirsten Jensen, Sindal, Blak και Iversen">
Οι δανοί σοσιαλδημοκράτες στο Ευρωπαϊκό Κοινοβούλιο ψηφίζουν υπέρ της έκθεσης του κ. Wolf για τις πρωτοβουλίες της Επιτροπής στον τομέα της απασχόλησης. Κρίνουμε ότι η Επιτροπή χρειάζεται την κριτική την οποία ασκεί η έκθεση. Η Επιτροπή εξακολουθεί να έχει επίμονα στραμμένη την προσοχή της στο μέλλον, ενώ η ευρωπαϊκή πολιτική απασχόλησης επεδίωκε την καταπολέμηση του πληθωρισμού με την πεποίθηση ότι η ανεργία θα εξαφανιζόταν από μόνη της. Σήμερα γνωρίζουμε ότι η ανεργία πρέπει να καταπολεμηθεί δραστήρια σε όλα τα μέτωπα, μεταξύ άλλων και στο ευρωπαϊκό. Στόχος μας με την ευρωπαϊκή συνεργασία είναι η βελτίωση της γενικής ευημερίας των ανθρώπων. Εάν η Επιτροπή δεν μπορεί να αντιληφθεί τι σημαίνει να πλήττεται ένας κοινός άνθρωπος από την ανεργία, τότε έφτασε η ώρα να της το πεί το Κοινοβούλιο. Στην ΕΕ έχουμε τη δυνατότητα να καταπολεμήσουμε την ανεργία, ιδίως στις περιπτώσεις όπου αυτό είναι πιο αναγκαίο. Πρέπει να αρχίσουμε να λαμβάνουμε πιο σοβαρά υπόψη τα προβλήματα των ανθρώπων και όχι απλώς να ακολουθούμε οικονομικές θεωρίες, που έχει αποδειχθεί ανεπαρκείς.

<SPEAKER ID=76 NAME="Wibe">
Λέγονται πολλά καλά πράγματα στην έκθεση. Λείπουν εντούτοις αυτά που, κατά την άποψή μου, είναι τα πιο ουσιαστικά μέτρα για να αυξηθεί η απασχόληση στις χώρες της Ένωσης, δηλαδή:
<P>
1.Να δοθεί βάρος στον δημόσιο τομέα. Αυτό δημιουργεί απασχόληση, ιδιαίτερα για τις γυναίκες, ενώ ταυτόχρονα ενισχύει την κοινωνική διάσταση.2.Να σταματήσει η συνεχιζόμενη απελευθέρωσης και οι ιδιωτικοποιήσεις. Είναι μύθος ότι αυξάνουν την αποτελεσματικότητα στην οικονομία, το μόνο που αυξάνει είναι η ανεργία.3.Πιο ήπιοι πληθωριστικοί στόχοι. εσον επιτρέπεται να κυριαρχεί στην οικονομική πολιτική των κρατών μελών η μάχη κατά του πληθωρισμού, η ανεργία θα είναι υψηλή. Αυτός ο στόχος πρέπει να αντικατασταθεί από ένα γενικότερο στόχο απασχόλησης και ανάπτυξης. Ένας μέτριος πληθωρισμός γύρω στο 5-7 % δεν βλάπτει τον τρόπο λειτουργίας της οικονομίας.- έκθεση Lage (A4-0358/96)
<SPEAKER ID=77 NAME="Lindqvist">
Υπερψήφισα την έκθεση η οποία περιέχει πολλές καλές προτάσεις όπως π.χ. μείωση του χρόνου εργασίας. Δεν υποστηρίζω την επιχειρηματολογία και την πρόταση ότι η ΟΝΕ αυξάνει την απασχόληση. Αντιθέτως, ο υπάρχει μεγάλος κίνδυνος η ΟΝΕ να οδηγήσει σε ακόμα μεγαλύτερη ανεργία. Στρέφομαι επίσης εναντίον της πρότασης της Επιτροπής να προσανατολισθούν τα διαρθρωτικά ταμεία περισσότερο προς την δημιουργία θέσεων εργασίας και όχι μόνον τις προϋποθέσεις γι'αυτό. Αυτό μπορεί να οδηγήσει σε μια τεχνητή αγορά εργασίας εξαρτώμενη από συνεχείς επιδοτήσεις.

<SPEAKER ID=78 NAME="Novo Belenguer">
Τα «τοπικά σύμφωνα για την απασχόληση» που προτείνει η Επιτροπή αποκτούν ιδιαίτερη σημασία αν αναγνωριστεί η αναγκαιότητα να υιοθετηθεί μια νέα στρατηγική από τη βάση προς την κορυφή και να εμπλακούν άμεσα οι τοπικές και περιφερειακές αρχές.
<P>
Η χρησιμοποίηση των Διαρθρωτικών Ταμείων πρέπει να κατευθύνεται προς τη μεγαλύτερη δημιουργία θέσεων απασχόλησης, χωρίς να φείδεται προσπαθειών. Για το σκοπό αυτόν, πρέπει να καταστεί σαφές ότι ο πρωταρχικός στόχος της κοινοτικής διαρθρωτικής πολιτικής δεν είναι η άμεση ή έμμεση δημιουργία θέσεων απασχόλησης, εφόσον αυτή είναι μια μακροπρόθεσμη πολιτική· το θέμα είναι μάλλον να τεθούν οι βάσεις ανταγωνιστικών οικονομιών μέσω της βελτίωσης των υποδομών, του περιβάλλοντος, της έρευνας, κλπ. Με τον τρόπο αυτόν θα συμβάλλουμε στη δημιουργία σταθερών και βιώσιμων θέσεων εργασίας.
<P>
Ενόψει της μεταρρύθμισης των Διαρθρωτικών Ταμείων το 1999, το κριτήριο της απασχόλησης θα πρέπει να ληφθεί περισσότερο υπόψη κατά τον καθορισμό των κριτηρίων επιλεξιμότητας.
<P>
Συμφωνούμε με τη σαφή αναγνώριση των ΜΜΕ ως βασικών παραγόντων για τη δημιουργία και τη διατήρηση θέσεων εργασίας, κάτι που σημαίνει ότι πρέπει να καταβληθεί προσπάθεια συνεργασίας και ενίσχυσης αυτών των επιχειρήσεων.
<P>
Για όλους αυτούς τους λόγους, η Ομάδα της ΕΡΣ υποστηρίζει την έκθεση Lage.

<SPEAKER ID=79 NAME="Vaz da Silva">
Το Ευρωπαϊκό Κοινωνικό Ταμείο διαδραματίζει ένα σημαντικό ρόλο για τη συνοχή αλλά, για να επιτύχει πλήρως το στόχο για τον οποίο δημιουργήθηκε, πρέπει να αναδιαμορφωθεί. Πρέπει να γίνει πιο ελαστικός ο κανονισμός ανάλογα με το είδος των σχεδίων, κυρίως του πολιτιστικού πεδίου, πρέπει να εντατικοποιηθεί ο έλεγχος, η παρακολούθηση και η αξιολόγηση.
<P>
Αυτή, με τη σειρά της, δεν πρέπει να γίνεται μόνο σε συνάρτηση με την επίτευξη θέσεων απασχόλησης στο τέλος των δράσεων που χρηματοδοτεί το ΕΚΤ, αλλά επίσης σε συνάρτηση με το επίπεδο προσόντων που αποκτούν οι εκπαιδευόμενοι και με την ανταγωνιστικότητα που αυτά τα προσόντα συνεχίζουν να τους εξασφαλίζουν, για το μέλλον, στην αγορά εργασίας. Είναι πιο σημαντικό να γίνεται αυστηρός έλεγχος της καινοτομίας και της ποιότητας της εκπαίδευσης παρά να απαιτείται η κάθε δράση να καταλήγει σε μία απασχόληση - που μπορεί να είναι εφήμερη και απατηλή.
<P>
Αφετέρου, είναι ιδιαίτερα χρήσιμος ένας συνεχής διάλογος και μία ανταλλαγή εμπειριών μεταξύ εθνικών μονάδων του ΕΚΤ, επιτροπών, και μεταξύ αυτών και των υπηρεσιών της Επιτροπής.
<P>
εκθέσεις Wolf (A4-0369/96), Lage (A4-0358/96 και Ribeiro (A4-0278/96)
<SPEAKER ID=80 NAME="Eriksson, Sjφstedt και Svensson">
Παρ'ότι είμαστε πολύ επιφυλακτικοί απέναντι σε μια ενδεχόμενη κοινή πολιτική για την αγορά εργασίας, ψηφίζουμε υπέρ αυτών των εκθέσεων, οι οποίες αναφέρονται σε προτάσεις για την βελτίωση της καταστροφικής σήμερα ανεργίας.

<SPEAKER ID=81 NAME="Πρόεδρος">
Η ώρα των ψηφοφοριών έληξε.

<CHAPTER ID=4>
Διακoπή της συνσδoυ
<SPEAKER ID=82 NAME="Πρόεδρος">
Κηρύσσω την διακοπή της Συνόδου του Ευρωπαϊκού Κοινοβουλίου.
<P>
(Η συνεδρίαση λήγει στη 1.05 μ.μ.)

