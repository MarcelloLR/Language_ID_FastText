<CHAPTER ID=1>
Ευρωπαϊκό Συμβούλιο στις 15 και 16 Ιουνίου - Απολογισμός της Σουηδικής Προεδρίας
<SPEAKER ID=1 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της έκθεσης του Ευρωπαϊκού Συμβουλίου και της δήλωσης της Επιτροπής σχετικά με τη συνεδρίαση του Ευρωπαϊκού Συμβουλίου στις 15 και 16 Ιουνίου 2001 στο Γκέτεμποργκ.
<P>
της δήλωσης του ασκούντος την Προεδρία του Συμβουλίου σχετικά με τον απολογισμό της σουηδικής Προεδρίας.
<P>
Έχω την ευχαρίστηση να δώσω αμέσως τον λόγο στον κ. Persson, ασκούντα την προεδρία του Συμβουλίου.

<SPEAKER ID=2 LANGUAGE="SV" NAME="Persson">
. (SV) Κυρία Πρόεδρε, αξιότιμα μέλη αυτής της σημαντική συνέλευσης, θα ήθελα καταρχάς να σας ευχαριστήσω για την καλή συνεργασία που είχαμε κατά τη διάρκεια της σουηδικής Προεδρίας. Είναι σημαντικό τα διάφορα όργανα της Ένωσης να αλληλοϋποστηρίζονται, να συνεργάζονται, να αλληλοεμπνέονται και να ασκούν αμοιβαία κριτική, όμως ας μην λησμονήσουμε ποτέ ότι έχουμε κοινό καθήκον να αναπτύξουμε την Ένωσή μας.
<P>
Η σουηδική Προεδρία είχε ως στόχο να περάσουμε από τις σημαντικές αποφάσεις στην εφαρμογή τους. Δεν είχαμε τη φιλοδοξία να λάβουμε νέες αποφάσεις, φιλοδοξία μας ήταν να θέσουμε σε εφαρμογή τις αποφάσεις που είχαν ήδη ληφθεί. Θέλαμε να επικεντρωθούμε σε τρεις τομείς, τους οποίους είχα την ευκαιρία να αναφέρω εδώ στο Κοινοβούλιο κατά την έναρξη της Προεδρίας μας. Οι τομείς αυτοί ήταν η διεύρυνση της Ένωσης, τα ζητήματα της απασχόλησης και του περιβάλλοντος. Θέλαμε επίσης να αναπτύξουμε την κοινή εξωτερική πολιτική και πολιτική ασφάλειας της Ένωσης.
<P>
Δεν προτίθεμαι να καλύψω ολόκληρη την σουηδική Προεδρία με την παρουσίασή μου αυτή, θα ήθελα απλώς να κάνω κάποια σχόλια για το εξάμηνο που μόλις πέρασε. Καταβάλαμε εξαιρετικά έντονες προσπάθειες από κοινού με την Επιτροπή προκειμένου να προωθήσουμε τις διαπραγματεύσεις για τη διεύρυνση. Το έργο αυτό είχε στόχο να δείξει ότι το διαπραγματευτικό σχέδιο το οποίο είχε εκπονήσει η Επιτροπή ήταν ρεαλιστικό. Διαπιστώνουμε τώρα ότι κατά το διάστημα της σουηδικής Προεδρίας πραγματοποιήσαμε ό,τι έπρεπε να είχαμε πραγματοποιήσει και λίγο παραπάνω. Αποδείχθηκε ότι το εξαιρετικά φιλόδοξο σχέδιο που είχε εκπονήσει η Επιτροπή ήταν ρεαλιστικό. Αυτό αποτέλεσε τη βάση του Ευρωπαϊκού Συμβουλίου του Γκέτεμποργκ, στο οποίο δηλώσαμε ότι θεωρούμε πως πριν το τέλος του 2002 θα έχουμε ολοκληρώσει τις διαπραγματεύσεις με τις καλύτερα προετοιμασμένες χώρες, οπότε και θα μπορέσουμε να προβλέψουμε τη συμμετοχή των πρώτων υποψηφίων σήμερα χωρών στις εκλογές για το Ευρωπαϊκό Κοινοβούλιο το 2004 ως κράτη μέλη της Ένωσης. Στείλαμε ένα σαφές μήνυμα για το είδος της διεύρυνσης που θέλουμε. Στείλαμε το μήνυμα αυτό ακριβώς διότι οι διαπραγματεύσεις για τη διεύρυνση υπήρξαν επιτυχείς. Φυσικά δεν έχει ολοκληρωθεί η διαδικασία της διεύρυνσης, πραγματοποιήθηκε όμως ένα σημαντικό βήμα. Χρειάζεται να επικεντρωθούμε ακόμα περισσότερο, χρειάζεται να υποστηρίξουμε περαιτέρω το έργο της Επιτροπής, να υποστηρίξουμε το έργο των επομένων Προεδριών, χρειάζεται όμως και να συνειδητοποιήσουμε ότι πολλές από τις δυσκολίες της διαδικασίας διεύρυνσης έχουν τις ρίζες τους εντός της σημερινής Ένωσης και όχι στις σχέσεις με τις υποψήφιες χώρες. Η υιοθέτηση κοινών θέσεων των 15 κρατών μελών αποτελεί το πιο δύσκολο καθήκον της Ένωσης. Υπάρχει επίσης και ένα άλλο δύσκολο καθήκον. Οι φίλοι και συνάδελφοί μας στις υποψήφιες χώρες έχουν το καθήκον να πραγματοποιήσουν στις χώρες τους εκείνες τις μεταρρυθμίσεις που θα τους επιτρέψουν να είναι έτοιμες για την ένταξή τους στην Ένωση. Δεν θα πρέπει ωστόσο να λησμονούμε ότι και εμείς οι ίδιοι θα πρέπει να διεξαγάγουμε μία συζήτηση εντός της Ένωσης, συζήτηση η οποία από πολιτικής απόψεως είναι τόσο δύσκολη όσο οι μεταρρυθμιστικές εργασίες που οφείλουν να πραγματοποιήσουν οι φίλοι μας στις υποψήφιες χώρες.
<P>
Στο Γκέτεμποργκ αναφέραμε ότι η διεύρυνση θα πρέπει να αποτελεί γεγονός το 2004, αμετάκλητη διαδικασία, όπως τη χαρακτήρισε ο γάλλος πρόεδρος. Όταν το αναφέραμε αυτό, προσθέσαμε επίσης ότι θα πρέπει να είμαστε ρεαλιστές και να συνειδητοποιήσουμε ότι ορισμένες χώρες χρειάζονται ιδιαίτερη υποστήριξη κατά την προετοιμασία τους για τη διεύρυνση. Σε αυτές περιλαμβάνεται η Ρουμανία και η Βουλγαρία. Δεν εννοούμε επιπλέον οικονομική υποστήριξη, αλλά ενίσχυση κατά τη διαδικασία των διαπραγματεύσεων.
<P>
Όταν η Σουηδία ανέλαβε την Προεδρία είχαμε επίσης τη φιλοδοξία να δώσουμε ώθηση στην εξωτερική πολιτική και στην πολιτική ασφάλειας. Παρόλο βέβαια που το αναφέραμε, δεν υπογραμμίσαμε ιδιαίτερα το ζήτημα αυτό στο πρόγραμμα της Προεδρίας μας. Αντί των δηλώσεων προτιμήσαμε τη στρατηγική της δράσης. Είμαι πεπεισμένος ότι αυτά που επιτύχαμε στον τομέα της εξωτερικής πολιτικής θα αναπτυχθούν περαιτέρω κατά την επόμενη Προεδρία, καθώς οι εξελίξεις στον τομέα των εξωτερικών σχέσεων είναι προς το συμφέρον της Ένωσης.
<P>
Έχω κατά νου στο σημείο αυτό κυρίως τρεις σημαντικούς παράγοντες. Πρώτον, η δράση μας στον τομέα της εξωτερικής πολιτικής κατευθύνεται όλο και περισσότερο από αξίες, όπως τη δημοκρατία και τα ανθρώπινα δικαιώματα. Δεύτερον, η δράση μας στον τομέα της εξωτερικής πολιτικής συνδέεται όλο και πιο στενά με τις οικονομικές σχέσεις, κατά πρώτο λόγο το εμπόριο. Τρίτον, η δράση μας στον τομέα της εξωτερικής πολιτικής συνδέεται, και πιστεύουμε ότι θα συνδέεται και στο μέλλον, όλο και περισσότερο με μία προοδευτική και δίκαια πολιτική υπέρ της ανάπτυξης. Δεν έχουμε δώσει επαρκή χρόνο και προσοχή στο τελευταίο αυτό ζήτημα. Πρόκειται για έναν τομέα που έχουμε υποτιμήσει στις διεθνείς σχέσεις. Αυτοί οι τρεις παράγοντες καταδεικνύουν μία εξέλιξη η οποία οδεύει προς την κατεύθυνση της Ένωσης. Εφόσον μπορέσουμε να δράσουμε συντονισμένα στη βάση των αξιών μας, θα μπορέσουμε να ασκήσουμε πραγματική επιρροή.
<P>
Κατά το διάστημα της σουηδικής Προεδρίας αναπτύξαμε τις σχέσεις μας με τη Ρωσία. Ούτε στιγμή δεν αποσιωπήσαμε την κριτική μας για την κατάσταση στην Τσετσενία για παράδειγμα. Ποτέ δεν κρύψαμε τη γνώμη μας για την κατάσταση των ελεύθερων μέσων μαζικής ενημέρωσης στη Ρωσία, συγχρόνως όμως αναπτύξαμε τις σχέσεις μας προκειμένου να δημιουργήσουμε έναν διάλογο στη βάση της εμπιστοσύνης και της οικονομικής συνεργασίας.
<P>
Αναφέραμε επίσης ότι δεν αρκεί η Ρωσία. Η Ρωσία αποτελεί έναν σημαντικό παράγοντα. Σε αυτή την περιοχή της Ευρώπης οφείλουμε να αναπτύξουμε σχέσεις και με την Ουκρανία, μία χώρα μεγάλη, μία χώρα με στρατηγική σημασία, μία χώρα με ευρωπαϊκή ταυτότητα, μία χώρα στην οποία θα πρέπει να δοθεί ευρωπαϊκή προοπτική. Η Ουκρανία, σύμφωνα με τα συμπεράσματα του Γκέτεμποργκ, αποτελεί μία χώρα η οποία θα κληθεί στο μέλλον, από κοινού με τη Μολδαβία, να συμμετάσχει στην ευρωπαϊκή διάσκεψη. Με τον τρόπο αυτό θα αναπτύξει η Ένωση τις σχέσεις μας με αυτή τη χώρα στον τομέα της εξωτερικής πολιτικής.
<P>
Κατά το διάστημα της Προεδρίας μας συναντηθήκαμε για πρώτη φορά με τον αμερικανό Πρόεδρο ως ομάδα των 15. Τα 15 κράτη μέλη διεξήγαγαν έναν απευθείας διάλογο με τον αμερικανό Πρόεδρο, όπως ακριβώς και με τον ρώσο Πρόεδρο. Συζητήσαμε φυσικά διεξοδικά για το ζήτημα του Πρωτοκόλλου του Κυότο, επί του οποίου οι απόψεις μας αναμφίβολα διίστανται, γεγονός που δεν κρύψαμε με κανένα τρόπο. Αντίθετα, θεωρούμε αναγκαίο να διεξαγάγουμε μία ανοικτή και έντονη συζήτηση, καθώς θεωρούμε ότι οι ΗΠΑ δεν ανταποκρίνονται στις υποχρεώσεις που είχαν δηλώσει στο παρελθόν ότι ήταν διατεθειμένες να αναλάβουν. Χαίρομαι που η Ευρωπαϊκή Ένωση στο διάλογο με τις ΗΠΑ για το Κυότο επέδειξε αρραγές μέτωπο. Ήταν εξαιρετικά σημαντικό το γεγονός αυτό.
<P>
Οι σχέσεις μας με τις ΗΠΑ δεν αφορούν αποκλειστικά το Κυότο. Αφορούν επίσης φυσικά την κατάσταση στα Βαλκάνια, στη Μέση Ανατολή, καθώς και άλλα διεθνή ζητήματα, όπου υπάρχει προσέγγιση στις σχέσεις μας και μπορούμε να συνεργαστούμε. Κατά το διάστημα της σουηδικής Προεδρίας δόθηκε επίσης έμφαση στην εκ του σύνεγγυς παρουσία της ΕΕ στη Μέση Ανατολή. Ήταν ιδιαίτερα σημαντική. Η Μέση Ανατολή γειτονεύει με την Ευρωπαϊκή Ένωση. Εάν κλιμακωθεί περαιτέρω η κρίση στη Μέση Ανατολή, γεγονός που όλοι θεωρούν εξαιρετικά πιθανό, η κρίση αυτή θα αγγίξει και εμάς, γεγονός που θα πρέπει να αποτρέψουμε με κάθε μέσο που έχουμε στη διάθεσή μας. Επίσης, όσον αφορά το Μεσανατολικό, η Προεδρία, από κοινού με την Επιτροπή, αλλά και με τον Γενικό Γραμματέα, τον Ύπατο Εκπρόσωπο Χαβιέ Σολάνα, ανέπτυξε εξαιρετικά έντονες δραστηριότητες.
<P>
Να λοιπόν οι δραστηριότητές μας στον τομέα της εξωτερικής πολιτικής. Ας προσθέσω τη Βόρεια και τη Νότια Κορέα! Η ειρηνευτική διαδικασία εκεί θα πρέπει να συνεχιστεί και να ολοκληρωθεί. Η Ευρωπαϊκή Ένωση θα μπορούσε να διαδραματίσει σημαντικό ρόλο στη διαδικασία αυτή. Διαγράφεται η εικόνα μίας Ένωσης η οποία καθίσταται όλο και πιο δραστήρια στον τομέα της εξωτερικής πολιτικής, καθώς υποστηρίζουμε κοινές αξίες, έχουμε κοινές θέσεις και κοινή στάση! Όταν δρούμε από κοινού έχουμε αποτελέσματα. Αυτό είναι το δίδαγμα.
<P>
Η διεύρυνση, η εξωτερική πολιτική, το περιβάλλον - τα ζητήματα αυτά υπήρξαν εξαιρετικά σημαντικά για τη σουηδική Προεδρία. Η Επιτροπή, και ιδιαίτερα η Επίτροπος Wallstrφm, μας έδωσαν μία θαυμάσια βάση για το ζήτημα αυτό, δηλαδή το έκτο πρόγραμμα δράσης για το περιβάλλον και κατόπιν την έκθεση της Επιτροπής για την αειφόρο ανάπτυξη. Στο Γκέτεμποργκ μπορέσαμε να καθορίσουμε τις αρχές για την αντιμετώπιση των περιβαλλοντικών προβλημάτων στο μέλλον. Αποφασίσαμε ότι τα ζητήματα αυτά θα ενταχθούν στο εξής στη διαδικασία της Λισαβόνας. Με τον τρόπο αυτό πραγματοποιήσαμε ένα σημαντικό βήμα προς τη βιώσιμη ανάπτυξη με τις τρεις διαστάσεις αυτής: την οικονομική, την κοινωνική και την οικολογική. Η Επιτροπή μας έδωσε μία εξαιρετικά καλή βάση για τις εργασίες μας, την οποία στο εξής θα επεξεργάζεται διαδοχικά κάθε Προεδρία από κοινού με την Επιτροπή, καθιστώντας την όλο και πιο συγκεκριμένη. Ίσως δεν προχωρούμε αρκετά γρήγορα στο σημείο αυτό. Μου δίνεται η εντύπωση ότι ποτέ δεν προχωρούμε αρκετά γρήγορα στο ζήτημα του περιβάλλοντος. Έχουμε όμως ξεκινήσει διάφορες διαδικασίες. Έχουμε κατευθύνσεις και έχουμε λάβει τις πρώτες αναγκαίες πολιτικές αποφάσεις. Πιστεύω ότι ήταν εξαιρετικά σημαντική η απόφαση που λάβαμε στο Γκέτεμποργκ.
<P>
Συζητήσαμε φυσικά επίσης και οικονομικά ζητήματα στο Γκέτεμποργκ. Συζητήσαμε ορισμένες από τις αποφάσεις που είχαν παραμείνει εκκρεμείς από τη Σύνοδο Κορυφής της Στοκχόλμης - τον Ενιαίο Ευρωπαϊκό Ουρανό, τα ζητήματα των διπλωμάτων ευρεσιτεχνίας, τη γενική οικονομική ανάπτυξη, το δημογραφικό πρόβλημα, τη βιωσιμότητα των συνταξιοδοτικών συστημάτων. Τέτοια ζητήματα υπήρξαν στην ημερήσια διάταξη, ζητήματα τα οποία δεν δημιουργούν βέβαια ιδιαίτερα έντονες αντιθέσεις στην Ένωση σήμερα, αλλά η συζήτησή τους αποτελεί περισσότερο μία προσπάθεια να αντιμετωπίσουμε από κοινού ζητήματα τα οποία θα καθορίσουν πραγματικά τη ζωή των ανθρώπων της ηπείρου μας κατά τα επόμενα 20-30 χρόνια.
<P>
Κατά το διάστημα της Προεδρίας μας είχαμε επίσης την ευκαιρία να προωθήσουμε πρόταση για τη διαφάνεια στην Ένωση, σχετικά με την πρόσβαση στα έγγραφα της Ένωσης, ζήτημα για το οποίο λήφθηκε απόφαση. Θα ήθελα να αναφέρω ότι δεν θα είχε μπορέσει να ληφθεί η απόφαση αυτή χωρίς την ιδιαίτερα ενεργό υποστήριξη του Κοινοβουλίου. Πρόκειται για ένα εξαιρετικό παράδειγμα για το πώς το Κοινοβούλιο, από κοινού με το Συμβούλιο και φυσικά και με την Επιτροπή, μπορούν να πραγματοποιήσουν αλλαγές. Φυσικά αυτό δεν με ικανοποιεί απολύτως. Θα μπορούσαμε να είχαμε προχωρήσει ακόμα περισσότερο, όμως, όπως πάντα στην πολιτική, θα πρέπει να κάνουμε συμβιβασμούς. Επιτύχαμε συμβιβασμό, ο οποίος βαδίζει προς τη σωστή κατεύθυνση. Κατέστησε την Ένωση πιο διαφανή, όμως η συζήτηση δεν σταματά εδώ. Θα ήθελα να συνεχιστεί, όμως σίγουρα οι πολίτες έχουν πλέον περισσότερες δυνατότητες να παρακολουθούν αυτά που κάνουμε στην Ένωση, να ερευνούν κριτικά σε ουσιαστική βάση το έργο μας και να υποβάλλουν εναλλακτικές προτάσεις - σε ουσιαστική βάση ακριβώς διότι οι πληροφορίες είναι πλέον προσβάσιμες.
<P>
Κατά το διάστημα της σουηδικής Προεδρίας ξεκινήσαμε επίσης τη συζήτηση για το μέλλον της Ένωσης. Η συζήτηση αυτή θα κυριαρχήσει στο διάστημα της βελγικής Προεδρίας και θα καταλήξει τελικά σε μία μεγάλη απόφαση το 2004. Στη Νίκαια καθορίστηκαν οι κατευθυντήριες γραμμές για αυτή τη συζήτηση, τι δηλαδή θα περιληφθεί σε γενικές γραμμές στο πλαίσιο αυτής. Γνωρίζουμε βέβαια, εσείς όπως και εγώ, ότι σε μία συζήτηση για το μέλλον της Ένωσης δεν θα πρέπει να αρκεστούμε στα τέσσερα ζητήματα που αναφέρθηκαν στη Νίκαια, θα πρέπει να διεξαχθεί μία ευρύτερη συζήτηση. Ας διεξαχθεί μία ευρεία συζήτηση λοιπόν. Ας διεξαχθεί μία συζήτηση για τους στόχους της Ένωσης, τι θα πρέπει να επιτύχει η Ένωση και κατόπιν πώς θα πρέπει να επιδιώξει τους στόχους της. Δεν θα πρέπει να αρχίζουμε πάντοτε συζητώντας τη διάρθρωση των οργάνων, για να καταλήξουμε στην πολιτική συζήτηση για τους στόχους μας. Ας αντιστρέψουμε τη συζήτηση: ας καλέσουμε τους πολίτες της Ευρώπης να συμμετάσχουν, ας διευρύνουμε τη συζήτηση, ας μην θέσουμε όρια. Ας συγκλίνει προοδευτικά η συζήτηση σε μία πραγματική Διακυβερνητική Διάσκεψη με στόχο να καταστεί η Ένωση ορθολογικότερη και πιο αποτελεσματική. Φιλοδοξία μας ήταν να ξεκινήσουμε μία ευρεία συζήτηση και αυτό ακριβώς πράξαμε.
<P>
Όπως ανέφερα στην αρχή της παρέμβασής μου, η σουηδική Προεδρία έδωσε έμφαση στη συνεργασία με το Κοινοβούλιο. Χθες έκανα τον υπολογισμό και διαπίστωσα ότι σουηδοί υπουργοί συμμετείχαν σε συζητήσεις και συνεδριάσεις στο Κοινοβούλιο ή σε άλλα βήματα που συμμετείχε το Κοινοβούλιο 86 φορές. Η συμμετοχή αυτή ήταν εξαιρετικά καρποφόρος για εμάς και θέλω να σας ευχαριστήσω για αυτή.
<P>
Θα ήθελα επίσης να σας αναφέρω ότι θεωρούμε τη στιγμή αυτή ότι πραγματοποιήσαμε πρόοδο με τον εσωτερικό κανονισμό και ότι μπορούμε να βρούμε λύση στο ζήτημα αυτό. Έτσι φαίνεται μετά την προκαταρκτική απόφαση. Χαίρομαι όσον αφορά τις σχέσεις μεταξύ Κοινοβουλίου και Προεδρίας για το γεγονός ότι λάβαμε πολλές και χρήσιμες ιδέες και προτάσεις από το Κοινοβούλιο.
<P>
Θα ήθελα, τέλος, να ευχαριστήσω όλους τους υπαλλήλους της Επιτροπής, του Κοινοβουλίου και του Συμβουλίου οι οποίοι μας βοήθησαν κατά το διάστημα της Προεδρίας μας. Είμαι φυσικά ιδιαίτερα ευγνώμων προς τους συνεργάτες μου στο πρωθυπουργικό γραφείο, χάρη στους οποίους κατά το τέλος της Προεδρίας μπορέσαμε να θεωρήσουμε ότι πραγματοποιήσαμε αρκετή πρόοδο. Κατά το εξάμηνο της Προεδρίας μας πραγματοποιήσαμε αρκετά βήματα προς την κατεύθυνση που θέλαμε να ακολουθήσουμε. Ελπίζω τώρα ότι η βελγική Προεδρία θα συνεχίσει τις εργασίες για αυτά τα σημαντικά ζητήματα. Εγώ θα καταβάλω κάθε δυνατή προσπάθεια προκειμένου να βοηθήσω τον συνάδελφό μου Guy Verhofstadt εφόσον χρειάζεται, ακριβώς όπως ο γάλλος πρόεδρος Ζακ Σιράκ και ο πρωθυπουργός Λιονέλ Ζοσπέν, πρόσφεραν βοήθεια στη σουηδική Προεδρία. Η βοήθεια αυτή ήταν απολύτως απαραίτητη προκειμένου να αντιμετωπίσουμε τα καθήκοντα της Προεδρίας μας και είμαι βαθύτατα ευγνώμων για αυτήν.
<P>
Θα ήθελα, τέλος, κυρία Πρόεδρε, να αναφέρω ότι καθώς αρχίζουν οι θερινές διακοπές και θα έλθουμε σε επαφή με τα κοινοβούλια των χωρών μας ανά την Ευρώπη, υπάρχει ένα ζήτημα που θεωρώ ότι θα πρέπει να μεταφέρουμε στα κοινοβούλια αυτά, ένα ζήτημα που θα κυριαρχήσει φυσικά στη συζήτηση για το μέλλον της Ένωσης: Μία Ένωση ανοικτή, περισσότερο αποφασιστική και εγγύτερα στους πολίτες μας. Πώς θα γίνει αυτό; Τι εξελίξεις διαγράφονται προς την κατεύθυνση αυτή; Τι είναι δυνατό σε μία διευρυμένη Ένωση; Η Ένωση θα αναπτυχθεί. Το γνωρίζουμε αυτό τώρα που τελειώνει η Προεδρία μας. Θα αναπτυχθεί και θα καταστεί μία μεγάλη Ένωση με άλλα 5, 10 ίσως και ακόμα περισσότερα κράτη μέλη σε αυτό το Κοινοβούλιο καθώς και στο Ευρωπαϊκό Συμβούλιο.
<P>
Σας ευχαριστώ για την καλή συνεργασία που είχατε μαζί μας. Προσβλέπω στη συνέχιση των σχέσεων με το Ευρωπαϊκό Κοινοβούλιο.

<SPEAKER ID=3 LANGUAGE="SV" NAME="Wallstrφm">
. (SV) Κυρία Πρόεδρε, κύριε πρωθυπουργέ, αξιότιμα μέλη του Ευρωπαϊκού Κοινοβουλίου, θα ήθελα φυσικά να ευχαριστήσω καταρχάς όλους σας για την ευκαιρία που μου δώσατε να έλθω εδώ για να σας παρουσιάσω τις εκτιμήσεις της Επιτροπής για το Ευρωπαϊκό Συμβούλιο του Γκέτεμποργκ. Φυσικά το Συμβούλιο αυτό συζήτησε πολλά και διάφορα ζητήματα. Δύο αποφάσεις αξίζουν ιδιαίτερης προσοχής, καθώς θα προωθήσουν την ευρωπαϊκή ολοκλήρωση και θα διαμορφώσουν μεσοπρόθεσμα και μακροπρόθεσμα την πολιτική της Ένωσης. Για τον λόγο αυτό θα ήθελα να επικεντρώσω την παρουσίασή μου στις δύο αυτές αποφάσεις.
<P>
Καταρχάς, το Ευρωπαϊκό Συμβούλιο καθόρισε ένα συγκεκριμένο χρονοδιάγραμμα για τον πρώτο γύρο της διεύρυνσης. Οι διαπραγματεύσεις με τις υποψήφιες χώρες οι οποίες είναι έτοιμες θα πρέπει να μπορέσουν να ολοκληρωθούν στο τέλος του επομένου έτους. Τα νέα κράτη μέλη θα μπορέσουν να συμμετάσχουν ως πλήρη μέλη στις εκλογές για το Ευρωπαϊκό Κοινοβούλιο το 2004.
<P>
Δεύτερον, το Ευρωπαϊκό Συμβούλιο εξέφρασε την υποστήριξή του σε μία στρατηγική για τη βιώσιμη ανάπτυξη. Η στρατηγική αυτή προβλέπει να δεσμευθεί η Ένωση να υιοθετήσει ορισμένα μέτρα προκειμένου να διατηρηθεί και μακροπρόθεσμα η ευημερία στην Ευρώπη και στον υπόλοιπο κόσμο. Το περιβάλλον βρέθηκε στο κέντρο της πολιτικής μας μέσω της διαδικασίας της Λισαβόνας. Πρόκειται για σημαντικές και συγκεκριμένες αποφάσεις τις οποίες η Επιτροπή καλωσορίζει.
<P>
Η βία στους δρόμους του Γκέτεμποργκ - ήμουν παρούσα εκεί και την είδα ιδίοις όμμασιν - δεν θα πρέπει να επισκιάσει τις σημαντικές πολιτικές αποφάσεις που λήφθηκαν στο Γκέτεμποργκ. Καταδικάζουμε όλοι μας αυτά τα βίαια επεισόδια. Οι πέτρες ποτέ δεν μπορούν να αντικαταστήσουν τα επιχειρήματα. Δεν απηχούν ούτε και τα ενδιαφέροντα των πολιτών, ούτε στα κράτη μέλη ούτε στις υποψήφιες χώρες.
<P>
Θα ήθελα καταρχάς να σχολιάσω τις αποφάσεις της Συνόδου Κορυφής για τη διεύρυνση. Το Ευρωπαϊκό Συμβούλιο κατέληξε στο εξής συμπέρασμα, παραθέτω: "Εφόσον η πρόοδος στην εκπλήρωση των κριτηρίων για την προσχώρηση συνεχιστεί με αμείωτο ρυθμό, το χρονοδιάγραμμα θα πρέπει να καταστήσει δυνατή την ολοκλήρωση των διαπραγματεύσεων μέχρι το τέλος του 2002 για τις υποψήφιες χώρες οι οποίες είναι έτοιμες" . Στόχος είναι να μπορέσουν να συμμετάσχουν στις εκλογές για το Ευρωπαϊκό Κοινοβούλιο το 2004 ως μέλη. Η δέσμευση της Ευρωπαϊκής Ένωσης να δεχθεί νέα μέλη δεν είχε ποτέ εκφραστεί σαφέστερα και με περισσότερη ακρίβεια πριν από το Γκέτεμποργκ. Ο κύβος ερρίφθη. Η Ένωση είναι έτοιμη να αντιμετωπίσει την πρόκληση της διεύρυνσης.
<P>
Στο Γκέτεμποργκ συγκεκριμενοποιήθηκε το σχέδιο δράσης που αναφέρθηκε για πρώτη φορά στα συμπεράσματα της Συνόδου Κορυφής της Νίκαιας. Έτσι θεωρείται πλέον ρεαλιστικός ο στόχος να ολοκληρωθούν οι διαπραγματεύσεις με τις χώρες οι οποίες έχουν σημειώσει την περισσότερη πρόοδο στο τέλος του επόμενου έτους, ενώ έχει τεθεί ο στόχος να μπορέσουν αυτές να συμμετάσχουν στις εκλογές για το Ευρωπαϊκό Κοινοβούλιο το 2004.
<P>
Το χρονοδιάγραμμα που πρότεινε η Επιτροπή για τις διαπραγματεύσεις αποδείχθηκε επομένως ρεαλιστικό. Ο εξαιρετικός τρόπος με τον οποίο η σουηδική Προεδρία αντιμετώπισε το ζήτημα και η αποφασιστικότητά της κατά τη διεξαγωγή των διαπραγματεύσεων συνέβαλαν με τρόπο καθοριστικό στην επίτευξη αυτού του αποτελέσματος. Οι προοπτικές για μία επιτυχή έκβαση των διαπραγματεύσεων είναι σήμερα καλύτερες από ποτέ.
<P>
Οι διαπραγματεύσεις θα συνεχιστούν στη βάση των αρχών που έχουν καθοριστεί: οι υποψήφιες χώρες θα κριθούν αποκλειστικά στη βάση της προόδου που έχουν σημειώσει, οι διαπραγματεύσεις θα είναι διαφοροποιημένες, ενώ οι χώρες οι οποίες ξεκίνησαν τις διαπραγματεύσεις στην αρχή του 2000 θα έχουν τη δυνατότητα να καλύψουν το κενό. Θέλουμε να είμαστε σαφείς στο σημείο αυτό: η διαδικασία της διεύρυνσης μπορεί να επιτύχει μόνον εφόσον χαίρει της αναγκαίας πολιτικής υποστήριξης. Οι διαπραγματεύσεις θα πρέπει επομένως να διεξαχθούν με κάποια ελαστικότητα έτσι ώστε να ληφθούν υπόψη οι ανησυχίες και οι επιθυμίες των υποψηφίων χωρών. Το κοινωνικό τίμημα που θα αναγκαστούν να καταβάλουν οι πολίτες των υποψηφίων χωρών δεν θα πρέπει να αγνοηθεί. Δεν μπορούμε να θέτουμε παράλογους όρους στις υποψήφιες χώρες σχετικά με το οικονομικό βάρος που σημαίνει η υιοθέτηση εκ μέρους τους του κοινοτικού κεκτημένου.
<P>
Κυρία Πρόεδρε, στις 15 Μαΐου ο πρόεδρος της Επιτροπής κ. Πρόντι παρουσίασε την πρόταση στρατηγικής για την αειφόρο ανάπτυξη εδώ στο Κοινοβούλιο. Σήμερα σημειώνουμε με χαρά το γεγονός ότι το Ευρωπαϊκό Συμβούλιο υποστηρίζει μία στρατηγική για την αειφόρο ανάπτυξη στην Ευρωπαϊκή Ένωση. Δεν μπορέσαμε βέβαια να συμφωνήσουμε για κάθε έναν από τους στόχους και τα μέτρα που πρότεινε η Επιτροπή στην ανακοίνωσή της. Τα συμπεράσματα του Γκέτεμποργκ περιλαμβάνουν ωστόσο σαφείς ενδείξεις για την κατεύθυνση στην οποία το Ευρωπαϊκό Συμβούλιο θέλει να βαδίσει η πολιτική μας - και η κοινωνία μας. Τα συμπεράσματα καλούν επίσης το Συμβούλιο να εξετάσει τις επιμέρους προτάσεις της Επιτροπής.
<P>
Η αειφόρος ανάπτυξη αποτελεί, σύμφωνα με τον ορισμό της επιτροπής Brundtland, "μία ανάπτυξη η οποία ικανοποιεί τις ανάγκες του σήμερα χωρίς να θέτει σε κίνδυνο τις δυνατότητες των επόμενων γενεών να ικανοποιούν τις ανάγκες τους" . Η Σύνοδος Κορυφής του Γκέτεμποργκ συνέβαλε προκειμένου να σημειώσει η Ευρωπαϊκή Ένωση σημαντική πρόοδο στο ζήτημα αυτό.
<P>
Για πρώτη φορά υπογραμμίζεται στα συμπεράσματα του Γκέτεμποργκ ότι θα πρέπει να διατυπώσουμε μία καλύτερη πολιτική: θα πρέπει να αντιμετωπίσουμε τα αντιτιθέμενα συμφέροντα, τις ασυνέπειες της πολιτικής μας, με τρόπο σοβαρό και ανοικτό αντί να αγνοούμε τα προβλήματα αυτά. Θα πρέπει να έχουμε ως στόχο μία πολιτική η οποία να ανταποκρίνεται σε πολλούς στόχους συγχρόνως. Οφείλουμε να σταθμίσουμε τις άμεσες ανάγκες και τις μακροπρόθεσμες συνέπειες των αποφάσεων που λαμβάνουμε εντός και εκτός της Ένωσης. Αυτό αφορά όλα τα όργανα της Ένωσης. Το Ευρωπαϊκό Συμβούλιο τα κάλεσε να βελτιώσουν τον εσωτερικό συντονισμό μεταξύ διαφόρων τομέων.
<P>
Η σημαντικότερη απόφαση στο πλαίσιο αυτό υπήρξε η απόφαση να συμπληρωθεί η στρατηγική της Λισαβόνας με μία περιβαλλοντική διάσταση. Η αειφόρος ανάπτυξη θα αποτελεί από του χρόνου ένα μόνιμο σημείο προς συζήτηση στις ημερήσιες διατάξεις των εαρινών συνόδων του Ευρωπαϊκού Συμβουλίου. Πρόκειται για μία σημαντική πρόοδο. Η διαδικασία έχει καθοριστεί και η Επιτροπή θα υποβάλλει ετήσια συνοπτική έκθεση σχετικά. Από πολιτικής άποψης αυτό σημαίνει ότι η περιβαλλοντική διάσταση της αειφόρου ανάπτυξης θα θεωρείται πλέον το ίδιο σημαντική όπως τα οικονομικά και κοινωνικά ζητήματα. Η διαδικασία της Λισαβόνας απέκτησε ακόμα περισσότερο περιεχόμενο καθώς αποτελεί πλέον το πλαίσιο για τις προσπάθειες προώθησης όλων των διαστάσεων της αειφόρου ανάπτυξης.
<P>
Το Ευρωπαϊκό Συμβούλιο σημείωσε επίσης ότι η Επιτροπή στο πρόγραμμα δράσης για τη βελτίωση της νομοθεσίας, το οποίο θα υποβληθεί στη Σύνοδο Κορυφής του Laeken, θα προτείνει μηχανισμούς προκειμένου όλες οι σημαντικές πολιτικές προτάσεις να περιλαμβάνουν εκτιμήσεις για τις επιπτώσεις που θα έχουν στην αειφόρο ανάπτυξη. Το Συμβούλιο υποστήριξε επίσης τη σημασία της συμμετοχής όλων των εμπλεκομένων φορέων. Θα υποβάλουμε συγκεκριμένες προτάσεις για τη βελτίωση της διαβούλευσης με τους εμπλεκόμενους φορείς στη Λευκή Βίβλο για την διοίκηση.
<P>
Τα κράτη μέλη καλούνται να εκπονήσουν τις δικές τους εθνικές στρατηγικές για την αειφόρο ανάπτυξη. Είναι φυσικά σημαντικό να παρακολουθούν τα μέλη του Ευρωπαϊκού Κοινοβουλίου τις σχετικές συζητήσεις στις πατρίδες τους. Πρόκειται για μία σημαντική απόφαση, καθώς η αειφόρος ανάπτυξη δεν μπορεί να επιτευχθεί εφόσον δεν υπάρχουν αποτελεσματικές διαδικασίες και αποφάσεις προκειμένου να εξασφαλιστεί μία συνεπής και μακρόπνοη πολιτική.
<P>
Εξάλλου το Ευρωπαϊκό Συμβούλιο, όπως ακριβώς και η πρόταση της Επιτροπής, επέστησε την προσοχή σε τέσσερις τομείς προτεραιοτήτων σχετικά με την αειφόρο ανάπτυξη. Οι τομείς αυτοί συμπληρώνουν τους οικονομικούς και κοινωνικούς στόχους της διαδικασίας της Λισαβόνας:
<P>
Πρώτον: οι κλιματικές αλλαγές. Αποτελούν ένα από τα σοβαρότερα προβλήματα της εποχής μας. Το Πρωτόκολλο του Κυότο αποτελεί το πρώτο βήμα για την αντιμετώπιση αυτού του προβλήματος. Όπως γνωρίζετε, η ΕΕ καταβάλλει κάθε δυνατή προσπάθεια προκειμένου να σώσει το Πρωτόκολλο. Οι κλιματικές αλλαγές έχουν τεράστιο κόστος για εμάς και τον υπόλοιπο πλανήτη. Κυρίως αποβαίνουν εις βάρος των κατοίκων των φτωχότερων χωρών. Συγχρόνως η πολιτική για το κλίμα δημιουργεί οικονομικές δυνατότητες για την εξεύρεση καθαρότερων και ανανεώσιμων πηγών ενέργειας, εφόσον χρησιμοποιήσουμε τις δυνατότητες που διαθέτουμε με τον σωστό τρόπο και εφόσον επιτύχουμε αποτελεσματικότερη χρήση της ενέργειας.
<P>
Δεύτερον: η δημόσια υγεία. Απειλείται μεταξύ άλλων από τη συσσώρευση χημικών ουσιών στο περιβάλλον και τη διαρκώς αυξανόμενη αντίσταση στα αντιβιοτικά. Πρόκειται για έναν τομέα που αφορά άμεσα τους πολίτες και τους ενδιαφέρει ιδιαίτερα.
<P>
Τρίτον: η κατασπατάληση φυσικών πόρων και η μείωση της βιοποικιλότητας.
<P>
Τέταρτον: τα συστήματα μεταφορών. Προκειμένου να λειτουργούν αυτά μακροπρόθεσμα, θα πρέπει να περιοριστεί η αύξηση της κυκλοφορίας, η κυκλοφοριακή συμφόρηση και οι συνέπειές της στο περιβάλλον.
<P>
Αυτοί οι τέσσερις τομείς απαιτούν αποφασιστικότητα και επείγοντα μέτρα. Η πρόταση πολιτικής την οποία υπέβαλε η Επιτροπή στην ανακοίνωσή της παραμένει επίκαιρη.
<P>
Θα πρέπει να δοθεί άμεση προτεραιότητα στην αειφόρο ανάπτυξη κατά την αναθεώρηση της κοινοτικής πολιτικής. Το Ευρωπαϊκό Συμβούλιο υπογραμμίζει το σημείο αυτό - με ιδιαίτερη έμφαση στη γεωργία και την αλιεία. Το Ευρωπαϊκό Συμβούλιο όρισε επίσης διάφορους συγκεκριμένους συνολικούς στόχους και μέτρα για κάθε έναν από αυτούς τους τέσσερις τομείς προτεραιοτήτων.
<P>
Θα ήθελα να υπογραμμίσω ότι η αειφόρος ανάπτυξη δεν θα πρέπει να επικεντρώνεται αποκλειστικά στα προβλήματα, τις ανησυχίες και το κόστος, αλλά θα πρέπει να δίνει εξίσου έμφαση στην καινοτομία, στις επενδύσεις, στην ανάπτυξη και στη δημιουργία νέων θέσεων απασχόλησης σε τομείς όπως η προστασία του περιβάλλοντος, η δημόσια υγεία και η ποιότητα ζωής. Η αειφόρος ανάπτυξη ως έννοια και ιδέα δημιουργεί νέες οικονομικές δυνατότητες. Χαιρόμαστε που το Ευρωπαϊκό Συμβούλιο συμμερίζεται την άποψη αυτή.
<P>
Τέλος: η Ευρώπη φέρει επίσης ευθύνες και σε διεθνές επίπεδο για την επίτευξη της αειφόρου ανάπτυξης. Στα συμπεράσματα της Προεδρίας υπογραμμίστηκε για άλλη μία φορά η δέσμευση της Ένωσης να επιτευχθεί ο στόχος του ΟΗΕ για τη χορήγηση βοήθειας για την ανάπτυξη ύψους 0,7% του ΑΕΠ. Στην αρχή του επόμενου έτους η Ευρωπαϊκή Επιτροπή θα υποβάλει ανακοίνωση για το πώς η Ένωση μπορεί να συμβάλλει σε παγκόσμιο επίπεδο για την αειφόρο ανάπτυξη. Η ανακοίνωση, από κοινού με τη στρατηγική για την αειφόρο ανάπτυξη που υποβλήθηκε στο Γκέτεμποργκ, θα αποτελέσει την κύρια συμβολή της ΕΕ στην παγκόσμια Διάσκεψη Κορυφής για την αειφόρο ανάπτυξη που θα διεξαχθεί του χρόνου στο Γιοχάνεσμπουργκ.
<P>
Κυρία Πρόεδρε, οι πολίτες της Ευρώπης δεν περιμένουν να ενδιαφερθεί η Ένωση αποκλειστικά για τις σημερινές ανάγκες, αλλά απαιτούν να εξασφαλίσει το μέλλον των παιδιών και των εγγονών τους. Οι πολίτες περιμένουν από εμάς να αγωνιστούμε για να επιλύσουμε τα παγκόσμια προβλήματα όπως η καταστροφή του περιβάλλοντος και η υπανάπτυξη. Επ' αυτών πρόκειται όταν κάνουμε λόγο για αειφόρο ανάπτυξη. Αποτελεί επομένως σημαντική πρόοδο το γεγονός ότι στη Σύνοδο Κορυφής του Γκέτεμποργκ υιοθετήθηκε μία στρατηγική για την αειφόρο ανάπτυξη και ξεκίνησε έτσι η διαδικασία για την επίτευξη του στόχου αυτού.
<P>
Η διεύρυνση αποτελεί μία ιστορική ευκαιρία να εξασφαλίσουμε τη σταθερότητα και την ευημερία στην Ευρώπη για πάρα πολλά χρόνια. Το συγκεκριμένο χρονοδιάγραμμα που ορίστηκε στο Γκέτεμποργκ είναι επομένως εξαιρετικά σημαντικό.
<P>
Θεωρούμε ότι η Σύνοδος Κορυφής του Γκέτεμποργκ υπήρξε επιτυχής και κατέληξε σε συγκεκριμένα αποτελέσματα. Η σύνοδος αυτή αποτελεί την κατάληξη μίας Προεδρίας με την οποία η Επιτροπή είχε καλή συνεργασία και η οποία επέτυχε πολλά, ιδιαίτερα μάλιστα στον τομέα για τον οποίο είμαι υπεύθυνη εγώ.
<P>
(Χειροκροτήματα)

<SPEAKER ID=4 LANGUAGE="DE" NAME="Poettering">
Κυρία Πρόεδρε, κύριε Προεδρεύοντα του Συμβουλίου, κυρία Επίτροπε, συνάδελφοι, καταρχάς θα ήθελα να εκφράσω την έκπληξή μου για το ότι ο Πρόεδρος της Ευρωπαϊκής Επιτροπής δεν παρευρίσκεται σήμερα εδώ. Αυτή η συζήτηση αφορά τη σουηδική Προεδρία, μια σημαντική Σύνοδο Κορυφής, και γι' αυτό είμαι ιδιαίτερα έκπληκτος. Αυτό δεν στρέφεται εναντίον σας, Επίτροπε κυρία Wallstrφm, σας εκτιμώ, εκτιμώ την εργασία σας και την προσωπικότητά σας. Ωστόσο, δεν είναι σωστό το ότι ο Πρόεδρος της Επιτροπής επιλέγει να εκπροσωπηθεί από κάποιο μέλος της Επιτροπής, το οποίο ανήκει στη χώρα η οποία ασκεί την Προεδρία. Στην περίπτωση αυτή δεν πρόκειται για κάποιο σουηδικό εγχείρημα, αλλά πρόκειται για μια συζήτηση σχετικά με το μέλλον της Ευρώπης. Προσδοκώ ότι στο μέλλον ο Πρόεδρος της Ευρωπαϊκής Επιτροπής θα παρευρίσκεται στην Ολομέλεια σε ένα τόσο σημαντικό ζήτημα.
<P>
(Χειροκροτήματα)
<P>
Καταρχάς θα ήθελα να προβώ σε μια θετική εκτίμηση και εν συνεχεία σε μια κριτική παρατήρηση. Επιτρέψτε εν πρώτοις να υπενθυμίσω ότι η κοινοβουλευτική μας ομάδα πρότεινε να έχουν ολοκληρωθεί οι διαπραγματεύσεις προσχώρησης με τις πρώτες χώρες μέχρι το φθινόπωρο του 2002, ούτως ώστε οι πρώτες χώρες να μπορούν να συμμετάσχουν στη συνέχεια στις ευρωεκλογές τον Ιούνιο του 2004. Αυτό το απεδέχθη η Ολομέλεια, το απεδέχθη η Επιτροπή, το απεδέχθη το Ευρωπαϊκό Συμβούλιο στη Νίκαια, και το ίδιο διατυπώνεται με ακόμα πιο κατηγορηματικό τρόπο τώρα εδώ από εσάς. Γνωρίζω ασφαλώς ότι υπάρχουν έντονες αντιρρήσεις στο εν λόγω θέμα. Η γνώμη σας όμως υπερίσχυσε και σας είμαστε ευγνώμονες για το ότι ο σουηδικός πληθυσμός τάσσεται με ευρεία πλειοψηφία υπέρ της διεύρυνσης. Εάν έχετε δίκιο, εάν πράξετε κάτι καλό, κύριε Προεδρεύοντα του Συμβουλίου, τότε θα κερδίσετε την αναγνώριση, ενώ επίσης θα ήθελα να σας εκφράσω τις θερμές μου ευχαριστίες και τα εύσημα για το ότι συμπεριλάβατε την προθεσμία του 2004 στις αποφάσεις του Γκέτεμποργκ.
<P>
(Χειροκροτήματα από το κέντρο και τη δεξιά πτέρυγα)
<P>
Όταν κάνουμε λόγο για το σουηδικό λαό, έναν εξαιρετικά συμπαθητικό λαό, τότε ελπίζω, ακόμα και για δικό σας συμφέρον, κύριε Προεδρεύοντα του Συμβουλίου, ως σουηδού Πρωθυπουργού, ότι η αποδοχή για το ενιαίο ευρωπαϊκό νόμισμα θα αντιστοιχεί στο μέλλον της αποδοχής που τυγχάνει αυτή τη στιγμή το εγχείρημα της διεύρυνσης, ούτως ώστε και η Σουηδία να παραμείνει πλήρως ενσωματωμένη στην πολιτική της ευρωπαϊκής οικογένειας. Αυτή είναι μια επιθυμία δική σας αλλά και όλων μας, καθώς μάλιστα αποτελούμε όλοι μια κοινότητα. Σε αυτή συγκαταλέγεται επίσης η απόφαση της Σουηδίας υπέρ του ευρώ.
<P>
(Χειροκροτήματα από το κέντρο και τη δεξιά πτέρυγα)
<P>
Τώρα λοιπόν ως προς την κριτική παρατήρηση. Υπήρξαν τραγικά επεισόδια στο Γκέτεμποργκ, και πρόθεσή μου δεν είναι να αξιολογήσω τώρα το χειρισμό σε θέματα ασφαλείας από την αστυνομία, άλλωστε έχω ελάχιστες γνώσεις για κάτι τέτοιο. Θα ήθελα όμως να προβώ σε κάποια εκτίμηση για τις δηλώσεις σας, κύριε Προεδρεύοντα του Συμβουλίου, την 17η Ιουνίου στη σουηδική τηλεόραση. Η συνάδελφός μου, η πρόεδρος της σουηδικής αντιπροσωπείας της κοινοβουλευτικής μας ομάδας, Gunilla Carlsson, δήλωσε ήδη κάτι σχετικά. Κάνατε λόγο για φασιστικές δυνάμεις. Για να μην υπάρξει καμία παρεξήγηση, τάσσομαι αναφανδόν υπέρ του να καταπολεμούνται οι φασίστες, οι ακροδεξιοί, όπου αυτοί εμφανίζονται, πολιτικά, και όταν χρησιμοποιούν βία να αντιμετωπίζονται με απόλυτη αποφασιστικότητα. Την Πέμπτη όμως, στην προπαρασκευαστική μας συνάντηση της κοινοβουλευτικής ομάδας του Ευρωπαϊκού Λαϊκού Κόμματος, διαπιστώσαμε ότι ήταν τελικά κόκκινες οι σημαίες που περιφέρονταν στην πόλη του Γκέτεμποργκ, ενώ οι πραγματικές βιαιοπραγίες έλαβαν χώρα μόλις την Παρασκευή/Σάββατο. Μπορούσε κανείς να διακρίνει εικόνες του Τσε Γκεβάρα καθώς και εικόνες του Φιντέλ Κάστρο, επομένως δεν μπορεί κανείς να ισχυριστεί ότι στην περίπτωση αυτή επρόκειτο για φασίστες. Γνωρίζουμε επίσης, και στο σημείο αυτό επικαλούμαι μια μεγάλη ευρωπαϊκή εφημερίδα, ότι ο πυρήνας προέβη σε αντιφασιστική δράση και έδρασε με ακροαριστερή λογική, επιθετικά και επικριτικά κατά της ευρωπαϊκής κίνησης και του παγκόσμιου εμπορίου. Από εσάς αναμέναμε ότι θα εκφραζόσασταν εξίσου επικριτικά κατά αυτών των αριστερών στοιχείων που ασκούν βία όπως και κατά εκείνων, οι οποίοι είναι ακροδεξιοί και στους οποίους ασκήθηκε βία.
<P>
Η Ευρώπη και η έννομη τάξη μας είναι εξαιρετικά σημαντικά για να βλέπουμε τα πράγματα μονόπλευρα. Επιτρέψτε μας να μην παραγνωρίσουμε από επιφανειακό κομματικό συμφέρον το καθολικό συμφέρον της δημοκρατικής τάξης και του κράτους δικαίου, και επιτρέψτε μας να αντιμετωπίσουμε από κοινού κάθε μορφή βίας, ανεξάρτητα από την πλευρά που προέρχεται, από την άκρα δεξιά ή την άκρα αριστερά, σε συνδυασμό με την αλληλεγγύη των δημοκρατών.
<P>
(Χειροκροτήματα)
<P>
Κύριε Προεδρεύοντα του Συμβουλίου, και πάλι σχετικά με την αναγνώριση. Καταβάλατε μεγάλες προσπάθειες για τη διαφάνεια, κάτι που είναι άλλωστε χαρακτηριστικό γνώρισμα της Σουηδίας, και μάλιστα με τη δημοσίευση των εγγράφων προχωρήσαμε ένα βήμα παραπέρα. Αυτό άλλωστε οφείλεται σε εσάς, όχι όμως αποκλειστικά σε εσάς. Για παράδειγμα η συμπατριώτισσά σας, η συνάδελφος Charlotte Cederschiφld, βοήθησε πάρα πολύ στο να επιτευχθεί μεγαλύτερη διαφάνεια. Επιτρέψτε μας να ακολουθήσουμε αυτή την πορεία. Επιθυμούμε επίσης μια ισχυρότερη περαιτέρω συνεργασία με το Συμβούλιο Υπουργών, καθώς και εντονότερη παρουσία στο Ευρωπαϊκό Κοινοβούλιο. Εδώ υπήρξαν αρχικά ορισμένες κριτικές παρατηρήσεις, οι οποίες δεν αφορούσαν εν τέλει τη Σουηδία, αλλά το Συμβούλιο Υπουργών. Ωστόσο πιστεύω ότι μπορούμε να κτίσουμε επάνω στη δική σας εργασία.
<P>
Η τελευταία μου παρατήρηση αφορά κάποιο θετικό σημάδι: προσκαλέσατε στη Σύνοδο Κορυφής στη Στοκχόλμη τον Πρόεδρο της Ρωσίας Πούτιν, ενώ στη Σύνοδο Κορυφής του Γκέτεμποργκ τον αμερικανό Πρόεδρο Τζωρτζ Μπους. Θα ήταν ασφαλώς καλό, εάν εμείς στο Ευρωπαϊκό Κοινοβούλιο θα μπορούσαμε να τους προσκαλέσουμε ίσως με την αντίστροφή σειρά, πρώτα τον Πρόεδρο Μπους και στη συνέχεια τον Πρόεδρο Πούτιν, δηλαδή και τις δύο προσωπικότητες στο Κοινοβούλιο μας, καθώς οι σχέσεις μας με την Αμερική και τη Ρωσία είναι απολύτως σημαντικές για το μέλλον της Ευρωπαϊκής Ένωσης.
<P>
Κύριε Προεδρεύοντα του Συμβουλίου, δεν έγκειται στη δικαιοδοσία μου να βαθμολογώ, αλλά κάποια σουηδική εφημερίδα μου έθεσε προ μερικών εβδομάδων το ερώτημα, ποια θα ήταν η βαθμολογία που θα έδινα. Εάν η επόμενη σουηδική Προεδρία μείνει μακριά από κεκαλυμμένες γνωμοδοτήσεις κομματικού τύπου και επικεντρωθεί πράγματι μόνο στο συμφέρον της Ευρώπης, τότε θα μπορούσε να αξιολογηθεί με ένα "πολύ καλά" . Αυτό το εύχομαι σε όλους μας. Εύχομαι στη Σουηδία ένα καλό ευρωπαϊκό μέλλον.
<P>
(Χειροκροτήματα)

<SPEAKER ID=5 LANGUAGE="ES" NAME="Barσn Crespo">
Κυρία Πρόεδρε, κύριε Προεδρεύοντα του Συμβουλίου, κυρία Επίτροπε, κυρίες και κύριοι, πρώτα από όλα θέλω να ευχαριστήσω τον Πρωθυπουργό της Σουηδίας, τον κ. Gφran Persson, για την παρουσία του για άλλη μια φορά στο Κοινοβούλιο και να του πω ότι, κατά τη γνώμη της Ομάδας μου, πέρασε τη δοκιμή της ενηλικίωσης που υποδηλώνει η πρώτη Προεδρία με τη σοβαρότητα και την αφοσίωση που είναι χαρακτηριστικά της σουηδικής κυβέρνησης.
<P>
Θέλω να επισημάνω ότι εκτιμούμε πολύ τη βούληση της κυβέρνησής σας να επικαιροποιήσει τις σχέσεις μας σε θέματα τόσο σημαντικά όσο η συναπόφαση και η παρουσία του Συμβουλίου στο Κοινοβούλιο. Πιστεύω ότι μπορεί να επισημανθούν ως σημαντικοί σταθμοί η συμφωνία σχετικά με την πρόσβαση στα έγγραφα - θα μπορούσε να βελτιωθεί αλλά είναι μια ιστορική πρωτιά - και η συμφωνία σχετικά με την πληροφόρηση και τη διαβούλευση με τους εργαζόμενους που εκκρεμούσε για πολλά χρόνια.
<P>
Προφανώς, ελπίζω ότι αυτή η εμπειρία συνέβαλε στο να αισθανθεί ο σουηδικός λαός μια μεγαλύτερη εκτίμηση για τον ευρωπαϊκό σκοπό.
<P>
Ένα σημαντικό σημείο της Προεδρίας ήταν η διατύπωση της αειφόρου ανάπτυξης, που δεν τέθηκε μόνο ως μια μελλοντική στρατηγική, αλλά και με ρητή και σταθερή υπεράσπιση της επικύρωσης των συμφωνιών του Κυότο, που δεν είναι ένα θέμα μόνο μεταξύ Ευρώπης και Αμερικής, αλλά ένα θέμα που αφορά όλη την ανθρωπότητα, όπως είχαμε την ευκαιρία να διαπιστώσουμε ο Πρωθυπουργός της Σουηδίας και εγώ ο ίδιος στο Διεθνές Συμβούλιο των Σοσιαλιστών την περασμένη εβδομάδα στη Λισαβόνα.
<P>
Ένα άλλο σημαντικό ζήτημα, όπως είναι η διεύρυνση, ήταν επίσης αντικείμενο της σουηδικής Προεδρίας. Θέλω να συγχαρώ τον κ. Poettering που εξέφρασε την υποστήριξή του σε μια πρόταση που διατύπωσε αρχικά ο συνάδελφός μου, ο αντιπρόεδρος της Ομάδας μας, κ. Hδnsch. Η πρόταση δεν ήταν αποκλειστικό μονοπώλιο της Ομάδας ΕΛΚ-ΕΔ· μπορούμε να πούμε ότι ήταν όλου του Κοινοβουλίου.
<P>
Όσον αφορά τη διεθνή πολιτική, η Σουηδία ακολούθησε τη διεθνιστική πολιτική της. Στην περίπτωση της Μέσης Ανατολής πιστεύω ότι όχι μόνο υπήρξε ευρωπαϊκή πλειοψηφία στην πρόταση της έκθεσης Mitchell, αλλά και για πρώτη φορά δεν πληρώνουμε μόνο, αλλά και συμμετέχουμε ενεργά, όπως επισήμανε ο Πρωθυπουργός. Η παρουσία του μαζί με τον Χαβιέ Σολάνα στη Μέση Ανατολή ήταν ένα σημαντικό βήμα που πρέπει να υποστηρίξουμε, επειδή πρέπει να προχωρήσουμε στην έκθεση Mitchell και όχι να μείνουμε στην αρχή.
<P>
Στην ΠΓΜΔ ενεργούμε επίσης με ανακατανομή των δυνάμεων με τους Αμερικανούς - που πιστεύω ότι έχουν αρχίσει να το εκτιμούν - και σε πρώτο ρόλο. Η επίσκεψη που έκανε επίσης ο Πρόεδρος του Συμβουλίου στην Νότια Κορέα - που στην αρχή εξέπληξε κάπως - ενίσχυσε το επίπεδο των σχέσεων μας και της υπευθυνότητας με τους αμερικανούς συνεταίρους μας και με όλο τον κόσμο.
<P>
Επιπλέον, θέλω να επισημάνω τη σημαντική εργασία που πραγματοποίησε η Σουηδία στα Ηνωμένα Έθνη με ένα πρώην συνάδελφό μας, τον Pierre Schorri - που μας λείπει πολύ - ο οποίος εργάστηκε σοβαρά για την Ευρώπη αυτό το εξάμηνο.
<P>
Θέλω να αποδώσω ιδιαίτερη τιμή στην Υπουργό Εξωτερικών, Anna Lindh, που πιστεύω ότι ενέργησε με αποφασιστικότητα, με όρεξη και με χάρη που την χαρακτήρισαν καθ' όλη τη διάρκεια των εργασιών της Προεδρίας.
<P>
Ένα τελευταίο σημείο που επισκίασε κατά κάποιο τρόπο τη Σύνοδο Κορυφής στο Γκέτεμποργκ είναι οι βίαιες διαδηλώσεις που μπορέσαμε να ζήσουμε από κοντά όσοι ήμασταν εκεί και να δούμε από την τηλεόραση. Πρέπει να πούμε καταρχάς ότι σεβόμαστε απολύτως το δικαίωμα των πολιτών να διαδηλώνουν· είναι ένα ουσιαστικό δικαίωμα των πολιτών. Υπήρχαν και πολλοί διαδηλωτές που διαδήλωσαν ειρηνικά στη Νίκαια και στο Γκέτεμποργκ. Αυτό, ασφαλώς, πρέπει να το χαιρετήσουμε και πρέπει να το εκτιμήσουμε επειδή σημαίνει ότι οι ευρωπαίοι και οι ευρωπαίες άρχισαν να δείχνουν ενδιαφέρον γι' αυτά που κάνουμε. Παραπονιόμαστε συνέχεια ότι δεν μας δίνουν σημασία και πραγματικά το ότι αρχίζουν κάποιες ενέργειες σχετικά μ' αυτά που κάνουμε είναι θετικό. Τώρα βέβαια πρέπει να κάνουμε διάκριση μεταξύ αυτού και των βίαιων ενεργειών μιας μικρής μειονότητας που προσπαθούν σαν κομάντος, με μια μηδενιστική και βίαιη στάση, να αναλάβουν να καταστρέψουν όλα αυτά για τα οποία εμείς εργαζόμαστε. Θέλω να επισημάνω στον συνάδελφό μου, κ. Poettering, ότι το πρόβλημα δεν είναι στο αν φέρουν φασιστικά ή αντιφασιστικά σήματα. Η διαχωριστική γραμμή βρίσκεται μεταξύ δημοκρατών και μη, και πρέπει να υπενθυμίσουμε ότι και στην πολιτική μπορούμε να φτάσουμε στα άκρα. Επομένως, δεν πρέπει να συζητήσουμε για το αν είναι δυνατόν να υπάρχουν ή όχι φασιστικές διαδηλώσεις. Πρόκειται ξεκάθαρα για άτομα που ενεργούν βίαια και περιφρονητικά προς τα όργανα και την ελευθερία. Πιστεύω ότι μπροστά σ' αυτό όλοι οι δημοκράτες πρέπει να είμαστε ενωμένοι. Δεν πρόκειται να θιγούν οι μεν περισσότερο από τους δε, όταν θέτουμε αυτά τα πράγματα, εδώ πρέπει να έχουμε μια πολύ σταθερή στάση.
<P>
Η τελευταία παρατήρησή μου, κυρία Πρόεδρε, αναφέρεται στη συζήτηση σχετικά με το μέλλον της Ευρώπης. Δεν κατάφεραν να εισαχθεί η συνέλευση, αλλά ελπίζω να συνεχίσουν να εργάζονται ώστε να το καταφέρουμε υπό τη βελγική Προεδρία.
<P>
(Χειροκροτήματα)

<SPEAKER ID=6 LANGUAGE="EN" NAME="Cox">
Κυρία Πρόεδρε, κύριε Προεδρεύοντα, εν πρώτοις θα ήθελα να συγχαρώ τον Πρωθυπουργό και τους συναδέλφους του για την επιτυχή προεδρία τους. Ήταν η πρώτη φορά που η Σουηδία άσκησε την προεδρία, και πιστεύω ότι τόσο η κυβέρνηση όσο και το κράτος σας δικαιολογημένα αισθάνονται υπερηφάνεια για αυτήν την επιτυχή εργασία.
<P>
Από όλες τις επιτυχείς ενέργειες, αυτή που επιδοκιμάζεται περισσότερο από την Ομάδα μου είναι η διορατική και αποφασιστική δέσμευσή σας σχετικά με το ζήτημα της διεύρυνσης από την πρώτη ημέρα της προεδρίας σας. Κατέχει διαπρεπή θέση κατά τη διάρκεια της προεδρίας σας, όχι μόνο από την Σύνοδο Κορυφής του Γκέτεμποργκ, αλλά και ως εξαρχής διάθεση για επιτυχία. Αυτή η αποφασιστικότητα έχει επιβραβευθεί με πολύ ωραίο τρόπο. Γνωρίζω ότι το θέμα ήταν λεπτό. Αλλά ίσως το συγκλονιστικό αποτέλεσμα του δημοψηφίσματος στην Ιρλανδία βοήθησε την πολιτική της αποσαφήνισης, την οποία επιδοκιμάζω. Η δήλωσή ότι θέλουμε να επιλύσουμε αυτό το ζήτημα όσο το δυνατόν πιο γρήγορα είναι ένα πολύ σημαντικό μήνυμα προς τις υποψήφιες χώρες. Η δέσμευσή μας ότι θα προσπαθήσουμε να εξασφαλίσουμε τη συμμετοχή του πρώτου κύματος των υποψηφίων χωρών στις επόμενες εκλογές ως κρατών μελών αποτελεί μία σημαντική διευκρίνιση και ένα ουσιαστικό επίτευγμα της προεδρίας σας. Σας συγχαίρω για αυτό.
<P>
Πρέπει επίσης οπωσδήποτε να αναγνωρίσω την πρόοδο που επετεύχθη υπό την προεδρία σας σχετικά με το δεύτερο κύμα υποψηφίων χωρών, των χωρών του Ελσίνκι, όπου πρέπει και πάλι να σας συγχαρώ για το ενδιαφέρον και την αποφασιστικότητά σας. Θα παρακινούσα την βελγική Προεδρία και αυτές που θα ακολουθήσουν να διατηρήσουν αυτόν τον ρυθμό, το ενδιαφέρον και την δέσμευση. Έχετε δίκιο, κύριε Πρωθυπουργέ, όταν λέτε ότι πρέπει και εμείς τώρα να κάνουμε το καθήκον μας. Τα μεταβατικά ζητήματα δεν αφορούν μόνο τις υποψήφιες χώρες, ιδιαίτερα αυτά της γεωργίας, της περιφερειακής πολιτικής και της πολιτικής συνοχής. Τώρα πρέπει να αρχίσουμε να αντιμετωπίζουμε το πρόβλημα· πρέπει να επικεντρώσουμε την προσοχή μας σε αυτά τα ζητήματα.
<P>
Ελπίζω ότι το δημοψήφισμα της Ιρλανδίας δεν θα σταθεί εμπόδιο. Η Συνθήκη της Νίκαιας πρέπει να κυρωθεί ως το τέλος του 2002. Είναι ζήτημα της ιρλανδικής κυβέρνησης να αποφασίσει για την συνέχεια. Αλλά στο μεταξύ, αυτό δεν πρέπει να χρησιμοποιηθεί ως επιχείρημα για να μειώσουμε το ενδιαφέρον μας για αυτό το σημαντικό ζήτημα.
<P>
Σχετικά με ένα ζήτημα που έχει προκαλέσει αρκετά σχόλια, η Ομάδα μου ολόψυχα υποστηρίζει, αναγνωρίζει και επικροτεί την άσκηση του δικαιώματος των πολιτών να διαδηλώνουν σε μία ελεύθερη κοινωνία. Αλλά ήταν ξεκάθαρο ότι στο Γκέτεμποργκ έδρασαν ομάδες αναρχικών με βασικό και πρωταρχικό στόχο να υποσκάψουν τα θεμέλια της δημοκρατίας. Εσείς, κύριε Πρωθυπουργέ, περισσότερο από κάθε προκάτοχό σας σε οποιαδήποτε από αυτές τις διεθνείς συνόδους, προσπαθήσατε να γνωρίσετε ανθρώπους, να κατευνάσετε τα πνεύματα, να τους εξασφαλίσετε χώρο διαμονής. Για την μεγάλη πλειοψηφία, ο σκοπός ήταν μία ειρηνική και σωστή διαδήλωση. Η Ομάδα μου θα ήθελε να δείξει την κατανόησή της προς τους πολίτες του Γκέτεμποργκ για τη δύσκολη αυτή στιγμή σε αυτήν την πανέμορφη πόλη που μας φιλοξένησε.
<P>
Θα κάνω ακόμη μερικά σύντομα σχόλια. Σχετικά με το ζήτημα της ΠΓΔΜ, η Προεδρία, καθώς και ο Επίτροπος Patten, η κ. Lindh και ο Χαβιέ Σολάνα έχουν αποδείξει πόσο σημαντική είναι η ανάπτυξη μιας εμβρυακής κοινής εξωτερικής πολιτικής και πολιτικής ασφαλείας. Η ειρήνη παραμένει λεπτό θέμα. Η ισορροπία μεταξύ ειρήνης και εμφυλίου πολέμου είναι δύσκολο να επιτευχθεί, αλλά οι προσπάθειες από την πλευρά της Ευρώπης είναι εντεινόμενες και ενωμένες, σε πλήρη αντίθεση με ό,τι συνέβαινε δέκα χρόνια πριν. Αυτό δεν αποτελεί μόνο πρόοδο της Ευρώπης, αλλά και μέτρο σημαντικής προόδου στο σύνολο.
<P>
Τέλος, σχετικά με τη νομοθεσία για τις συγχωνεύσεις και τις δημόσιες προσφορές για την απόκτηση εταιρικών μεριδίων, η Προεδρία πέτυχε θαυμάσια ένα δύσκολο συμβιβασμό. Θα ήθελα να παρακαλέσω τους βουλευτές να μην ανακόψουν το σημαντικό αυτό μέτρο οικονομικής μεταρρύθμισης.
<P>
(Χειροκροτήματα)

<SPEAKER ID=7 LANGUAGE="SV" NAME="Schφrling">
Κυρία Πρόεδρε, θα ήθελα καταρχάς να ευχαριστήσω τη σουηδική Προεδρία για τον έντονο σεβασμό και την προθυμία που έδειξε να συνεργαστεί με το Ευρωπαϊκό Κοινοβούλιο. Τόσο στην αίθουσα αυτή όσο και στην Επιτροπή, η παρουσία της Προεδρίας υπήρξε ιδιαίτερα σημαντική και εκτιμήθηκε τα μάλα.
<P>
Ο διάλογος, η διαφάνεια και η συμμετοχή αποτελούν προϋποθέσεις για τη σωστή λειτουργία της δημοκρατίας. Στο Γκέτεμποργκ έγινε μία προσπάθεια να διεξαχθεί διάλογος μεταξύ των πολιτικών, διαφόρων οργανώσεων και διαδηλωτών. Δυστυχώς παρέμεινε μία καλοπροαίρετη προσπάθεια. Και αυτό διότι στην πραγματικότητα οι αρχηγοί κρατών και κυβερνήσεων συνεδρίαζαν κεκλεισμένων των θυρών και η κοινωνία των πολιτών και οι πολίτες δεν είχαν ουδεμία δυνατότητα να παρακολουθήσουν τις συζητήσεις τους οι οποίες αφορούσαν το μέλλον όλων μας. Αυτές οι κλειδαμπαρωμένες πόρτες της Συνόδου Κορυφής προκάλεσαν απογοήτευση και αίσθημα αδυναμίας, όπως εκφράστηκε από τους ειρηνικούς διαδηλωτές, οι οποίοι προσπάθησαν να στείλουν τα μηνύματά τους στους αρχηγούς κρατών και κυβερνήσεων. Δυστυχώς, μία μικρή ομάδα προβοκατόρων προκάλεσε καταστροφές και βανδαλισμούς. Οι πέτρες τις οποίες εκτόξευσαν αυτοί οι προβοκάτορες δεν απευθύνονταν κατά των αστυνομικών, αλλά κατά του συνόλου της δημοκρατικής κοινωνίας και κατά όλων όσων προσπαθούσαν να στείλουν το μήνυμά τους. Τέτοια γεγονότα μας προκαλούν μεγάλη ανησυχία.
<P>
Είναι επίσης απαράδεκτο το γεγονός ότι η αστυνομία πυροβόλησε στο ψαχνό κατά των προβοκατόρων. Διεξάγεται τη στιγμή αυτή έρευνα για να διαπιστωθεί πώς ήταν δυνατόν να συμβεί κάτι τέτοιο στη σημερινή Σουηδία.
<P>
Είμαι επίσης απογοητευμένος από τον τρόπο με τον οποίο οι ηγέτες της ΕΕ αντιδρούν στη δυσαρέσκεια η οποία επικρατεί σήμερα για την εξέλιξη της ΕΕ. Πιστεύω εξάλλου ότι αγνοήθηκε απολύτως το αποτέλεσμα του δημοψηφίσματος στην Ιρλανδία. Αντίθετα, παρουσιάζεται σαν πρόβλημα της Ιρλανδίας, ενώ στην πραγματικότητα αποτελεί φυσικά πρόβλημα ολόκληρης της ΕΕ.
<P>
Ακόμα και η πλειοψηφία του Κοινοβουλίου φαίνεται να διαπράττει σήμερα το ίδιο λάθος, καθώς απέρριψε την πρόταση του Συμβουλίου για τη σύγκλιση ενός ανοικτού βήματος και καθώς προτίθεται να συστήσει απλώς να αποτελέσει η επόμενη Διακυβερνητική Διάσκεψη μία συνέλευση. Δεν μπορώ να καταλάβω αυτή την απροθυμία να ανοίξουμε την ΕΕ, να διεξαγάγουμε έναν διάλογο με την κοινωνία των πολιτών και τους πολίτες. Τι προτίθεται να πράξει η σουηδική Προεδρία στο μέλλον προκειμένου να πείσει τους συναδέλφους ότι κάτι τέτοιο είναι απολύτως απαραίτητο;
<P>
Από τα τρία Ε, για το ζήτημα της διεύρυνσης (Enlargement) πραγματοποιήθηκε σημαντικός αγώνας και σημειώθηκε κάποια πρόοδος. Χαίρομαι πάρα, μα πάρα πολύ για το γεγονός ότι υπάρχει τη στιγμή αυτή ένα συγκεκριμένο χρονοδιάγραμμα για την ενταξιακή διαδικασία. Αντίθετα, δεν είμαι σίγουρος εάν πραγματικά πραγματοποιήθηκε πρόοδος σχετικά με την αειφόρο ανάπτυξη. Το αποτέλεσμα ήταν σίγουρα ισχνό σε σχέση με τις προσδοκίες που υπήρχαν. Η πρόταση που είχε υποβάλει η Επιτροπή ήταν καλή. Δεν ξέρω εάν για το τελικό αποτέλεσμα ευθύνεται η εξαιρετική απροθυμία των αρχηγών κρατών και κυβερνήσεων της ΕΕ να καταλάβουν τι πραγματικά σημαίνει η έννοια της αειφόρου ανάπτυξης. Πώς θα μπορέσουμε να καταλήξουμε εγκαίρως σε ένα σχέδιο και μία πολιτική διαδικασία πριν από τη Διάσκεψη Ρίο+10 στη Νότια Αφρική, εφόσον δεν έχει υποβληθεί πρόταση για συγκεκριμένα μέτρα σχετικά με τους περιβαλλοντικούς στόχους μετά από το 2010; Πώς θα τεθεί τέλος στην υπεραλίευση; Πώς θα αλλάξουμε την καταστρεπτική γεωργική πολιτική που έχουμε σήμερα; Οι ηγέτες της ΕΕ οφείλουν να αναλάβουν τις ευθύνες τους και σε παγκόσμιο επίπεδο. Θεωρώ ότι αυτό ακριβώς απαιτούν οι πολίτες της ΕΕ και του υπόλοιπου πλανήτη.
<P>
(Χειροκροτήματα)

<SPEAKER ID=8 LANGUAGE="SV" NAME="Sjφstedt">
Κυρία Πρόεδρε, η Σουηδία χαρακτηρίζεται κάποτε ως μία καλά οργανωμένη αλλά μάλλον βαρετή χώρα. Οι χαρακτηρισμοί αυτοί είναι απολύτως επιτυχείς για το εξάμηνο της σουηδικής Προεδρίας της ΕΕ.
<P>
Από οργανωτικής άποψης, η Προεδρία λειτούργησε καλά. Σουηδοί διπλωμάτες κατέβαλαν έντονες προσπάθειες για την εξεύρεση συμβιβασμών. Από πολιτικής άποψης, η Προεδρία κράτησε διακριτική στάση. Κατέβαλε κάθε δυνατή προσπάθεια για να αποδείξει ότι η Σουηδία αποτελεί πιστό μέλος της ΕΕ, τόσο απέναντι στο σύστημα της ΕΕ όσο και απέναντι στις μεγάλες χώρες που κυριαρχούν στην Ένωση. Το είδαμε αυτό με απόλυτη σαφήνεια στην περίπτωση του ιρλανδικού "όχι" στη Συνθήκη της Νίκαιας. Ο Gφran Persson δήλωσε αμέσως ότι δεν επιτρεπόταν στον ιρλανδικό λαό να κάνει χρήση του δικαιώματός του για να θέσει τέλος στο συγκεντρωτισμό και στον υπερκρατικό χαρακτήρα της ΕΕ. Η Συνθήκη της Νίκαιας παρέμενε άθικτη. Στην πράξη πρόκειται για παραβίαση του δικαιώματος των μικρών χωρών να σταματούν τροποποιήσεις της Συνθήκης εφόσον το θεωρούν αναγκαίο.
<P>
Κάποτε επιτεύχθηκαν συμβιβασμοί με κάθε τίμημα. Οι νέοι κανόνες για την πρόσβαση στα έγγραφα της Ένωσης απισχνάσθηκαν τόσο ώστε οργανώσεις δημοσιογράφων στην Ευρώπη θεώρησαν ότι οι κανόνες που ισχύουν σήμερα είναι καλύτεροι.
<P>
Στην αρχή της Προεδρίας της η Σουηδία έδωσε έμφαση στη διεύρυνση, την απασχόληση και το περιβάλλον. Η Προεδρία κατέβαλε έντονες προσπάθειες για το ζήτημα της διεύρυνσης. Διατηρήθηκαν έντονοι ρυθμοί στις διαπραγματεύσεις για την υιοθέτηση του κοινοτικού κεκτημένου από τις υποψήφιες χώρες. Ήταν σημαντικό αυτό προκειμένου να μην καθυστερήσουν οι διαπραγματεύσεις.
<P>
Η πολιτική της ΕΕ για την αύξηση της απασχόλησης χαρακτηρίζεται συχνά ως "σχέδιο της Αριστεράς" το οποίο υποτίθεται ότι αντισταθμίζει τη δεξιά πολιτική της νομισματικής ένωσης. Κατά τη Σύνοδο Κορυφής της Στοκχόλμης το ζήτημα συζητήθηκε, όμως η μόνη συγκεκριμένη απόφαση που λήφθηκε ήταν μία απόφαση για την απορύθμιση των χρηματοπιστωτικών αγορών. Ωραία αριστερή πολιτική!
<P>
Όσον αφορά το περιβάλλον, η Προεδρία αντιμετώπισε μία σειρά ατυχιών. Οι εργασίες για το σημαντικότερο περιβαλλοντικό πρόβλημα, τις κλιματικές αλλαγές, τορπιλίστηκαν στην ουσία από το νέο Πρόεδρο των ΗΠΑ. Στη Σύνοδο Κορυφής του Γκέτεμποργκ υπήρξε η δυνατότητα να υιοθετηθεί μία καλή στρατηγική για τη βιώσιμη ανάπτυξη, στο τέλος όμως είχαν αφαιρεθεί οι περισσότερες ριζοσπαστικές απαιτήσεις για το περιβάλλον από το τελικό κείμενο.
<P>
Σε ορισμένους τομείς η Προεδρία τα πήγε καλά. Εκτός από το ζήτημα της διεύρυνσης, η απόφαση για την κατάργηση των δασμών για τα προϊόντα των φτωχότερων χωρών αποτέλεσε σαφή πρόοδο. Επίσης το έργο της Προεδρίας κατά της διακίνησης γυναικών και υπέρ της ειρήνης στα Βαλκάνια είναι αξιέπαινο. Ως συνήθως όμως, πολλές από τις σημαντικές αποφάσεις λήφθηκαν κεκλεισμένων των θυρών. Η Σουηδία εργάστηκε πειθήνια υπέρ της στρατιωτικοποίησης της ΕΕ και της ουσιαστικής κατάργησης της σουηδικής ουδετερότητας.
<P>
Κατά τη διάρκεια της Προεδρίας της, η Σουηδία και οι άλλες βόρειες χώρες εντάχθηκαν στη συμφωνία Σένγκεν, η οποία αποτελεί το σημαντικότερο εργαλείο που διαθέτει η ΕΕ προκειμένου να υψώνει νέα, στεγανά σύνορα απέναντι σε όσους βρίσκονται έξω από αυτή. Το ζήτημα αυτό αποτελεί πραγματική κηλίδα στο έργο της σουηδικής Προεδρίας. Η Σουηδία ψήφισε υπέρ της πρότασης για την επιβολή προστίμων κατά των υπεύθυνων μεταφορέων λαθρομεταναστών, πρόταση η οποία κατά κάποιο τρόπο ιδιωτικοποιεί την πολιτική για το άσυλο και συνεπάγεται την επιβολή κυρώσεων σε αεροπορικές εταιρείες και άλλους μεταφορείς εφόσον δεν εντοπίζουν τους πρόσφυγες οι οποίοι δεν φέρουν τα απαραίτητα έγγραφα κατά τη μετάβασή τους στην ΕΕ. Ο Gφran Persson εκφράστηκε κατά την έναρξη της σουηδικής Προεδρίας εδώ στο Κοινοβούλιο υπέρ μίας αλληλέγγυας πολιτικής για τη μετανάστευση. Πραγματικά λυπούμαστε που η κυβέρνηση στη συνέχεια έπραξε το ακριβώς αντίθετο.
<P>
Λίγα λόγια, τέλος, για το Γκέτεμποργκ. Εκεί εκμεταλλεύτηκαν την ευκαιρία ορισμένες ακραίες ομάδες προκειμένου να επιτεθούν κατά της αστυνομίας και να διαπράξουν σημαντικούς βανδαλισμούς. Ασχέτως των στόχων που διατείνονται ότι έχουν αυτές οι ομάδες, οι πράξεις τους είναι απολύτως απαράδεκτες. Οι λιθοβολισμοί και οι βανδαλισμοί δεν αποτελούν πολιτική, αποτελούν εγκληματικές πράξεις. Δεν θα πρέπει όμως να λησμονούμε ότι στο Γκέτεμποργκ διαδήλωσαν δεκάδες χιλιάδες πολίτες ειρηνικά και με αξιοπρέπεια υπέρ μίας Ευρώπης καλύτερης από τη σημερινή ΕΕ της ΟΝΕ και του Σένγκεν. Η φωνή 50 000 ανθρώπων είναι δυνατότερη από τους βανδαλισμούς 300 ταραξιών!

<SPEAKER ID=9 LANGUAGE="FR" NAME="Le Pen">
Κυρία Πρόεδρε, κύριε Πρόεδρε του Συμβουλίου, κυρίες, κύριοι, στο Γκέτεμποργκ έγινε πολύς λόγος για "αειφόρο ανάπτυξη" , έννοια κατεξοχήν νεφελώδη, αλλά του συρμού. Δεν τίθεται αμφιβολία για το ότι πρέπει να χαιρόμαστε για τη θέληση των κρατών μελών να εισαγάγουν ανησυχίες για τη δημόσια υγεία και το περιβάλλον σε όλες τις πολιτικές που επιβάλλουν οι Βρυξέλλες. Μετά τις τρελές αγελάδες και τον αφθώδη πυρετό, ας αναγνωρίσουμε ότι ήταν πια καιρός για κάτι τέτοιο.
<P>
Η επιμονή για την παρουσίαση του πρωτοκόλλου του Κυότο και του μελλοντικού παγκόσμιου συμφώνου ως πανάκειας, είναι, αντίθετα, φάρσα. Πρόκειται για μια αγορά κορόιδων με μόνο πελάτη την Ευρώπη, ένα είδος νέου λυγμού των λευκών που κατηγορούν αποκλειστικά και μόνο τον εαυτό τους για την υποβάθμιση του πλανήτη. Ούτε η Κίνα ούτε η Ινδία θα συμμετάσχουν γιατί εκείνες ευνοούν την ανάπτυξη, τη μεγέθυνση και τη βιομηχανοποίηση. Μοιάζει περίπου με τον αμερικανικό τρόπο προσέγγισης, τη στιγμή που η μεγέθυνση επιβραδύνεται λόγω του αυξημένου διεθνούς ανταγωνισμού.
<P>
Κατά δεύτερο λόγο, δεν πρόκειται να βρείτε αρκετά σκληρά λόγια για να καταδικάσετε τις βίαιες διαδηλώσεις που έδωσαν τον ρυθμό της Συνόδου Κορυφής. Είναι κρίμα που λησμονούμε αυτό τον τόνο αγανάκτησης όταν πρόκειται να καταδικάσουμε την καθημερινή βία και ανασφάλεια των οποίων πέφτουν θύματα εκατομμύρια συμπολίτες μας.
<P>
Οι ευρωπαϊκές κυβερνήσεις - ιδιαίτερα η γαλλική - δεν είναι ικανές να διασφαλίσουν την προστασία του ίδιου τους του πληθυσμού. Η πολιτική μετανάστευσης, η κουλτούρα της δικαιολογίας, η υπεράσπιση των δικαιωμάτων του κάθε αλήτη στο όνομα των ανθρωπίνων δικαιωμάτων, η κατάργηση της θανατικής ποινής αποτελούν παράγοντες που γενούν την εγκληματικότητα. Αντί αυτού, δείχνουμε με το δάχτυλο μια χούφτα αριστεριστές, τους οποίους κατά περίεργο τρόπο, εξάλλου, ο κ. Crespo βάπτισε φασίστες - εκτός και αν ο κ. Crespo δεν ήθελε να αναγνωρίσει ότι, πράγματι, ο φασισμός έχει τις ρίζες του στο σοσιαλισμό, αφού όλοι οι ηγέτες του προτού γίνουν φασίστες, υπήρξαν σοσιαλιστές.
<P>
Είναι σκανδαλώδες, τέλος, το γεγονός ότι κανείς δεν ενοχλείται από την απολυταρχική γραμμή που ακολουθούν τα θεσμικά ευρωπαϊκά όργανα. Μόνον εδώ θέλουμε να πιέσουμε συστηματικά τους λαούς να επιστρέφουν στις κάλπες όταν το αποτέλεσμα μιας ψηφοφορίας δεν είναι ικανοποιητικό. Κάτω από την απειλή, η Δανία υποχώρησε το 1992. Η Αυστρία αρνήθηκε να το κάνει, δικαιολογημένα. Οι Ιρλανδοί πρέπει να αντισταθούν: το "όχι" τους, εκ των πραγμάτων και εκ του νόμου, σημαίνει το τέλος της Συνθήκης της Νίκαιας. Όλοι οι λαοί που δεν ερωτώνται - και δεν θα ερωτηθούν από το φόβο μιας αρνητικής απάντησης - είναι αλληλέγγυοι με αυτούς.

<SPEAKER ID=10 LANGUAGE="DA" NAME="Bonde">
Κυρία Πρόεδρε, κύριε Πρωθυπουργέ, εύγε στον κ. Gφran Persson και τη Σουηδία για μια ικανότατη Προεδρία. Με την ιστοσελίδα σας θεσπίσατε ένα καινούργιο πρότυπο διαφάνειας, ωστόσο η υπογραφή της Σουηδίας στον κανονισμό διαφάνειας σημαίνει ότι η ΕΕ είναι αυτή που πλέον αποφασίζει τι έγγραφα μπορείτε να δημοσιοποιείτε στη Στοκχόλμη. Ζήτησα τα πρακτικά των συναντήσεων για τη διαφάνεια. Ούτε μία φορά δεν τολμήσατε να τα προσκομίσετε. Διότι θα δείξουν βέβαια ότι η Γαλλία, η Γερμανία και η Ισπανία είναι κατά της διαφάνειας και θα προκύψει με σαφήνεια ότι οι τρεις κυβερνήσεις πιέζονται από τους λαϊκά εκλεγμένους και τους εκλογείς να ψηφίσουν υπέρ της διαφάνειας στην οποία στόχευε η Σουηδία. Στο συγκεκριμένο θέμα η Σουηδία διέπραξε μια ιστορική αμέλεια.
<P>
Η Σουηδία παραβίασε επίσης τη Συνθήκη θεσπίζοντας την ειδική πλειοψηφία ως μέθοδο λήψης αποφάσεων κατά τις μελλοντικές τροποποιήσεις των κανόνων εμπιστευτικότητας. Πριν από την παράνομη ψήφιση της 19ης Μαρτίου, οι αλλαγές μπορούσαν να ψηφιστούν από 8 από τα 15 κράτη, πράγμα ήδη δύσκολο. Τώρα οι αλλαγές μπορούν να παρεμποδιστούν από τη Γαλλία, τη Γερμανία και την Ισπανία, παρότι εμείς μπορεί να έχουμε πείσει όλες τις υπόλοιπες 12 χώρες ότι πρόκειται για αλλαγές προς το καλύτερο. Το Κοινοβούλιο έχει προσαγάγει το Συμβούλιο σε δίκη επ' αυτού. Είναι επονείδιστο για μια σουηδική Προεδρία να είναι υπόδικος για παραβίαση της Συνθήκης όσον αφορά το θέμα της διαφάνειας.
<P>
Θα ήθελα επίσης να επικρίνω τη στάση της αστυνομίας στο Γκέτεμποργκ. Διαδηλωτές φορώντας κουκούλες εκσφενδόνιζαν πέτρες κατά της αστυνομίας και έσπαζαν βιτρίνες χωρίς να συλληφθούν. Αντιθέτως ειρηνικοί διαδηλωτές προσάχθηκαν στα τμήματα για κράτηση με το που έφτασαν στο λιμάνι. Δεν τους επιτράπηκε να συμμετάσχουν σε ειρηνικές διαδηλώσεις. Πρέπει να μάθουμε κάτι από αυτό. Να κάνουμε διάλογο με τους ειρηνικούς διαδηλωτές που χρησιμοποιούν επιχειρήματα. Να πούμε σε όσους χρησιμοποιούν βία ότι μια πέτρα στο παράθυρο κάποιου μπορεί να είναι απόπειρα δολοφονίας. Όσοι από εμάς επιθυμούμε να διαδηλώνουμε ειρηνικά πρέπει επίσης να μάθουμε από τις μάχες. Όσοι κυκλοφορούν με κουκούλες πρέπει να πεταχτούν έξω από τις διαδηλώσεις. Οι ειρηνικοί διαδηλωτές δεν πρέπει ποτέ να συγχέονται με τους εγκληματίες. Δεν υπάρχει καμία δικαιολογία για τη βία, αλλά υπάρχουν καλοί λόγοι για περισυλλογή και περίσκεψη. Γιατί τόσοι πολλοί νέοι έχουν χάσει κάθε ελπίδα ότι μπορούν να επηρεάσουν τις αποφάσεις με επιχειρήματα; Γιατί τα ΜΜΕ αναφέρονται περισσότερο σε όσους κραδαίνουν πέτρες αντί σε όσους χρησιμοποιούν επιχειρήματα; Γιατί σε γενικές γραμμές κανένα ευρωπαϊκό ΜΜΕ δεν κάλυψε τις πολλές σοβαρές συναντήσεις για διάλογο που αφορούσαν τη Σύνοδο Κορυφής του Γκέτεμποργκ;

<SPEAKER ID=11 LANGUAGE="DE" NAME="Raschhofer">
Κυρία Πρόεδρε, κύριε Πρωθυπουργέ, η Σουηδία άσκησε για πρώτη φορά την Προεδρία της Ένωσης. Αυτό δεν ήταν μια απλή διαδικασία. Ως Αυστριακή το γνωρίζω αυτό. Οι στόχοι ήταν φιλόδοξοι. Η Προεδρία του Συμβουλίου επικεντρώθηκε σε ορισμένες προτεραιότητες ακολουθώντας το δόγμα: κάνοντας λιγότερα πετυχαίνονται εν τέλει περισσότερα. Όσον αφορά μάλιστα την πορεία προς τη διεύρυνση της Ένωσης συντελέστηκαν σημαντικά βήματα προόδου. Όσον αφορά μάλιστα τα κεφάλαια που αφορούν την ελεύθερη κυκλοφορία προσώπων και την ελεύθερη παροχή υπηρεσιών κατέστη δυνατή η επίτευξη συμφωνίας. Για την επιτυχία σας αυτή θα ήθελα να εκφράσω τα συγχαρητήρια μου.
<P>
Σε ένα όμως σημείο δεν συμφωνώ με τους σχολιαστές των εφημερίδων. Το να πουλάει κανείς τον καθορισμό συγκεκριμένων δεδομένων για την ένταξη ως μεγάλη επιτυχία, δεν θεωρώ ότι είναι σοβαρό. Υπάρχουν πολυάριθμα ανοικτά ζητήματα, τα οποία εξακολουθούν όπως και παλαιότερα να παραμένουν άλυτα. Μετά το ιρλανδικό δημοψήφισμα η διαδικασία επικύρωσης της Συνθήκης της Νίκαιας είναι πλέον αβέβαιη. Το εάν η Νίκαια αποτελέσει προϋπόθεση εκ των ων ουκ άνευ για τη διεύρυνση, επ' αυτού διεξήχθη συζήτηση. Ο ιρλανδικός λαός εξέπεμψε ωστόσο ένα σαφές μήνυμα, ότι δηλαδή η συζήτηση σχετικά με το μέλλον της Ένωσης δεν πρόκειται να χαράσσεται πλέον ερήμην των πολιτών πίσω από κλειστές θύρες, αλλά πρέπει να διαμορφώνεται απευθείας από τους ανθρώπους.
<P>
Στόχος της Συνόδου Κορυφής στο Γκέτεμποργκ ήταν η εκπόνηση στρατηγικής για την αειφόρο ανάπτυξη. Η προσήλωση του Συμβουλίου στο να μετατεθεί η κυκλοφορία στο σιδηρόδρομο καθώς και η προώθηση της πλήρους "ενσωμάτωσης" του εξωτερικού κόστους, θεωρώ ότι είναι μια σημαντική διευκρίνιση. Η Κοινότητα πρόκειται σύντομα να έχει την ευκαιρία να κάνει πράξει τις προφορικές τις εξαγγελίες. Οι επικείμενες διαπραγματεύσεις στο πλαίσιο της λήξης της σύμβασης διαμετακόμισης με την Αυστρία θα αποτελούσαν στην προκειμένη περίπτωση μια πρώτης τάξεως ευκαιρία.

<SPEAKER ID=12 LANGUAGE="SV" NAME="Carlsson, Gunilla">
Κυρία Πρόεδρε, λυπούμαστε που η σημερινή συζήτηση σχετικά με τη σουηδική Προεδρία - ήταν η πρώτη φορά που την ανέλαβε η χώρα μας, με ό,τι αυτό συνεπάγεται - χρειάστηκε να αρχίσει διαπιστώνοντας ότι υπάρχει ο κίνδυνος η Προεδρία αυτή να μείνει στην ιστορία εξαιτίας των λιθοβολούντων αναρχικών οι οποίοι προσπάθησαν να διαταράξουν τη Σύνοδο Κορυφής και κατέστρεψαν ανηλεώς την όμορφη κεντρική λεωφόρο και τις καλές προθέσεις του Γκέτεμποργκ.
<P>
Τα πλεονεκτήματα και τα κέρδη που η συνεργασία μεταξύ των κρατών μελών φέρνει στους πολίτες μπήκαν στο περιθώριο, ενώ η βία και οι χούλιγκανς μονοπώλησαν τους προβολείς της δημοσιότητας. Γνωρίζω ότι σχεδόν όλοι εδώ στην αίθουσα συμμερίζονται τις ανησυχίες μου, θα ήταν όμως ασφαλέστερο για το μέλλον της δημοκρατίας εάν μπορούσαμε να συμφωνήσουμε απολύτως.
<P>
Πιστεύω ότι η σουηδική Προεδρία θα πρέπει να μείνει στην Ιστορία όχι εξαιτίας των ταραξιών αλλά εξαιτίας των προσπαθειών που πραγματοποίησε για τη διεύρυνση. Η εξασφάλιση και η διεύρυνση της ελευθερίας και της δημοκρατίας στην Ευρώπη προκειμένου αυτές να καλύπτουν τα κράτη της Ανατολικής Ευρώπης τα οποία βρίσκονταν υπό κομμουνιστική κατοχή στο παρελθόν αποτελεί τον απολύτως σημαντικότερο στόχο της ευρωπαϊκής συνεργασίας. Παράλληλα με τη διαδικασία για τη διεύρυνση διεξάγεται μία κλιμακούμενη συζήτηση στην οποία αναλύονται τα μεγάλα προβλήματα που αφορούν το μέλλον της ευρωπαϊκής συνεργασίας. Κάποτε δίνεται περισσότερη έμφαση στο πώς θα πρέπει να οργανωθούν οι διαδικασίες λήψης αποφάσεων από ό,τι στο τι θα πρέπει να αποτελέσει το αντικείμενο της συνεργασίας και πού δεν θα πρέπει να αναμιγνύεται η ΕΕ. Πιστεύω ότι πολύ συχνά αγνοούμε τους πολίτες και τα καθημερινά τους προβλήματα.
<P>
Το ιρλανδικό "όχι" στη Συνθήκη της Νίκαιας αποτελεί ένα δίδαγμα για όλους εμάς και δεν αφορά μόνο την ιρλανδική κυβέρνηση. Η συζήτηση για το μέλλον της ΕΕ πρέπει να δώσει περισσότερο έμφαση στις αρχές και στις θεμελιώδεις αξίες μας. Για τον λόγο αυτό δεν αρκούν όσα λέμε και κάνουμε εδώ, το σημαντικό είναι να συζητούμε περισσότερο με τους ψηφοφόρους μας.
<P>
Θεωρώ σημαντικό για παράδειγμα να αξιοποιήσουμε στην πατρίδα μου το ενδιαφέρον που ενέπνευσε η Προεδρία στους πολίτες. Υπάρχει τώρα η δυνατότητα να διεξαγάγουμε μία συζήτηση για το μέλλον της Ευρώπης, συζήτηση για την οποία πρέπει να ενδιαφερθούν οι πολίτες, όπως υπογράμμισε και ο κ. Πρωθυπουργός. Αυτό σημαίνει ότι η Σουηδία οφείλει τώρα να συζητήσει το ζήτημα του ευρώ. Το κοινό νόμισμα είναι τόσο θεμελιώδες για τη συνεργασία στην ΕΕ ώστε το Σοσιαλδημοκρατικό Κόμμα και η σουηδική κυβέρνηση οφείλουν να αναλάβουν τις ευθύνες τους για την ένταξη της Σουηδίας στην ΟΝΕ.
<P>
Σε άλλες χώρες θα πρέπει να δοθεί έμφαση σε άλλα ζητήματα. Θεωρώ σημαντικό να κινητοποιηθούν οι φιλοευρωπαϊκές δυνάμεις προκειμένου να επικρατήσουν οι ελεύθερες αγορές και να ανοιχτεί περισσότερο η Ευρώπη στον κόσμο. Σε διάφορα κράτη μέλη θα πρέπει οι φιλοευρωπαϊκές δυνάμεις να αναλάβουν περισσότερες ευθύνες προκειμένου η διεύρυνση να αποτελέσει πραγματικότητα.
<P>
Καθώς η σουηδική Προεδρία είχε στόχο να αποτελέσει Προεδρία ολόκληρης της Ένωσης, ήταν εξαιρετικά σημαντικό το γεγονός ότι σημειώθηκε αποφασιστική πρόοδος στις ενταξιακές διαπραγματεύσεις. Για το γεγονός ότι δεν επιδείχθηκε περισσότερος ενθουσιασμός και περισσότερο θάρρος δεν ευθύνεται κατά πρώτο λόγο η σουηδική Προεδρία. Αλλοι έβαλαν τροχοπέδη στις διαδικασίες. Ελπίζω για το λόγο αυτό ότι το αποτέλεσμα των διαπραγματεύσεων ενίσχυσε την προοπτική μίας επιτυχούς διεύρυνσης και ότι τα δυσκολότερα προβλήματα που παραμένουν, η γεωργική και η περιφερειακή πολιτική, δεν θα αποτελέσουν εμπόδιο για την καταληκτική ημερομηνία που αποφασίστηκε στο Γκέτεμποργκ. Ας φροντίσουμε όλοι μας ώστε αυτές οι συγκεκριμένες αποφάσεις να επισκιάσουν τους λιθοβολισμούς και τον χουλιγκανισμό των αριστερών εξτρεμιστών! Ας εργαστούμε όλοι μαζί για να μην επικρατήσει το κοινοβούλιο του δρόμου!

<SPEAKER ID=13 LANGUAGE="SV" NAME="Andersson">
Κυρία Πρόεδρε, στο αεροπλάνο καθ' οδόν προς την πατρίδα μου διάβασα την προηγούμενη εβδομάδα μία σουηδική οικονομική εφημερίδα, την Dagens Industri, η οποία δεν συνηθίζει να επιδαψιλεύει επαίνους στη σουηδική κυβέρνηση. Η εφημερίδα αυτή βαθμολόγησε τη σουηδική Προεδρία με τον πηχυαίο τίτλο "Δέκα με τόνο" . Το ίδιο ακριβώς θα έλεγα και εγώ.
<P>
Η σουηδική Προεδρία είχε τρεις σημαντικούς στόχους. Έγινε πολύς λόγος για τη διεύρυνση. Δεν υπάρχει αμφιβολία ότι το ζήτημα αυτό αντιμετωπίστηκε πάρα πολύ καλά. Το σημαντικό από εδώ και στο εξής για το Κοινοβούλιο, για τη Σουηδία και τα άλλα κράτη μέλη είναι να διατηρήσουμε τους ταχείς ρυθμούς ώστε να ανταποκριθούμε στους στόχους που έχουμε θέσει.
<P>
Όσον αφορά την απασχόληση, το αποτέλεσμα δεν ήταν ίσως σπουδαίο. Οι απορυθμίσεις σίγουρα δεν ήταν μεγάλης κλίμακας, πολλά μέλη της Δεξιάς απογοητεύτηκαν από το γεγονός ότι δεν αποφασίστηκαν αρκετές απορυθμίσεις. Στόχος ήταν να δοθεί παραπέρα η σκυτάλη στη σημαντική διαδικασία για την απασχόληση και την ανάπτυξη. Καθορίστηκαν αρκετοί νέοι στόχοι όπως π.χ. για την οικογενειακή πολιτική και τους ηλικιωμένους εργαζομένους. Μόνο ένα μικρό μέρος από αυτούς συμμετέχουν σήμερα στην αγορά εργασίας, κάτι που θα πρέπει να αλλάξει στο μέλλον.
<P>
Όσον αφορά την αειφόρο ανάπτυξη, θα πρέπει να την προσεγγίσουμε από δύο προοπτικές. Καταρχάς θα πρέπει να συγκρίνουμε τις αποφάσεις που λήφθηκαν με το έγγραφο της Επιτροπής, και είναι σαφές ότι από αυτή την προοπτική δεν σημειώσαμε πραγματική πρόοδο. Δεύτερον, σε σχέση με τη σημερινή κατάσταση. Έχουν πραγματοποιηθεί σαφείς βελτιώσεις και το σημαντικότερο είναι ότι τα περιβαλλοντικά προβλήματα περιλήφθηκαν στη διαδικασία της Λισαβόνας. Ποιο είναι το πρόβλημα με τα ζητήματα του περιβάλλοντος σήμερα; Το πρόβλημα είναι ότι βρίσκονται στο περιθώριο, ότι τους δίνεται πάντοτε η τελευταία θέση. Από εδώ και στο εξής θα εξετάζονται από κοινού με την οικονομική και κοινωνική πολιτική κάθε χρόνο σε μία συνεχή διαδικασία. Πρόκειται αναμφίβολα για πρόοδο.
<P>
Θα ήθελα επίσης να αναφερθώ και στις ευθύνες μας σε παγκόσμιο επίπεδο. Στο πλαίσιο αυτό υπογραμμίστηκε η πολιτική για τις μεταφορές, για τη γεωργία και την αλιεία. Εγώ θα προσέθετα τη διαφάνεια, την ενημέρωση και τη διαβούλευση με τους εργαζομένους και κυρίως την εξωτερική πολιτική και την πολιτική ασφάλειας. Για τα ζητήματα αυτά θα ήθελα να εκφράσω την ικανοποίησή μου για το γεγονός ότι η Σουηδία ανέλαβε τόσο σημαντικές ευθύνες. Χαίρομαι επίσης που ο σουηδικός λαός συνειδητοποίησε ότι δεν πρόκειται για στρατιωτικοποίηση αλλά, αντίθετα, στόχος είναι η επιβολή της ειρήνης και της σταθερότητας στην Ευρώπη του μέλλοντος και στις γειτονικές της περιοχές. Για το ζήτημα αυτό υπάρχει εξαιρετικά υψηλή λαϊκή υποστήριξη σύμφωνα με τις δημοσκοπήσεις που έγιναν στη Σουηδία.
<P>
Η συζήτηση για το μέλλον της Ευρώπης. Συνέλευση; Ναι, όμως αυτή δεν αρκεί. Θα πρέπει να διευρύνουμε τη συζήτηση πέρα από τα όρια μίας συνέλευσης προκειμένου να συζητήσουμε με την κοινωνία των πολιτών. Για να συζητήσουμε με την κοινωνία των πολιτών θα πρέπει να κάνουμε αυτό που ανέφερε ο Πρωθυπουργός κ. Persson. Δεν μπορούμε να αρχίσουμε με τα θεσμικά ζητήματα, αντίθετα θα πρέπει να συζητήσουμε καταρχάς τι θέλουμε να επιτύχει η ΕΕ σε πέντε, δέκα, δεκαπέντε χρόνια και πώς θέλουμε να το επιτύχει αυτό. Τα θεσμικά ζητήματα μπορούν να συζητηθούν στο τέλος.
<P>
Η Ιρλανδία τώρα. Οφείλουμε να τη σεβαστούμε, όμως πρέπει να σεβαστούμε και τα άλλα κράτη μέλη. Υποστηρίζουν ορισμένοι ότι θα πρέπει τώρα να σταματήσουμε τις προσπάθειές μας! Δεν θα πρέπει το σουηδικό κοινοβούλιο και τα άλλα κοινοβούλια των κρατών μελών να συζητήσουν τη Συνθήκη της Νίκαιας; Ωραία ιδέα για τη δημοκρατία έχουν αυτοί που ζητούν να σταματήσουμε αυτομάτως τις προσπάθειές μας επειδή ο ιρλανδικός λαός είπε όχι στη Νίκαια! Οι άλλοι λαοί δεν έχουν άραγε το δικαίωμα να συζητήσουν το ζήτημα στα κοινοβούλιά τους ή όπως αυτοί επιθυμούν; Ας δούμε το 2002 ποιο θα είναι το τελικό αποτέλεσμα και τότε ας αποφασίσει ο ιρλανδικός λαός πώς κρίνει την κατάσταση.
<P>
Τέλος, περί των ταραχών. Υποστηρίζω απολύτως αυτά που ανέφερε ο κ. Enrique Barσn Crespo. Θα πρέπει να διακρίνουμε μεταξύ των ελάχιστων λιθοβολούντων και των διαδηλωτών οι οποίοι ήθελαν να εκφράσουν τις απόψεις τους για τη συνέχιση του έργου της ΕΕ. Θα πρέπει να δώσουμε ώθηση στη συζήτηση με την κοινωνία των πολιτών, οφείλουμε όμως να είμαστε αποφασιστικοί απέναντι σε αυτούς οι οποίοι έχουν ως μόνο επιχείρημα τις πέτρες που εκτοξεύουν.

<SPEAKER ID=14 LANGUAGE="IT" NAME="Rutelli">
Κυρία Πρόεδρε, συμμερίζομαι και εγώ την εκτίμηση για τη σουηδική Προεδρία, για τον τρόπο που ανέπτυξε το θεσμικό σχέδιο της Ένωσης και κυρίως για τη συμβολή της υπέρ της διεύρυνσης. Πιστεύω ότι για πρώτη φορά πολλοί Ευρωπαίοι συνειδητοποίησαν ότι θα μπορέσουμε να ξαναβρεθούμε σε αυτό το Κοινοβούλιο, σε τρία μόλις χρόνια, εκπροσωπώντας 25 ευρωπαϊκές χώρες. Γνωρίζουμε όμως επίσης ποια είναι τα προβλήματα που γεννώνται, όχι μόνο εξαιτίας της ετυμηγορίας για αναβολή του ιρλανδικού δημοψηφίσματος, αλλά και εξαιτίας μίας αυξανόμενης δυσκολίας να κάνουμε τους ευρωπαίους πολίτες συμμέτοχους στον σχεδιασμό της Ευρώπης του μέλλοντος.
<P>
Η άποψή μου είναι απλή: οφείλουμε να δώσουμε μια νέα ώθηση στη συμμαχία Κοινοβουλίου και Επιτροπής, και πιστεύω ότι και η Επιτροπή πρέπει - και εδώ επαναλαμβάνω την πλήρη εμπιστοσύνη μου στον Πρόεδρο Πρόντι και στους Επιτρόπους - να αποδείξει ότι είναι ικανή να διαχειρισθεί τους φακέλους της και να συγκλίνει σε ένα κοινό όραμα. Το Σώμα πρέπει να είναι περισσότερο υπερήφανο, διότι εκπροσωπεί μια δημοκρατική πραγματικότητα που ετοιμάζεται να υποδεχθεί στους κόλπους της μισό δισεκατομμύριο ανθρώπους, την στιγμή ακριβώς μάλιστα που ένα μεγάλο μερίδιο της παγκόσμιας κοινής γνώμης τοποθετείται κριτικά έναντι της παγκοσμιοποίησης. Εμείς αποτελούμε το πρώτο παράδειγμα υπερεθνικής εξουσίας που εξακολουθεί να αυξάνεται, και αυτό, κυρία Πρόεδρε, οφείλουμε να το επαναβεβαιώσουμε: αυτή είναι η συμβολή της Ευρώπης στο μέλλον της παγκόσμιας κυβέρνησης.
<P>
Θέλω επίσης να εκφράσω την εκτίμησή μου για την αποφασιστικότητα με την οποία η σουηδική Προεδρία διατήρησε αταλάντευτη την ευρωπαϊκή θέση για το περιβάλλον, επανέλαβε το περιεχόμενο των συμφωνιών του Κυότο που δεν μετρούν μόνο εξαιτίας των κανόνων, αλλά και λόγω της αρχικής ώθησης υπέρ της επιστημονικής έρευνας, των τεχνολογικών καινοτομιών, της βιομηχανικής ανταγωνιστικότητας, ερμηνεύοντάς την - όπως άλλωστε υπενθύμισε και η Επίτροπος Wallstrφm - στο πλαίσιο της ευρωπαϊκής στρατηγικής για την αειφόρο ανάπτυξη.
<P>
Τέλος, θέλω να εκφράσω, μία ημέρα νωρίτερα, τις ευχές μου και την εμπιστοσύνη μου στη βελγική Προεδρία, στην Προεδρία μίας χώρας που υπήρξε εκ των θεμελιωτών της Ευρώπης. Μέσω της βελγικής κυβέρνησης θα μπορέσουμε να βοηθήσουμε με φρεσκάδα και θάρρος, στη διάρκεια των επομένων μηνών, εκείνη τη διαδικασία που θα μας επιτρέψει να έχουμε μία Ευρώπη των 25 σε μόλις τρία χρόνια, αλλά και μία Ευρώπη πιο δημοκρατική και σαφώς πλησιέστερη στην αρχή της επικουρικότητας, κυρία Πρόεδρε.
<P>
Πολλοί Eυρωπαίοι, και μεταξύ αυτών και όσοι ψήφισαν κατά στο ιρλανδικό δημοψήφισμα, μας ζητούν να μειώσουμε τις υπερβολικές ρυθμίσεις. Κατά βάθος, ζητούν από την Ευρώπη να αντιμετωπίσει με καλύτερο τρόπο τις στρατηγικές προτεραιότητες και να κάνει επιτέλους λιγότερα πράγματα ήσσονος σημασίας.

<SPEAKER ID=15 NAME="Evans, Jillian">
Κυρία Πρόεδρε, όπως έχουν πει και πολλοί άλλοι συνάδελφοι, μία από τις πιο ανησυχητικές πλευρές της βίας στο Γκέτεμποργκ είναι ότι απέσπασε την προσοχή από την ενέργεια πολλών ανθρώπων που βρίσκονταν εκεί για να διαδηλώσουν ειρηνικά με σκοπό να γνωστοποιήσουν τις εύλογες ανησυχίες τους στους πολιτικούς ηγέτες. Η βία επισκίασε το αληθινό μήνυμα που εξέφρασαν οι πραγματικοί διαδηλωτές έξω από το χώρο διεξαγωγής της Συνόδου Κορυφής, το οποίο ήταν ότι οι πολίτες θέλουν να συμμετέχουν πιο ενεργά στη διαδικασία οικοδόμησης της Ευρώπης του μέλλοντος. Θέλουν να λαμβάνουν μέρος σε μία πραγματική δημόσια πολιτική συζήτηση.
<P>
Η διαδικασία μετά τη Νίκαια και η Συνέλευση έχουν μεγάλη σημασία για την επίτευξη μίας γνήσιας δημοκρατικής μεταρρύθμισης και για τη συμμετοχή των ευρωπαίων πολιτών σε αυτή. Παρακινούμε την επιτροπή που σχηματίστηκε στο Γκέτεμποργκ να προχωρήσει τις ενταξιακές διαπραγματεύσεις, ώστε οι πιο νέες χώρες μέλη να συμμετάσχουν στις εκλογές του 2004.
<P>
Επίσης, επιδοκιμάζουμε την καθιέρωση μίας ευρωπαϊκής στρατηγικής αειφόρου ανάπτυξης, αν και με πολύ πιο αποδυναμωμένη μορφή από αυτήν που αρχικά παρουσίασε η Επιτροπή, η οποία περιλάμβανε φιλόδοξους στόχους και συγκεκριμένα μέτρα. Η αειφόρος ανάπτυξη αφορά τους ανθρώπους: τις οικονομικές και κοινωνικές ανάγκες τους καθώς και τη διατήρηση του περιβάλλοντος. Η εφαρμογή αυτού του μέτρου έχει πολύ μεγάλες επιπτώσεις. Δεν μπορούμε να λεηλατούμε συνεχώς τους φυσικούς πόρους μας και στη συνέχεια να ζητούμε από την επιστήμη και την τεχνολογία να διορθώσουν την ζημιά. Χρειαζόμαστε μία νέα προσέγγιση.
<P>
Ο κ. Persson αναφέρθηκε στη σημασία της καθιέρωσης διαδικασιών. Η ευρωπαϊκή Σύνοδος Κορυφής το 1998 στο Κάρντιφ υιοθέτησε την λεγόμενη "Διαδικασία του Κάρντιφ" , ενσωματώνοντας τα περιβαλλοντικά ζητήματα σε όλες τις περιοχές της πολιτικής της Ευρωπαϊκής Ένωσης, ως πρώτο βήμα προς μία αειφόρο ανάπτυξη. Στο Γκέτεμποργκ δεν έγινε το δεύτερο μεγάλο βήμα από πρακτικής άποψης, ύστερα από την "Διαδικασία του Κάρντιφ" , αλλά ο σημαντικός συνδετικός κρίκος υπάρχει, και η στρατηγική μπορεί να θεμελιωθεί σε αυτόν. Ας ελπίσουμε ότι αυτό θα συμβεί και ότι θα σημειωθεί πρόοδος στις εαρινές Συνόδους Κορυφής από εδώ και στο εξής. Αυτό είναι απαραίτητο για να μπορέσει η Ευρωπαϊκή Ένωση να παίξει σημαντικό ρόλο στην Παγκόσμια Διάσκεψη Κορυφής του Ρίο+10 το 2002.
<P>
Μία άλλη ευχάριστη απόφαση που λήφθηκε στο Γκέτεμποργκ ήταν το σχέδιο για την κύρωση του Πρωτοκόλλου του Κυότο, ακόμη και χωρίς την συμμετοχή των ΗΠΑ, πριν από τη Διάσκεψη Ρίο+10. Αυτό θα αποτελέσει ένα ξεκάθαρο μήνυμα, όχι μόνο για τις Ηνωμένες Πολιτείες αλλά και για τον υπόλοιπο κόσμο, σχετικά με την δέσμευσή μας σε αυτόν τον στόχο και με την απόφασή μας να καταπολεμήσουμε την αλλαγή του κλίματος.

<SPEAKER ID=16 LANGUAGE="DE" NAME="Kaufmann">
Κυρία Πρόεδρε, κύριε Προεδρεύοντα του Συμβουλίου, οι εικόνες του Γκέτεμποργκ ήταν τρομακτικές. Βανδαλισμοί, τυφλή καταστροφική μανία, εγκληματική βία - όλα αυτά πρέπει να καταδικαστούν και καταδικάζονται με κατηγορηματικό τρόπο από την κοινοβουλευτική μου ομάδα. Κάτι τέτοιο δεν επιτρέπεται να επαναληφθεί! Οι άνθρωποι οι οποίοι θέλουν να εκφράσουν τη γνώμη τους, οι οποίοι θέλουν να ασκήσουν το δικαίωμα της διαδήλωσης ή ακόμη να διαμαρτυρηθούν κατά πολιτικών αποφάσεων, πρέπει να είναι σε θέση και μελλοντικά να το πράττουν με απόλυτα ειρηνικό τρόπο, όπως άλλωστε το έπραξαν οι περίπου 20 000 ειρηνικοί διαδηλωτές στο Γκέτεμποργκ.
<P>
Οι ενδιαφερόμενοι πολίτες θα εξακολουθήσουν και στο μέλλον να θεωρούν τις ευρωπαϊκές Συνόδους Κορυφής ως μια πολιτική ευκαιρία για να εκφράσουν τις απόψεις και τις προσδοκίες τους, κάτι που είναι καλό, επειδή κατά τη διάρκεια της δημοκρατικής ανοικοδόμησης της Ευρώπης πρέπει να λαμβάνονται περισσότερο υπόψη τα συμφέροντα των πολιτών. Η πολιτική και οι κυβερνήσεις εν τέλει δεν επιτρέπεται πλέον να ενεργούν ερήμην των πολιτών.
<P>
Η σουηδική Προεδρία κατέβαλε μεγάλες προσπάθειες στο συγκεκριμένο θέμα. Προσπάθησε να αντιμετωπίσει το πρόβλημα του δημοκρατικού ελλείμματος στην Ευρώπη, και αυτό πρέπει όντως να της αναγνωριστεί. Μόνο που τα αποτελέσματα είναι όντως ισχνά. Εντούτοις, αυτό δεν πρέπει να καταλογιστεί μόνο στη σουηδική κυβέρνηση. Γι' αυτό ευθύνονται όλες οι κυβερνήσεις.
<P>
Εκείνο που χρειαζόμαστε ενόψει της δημόσιας συζήτησης για το μέλλον της Ευρώπης είναι ακριβώς μια εκτεταμένη συζήτηση. Πρέπει να είναι μια συζήτηση με σαφείς στόχους και η οποία θα προσβλέπει σε ξεκάθαρα αποτελέσματα, καθώς μάλιστα, κυρία Πρόεδρε, κύριε Προεδρεύοντα του Συμβουλίου, γνωρίζετε ότι εμείς σε αυτό το Κοινοβούλιο επιθυμούμε κάποια Συνέλευση που θα προετοιμάσει την επόμενη Διακυβερνητική Διάσκεψη. Στο θέμα αυτό έχει πραγματοποιηθεί ήδη η σχετική προεργασία και εναπόκειται πλέον στη βελγική Προεδρία να οργανώσει τη Συνέλευση αυτή μέχρι τη Σύνοδο Κορυφής του Laeken. Καλωσορίζω ιδιαίτερα το γεγονός ότι και στο θέμα αυτό έχουν κατατεθεί ήδη οι σχετικές προτάσεις, οι οποίες διευρύνουν την ημερήσια διάταξη και θίγουν περαιτέρω θέματα στη συζήτηση σχετικά με το μέλλον της Ευρώπης.

<SPEAKER ID=17 LANGUAGE="IT" NAME="Dell'Alba">
Κυρία Πρόεδρε, κύριε Πρόεδρε του Συμβουλίου, αποτελεί ιστορικό παράδοξο το γεγονός ότι ακριβώς στο Γκέτεμποργκ εκδηλώθηκε το μέγιστο της νέας αμφισβήτησης, ενός νέου φαινομένου των ευρωπαϊκών Συνόδων Κορυφής. Λέω "παράδοξο" διότι η Σουηδία, κατά παράδοση, με τις διάφορες κυβερνήσεις της, είχε θέση την διαφάνεια ως ένα εκ των θεμελίων της ευρωπαϊκής της πολιτικής, και βρέθηκε να διαχειρίζεται το όργανο εκείνο με την μικρότερη διαφάνεια, αυτό στο οποίο συγκλίνουν όλες οι αποφάσεις, ακόμα και οι πλέον ασήμαντες, εξαιτίας μίας ψευδούς αντίληψης περί του διακυβερνητικού αξιώματος, σχετικά με το οποίο κύριε Πρόεδρε, ελπίζω ότι η χώρα σας και εσείς οι ίδιοι θα σκεφθείτε σοβαρά. Όταν το Σώμα ζητεί περισσότερες εξουσίες, το κάνει και εξ ονόματος εκείνης της αντιπροσωπευτικότητας που αναμφίβολα τούτο το όργανο διαθέτει και που οι κυβερνήσεις, σε εκείνη τη σύνθεση - όχι γενικότερα, αλλά σε εκείνη τη σύνθεση - δεν διαθέτουν. Από την άποψη αυτή, συνεπώς, το Γκέτεμποργκ μπορεί να αποτελέσει ένα υγιές δίδαγμα για τις κυβερνήσεις εκείνες που σήμερα είναι διστακτικές απέναντι σε ένα όραμα για την Ευρώπη κάπως διαφορετικό, ένα όραμα που πολλοί συνάδελφοι συμμερίζονται σε αυτό το Σώμα.
<P>
Για ένα σημείο θέλω να συγχαρώ ιδιαίτερα τη σουηδική Προεδρία, ήτοι για τον ζήλο που επέδειξε - και τον οποίο ουδείς υπογράμμισε διότι ακριβώς επεδείχθη κάπως αθόρυβα - σχετικά με το Διεθνές Ποινικό Δικαστήριο. Κατά την διάρκεια της σουηδικής Προεδρίας οι Δεκαπέντε ψήφισαν ένα κείμενο, μία πάρα πολύ σημαντική κοινή θέση, μία ισχυρή θέση όχι μόνο υπέρ της κύρωσης αλλά και της εκστρατείας για την κύρωση του Διεθνούς Ποινικού Δικαστηρίου, όπως επίσης και κύρωσε πριν από τρεις ημέρες, το καταστατικό του Δικαστηρίου. Πρόκειται για έναν ζήλο τον οποίο θέλω να τιμήσω διότι η Σουηδία, πράττοντας κατά τον τρόπο αυτό, συμβάλλει στην δημιουργία κάποιου πράγματος που, με την σύλληψη του Μιλόσεβιτς, καθίσταται ολοένα και περισσότερο μια πραγματικότητα.
<P>
Τέλος, ένα πράγμα για το οποίο χαίρομαι που δεν μπορέσατε να επιτύχετε είναι η κατανομή - αλά ιταλικά σύμφωνα με το εγχειρίδιο Cencelli - των φορέων, αφαιρώντας την δυνατότητα της ανάθεσης ενδεχομένως στην Πάρμα της Υπηρεσίας για την Ασφάλεια των Τροφίμων και δίνοντάς τη στο Ελσίνκι, μία διαδικασία εσφαλμένη που ευτυχώς δεν είχε αίσιο τέλος.
<P>
Ένα "μπράβο" πάντως στη σουηδική Προεδρία για όλα όσα έκανε και για το κλίμα και για το Δικαστήριο.

<SPEAKER ID=18 LANGUAGE="FR" NAME="Abitbol">
Κυρία Πρόεδρε, κύριε Πρόεδρε, αυτό που θα συγκρατήσουμε από τη σουηδική Προεδρία είναι, δυστυχώς, το γεγονός ότι για πρώτη φορά από τη γένεση των Ευρωπαϊκών Κοινοτήτων αστυνομικοί, και μάλιστα Ευρωπαίοι, πυροβόλησαν ευρωπαίους διαδηλωτές. Αυτό που θα συγκρατήσουμε από τη σουηδική Προεδρία είναι η βία και η περιφρόνηση με την οποία οι ευρωπαίοι ηγέτες αντιμετώπισαν το αποτέλεσμα του δημοψηφίσματος στην Ιρλανδία.
<P>
Η Σύνοδος Κορυφής του Γκέτεμποργκ έδειξε ότι η Ευρωπαϊκή Ένωση ετοιμάζεται να καταστεί ένα είδος "απαγορευμένης πόλης" , τόσο ξένη στους ευρωπαϊκούς λαούς και τόσο περιφρονητική απέναντί τους, όσο η κινεζική δυναστεία απέναντι στην πιο απόμακρη μογγολική φυλή. Παντελώς αδιάφορη στην κυρίαρχη έκφραση των λαών - θυμηθείτε το "όχι" των Δανών στις 28 Σεπτεμβρίου του περασμένου έτους, το οποίο αντιμετωπίστηκε με την ίδια περιφρόνηση - μου φαίνεται ότι η Ευρωπαϊκή Ένωση ετοιμάζεται, ξέρω ότι αυτό μπορεί να σας σοκάρει, να αναπαραγάγει ένα τρόπο λειτουργίας αποικιοκρατικού χαρακτήρα απέναντι στα έθνη που την αποτελούν, με τη μόνη διαφορά ότι η αποικιοκρατική εξουσία εδώ πηγάζει από την αποικιοκρατία και δεν προηγείται αυτής όπως συνέβαινε μέχρι τώρα στην ιστορία.
<P>
Γι' αυτό τον λόγο, η αντίδραση των Ιρλανδών, λαού που εδώ και πολύ καιρό προδίδεται από την ιστορία, μου φαίνεται ότι προμηνύει ένα γενικό ξεσήκωμα των ευρωπαϊκών λαών: αντιμετώπιση της ανάδυσης αυτής της πρωτοφανούς, ενδογενούς κατά κάποιο τρόπο νεοαποικιοκρατίας, η οποία από το Μάαστριχ, από το Αμστερνταμ και τώρα στη Νίκαια υποτίθεται ότι τους εξουσιάζει και τους προσφέρει θέλουν δεν θέλουν τα αγαθά μιας επιχείρησης ευεργετικού χαρακτήρα, της Ευρώπης.

<SPEAKER ID=19 LANGUAGE="FR" NAME="Berthu">
Κύριε Πρόεδρε, το Συμβούλιο του Γκέτεμποργκ ακολούθησε τη σωστή κατεύθυνση από τη στιγμή που επιβεβαίωσε ότι η διαδικασία διεύρυνσης είναι αναπότρεπτη και καθόρισε τον στόχο έγκαιρης προσχώρησης των πρώτων υποψήφιων χωρών ώστε να μπορέσουν να συμμετάσχουν στις ευρωπαϊκές εκλογές του 2004. Παράλληλα, ωστόσο, αυτό το ίδιο Συμβούλιο διέπραξε ένα σοβαρότατο λάθος αφού, στην παράγραφο 4 των προτάσεών του, φαίνεται να συνδέει την τύχη της διεύρυνσης με την τύχη της Συνθήκης της Νίκαιας. Πρόκειται για νομικό, πολιτικό και ηθικό λάθος.
<P>
Νομικό λάθος, εφόσον, όπως είχε δηλώσει στις 21 Ιουνίου ο Πρόεδρος της Επιτροπής, - ίσως γι' αυτό τον λόγο εξάλλου, κύριε Poettering, ο Πρόεδρος της Επιτροπής δεν παρευρίσκεται εδώ σήμερα -: "νομικώς η επικύρωση της Συνθήκης της Νίκαιας δεν είναι απαραίτητη για τη διεύρυνση" . Δεν επανέρχομαι στο θέμα γιατί, από νομικής άποψης πάντα, ο κ. Πρόντι δεν διαψεύσθηκε έκτοτε από κανένα.
<P>
Πολιτικό λάθος στη συνέχεια, γιατί η Συνθήκη της Νίκαιας πολιτικά είναι απαραίτητη για τη διεύρυνση μόνο για όσους επιθυμούν να οικοδομήσουν ένα ευρωπαϊκό "υπερ-κράτος" . Έτσι, θέλουν να συνδέσουν υπερ-κράτος, ευρωπαϊκή διεύρυνση και Συνθήκη της Νίκαιας, με κίνδυνο να χαθούν όλα μαζί.
<P>
Ηθικό λάθος τέλος, γιατί, με την επικύρωση της διακήρυξης του Συμβουλίου Γενικών Υποθέσεων της 11ης Ιουνίου, το Συμβούλιο του Γκέτεμποργκ επέδειξε, απέναντι στη δημοκρατική έκφραση ενός λαού, βαθύτατη περιφρόνηση που ρίχνει ένα περίεργο φως στην Ευρώπη την οποία επιθυμεί να οικοδομήσει.
<P>
Σε ό,τι μας αφορά, επιθυμούμε να υποδεχτούμε τις ανατολικές χώρες σε μια Ευρώπη δημοκρατική και ελεύθερη και γι' αυτό τον λόγο, κύριε Πρόεδρε, εγκρίνουμε τη νηφάλια και γενναία επιλογή των Ιρλανδών.

<SPEAKER ID=20 NAME="Van Velzen">
 - (NL) Κύριε Πρόεδρε, κύριε Πρόεδρε του Συμβουλίου, κυρία Επίτροπε, καταρχάς θα ήθελα να επισημάνω ότι η σουηδική Προεδρία ήταν, στην πραγματικότητα, πολύ επιτυχημένη, δυστυχώς όχι για όλες τις υποθέσεις, αλλά ούτως ή άλλως αυτό δεν γινόταν. Ο συνολικός απολογισμός είναι ιδιαίτερα θετικός. Είμαι, επίσης, ιδιαίτερα ικανοποιημένος, επειδή εσείς θα συνεχίσετε να υποστηρίζετε και τη βελγική Προεδρία. Πιθανόν θα ήταν θετικό να θέσω στην προσοχή σας μία σειρά από στοιχεία.
<P>
Κατά πρώτον, τη διεύρυνση. Παρακολουθούμε τις τεράστιες προσπάθειες που καταβάλλονται από τις χώρες της Κεντρικής και Ανατολικής Ευρώπης. Αλλά η ερώτηση, φυσικά, είναι δυσκολότερη: είναι άραγε και η Ευρωπαϊκή Ένωση έτοιμη για τη διεύρυνση; Εάν πάρω ως παράδειγμα το πόσος χρόνος χρειάστηκε για να καταλήξουμε σε κοινή θέση όσον αφορά το θέμα της ελεύθερης κυκλοφορίας των ατόμων, τότε ανησυχώ πολύ για τον τρόπο με τον οποίο θα εξελιχθούν δυσκολότερες υποθέσεις, όπως είναι η γεωργία και η χρηματοδότηση της Ευρωπαϊκής Ένωσης. Επομένως, είναι νομίζω μεγάλης σημασίας το να πιέσουμε, ώστε να υπάρξει μέριμνα για την έγκαιρη προετοιμασία της Ευρωπαϊκής Ένωσης. Αλλά πρέπει να προετοιμάσουμε, επίσης, την κοινή μας γνώμη για αυτά τα οποία συμβαίνουν. Και αυτό δεν χρειάζεται μόνο στις χώρες της Κεντρικής και Ανατολικής Ευρώπης, αλλά είναι μεγάλης σημασίας να το πράξουμε αυτό και στην Ευρωπαϊκή Ένωση, όπως διαπιστώσαμε στην περίπτωση του ιρλανδικού δημοψηφίσματος.
<P>
Είναι πολύ θετικό το γεγονός ότι ο Μιλόσεβιτς οδηγήθηκε στη Χάγη, αλλά ελπίζω ότι γρήγορα θα διατεθούν και τα χρήματα, τα οποία έχουμε υποσχεθεί στον πληθυσμό της πρώην Γιουγκοσλαβίας. Επειδή πρέπει να τους προσφέρουμε προοπτικές. Πρέπει εμείς να φροντίσουμε, ακόμη, ώστε στη Μακεδονία να αναληφθούν ενέργειες εκ μέρους της Ευρωπαϊκής Ένωσης, για να προωθηθεί η ειρηνική συμβίωση μεταξύ των δύο πληθυσμιακών ομάδων και να αποφευχθεί μία νέα έκρηξη στα Βαλκάνια σε αυτή την περιοχή.
<P>
Κύριε Πρόεδρε, νομίζω ότι όσον αφορά τη Ρωσία εμείς δεν πρέπει να είμαστε απλά ευγενείς με τον κ. Πούτιν, αλλά, κυρίως, πρέπει να μπορούμε να του ασκούμε κριτική για τις παραβιάσεις των ανθρωπίνων δικαιωμάτων και, κυρίως, για το μη σεβασμό της ελευθερίας του Τύπου. Στο σημείο αυτό, πρέπει να αποστείλουμε προς τον κ. Πούτιν ένα σαφέστερο μήνυμα.
<P>
Τέλος, η ενεργειακή πολιτική ήταν μία μικρή αποτυχία της σουηδικής Προεδρίας. Είναι εξαιρετικά λυπηρό το γεγονός ότι ο γαλλογερμανικός άξονας συνέβαλε ώστε η ελευθέρωση της ενεργειακής αγοράς να μην προχωρήσει περισσότερο στην Ευρώπη. Αυτό μου φαίνεται ότι θα αποτελέσει μία σημαντική δοκιμασία για τη βελγική Προεδρία.

<SPEAKER ID=21 NAME="Van den Berg">
 - (NL) Κύριε Πρόεδρε, οι πέτρες δεν είναι ούτε αριστερές ούτε δεξιές, είναι αντιδημοκρατικές. Και η καλύτερη απάντηση στις πέτρες και στην αντίθεση στη δημοκρατία, είναι η υπεράσπιση της ευρωπαϊκής δημοκρατίας μας, η εξήγηση στους πολίτες του γιατί πρέπει να υπάρχει η Ευρώπη και η συζήτηση με αυτούς σχετικά, καθώς και η επίδειξη συγκεκριμένων αποτελεσμάτων.
<P>
Ο Πρόεδρος της Ομάδας μου ευχαρίστησε ήδη, και θα ήθελα να το επαναλάβω για άλλη μία φορά, τους κκ. Gφran Persson, Lars Danielsson και την κ. Anna Lindh, οι οποίοι συνεργάστηκαν μαζί μας, με πολύ συγκεκριμένο τρόπο κατά την περασμένη περίοδο, για να διευθετηθεί μία σειρά υποθέσεων.
<P>
Θα ήθελα να πω κάτι για το γιατί πρέπει να υπάρχει η Ευρώπη, σε έναν τομέα που οι πολίτες μας καταλαβαίνουν πολύ καλά, δηλαδή την εξωτερική πολιτική. Οι πολίτες κατανοούν ότι η ίδια η Ευρώπη πιθανόν να αποτελεί το περισσότερο επιτυχημένο σχέδιο πρόληψης των συγκρούσεων του περασμένου αιώνα και οι πολίτες καταλαβαίνουν, επίσης, ότι η Ευρώπη μπορεί να διαδραματίσει σημαντικό ρόλο για την ειρήνη και τη σταθερότητα.
<P>
Κατά την περασμένη περίοδο, υπό τη σουηδική Προεδρία και σε στενή συνεργασία με τους συναδέλφους της Επιτροπής (Patten) και τον κ. Σολάνα, διαπιστώσαμε πως μπορούμε σε μία σειρά από σημαντικές υποθέσεις να προβάλουμε από κοινού την παρουσία της Ευρώπης. Αυτό συνέβη στην περίπτωση του "Όλα εκτός από όπλα" , ως ένα βήμα προς μία περισσότερο ανοικτή Ευρώπη στον τομέα του εμπορίου, προκειμένου να τεθεί ως κεντρικό θέμα η ανάπτυξη στον επερχόμενο γύρο διαπραγματεύσεων για το Παγκόσμιο Εμπόριο. Αυτό συνέβη στην περίπτωση της αντίθεσής μας προς την πρωτοβουλία της αμερικανικής πλευράς για ένα "αντιπυραυλικό αμυντικό σύστημα" και την πεποίθησή μας ότι πρέπει να επενδύσουμε καλύτερα και νωρίτερα στην πρόληψη των συγκρούσεων. Αυτό συνέβη τώρα που φτάσαμε σχεδόν σε κατάσταση πολέμου στη Μέση Ανατολή, αλλά, εντούτοις, προσπαθήσαμε να φέρουμε στο τραπέζι των διαπραγματεύσεων και τις δύο πλευρές, έτσι ώστε η ευρωπαϊκή παρουσία να έχει ενισχυθεί σημαντικά κατά την περασμένη περίοδο. Και αυτό συνέβη στο πιθανόν περισσότερο ευαίσθητο και περισσότερο περίπλοκο πρόβλημα για την Ευρώπη, την περίπτωση FYROM/Μακεδονία.
<P>
Θα ήθελα να αναφέρω κάτι για την πρόληψη των συγκρούσεων, επειδή καταλαβαίνω πολύ καλά ότι η σουηδική Προεδρία άσκησε σε αυτό το σημείο έντονη πίεση προς μία κατεύθυνση, η οποία μας βρίσκει σύμφωνους.
<P>
Θα μπορούσαμε, φυσικά, να επενδύσουμε τεράστια ποσά στην τεχνολογία και να πιστεύουμε ότι αυτή μας προσφέρει πραγματική ασφάλεια σαν ασπίδα. Δεν αποκλείω ότι, ενδεχομένως, να χρειαζόμαστε νέες εξελίξεις στο θέμα αυτό. Αλλά αυτή η πρωτοβουλία των Αμερικάνων δεν βαδίζει προς την ορθή κατεύθυνση. Αυτό που χρειαζόμαστε είναι να επενδύσουμε στη διπλωματία, στην πρόληψη των συγκρούσεων, στα δίκτυα των πολιτών, ενισχύοντας όλες αυτές τις σχέσεις στον τομέα της αναπτυξιακής βοήθειας και του εμπορίου, οι οποίες, από μόνες τους, δημιουργούν περισσότερη σταθερότητα στον κόσμο. Κατά αυτόν τον τρόπο, μπορούμε να προλάβουμε ώστε αυτές οι εκατό συγκρούσεις που υφίστανται σήμερα σε όλο τον κόσμο να μην επεκταθούν.
<P>
Αυτή η μορφή εξωτερικής πολιτικής είναι μία νέα αντίληψη για την ασφάλεια. Πιστεύω ότι οι Σουηδοί συνέβαλαν ώστε αυτή η νέα αντίληψη για την ασφάλεια της Ευρώπης να λάβει συγκεκριμένη μορφή. Μία ευρωπαϊκή αξία, η οποία, νομίζω, μας ταιριάζει πάρα πολύ και είναι πολύ θετική, και γι' αυτό θα ήθελα να σας ευχαριστήσω.

<SPEAKER ID=22 LANGUAGE="SV" NAME="Schmidt, Olle">
Κύριε Πρόεδρε, κυρία Επίτροπε, κύριε Πρωθυπουργέ, η σουηδική Προεδρία αξίζει επαίνων ακόμα και από τους αντιπάλους σας στη Σουηδία οι οποίοι δεν συνηθίζουν να σας επαινούν. Ομολογώ ότι συχνά ένοιωσα αισθήματα χαράς και υπερηφάνειας κατά το διάστημα της σουηδικής Προεδρίας.
<P>
Έχω παρόλα αυτά μία ουσιαστική αντίρρηση σχετικά με την απόφαση για την ευθύνη των μεταφορέων και την επιβολή υψηλών προστίμων σε όσους παραβαίνουν την κοινοτική νομοθεσία. Στην πράξη αυτό σημαίνει ότι η ευθύνη των δημοσίων αρχών για τους αιτούντες ασύλου στην Ένωση θα μεταφερθεί στους υπαλλήλους των αεροπορικών επιχειρήσεων. Κάτι τέτοιο είναι και θα είναι απαράδεκτο.
<P>
Εσείς, κύριε Πρωθυπουργέ, αναφέρατε εδώ στο Κοινοβούλιο τον Ιανουάριο ότι χρειάζεται να επιδείξει γενναιοδωρία η ΕΕ, ότι χρειάζεται να έχει φιλοδοξίες που να ξεπερνούν τη Σύμβαση της Γενεύης, καθώς και μία ανθρωπιστική πολιτική για τη μετανάστευση. Η απόφαση της ΕΕ για την ευθύνη των μεταφορέων ούτε ανθρωπιστική είναι ούτε γενναιόδωρη, αλλά το ακριβώς αντίθετο. Για να χρησιμοποιήσω τη δική σας διατύπωση, η ΕΕ, ως ένα πλούσιο τμήμα της παγκόσμιας κοινότητας, θα έπρεπε να είχε την πολυτέλεια να είναι τόσο ανθρωπιστική όσο και γενναιόδωρη.
<P>
Κύριε Πρωθυπουργέ, είχατε τη σοφία να δώσετε στον Raoul Wallenberg (σουηδό διπλωμάτη που έσωσε πολλούς Εβραίους στο Δεύτερο Παγκόσμιο Πόλεμο) τη θέση που του αξίζει στην ιστορία. Είθε να μην προδώσουμε ποτέ τη μνήμη του!

<SPEAKER ID=23 NAME="Belder">
 - (NL) Κύριε Πρόεδρε, επιτρέψτε μου να σταθώ λίγο στα συμπεράσματα του Ευρωπαϊκού Συμβουλίου του Γκέτεμποργκ και ιδιαίτερα στην κατάσταση στη Μέση Ανατολή. Νομίζω ότι αυτή η προσοχή είναι δικαιολογημένη και μόνο εάν διαβάσουμε τον τίτλο της σημερινής Neue Zόrcher Zeitung: Gewalt statt Waffenruhe im Nahen Osten, η βία αντί της κατάπαυσης του πυρός στη Μέση Ανατολή.
<P>
Το τέλος της παλαιστινιακής ιντιφάντας (εξέγερσης) δεν διαφαίνεται ακόμη. Παράλληλα, η ένταση μεταξύ του Ισραήλ και της Συρίας αυξάνεται και πάλι επικίνδυνα. Για την επανάληψη της αποκαλούμενης ειρηνευτικής διαδικασίας στη Μέση Ανατολή δεν γίνεται πλέον λόγος. Όλες οι πρόσφατες διπλωματικές προσπάθειες των Αμερικάνων και των Ευρωπαίων δεν απέδωσαν.
<P>
Ποιες δυνατότητες επιλογής εξακολουθούν να υπάρχουν για αμφότερα τα προαναφερόμενα μεσολαβητικά μέρη; Τα συμπεράσματα του Ευρωπαϊκού Συμβουλίου στο Γκέτεμποργκ, στην πραγματικότητα, δεν θίγουν αυτή την καίρια ερώτηση. Εξαντλούνται σε ευχολόγια. Όροι που ακούγονται ευχάριστα, όπως "περίοδος παγώματος" και "επαρκή μέτρα οικοδόμησης εμπιστοσύνης" , επιχειρούν να εξορκίσουν τη βαθιά ριζωμένη βία.
<P>
Πρέπει οι Ηνωμένες Πολιτείες και η Ευρωπαϊκή Ένωση να εγκαταλείψουν το Ισραήλ και την Παλαιστινιακή Αρχή στην τύχη τους; Ούτε λόγος! Αυτό που πρέπει να αλλάξει είναι ότι αμφότερα τα μεσολαβούντα μέρη πρέπει να συνειδητοποιήσουν τις διπλωματικές και στρατιωτικές δυνατότητές τους. Ο Ύπατος Εκπρόσωπος, ο κ. Σολάνα, πραγματοποιεί αυτόν τον ουσιαστικό καταμερισμό των ρόλων. Χωρίς υπεκφυγές αναγνωρίζει την ουσιώδη θέση των ΗΠΑ στην επιδιωκόμενη επανάληψη της ειρηνευτικής διαδικασίας στην έκθεσή του για τη Μέση Ανατολή προς τη Σύνοδο Κορυφής του Γκέτεμποργκ.
<P>
Αυτή η αληθινή διαπίστωση οδηγεί τον Ύπατο Εκπρόσωπο στην επισήμανση της ανάγκης μιας διαρκούς αμοιβαίας διαβούλευσης, επειδή "οι προσπάθειές μας είναι συμπληρωματικές" .
<P>
Ακριβώς αυτή η προσπάθεια επιφέρει μία ισορροπημένη ευρωπαϊκή συμπεριφορά στην περιοχή. Εν τω μεταξύ, θα ήθελα να θέσω μία ερώτηση προς το Συμβούλιο και την Επιτροπή: με ποιους όρους ακριβώς συνδέεται η σημαντική ενίσχυση προς την Παλαιστινιακή Αρχή; Αυτή, τη στιγμή, μία αποτελεσματική καταστολή της βίας πρέπει να αποτελεί τον πρωταρχικό όρο. Επειδή ακριβώς αυτό θα μπορούσε να διαρρήξει το υφιστάμενο αδιέξοδο στη Μέση Ανατολή.

<SPEAKER ID=24 LANGUAGE="ES" NAME="Salafranca Sαnchez-Neyra">
Κύριε Πρόεδρε, για πολλούς παρατηρητές, στη Σύνοδο Κορυφής στο Γκέτεμποργκ ήταν πολύ πιο σημαντικά αυτά που συνέβησαν έξω από όσα μέσα. Αναφέρομαι, φυσικά, στην άσκηση βίας από πλευράς των διαδηλωτών και στις σχέσεις με τις Ηνωμένες Πολιτείες. Σχετικά μ' αυτή την τελευταία πτυχή, αν και είναι αλήθεια ότι ανακύπτουν σημεία διαφοράς όπως είναι η θανατική ποινή, η συνθήκη του Κυότο και η αντιβαλλιστική ασπίδα, είναι ξεκάθαρο ότι υπήρξε σημαντική πρόοδος όσον αφορά, κύριε Πρόεδρε, το θέμα της κοινής δήλωσης σχετικά με τη Μέση Ανατολή και το θέμα της κοινής προσέγγισης σχετικά με τα Βαλκάνια.
<P>
Όσον αφορά το θέμα της βίας, πιστεύω ότι πρέπει να διακρίνουμε πλήρως την άσκηση βίαιων ενεργειών - και η βία πρέπει να εξαλειφθεί επειδή στη δημοκρατία δεν μπορεί να υποστηρίζονται ιδέες με τη βία - από το μήνυμα που διαδόθηκε κατά τη διάρκεια των διαδηλώσεων. Για το καλό όλων, κύριε Πρόεδρε, η παγκοσμιοποίηση πρέπει να είναι ένα πλοίο στο οποίο να υπάρχουν λιγότεροι ναυαγοί απ' ό,τι πλήρωμα.
<P>
Όσον αφορά τα εσωτερικά ζητήματα, πρέπει να διακρίνουμε πλήρως τις υποσχέσεις από την πραγματικότητα. Πιστεύω ότι είναι μια πραγματικότητα η επανειλημμένη επιθυμία της διατήρησης του χρονοδιαγράμματος των διαπραγματεύσεων επέκτασης αλλά πιστεύω επίσης, κύριε Πρόεδρε, ότι είναι σημαντικό το γεγονός ότι δεν γνωρίζουμε πόσο θα χρηματοδοτηθεί αυτή η διαδικασία ένταξης και ποιοι θα είναι οι υποψήφιοι που θα λάβουν μέρος σ' αυτό το πρώτο κύμα εντάξεων. Μου φαίνεται πολύ σημαντικό, κύριε Πρόεδρε, να έχουμε υπόψη μας ότι το πρόγραμμα ένταξης δεν νομιμοποιείται μόνο κάθε πέντε χρόνια όταν υπάρχουν εκλογές στο Ευρωπαϊκό Κοινοβούλιο αλλά πρέπει να νομιμοποιείται κάθε μέρα του προγράμματος ένταξης ξεχωριστά. Γι' αυτό, δεν αρκεί μόνο να υπάρχει ένας καλύτερος ή μεγαλύτερος συντονισμός των αστυνομικών δυνάμεων ούτε να καθορίζει η Επιτροπή την πορεία στο πρόγραμμα ένταξης αλλά είναι απολύτως απαραίτητο να συμφωνήσουμε για την κοινή εικόνα της Ευρώπης που θέλουμε. Αυτή η συμφωνία αν και δεν υπάρχει αυτή τη στιγμή, είναι θεμελιώδης, κύριε Πρόεδρε, για να μην είναι το πρόγραμμα ένταξης το ίδιο που ήταν μέχρι τώρα: να είναι περισσότερο καρπός της προσδοκίας και του ενθουσιασμού των συμπολιτών μας παρά βούληση αυτών που μας κυβερνούν.

<SPEAKER ID=25 LANGUAGE="FI" NAME="Myller">
Πρωθυπουργέ κύριε Persson, Επίτροπε κυρία Wallstrφm, κύριε Πρόεδρε, θέλω να ευχαριστήσω τη χώρα που άσκησε την Προεδρία, τη Σουηδία, ιδιαιτέρως για το γεγονός ότι επιχείρησε, με θάρρος και επιμονή, να προασπίσει θέματα σημαντικά για το περιβάλλον και για το ότι, στο εξάμηνο της Προεδρίας της, ως προεδρεύουσα χώρα, ανήγαγε ειδικά το περιβάλλον στο επίκεντρο της πολιτικής μαζί με τα άλλα κοινωνικοοικονομικά ζητήματα.
<P>
Δυστυχώς, όμως, ολόκληρο το Συμβούλιο δεν αποδείχθηκε ικανό για την ίδια προοδευτικότητα στα περιβαλλοντικά θέματα με εκείνη που θα άξιζε η προεδρεύουσα χώρα με τη δική της δραστηριότητα. Πραγματοποιήθηκαν βέβαια οι τελευταίες συνδιαλλαγές, ίσως όχι στο ίδιο φιλόδοξο επίπεδο που θα ήθελε να δράσει το Κοινοβούλιο, ασφαλώς, όμως, δεν μπορεί να τεθεί υπό αμφισβήτηση ότι η προεδρεύουσα χώρα Σουηδία δεν επιχείρησε πραγματικά να επιτύχει αποτελέσματα.
<P>
Η αειφόρος ανάπτυξη αποτελεί αξιόλογο βήμα, για να λαμβάνεται υπόψη το περιβάλλον στην ευρωπαϊκή πολιτική. Η ενίσχυση του περιβαλλοντικού πυλώνα κατά την αειφόρο ανάπτυξη είναι απαραίτητη και για τον λόγο ότι, καθώς θα παρακολουθείται ετησίως η υλοποίηση της αειφόρου ανάπτυξης, θα πρέπει να είμαστε σε θέση να θέτουμε σαφείς στόχους στον περιβαλλοντικό πυλώνα προκειμένου να είναι εφικτή αυτή η δυνατότητα παρακολούθησης. Πρέπει να διαθέτουμε μετρήσιμους στόχους, ποσοτικούς και ποιοτικούς, επαρκείς προοπτικές σχετικά με τον τρόπο που θα παρακολουθούμε την κατάσταση του περιβάλλοντος, προκειμένου να είμαστε ικανοί να επιληφθούμε καταλλήλως και των απειλών εκείνων που θα έχουμε να αντιμετωπίσουμε στο μέλλον.
<P>
Νομίζω ότι η Προεδρία της Σουηδίας πήγε, κατά τα άλλα, πάρα πολύ καλά, θα ήταν όμως αληθινά ευπρόσδεκτο να είχε ληφθεί η απόφαση για την ίδρυση της Υπηρεσίας Τροφίμων στη Σύνοδο Κορυφής του Γκέτεμποργκ, διότι θα πρέπει να ξεκινήσει αμέσως τις εργασίες της.

<SPEAKER ID=26 NAME="Cushnahan">
 Κύριε Πρόεδρε, θα ήθελα να συγχαρώ την σουηδική Προεδρία για την επιτυχία της και να εκφράσω τη λύπη μου για το γεγονός ότι το αποτέλεσμα του δημοψηφίσματος στην Ιρλανδία επισκίασε πολλά από τα επιτεύγματά της, ειδικά στον τομέα της διεύρυνσης.
<P>
Το Ευρωπαϊκό Συμβούλιο του Γκέτεμποργκ έδειξε μακροθυμία σχετικά με την κρίσιμη θέση μας, και επιδοκιμάζω την προθυμία του να βοηθήσει την ιρλανδική κυβέρνηση να βρει διέξοδο. Λυπάμαι που αυτό δεν θα είναι εύκολο. Με λίγο περισσότερη προσπάθεια από την πλευρά του πολιτικού κατεστημένου στην Ιρλανδία, θα είχε εύκολα επικρατήσει η θετική ψήφος, αλλά τώρα που έγινε το δημοψήφισμα, πολλοί άνθρωποι, συμπεριλαμβανομένων των υποστηρικτών της Συνθήκης της Νίκαιας, δεν θα είναι πρόθυμοι να το ανατρέψουν. Πρέπει επίσης να πω ότι οι πρόσφατες δηλώσεις του κ. Πρόντι στα ιρλανδικά μέσα ενημέρωσης κατά τις οποίες η διεύρυνση μπορεί να συνεχιστεί ακόμα και αν η Νίκαια δεν κυρωθεί, δυστυχώς αυξάνουν τη σύγχυση.
<P>
Ωστόσο, ο κύριος λόγος της ανησυχίας μου είναι η ύπαρξη ενός ισχυρού πυρήνα σκεπτικισμού προς την Ευρωπαϊκή Ένωση στην καρδιά της ιρλανδικής κυβέρνησης. Ενώ ο Πρωθυπουργός μιλούσε στους ευρωπαίους εταίρους μας μέσα στο Συμβούλιο σε μία προσπάθεια αποκατάστασης της υπόληψής μας, ο Υπουργός του των Οικονομικών, ο κ. Charlie McCreevy, βρισκόταν έξω και χαρακτήριζε την απόρριψη της Συνθήκης της Νίκαιας από την Ιρλανδία ως δείγμα αξιοσημείωτης και υγιούς ανάπτυξης.
<P>
Δράττομαι της ευκαιρίας για να επιστήσω την προσοχή του Συμβουλίου και της Επιτροπής, διότι η διαρκής πολιτική αμφισβήτησης του κ. McCreevy μπορεί κάλλιστα να είναι ενδεικτική των προθέσεών του να προκαλέσει άλλη μια σύγκρουση με την Ευρωπαϊκή Ένωση σχετικά με τη δημοσιονομική πολιτική της Ιρλανδίας στο πλαίσιο της προεκλογικής εκστρατείας για ενδεχόμενες βουλευτικές εκλογές στην Ιρλανδία το φθινόπωρο. Ελπίζω ότι οι διαδικασίες κύρωσης της Συνθήκης της Νίκαιας βαίνουν καλώς, και ότι όταν επανέλθουμε στο ζήτημα της Ιρλανδίας, θα έχουμε ένα διαφορετικό αποτέλεσμα.

<SPEAKER ID=27 NAME="Corbett">
Κύριε Πρόεδρε, και εγώ επίσης θα ήθελα να συγχαρώ την σουηδική Προεδρία για την επιτυχή της πρώτη προεδρία της Ευρωπαϊκής Ένωσης. Παρά το γεγονός ότι μία ομάδα εξτρεμιστών επεχείρησε να χαλάσει την εικόνα στο Γκέτεμποργκ, στο μέλλον θα αναλογιζόμαστε τα σταθερά επιτεύγματα που πραγματοποιήθηκαν υπό τη σουηδική Προεδρία του Συμβουλίου.
<P>
Χρησιμοποιώ τις λέξεις "προεδρία του Συμβουλίου" επί σκοπώ, επειδή δεν αναφέρομαι φυσικά στην προεδρία της Ευρωπαϊκής Ένωσης. Κάθε θεσμικό όργανο έχει τον δικό του πρόεδρο. Εμείς έχουμε την κ. Fontaine, η Επιτροπή έχει τον κ. Πρόντι, το Συμβούλιο έχει μία κυβέρνηση κράτους μέλους εκ περιτροπής. Επί της ουσίας δεν υπάρχει καθεαυτή προεδρία της Ένωσης. Αυτό δημιουργεί μία αίσθηση στην κοινή γνώμη η οποία ρίχνει πολύ μεγάλο βάρος στην προεδρία. Οι προσδοκίες είναι υπερβολικά υψηλές. Αλλά η ανάληψη της προεδρίας δεν συνεπάγεται εκτελεστικά καθήκοντα, απλώς αναλαμβάνεται η ηγεσία ενός θεσμικού οργάνου κληρονομώντας και μια ημερήσια διάταξη, για ένα πολύ μικρό χρονικό διάστημα, και ο κόσμος περιμένει να γίνουν πάρα πολλά μέσα σε αυτό. Για αυτόν τον λόγο δημιουργείται πολλές φορές δυσαρέσκεια στο τέλος της προεδρίας. Ασφαλώς αυτή τη φορά η δυσαρέσκεια ήταν μειωμένη - επειδή τα πήγατε τόσο καλά - αλλά θα συμβούλευα τις μελλοντικές προεδρίες να μην θέτουν στόχους που υπερβαίνουν τις δυνατότητές τους, και να αφοσιωθούν στην σταθερή εργασία που είναι απαραίτητη ώστε το όργανο να εκτελεί τον πραγματικό του σκοπό.
<P>
Η μεγαλύτερή σας επιτυχία υπήρξε η επιτάχυνση των διαπραγματεύσεων για την διεύρυνση και τώρα φαίνεται ότι όλες οι υποψήφιες χώρες εκτός από τη Ρουμανία και την Βουλγαρία θα μπορέσουν να προσχωρήσουν ως τις επόμενες ευρωπαϊκές εκλογές. Αυτό σημαίνει ότι το Κοινοβούλιο θα έχει τουλάχιστον 732 μέλη, ίσως και περισσότερα. Θα είναι πολύ περισσότερα εάν γίνει κάποια αναδιάρθρωση στο χρονοδιάγραμμα, επειδή οι βουλευτές των χωρών που δεν έχουν υπογράψει την Συνθήκη Προσχώρησής τους ως την αρχή του 2004, αλλά θα προσχωρήσουν κατά τη διάρκεια της θητείας του νέου Κοινοβουλίου, θα προστεθούν στους 732. Αυτό θα προκαλέσει τεράστια διοικητικά και οικονομικά προβλήματα σε αυτό το Κοινοβούλιο. Θα κάνουμε ό,τι μπορούμε για να το αντιμετωπίσουμε, αλλά υποψιάζομαι ότι αν υπάρξουν προβλήματα η κοινή γνώμη θα καταστήσει εμάς υπεύθυνους για μία απόφαση που λήφθηκε από τις κυβερνήσεις.
<P>
Η σουηδική Προεδρία δεν ευθύνεται ασφαλώς για τίποτα από αυτά. Αντιθέτως, η επιτάχυνση των διαπραγματεύσεων για την διεύρυνση θα βοηθήσει από αυτήν την άποψη. Αλλά αυτό πρέπει όλα τα κράτη μέλη, και όλοι μας να το έχουμε κατά νου, καθώς κινούμαστε προς την Συνέλευση για την προετοιμασία της επόμενης Διακυβερνητικής Διάσκεψης. Ελπίζω ότι θα είναι μία σωστή Συνέλευση, και ότι η επόμενη Διακυβερνητική Διάσκεψη δεν προετοιμάζεται από τη συνήθη μικρή ομάδα ξένων πολιτικών συμβούλων, αλλά από ένα ευρύτερο αντιπροσωπευτικό σώμα.

<SPEAKER ID=28 LANGUAGE="EN" NAME="De Rossa">
Κύριε Πρόεδρε, θα ήθελα εν πρώτοις να συγχαρώ την σουηδική Προεδρία για την πλήρη επιτυχία της. Με χαροποίησε ιδιαίτερα το γεγονός ότι η Προεδρία έθεσε επιτυχώς την αειφόρο ανάπτυξη στο επίκεντρο της ευρωπαϊκής πολιτικής. Έχει πολύ μεγάλη σημασία το να εκλαμβάνεται η Ευρωπαϊκή Ένωση από τους πολίτες μας ως κάτι περισσότερο από οικονομικός οργανισμός και ελεύθερη αγορά επειδή, χωρίς αμφιβολία, αυτό θα τους αποξενώσει ακόμη περισσότερο από την ιδέα της ευρωπαϊκής ολοκλήρωσης.
<P>
Πρέπει οπωσδήποτε να κατανοήσουμε ότι η οικονομική ολοκλήρωση και η σωστή λειτουργία της ευρωπαϊκής οικονομίας έχουν πολύ μεγάλη σημασία. Πρέπει εξ ίσου να θυμόμαστε ότι μία σύγχρονη οικονομία δεν μπορεί να αναπτυχθεί χωρίς μία σταθερή κοινωνική διάσταση. Θα έλεγα ότι η αειφόρος ανάπτυξη και η απασχόληση αποτελούν αναπόσπαστο μέρος της κοινωνικής διάστασης της Ευρωπαϊκής Ένωσης.
<P>
Θα ήθελα επίσης να συγχαρώ την σουηδική Προεδρία για την τοποθέτηση του θέματος της πρόληψης των συγκρούσεων στην ημερήσια διάταξη και μάλιστα με πολύ πιο δυναμικό τρόπο απα ό,τι συνέβαινε ως τώρα. Δεδομένης της παράδοσης του σουηδικού λαού, αυτό προφανώς αποτελεί καίριο ζήτημα για αυτόν. Αφορά κατά πολύ και τον ιρλανδικό λαό, που δυστυχώς πρόσφατα απέρριψε τη Συνθήκη της Νίκαιας, ακριβώς επειδή παρεξήγησε σε κάποιο βαθμό τη φύση της Ευρωπαϊκής Ένωσης και τους σκοπούς μας σε σχέση με τη Δύναμη Ταχείας Αντίδρασης.
<P>
Με χαροποιεί το γεγονός ότι η Προεδρία ήταν επιτυχής και ότι αυτά τα ζητήματα έχουν μπει στην ημερήσια διάταξη. Η περαιτέρω εξέτασή τους εξαρτάται πλέον από αυτό το Κοινοβούλιο και από τις μελλοντικές Προεδρίες.

<SPEAKER ID=29 NAME="Fiori">
Κύριε Πρόεδρε, δεν μπορώ να συμμερισθώ τα συμπεράσματα του τελικού κειμένου του Γκέτεμποργκ. Μεταξύ των άλλων, θα υπογράμμιζα ορισμένα σημεία τα οποία μου φαίνονται εξαιρετικά σημαντικά για την ανάπτυξη της Ευρώπης: τις συντάξεις και το πρόγραμμα δημοσιονομικής βιωσιμότητας, τον νέο κύκλο διαπραγματεύσεων για την μεταρρύθμιση του διεθνούς εμπορίου, τα θέματα που συνδέονται με την δημόσια υγεία και τη χρήση των φυσικών πόρων σε στενή σχέση με την οικονομική ανάπτυξη. Σε αυτό το σημείο, επί παραδείγματι σε ορισμένους φακέλους που έχουν σχέση με την γεωργία, ίσως να επιθυμούσαμε μεγαλύτερο θάρρος, γιατί ο φόβος μας αυτή τη στιγμή είναι να δούμε να θυσιάζονται στο όνομα της διεύρυνσης, ορισμένες καταστάσεις που έχουν παγιωθεί στο εσωτερικό της Ευρωπαϊκής Ένωσης και που σχετίζονται ακριβώς με τον αγροτικό τομέα.
<P>
Αλλά και στο θέμα της ασφάλειας των τροφίμων σχετικά με τη διεύρυνση, κατά την άποψή μας, σε κάποιες στιγμές υπάρχει η τάση αποσιώπησης, αντί μίας προσπάθειας εξεύρεσης μίας επιχειρησιακής γραμμής που θα προσφέρει εγγυήσεις στον καταναλωτή. Είμαστε πάρα πολύ, επιτρέψτε μου το επίθετο, φρέσκοι - διοξίνη, τρελές αγελάδες, οι κρίσεις που είχαμε τα τελευταία χρόνια - για να μην λάβουμε υπόψη μας το θέμα της ασφάλειας των τροφίμων ως θέμα προτεραιότητας, στις πολιτικές αποφάσεις των επομένων ετών.
<P>
Και τώρα μία παρατήρηση πολιτικής φύσεως. Σε ορισμένα θέματα, κατά την άποψή μας, δεν υπήρξε η σχέση που θα θέλαμε με το Ευρωπαϊκό Κοινοβούλιο, και σε πολιτικά θέματα εξαιρετικά σημαντικά - ας σκεφθούμε επί παραδείγματι τη σχέση με τη Ρωσία και τη διαστημική ομπρέλα - είχαμε ορισμένες διαρροές. Υπάρχει κίνδυνος, χωρίς μια αποτελεσματική συζήτηση στο Στρασβούργο, να δημιουργηθεί μία σειρά μη αναστρέψιμων σημείων τα οποία με τη σειρά τους θα μπορούσαν να δημιουργήσουν βαθύτατες ρήξεις, κυρίως σε μία περίοδο πολιτικά λεπτή όπως είναι η παρούσα, όπου ορισμένες χώρες έχουν εδραιωμένες κυβερνήσεις - αναφέρω την Ιταλία, την Ισπανία και τη Μεγάλη Βρετανία - ενώ σε ορισμένες άλλες χώρες, όπως είναι η Γαλλία και η Γερμανία, υπάρχουν καταστάσεις που σύντομα θα οδηγηθούν στις κάλπες. Ορισμένες θέσεις συνεπώς θα μπορούσαν να υποστούν πιέσεις λόγω εκλογικών θέσεων κατά μείζονα λόγο, παρά εξαιτίας συνολικών ευρωπαϊκών θέσεων.
<P>
Το Ευρωπαϊκό Κοινοβούλιο πρέπει να χρησιμοποιηθεί, κατά την άποψή μας, ως αντισταθμιστικό αίτημα εξαιρετικής σημασίας.

<SPEAKER ID=30 LANGUAGE="FR" NAME="Lamassoure">
Κύριε Πρόεδρε, στο Γκέτεμποργκ, το Ευρωπαϊκό Συμβούλιο έλαβε δυο αντιφατικές αποφάσεις. Από τη μια μεριά, επιβεβαίωσε το χρονοδιάγραμμα της διεύρυνσης, όπως επιθυμούσε το Ευρωπαϊκό Κοινοβούλιο, προωθώντας τον στόχο λήξης των διαπραγματεύσεων στα τέλη του 2002. Τέλεια! Παράλληλα, από την άλλη μεριά, οι αρχηγοί κρατών και κυβερνήσεων αποφάσισαν να αγνοήσουν τις συνέπειες του ιρλανδικού "όχι" στο πρόσφατο δημοψήφισμα. Κι όμως, αυτή η άρνηση δημιουργεί μεγάλη αβεβαιότητα στο χρονοδιάγραμμα της επικύρωσης και, ίσως, και στην ολοκλήρωσή της.
<P>
Πράγματι, για να ολοκληρωθεί η κύρωση της Νίκαιας, πρέπει τώρα να περιμένουμε να λάβουν χώρα οι εθνικές εκλογές στην Ιρλανδία και να καταλήξουν σε νίκη, στο Δουβλίνο, μιας πλειοψηφίας περισσότερο ενωμένης στο συγκεκριμένο θέμα από τη σημερινή πλειοψηφία, έτοιμης να στοιχηματίσει την αξιοπιστία της σε αυτόν τον ναρκοθετημένο, εφεξής, χώρο. Πρέπει, επίσης, οι νέοι αρχηγοί να βρουν επιχειρήματα για να πείσουν τους Ιρλανδούς να αλλάξουν γνώμη. Όσοι σήμερα μας λένε ότι όλα αυτά είναι απλός τύπος είναι οι ίδιοι με όσους εφησύχαζαν πριν το πρόσφατο δημοψήφισμα.
<P>
Αυτό σημαίνει ότι, για τις υποψήφιες χώρες, η Συνθήκη της Νίκαιας δεν αποτελεί πλέον το σουσάμι που θα ανοίξει την πόρτα της Ένωσης. Έχει γίνει μια κλειδαριά, καλά σφραγισμένη από τους Ιρλανδούς, για την οποία δεν υπάρχει καμία εγγύηση ότι θα ξανανοίξει. Γι' αυτό τον λόγο, η μόνο εγγύηση ότι θα τηρηθεί το υπεσχημένο χρονοδιάγραμμα του Γκέτεμποργκ είναι η έναρξη διαπραγματεύσεων προσχώρησης βάσει των υφιστάμενων συνθηκών, δηλαδή της Συνθήκης του Αμστερνταμ. Αυτό ακριβώς προσπάθησε να πει ο κ. Πρόντι και τον σταμάτησαν. Ο στρουθοκαμηλισμός, όμως, δεν είναι καλός σύμβουλος.
<P>
Με ή χωρίς τη Νίκαια, απομένει να πραγματοποιηθεί εξολοκλήρου η θεσμική μεταρρύθμιση. Για το Ευρωπαϊκό Κοινοβούλιο, η μεταρρύθμιση αυτή μπορεί πλέον να συντελεστεί μόνο με συνταγματική προσέγγιση. Μέχρι τότε, όμως, η γλώσσα της αλήθειας μας υποχρεώνει να πούμε στις υποψήφιες χώρες ότι οι μόνες εγγυήσεις που έχουν για να διατηρήσουν το προτεινόμενο χρονοδιάγραμμα είναι να αρχίσουν διαπραγματεύσεις βάσει του Αμστερνταμ. Αν, το φθινόπωρο του 2002, η Συνθήκη της Νίκαιας τελικά κυρωθεί, θα υπάρχει πάντα καιρός να προσχωρήσουν σε αυτή. Στην αντίθετη περίπτωση, η διεύρυνση θα διασωθεί.

<SPEAKER ID=31 NAME="Oomen-Ruijten">
 - (NL) Κύριε Πρόεδρε, στο δεύτερο κεφάλαιο των συμπερασμάτων του Ευρωπαϊκού Συμβουλίου, το θέμα της αειφόρου ανάπτυξης λαμβάνει μία πολύ σημαντική θέση. Ο Πρωθυπουργός κ. Persson αναφέρθηκε σε μία αειφόρο ανάπτυξη, η οποία έχει κοινωνικές, οικονομικές και οικολογικές διαστάσεις. Είμαι σύμφωνη με αυτό. Η αειφόρος ανάπτυξη, και σε αυτό ακόμη είμαι σύμφωνη μαζί του, πρέπει να προστεθεί στα κριτήρια της Λισαβόνας.
<P>
Είμαι θερμά σύμφωνη με όλα όσα αναφέρονται σε αυτό. Παραθέτω: "Οι τάσεις, οι οποίες απειλούν τη μελλοντική ποιότητα της ζωής μας, πρέπει να αναστραφούν" . Επίσης, είμαι σύμφωνη με την πρόταση "η αειφόρος ανάπτυξη προσφέρει μεγάλες οικονομικές δυνατότητες, οι οποίες θα οδηγήσουν σε τεχνολογική καινοτομία και επενδύσεις, ο οποίες επιφέρουν ανάπτυξη και εργασία" .
<P>
Αλλά, κύριε Πρόεδρε, τα χαρτιά είναι υπομονετικά. Το χαρτί, στο οποίο γράφηκαν αυτά τα ωραία συμπεράσματα, δεν είχε ακόμη στεγνώσει, όταν την προηγούμενη εβδομάδα, τη Δευτέρα, κατά τη συγκεκριμένη εφαρμογή δύο νομοθετικών περιβαλλοντικών αποφάσεων, το Συμβούλιο ανέτρεψε όλα αυτά πλήρως. Αυτά που πραγματικά διερωτώμαι είναι το παρακάτω. Οι αρχηγοί κρατών και κυβερνήσεων εκφράζουν, στην πραγματικότητα, προσωπικές απόψεις, όταν διατυπώνουν αυτά τα συμπεράσματα και ακολουθούν, στην πραγματικότητα, στο εβδομαδιαίο υπουργικό συμβούλιο, αυτά τα οποία συμφώνησαν στην Ευρώπη; Και διερωτώμαι ακόμη κατά πόσο είναι αυτοί συνεπείς και σύμφωνοι με αυτά, που κατά τους πρώτους έξι μήνες ή μία φορά σε αυτούς τους έξι μήνες, συζήτησαν μεταξύ τους;
<P>
Το ηθικό δίδαγμα της διήγησης - και αυτό το λέω προς τη σουηδική Προεδρία, αλλά ισχύει και για όλες τις άλλες Προεδρίες - είναι ότι το Ευρωπαϊκό Κοινοβούλιο, αλλά και ο ευρωπαίος πολίτης δεν πρέπει να θεωρούνται πλέον ανόητοι. Έχουμε βαρεθεί μία ωραία δήλωση κάθε έξι μήνες. Επιθυμούμε, επίσης, να τα θέσετε αυτά στην ημερήσια διάταξη και να δώσετε συγκεκριμένη εφαρμογή σε αυτές τις υποθέσεις. Λόγια ακούμε από πολύ καιρό. Αυτά δεν είναι πλέον αποδεκτά, δεν είναι πλέον αξιόπιστα.

<SPEAKER ID=32 LANGUAGE="SV" NAME="Wijkman">
Κύριε Πρόεδρε, θα ήθελα καταρχάς να συγχαρώ τον κ. Gφran Persson για την από πολλές απόψεις επιτυχή διοργάνωση της Προεδρίας. Πολλά θετικά σχόλια μπορούμε να κάνουμε π.χ. για το ζήτημα της διαφάνειας, τη διεύρυνση και τις ειρηνευτικές προσπάθειες στα Βαλκάνια. Ο χρόνος ομιλίας μου είναι περιορισμένος, και γι' αυτό θα ήθελα να αναφερθώ σε δύο σημεία στα οποία πιστεύω ότι τα αποτελέσματα της σουηδικής Προεδρίας ήταν δυστυχώς μάλλον πενιχρά.
<P>
Ένας τομέας όπου θα έπρεπε να είχε πραγματοποιηθεί περισσότερη πρόοδος αφορά φυσικά τη στρατηγική της Ένωσης για την αειφόρο ανάπτυξη. Το αποτέλεσμα του Γκέτεμποργκ υπήρξε σε μεγάλο βαθμό απλώς μία απόφαση πλαίσιο με ελάχιστο περιεχόμενο. Ελπίζω να συνεχίσει ο κ. Πρωθυπουργός, ακόμα και μετά το τέλος της Προεδρίας, τις προσπάθειές του σε αυτά τα ζητήματα και να φροντίσει να λάβουν οι αποφάσεις ένα σαφές περιεχόμενο, με σαφείς στόχους και μακροπρόθεσμα χρονοδιαγράμματα σε διάφορους τομείς.
<P>
Με ικανοποίηση σημειώνω το γεγονός ότι ο κ. Πρωθυπουργός έδωσε ιδιαίτερη έμφαση στις σχέσεις με τον Τρίτο Κόσμο. Το ζήτημα αυτό είναι φυσικά ιδιαίτερα σημαντικό για την αειφόρο ανάπτυξη. Δεν μπορούμε να επιτύχουμε αειφόρο ανάπτυξη χωρίς να ακολουθήσουμε μία παγκόσμια προσέγγιση ευθύς εξαρχής.
<P>
Ιδιαίτερα πενιχρά θεωρώ τα αποτελέσματα της συζήτησης για το μέλλον της Ένωσης. Δεν πιστεύω ότι η Σουηδία αξιοποίησε την ευκαιρία που διέθετε ως προεδρεύουσα χώρα προκειμένου να διοργανώσει μία σε βάθος συζήτηση, όχι μόνο για το περιεχόμενο και τις κατευθύνσεις που αφορούν το μέλλον της Ένωσης, αλλά επίσης και για τη διοργάνωση της συζήτησης αυτής. Θεωρώ ότι κατά κάποιο τρόπο η Προεδρία έχασε μία εύκολη νίκη. Ακουσα περισσότερα σχόλια από το Βέλγιο για αυτό το ζήτημα, πριν καν η χώρα αυτή αναλάβει την Προεδρία, από ό,τι άκουσα από τη Σουηδία. Το ζήτημα είναι σοβαρό, καθώς απαιτείται να διεξαχθεί μία συζήτηση για θέματα όπως η διαφάνεια, ο εκδημοκρατισμός και η συμμετοχή των πολιτών. Η συζήτηση αυτή είναι σημαντική για την Ευρώπη, ιδιαίτερα σημαντική είναι όμως για τη Σουηδία, καθώς στη χώρα μας διεξάγεται τη στιγμή αυτή μία συζήτηση η οποία αφορά σε μεγάλο βαθμό την αρνητική ή θετική στάση μας απέναντι στην Ένωση, συζήτηση η οποία δεν επικεντρώνεται στο περιεχόμενο ή στον τρόπο διοργάνωσης της συζήτησης για το μέλλον της Ένωσης.
<P>
Ελπίζω για τον λόγο αυτό να συμμετάσχει ενεργά ο κ. Πρωθυπουργός κατά τους επόμενους μήνες στο πλαίσιο της τρόικας στις σχετικές συζητήσεις τις οποίες αναμφίβολα θα προωθήσει το Βέλγιο.

<SPEAKER ID=33 LANGUAGE="DE" NAME="Jarzembowski">
Κύριε Πρόεδρε, κύριε Προεδρεύοντα του Συμβουλίου, αξιότιμη κυρία Επίτροπε, πρέπει να ρίξω λίγο νερό στο κρασί μου, καθώς κατά την άποψή μου η σουηδική Προεδρία απέτυχε σε δύο επίπεδα, επειδή δεν κατάφερε να διευθετήσει τη διένεξη δύο κρατών μελών σχετικά με το Γιβραλτάρ και να τερματίσει έτσι τον αποκλεισμό στην ευρωπαϊκή πολιτική εναέριας κυκλοφορίας. Για τους πολίτες είναι αδιανόητο το γεγονός ότι σημαντικά νομοσχέδια, όπως εκείνο που αφορά τα αυξημένα συστήματα αποζημίωσης σε περίπτωση υπεράριθμων κρατήσεων στην εναέρια κυκλοφορία, ναι μεν αποτέλεσαν αντικείμενο των διαπραγματεύσεων στο Συμβούλιο, ωστόσο δεν ψηφίστηκαν. Εξίσου αδιανόητο είναι το ότι σημαντικές νομοθετικές πρωτοβουλίες, όπως η δημιουργία ενός ενιαίου ευρωπαϊκού ουρανού, μπλοκάρονται στην Επιτροπή.
<P>
Αυτό, κύριε Προεδρεύοντα του Συμβουλίου, θα ήταν ένα καλό παράδειγμα, όπου το Συμβούλιο θα μπορούσε να προβεί σε κάποιες ενέργειες, επειδή όλοι γνωρίζουν ότι τέτοιου είδους διαφορές, όπως του Γιβραλτάρ, δεν πρέπει να ρυθμίζονται σε επίπεδο υπουργών μεταξύ των Υπουργών Μεταφορών. Αυτό έγκειται στην αρμοδιότητα των πρωθυπουργών. Ωστόσο στο θέμα αυτό οι πρωθυπουργοί απέτυχαν διπλά. Ελπίζω τουλάχιστον ότι τώρα το Πρωτόκολλο του Γκέτεμποργκ είναι σωστό ως προς την ουσία του. Στο Πρωτόκολλο του Γκέτεμποργκ αναφέρεται μάλιστα ότι το Συμβούλιο ελπίζει τις προσεχείς εβδομάδες ότι θα είναι σε θέση να διευθετήσει την εν λόγω διένεξη για το Γιβραλτάρ. Συνεπώς, θέλουμε να γνωρίζουμε, εάν τουλάχιστον δύο εβδομάδες μετά τη σουηδική Προεδρία θα υπάρξει κάποιο αποτέλεσμα.
<P>
Κυρία Επίτροπε, σκοπεύω να απευθύνω τόσο σε εσάς όσο και στην Επιτροπή ένα αίτημα και μια επείγουσα έκκληση: η Επιτροπή θα έπρεπε οπωσδήποτε να ψηφίσει τη νομοθετική πρωτοβουλία για τη δημιουργία ενός ενιαίου ευρωπαϊκού ουρανού ήδη πριν από τις καλοκαιρινές διακοπές και να την προωθήσει στο Συμβούλιο και το Κοινοβούλιο! Κυρία Επίτροπε, γνωρίζετε και εσείς όπως και εμείς ότι οι πολλές καθυστερήσεις, οι τροχιές αναμονής στον ουρανό δεν είναι μόνο εκνευριστικές για τους πολίτες, επειδή φθάνουν αργοπορημένα στο προορισμό των διακοπών τους, επειδή ακυρώνονται επαγγελματικά ραντεβού, επειδή το κόστος είναι υψηλό. Γνωρίζετε εξίσου καλά όπως και εμείς ότι η άσκοπη καύση κηροζίνης στον ουρανό δεν μπορεί να είναι ανεκτή από περιβαλλοντικής απόψεως. Ως εκ τούτου χρειαζόμαστε μια κατάλληλη ευρωπαϊκή ρύθμιση, ούτως ώστε να εκλείψει το φαινόμενο των καθυστερήσεων. Για το λόγο αυτό αναμένουμε το σχέδιο σας ήδη εντός του τρέχοντος καλοκαιριού.

<SPEAKER ID=34 LANGUAGE="EN" NAME="Bradbourn">
Κύριε Πρόεδρε, όπως ο κ. Jarzembowski έτσι κι εγώ θα ήθελα να αναφερθώ στο θέμα των μεταφορών. Διάβασα με προσοχή ιδιαίτερα στα συμπεράσματα της Συνόδου Κορυφής του Γκέτεμποργκ ότι η Επιτροπή πρόκειται να προχωρήσει στην εφαρμογή του σχεδίου της για την πρόταση ενός πλαισίου το οποίο θα διασφαλίζει ότι "μέχρι το 2004, η τιμή χρήσης των διαφόρων μεταφορικών μέσων θα αντικατοπτρίζει καλύτερα το κόστος για την κοινωνία" . Αυτό αντικατοπτρίζει καθαρά την αρχή του καταλογισμού των δαπανών υποδομής, η οποία προωθήθηκε από την Επιτροπή μετά την έκδοση τον Ιούλιο του 1998 του Λευκού Βιβλίου της για την δίκαιη και αποτελεσματική τιμολόγηση στις μεταφορές, εγκρίθηκε στη συνέχεια από την έκθεση Costa Neves και έλαβε την έγκριση του Κοινοβουλίου τον Ιανουάριο.
<P>
Οι προτάσεις αυτές κάθε άλλο παρά δίκαιες και αποτελεσματικές είναι, ειδικά σε ό,τι αφορά τις οδικές μεταφορές. Από την έρευνα της ίδιας της Επιτροπής, για παράδειγμα, προκύπτει ότι το κόστος ανά χιλιόμετρο μετακίνησης ενός αυτοκινήτου στο Ηνωμένο Βασίλειο με καταλογισμό των δαπανών υποδομής θα αυξανόταν κατά 97% έως το 2005.
<P>
Αναμφίβολα οι διαμαρτυρίες για τις τιμές των καυσίμων, οι οποίες ακινητοποίησαν πολλά κράτη μέλη το περασμένο φθινόπωρο, μας έδωσαν ένα καλό μάθημα. Οι χρήστες του οδικού δικτύου είναι ήδη αναγκασμένοι να πληρώσουν πολύ ακριβά προκειμένου να χρηματοδοτηθούν άλλες μορφές μετακίνησης, ειδικά στο Ηνωμένο Βασίλειο, και οι προτάσεις της Επιτροπής απλώς θα όξυναν ακόμη περισσότερο το πρόβλημα. Παρά τα χρόνια έρευνας και μελέτης, ακόμη και οι θεωρούμενοι "ειδικοί" στο θέμα αυτό παραδέχονται ότι η επιστήμη που σχετίζεται με την επονομαζόμενη κοινωνική οριακή κοστολόγηση - τη διαδικασία μέσω της οποίας καθορίζονται οι επιβαρύνσεις αυτές - είναι μη ελεγμένη και αβέβαιη. Η επιβολή χρέωσης για τη χρήση του οδικού δικτύου όχι μόνο δεν θα ωθήσει το ευρύ κοινό να αλλάξει τις μεταφορικές του συνήθειες, αλλά θα προξενήσει γενικευμένες διαμαρτυρίες και οργή. Οι χρήστες του οδικού δικτύου δεν θα πρέπει να νιώθουν κυνηγημένοι.
<P>
Τα κράτη μέλη θα έπρεπε να είναι ελεύθερα να ορίσουν το δικό τους φορολογικό καθεστώς και να θέσουν τις δικές τους προτεραιότητες όσον αφορά το θέμα του κόστους και της βελτίωσης των έργων υποδομής. Καλώ όλα τα μέλη αυτού του Κοινοβουλίου να αναγνωρίσουν τον τρομερό αντίκτυπο που θα είχε κάτι τέτοιο και τους προσκαλώ να ενωθούν μαζί μου ενάντια σε κάθε ανάλογη πρόταση.

<SPEAKER ID=35 NAME="Τρακατέλλης">
Κύριε Πρόεδρε, η σύνοδος του Γκέτεμποργκ υπήρξε η πρώτη στην ιστορία της Ευρωπαϊκής Ένωσης στην οποία ετέθη σε πρώτη προτεραιότητα η εξασφάλιση της αειφορίας και της βιωσιμότητας του κοινωνικοοικονομικού μοντέλου ανάπτυξης. Κρίνοντας τα αποτελέσματα της συνόδου με βάση και τη στήριξη στρατηγικών, το πιο ουσιαστικό που επιτεύχθηκε είναι η θεσμοθέτηση μιας βήμα προς βήμα διαδικασίας παρακολούθησης της πολιτικής περιβάλλοντος με τον ετήσιο έλεγχο που εισάγεται κατά την εαρινή σύνοδο του Ευρωπαϊκού Συμβουλίου.
<P>
Επίσης, η υποχρέωση χάραξης εθνικών στρατηγικών και ο συντονισμός της πολιτικής των κρατών μελών θα είναι ιδιαίτερα σημαντικό γεγονός για χώρες με μεγάλη υστέρηση στον τομέα αυτό. Θα μπορούσε να χαρακτηριστεί επίσης μείζονος σημασίας και ο καθορισμός σε πρώτη φάση ορισμένων στόχων και μέτρων σε τέσσερις τομείς: κλιματικές μεταβολές, εξασφάλιση της αειφορίας στις μεταφορές, αντιμετώπιση των κινδύνων της δημόσιας υγείας και υπεύθυνη διακίνηση των φυσικών πόρων. Και λέγω "θα μπορούσε" διότι δεν υιοθετήθηκαν παράλληλα συγκεκριμένα μέτρα διαχειριστικού κόστους της ρύπανσης, με αντικείμενο άτομα και επιχειρήσεις.
<P>
Επίσης, σαφώς υστερεί στον τομέα της προστασίας της δημόσιας υγείας, όπου οι κίνδυνοι είναι μεγάλοι, και θυμίζω για παράδειγμα τρελλές αγελάδες, αφθώδη πυρετό... Χθες μάλιστα ανακοινώθηκε και στην Ελλάδα το πρώτο επιβεβαιωμένο κρούσμα της σπογγώδους εγκεφαλοπάθειας των βοοειδών. Και υστερεί ακόμη και στον τομέα της βιοτεχνολογίας, όπου θα έπρεπε η Ευρωπαϊκή Ένωση να προχωρήσει ουσιαστικά στην εφαρμογή μιας τεχνολογίας που θα προσφέρει σημαντικά πλεονεκτήματα στην ανθρώπινη κοινωνία τον 21ο αιώνα.
<P>
Σε σχέση λοιπόν με τις προσδοκίες, τα αποτελέσματα της συνόδου κορυφής σαφώς υπολείπονται. Δεν θα έλεγα επομένως ότι αποτελεί σταθμό. Είναι ωστόσο μια αφετηρία για το πέρασμα από το επίπεδο των διακηρύξεων και προθέσεων σε εκείνο της εφαρμογής μιας ολοκληρωμένης πολιτικής περιβαλλοντικής προστασίας άρρηκτα συνδεδεμένης με την κοινωνική και οικονομική ανάπτυξη.
<P>
Τελειώνοντας, κύριε Πρόεδρε, θα έλεγα ότι μπορεί η σύνοδος να διακήρυξε την ενσωμάτωση των στόχων της περιβαλλοντικής αειφορίας αλλά, δυστυχώς, αυτό που λείπει είναι η υιοθέτηση χρονοδιαγραμμάτων, δεσμευτικών δεικτών, στόχων και συγκεκριμένων μέτρων.

<SPEAKER ID=36 LANGUAGE="EN" NAME="McMillan-Scott">
Κύριε Πρόεδρε, υπήρξα μάρτυρας των βίαιων επεισοδίων που σημειώθηκαν στο Γκέτεμποργκ. Για μένα αυτό ήταν η απόδειξη της ολοένα αυξανόμενης απόστασης ανάμεσα στους ηγέτες και το λαό. Λυπάμαι που η απόφαση της Συνόδου Κορυφής ήταν να αδιαφορήσει για το αποτέλεσμα του ιρλανδικού δημοψηφίσματος και να συνεχίσει τις εργασίες της σαν να μη συνέβη τίποτα.
<P>
Το δημοψήφισμα στην Ιρλανδία μας έδωσε τη δυνατότητα να καθίσουμε και να αναλογιστούμε την πορεία προς την οποία οδηγείται η Ευρώπη. Φαινομενικά, στόχος της Συνθήκης της Νίκαιας ήταν να φροντίσει ώστε η Ευρωπαϊκή Ένωση να διευρυνθεί με την ενσωμάτωση νέων δημοκρατιών. Η επίτευξη αυτού του στόχου το συντομότερο δυνατόν αποτελεί ύψιστο καθήκον όλων των πολιτικών της Ευρώπης. Παρόλ' αυτά διαφωνώ με τον Πρόεδρο της Επιτροπής, ο οποίος έγραψε στην εφημερίδα Γουώλ Στρήτ Τζέρναλ της περασμένης εβδομάδας ότι η Νίκαια ήταν απολύτως αναγκαία για τη διεύρυνση. Η Νίκαια δεν είναι αναγκαία για τη διεύρυνση. Θα μπορούσαμε, μέσα στα πλαίσια των συνθηκών προσχώρησης, να κάνουμε τις απαραίτητες ρυθμίσεις στην ψηφοφορία με ειδική πλειοψηφία, στο δικαίωμα ψήφου, στον αριθμό των βουλευτών του Ευρωπαϊκού Κοινοβουλίου κ.ο.κ., για κάθε χώρα που προσχωρεί στην Ευρωπαϊκή Ένωση.
<P>
Θα έπρεπε να επωφεληθούμε της ευκαιρίας και να μεριμνήσουμε για τους λαούς της Ευρώπης, οι οποίοι εκπροσωπούνται από τους εθνικούς τους βουλευτές και από τα μέλη του Ευρωπαϊκού Κοινοβουλίου, εγκαθιδρύοντας όχι κάποια Συνέλευση, αλλά μια κοινοβουλευτική διάσκεψη. Η κοινοβουλευτική αυτή διάσκεψη θα πρέπει να προετοιμάσει το έδαφος για την επόμενη Διακυβερνητική Διάσκεψη. Πάνω απ' όλα, θα πρέπει να αρχίσει να αναγνωρίζει τα είδη των επιλογών που χρειάζεται να κάνει η Ευρώπη για το μέλλον στους τομείς της οικονομίας, της κοινωνικής πολιτικής, του περιβάλλοντος, των μεταφορών, και του προϋπολογισμού - το είδος της Ευρώπης που οι δυο μεγάλες πολιτικές οικογένειες, η κεντροαριστερά και η κεντροδεξιά στην Ευρώπη, στην πραγματικότητα αναζητούν. Κάτι τέτοιο θα διασφάλιζε, στις ευρωπαϊκές εκλογές του 2004, τη δυνατότητα μιας ουσιαστικής επιλογής ανάμεσα στις προτάσεις της κεντροαριστεράς και της κεντροδεξιάς. Κάτι τέτοιο θα έδινε νόημα στις ευρωπαϊκές εκλογές και μάλιστα θα συμφωνούσε και με την άποψη των περισσοτέρων μέσα σ' αυτή την αίθουσα, ότι δηλαδή η προσέγγιση "δεν τρέχει τίποτε" και η προσέγγιση "από τα ψηλά στα χαμηλά" δεν μπορούν να συνεχίζονται.

<SPEAKER ID=37 LANGUAGE="SV" NAME="Persson">
. (SV) Κύριε Πρόεδρε, θα ήθελα να σχολιάσω εν συντομία ορισμένες από τις παρεμβάσεις, επιτρέψτε μου όμως να εκφράσω καταρχάς τις θερμές μου ευχαριστίες για τα θετικά σχόλια που απηύθυναν εδώ στο Κοινοβούλιο διάφορες πολιτικές ομάδες προς τη σουηδική Προεδρία. Ευχαριστώ επίσης θερμά και όλους όσους εργάστηκαν σκληρά και με ενθουσιασμό για τη σουηδική Προεδρία. Ιδιαίτερα ευχαριστώ την ομάδα ανωτάτων υπαλλήλων επικεφαλής της οποίας ήταν ο υφυπουργός κ. Lars Danielsson, το έργο της οποίας θα ήθελα να εξάρω τη στιγμή αυτή.
<P>
Θα ήθελα καταρχάς να αναφερθώ στις διαδηλώσεις στο Γκέτεμποργκ: είμαστε δημοκράτες. Είμαστε υπέρ του δικαιώματος ελεύθερης διαδήλωσης. Είμαστε κατά της βίας. Καταδικάζουμε όλους όσους χρησιμοποιούν βία για την καταστολή πολιτικών εκδηλώσεων. Στο Γκέτεμποργκ διεξαγάγαμε έναν ευρύ και δημοκρατικό διάλογο με πολίτες που είχαν απόψεις διαφορετικές από τις δικές μας. Ήταν καλό αυτό, διότι ακριβώς δημοκρατία σημαίνει συζήτηση και πειθώ. Πέρα όμως από αυτές τις συζητήσεις, υπήρξε μία σχετικά μικρή ομάδα χούλιγκανς με έντονη διεθνή παρουσία, την οποία αντιμετωπίσαμε στο παρελθόν σε άλλες διοργανώσεις και φοβούμαι ότι θα αντιμετωπίσουμε ενδεχομένως και στο μέλλον. Τα άτομα αυτά θα πρέπει να αντιμετωπίζονται με απόλυτα αποφασιστικό τρόπο από την αστυνομία και τις δυνάμεις του νόμου, οι οποίες μάλιστα πραγματοποίησαν ένα εξαιρετικό έργο στο Γκέτεμποργκ. Αυτοί οι φανατικοί χούλιγκανς αυτοαποκαλούνται συχνά αντιφασίστες. Θα ήθελα να τονίσω ότι δεν έχω δει ποτέ πιο φασιστοειδείς μεθόδους από αυτές που εφάρμοσαν αυτοί. Ολόκληρη η προσέγγισή τους προς την πολιτική είναι φασιστοειδής. Οι βίαιες μέθοδοι που χρησιμοποιούν είναι φασιστικές. Αποκαλώ φασίστες αυτούς τους κομμουνιστές, ακριβώς για να δείξω ότι τα δύο άκρα συναντήθηκαν. Στην ευρωπαϊκή πολιτική έχουμε δει πολλά ανάλογα παραδείγματα στο παρελθόν. Ίσως δούμε τέτοια παραδείγματα και στο μέλλον, όμως εμείς οι δημοκράτες οφείλουμε να επιδείξουμε ένα αρραγές μέτωπο απέναντι στα άτομα αυτά! Χρειαζόμαστε ένα αρραγές μέτωπο απέναντι στη βία, τον φασισμό και τον κομμουνισμό. Αυτό είναι το δίδαγμα του Γκέτεμποργκ.
<P>
Λυπούμαι εξάλλου που δεν παρίσταται στη συνεδρίαση ο επικεφαλής της Ομάδας του ΕΛΚ, κ. Poettering. Θα ήταν χρήσιμο να είχε ακούσει απευθείας αυτά τα ταπεινά σχόλια που απευθύνω εκ μέρους του Συμβουλίου. Ελπίζω παρόλα αυτά να διαβάσει στα πρακτικά αυτές τις απλές σκέψεις που εκφράζω.
<P>
Ο κ. Pat Cox στην εύγλωττη και καλά διατυπωμένη παρέμβασή του αναφέρθηκε μεταξύ άλλων σε ένα ζήτημα ουσίας το οποίο θεωρώ ιδιαίτερα σημαντικό, δηλαδή το αποτέλεσμα της διαδικασίας συνδιαλλαγής στο οποίο καταλήξαμε σχετικά με τις εξαγορές επιχειρήσεων. Θα με ανησυχούσε εξαιρετικά τυχόν άρνηση του Κοινοβουλίου να υιοθετήσει το αποτέλεσμα της συνδιαλλαγής. Κάτι τέτοιο θα ήταν άνευ προηγουμένου και θα είχε σημαντικές συνέπειες για το έργο του Κοινοβουλίου στο μέλλον. Για τον λόγο αυτό καλώ το Κοινοβούλιο να παραμείνει πιστό στη διαδικασία της συνδιαλλαγής που πραγματοποιήσαμε, όπως ακριβώς ζήτησε και ο κ. Pat Cox.
<P>
Θα ήθελα να αναφέρω επίσης ότι εκτιμώ αυτό που ανέφερε ο κ. Van Velzen και στο οποίο αναφέρθηκα και εγώ στην αρχική μου παρέμβαση, δηλαδή ότι συχνά θεωρούμε ότι οι υποψήφιες χώρες είναι αυτές που αντιμετωπίζουν τις μεγαλύτερες δυσκολίες. Φυσικά είναι δύσκολο για τις χώρες αυτές να προσαρμοστούν στους όρους που θέτουμε, ωστόσο αυτές οι χώρες προωθούν αποφασιστικά τη δική τους διαδικασία μεταρρυθμίσεων έχοντας σαφείς στόχους. Καθώς εισερχόμαστε στην τελική φάση των διαπραγματεύσεων, θεωρώ ότι θα αποδειχθεί πως οι μεγαλύτερες δυσκολίες για τη διατύπωση θέσεων βρίσκονται μεταξύ των κρατών μελών. Η πείρα μας λέει ότι κατά το σύντομο διάστημα της Προεδρίας μας ήταν αυτό το πιο περίπλοκο πρόβλημα. Συμφωνώ απολύτως με την άποψη ότι έχουμε μπροστά μας δύσκολα κεφάλαια προς συζήτηση, π.χ. τη γεωργική και περιφερειακή πολιτική, ζητήματα τα οποία θα πρέπει φυσικά να αναλύσουμε σε βάθος με τις δομές που διαθέτουμε τη στιγμή αυτή στην ευρωπαϊκή πολιτική.
<P>
Περαιτέρω θεωρώ πολύ σωστές τις απόψεις του κ. Corbett από το Ηνωμένο Βασίλειο σχετικά με τον χαρακτήρα της Προεδρίας. Διαγράφεται μία αρνητική τάση, κάθε φορά που αλλάζει η Προεδρία του Συμβουλίου να θεωρούν ορισμένοι ότι η Ένωση θα αλλάξει εκ βάθρων. Είναι εξαιρετικά σημαντικό να θεωρεί τα καθήκοντά της κάθε Προεδρία του Συμβουλίου ως μία συνεχή προσπάθεια στο πλαίσιο της διαδοχής της μίας Προεδρίας από την άλλη. Η πολιτική θα πρέπει να είναι σταθερή και ενδεχομένως να προωθείται. Ωστόσο κύριος άξονας θα πρέπει να είναι το κοινό συμφέρον της Ένωσης. Οι εθνικές πτυχές θα πρέπει επομένως να μπουν στο περιθώριο. Έτσι εργαστήκαμε εμείς. Ορισμένοι δεν συμφωνούν με την προσέγγισή μας, είμαι όμως πεπεισμένος ότι είναι μία αναγκαία προσέγγιση προκειμένου να διατηρηθεί και στο μέλλον η μέθοδος της εκ περιτροπής Προεδρίας. Είναι πάρα πολύ σωστά αυτά που ανέφερε ο κ. Corbett.
<P>
Ο κ. Anders Wijkman εξέφρασε τη δυσαρέσκειά του για τις ελλείψεις που παρουσίασε η συζήτηση για το μέλλον της Ένωσης κατά τη σουηδική Προεδρία. Θα ήθελα να του πω ότι αυτά τα σχόλια τα έχω ακούσει και στο παρελθόν. Μα με τι ασχοληθήκαμε κατά το διάστημα της Προεδρίας μας; Με την εξωτερική πολιτική, την πολιτική για το περιβάλλον, τη διεύρυνση της Ένωσης - δεν είναι αυτά κατεξοχήν ζητήματα που αφορούν το μέλλον της Ένωσης; Ορισμένοι όμως θεωρούν ότι συζήτηση για το μέλλον της Ένωσης σημαίνει συζήτηση για τις δομές των οργάνων και προσθέτουν συχνά ότι χρειαζόμαστε κάποια ομοσπονδιακή προσέγγιση προκειμένου να έχουμε το δικαίωμα να συμμετάσχουμε στη συζήτηση για το μέλλον της ΕΕ. Εγώ διαφωνώ και θεωρώ ότι η συζήτηση για το μέλλον της ΕΕ θα πρέπει να αναλύσει τους στόχους τους οποίους θέλουμε να επιτύχουμε. Ας περάσουμε σταδιακά στη συνέχεια, κατά το διάστημα της βελγικής, της ισπανικής και της δανικής Προεδρίας, σε μία συζήτηση για την εξέλιξη των οργάνων της Ένωσης που απαιτείται προκειμένου να επιτύχουμε τους στόχους αυτούς. Έτσι θα πρέπει να προχωρήσουμε και έτσι καθίσταται σαφές ότι η συνεισφορά της σουηδικής Προεδρίας στο διάστημα αυτό αποτέλεσε αναμφίβολα μία συζήτηση για το μέλλον της Ένωσης. Πρόκειται για τη διεύρυνση, πρόκειται για την εξωτερική πολιτική και την πολιτική ασφάλειας, πρόκειται για το περιβάλλον.
<P>
Θα ήθελα να ευχαριστήσω τον κ. Bradbourn για την παρέμβασή του. Ως συντηρητικός έθιξε ένα σημαντικό ζήτημα. Είχαν πει ορισμένοι ότι τα συμπεράσματα του Γκέτεμποργκ για το περιβάλλον δεν θα έπρεπε να ήταν λεπτομερή ή δεσμευτικά. Ο κ. Bradbourn αντέτεινε ότι είναι σωστό αυτό που αναφέρεται ότι τα συμπεράσματα πάνε πολύ μακριά και ότι είναι πολύ λεπτομερή. Είναι όντως λεπτομερή! Ο κ. Bradbourn έδωσε μία καλή και σαφή απάντηση σε όλους όσους κατέκριναν αυτά τα συμπεράσματα ότι δεν πήγαιναν αρκετά μακριά. Θα ήθελα να τον ευχαριστήσω για την παρέμβασή του, όμως, ας το πω έτσι, δεν συμφωνώ με την άποψή του.
<P>
Θα ήθελα, τέλος, να υπογραμμίσω ότι ο κ. Dell'Alba αναφέρθηκε σε κάτι που ίσως αποδειχθεί το σημαντικότερο γεγονός που συνέβη κατά το εξάμηνο της σουηδικής Προεδρίας. Μου έρχεται κατευθείαν στο νου η έκδοση του Μιλόσεβιτς στη Χάγη, κάτι που δεν αποτελεί φυσικά άμεση συνέπεια των προσπαθειών της σουηδικής Προεδρίας, αλλά οφείλεται μεταξύ άλλων στην αποφασιστική στάση της Ευρωπαϊκής Ένωσης. Αποτελεί απόρροια μίας προσέγγισης στις εξωτερικές σχέσεις η οποία στηρίζεται σε αξίες. Αποτελεί απόρροια της σημασίας που δίνουμε στα ανθρώπινα δικαιώματα. Η έκδοση του Μιλόσεβιτς στη Χάγη θα χαρακτηριστεί ίσως στο μέλλον ως μία αποφασιστική καμπή κατά την οποία άλλαξε ο χαρακτήρας της εξωτερικής πολιτικής, καθώς οποιοσδήποτε διαπράττει εγκλήματα κατά των συμπολιτών του ή άλλων, οποιοσδήποτε προωθεί τον πόλεμο για εθνικιστικούς λόγους, οπουδήποτε στον πλανήτη, θα εντοπίζεται, θα διώκεται και θα προσάγεται στη δικαιοσύνη και θα καλείται να λογοδοτήσει απέναντι στο σύνολο της διεθνούς κοινής γνώμης, η οποία στηρίζεται σε συγκεκριμένες αξίες για τη δημοκρατία και τα ανθρώπινα δικαιώματα. Η έκδοση του Μιλόσεβιτς στη Χάγη αποτελεί ένα πολιτικό γεγονός τεράστιας σημασίας και θρίαμβο όσων πιστεύουν σε μία εξωτερική πολιτική η οποία βασίζεται στις κοινές μας αξίες.
<P>
Σας ευχαριστώ για την καλή συνεργασία που είχατε με τη σουηδική Προεδρία!
<P>
(Χειροκροτήματα)

<SPEAKER ID=38 NAME="Πρόεδρος">
Σας ανακοινώνω ότι σύμφωνα με το άρθρο 37, παράγραφος 2 του Κανονισμού έχω λάβει έξι προτάσεις ψηφίσματος που κατατέθηκαν.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη.

<CHAPTER ID=2>
Δημόσιες προσφορές εξαγοράς
<SPEAKER ID=39 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0237/2001) του κ. Lehne, εξ ονόματος της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το κοινό κείμενο που εγκρίθηκε από την επιτροπή συνδιαλλαγής όσον αφορά οδηγία του Ευρωπαϊκού Κοινοβουλίου και του Συμβουλίου για το δίκαιο των εταιρειών σχετικά με τις δημόσιες προσφορές εξαγοράς. (C5-0221/2001 - 1995/0341(COD))

<SPEAKER ID=40 LANGUAGE="DE" NAME="Lehne">
Συνάδελφοι, καταρχάς θα ήθελα και εγώ με τη σειρά μου να ευχαριστήσω τους συναδέλφους για τη συνεργασία τους στις διαβουλεύσεις, ιδιαίτερα τον Jimmy Provan για την αμερόληπτη γνωμοδότησή του, την οποία μόλις κατέθεσα εδώ στην Ολομέλεια.
<P>
Παρ' όλα αυτά θα ήθελα να ρίξω λίγο λάδι στη φωτιά. Πολύ απλά επειδή δεν επιτρέπεται να λησμονούμε, ποιος ήταν ο πυρήνας των διαβουλεύσεων των τροπολογιών μας κατά τη δεύτερη ανάγνωση το Δεκέμβριο του προηγουμένου έτους. Σκοπός μας ήταν να δημιουργήσουμε στην Ευρώπη ένα level playing field - ισότητα μέσων δηλαδή στην εξαγορά εταιρειών. Αυτό προφανώς δεν το επιτύχαμε με το συγκεκριμένο αποτέλεσμα από την επιτροπή συνδιαλλαγής. Ως Κοινοβούλιο προσφέραμε κάθε είδους συμβιβασμό στις διαπραγματεύσεις. Ο Jimmy Provan δήλωσε ότι δεν επετεύχθη ο συγκεκριμένος συμβιβασμός, επειδή το Συμβούλιο τον αρνήθηκε, επέμεινε στην κοινή του θέση στο καθοριστικής σημασίας ζήτημα και σε καμία περίπτωση δεν ήταν πρόθυμο να μετακινηθεί ούτε κατά κεραία από τη θέση του. Μια από τις συμβιβαστικές μας προσφορές, μια από αυτές που υποβάλαμε πιο πρόσφατα, ήταν η έναρξη ισχύος μιας οδηγίας σχετικά με τo level playing field, την οποία εξάλλου είχαμε ήδη προτείνει εδώ και αρκετό καιρό και η οποία είχε υποβληθεί στο Συμβούλιο, όπως διαπίστωσα το προηγούμενο Σαββατοκύριακο, ήδη από το έτος 1972, συνεπώς εδώ και περισσότερα από 12 έτη, επί της οποίας γίνεται τώρα λόγος. Η έναρξη ισχύος του καθήκοντος ουδετερότητας πρέπει να εξαρτηθεί από την έναρξη ισχύος μια τέτοιας οδηγίας σχετικά με τo level playing field. Μάλιστα αυτό, μολονότι είναι ουσιαστικά αυτονόητο, απορρίφθηκε από το Συμβούλιο.
<P>
Στο μόνο που υπήρχε συμφωνία ήταν στο να συγκαλέσει η Επιτροπή μια ομάδα ειδικών, η οποία θα ασχοληθεί με το συγκεκριμένο θέμα και μετά ενδεχομένως να πρέπει να αναπτύξει προτάσεις. Αναρωτιέμαι: τι είδους λογική είναι αυτή, να συγκληθεί κάποια ομάδα ειδικών, αλλά η οδηγία να έχει αποφασιστεί από πριν; Κανονικά πρέπει να συγκροτηθεί πρώτα η ομάδα ειδικών και στη συνέχεια να αποφασιστεί η οδηγία για το σχετικό θέμα. Δεν θεωρώ ότι αυτό που συμβαίνει σήμερα εδώ είναι πειστικό.
<P>
Καταλήγω λοιπόν στο ότι αυτό δεν αποτελεί κάποιο συμβιβασμό, αλλά συνθηκολόγηση της πλειοψηφίας του Κοινοβουλίου έναντι της θέσης του Συμβουλίου. Όλα αυτά ενόψει επικείμενων σημαντικών αποφάσεων στη διαδικασία συνδιαλλαγής - αρκεί μόνο να σκεφτώ την οδηγία σχετικά με το ξέπλυμα χρήματος, αρκεί μόνο να σκεφτώ την όλη θεματολογία που ακολούθησε την έκθεση Lamfalussy και όλα όσα σχετίζονται με αυτή. Η άποψή μου είναι: εάν υπερψηφίσουμε την οδηγία αυτή, τότε θα βλάψουμε το θεσμικό ρόλο του Κοινοβουλίου, και ακριβώς γι' αυτό το λόγο δεν επιτρέπεται να το πράξουμε. Ανεξάρτητα από αυτό υπάρχει μια σειρά από αντικειμενικούς λόγους, για τους οποίους δεν μπορεί κανείς να το πράξει. Το αποτέλεσμα αυτής της οδηγίας θα είναι ότι στο μέλλον θα μπορούν προστατευόμενες εταιρείες να εξαγοράσουν απροστάτευτες εταιρείες. Αυτή είναι μια σαφής συνέπεια. Καθώς εάν δεν διαθέτουμε κάποιο level playing field, εάν επιτρέπεται μέσω της εθνικής νομοθεσίας σε ορισμένα κράτη μέλη να προστατεύουν επιχειρήσεις, με περιορισμούς του δικαιώματος ψήφου, με golden shares, με διάφορα δικαιώματα ψήφου, με μια σειρά από δυνατότητες επέμβασης της διοίκησης, και εάν αυτό δεν ισχύει και σε άλλα κράτη μέλη, τότε αναρωτιέμαι, πού υπάρχει στο θέμα αυτό το level playing field. Ή εάν συγκρίνω τις Ηνωμένες Πολιτείες της Αμερικής με την Ευρώπη: οι Αμερικανοί ακολούθησαν ακριβώς την αντίθετη πορεία. Υιοθέτησαν το λεγόμενο business judgement rule, το οποίο σημαίνει ότι τα διοικητικά συμβούλια των εταιρειών μπορούν να αμυνθούν, όπως θέλουν, ενώ στην Ευρώπη το απαγορεύουμε αυτό. Ποιο θα είναι άραγε το αποτέλεσμα μιας τέτοιας απόφασης, εάν οι αμερικανικές εταιρείες θα μπορούν να εξαγοράσουν πιο εύκολα ευρωπαϊκές εταιρείες από ό,τι αντιστρόφως; Εξάλλου η ανάπτυξη στην Αμερική διαψεύδει πολλά από αυτά που σήμερα το πρωί μπορούσαμε να διαβάσουμε στις εφημερίδες. Σε αυτές διατυπωνόταν ανέκαθεν ο ισχυρισμός ότι θα επέρχετο το χάος ή ότι θα προέκυπταν αρνητικές επιπτώσεις στην κεφαλαιαγορά της Ευρώπης, εάν εμείς τώρα ξαφνικά απορρίπταμε την εν λόγω οδηγία. Οι Αμερικανοί αποδεικνύουν το αντίθετο, ακολούθησαν ακριβώς την αντίθετη πορεία, και κανείς δεν δύναται να ισχυριστεί ότι το αμερικανικό χρηματιστήριο είναι λιγότερο δυναμικό από ό,τι το ευρωπαϊκό. Κατά συνέπεια οι εν λόγω συσχετισμοί δεν υφίστανται.
<P>
Θα ήθελα επίσης να υπενθυμίσω το θέμα που αφορά τα πλεονεκτήματα λόγω θέσης. Στην προκειμένη περίπτωση υπάρχει η πολιτεία του Delaware, η οποία διαθέτει μια σχετικά αυστηρή νομοθεσία για την εξαγορά εταιρειών. Είναι ενδιαφέρον ότι στην εν λόγω πολιτεία έχουν την έδρα τους το 40% των εταιρειών που είναι εισηγμένες στο Χρηματιστήριο της Νέας Υόρκης, καθώς επίσης και το 60% των εταιρειών που εκπροσωπούνται στο Δείκτη. Σας ερωτώ: γιατί υφίσταται η συγκεκριμένη κατάσταση; Μπορώ μόνο να επισημάνω ότι οι συνθήκες αυτές είναι κατά την άποψή μου ένας άκρως σημαντικός παράγοντας για τις αποφάσεις λόγω θέσης των εταιρειών. Κανείς δεν έχει τίποτα εναντίον της προστασίας των μετόχων. Και εγώ ο ίδιος είμαι μέτοχος. Ως εκ τούτου δεν τίθεται καν ζήτημα για το ότι ασφαλώς και εγώ όπως είναι λογικό, όπως και οι περισσότεροι πολίτες που είναι μέτοχοι, τάσσομαι υπέρ της προστασίας των μετόχων, η οποία ωστόσο θα ισχύει υπό τις ίδιες προϋποθέσεις. Η πρόταση του Jimmy Provan, "μία μετοχή - μία ψήφος" δεν έχει ισχύ στην Ευρώπη. Αυτό είναι το ουσιαστικό πρόβλημα. Επειδή η πρόταση αυτή δεν ισχύει, θα ήταν λάθος να καθιερώσουμε τώρα κάποια αυστηρή ουδετερότητα, η οποία στο τέλος θα επιφέρει μεγάλες ανισότητες στην Ευρώπη και κατά συνέπεια να βλάψει ενδεχομένως περισσότερο την εσωτερική αγορά από ό,τι θα την ωφελήσει. Για να καταλήξουμε σε κάποιο συμπέρασμα: ο σουηδός Πρωθυπουργός δήλωσε ότι η οδηγία είναι μοναδική. Συμμερίζομαι αυτή του την άποψη, ότι στην τωρινή της διατύπωση είναι μοναδικά κακή. Για το λόγο αυτό πρέπει να απορριφθεί!

<SPEAKER ID=41 LANGUAGE="EN" NAME="Provan">
Κύριε Πρόεδρε, ως προεδρεύων της Κοινοβουλευτικής Αντιπροσωπείας στην επιτροπή συνδιαλλαγής, θα ήθελα να ευχαριστήσω όλους όσοι συνέβαλαν στην επίτευξη ενός αποτελέσματος σχετικά με την οδηγία αυτή. Θα ήθελα να ευχαριστήσω την Προεδρία για το έργο της καθώς και την Ευρωπαϊκή Επιτροπή και ιδιαίτερα τον Επίτροπο Bolkestein που ενήργησε ως διαμεσολαβητής. Ευχαριστώ επίσης τους συναδέλφους μου στην αντιπροσωπεία του Κοινοβουλίου που υπέμειναν μια σειρά από βασανιστικές συνεδριάσεις και στερήθηκαν τον ύπνο για ένα ολόκληρο βράδυ στο Λουξεμβούργο προκειμένου να φέρουν αυτό το αποτέλεσμα. Επίσης, οφείλω να ευχαριστήσω τον εισηγητή, κ. Lehne, ο οποίος υπερασπίστηκε σθεναρά τις θέσεις του Ευρωπαϊκού Κοινοβουλίου και τις προσωπικές του απόψεις.
<P>
Τα συμπεράσματα της αντιπροσωπείας είναι απόψε μπροστά μας και εμείς πρέπει να εγκρίνουμε ή να απορρίψουμε το κοινό σχέδιο που συμφωνήθηκε στο Λουξεμβούργο στις 6 Ιουνίου. Αυτή η δυνατότητα απόρριψης ή έγκρισης έχει παραχωρηθεί στο Ευρωπαϊκό Κοινοβούλιο από τη Συνθήκη του Αμστερνταμ. Η Επιτροπή και το Συμβούλιο εργάστηκαν 12 χρόνια προκειμένου να εξασφαλίσουν κανόνες και μέσα προστασίας που να είναι αποδεκτά από όλα τα κράτη μέλη. Και το κατάφεραν αυτό μόνο και μόνο για να ανακαλύψουν ότι το Ευρωπαϊκό Κοινοβούλιο τηρούσε διαφορετική στάση απέναντι σε ορισμένα ζητήματα και άρθρα.
<P>
Δεκαπέντε τροπολογίες που ενέκρινε το Κοινοβούλιο κατά τη δεύτερη ανάγνωση δεν έγιναν αποδεκτές από το Συμβούλιο. Στις 29 Μαΐου επιτεύχθηκε συμφωνία για 8 τροπολογίες, αφήνοντας τρία βασικά πεδία διαμάχης: τα αμυντικά μέτρα, τα δικαιώματα των πλειοψηφούντων μετόχων να αγοράσουν τα μερίδια των μειοψηφούντων μετόχων και τα δικαιώματα της μειοψηφίας, καθώς και την ισότητα των όρων. Τα δικαιώματα των πλειοψηφούντων μετόχων και τα δικαιώματα της μειοψηφίας αποτέλεσαν το θέμα μιας δήλωσης του Κοινοβουλίου, ενώ συνεστήθη μια ομάδα εμπειρογνωμόνων εταιρικού δικαίου προκειμένου να επιβλέψει τη γενικότερη κατάσταση - συμπεριλαμβανομένης και της δίκαιης τιμής. Επίσης, είχαμε δυσκολίες με το Συμβούλιο όσον αφορά το δικαίωμα των εργαζομένων στην πληροφόρηση.
<P>
Σε όλα αυτά τα ζητήματα, η αντιπροσωπεία του Κοινοβουλίου άσκησε έντονες πιέσεις προς το Συμβούλιο κατά τις διαπραγματεύσεις και κέρδισε πολλές παραχωρήσεις. Πράγματι, από πολλές απόψεις θα μπορούσε και θα έπρεπε να συμπεράνει κανείς ότι οι διαπραγματεύσεις ήταν επιτυχείς. Ωστόσο, το άρθρο 9 και οι τροπολογίες αριθ. 20 και 17, ειδικότερα, παρέμειναν αντικείμενο θεμελιωδών διαφορών. Σ' αυτή την περίπτωση, λοιπόν, σημαντικό ρόλο παίζει η ιστορία.
<P>
Δεκαπέντε κράτη μέλη πέτυχαν κοινή συμφωνία και κοινές θέσεις μεταξύ τους αλλά και με την Επιτροπή. Αυτό σήμαινε ότι δύο ευρωπαϊκοί οργανισμοί ήταν σύμφωνοι, ενώ το Ευρωπαϊκό Κοινοβούλιο κρατούσε διαφορετική στάση. Έπειτα ένα κράτος μέλος αποσύρθηκε από την κοινή θέση - και ήταν η πρώτη φορά που συνέβη κάτι τέτοιο. Τότε το Συμβούλιο βρέθηκε στη θέση να μην μπορεί να προβεί σε οποιαδήποτε παραχώρηση προς το Κοινοβούλιο στα ζητήματα αυτά μέσω των διαπραγματεύσεων. Αν το είχε κάνει, και τα 14 κράτη μέλη θα είχαν νιώσει προδομένα, αφού είχαν ήδη παραχωρήσει πολλά προκειμένου να επιτύχουν μια κοινή θέση. Το να πετύχει κάτι κάποιο κράτος μέλος έχοντας αποσυρθεί από την κοινή θέση θα είχε προκαλέσει μεγάλες δυσκολίες στο Συμβούλιο κατά τις μελλοντικές διαπραγματεύσεις.
<P>
Κατά συνέπεια, η αντιπροσωπεία του Κοινοβουλίου βρισκόταν σε πολύ δύσκολη θέση. Λέω στο Κοινοβούλιο ότι και η ίδια η αντιπροσωπεία ήταν διχασμένη σχετικά με το κύριο ζήτημα και μια τέτοια κατάσταση δεν είναι και τόσο ευχάριστη για τον προεδρεύοντα της αντιπροσωπείας. Το Ευρωπαϊκό Κοινοβούλιο είχε ήδη ξεκαθαρίσει τη θέση του κι αυτό που ήθελε ήταν να εγκριθεί μια οδηγία. Έπρεπε να πάρουμε μιαν απόφαση. Η ψηφοφορία στην αντιπροσωπεία ήταν απαραίτητη και αυτό έγινε. Συγκεντρώσαμε την ελάχιστη πλειοψηφία που χρειαζόμασταν ώστε να επικυρώσουμε τη διαπραγμάτευση μαζί με το Συμβούλιο και μάλιστα είχαμε και την υποστήριξη του προεδρεύοντος της Επιτροπής Νομικών Θεμάτων και Εσωτερικής Αγοράς.
<P>
Η δική μου θέση ως προεδρεύοντος έγινε ξεκάθαρη κι απόλυτα κατανοητή. Την ώρα που αγωνιζόμαστε για τις εξουσίες του Ευρωπαϊκού Κοινοβουλίου, θα ήταν λάθος αν η μισή αντιπροσωπεία είχε απορρίψει την οδηγία αυτή κάποια νύχτα στο Λουξεμβούργο, χωρίς να έχει ολόκληρο το Κοινοβούλιο τη δυνατότητα μιας τρίτης ανάγνωσης, όπως αυτή που έχουμε σήμερα. Το πραγματικό ζήτημα είναι αν οι διοικήσεις των εταιριών έχουν τον έλεγχο ή αν θα έπρεπε οι μέτοχοι, οι οποίοι είναι οι ιδιοκτήτες, να είναι εκείνοι που θα αποφασίζουν. Με άλλα λόγια: ένας άνθρωπος, μια ψήφος. Σήμερα έχουμε μια τρίτη ανάγνωση και αύριο μια ψηφοφορία για την έγκριση ή την απόρριψη αυτής της πρότασης. Προτείνω το Ευρωπαϊκό Κοινοβούλιο να δεχτεί το αποτέλεσμα αυτής της διαπραγμάτευσης, διαφορετικά θα βλάψουμε σοβαρά το μέλλον της οικονομικής ανάπτυξης της Ευρώπης. Μπορεί επίσης να βλάψουμε το Ευρωπαϊκό Κοινοβούλιο, καθώς ο ευρωπαϊκός Τύπος φαίνεται να αντιτίθεται πολύ έντονα, μαζί με το Συμβούλιο και την Επιτροπή, σε αυτό που θέλουμε να πετύχουμε.

<SPEAKER ID=42 NAME="Fiori">
Κύριε Πρόεδρε, ευχαριστώ τον συνάδελφο Provan και τον συνάδελφο Lehne. Ξεκινώ από τη θέση που εγκρίθηκε σε δεύτερη ανάγνωση από το Ευρωπαϊκό Κοινοβούλιο, την 13η Δεκεμβρίου 2000, με 399 ψήφους υπέρ. Σε αυτή την έγκριση μία τροπολογία άλλαζε ριζικά το άρθρο 9 της κοινής θέσης, επιτρέποντας στο διοικητικό συμβούλιο να λαμβάνει αμυντικά μέτρα χωρίς να συμβουλεύεται τους κατόχους τίτλων, από την στιγμή που είχε δημοσιοποιηθεί η προσφορά. Τα αμυντικά μέτρα μπορούσαν προηγουμένως να υποβληθούν για έγκριση από το διοικητικό συμβούλιο προς την εποπτεύουσα αρχή, ή κατόπιν αιτήματος των κατόχων τίτλων, που θα εκπροσωπούσαν τουλάχιστον το 1% των εχόντων δικαίωμα ψήφου.
<P>
Μετά, είχαμε τη συνδιαλλαγή. Η συνδιαλλαγή αποτέλεσε αντικείμενο εκτενούς έργου σε σχέση με ένα θέμα εξαιρετικά δύσκολο. Με δεδομένη την σαφή άρνηση του Συμβουλίου να λάβει υπόψη του αυτή την τροπολογία, καταθέσαμε μεταξύ των άλλων μία σημαντική σειρά συμβιβαστικών λύσεων, που ξεκινούσαν από τη δυνατότητα ανά κάτοχο του 20% των δικαιωμάτων ψήφου, να ζητεί τη σύγκληση της Συνέλευσης για συζήτηση των αμυντικών μέτρων υπό έναν όρο, που θα συνέδεε την έναρξη ισχύος της οδηγίας σχετικά με τις ΔΠΕ με την έναρξη ισχύος μίας οδηγίας που θα δημιουργούσε ένα είδος level playing field, ήτοι κοινών κανόνων παιχνιδιού στο ευρωπαϊκό εταιρικό δίκαιο. Τίποτε από αυτά δεν υλοποιήθηκε, και το Συμβούλιο αρνήθηκε πάντοτε οποιαδήποτε μορφή συμβιβασμού που εμείς προτείναμε.
<P>
Θυμίζω, μεταξύ των άλλων - το θυμίζω κυρίως στον εαυτό μου - ότι υπάρχει μία πρόταση οδηγίας που έχει σαν στόχο της τη δημιουργία level playing field: η πέμπτη οδηγία για το εταιρικό δίκαιο, σχετικά με τις υποχρεώσεις των κατόχων τίτλων και των τρίτων σε ότι αφορά τη δομή της μετοχικής εταιρίας, καθώς επίσης τις εξουσίες και τις υποχρεώσεις των εταιρικών της οργάνων, που έχει εγκρίνει η Επιτροπή το 1972 και παραμένει στα συρτάρια του Συμβουλίου περισσότερα από δέκα χρόνια εν αναμονή της κοινής θέσης, αφού το Ευρωπαϊκό Κοινοβούλιο έχει επανειλημμένα εκφράσει την άποψή του επ' αυτής. Τα πέντε χρόνια για τη μεταφορά ··..
<P>
(Ο Πρόεδρος διακόπτει τον ομιλητή)

<SPEAKER ID=43 LANGUAGE="ES" NAME="Medina Ortega">
Κύριε Πρόεδρε, όπως επεσήμανε και ο Aντιπρόεδρος Provan, τα δύο υπεύθυνα όργανα για την υιοθέτηση αυτής της οδηγίας, το Συμβούλιο και το Κοινοβούλιο, είναι διχασμένα. Το Συμβούλιο, αν θέλετε, με μια μειοψηφούσα αντιπολίτευση· το Κοινοβούλιο, χωρισμένο πρακτικά στα δύο, αφού στην αντιπροσωπεία στην επιτροπή συνδιαλλαγής, το τελευταίο βράδυ, η ψηφοφορία ολοκληρώθηκε με 8 ψήφους υπέρ και 6 κατά, με ένα μέλος που δεν συμμετείχε στη ψηφοφορία. Θα έλεγα ότι αυτή τη στιγμή οι διαχωρισμοί γίνονται πιο εκτενείς στις διάφορες πολιτικές ομάδες. Συγκεκριμένα, η πολιτική ομάδα μου θα αποφασίσει σήμερα το απόγευμα το αποτέλεσμα της ψηφοφορίας, δηλαδή μέχρι αύριο προφανώς δεν θα ξέρουμε με βεβαιότητα αν θα εγκριθεί ή όχι η οδηγία.
<P>
Θα ήθελα να αρχίσω λέγοντας ότι διαφωνώ με τον κ. Provan όσον αφορά την αξιολόγηση μιας πιθανής απόρριψης αυτής της οδηγίας. Επειδή το πρόβλημα που τίθεται είναι αν, ως συνέπεια της έγκρισης της οδηγίας, οι ευρωπαϊκές εταιρείες - όπως επισήμανε ο κ. Lehne - θα μπορούσαν να γίνουν λεία για τους μεγάλους διεθνείς οικονομικούς παράγοντες, οι οποίοι είναι γνωστοί κοινώς και ως "καρχαρίες της Wall Street" . Αυτός είναι ο κίνδυνος που έχουμε αυτή τη στιγμή και εγώ, ως ευρωβουλευτής, εκφράζω ασφαλώς την πρόθεσή μου να ψηφίσω κατά, επειδή πιστεύω ότι ο κίνδυνος να κατασπαραχτούν οι εταιρείες μας από τους οικονομικούς παράγοντες, εκκενώνοντάς τις από περιεχόμενο αν έχουν κεφάλαια (εταιρείες μεγάλης κεφαλαιοποίησης) και καταδικάζοντας μετά τους εργαζομένους σε ανεργία, μου φαίνεται πολύ μεγαλύτερος κίνδυνος από την αντίθετη περίπτωση, το να είναι δυνατό να παρεμβληθούν δυσκολίες στη λειτουργία της εσωτερικής αγοράς. Όπως επισήμανε ο κ. Lehne, οι ίδιοι οι Αμερικανοί υιοθέτησαν την αρκετά δραστική λύση του να υπάρχει τουλάχιστον μια Πολιτεία όπου να έχουν την έδρα τους εταιρείες με υψηλό επίπεδο κεφαλαιοποίησης, η Πολιτεία του Delaware στην οποία είναι δυνατόν να αποφεύγεται εντελώς ο έλεγχος των εταιρειών με μεγαλύτερη κεφαλαιοποίηση από τους οικονομικούς καρχαρίες.
<P>
Όσον αφορά την κοινή γνώμη ή τον Τύπο, επίσης διαφωνώ με τον κ. Provan, επειδή οι εφημερίδες που διαβάζω εγώ δεν λένε αυτά που λέει αυτός. Κατά τη γνώμη μου, αυτή τη στιγμή μία αρνητική ψήφος του Ευρωπαϊκού Κοινοβουλίου σ' ένα τόσο σημαντικό και ουσιαστικό θέμα όσο αυτό θα ενίσχυε το κύρος αυτού του οργάνου. Επειδή οι αναφορές που έχω για κυβερνητικά όργανα δηλώνουν ότι προφανώς πολλές από τις κυβερνήσεις θα άλλαζαν τη στάση τους απέναντι στο Συμβούλιο αν γνώριζαν την επίπτωση που έχει το ζήτημα στον επιχειρηματικό κόσμο και κυρίως στον συνδικαλιστικό κόσμο. Αυτή τη στιγμή, στη διατύπωση της πρότασης της οδηγίας, οι εργαζόμενοι είναι αυτοί που νιώθουν άβολα. Οι εργαζόμενοι προσκαλούνται στο τραπέζι, αλλά δεν συμμετέχουν στο φαγητό: δεν συμμετέχουν στην απόφαση, απλά τους ανακοινώνεται η απόφαση που θα ληφθεί και αφού αποφασίζεται, συμπεριλαμβάνεται το έγγραφό τους σαν ακόμα ένα κείμενο (κάτι παρόμοιο με αυτό που κάνει το Συμβούλιο όταν το Κοινοβούλιο έχει συμβουλευτικό ρόλο) και έπειτα λαμβάνεται η απόφαση χωρίς να ληφθεί υπόψη καθόλου η γνώμη των εργαζομένων. Γι' αυτό, η γνώμη μου καθώς και η γνώμη μεγάλου μέρους των μελών της Ομάδας των σοσιαλιστών θα είναι προφανώς αντίθετη στην υιοθέτηση αυτής της οδηγίας.

<SPEAKER ID=44 LANGUAGE="EN" NAME="Wallis">
Κύριε Πρόεδρε, θα ήθελα να ξεκινήσω αποτίοντας φόρο τιμής στην προεδρία του κ. Provan στην επιτροπή συνδιαλλαγής του Κοινοβουλίου. Έκανε εξαιρετική δουλειά κάτω από ιδιαίτερα δύσκολες συνθήκες. Εκ μέρους της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα ήθελα να πω ότι υποστηρίζουμε πλήρως και ομοφώνως τη συμφωνία στην οποία κατέληξε η επιτροπή συνδιαλλαγής και αναλόγως θα ψηφίσουμε.
<P>
Οι περισσότεροι από τους λόγους έχουν ήδη αναφερθεί στο παρελθόν και ορισμένοι από αυτούς ακούστηκαν ξανά σήμερα το πρωί. Η οδηγία αυτή είναι καθοριστικής σημασίας, πραγματικά κρίσιμη, για το σχέδιο δράσης των χρηματοπιστωτικών υπηρεσιών. Κατά συνέπεια αν ενδιαφερόμαστε ουσιαστικά για την ανταγωνιστικότητα και την καλή λειτουργία της οικονομίας στην Ευρώπη, θα πρέπει να προχωρήσουμε σύμφωνα με αυτή την οδηγία. Στην Ομάδα μου πιστεύουμε ότι μακροπρόθεσμα μια τέτοια απόφαση θα είναι προς όφελος των ευρωπαίων πολιτών.
<P>
Θέλω να σκεφτούμε το συμφέρον εκείνων τους οποίους προσπαθούμε να προστατεύσουμε με την οδηγία αυτή, δηλαδή της μειοψηφίας των μετόχων, έτσι ώστε να αρχίσουμε να εξασφαλίζουμε επενδύσεις και κυριότητα σε επιχειρήσεις σε ολόκληρη την Ευρώπη. Όπως έχει αρχίσει ήδη να συμβαίνει, κι όπως θα συμβεί ακόμη περισσότερο στο μέλλον, πολλοί από τους επενδυτές αυτούς είναι ευρωπαίοι πολίτες, οι οποίοι επενδύουν για το μέλλον τους αποταμιεύσεις και συντάξεις.
<P>
Πρόσφατα γεγονότα μαρτυρούν ότι οι πολίτες εξοργίζονται όλο και περισσότερο από την ανικανότητα των πολιτικών να αντιμετωπίσουν τις συνέπειες της παγκοσμιοποίησης και άλλες πλευρές της επιχειρηματικής ζωής. Για παράδειγμα φαίνεται πολύ πιθανό μια ομάδα δραστήριων μετόχων να μπορεί να επιτύχει μεταστροφή σε σχέση με την επικείμενη κατασκευή του φράγματος Ilisu στην Τουρκία. Οι μέτοχοι μπορούν να εναντιωθούν στους καρχαρίες της Γουώλ Στρητ. Οι μέτοχοι είναι ιδιοκτήτες, έχουν δικαιώματα και υποχρεώσεις που μπορούν να ασκηθούν με πολλούς τρόπους που θα μπορούσε να εγκρίνει το Σώμα. Οι μέτοχοι μπορεί πολλές φορές να είναι και εργαζόμενοι.
<P>
Το αποτέλεσμα της συνδιαλλαγής φανερώνει ένα ουσιαστικό συμβιβασμό. Η οδηγία αυτή έχει τη δυνατότητα να αποτελέσει το μέσο που θα επιτρέψει στους πολίτες μας να επενδύσουν στο μέλλον των ευρωπαϊκών επιχειρήσεων, διασφαλίζοντας την ευρωστία και ζωτικότητα της οικονομίας μας.

<SPEAKER ID=45 NAME="MacCormick">
Κύριε Πρόεδρε, είναι για μένα ιδιαίτερο προνόμιο να μπορώ να πάρω μέρος σε αυτή τη συζήτηση. Ως ένας από τους πλειοψηφούντες στην ομάδα συνδιαλλαγής του Λουξεμβούργου στις 5 Ιουνίου, με την ψήφο μου είχα ως πρωταρχικό κίνητρο να εξασφαλίσω ότι το Κοινοβούλιο θα είχε τη δυνατότητα να ψηφίσει σε αυτή την τρίτη ανάγνωση. Θα ήταν σκάνδαλο αν, στη 1 π.μ. στο Λουξεμβούργο στις 5 Ιουνίου, 15 από εμάς το είχαμε καταψηφίσει, εμποδίζοντας έτσι το Κοινοβούλιο να έχει αυτή τη συζήτηση. Μπορούμε να βεβαιώσουμε όλους αυτούς που παρευρίσκονται ως επισκέπτες στο Σώμα σήμερα ότι δεν θα υπάρξει άλλη σοβαρότερη απόφαση που να επηρεάζει περισσότερο την ευημερία της βιομηχανίας στην Ευρώπη από αυτήν εδώ. Η Ομάδα μου θα ψηφίσει κατά συνείδηση και πιστεύω πως το ίδιο θα κάνουν και οι υπόλοιποι. Ο καθένας από μας, ως βουλευτής του Κοινοβουλίου, θα ψηφίσει κατά συνείδηση στην αυριανή ζωτικής σημασίας ψηφοφορία.
<P>
Μερικές φορές νιώθω ότι βρίσκομαι πίσω από τον καθρέφτη, όταν ακούω ότι η οδηγία θα προκαλέσει ένα σωρό καταστροφικές εξαγορές. Οι βουλευτές θα πρέπει να θυμούνται ότι οι εξαγορές θα συνεχιστούν όπως και να έχει. Το θέμα είναι αν έχουμε ένα κοινό σύνολο κανόνων στην Ευρώπη που να μας κυβερνά όλους. Θα έχουμε, λοιπόν, ένα ενιαίο βασικό νόμο για τις εξαγορές ή θα αφήσομε το χάος να συνεχιστεί;
<P>
Ο κ. Lehne επισήμανε πολύ σωστά την καταστροφή που μπορεί να προκληθεί από το σύνολο των μετοχών που ελέγχουν το 51% μιας εταιρείας και την αδικία που προκαλεί η απουσία ισότητας όρων του παιχνιδιού. Δεν θα επιτύχουμε ισότητα όρων απορρίπτoντας αυτή την οδηγία. Ίσα-ίσα που έτσι θα καταστεί αδύνατο ακόμη και να πλησιάσουμε σε μια τέτοια κατάσταση για μια τουλάχιστον δεκαετία ακόμη. Πρέπει, λοιπόν, σ' αυτή την περίπτωση να προχωρήσουμε. Θα ήταν τρομερό αν δεν το κάναμε.
<P>
Ίσως χρειαστούν τέσσερα χρόνια, ξεκινώντας από αύριο, μέχρι να αρχίσει να αποδίδει. Οι συνδικαλιστές και οι εργαζόμενοι των επιχειρήσεων σε ολόκληρη την Ευρώπη θα πρέπει να περιμένουν τέσσερα χρόνια μέχρι να αποκτήσουν αυτό που ο κ. Medina Ortega ήδη θεωρεί ανεπαρκές. Αλλά αυτά που έχουν τούτη τη στιγμή είναι ακόμη λιγότερα. Αν η οδηγία εγκριθεί, το διοικητικό συμβούλιο κάποιας εξαγοράζουσας ή εξαγοραζόμενης εταιρείας θα πρέπει να δηλώνει τις προθέσεις του την ώρα της προσφοράς. Θα πρέπει να εκδηλώνει τους σκοπούς του αναφορικά με τις δουλειές και τον τόπο εργασίας. Τα εργατικά σωματεία ή άλλοι εκπρόσωποι των εργαζομένων θα έχουν το δικαίωμα να εκφράσουν την άποψή τους πριν η εξαγοραζόμενη εταιρεία καταλήξει σε κάποια απόφαση. Οι μέτοχοι της εξαγοραζόμενης εταιρείας θα πρέπει να γνωρίζουν την άποψη των εργαζομένων. Τίποτε από αυτά δεν αποτελεί νόμο αυτή τη στιγμή. Αν δεν εγκρίνουμε αυτή την απόφαση, θα στερήσουμε από τον κόσμο μια πράξη ζωτικής σημασίας!

<SPEAKER ID=46 NAME="Della Vedova">
Κύριε Πρόεδρε, κύριε Επίτροπε, οι επιχειρήσεις, οι εργαζόμενοι και οι αποταμιευτές της Ευρώπης έχουν επείγουσα ανάγκη μίας ευρωπαϊκής κεφαλαιαγοράς, ελεύθερης από προστατευτικές δεσμεύσεις, ολοκληρωμένης και αποτελεσματικής. Η ίδια η δύναμη του ευρώ θα εξαρτάται από τη δύναμη και από το κατά πόσο είναι επιθυμητές οι χρηματαγορές. Η ανταγωνιστικότητα των μετοχικών εταιρειών είναι ένα ουσιαστικό στοιχείο για μία αποτελεσματική κεφαλαιαγορά που προσανατολίζεται στη δημιουργία αξίας και στην προστασία της αξίας για τους κατόχους τίτλων, τους μεγάλους και κυρίως τους μικρούς. Με αυτή την έννοια ακριβώς, το πλέον αμφισβητούμενο άρθρο της οδηγίας, το άρθρο 9, βαίνει προς την σωστή κατεύθυνση, εκείνη δηλαδή που προσφέρει στο εσωτερικό της ενιαίας ευρωπαϊκής αγοράς ένα αξιόπιστο και ομοιογενές νομοθετικό πλαίσιο σε σχέση με τις δημόσιες προσφορές εξαγοράς. Για τον λόγο αυτό οι ιταλοί ριζοσπάστες του Καταλόγου Bonino θα υπερψηφίσουν την οδηγία. Επίσης, όταν γίνεται αναφορά στο μοντέλο των Ηνωμένων Πολιτειών, πιστεύω ότι είναι άσκοπο να λαμβάνεται ένα μόνο κομμάτι αυτού: ή λαμβάνεται ολόκληρο το μοντέλο, συνάδελφε Lehne, ή διαφορετικά απορρίπτεται στο σύνολό του.
<P>
Κατά τη διάρκεια αυτών των εβδομάδων οι συντηρητικοί και οι οπαδοί του προστατευτισμού που εναντιώθηκαν σε αυτό το μέτρο, είχαν με το μέρος τους ένα τεράστιο άλλοθι: τις ασυμμετρίες που υπάρχουν μεταξύ των διαφόρων χωρών. Η περίπτωση της ανόδου μίας αλυσίδας, που προώθησε πράγματι η Electricitι de France, στον δεύτερο ιδιωτικό ηλεκτρικό ιταλικό όμιλο, της Montedison, είναι εμβληματική. Η EDF είναι μία εταιρία που δεν είναι εισηγμένη στο Χρηματιστήριο, ιδιοκτησίας εκατό τοις εκατό της γαλλικής κυβέρνησης, που απολαμβάνει στη χώρα της ενός καθεστώτος νόμιμου μονοπωλίου. Είναι σαφές ότι η επιθετική πολιτική του shopping ανά την Ευρώπη αποτελεί μία απαράδεκτη στρέβλωση της ευρωπαϊκής κεφαλαιαγοράς. Με την υπόσχεση ότι θα ενισχυθούν η ανταγωνιστικότητα και ο ανταγωνισμός στις αγορές ορισμένων δημόσιων υπηρεσιών δημιουργείται χώρος για πολιτικές που επιστρέφουν στον κρατικισμό και στην μονοπωλιακή διαχείριση.
<P>
Καταλήγοντας, κύριε Πρόεδρε, για να αποφύγουμε αντιδράσεις όπως είναι η golden share, τα απαγορευτικά διατάγματα, η άρνηση των κανονιστικών διατάξεων, όπως αυτή που θα ψηφίσουμε αύριο για την ανταγωνιστικότητα των εταιρειών, είναι απαραίτητο να παρέμβει η Επιτροπή με τις εξουσίες που διαθέτει σχετικά με τις κρατικές χρηματοδοτήσεις, σχετικά με την κατάχρηση και την εξαγωγή της κυρίαρχης θέσης, ώστε να αποφευχθεί το γεγονός αυτές οι ασυμμετρίες να καταστρέψουν την ευρωπαϊκή κεφαλαιαγορά.

<SPEAKER ID=47 NAME="Inglewood">
Κύριε Πρόεδρε, θα ήθελα να ξεκινήσω εκφράζοντας την εκτίμησή μου για την δουλειά που κατέβαλε ο κ. Lehne για την ολοκλήρωση της έκθεσής του, παρόλο που σε κάποια σημεία δεν με βρίσκει σύμφωνο. Όταν εταιρείες που έχουν μπει στο χρηματιστήριο αντιμετωπίζουν την πιθανότητα εξαγοράς, θα έπρεπε να έχουν τη δυνατότητα να πάρουν αμυντικά μέτρα, αλλά όταν ενεργεί η διοίκηση, θα πρέπει η στάση της προς όλους τους μετόχους οποιασδήποτε κατηγορίας να είναι αμερόληπτη. Αυτό θα έπρεπε να περιέχεται στους κανόνες. Αν δεν συμβεί κάτι τέτοιο, η ακεραιότητα της αγοράς πλήττεται, με αποτέλεσμα να εμφανίζεται απροθυμία στις επενδύσεις κεφαλαίων, γεγονός που με τη σειρά του οδηγεί σε υποκεφαλαιοποίηση και κατά συνέπεια σε δυσλειτουργία της ευρωπαϊκής οικονομίας. Έτσι, τα συνταξιοδοτικά ταμεία δεν θα είναι σε θέση να εξασφαλίσουν κατάλληλες συνταξιοδοτικές παροχές για τα μέλη τους και το νόμισμα θα εξασθενίσει. Κατά τη συνδιαλλαγή, εισήχθησαν 15 νέες διατάξεις στην κοινή θέση, άρα κανείς δεν μπορεί να υποστηρίξει σοβαρά ότι τα δικαιώματα του Κοινοβουλίου καταπατήθηκαν. Ένας τέτοιος ισχυρισμός θα αποτελούσε πλήγμα για την μελλοντική αξιοπιστία μας, τότε που θα έχουμε ίσως πραγματικούς λόγους για να ανησυχούμε.
<P>
Η αρχή της οδηγίας εξαγοράς υποστηρίχθηκε σε μια πρώτη και μια δεύτερη ανάγνωση και τώρα, 12 χρόνια αργότερα, έχουμε ένα τελικό σχέδιο κοινά αποδεκτό. Σ' αυτό εδώ το Κοινοβούλιο παραπονιόμαστε συχνά ότι μας καταλογίζουν άδικα ανωριμότητα και ανευθυνότητα και κατά συνέπεια δεν μας λαμβάνουν υπόψη. Ας τους αποδείξουμε λοιπόν ότι κάνουν λάθος κι ας ψηφίσουμε υπέρ της συνδιαλλαγής. Είναι κάτι που οι περισσότεροι σχολιαστές και όλες οι χώρες εκτός από μια, τη Γερμανία - μια χώρα για την οποία γενικά τρέφω μεγάλη εκτίμηση αλλά η οποία αντιτάχθηκε σε μια θέση που λήφθηκε ομόφωνα από το Συμβούλιο - υποστηρίζουν. Αυτό, όπως πολύ εύστοχα παρατήρησε ο κ. MacCormick, αποτελεί το πρώτο βήμα για τη δημιουργία μιας ενιαίας αγοράς εταιρικής κυριότητας. Αποτελεί θεμελιώδες συστατικό της ενιαίας αγοράς και είναι για το συμφέρον όλων των ευρωπαίων πολιτών.

<SPEAKER ID=48 LANGUAGE="ES" NAME="Berenguer Fuster">
Κύριε Πρόεδρε, την ώρα που είναι να καθοριστεί μια θέση σχετικά μ' αυτή την τελευταία διανομοθετική φάση της οδηγίας, δεν πρέπει να καθορίζουμε θέσεις σχετικά με το κεφάλαιο, αλλά να σκεφτούμε σχετικά με τον ρόλο του Ευρωπαϊκού Κοινοβουλίου στη διαδικασία της συναπόφασης. Και αν ανατρέξουμε στο συμβάν, θα μπορέσουμε να καταλήξουμε στο συμπέρασμα ότι μέχρι τώρα το σύστημα δεν λειτουργούσε.
<P>
Ξέρω ότι είναι δύσκολο να καταλήξουν σε λύσεις στο Συμβούλιο, να συμφωνήσουν κυβερνήσεις με διαφορετική στάση σε χώρες με διαφορετικές νομοθετικές παραδόσεις, αλλά έχω την αίσθηση ή, καλύτερα, την πεποίθηση ότι αυτή η συναίνεση στο Συμβούλιο αναζητείται αγνοώντας πλήρως το τι σκέφτεται το Ευρωπαϊκό Κοινοβούλιο σχετικά με το περιεχόμενο της διάταξης. Και, βέβαια, όταν φτάσει σε κάποια συμφωνία το Συμβούλιο, οποιαδήποτε αντίθετη πρόταση του Κοινοβουλίου καταλήγει να φαντάζει επικίνδυνη για μια συμφωνία που επιτεύχθηκε - μερικές φορές - αναγκαστικά και που βρίσκεται σε ασταθή ισορροπία. Με αυτές τις προϋποθέσεις, η θέση του Συμβουλίου τελικά καταλήγει να είναι οριστική και ερμηνεύεται σαν μια θέση που πάντα θα σημαίνει: ή γίνεται αυτό που λέμε εμείς ή η διάταξη δεν εγκρίνεται.
<P>
Όσα είπε ο Αντιπρόεδρος Provan δηλώνουν ότι στο Συμβούλιο έχει μεγαλύτερη βαρύτητα η αίσθηση ότι σε μια συγκεκριμένη χώρα δεν τηρείται μια προηγουμένως αποκτηθείσα δέσμευση από το να επιτευχθεί μια συμφωνία με το Ευρωπαϊκό Κοινοβούλιο.
<P>
Όταν το Κοινοβούλιο ανέλυσε στη δεύτερη ανάγνωση το περιεχόμενο της κοινής θέσης, φάνηκε ανήσυχο ιδιαίτερα για δύο ζητήματα: τη συμμετοχή των εργαζομένων και την υποχρέωση της επιβεβλημένης ουδετερότητας στους ιθύνοντες.
<P>
Σ' αυτές τις δύο παραγράφους η πλειοψηφία του Ευρωπαϊκού Κοινοβουλίου είχε την τόλμη να εναντιωθεί σ' αυτό που είχε αποφασίσει προηγουμένως το Συμβούλιο. Μου φαίνεται σοβαρό ότι δεν έλαβαν υπόψη τις θέσεις του Ευρωπαϊκού Κοινοβουλίου στην πρώτη ανάγνωση υπέρ των εργαζομένων και των αντιπροσώπων τους για να είναι πλήρως ενημερωμένοι και να μπορούν να εκφράσουν τη γνώμη τους για τις αποφάσεις ελέγχου των εταιρειών τους και αυτό αιτιολογεί την αντίθεση του Ευρωπαϊκού Κοινοβουλίου στην κοινή θέση.
<P>
Από την άλλη πλευρά, το ότι το Ευρωπαϊκό Κοινοβούλιο αναζητά μια ισορροπία μεταξύ όσων συμφωνούν και όσων διαφωνούν με το να επιτραπούν αμυντικοί χειρισμοί, θα έπρεπε να αξίζει όχι την κριτική κάποιων ενδιαφερόμενων τομέων αλλά την αναγνώρισή τους, αφού δεν είναι αλήθεια ότι η θέση του Ευρωπαϊκού Κοινοβουλίου είναι να επιτραπεί οποιοδήποτε είδος αμυντικού χειρισμού, όπως επισημάνθηκε ιδιοτελώς στα μέσα μαζικής ενημέρωσης. Αρκεί να αναλύσουμε το περιεχόμενο των τροπολογιών που εγκρίθηκαν για να διαψευστεί αυτός ο ισχυρισμός.
<P>
Δεν αντιλαμβανόμαστε θετικά τη στάση του Συμβουλίου να απορρίψει οποιαδήποτε δυνατή συμφωνία με τις θέσεις του Ευρωπαϊκού Κοινοβουλίου.

<SPEAKER ID=49 NAME="Bouwman">
 - (NL) Κύριε Πρόεδρε, Επίτροπε Bolkestein, συνάδελφοι, θα ήθελα να αφιερώσω ορισμένες λέξεις σε αυτή την έκθεση. Νομίζω ότι η αφετηρία όλων μας πρέπει να είναι ότι δεν πρέπει να αναφερόμαστε μόνο στην εσωτερική αγορά, αλλά και στο ευρωπαϊκό κοινωνικό μοντέλο. Δεν αναφερόμαστε σε ένα αγγλοσαξονικό μοντέλο.
<P>
Σήμερα, συνομιλούμε με ένα από τους Επιτρόπους για κοινωνικά υπεύθυνες επιχειρήσεις και αυτό σημαίνει ότι δεν αναφερόμαστε μόνο στους shareholders, αλλά και στους stakeholders, και ακόμη στους καταναλωτές, στις περιβαλλοντικές οργανώσεις και στους εργαζόμενους.
<P>
Αυτή τη στιγμή γίνονται διαπραγματεύσεις για την ενημέρωση και τη διαβούλευση. Επομένως, όχι μόνο ενημέρωση, αλλά και διαβούλευση. Η συμμετοχή είναι μία ευρεία έννοια. Ασχολούμαστε με το αίτημα για την αναθεώρηση του νόμου για τα ευρωπαϊκά επιχειρηματικά συμβούλια. Ζητούμε ένα παρατηρητήριο για τη βιομηχανική αλλαγή. Αυτό είναι, αφενός, το θέμα. Αφετέρου, υπάρχουν, επίσης, άνθρωποι, οι οποίοι θα επιθυμούσαν να διαθέτουμε ένα ευρωπαϊκό καταστατικό εταιρείας και να ρυθμιστεί το θέμα των προσφορών εξαγοράς.
<P>
Πιστεύω ότι πρέπει να φανούμε τόσο ώριμοι, ώστε αργά αλλά σίγουρα να καταλήξουμε σε μια συμφωνία-πακέτο, στην οποία θα ρυθμίζονται μία για πάντα αυτού του είδους οι υποθέσεις. Αλλά αυτή τη στιγμή διαπιστώνουμε ότι πρόκειται, στην πραγματικότητα, περισσότερο για μία μέθοδο κατατεμαχισμού. Εάν εξετάσω, για άλλη μία φορά, αυτή την οδηγία, τότε διαπιστώνω ότι κυρίως στα άρθρα 6 και 9δ, στην πραγματικότητα, κάθε άλλο παρά λόγος γίνεται για τη συμμετοχή. Αναφέρομαι σχετικά στην πρακτική εμπειρία μου ως συμβούλου επιχειρηματικών συμβουλίων και συνδικάτων. Έχω αντιμετωπίσει καθημερινά αυτές τις δυσχέρειες. Με αυτή την οδηγία, μπορεί να οδηγηθούμε στην κατάσταση, κατά την οποία η ενημέρωση αρκεί και διατίθεται ελάχιστος χρόνος για να καταλήξουν σε μία γνωμοδότηση και όλα αυτά τα λόγια σημαίνουν ότι η γνωμοδότηση, ενδεχομένως, θα αποσταλεί μαζί. Γνωρίζω πολύ καλά αυτή την πρακτική και δεν θα επιθυμούσα κάτι τέτοιο.
<P>
Αυτό που εμείς βλέπουμε τώρα, είναι μία ιδιαίτερα περίεργη συμμαχία αύριο, με διαιρέσεις στο εσωτερικό όλων των πολιτικών κομμάτων. Φυσικά, υπερασπίζομαι τη μερίδα, και αυτή θα είναι η μεγαλύτερη μερίδα, των Πρασίνων, οι οποίοι θα ψηφίσουν εναντίον. Μία περίεργη συμμαχία, με από τη μία ανθρώπους, οι οποίοι υπερασπίζονται τα διαμάντια της εθνικής βιομηχανίας τους, και από την άλλη ανθρώπους, οι οποίοι, καταρχήν, επιθυμούν τη βελτίωση της συμμετοχής και της διαβούλευσης. Στην τελευταία ομάδα ανήκω απόλυτα. Θα επιθυμούσα, να δω, όπως ο κ. Simpson ανέφερε εδώ για την υπόθεση του Ταχυδρομείου, τους Αγιατολάχ της ελευθέρωσης να επιδεικνύουν περισσότερο κουράγιο και λογική, ώστε το θέμα της διαβούλευσης να ρυθμιστεί σωστά.

<SPEAKER ID=50 NAME="Doorn">
 - (NL) Κύριε Πρόεδρε, αγαπητοί συνάδελφοι, έχω μεγάλη εκτίμηση για αυτά, τα οποία πραγματοποίησε και πραγματοποιεί ο Επίτροπος Bolkestein στον τομέα της εσωτερικής αγοράς. Δυστυχώς σήμερα δεν είμαι σύμφωνος μαζί του. Είμαι της γνώμης ότι το αποτέλεσμα της συνδιαλλαγής πρέπει να απορριφθεί. Και αυτό, για τους παρακάτω λόγους.
<P>
Κατά πρώτον, η πρόταση έρχεται σε αντίφαση με τη νομοθεσία και με τις εφαρμογές της στη χώρα μου, τις Κάτω Χώρες. Ο ολλανδός Υπουργός Οικονομικών πιθανόν να έστειλε εχθές μία επιστολή στο ολλανδικό κοινοβούλιο, στην οποία υποστηρίζει ότι η οδηγία πρέπει να ισχύσει, αλλά, όποιος ακούει τους κοινωνικούς εταίρους στις Κάτω Χώρες γνωρίζει καλύτερα. Μέχρι πριν από δύο χρόνια, η ολλανδική κυβέρνηση ήταν εναντίον αυτής της οδηγίας. Αυτό μπορεί να αλλάξει.
<P>
Το ολλανδικό σύστημα έχει ως αφετηρία τη δυνατότητα της προστασίας των επιχειρήσεων εναντίον των εχθρικών εξαγορών. Σκοπός αυτού, είναι να δοθεί η δυνατότητα στη διοίκηση της εταιρείας στόχου, ώστε να μπορέσει να κρίνει όλα τα σχετικά συμφέροντα σε μία περίπτωση εχθρικής προσφοράς. Η διοίκηση πρέπει να προσέξει ιδιαίτερα τη διάρκεια της επιχείρησης. Η προσέγγιση της πρότασης του κ. Bolkestein είναι εντελώς διαφορετική. Βάσει αυτής, η απόφαση για μία εχθρική προσφορά επαφίεται στους μετόχους.
<P>
Ένα δεύτερο επιχείρημα εναντίον της πρότασης του κ. Bolkstein είναι η ανισότητα, η οποία δημιουργείται βάσει αυτής, στην Ευρώπη. Το άρθρο 9 απαγορεύει μόνο τα νομικά οικοδομήματα προστασίας. Όλες οι άλλες δυνατότητες για την απόρριψη της εξαγοράς επιχειρήσεων, όπως είναι οι κρατικές επεμβάσεις, δεν εξετάζονται.
<P>
Κύριε Πρόεδρε, τελειώνω με αυτό. Ένα από τα επιχειρήματα που χρησιμοποιούνται για την έγκριση της οδηγίας είναι ότι αυτή η υπόθεση έχει κρατήσει ήδη 12 χρόνια και η απόρριψη αυτού του συμβιβασμού θα οδηγήσει στην εκμηδένιση όλων αυτών των εργασιών. Αυτό πιστεύω ότι δεν αποτελεί επιχείρημα. Ο κ. Bolkestein δέχθηκε να πραγματοποιήσει μελέτες σε μία σειρά σημείων. Είμαι της άποψης ότι αυτού του είδους οι μελέτες πρέπει να είχαν πραγματοποιηθεί κατά τη διάρκεια της δωδεκαετούς προετοιμασίας και όχι μετά από την αποδοχή της οδηγίας, αλλά παράλληλα. Η Επιτροπή μπορεί πολύ γρήγορα να προετοιμάσει μία νέα πρόταση οδηγίας, εφόσον το θέμα προσεγγιστεί με έξυπνο τρόπο και υπάρξει πραγματική μέριμνα για ένα level playing field στην Ευρώπη και μπορεί, επίσης, να αρχίσει να ισχύει νωρίτερα από τη σημερινή πρόταση, η οποία προϋποθέτει ένα μεταβατικό στάδιο πέντε ετών.

<SPEAKER ID=51 LANGUAGE="DE" NAME="Gebhardt">
Κύριε Πρόεδρε, αξιότιμοι συνάδελφοι, κύριε Bolkestein, η συνδιαλλαγή είναι ζήτημα εξισορρόπησης, ζήτημα συμβιβασμού. Εξαρτάται από το δούναι και λαβείν αμφότερων των μερών. Συχνά στην ευρωπαϊκή νομοθεσία πρέπει να διαπραγματευόμαστε σκληρά κατά τη διαδικασία της συνδιαλλαγής ανάμεσα στο Κοινοβούλιο και το Συμβούλιο. Στο τέλος ωστόσο προκύπτει κατά κανόνα ένα ισορροπημένο αποτέλεσμα, το οποίο μπορεί να υπερψηφίσει το Ευρωπαϊκό Κοινοβούλιο. Όσον αφορά τη λεγόμενη οδηγία σχετικά με τις εξαγορές, η οποία θα έπρεπε πλέον να έχει κατατεθεί έτοιμη σε εμάς μετά από πολυετή εργασία, αυτό δεν συμβαίνει.
<P>
Το Ευρωπαϊκό Κοινοβούλιο πρέπει να απορρίψει το αποτέλεσμα που προέκυψε από μια νυχτερινή περιπέτεια στο Λουξεμβούργο. Δεν αξίζει τίποτα. Σας το δηλώνω εντελώς ανοιχτά, μολονότι συμμετείχα στις διαπραγματεύσεις με την Αντιπροσωπεία του Κοινοβουλίου. Σας δηλώνω όμως ακόμα ότι τόσο ψυχρά δεν είχαμε αντιμετωπιστεί ποτέ μέχρι τώρα στις επιτροπές συνδιαλλαγής, στις οποίες έλαβα μέρος. Όσο δε αφορά κάποιο αμοιβαίο δούναι και λαβείν ούτε καν λόγος να γίνεται! Η επιτροπή συνδιαλλαγής του Συμβουλίου απέσυρε σε μεγάλο βαθμό με συντριπτική πλειοψηφία τις ιδέες που αποφάσισε το Ευρωπαϊκό Κοινοβούλιο. Δεν είναι ανάγκη να απαριθμήσω εκ νέου σημείο προς σημείο τις λεπτομέρειες που έχουν ήδη αναφερθεί. Ωστόσο προειδοποιώ ότι το παρόν Κοινοβούλιο κρύβει κάτω από το χαλί τις αποφάσεις που έλαβε με πραγματικά συντριπτική πλειοψηφία και αποδέχεται ένα αμφίβολο αποτέλεσμα συνδιαλλαγής. Θα απολέσουμε το κύρος μας και θα καταστούμε απόλυτα δίκαια αντικείμενο χλευασμού από τους πολίτες για τις αδυναμίες μας.
<P>
Το αποτέλεσμα της συνδιαλλαγής που έχουμε ενώπιόν μας είναι άλλωστε τόσο κακό που ο Επίτροπος Bolkestein μετά τη νύχτα του Λουξεμβούργου παρουσιάστηκε στον Τύπο και δήλωσε ότι στην προκειμένη περίπτωση είναι απαραίτητη κάποια λεπτή νομική εργασία. Αυτό ήταν όντως αστείο, επειδή για την πραγματοποίηση κάποιας λεπτής νομικής εργασίας υπήρχε επί έτη όντως αρκετός χρόνος. Αλλά ας εκπληρώσουμε την επιθυμία του Επιτρόπου! Επιτρέψτε μας να απορρίψουμε το αποτέλεσμα της συνδιαλλαγής, ούτως ώστε να μπορέσει ο κ. Bolkestein να υποβάλει σύντομα κάποιο χρήσιμο νέο σχέδιο, το οποίο δεν θα ανταποκρίνεται μόνο στις δικές του ιδέες, αλλά επίσης και στις ιδέες των εκλεγμένων αντιπροσώπων των 370 εκατομμυρίων Ευρωπαίων.
<P>
(Χειροκροτήματα)

<SPEAKER ID=52 NAME="McCarthy">
Κύριε Πρόεδρε, το σημερινό έργο του Κοινοβουλίου είναι πολύ απλό: να εγκρίνει ή να απορρίψει το συμβιβασμό που επιτεύχθηκε στη συνδιαλλαγή. Τι καταφέραμε μ' αυτή τη συνδιαλλαγή; Από τις 15 τροπολογίες που κατατέθηκαν στη δεύτερη ανάγνωση, στις 11 επιτεύχθηκε συμβιβασμός. Το Σώμα έχει χρέος να αντιμετωπίσει τα πραγματικά γεγονότα, κι όχι τις λογής φήμες που διαρρέουν από κακά πληροφορημένες πηγές.
<P>
Καλωσορίζω τις αλλαγές στις τροπολογίες που υπέβαλε η πολιτική ομάδα μου και οι οποίες αναγνωρίζουν τα νόμιμα συμφέροντα των εργαζομένων σε μια εξαγορά ή προσφορά. Εδώ το κοινό σχέδιο τροποποιήθηκε λόγω της ανάγκης για παροχή νέων πληροφοριών στους εργαζομένους σε τρία σημεία μέσα στην οδηγία: στο άρθρο 6 (1), στο άρθρο 6 (2) και στο άρθρο 9 (1δ). Υπάρχουν ελάχιστα κριτήρια. Τίποτα δεν εμποδίζει τα συμβούλια των εταιρειών ή τα κράτη μέλη να προχωρήσουν πέρα από τις απαιτήσεις αυτής της οδηγίας, ούτε και συγκρούεται με την υποχρέωση για πληροφόρηση και διαβουλεύσεις δυνάμει οποιασδήποτε εθνικής ή κοινοτικής οδηγίας. Στη συνδιαλλαγή μπορούμε να προχωρήσουμε μόνο όσο μας επιτρέπουν οι τροπολογίες στη δεύτερη ανάγνωση. Δεν κατατέθηκαν τροπολογίες που να απαιτούν από το συμβούλιο μιας εταιρείας να συσκέπτεται πριν από κάποια εξαγορά ή προσφορά.
<P>
Είναι κοινό μυστικό ότι το άρθρο 9 και το δικαίωμα των διοικητικών συμβουλίων να λαμβάνουν αμυντικά μέτρα χωρίς την έγκριση των μετόχων, αποτέλεσε το μήλον της έριδος στη συνδιαλλαγή. Είναι, όμως, απόλυτα ανακριβές να θεωρήσουμε ότι το συμβούλιο μιας εταιρείας που έχει να αντιμετωπίσει μια εχθρική εξαγορά δε μπορεί να αντιδράσει ή είναι υποχρεωμένο να παραμείνει ουδέτερο ή παθητικό. Οι αμυντικές και αποτρεπτικές ενέργειες είναι δυνατές κατόπιν έγκρισης των μετόχων. Πράγματι, οι τροπολογίες μας για την κοινή θέση σημαίνουν ότι ένα συμβούλιο μπορεί να λάβει ταχεία έγκριση μέσα σε 14 μέρες.
<P>
Ανέκαθεν πίστευα ότι η πολιτική είναι η τέχνη του πιθανού. Στη συνδιαλλαγή το Συμβούλιο και η Επιτροπή επέμειναν στον κύριό τους στόχο για αυτή την οδηγία, δηλαδή στην προστασία των μικρομετόχων, την προστασία των συμφερόντων των επενδυτών και την προφύλαξη των μετόχων από αδίστακτους διευθυντές και αναποτελεσματικά συμβούλια εταιρειών.
<P>
Το άρθρο 9 και ο περιορισμός των αποτρεπτικών ενεργειών ήταν το Αγιο Δισκοπότηρο αυτού του κειμένου. Έτσι δεν είχαμε το περιθώριο να το ξαναγράψουμε και να δώσουμε τη δυνατότητα για επιχειρηματικά τεχνάσματα. Πετύχαμε, ωστόσο, μια συμφωνία για το άρθρο 9: αναγκάσαμε την Επιτροπή και το Συμβούλιο να παγώσουν το άρθρο και να αναθέσουν σε μια ομάδα ειδικών σε θέματα δικαίου εταιριών να εξετάσει τα ζητήματα-κλειδιά, και να επιστρέψουν στο Κοινοβούλιο τον Μάρτιο του 2002. Όπως μπορεί να βεβαιώσει και ο Επίτροπος, αυτό εμπεριέχει και τη δυνατότητα αναθεώρησης του άρθρου 9 με βάση τα συμπεράσματα της ομάδας αυτής. Η εφαρμογή αυτής της οδηγίας, λοιπόν, αναστέλλεται και τα κράτη μέλη μπορούν να αναβάλλουν την συμμόρφωση με το άρθρο 9 μέχρι το 2006.
<P>
Η αντιπροσωπεία μου θα ψηφίσει υπέρ της οδηγίας αυτής.

<SPEAKER ID=53 NAME="Bolkestein">
. (ΕΝ) Κύριε Πρόεδρε, η Επιτροπή χαίρεται ιδιαιτέρως που το Κοινοβούλιο και το Συμβούλιο κατέληξαν τελικά σε συμφωνία στην επιτροπή συνδιαλλαγής αναφορικά με την πρόταση για μια οδηγία στον τομέα των δημόσιων προσφορών εξαγοράς. Θα ήθελα να ευχαριστήσω την αντιπροσωπεία του Κοινοβουλίου και ειδικότερα τον εισηγητή κ. Lehne και τον κ. Provan, ο οποίος προέδρευσε της αντιπροσωπείας, για την πολύτιμη συμβολή τους. Για μια ακόμη φορά αποδείξαμε ότι τα θεσμικά όργανα είναι σε θέση να επιτύχουν αποδεκτό συμβιβασμό. Η παρούσα πρόταση οδηγίας είναι σημαντική για την Ευρωπαϊκή Ένωση και είναι επίσης σημαντική για το Σχέδιο Δράσης Χρηματοπιστωτικών Υπηρεσιών, το οποίο τέθηκε ως προτεραιότητα από το Ευρωπαϊκό Συμβούλιο της Λισαβόνας. Είναι εξίσου σημαντικό για τη βιομηχανία, για κάθε είδους εταιρεία, γιατί θα παρέχει ένα ασφαλές νομικό πλαίσιο για την αναδιάρθρωση των επιχειρήσεων.
<P>
Εκφράστηκαν κάποιοι φόβοι για την οδηγία αυτή. Πρώτον, κάποιοι λένε ότι αφήνει τις εταιρείες εκτεθειμένες σε μια πιθανή εχθρική προσφορά εξαγοράς. Ωστόσο, θα ήθελα να σας υπενθυμίσω ότι η οδηγία αυτή επιτρέπει σε οποιαδήποτε εταιρεία να λάβει όποια αμυντικά μέτρα θεωρεί αναγκαία, με την προϋπόθεση να βρίσκουν σύμφωνους και τους μετόχους.
<P>
Δεύτερον, εικάζεται ότι κάποιες ευρωπαϊκές εταιρείες θα βρίσκονταν σε μειονεκτική θέση σε σχέση με τις αμερικάνικες, γιατί η διοίκηση των αμερικάνικων εταιρειών μπορεί να υπερασπιστεί τον εαυτό της χωρίς να συμβουλευτεί τους μετόχους της. Παρόλ' αυτά, όμως, θα πρέπει να υπογραμμίσω ότι αν δεν ληφθούν υπόψη τα συμφέροντα των μετόχων, οι αποφάσεις της διοίκησης μπορεί να προσβληθούν στο δικαστήριο από οποιονδήποτε μέτοχο.
<P>
Τρίτον, εκφράζονται φόβοι ότι δεν υπάρχει ισότητα όρων στην Ευρώπη για την προστασία των μειοψηφούντων μετόχων. Η οδηγία αυτή, όμως, προσφέρει ένα πρώτο βήμα προς τη δημιουργία μιας τέτοιας ισότητας όρων προστατεύοντας όλους τους μετόχους και ειδικότερα τους μειοψηφούντες σε περίπτωση αλλαγής ελέγχου στις εταιρείες τους. Ειδικότερα, φροντίζει να υπάρχει μια υποχρεωτική προσφορά σε όλους τους μετόχους για τις μετοχές τους σε μια δίκαιη τιμή, με υποχρέωση πληρωμής σε μετρητά σε ορισμένες περιπτώσεις.
<P>
Τέταρτον, κάποιοι ισχυρίζονται ότι δεν παρέχεται προστασία στο προσωπικό των εν λόγω εταιρειών, η οδηγία αυτή, όμως, εξασφαλίζει πλήρη και άμεση πληροφόρηση των εργαζομένων, και τους δίνει τη δυνατότητα να εκφράσουν τη γνώμη τους για την προσφορά. Και, βέβαια, οι εν λόγω εταιρίες είναι υποχρεωμένες να συμμορφώνονται με τους εθνικούς και ευρωπαϊκούς κανονισμούς, ειδικότερα, δε, με τις οδηγίες απασχόλησης.
<P>
Πέμπτον, κάποιοι υποστηρίζουν ότι θα δούμε ένα τεράστιο αριθμό επιθετικών εξαγορών μέσα στην Ευρωπαϊκή Ένωση, ισχυρισμός που όμως δεν επαληθεύεται από τα γεγονότα. Σήμερα, μόνον 2% όλων των κοινοποιημένων συγχωνεύσεων ή εξαγορών είναι επιθετικές. Η Επιτροπή ανέλαβε να επιβλέψει και να διασφαλίσει την αποφυγή τέτοιων παραμορφώσεων.
<P>
Δεκατέσσερα κράτη μέλη και η Επιτροπή είναι υπέρ αυτής της βελτίωσης του εταιρικού δικαίου. Η Επιτροπή θα αναλάβει τον καθορισμό των τιμών, τη διαδικασία άσκησης του δικαιώματος του πλειοψηφούντος μετόχου να αγοράσει τα μερίδια των μειοψηφούντων μετόχων και την ισότητα των όρων για την προστασία των μετόχων των κρατών μελών, ειδικότερα σε σχέση με το Ευρωπαικό Κοινοβούλιο. Θα έχουμε ολοκληρώσει το έργο αυτό μέχρι τον Μάρτιο του 2002.
<P>
Εν κατακλείδι, η έγκριση της οδηγίας αυτής θα εξασφαλίσει την εμπιστοσύνη στα ευρωπαϊκά θεσμικά όργανα και τις ευρωπαϊκές κεφαλαιαγορές. Οι προσπάθειες που καταβλήθηκαν από κοινού από την κοινοβουλευτική σας αντιπροσωπεία, το Συμβούλιο και την Επιτροπή, με σκοπό την επίτευξη της συμφωνίας της 6ης Ιουνίου δείχνουν ότι μετά από 12 χρόνια εργασίας πάνω σε αυτή την πρόταση για μια οδηγία, μπορεί να υπάρξει συμβιβασμός μεταξύ των συννομοθετών στον τομέα αυτό. Αυτό μας επιτρέπει να ελπίζουμε σε περαιτέρω ανάπτυξη των νόμων περί εταιριών σε ευρωπαϊκό επίπεδο. Έχω εμπιστοσύνη στην κρίση του Κοινοβουλίου και είμαι σίγουρος ότι θα ψηφίσει υπέρ της έγκρισης αυτής της πρότασης οδηγίας.
<P>
(Χειροκροτήματα)

<SPEAKER ID=54 NAME="Πρόεδρος">
Σας ευχαριστώ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>

<P>
 

<SPEAKER ID=55 LANGUAGE="EN" NAME="Beazley">
Κύριε Πρόεδρε, μια ένσταση επί διαδικασίας. Ο Επίτροπος Bolkestein μόλις συμπεριλήφθηκε στη μακριά λίστα των συναδέλφων του, οι οποίοι υπεβλήθησαν σε μια διαδικασία σ' αυτό εδώ το Κοινοβούλιο, που δεν μπορεί πλέον να συνεχιστεί. Εκφωνούσε μια σημαντική ομιλία σε μια κατάμεστη Αίθουσα, αλλά οι μόνοι που τον άκουγαν ήταν μέλη του κοινού και το εκλογικό μας σώμα στο θεωρείο. Επιμένω ότι το θέμα πρέπει να αναφερθεί στο Προεδρείο και ότι, από το Σεπτέμβριο, δεν θα πρέπει να επαναληφθεί.
<P>
(Χειροκροτήματα)
<P>
Είμαστε όλοι ένοχοι ότι μιλάμε. Μπορούμε, βέβαια, όλοι να ακούσουμε τον Επίτροπο μέσα από τα ακουστικά μας. Ωστόσο, αν αυτό το Κοινοβούλιο δεν έχει συναίσθηση της εικόνας που δίνει στο κοινό, τότε μάλλον θα έπρεπε να αποκτήσει. Έτσι, από τον Σεπτέμβριο, ο Επίτροπος, όπως και κάθε άλλος ομιλητής μέσα σε αυτή την Αίθουσα, θα πρέπει με κάθε τρόπο - ίσως χρησιμοποιώντας κάποια σειρήνα απ' αυτές που τρυπάνε τ' αυτιά - να ακούγεται σε κλίμα σοβαρότητας και ησυχίας.
<P>
(Χειροκροτήματα)

<SPEAKER ID=56 NAME="Πρόεδρος">
Σας ευχαριστώ για την παρέμβασή σας, κύριε Beazley, αλλά, όπως βλέπετε, δυστυχώς έχουμε στη διάθεσή μας μόνο ένα μικρό ξύλινο σφυρί, με το οποίο δεν είναι δυνατόν να επιβάλλουμε την τάξη. Θα ήθελα να πω, καταρχάς, ότι συμφωνώ μαζί σας. Κατά δεύτερον, όμως, πρέπει να διευκρινίσω ότι αυτό δεν είναι αρμοδιότητα του Προεδρείου, αλλά της Διάσκεψης των Προέδρων των Ομάδων. Θα έπρεπε, κατά την άποψή μου, να ληφθεί ένα μέτρο σύμφωνα με το οποίο, από τη στιγμή της τελευταίας παρέμβασης - που μπορεί σχεδόν πάντοτε να είναι του Επιτρόπου, εξ ονόματος της Επιτροπής - μέχρι τη στιγμή της έναρξης των ψηφοφοριών να υπήρχε ένα χρονικό διάστημα, ώστε να είχαν όλοι την δυνατότητα να ακούσουν προσεκτικά την παρέμβαση της Επιτροπής και να είναι εδώ παρόντες κατά την στιγμή της ψηφοφορίας.
<P>
Πρέπει επίσης να πω - και ζητώ συγνώμη αν φανώ δυσάρεστος σε όλους εκείνους που κάθονται στα έδρανα του κοινού - ότι το κοινό παρίσταται στην διεξαγωγή των εργασιών χωρίς να εκφράζει ανοικτά την άποψή του ή την αντίθεσή του σχετικά με τα όσα λέγονται στο Σώμα. Το λέγω αυτό διότι είδα αρκετούς επισκέπτες να χειροκροτούν πριν από λίγο: τούτο δεν επιτρέπεται από τον Κανονισμό.

<SPEAKER ID=57 NAME="Corbett">
Κύριε Πρόεδρε, μια ένσταση επί της διαδικασίας. Θα ήθελα να εφιστήσω την προσοχή σας στο άρθρο 22 (3), το οποίο ορίζει ότι: "Το Προεδρείο ρυθμίζει τα ζητήματα που αφορούν τη διεξαγωγή των συνεδριάσεων" . Είναι ευθύνη του Προεδρείου και καλώ το Προεδρείο να αναλάβει σοβαρά τις ευθύνες του.

<SPEAKER ID=58 NAME="Πρόεδρος">
Ασφαλώς, κύριε Corbett, αλλά η ημερήσια διάταξη της Ολομέλειας καθορίζεται από τη Διάσκεψη των Προέδρων. Αν αυτή η ημερήσια διάταξη δεν αφήνει χρονικά περιθώρια για να γίνει χρήση του άρθρου 22, το τελικό αποτέλεσμα είναι πως σε κάθε συνεδρίαση εδώ στο Στρασβούργο, θα ξαναβρισκόμαστε και θα ακούμε έναν Επίτροπο να ομιλεί μέσα σε μία μεγάλη σύγχυση, διότι όλοι οι συνάδελφοι δεν θα παρακολουθούν με προσοχή. Τα περιθώρια, συνεπώς, για εμάς μειώνονται εξαιρετικά.
<P>
Προχωρούμε τώρα στην ψηφοφορία.

<CHAPTER ID=3>
ΨΗΦΟΦΟΡIΕΣ
<SPEAKER ID=59 LANGUAGE="DE" NAME="(COM(2000) 830 - C5-0763/2000 - 1999/0134(COD))">

<P>
(Το Σώμα εγκρίνει την πρόταση)
<P>
Απλοποιημένη διαδικασία για την τροποποιημένη πρόταση οδηγίας του Ευρωπαϊκού Κοινοβουλίου και του Συμβουλίου για τη θέσπιση κοινοτικού κώδικα σχετικά με τα κτηνιατρικά φάρμακα (κωδικοποιημένη έκδοση)
<P>
(COM(2000) 657 - C5-0550/2000 - 1999/0180(COD))
<P>
(Το Σώμα εγκρίνει την πρόταση)
<P>
Έκθεση χωρίς συζήτηση (A5-0242/2001) της κ. Randzio-Plath εξ ονόματος της Επιτροπής Οικονομικής και Νομισματικής Πολιτικής, για την πρόταση κανονισμού του Ευρωπαϊκού Κοινοβουλίου και του Συμβουλίου όσον αφορά τους τριμηνιαίους μη χρηματοπιστωτικούς λογαριασμούς του Δημοσίου
<P>
(COM(2001) 100 - C5-0079/2001 - 2001/0056(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση χωρίς συζήτηση (A5-0221/2001) της κ. Grφnfeldt Bergman εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για τα όργανα μετρήσεων
<P>
(COM(2000) 566 - C5-0478/2000 - 2000/0233(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση χωρίς συζήτηση (A5-0230/2001) της κ. Palacio Vallelersundi εξ ονόματος της Επιτροπής Νομικών Θεμάτων και Εσωτερικής Αγοράς, όσον αφορά το σχέδιο διοργανικής συμφωνίας για μια πλέον συστηματοποιημένη χρήση της τεχνικής της αναδιατύπωσης των νομικών πράξεων
<P>
(2037/1/2000REV1 - C5-0588/2000 - 2000/2266(ACI))
<P>
(Το Σώμα εγκρίνει το ψήφισμα)
<P>
Έκθεση χωρίς συζήτηση (A5-0224/2001) της κ. Figueiredo εξ ονόματος της Επιτροπής για τα Δικαιώματα της Γυναίκας και τις Ίσες ευκαιρίες, όσον αφορά την ανακοίνωση της Επιτροπής προς το Ευρωπαϊκό Κοινοβούλιο και το Συμβούλιο: Στρατηγική - πλαίσιο σχετικά με την ισότητα των φύλων - Πρόγραμμα εργασίας για το 2001
<P>
(COM(2001) 119 + SEC(2001) 382 - C5-0193/2001 - 2001/2089(COS))
<P>
(Το Σώμα εγκρίνει το ψήφισμα)
<P>
Έκθεση (A5-0235/2001) του κ. Zimmerling, όσον αφορά το κοινό σχέδιο, που εγκρίθηκε από την επιτροπή συνδιαλλαγής, της οδηγίας του Ευρωπαϊκού Κοινοβουλίου και του Συμβουλίου σχετικά με το δικαίωμα παρακολούθησης υπέρ του δημιουργού ενός πρωτότυπου έργου τέχνης
<P>
(C5-0220/2001 - 1996/0085(COD))
<P>
Αντιπροσωπεία του Κοινοβουλίου στην επιτροπή συνδιαλλαγής
<P>
(Το Σώμα εγκρίνει το κοινό σχέδιο)
<P>
Έκθεση (A5-0174/2001) του κ. Rothley εξ ονόματος της Επιτροπής Νομικών Θεμάτων και Εσωτερικής Αγοράς σχετικά με τις συστάσεις προς την Επιτροπή όσον αφορά την έκδοση μιας πέμπτης οδηγίας του Ευρωπαϊκού Κοινοβουλίου και του Συμβουλίου στον τομέα της ασφάλισης αστικής ευθύνης των αυτοκινήτων οχημάτων με στόχο τη βελτίωση της νομικής προστασίας των θυμάτων τροχαίων
<P>
(2000/2126(INI))
<P>
(Το Σώμα εγκρίνει το ψήφισμα)
<P>
Έκθεση (A5-0134/2001) της κ. Wallis εξ ονόματος της Επιτροπής Νομικών Θεμάτων και Εσωτερικής Αγοράς, όσον αφορά το έγγραφο εργασίας της Επιτροπής σχετικά με την εξώδικη επίλυση των διαφορών κατανάλωσης (Σύσταση 98/257/ΕΟΚ) και συμπεράσματα του Ευρωπαϊκού Συμβουλίου του Τάμπερε
<P>
(2000/2209(INI))
<P>
(Το Σώμα εγκρίνει το ψήφισμα)
<P>
ΑΙΤΙΟΛΟΓΗΣΕΙΣ ΨΗΦΟΥ- Έκθεση Zimmerling (A5-0235/2001)
<P>
Echerer (Verts/ALE). (DE) Κύριε Πρόεδρε, είναι σημαντικό αλλά και ενδιαφέρον για εμένα να δηλώσω και δημόσια ότι συμβούλευσα την κοινοβουλευτική μου ομάδα να υπερψηφίσει την έκθεση Zimmerling σχετικά με το δικαίωμα παρακολούθησης, στην παρούσα του διατύπωση, όπως ακριβώς μας υποβλήθηκε, μολονότι υπάρχουν αμφιβολίες εκ μέρους της πατρίδας μου της Αυστρίας, μολονότι υπάρχουν επίσης αμφιβολίες και από άλλες χώρες, οι οποίες είναι κατανοητές και αντιληπτές. Είμαι ωστόσο πεπεισμένη ότι μπορούμε να αναπτύξουμε περαιτέρω το δικαίωμα παρακολούθησης στην Ευρώπη σε ένα ακόμα καλύτερο έγγραφο, το οποίο είναι απαραίτητο για τους καλλιτέχνες στην Ευρώπη, ότι αποτελεί επίσης ένα δείγμα πολιτισμού και πολιτιστικών αξιών, υπέρ των οποίων τασσόμαστε σε αυτή την ενωμένη Ευρώπη, καθώς και ότι θα δώσουμε επίσης το στίγμα για την αγορά έργων τέχνης, κυρίως στην Ελβετία και τις ΗΠΑ.
<P>
Για τις αναγκαίες βελτιώσεις που πρέπει ακόμα να γίνουν, έχουμε ακόμα στη διάθεσή μας κάποια χρόνια, και πιστεύω ότι ενώνοντας τις δυνάμεις μας θα κατορθώσουμε να αποδυναμώσουμε ορισμένα από τα επιχειρήματα ή ίσως να τα εξαλείψουμε εντελώς και να φροντίσουμε από κοινού για την ασφάλεια δικαίου υπέρ των καλλιτεχνών. Είμαι βαθιά πεπεισμένη και πρόκειται και στο μέλλον να εργασθώ προς αυτή την κατεύθυνση, όχι μόνο κατά τη διάρκεια της παρούσας νομοθετικής περιόδου. Είμαι ήδη περίεργος για την ψηφοφορία του διπλωμάτη και Profi, κ. Fatuzzo, καθώς και γι' αυτό που πρόκειται να δηλώσει επ' αυτού.

<SPEAKER ID=60 NAME="Fatuzzo">
Κύριε Πρόεδρε, δεν θα έπρεπε να μιλήσω για αυτό το έγγραφο, διότι οι καλλιτέχνες δεν συνταξιοδοτούνται: η τέχνη δεν συνταξιοδοτείται, όπως άλλωστε δεν συνταξιοδοτείται και ο έρωτας. Δεν θα έπρεπε συνεπώς να μιλήσω για αυτό έγγραφο, όντας εκπρόσωπος των συνταξιούχων, αλλά, κυρία Echerer και κύριε Πρόεδρε, πολλοί συνταξιούχοι είναι και καλλιτέχνες. Στο τέλος της εργασιακής τους ζωής πολλοί συνταξιούχοι ζωγραφίζουν, δημιουργούν έργα τέχνης. Συνεπώς θέλω να προστατεύσω τους συνταξιούχους που είναι και καλλιτέχνες. Όπως υπάρχουν ορισμένοι συνταξιούχοι που συνεχίζουν να είναι ερωτευμένοι και να ζουν τον έρωτα, έτσι υπάρχουν και συνταξιούχοι που είναι καλλιτέχνες και δημιουργούν έργα τέχνης. Για τον λόγο αυτό είμαι υπέρ, όπως άλλωστε και η κ. Echerer, αυτού του εγγράφου.

<SPEAKER ID=61 LANGUAGE="DE" NAME="Raschhofer">
Κύριε Πρόεδρε, αξιότιμοι συνάδελφοι, στόχος της οδηγίας σχετικά με το δικαίωμα παρακολούθησης θα έπρεπε να είναι η εναρμόνιση της Κοινής Αγοράς. Ο εν λόγω στόχος επιτεύχθηκε, ωστόσο με αμφίβολη επιτυχία. Ανεξάρτητα από το γεγονός αυτό είναι αβέβαιο εάν στην παρούσα έκθεση υπάρχει όντως ανάγκη εναρμόνισης. Ιδίως στην εποχή της απλοποίησης και στην εποχή που καταβάλλονται προσπάθειες για διαφάνεια, η καθιέρωση ενός ακόμα κοινού φόρου κρίνεται αντιπαραγωγική. Δυσχεραίνει το εμπόριο, θα μπορούσε μάλιστα κανείς να ισχυριστεί ότι το παραλύει, καθώς είναι μόνο ζήτημα χρόνου έως ότου η αγορά έργων τέχνης μεταφερθεί από την Ευρώπη στις ΗΠΑ ή την Ελβετία.
<P>
Όντως θα δημιουργηθεί κάποια ανισορροπία στην αγορά έργων τέχνης με όλες τις αρνητικές συνέπειες. Ιδιαίτερα οι μικρές γκαλερί και οι νέοι καλλιτέχνες που προωθούνται από αυτές θα θιγούν από το νέο αυτό οβολό. Ακόμα και οι καθιερωμένοι καλλιτέχνες, για τους οποίους η οδηγία αυτή θα σήμαινε κάποιο οικονομικό πλεονέκτημα, εκφράστηκαν εναντίον της. Είναι εντελώς αδιανόητο να επιβληθεί στους ενδιαφερόμενους εξαιτίας αυτής της οδηγίας μια κατάσταση την οποία δεν επιθυμούν. Λέγοντας ναι σε αυτή την οδηγία εκλείπει πλέον η Ευρώπη ως χορηγός της τέχνης. Για το λόγο αυτό εμείς οι Φιλελεύθεροι την καταψηφίσαμε.

<SPEAKER ID=62 LANGUAGE="DE" NAME="Hager">
 - (DE) Η στάση των αυστριακών καλλιτεχνών σχετικά με την καθιέρωση του δικαιώματος παρακολούθησης είναι αρνητική. Το δικαίωμα παρακολούθησης συνεπάγεται για αυτούς τεράστια οικονομικά μειονεκτήματα, επειδή εξαιτίας του δικαιώματος αυτού θα μειωθούν αναπόφευκτα οι αρχικές τιμές πώλησης. Με την καθιέρωση του δικαιώματος παρακολούθησης θα επέλθει ένα είδος μετανάστευσης της αγοράς έργων τέχνης από την Ευρώπη σε χώρες όπως οι ΗΠΑ ή η Ελβετία, επειδή εκεί δεν υφίσταται το εν λόγω δικαίωμα και ως εκ τούτου οι περαιτέρω τιμές πώλησης για τα έργα τέχνης δεν πιέζονται εξ αυτού του λόγου προς τα επάνω. Από το δικαίωμα αυτό θίγονται κυρίως οι μικρές γκαλερί, επειδή αυτές καταφέρνουν με πολύ μεγαλύτερη δυσκολία να αντέξουν την πίεση των τιμών.
<P>
Δεν βλέπω εξάλλου το λόγο, γιατί το δικαίωμα παρακολούθησης ως διαμόρφωση του δικαιώματος πνευματικής ιδιοκτησίας των καλλιτεχνών θα πρέπει να επιβληθεί παρά τη θέλησή τους. Για τους ανωτέρω λόγους, εμείς οι Φιλελεύθεροι απορρίπτουμε τη συγκεκριμένη έκθεση.

<SPEAKER ID=63 NAME="Tannock">
 - (ΕΝ) Παρόλο που η έκθεση του κ. Ζimmerling για το δικαίωμα παρακολούθησης υπέρ του δημιουργού ενός πρωτότυπου έργου τέχνης βελτιώθηκε στη συνδιαλλαγή, εξακολουθεί, να παραμένει ατελής. Είναι χρήσιμο ότι αύξησε το κατώτατο όριο τιμής για την υπαγωγή στην οδηγία στα 3 000 ευρώ αλλά, παρόλο που οι μεγάλες γκαλερί και οίκοι δημοπρασιών το επιδοκιμάζουν, καθώς ο όγκος της δουλειάς μειώνεται, δεν κάνει τίποτα για τους σύγχρονους άσημους καλλιτέχνες. Για να χρυσώσει το χάπι, εισάγει 6ετή απαλλαγή πριν από την εφαρμογή της, αλλά ως βουλευτής του Ευρωπαϊκού Κοινοβουλίου που εκλέγεται στο Λονδίνο, φοβάμαι πως οι παγκοσμίου φήμης οίκοι δημοπρασιών μας, όπως οι Σόθμπις, Κρίστις και Φίλιπς, θα χρησιμοποιήσουν την περίοδο αυτή για να μεταφέρουν τις επιχειρήσεις τους σε υπεράκτιες δικαιοδοσίες, έξω από την ΕΕ, όπως στη Γενεύη, το Μονακό και τη Νέα Υόρκη, με αποτέλεσμα να χαθούν θέσεις απασχόλησης στο Λονδίνο. Κάτι τέτοιο θα επηρεάσει άμεσα τους εργαζομένους και έμμεσα θα βλάψει τις συναφείς επιχειρήσεις, όπως εκείνες της πλαισίωσης και ασφάλισης των έργων τέχνης.
<P>
Κατά συνέπεια, ψήφισα κατά του μέτρου αυτού, το οποίο φαίνεται να αποσκοπεί αποκλειστικά στη δημιουργία ισότητας όρων για τους γαλλικούς οίκους δημοπρασιών, οι οποίοι έχουν εφαρμόσει μια τέτοια ιδέα ήδη πολλά χρόνια τώρα.

<SPEAKER ID=64 NAME="Ξαρχάκος">
. (ΕΝ) Στη σημερινή ψηφοφορία επί της εκθέσεως Zimmerling (A5-0235/2001) καταψήφισα την έκθεση και παρότρυνα επίσης όλους τους συναδέλφους μου από τη "Νέα Δημοκρατία" να κάνουν το ίδιο. Πιστεύω ακράδαντα ότι η έγκριση αυτής της οδηγίας θα οδηγήσει στη μετατόπιση της αγοράς έργων τέχνης προς τις ΗΠΑ αλλά και την Ελβετία, και σε ένα αθέμιτο πλεονέκτημα που θα έχουν όλοι οι καλλιτέχνες από τις Ηνωμένες Πολιτείες όταν θα προσπαθούν να πουλήσουν τα έργα τους στην Ευρώπη. Πιστεύω επίσης ότι η πρόταση για εθνικά όρια κατώτερα από τα αντίστοιχα κοινοτικά, όσον αφορά το δικαίωμα παρακολούθησης, θα ζημιώσει ενδεχομένως τους ευρωπαίους καλλιτέχνες και θα αυξήσει τα κέρδη των ιδιοκτητών γκαλερί και των εταιρειών δημοπρασιών. Για όλους αυτούς τους λόγους, και επειδή είμαι ένας ευρωπαίος καλλιτέχνης, αποφάσισα να καταψηφίσω την έκθεση.
<P>
Έκθεση Rothley (A5-0174/2001)

<SPEAKER ID=65 LANGUAGE="IT" NAME="Fatuzzo">
Κύριε Πρόεδρε, πριν έρθω εδώ στο Στρασβούργο συνάντησα τον συνταξιούχο Fortunato Rossi, 80 χρόνων, που μου είπε: "Είχα ένα άσχημο τροχαίο ατύχημα. Με χτύπησε, κοίταξε σύμπτωση, ένας ευρωβουλευτής: έσπασα το πόδι μου, το χέρι μου και χτύπησα στο κεφάλι. Είχα σοβαρότατες επιπλοκές. Πήγα στην ασφαλιστική εταιρεία και εκεί μου είπαν ότι είμαι ογδόντα χρονών, δεν αξίζω τίποτα πλέον, δεν μπορώ να κερδίσω χρήματα, και συνεπώς δεν θα μου πληρώσουν τίποτα. Αν όμως, είχα χτυπήσει εγώ τον ευρωβουλευτή, θα έπρεπε να του πληρώσω τουλάχιστον δύο δισεκατομμύρια λιρέτες. Νομίζετε ότι είναι δίκαιο, κύριε Fatuzzo, ένας ηλικιωμένος να μην έχει δικαίωμα αποζημίωσης αν τραυματισθεί από αυτοκίνητο;" Του απάντησα: "Έχεις δίκιο, Fortunatο Rossi, και συνεπώς θα ζητήσω στην επόμενη έκθεση σχετικά με το θέμα, να προβλέπεται και μία σωστή αποζημίωση για τους ηλικιωμένους συνταξιούχους" .

<SPEAKER ID=66 LANGUAGE="FR" NAME="Bordes και Cauquil">
. (FR) Αν αυτή η έκθεση αποσκοπούσε πραγματικά στη βελτίωση της νομικής προστασίας των θυμάτων τροχαίων ατυχημάτων, όπως ισχυρίζεται, θα την είχαμε ψηφίσει. Όμως, ακόμα κι αν οι συστάσεις που συνοδεύουν την έκθεση περιλαμβάνουν ορισμένες προτάσεις που θα διευκολύνουν κάπως τη διαδικασία που πρέπει να ακολουθήσουν τα θύματα αυτά, στην ουσία πρόκειται για επίπονες ακροβατικές ασκήσεις με σκοπό να μην ζημιωθούν τα συμφέροντα των ασφαλιστικών εταιρειών.
<P>
Έτσι, για παράδειγμα, σε αυτή την Ευρώπη που υποτίθεται ότι είναι ενωμένη, οι ασφαλιστικές εταιρείες θα έχουν το δικαίωμα να ζητούν συμπληρωματικά ασφάλιστρα από τους ασφαλισμένους τους που εγκαθίστανται προσωρινά σε άλλο κράτος της Ευρωπαϊκής Ένωσης.
<P>
Οι πομπώδεις δηλώσεις για την ενότητα της Ευρώπης έχουν μικρή βαρύτητα απέναντι σ' ένα μικρό επασφάλιστρο...
<P>
Συνεπώς, απέχουμε από την ψηφοφορία για αυτή την έκθεση.

<SPEAKER ID=67 NAME="Titley">
. (ΕΝ) Υποστηρίζω το σοσιαλιστή συνάδελφό μου, Willi Rothley, που ζητά με την έκθεσή του τη θέσπιση μιας νέας οδηγίας για την ασφαλιστική κάλυψη αυτοκινήτων προκειμένου να βελτιωθεί η νομική προστασία των θυμάτων τροχαίων ατυχημάτων.
<P>
Οι πολίτες μας έχουν το δικαίωμα να λαμβάνουν την ίδια νομική προστασία οπουδήποτε και αν βρίσκονται εντός της Ευρωπαϊκής Ένωσης. Κάθε χρόνο, χιλιάδες άνθρωποι διασχίζουν οδικώς την ευρωπαϊκή ήπειρο κάνοντας διακοπές. Όσοι πηγαίνουν οδικώς για διακοπές από το Bolton στη Βαρκελώνη πρέπει να διαθέτουν έννομη προστασία.
<P>
Ο γενικός στόχος της οδηγίας είναι εξαιρετικά σημαντικός για τη διασφάλιση συνεκτικού και υψηλού επιπέδου νομικής προστασίας. Υποστηρίζω θερμά την πρόταση για τη βελτίωση της διαδικασίας αποζημίωσης για τα εθνικά τροχαία ατυχήματα, υποχρεώνοντας τον ασφαλιστή να υποβάλει είτε προσφορά είτε απόρριψη αποζημίωσης εντός τριών μηνών από την παραλαβή αίτησης αποζημίωσης. Οι σαφείς και γρήγορες αποφάσεις είναι ο καλύτερος τρόπος να διαβεβαιώσουμε τα θύματα για την έκβαση της αίτησής τους. Επιπλέον, η έκθεση αυτή χαιρετίζει τον καθορισμό της ελάχιστης κοινοτικής κάλυψης σε 2 εκατομμύρια ευρώ με μελλοντικές αυξήσεις ανάλογα με το ποσοστό πληθωρισμού. Τα ποσά ελάχιστης κάλυψης είναι απαρχαιωμένα και το νούμερο αυτό αντιπροσωπεύει ένα πολύ περισσότερο ρεαλιστικό ποσό.
<P>
Αυτοί που κάνουν διακοπές δεν είναι οι μόνοι που θα επωφεληθούν από αυτή τη νέα οδηγία. Τα άτομα που αγοράζουν αυτοκίνητα σε άλλες χώρες θα αποκτήσουν οφέλη από αυτό το μέτρο. Οι ασφαλιστές πρέπει να είναι σε θέση να παρέχουν ασφάλιση για μια μέγιστη χρονική περίοδο 30 ημερών για οποιονδήποτε επιθυμεί να αγοράσει όχημα που έχει ταξινομηθεί σε άλλο κράτος μέλος και θέλει να το οδηγήσει στη χώρα μόνιμης κατοικίας του και να το επαναταξινομήσει εκεί.
<P>
Η εμπιστοσύνη του κοινού στις νομικές πτυχές της οδικής ασφάλειας στο έδαφος της Ευρωπαϊκής Ένωσης πρέπει να αυξηθεί έτσι ώστε οι πολίτες μας να μπορούν να ταξιδέψουν ελεύθερα από χώρα σε χώρα χωρίς να φοβούνται τις τεράστιες δικαστικές δαπάνες και τα 15 τρομακτικά νομικά συστήματα. Μόνο με τη βελτίωση της νομικής προστασίας των θυμάτων τροχαίων ατυχημάτων μπορούν οι πολίτες μας να επωφεληθούν πλήρως από την οδήγηση στο έδαφος της ΕΕ και το δικαίωμα ελεύθερης κυκλοφορίας.
<P>
Έκθεση Wallis (A5-0134/2001)

<SPEAKER ID=68 NAME="Fatuzzo">
Κύριε Πρόεδρε, μαζί με τον συνταξιούχο που μου μίλησε για την προηγούμενη έκθεση ήταν και ένας φίλος του, ονόματι Tranquillo Verdi, από το Μπέργκαμο και αυτός, που μου είπε: "Γιατί ενδιαφέρεστε τόσο πολύ για την επίλυση των αντιδικιών που υπάρχουν μεταξύ των καταναλωτών και των παραγωγών καταναλωτικών αγαθών και δεν ενδιαφέρεστε για τις συντάξεις και για τις αντιδικίες λόγω των συντάξεων μεταξύ των συνταξιούχων και του κράτους, που και αυτές αποτελούν ένα καταναλωτικό αγαθό; Ή μήπως οι συντάξεις δεν είναι καταναλωτικό αγαθό; Θα ήθελα" , πρόσθεσε, "κύριε Fatuzzo, να βρείτε έναν τρόπο για να εισπράττουμε έγκαιρα και γρήγορα τις συντάξεις μας" . Και εγώ λοιπόν, αυτό το πράγμα το ζητώ από εσάς, Πρόεδρε.

<SPEAKER ID=69 NAME="Πρόεδρος">
 Η ώρα των ψηφοφοριών έληξε.
<P>
(Η συνεδρίαση διακόπτεται στις 12.30 και συνεχίζεται στις 15.00).

<CHAPTER ID=4>
Ευρωπαϊκή Κεντρική Τράπεζα / Ευρώ
<SPEAKER ID=70 NAME="Πρόεδρος">
Η ημερήσια διάταξη προβλέπει την κοινή συζήτηση των δύο ακόλουθων εκθέσεων:
<P>
(A5-225/2001) της κ. Randzio-Plath, εξ ονόματος της Επιτροπής Οικονομικής και Νομισματικής Πολιτικής, για την ετήσια έκθεση 2000 της Ευρωπαϊκής Κεντρικής Τράπεζας (C5-0187/2001 - 2001/2090(COS)),
<P>
(A5-0222/2001) του κ. Maaten, εξ ονόματος της Επιτροπής Οικονομικής και Νομισματικής Πολιτικής, σχετικά με τα μέσα που θα βοηθήσουν τους οικονομικούς φορείς κατά τη μετάβαση στο ευρώ (2000/2278(INI)).

<SPEAKER ID=71 NAME="Duisenberg">
. (ΕΝ) Είναι μεγάλη μου χαρά σήμερα να σας παρουσιάζω την τρίτη Ετήσια Έκθεση της ΕΚΤ, δυόμισι χρόνια μετά την εισαγωγή του ευρώ και λιγότερο από έξι μήνες πριν το ενιαίο νόμισμα γίνει πλήρως ορατό για τους πολίτες μας με τη μορφή χαρτονομισμάτων και κερμάτων.
<P>
Το 2000 ήταν μια σημαντική χρονιά για τη ζώνη του ευρώ καθώς η οικονομική ανάπτυξη έφτασε στο υψηλότερο επίπεδό της στην τελευταία δεκαετία και συνοδεύθηκε από συνεχή και σταθερή δημιουργία θέσεων εργασίας. Ο ΕνΔΤΚ στη ζώνη του ευρώ ανήλθε, δυστυχώς, από τα μέσα του 2000, πάνω από 2% κυρίως λόγων των αυξήσεων των τιμών του πετρελαίου και της υποτίμησης του ευρώ τον περασμένο χρόνο. Παρόλο που η αύξηση αυτή του ΕνΔΤΚ πάνω από τα όρια νομισματικής σταθερότητας που έχει ορίσει η ΕΚΤ δεν είναι ευπρόσδεκτη, η ΕΚΤ δεν μπορεί και δεν πρέπει να αποφύγει τις βραχυπρόθεσμες διακυμάνσεις των τιμών που προκαλούνται από τέτοιου είδους παροδικούς παράγοντες. Ωστόσο, είναι σημαντικό να αποφύγουμε τη μετατροπή των μεταβατικών βραχυπρόθεσμων πιέσεων σε μακροπρόθεσμες πληθωριστικές προσδοκίες. Κατά τη διάρκεια του 2000, η ΕΚΤ έπρεπε να δείξει ιδιαίτερη προσοχή ως προς αυτό σε ένα πλαίσιο ισχυρής οικονομικής ανάπτυξης και δεδομένου ότι οι νομισματικές εξελίξεις κατεδείκνυαν σαφώς την ύπαρξη ανοδικών κινδύνων για τη σταθερότητα των τιμών. Για αυτούς ακριβώς τους λόγους, αυξήσαμε τα επιτόκια έξι φορές μέσα στο 2000. Με αυτό τον τρόπο, η ΕΚΤ συνέβαλε στη διασφάλιση της βιωσιμότητας της μη πληθωριστικής οικονομικής ανάπτυξης στη ζώνη του ευρώ.
<P>
Από αυτή την άποψη, η εξέλιξη των μακροπρόθεσμων επιτοκίων στη ζώνη του ευρώ το 2000 κατέδειξε ότι οι χρηματοπιστωτικές αγορές γενικά ανέμεναν μεσοπρόθεσμες εξελίξεις στις τιμές προκειμένου να παραμείνουν ευθυγραμμισμένες με τη συμφωνία με τον ορισμό της σταθερότητας των τιμών. Οι προβλέψεις που δημοσιεύθηκαν το 2000 σκιαγραφούσαν μια παρόμοια εικόνα. Αυτό αποτελεί μια σαφή ένδειξη ότι η ΕΚΤ επιβεβαίωσε την αξιοπιστία της το 2000.
<P>
Πριν σας εκθέσω την ανάλυσή μου για την τρέχουσα κατάσταση, επιτρέψτε μου να σχολιάσω ορισμένα ζητήματα που τίθενται στο σχέδιο ψηφίσματος που κατήρτισε η Επιτροπή Οικονομικής και Νομισματικής Πολιτικής του Κοινοβουλίου όσον αφορά την στρατηγική νομισματικής πολιτικής της ΕΚΤ. Θα ήθελα να ξεκινήσω λέγοντας ότι συμφωνώ με την άποψη που εκφράζεται στο σχέδιο ψηφίσματος ότι η στρατηγική δύο πυλώνων της ΕΚΤ μπορεί να εκληφθεί ως ένας τρόπος ανάλυσης όλων των πληροφοριών που αφορούν τη νομισματική πολιτική. Ωστόσο, υπάρχουν άλλα σημεία στο ψήφισμα με τα οποία δεν μπορώ να συμφωνήσω. Αυτά αφορούν τις αμφιβολίες που εκφράζονται σχετικά με τον ορισμό της σταθερότητας των τιμών, την προσοχή που πρέπει να δώσουμε στον πρώτο πυλώνα στο πλαίσιο της στρατηγικής μας και το ρόλο των προβολών στο πλαίσιο του δεύτερου πυλώνα.
<P>
Το Διοικητικό Συμβούλιο της ΕΚΤ όρισε τη σταθερότητα των τιμών στη ζώνη του ευρώ ως την "ετήσια αύξηση του ΕνΔΤΚ για τη ζώνη του ευρώ με ρυθμό χαμηλότερο του 2%" και δήλωσε ότι "η σταθερότητα των τιμών πρέπει να διατηρείται μεσοπρόθεσμα" . Ο ορισμός τον οποίο δίνει το Διοικητικό Συμβούλιο διασφαλίζει τη λογοδοσία και δίνει σαφή καθοδήγηση στις προσδοκίες των μελλοντικών εξελίξεων των τιμών. Η φράση "χαμηλότερο του 2%" καθορίζει σαφώς το ανώτατο όριο του ρυθμού αύξησης του ΕνΔΤΚ που συνάδει με την σταθερότητα των τιμών. Το ανώτατο αυτό όριο είναι σύμφωνο με την πρακτική των εθνικών κεντρικών τραπεζών των συμμετεχόντων κρατών μελών πριν από την έναρξη του τρίτου σταδίου της ΟΝΕ. Επιπλέον, η λέξη "αύξηση" καταδεικνύει σαφώς ότι παρατεταμένες μειώσεις του επιπέδου του δείκτη ΕνΔΤΚ δεν θα θεωρούνται συμβατές με τη σταθερότητα των τιμών. Δεν πρέπει να υπάρχει αμφιβολία ότι η δέσμευση της ΕΚΤ να διατηρήσει τη σταθερότητα των τιμών δεν είναι συνεπής ούτε με πληθωρισμό πάνω από 2% μεσοπρόθεσμα ούτε με αποπληθωρισμό. Υπό αυτή την έννοια, η νομισματική πολιτική της ΕΚΤ είναι πλήρως συμμετρική, και καταπολεμά τόσο τις ανοδικές όσο και τις πτωτικές πιέσεις στις τιμές, οι οποίες μπορεί να καταλήξουν σε αποτελέσματα που δεν είναι σύμφωνα με τον ορισμό μας για τη σταθερότητα των τιμών.
<P>
Στο πλαίσιο της στρατηγικής μας για τη νομισματική πολιτική, ο πρώτος πυλώνας προσδίδει πρωτεύοντα ρόλο στην ποσότητα του χρήματος. Αυτό αντανακλά τη θεμελιώδη νομισματική φύση του πληθωρισμού - όπως μαρτυρούν και τα εμπειρικά στοιχεία, πολλά από τα οποία διατίθενται από τη Σειρά Εγγράφων Εργασίας μας - που δείχνουν μια σταθερή μακροπρόθεσμη ζήτηση για Μ3 και τις ιδιότητες της αύξησης του Μ3 ως ένα καλός κύριος δείκτης για τον πληθωρισμό μεσοπρόθεσμα. Η ανάγκη να παρακολουθούμε τις νομισματικές εξελίξεις έχει επομένως καθοριστική σημασία για την ανάλυση των κινδύνων που υπάρχουν για τη σταθερότητα των τιμών στη ζώνη του ευρώ μεσοπρόθεσμα. Πρέπει επίσης να τονίσω στο σημείο αυτό ότι η ποιότητα των νομισματικών στατιστικών είναι από τις καλύτερες μεταξύ όλων των στατιστικών που διατίθενται για τη ζώνη του ευρώ. Αυτά τα νομισματικά στατιστικά στοιχεία βασίζονται σε πλήρως εναρμονισμένο σύστημα υποβολής στοιχείων που χρησιμοποιούν όλα τα νομισματικά χρηματοπιστωτικά ιδρύματα στη ζώνη του ευρώ. Η ποιότητα των νομισματικών στατιστικών βελτιώθηκε περαιτέρω πρόσφατα αναγνωρίζοντας, ως ανεξάρτητο στοιχείο, τα αμοιβαία κεφάλαια της χρηματαγοράς που κατέχουν μη κάτοικοι της ζώνης του ευρώ. Επιπλέον, αναμένουμε ότι θα μπορέσουν να μετρηθούν δεόντως και να δημοσιευτούν προς το τέλος του χρόνου οι διαπραγματεύσιμοι τίτλοι που κατέχουν μη κάτοικοι της ζώνης του ευρώ. Για όλους αυτούς τους λόγους, το Μ3 θα εξακολουθήσει να διαδραματίζει ένα προεξάρχοντα ρόλο στη νομισματική πολιτική της ΕΚΤ.
<P>
Όσον αφορά τις προβολές, και συγκεκριμένα τη σύσταση ότι πρέπει να προσυπογράφονται ρητώς από το Διοικητικό Συμβούλιο, επιτρέψτε μου να σας υπενθυμίσω ότι το Διοικητικό Συμβούλιο είναι υπόλογο μόνο για την διατήρηση της σταθερότητας των τιμών. Εναπόκειται στο Διοικητικό Συμβούλιο να λάβει τις απαραίτητες αποφάσεις για να διασφαλίσει την εκτέλεση των εργασιών που ανατίθενται στο ΕΣΚΤ από τη Συνθήκη. Σε αυτό το πλαίσιο, το Διοικητικό Συμβούλιο αποφάσισε, για διάφορους λόγους, να ακολουθήσει μια στρατηγική δύο πυλώνων. Συγκεκριμένα, αποφασίστηκε να μην ακολουθήσει μια στρατηγική σύμφωνα με την οποία οι αποφάσεις νομισματικής πολιτικής θα λαμβάνονται αποκλειστικά βάσει των προβλέψεων για τον πληθωρισμό. Ενώ οι προβολές του προσωπικού διαδραματίζουν σημαντικό ρόλο στην ανάλυση που διεξάγει το Διοικητικό Συμβούλιο στο πλαίσιο του δεύτερου πυλώνα, είναι σημαντικό να καταλάβουμε ότι η ανάλυση αυτή δεν επικεντρώνεται σε αυτές τις προβλέψεις. Δεδομένων των δυσκολιών που παρουσιάζει η πρόβλεψη σε μακροπρόθεσμο ορίζοντα και της αβεβαιότητας όσον αφορά το κατάλληλο οικονομικό μοντέλο, το Διοικητικό Συμβούλιο δεν θεωρεί ενδεδειγμένο να χρησιμοποιείται μόνο μια προβολή για την ανάλυση των κινδύνων για τη σταθερότητα των τιμών. Η αβεβαιότητα που χαρακτηρίζει τις προβλέψεις αντανακλάται επίσης στον τρόπο με τον οποίο τις δημοσιεύει η ΕΚΤ, δηλαδή υπό μορφή διαστημάτων και όχι υπό τη μορφή σημειακών εκτιμήσεων.
<P>
Στρεφόμενο σε μια ανάλυση των τρεχουσών οικονομικών και νομισματικών εξελίξεων, μετά την απόφαση της 10ης Μαΐου για μείωση των βασικών επιτοκίων της ΕΚΤ κατά 0,25 της εκατοστιαίας μονάδας, στη συνεδρίασή του τον Ιούνιο, το Διοικητικό Συμβούλιο εκτίμησε ότι βάσει των διαθέσιμων πληροφοριών, το τρέχον επίπεδο των βασικών επιτοκίων της ΕΚΤ ήταν σε θέση να διασφαλίσει τη σταθερότητα των τιμών στη ζώνη του ευρώ μεσοπρόθεσμα. Από την τελευταία συνεδρίαση του Διοικητικού Συμβουλίου και εξής, δεν υπάρχουν νέες πληροφορίες που να δικαιολογούν την αλλαγή της εκτίμησης αυτής.
<P>
Όσον αφορά τις πληροφορίες που περιέχονται στον πρώτο πυλώνα, οι νομισματικές εξελίξεις υποδεικνύουν ευνοϊκές προοπτικές για τη μεσοπρόθεσμη διατήρηση της σταθερότητας των τιμών. Αφού ακολούθησε μια βαθμιαία καθοδική τάση από την άνοιξη του 2000, ο μέσος όρος τριών μηνών των ποσοστών ετήσιας αύξησης του Μ3 τείνει γενικά να σταθεροποιηθεί τους τελευταίους μήνες. Αν λαμβανόταν υπόψη η ανοδική στρέβλωση των νομισματικών μεγεθών, το Μ3 θα είχε αυξηθεί περίπου στην τιμή αναφοράς την τελευταία περίοδο. Επιπλέον, ο ετήσιος ρυθμός αύξησης των δανείων προς τον ιδιωτικό τομέα συνέχισε να μειώνεται, κυρίως εξαιτίας της επιβράδυνσης των δανείων προς τα νοικοκυριά.
<P>
Όσον αφορά το δεύτερο πυλώνα, εξακολουθούμε να προσδοκούμε ότι τα σημερινά υψηλά ποσοστά πληθωρισμού παραμένουν ένα μεταβατικό φαινόμενο, και απουσία περαιτέρω δυσμενών κρίσεων στις τιμές, τα ποσοστά πληθωρισμού αναμένεται ότι θα μειωθούν κάτω από το 2% το 2002. Οι εξελίξεις αυτές αναμένεται να λάβουν χώρα σε ένα περιβάλλον πιο αδύναμης οικονομικής ανάπτυξης, που πρέπει, ωστόσο, να παραμείνει γενικά ευθυγραμμισμένο προς τις τάσεις δυνητικής οικονομικής ανάπτυξης της ζώνης του ευρώ.
<P>
Στο πλαίσιο αυτό, επιτρέψτε μου να στραφώ σε ένα θέμα που μόλις πρόσφατα έγινε αντικείμενο έντονου ενδιαφέροντος: τον πιθανό αντίκτυπο της μετάβασης στα τραπεζογραμμάτια και τα κέρματα του ευρώ στις πιέσεις επί των τιμών. Σε γενικές γραμμές, η διαφάνεια των τιμών και ο ανταγωνισμός είναι πολύ πιθανό να περιορίσουν τις πληθωριστικές πιέσεις από τη μετάβαση στα τραπεζογραμμάτια και κέρματα του ευρώ. Από αυτή την πλευρά, αξίζει να επισημάνουμε τη δέσμευση των Υπουργών Οικονομικών της ζώνης του ευρώ, όπως αυτή περιγράφεται σε δήλωση που εκδόθηκε από την Ομάδα ευρώ, ότι συνολικά η μετατροπή σε ευρώ όλων των τιμών, των τελών και των επιβαρύνσεων που διαχειρίζονται οι κυβερνήσεις τους θα είναι ουδέτερη όσον αφορά τις τιμές ή με άλλα λόγια θα "εξομαλυνθεί" υπέρ του καταναλωτή. Καλούμε τις διοικήσεις σε άλλα επίπεδα αλλά και τις εταιρείες να ακολουθήσουν το παράδειγμα που έδωσαν οι κεντρικές κυβερνήσεις. Επιπλέον, η επαγρύπνηση του κοινού για την παρακολούθηση των τιμών και των μεταβολών τους θα είναι επίσης σημαντική κατά τη διάρκεια της περιόδου μετατροπής.
<P>
Η ΕΚΤ θα εξακολουθήσει να εκτελεί την εντολή της να διατηρήσει τη σταθερότητα των τιμών μεσοπρόθεσμα, ανεξάρτητα από το αν οι τιμές εκφράζονται σε ευρώ ή στα νομίσματα που το συνθέτουν. Πρέπει επομένως να παραμείνουμε σε επαγρύπνηση όσον αφορά τις μελλοντικές εξελίξεις που επηρεάζουν την ισορροπία των κινδύνων για την σταθερότητα των τιμών, συμπεριλαμβανομένων - ειδικότερα - των νομισματικών εξελίξεων, της πραγματικής αύξησης του ΑΕγχΠ, της συμπεριφοράς τιμολόγησης και των μισθολογικών εξελίξεων. Υπό τις παρούσες συνθήκες, όταν οι εξελίξεις στις τιμές επηρεάζονται κυρίως από μεταβατικούς παράγοντες, είναι ουσιώδες η τρέχουσα ανοδική κίνηση των τιμών να μην διαρκέσει περισσότερο, και είναι ως εκ τούτου σημαντικό να συνεχιστεί η μισθολογική συγκράτηση.
<P>
Ενόψει της εισαγωγής των τραπεζογραμματίων και των κερμάτων του ευρώ, μπορώ να αναφέρω ότι οι προετοιμασίες του Ευρωσυστήματος προχωρούν ικανοποιητικά. Στο τέλος του Ιουνίου 2001, ο συνολικός αριθμός των τραπεζογραμματίων ευρώ που είχαν παραχθεί ανερχόταν σε περίπου 9 δισεκατομμύρια, που αποτελεί περίπου το 90% της ποσότητας που θα διοχετευθούν αρχικά στην αγορά. Επιπλέον, ως εχέγγυο κατά των πιθανών κινδύνων παραγωγής, το Μάρτιο του 2001 η ΕΚΤ αποφάσισε να καθιερώσει ένα κεντρικό αποθεματικό του Ευρωσυστήματος. Το αποθεματικό αυτό θα ανέρχεται περίπου στο 10% του αθροίσματος των αρχικών ποσοτήτων και των εφεδρικών αποθεμάτων.
<P>
Την 1η Ιανουαρίου 2001, το Ευρωσύστημα ξεκίνησε την "Εκστρατεία Ενημέρωσης Ευρώ 2002" , η οποία έχει σχεδιασθεί για να συμπληρώσει τις άλλες ενημερωτικές εκστρατείες που διεξάγονται σε εθνικό επίπεδο. Ο κύριος στόχος της εκστρατείας δεν είναι να διαφημίσει το ευρώ - το ευρώ θα διαφημιστεί από μόνο του - αλλά να εξοικειώσει το ευρύ κοινό και κάποιες ειδικές ομάδες στόχους με την εμφάνιση των τραπεζογραμματίων ευρώ και τα χαρακτηριστικά ασφαλείας και να ευαισθητοποιήσει τους πολίτες σχετικά με τις γενικότερες τεχνικές λεπτομέρειες για τη μετάβαση στα τραπεζογραμμάτια και κέρματα ευρώ. Η ενημερωτική εκστρατεία εξελίσσεται σύμφωνα με το χρονοδιάγραμμα. Θα γίνει πλήρως ορατή για τους πολίτες όταν ξεκινήσει στις 30 Αυγούστου 2001 το μέρος της εκστρατείας που αφορά την προβολή στα μέσα μαζικής ενημέρωσης, μετά την αποκάλυψη της τελικής οπτικής εμφάνισης των τραπεζογραμματίων ευρώ και των χαρακτηριστικών ασφαλείας τους.
<P>
Το Ευρωσύστημα γνωρίζει πλήρως τη σημασία που θα έχει η επιτυχημένη εισαγωγή των τραπεζογραμματίων και των κερμάτων ευρώ για τη γενική εμπιστοσύνη στο ενιαίο νόμισμα, και οι προσεκτικές και λεπτομερείς προετοιμασίες που γίνονται από το Ευρωσύστημα είναι ανάλογες προς το έργο αυτό. Πρέπει όλοι μας να έχουμε κατά νου ότι η μετάβαση στα τραπεζογραμμάτια και τα κέρματα ευρώ είναι μια απαράμιλλη πρόκληση και ένα τεράστιο λογιστικό εγχείρημα και ότι όλα τα εμπλεκόμενα μέρη θα πρέπει να αναλάβουν το μερίδιο τους από τη συνολική ευθύνη για να επιτύχει η εισαγωγή των τραπεζογραμματίων και των κερμάτων του ευρώ.
<P>
Στο σημείο αυτό, θα ήθελα να σχολιάσω εν συντομία το ζήτημα του προεφοδιασμού του ευρέος κοινού με τραπεζογραμμάτια ευρώ, ένα θέμα για το οποίο σας ενημέρωσα με περισσότερες λεπτομέρειες σε προηγούμενες ευκαιρίες. Επιτρέψτε μου να σας υπενθυμίσω ότι οι αποφάσεις της ΕΚΤ πάρθηκαν λαμβάνοντας υπόψη το γενικό συμφέρον και μετά από διεξοδική αξιολόγηση όλων των σχετικών πτυχών. Δεν έχει προκύψει κανένα νέο στοιχείο που θα δικαιολογούσε νέα επανεξέταση του ζητήματος αυτού.
<P>
Στρεφόμενος στα συναφή με την τραπεζική εποπτεία ζητήματα που τέθηκαν επίσης στο σχέδιο ψηφίσματος για την Ετήσια Έκθεση της ΕΚΤ, θα ήθελα να υπενθυμίσω εξαρχής ότι το πλαίσιο για χρηματοοικονομική σταθερότητα στην ΕΕ στηρίζεται σε δύο δομικές μονάδες: την εθνική αρμοδιότητα και τη συνεργασία. Αποτελεί σταθερή πεποίθησή μας ότι οι εντυπωσιακές αλλαγές που θα επέλθουν στις χρηματοπιστωτικές αγορές λόγω της εισαγωγής του ευρώ απαιτούν την ουσιαστική βελτίωση των μηχανισμών για τη συνεργασία μεταξύ των εθνικών αρχών και με το Ευρωσύστημα. Και αυτό γιατί η ΟΝΕ αλλάζει τη φύση και το πεδίο του συστημικού κινδύνου. Δεν είναι πλέον δυνατόν να αξιολογήσουμε τις απειλές για τη χρηματοοικονομική σταθερότητα ή τους πιθανούς διαύλους για την εξάπλωση των μεταδοτικών κινδύνων μόνο σε εγχώριο επίπεδο. Γι' αυτό χάρηκα ιδιαίτερα που είδα τη συμβολή του ΕΣΚΤ στη βελτίωση του θεσμικού πλαισίου για τη χρηματοπιστωτική σταθερότητα και ειδικότερα η ανάπτυξη της μακροπροληπτικής ανάλυσης να αναγνωρίζονται και να υποστηρίζονται στο σχέδιο ψηφίσματος.
<P>
Το σχέδιο ψηφίσματος αναφέρεται επίσης στην ανάγκη να αποφύγουμε τις συγκρούσεις μεταξύ των εποπτικών αρμοδιοτήτων και των αρμοδιοτήτων των νομισματικών αρχών. Θα ήθελα να πω, πρώτον, ότι τα εμπειρικά στοιχεία για πιθανές συγκρούσεις μεταξύ των στόχων της χρηματοπιστωτικής σταθερότητας και της σταθερότητας των τιμών είναι ασαφή και, δεύτερον, ότι δεν υπάρχει πιθανότητα να προκληθεί μια τέτοια σύγκρουση στο πλαίσιο των θεσμικών ρυθμίσεων στη ζώνη του ευρώ. Πράγματι, η εισαγωγή του ευρώ είχε ως συνέπεια το θεσμικό διαχωρισμό μεταξύ της λήψης αποφάσεων νομισματικής πολιτικής, που αντιμετωπίζεται στη ζώνη του ευρώ συνολικά, και της άσκησης των εργασιών εποπτείας, που αφορά τους εγχώριους θεσμούς και τις αγορές. Οι μηχανισμοί λήψης αποφάσεων για τις δύο αυτές αρμοδιότητες δεν συμπίπτουν πλέον, και ο κίνδυνος της σύγκρουσης ξεπεράστηκε με τη θεσμική αποκατάσταση. Ολοκληρώνοντας τη δήλωσή μου, θα ήθελα να τονίσω ότι η εισαγωγή του ενιαίου νομίσματος ενίσχυσε πράγματι την ανάγκη για την έντονη συμμετοχή των κεντρικών τραπεζών στην προληπτική εποπτεία και τη χρηματοοικονομική σταθερότητα.
<P>
(Χειροκροτήματα)

<SPEAKER ID=72 NAME="Πρόεδρος">
Σας ευχαριστώ θερμά, κύριε Duisenberg, για την ομιλία σας.

<CHAPTER ID=5>
Καλωσσρισμα
<SPEAKER ID=73 NAME="Πρόεδρος">
Συνάδελφοι, θα επιθυμούσα να καλωσορίσω επίσημα στο Κοινοβούλιο τον κ. Alejandro Toledo, νεοεκλεγέντα Πρόεδρο του Περού.
<P>
Ο κ. Toledo έλαβε θέση στο θεωρείο των επισήμων και θα βρίσκεται σήμερα το απόγευμα μαζί μας, μαζί με τη γυναίκα και την κόρη του.
<P>
Κύριε Toledo, σας καλωσορίζω θερμά στο Κοινοβούλιό μας.
<P>
(Χειροκροτήματα)

<CHAPTER ID=6>
Ευρωπαϊκή Κεντρική Τράπεζα / Ευρώ (συνέχεια)
<SPEAKER ID=74 LANGUAGE="DE" NAME="Randzio-Plath">
Κύριε Πρόεδρε, καταστήσατε απολύτως σαφές ότι είναι απαραίτητος ο συνδυασμός όλων των προσπαθειών εκ μέρους όλων των εταίρων στην Ευρωπαϊκή Οικονομική και Νομισματική Ένωση καθώς επίσης και στην Ευρωπαϊκή Ένωση, ούτως ώστε να ανταποκριθούμε πράγματι στο ιστορικό γεγονός της ολοκλήρωσης της Νομισματικής Ένωσης των 12, και μπορώ να σας διαβεβαιώσω ότι το παρόν Ευρωπαϊκό Κοινοβούλιο βρίσκεται στο πλευρό σας.
<P>
Η Ευρωπαϊκή Κεντρική Τράπεζα είναι ένα απολύτως νεότευκτο ίδρυμα. Το ευρώ, για το οποίο είναι υπεύθυνη, δεν είναι καν ακόμη ένα πλήρως απτό νόμισμα. Έχει επομένως ζωτική σημασία να οικοδομήσει η ίδια η ΕΚΤ ένα ιστορικό αξιοπιστίας, πράγμα που μεταξύ άλλων απαιτεί να αντανακλάται η εντολή της ΕΚΤ στην προσέγγιση την οποία υιοθετεί στον τομέα της νομισματικής πολιτικής. Μέχρι στιγμής η ΕΚΤ υπήρξε μόνο εν μέρει επιτυχής: ακόμη και οι παρατηρητές που συνήθως αντιμετωπίζουν κριτικά την πολιτική της ΕΚΤ αναγνωρίζουν ολοένα περισσότερο, και δικαιολογημένα, το γεγονός ότι η Ευρώπη χρειάζεται μια ειδική νομισματική πολιτική και ότι οι τιμές των χρηματοοικονομικών στοιχείων ενεργητικού δεν αποτελούν μείζονα παράμετρο για τις αποφάσεις νομισματικής πολιτικής. Εντούτοις, εξακολουθεί να υφίσταται σημαντική έλλειψη συνοχής όσον αφορά την αιτιολόγηση των επιμέρους μέτρων. Τα μέτρα μπορεί να ήταν σωστά από τεχνική άποψη, αλλά οι τεχνικές εξηγήσεις δεν αρκούν για να διαβεβαιωθούν οι αγορές και οι πολίτες της Ευρώπης σχετικά με τη δέσμευση της ΕΚΤ υπέρ της σταθερότητας των τιμών και για να αυξηθεί η εμπιστοσύνη του κοινού στο ευρώ, η οποία δυστυχώς δεν έχει ενισχυθεί αισθητά μετά την καθιέρωσή του. Εν προκειμένω, η έκκληση του Ευρωπαϊκού Κοινοβουλίου για την άμεση δημοσίευση των επιχειρημάτων υπέρ μιας απόφασης ή μη απόφασης, καθώς επίσης των αντίρροπων επιχειρημάτων, του σκεπτικού τους και των συνοπτικών πρακτικών, θα μπορούσε να διευκολύνει ώστε να κατανοηθεί περισσότερο η ΕΚΤ.
<P>
Ο Μαξ Βέμπερ αναφερόταν κάποτε στις τρεις πηγές του κύρους: παράδοση, χαρισματικότητα και λογική. Η ΕΚΤ οφείλει να αναπτύξει εκείνη που ο Βέμπερ θεωρούσε σύγχρονη, το έλλογο κύρος προκειμένου να κερδίσει σεβασμό και αποτελεσματικότητα, και μάλιστα σε διαρκή βάση. Το έλλογο κύρος βασίζεται στα γεγονότα. Η διαμόρφωση μιας τέτοιας αντίληψης προσφέρει το υπόβαθρο για μια λογική δημόσια συζήτηση σχετικά με τα ζητήματα της ευρωπαϊκής νομισματικής πολιτικής. Η συζήτηση αυτή πρέπει να επιτευχθεί - ακόμη περισσότερο μάλιστα αν αναλογισθούμε ότι σήμερα, περισσότερο παρά ποτέ, η νομισματική πολιτική μετουσιώνεται σε πράξη κυρίως μέσω των προσδοκιών των χρηματοπιστωτικών αγορών και εξαρτάται σε πάρα πολύ μεγάλο βαθμό από τη συμπεριφορά των φορέων οικονομικής δραστηριότητας. Χωρίς έναν τέτοιο μοχλό, οι κεντρικές τράπεζες δεν κατορθώνουν πολλά.
<P>
Η λογοδοσία και η διαφάνεια δεν σημαίνουν ότι η ΕΚΤ θα έπρεπε να εμπλακεί σε μια αέναη διαδικασία δημοσιεύσεων. Η ποιότητα είναι σημαντικότερη από την ποσότητα, και στο σημείο αυτό θα ήθελα να αναγνωρίζω με κατηγορηματικό τρόπο την ποιότητα του νομισματικού διαλόγου με το Ευρωπαϊκό Κοινοβούλιο. Η ΕΚΤ βελτίωσε τη διαφάνεια των αποφάσεων νομισματικής πολιτικής της. Ωστόσο η ύπαρξη περισσότερο ανοικτής στάσης και διαφάνειας δεν μπορεί να είναι επιβλαβής, αλλά ιδίως κατά τους προσεχείς μήνες θα ενισχύσει το αίσθημα εμπιστοσύνης και αποδοχής στη νομισματική ένωση. Από αυτές τις παραμέτρους εξαρτάται το ευρωπαϊκό νόμισμα. Τα ακόλουθα μέτρα θα ήταν χρήσιμα:
<P>
Πρώτον: ο ορισμός του δευτερεύοντος στόχου της νομισματικής πολιτικής σύμφωνα με το άρθρο 105 πρέπει να καθοριστεί και να δημοσιευθεί, ούτως ώστε να αποσαφηνιστεί, πότε η ΕΚΤ θα μπορεί και θα πρέπει να στηρίξει την ανάπτυξη και την απασχόληση στη ζώνη του ευρώ καθώς επίσης το ότι η ΕΚΤ να διαμορφώσει τις συνθήκες για μια αποτελεσματική σε θέματα απασχόλησης, αειφόρο ανάπτυξη σε ανώτερο επίπεδο, όπως το έπραξε η Σύνοδος Κορυφής της ΕΕ στη Λισαβόνα με το στόχο της για ανάπτυξη της τάξεως του 3%.
<P>
Δεύτερον: η δημοσίευση των χρησιμοποιημένων μοντέλων θα ήταν ιδιαίτερα χρήσιμη. Για όσο χρονικό διάστημα η Ευρωπαϊκή Κεντρική Τράπεζα δεν τάσσεται υπέρ κάποιας στοχοθέτησης του πληθωρισμού, θα έπρεπε να διατηρήσει τη διττή προσέγγιση και να βελτιώσει περισσότερο τον υπολογισμό του M3 μέσω μιας εντονότερης δραστηριότητας ανάλυσης και έρευνας. Επιπλέον θα έπρεπε να υπάρξει μια αναλυτικά δεσμευτική ολοκλήρωση του δεύτερου πυλώνα.
<P>
Τρίτον: οι προγνώσεις της ΕΚΤ πρέπει να είναι ακριβέστερες και δεν θα έπρεπε να εμπεριέχουν τόσο ευρείες περιοχές τιμών όπως συνέβαινε μέχρι σήμερα, αλλά μικρότερες. Θα έπρεπε επιπλέον να υποβάλονται τέσσερις φορές ετησίως. Για να υπάρξει περισσότερη κατανόηση και διαφάνεια, πρέπει η ΕΚΤ να ιδιοποιηθεί τις προγνώσεις του προσωπικού της.
<P>
Τέταρτον: θα έπρεπε να δημοσιευθούν τα συνοπτικά πρακτικά, στα οποία αναφέρονται τα επιχειρήματα υπέρ και κατά μιας απόφασης νομισματικής πολιτικής καθώς και μια απόδοση της συμπεριφοράς κατά την ψηφοφορία που προστατεύει την ανωνυμία.
<P>
Πέμπτον: θα έπρεπε να ελεγχθεί, εάν στο πλαίσιο μιας αναθεώρησης της συνθήκης το Κοινοβούλιο δεν θα έπρεπε να λάβει ένα είδος δικαιώματος επικύρωσης αναφορικά με το διορισμό των μελών του συμβουλίου διοικητών.
<P>
Έκτον: η ΕΚΤ ως σημαντικός εταίρος στις μακροοικονομικές αποφάσεις πρέπει να συνεισφέρει στη βελτίωση του συντονισμού των οικονομικών πολιτικών και στην παραγωγή ενός κατάλληλου και ισόρροπου μείγματος πολιτικής, όπως ακριβώς πράττουν και άλλες ανεξάρτητες κεντρικές τράπεζες, χωρίς να επηρεαστεί αρνητικά η ανεξαρτησία εξ αυτού του λόγου.
<P>
Ο πρωταρχικός στόχος της ΕΚΤ, που συνίσταται στη διαφύλαξη της σταθερότητας των τιμών, δεν είναι αυτοσκοπός αλλά προϋπόθεση για οικονομική ανάπτυξη και δημιουργία απασχόλησης. Γι' αυτό η νομισματική πολιτική δεν μπορεί να είναι αυθύπαρκτη, αλλά πρέπει να συμπληρώνεται με στενότερο συντονισμό της μακροοικονομικής πολιτικής στη ζώνη του ευρώ. Στην προκειμένη περίπτωση χρειάζονται ακόμα να γίνουν πολλά πράγματα.
<P>
Μόνο έτσι μπορεί να αποτραπεί η μονομερής υπαγόρευση της συσσωμάτωσης αυτής από τις αγορές και για να εξασφαλισθεί ότι θα ληφθούν επαρκώς υπόψη η απασχόληση και οι κοινωνικές πτυχές. Ένας άλλος παράγοντας για τη βελτίωση του μακροοικονομικού συντονισμού με τη συμμετοχή της Ευρωπαϊκής Κεντρικής Τράπεζας είναι η παγκοσμιοποίηση των χρηματοπιστωτικών αγορών, που επιταχύνεται ακατάπαυστα αλλά αντανακλά ολοένα λιγότερο τη διακίνηση προϊόντων και υπηρεσιών.
<P>
Αυτό σημαίνει ότι οι μεταβολές των επιτοκίων έχουν σημαντικό αντίκτυπο στην τιμή των χρηματοοικονομικών στοιχείων ενεργητικού, ενώ ο αντίκτυπός τους στην πραγματική οικονομία έχει εξασθενήσει. Η κατάσταση αυτή απαιτεί μια συντονισμένη προσέγγιση με στόχο να αναπτυχθούν νέα μέσα άσκησης πολιτικής.
<P>
Εξίσου δυσνόητες είναι οι ανησυχίες για την ανεξαρτησία της Ευρωπαϊκής Κεντρικής Τράπεζας, οι οποίες εκφράσθηκαν σε σχέση με τη συμμετοχή της στο διάλογο για τη μακροοικονομική πολιτική και την κατάλληλη συμβολή της. Αντιθέτως έχω τη γνώμη ότι η βελτίωση του συντονισμού θα ενίσχυε την ανεξαρτησία της Ευρωπαϊκής Κεντρικής Τράπεζας, ένας αυξημένος βαθμός οικονομικής σύγκλισης θα διευκόλυνε το έργο της, αφού θα μετρίαζε το πρόβλημα μιας νομισματικής πολιτικής "ενιαίου μεγέθους για όλους" και συνεπώς θα μείωνε τον κίνδυνο να τίθεται η ΕΚΤ υπό πολιτική πίεση.
<P>
Η Ευρωπαϊκή Κεντρική Τράπεζα βρίσκεται σε διαφορετική κατάσταση από ό,τι η Αμερικανική Κεντρική Τράπεζα. Εταίρος της δεν είναι μόνο ένας Πρόεδρος, ένας Υπουργός Οικονομικών και η κοινή γνώμη, αλλά εταίροι της είναι δώδεκα Πρόεδροι, δώδεκα Υπουργοί Οικονομικών και η κοινή γνώμη σε δώδεκα διαφορετικά κράτη, που τις περισσότερες φορές δεν μιλούν την ίδια γλώσσα. Το Ευρωπαϊκό Κοινοβούλιο ως θεσμός της ευρωπαϊκής κοινής γνώμης θα ήθελε να είναι γνήσιος εταίρος σε αυτό το διάλογο κατά τη δημιουργία μιας νέας πολιτικής κουλτούρας στην Ευρωπαϊκή Ένωση, η οποία αφενός θα διασφαλίζει την ανεξαρτησία των θεσμικών οργάνων, αφετέρου όμως θα αναλαμβάνει την ευθύνη, ότι κάθε θεσμικό όργανο πρέπει να δρα με διαφάνεια και να λογοδοτεί προς το συμφέρον μιας λειτουργούσας δημοκρατίας.
<P>
(Χειροκροτήματα)

<SPEAKER ID=75 NAME="Maaten">
 - (NL) Κύριε Πρόεδρε, αυτή η έκθεση για τη μετάβαση στο ευρώ δεν είναι μεμονωμένη. Βασίζεται σε προηγούμενες εκθέσεις, οι οποίες συντάχθηκαν, μεταξύ άλλων από τον κ. Karas, την κ. Torres Marques, και ακόμη στην πρόσφατη ανταλλαγή επιστολών της κ. Randzio-Plath και της Προέδρου μας, της κ. Fontaine.
<P>
Διαπιστώνω με χαρά ότι η Ευρωπαϊκή Κεντρική Τράπεζα και η Ευρωπαϊκή Επιτροπή βρίσκονται στο ίδιο μήκος κύματος με το Ευρωπαϊκό Κοινοβούλιο. Επί της εξεταζόμενης έκθεσης υποβλήθηκαν μόνο 8 τροπολογίες από μία Ομάδα, που όμως διαπιστώνω ότι κανένα μέλος της δεν βρίσκεται παρόν στη συζήτηση.
<P>
Το ευρώ αποτελεί ήδη μία επιτυχία. Ο κ. Duisenberg το κατέδειξε ορθά και πειστικά. Αποτελεί, επίσης, το πιο κρίσιμο ευρωπαϊκό σχέδιο μέχρι σήμερα. Για όλους τους πολίτες της ευρωζώνης, αλλά και ακόμη περισσότερο: για όλους τους πολίτες της Ευρώπης, για όλους του πολίτες του κόσμου, η Ευρωπαϊκή Ένωση δεν αποτελεί, πλέον, θεωρία, αλλά απτή πραγματικότητα. Αυτό συμβαίνει για πρώτη φορά στην ιστορία της ευρωπαϊκής συνεργασίας μας.
<P>
Αυτό θα συμβεί την 1η Ιανουαρίου. Τότε δεν θα πρόκειται μόνο για την εμπιστοσύνη σε αυτό το νόμισμα. Θα πρόκειται για την εμπιστοσύνη στο ευρωπαϊκό σχέδιο συνολικά και το ευρωπαϊκό σχέδιο φυσικά βρίσκεται αυτή τη στιγμή σε κρίσιμη καμπή. Το πιο πρόσφατο παράδειγμα σχετικά αποτελεί το δημοψήφισμα στην Ιρλανδία.
<P>
Η εισαγωγή του ευρώ μπορεί, εάν την πραγματοποιήσουμε ορθά, να σταματήσει όλη αυτή την κριτική. Μπορεί να φροντίσει ώστε όλοι οι πολίτες στην ευρωζώνη να είναι περήφανοι για τον τρόπο με τον οποίο το πράξαμε, πιθανόν σε αντίθεση με τις προσδοκίες. Μπορεί, επίσης, σε στιγμές που δεν το πράττουμε ορθά, οι επικρίσεις για το ευρώ, αλλά και για την ευρωπαϊκή συνεργασία να αυξηθούν. Οι πολίτες δεν παρακολουθούν πάντα την υπόθεση από τις εφημερίδες. Θα είναι οι ίδιοι παρόντες κατά την εισαγωγή του ευρώ. Οι επικρίσεις για την ευρωπαϊκή συνεργασία τώρα υποστηρίζουν ότι η λήψη αποφάσεων είναι αδιαφανής, ότι, κατ' αυτές, οι πολίτες δεν εισακούονται και ότι οι υψηλοί κύριοι το γνωρίζουν αυτό καλά. Αλλά αυτοί οι υψηλοί κύριοι μπορούν να πέσουν πολύ στα μάτια του κοινού. Αυτό ισχύει για όλους μας.
<P>
Αυτό που ακούγεται από τις οργανώσεις καταναλωτών και τις οργανώσεις των μικρομεσαίων επιχειρήσεων είναι ότι επιθυμούν τη διανομή χαρτονομισμάτων του ευρώ μικρής αξίας κατά τις τελευταίες ημέρες του Δεκεμβρίου, έτσι όπως θα συμβεί και με τα κέρματα του ευρώ. Πιθανόν υπό τη μορφή μικρών πακέτων, τα οποία μπορούν να αγοραστούν από τις τράπεζες ή να ανταλλαγούν νωρίτερα από τα αυτόματα μηχανήματα. Το μεγάλο κοινό πρέπει να έχει πρόσβαση σε αυτά τα χαρτονομίσματα. Αυτό είναι θετικό και εναντίον της παραχάραξης. Οι πολίτες γνωρίζουν, από την προσωπική τους εμπειρία, την εμφάνιση των χαρτονομισμάτων που λαμβάνουν από αξιόπιστες πηγές. Αυτό είναι καλό για την ασφάλεια των καταστηματαρχών, οι οποίοι θα χρειαστεί να μεταφέρουν πολύ λιγότερα ευρώ στα καταστήματά τους, έτσι ώστε να έχουν αρκετά ρέστα στις 1 και 2 Ιανουαρίου. Αυτό είναι, επίσης, θετικό για το κοινό. Οι άνθρωποι θα έχουν λιγότερα προβλήματα ανταλλαγής, από τη στιγμή που τα χρήματα ανταλλάσσονται στα καταστήματα και λαμβάνουν ως ρέστα ευρώ. Κατά αυτόν τον τρόπο, θα γνωρίζουν ότι λαμβάνουν το σωστό ποσό χρημάτων, τη σωστή ποσότητα, όταν πληρώνουν με ευρώ και, κατά συνέπεια, όταν λαμβάνουν ευρώ ως ρέστα. Κατά αυτόν τον τρόπο, είναι δυνατόν να προληφθεί η γενική ένταση.
<P>
Κατανοώ το επιχείρημα του κ. Duisenberg όταν ισχυρίζεται: επιθυμούμε να τηρήσουμε μία απόφαση που έχουμε λάβει. Επιθυμούμε να είμαστε αξιόπιστοι επ' αυτού. Μπορώ να τον κατανοήσω καλά, επειδή πολλοί επικριτές, αν φυσικά συμβεί κάτι τέτοιο, θα πουν: η Ευρωπαϊκή Κεντρική Τράπεζα άλλαξε πάλι γνώμη. Αλλά αυτό δεν γίνεται έτσι.
<P>
Εμείς πιστεύουμε ότι, στην πραγματικότητα, υπάρχουν νέα δεδομένα. Υπάρχουν νέα δεδομένα από τις έρευνες, οι οποίες παρουσιάστηκαν από τις επιχειρήσεις, από όπου φαίνεται ότι τα πρακτικά προβλήματα, στην πραγματικότητα, είναι απίστευτα μεγάλα εάν δεν διανείμουμε χαρτονομίσματα ευρώ εκ των προτέρων. Δεν θα ισχυριστώ ότι ο προεφοδιασμός αποτελεί εγγύηση ότι δεν θα υπάρξει απολύτως κανένα πρόβλημα, επειδή δεν συμβαίνει αυτό. Δεν θα με ακούσετε, επίσης, να ισχυριστώ ότι σε περίπτωση που δεν υπάρξει προεφοδιασμός, θα δημιουργηθεί απίστευτο χάος. Έχω αρκετή εμπιστοσύνη στους καταναλωτές, οι οποίοι θα μπορέσουν να αντιμετωπίσουν αυτό το πρόβλημα. Πιστεύω, όμως, ότι ο προεφοδιασμός περιορίζει, κατά κάποιο τρόπο, τα σχετικά προβλήματα και αυτό με σχετικά απλό τρόπο.
<P>
Θα υποδεχόμασταν θερμά την αναθεώρηση της απόφασης σας. Αυτό θα επιδείκνυε, επίσης, σοφία. Επιπλέον, τι θα συνέβαινε εάν κατά το τέλος του έτους η πίεση αυξηθεί και οι υπουργοί πιθανόν αλλάξουν άρδην πορεία και επιθυμούν για τις χώρες τους προεφοδιασμό;
<P>
Ακόμη, ορισμένα τελευταία σημεία. Υπάρχουν φυσικά ορισμένα τεχνικά μέτρα που μπορούν να ληφθούν και γνωρίζω ότι η ΕΚΤ τα υποστηρίζει. Οι τράπεζες να ανοίξουν την 1η Ιανουαρίου, να υπάρξει προεφοδιασμός με κέρματα ευρώ, όπως συμβαίνει σε μία σειρά χώρες, να διασφαλιστούν καλύτερα οι καταστηματάρχες, να διατίθενται χαρτονομίσματα μικρής αξίας στα αυτόματα μηχανήματα. Ιδίως τα αυτόματα μηχανήματα αποτελούν πηγή ανησυχίας, τουλάχιστον για μένα. Είχαμε άλλωστε σχετικά πρόσφατα στοιχεία από την Ευρωπαϊκή Επιτροπή. Δεν θα ήμουν αντίθετος εάν μπορούσαμε να κάνουμε δοκιμές σε διάφορες χώρες κατά τις τελευταίες ημέρες του έτους. Θα επιθυμούσα, επίσης, να ακούσω τη γνώμη σας γι' αυτό.
<P>
Οι πρώτες ημέρες του Ιανουαρίου θα είναι ζωτικής σημασίας για την εμπιστοσύνη των 300 εκατ. πολιτών στο ευρώ και όλου του κόσμου στο νόμισμά μας. Σας εύχομαι καλή επιτυχία για την υλοποίηση αυτού του σχεδίου. Ελπίζω, ακόμη, ότι θα εξετάσετε τις θεωρήσεις μας.
<P>
(Χειροκροτήματα)

<SPEAKER ID=76 NAME="Peijs">
 - (NL) Κύριε Πρόεδρε, η έκθεση της κ. Randzio-Plath είναι μία ισόρροπη έκθεση, με την εξαίρεση μιας παραγράφου. Και αυτή είναι η παράγραφος 9, κατά τη γνώμη μας. Θεωρούμε ότι σε αυτήν θίγεται η ανεξαρτησία της Τράπεζας. Η Τράπεζα έχει ως στόχο τη σταθερότητα των τιμών σε μεσοπρόθεσμο διάστημα και όχι από ημέρα σε ημέρα. Επιθυμούμε να έχουμε μία ανεξάρτητη Τράπεζα. Δεν αρμόζει στο Κοινοβούλιο να προδιαγράφει τη νομισματική πολιτική της Τράπεζας. Για εμάς αυτό είναι ένα ουσιώδες σημείο. Χωρίς αυτή την προσαρμογή στην έκθεση εμείς πρόκειται να την καταψηφίσουμε, παρά το γεγονός ότι γενικά συμφωνούμε με το υπόλοιπο της έκθεσης. Αν ανατρέξουμε στο οικονομικό έτος και, εν τω μεταξύ, κατά κάποιο τρόπο, σε αυτό το έτος, έχουμε περισσότερες προσδοκίες εκ μέρους της επικοινωνιακής πολιτικής της τράπεζας. Η επικοινωνία με τις χρηματοοικονομικές αγορές και με την κοινωνία πρέπει να βελτιωθεί.
<P>
Κύριε Duisenberg, κατά την ομιλία σας, σας ρώτησα εάν θα παραμείνετε στη θέση σας. Η απάντησή σας ήταν: ναι. Σε όλο τον Τύπο παρακολουθώ τη συζήτηση σχετικά με την απόσυρσή σας, σαν να ήταν σίγουρη. Υπάρχει μεγάλη έλλειψη καλών υποψηφίων. Έχετε μεγάλη πείρα σε αυτό τον τομέα. Σας ρωτώ ακόμη μία φορά: θα μπορούσατε να παραμείνετε για να ολοκληρώσετε τη θητεία σας;
<P>
Για τη μετάβαση στο ευρώ γνωρίζετε τη θέση μου.
<P>
Ως τελευταίο σημείο, θα επιθυμούσα να αναφερθώ στις διασυνοριακές πληρωμές. Οι τράπεζες, οι επιχειρήσεις, όλοι θα ανακτήσουν γρήγορα τις δαπάνες της μετατροπής νομίσματος ή θα αποζημιωθούν. Δεν είναι δυνατό οι πολίτες της Ευρώπης να είναι οι μόνοι, οι οποίοι θα πληρώσουν το λογαριασμό και θα αναλάβουν τα βάρη, χωρίς το παραμικρό πλεονέκτημα. Κύριε Duisenberg, επιμένω ότι τόσο η Τράπεζα όσο και η Ευρωπαϊκή Επιτροπή πρέπει να αναλάβουν τις ευθύνες τους, τα καθήκοντά τους βάσει της Συνθήκης και να φροντίσουν ώστε οι διασυνοριακές πληρωμές, οι οποίες πλέον δεν κινούνται σε μία ευρωπαϊκή ενιαία αγορά, την 1η Ιανουαρίου 2002 να κοστίζουν τόσο όσο και οι εσωτερικές πληρωμές. Γνωρίζετε, αναμφίβολα, ότι αυτές κατά τον τελευταίο καιρό δεν έχουν γίνει φθηνότερες, αλλά έχουν γίνει γενικά ακριβότερες κατά μισό ευρώ! Θα ήθελα να πληροφορήσω τη ΓΔ Ανταγωνισμού ότι το Κοινοβούλιο θα αντιταχθεί στην επιβολή μιας πάγιας χρέωσης 3 ευρώ για τις εισπράττουσες τράπεζες. Αυτό θα σημαίνει ότι, σε ορισμένες χώρες, οι τιμές θα αυξηθούν αντί να μειωθούν. Απαράδεκτο!

<SPEAKER ID=77 LANGUAGE="FR" NAME="Berθs">
Κύριε Πρόεδρε, κύριε Πρόεδρε της Κεντρικής Τράπεζας, κύριε Επίτροπε, αγαπητοί συνάδελφοι, η συζήτηση που έχουμε σήμερα μας επιτρέπει να μιλήσουμε τόσο για τις μακροοικονομικές πτυχές του ευρώ όσο και για την εισαγωγή του στην πράξη και πιστεύω ότι είναι η κατάλληλη στιγμή για κάτι τέτοιο. Υπάρχει κανείς στην Ομάδα μου που να αμφισβητεί την ανεξαρτησία της Κεντρικής Τράπεζας; Δεν νομίζω. Μας απαγορεύει αυτό να μιλήσουμε για τη νομισματική πολιτική; Ούτε αυτό το νομίζω. Και πιστεύω επίσης ότι η μετάβαση στο ευρώ, σε αυτό το τελευταίο στάδιο, προϋποθέτει, για να είναι επιτυχής, να μιλήσουμε για όλη την οικονομική πολιτική, συμπεριλαμβανομένης της νομισματικής. Απ' αυτή την άποψη, δεν μπορώ παρά να συγχαρώ την εισηγήτριά μας, την Πρόεδρο της Επιτροπής Οικονομικής και Νομισματικής Πολιτικής, για τις προτάσεις της και να εκφράσω τη δυσαρέσκειά μου για έναν ορισμένο αριθμό ψηφοφοριών που έλαβαν χώρα στην επιτροπή. Αν επιθυμούμε στο εγγύς μέλλον να καταστεί το ευρώ το εργαλείο αυτό που όλοι θέλουμε για να μπορεί η Ευρώπη να εναρμονιστεί με τις προοπτικές ανάπτυξης για όλους, τότε πρέπει να συζητήσουμε και εμείς, κύριε Duisenberg, για τη νομισματική πολιτική που θέτετε σε εφαρμογή, θέμα με το οποίο ο ευρωπαϊκός δημόσιος χώρος πρέπει και μπορεί να ασχοληθεί.
<P>
Έπειτα, σε ό,τι αφορά την χρησιμοποίηση του ευρώ στην πράξη, θέλω να συγχαρώ τον κ. Maaten για την έκθεσή του, να του υπενθυμίσω ότι ορισμένοι από τους συντάκτες των τροπολογιών παρευρίσκονται εδώ για να συζητήσουν σχετικά και να επανέλθουν σε δυο-τρία σημεία.
<P>
Σχετικά με το ζήτημα του προεφοδιασμού, καταλαβαίνω, κύριε Πρόεδρε της Κεντρικής Τράπεζας, ότι πρόκειται σχεδόν για μια μάχη οπισθοφυλακής: αναφέρω ως απόδειξη την ημερήσια διάταξη των τελευταίων Συμβουλίων "Ecofin" και, για άλλη μια φορά, όπως σας είπα στην επιτροπή, εκφράζω τη λύπη μου. Πιστεύω ότι πέρα από το συμβολισμό της μετατροπής που θα συντελεστεί την ημέρα J, υπήρχε μια ψυχολογική πτυχή μεταξύ Χριστουγέννων και Πρωτοχρονιάς, η οποία επέτρεπε άλλες διατάξεις. Εσείς αποφασίσατε διαφορετικά, εμείς το σημειώνουμε με λύπη.
<P>
Κατά τα λοιπά, έχουμε μπροστά μας ακόμα μερικούς χρήσιμους μήνες για να διεξαγάγουμε μια σημαντική εκστρατεία ώστε η μετάβαση στο ευρώ να συντελεστεί κάτω από τις καλύτερες δυνατές συνθήκες. Γι' αυτό, οι εκστρατείες που θα διεξαχθούν πρέπει να ρίξουν το βάρος σε δυο βασικά σημεία: αρχικά, στους ευάλωτους πληθυσμούς και, έπειτα, στην ψυχολογία της μετατροπής. Μου φαίνεται ότι όλες οι εκστρατείες μας πρέπει να μας οδηγήσουν στο σημείο όπου η πλειοψηφία των συμπολιτών μας θα υιοθετήσει την ιδέα της μετατροπής από τις πρώτες κιόλας ημέρες και θα εγκαταλείψει τη διπλή λογιστική, ακόμα και νοερά. Γι' αυτό, ελπίζω ότι το Κοινοβούλιό μας θα μπορέσει να ψηφίσει μια τροπολογία, την οποία έχουμε καταθέσει ξανά εξ ονόματος της Ομάδας μας, που θα απαγορεύει τη διπλή αναγραφή των τιμών μετά από ένα χρόνο. Φέτος, πρέπει να γίνει μια προσπάθεια προσαρμογής: η απαγόρευση, πέραν του ενός χρόνου, της διπλής αναγραφής των τιμών θα πρέπει να επιτρέψει την πραγματική μετατροπή. Πρέπει να αντισταθούμε στην αμφισημία, όσον αφορά τη μετάβαση στο ευρώ, το οποίο πρέπει να καταστήσουμε κοινό στοιχείο για το σύνολο των συμπολιτών μας, ελπίζοντας ότι όλοι θα υιοθετήσουμε αυτό το κοινό νόμισμα.

<SPEAKER ID=78 NAME="Huhne">
Κύριε Πρόεδρε, λόγω του χρονικού περιορισμού και επίσης της αίσθησης που υπάρχει στην Ομάδα μου ότι η ΕΚΤ έκανε καλή δουλειά σε δύσκολες συνθήκες, θα ήθελα να επικεντρωθώ σε κάποια εναπομείναντα διαρθρωτικά ζητήματα όσον αφορά τις επικοινωνίες και τη λογοδοσία. Όπως θα θυμάται ο κ. Duisenberg, το Κοινοβούλιο ενέκρινε επανειλημμένα ένα πακέτο διαφάνειας που πρότεινε πέντε ξεχωριστά μέτρα για την αύξηση της διαφάνειας. Έχω τη χαρά να αναφέρω ότι η ΕΚΤ έχει μέχρι στιγμής συμφωνήσει για τρία από αυτά, και αυτό εγγράφεται στο ενεργητικό της. Στην Επιτροπή Οικονομικής και Νομισματικής Πολιτικής δεν συναντήσαμε προβλήματα στο να καλέσουμε μέλη του Διοικητικού Συμβουλίου να παρουσιαστούν ενώπιον μας. Τον περασμένο χρόνο, είχαμε έντεκα τέτοιες ακροάσεις.
<P>
Δεύτερον, η ΕΚΤ άρχισε να δημοσιεύει περιοδικές προβλέψεις ή, όπως προτιμούν να τις αποκαλούν, "προβολές" στο μηνιαίο δελτίο του Δεκεμβρίου 2000 και αυτή είναι μια εξέλιξη την οποία χαιρετίζουμε θερμά. Επιπλέον, στη σειρά εγγράφων εργασίας δημοσιεύονται τώρα οικονομετρικά μοντέλα. Θα ήταν καλό αν διατίθεντο σε μια περισσότερο φιλική προς το χρήστη μορφή, για παράδειγμα σε CD-ROM, όμως σίγουρα υπάρχει πρόοδος.
<P>
Τα άλλα δύο μέτρα τα οποία ζητά το Κοινοβούλιο είναι η δημοσίευση ενός Μπεζ Βιβλίου που θα καθορίζει τις προϋποθέσεις σε κάθε κράτος μέλος και η δημοσίευση συνοπτικών πρακτικών που θα περιέχουν τις απόψεις υπέρ και κατά των αλλαγών των επιτοκίων. Επιπλέον, φέτος ζητάμε από το Διοικητικό Συμβούλιο της ΕΚΤ να ασχοληθεί με ένα ειδικό πρόβλημα που αντιμετώπισε σε μία ή δύο από τις πρόσφατες αλλαγές των επιτοκίων. Υπήρξε σύγχυση στις αγορές σχετικά με αυτό που γινόταν αντιληπτό ως μια απρόβλεπτη απόφαση και η αγορά δεν ήταν σαφώς προετοιμασμένη για αυτή την απόφαση. Πράγματι, ορισμένοι έφτασαν μέχρι του σημείου να πουν ότι ήταν αυθαίρετη, για αυτό ζητάμε τη δημοσιοποίηση των ψήφων σε ανώνυμη βάση.

<SPEAKER ID=79 LANGUAGE="EN" NAME="Hudghton">
Κύριε Πρόεδρε, η έκθεση του κ. Maaten κάνει εποικοδομητικές υποδείξεις για την επικείμενη εισαγωγή των τραπεζογραμματίων και των κερμάτων του ευρώ στα 12 μέλη της ζώνης του ευρώ και αναφέρεται επίσης στο χαμηλό επίπεδο ενημέρωσης του κοινού και των μικρών επιχειρήσεων για ορισμένες πτυχές της μετάβασης στα τραπεζογραμμάτια και κέρματα του ευρώ.
<P>
Ειδικότερα στην έκθεση υποστηρίζω τα σχόλια σχετικά με την ανάγκη προεφοδιασμού του ευρέος κοινού με τραπεζογραμμάτια και κέρματα. Χαιρετίζω επίσης την έμφαση που δίνει στο ρόλο τον οποίο διαδραματίζουν στη μετάβαση οι τοπικές και περιφερειακές δημόσιες διοικήσεις.
<P>
Είναι ουσιώδες να γίνει κάθε δυνατή προσπάθεια για να διασφαλιστεί η αποτελεσματική διαχείριση αυτού του καίριας σημασίας γεγονότος και η ομαλή μετάβαση. Τα περισσότερα από τα σχόλια μου, ωστόσο, βασίζονται σε μια άποψη εκ των έξω, από τη Σκωτία, η οποία προς το παρόν αποτελεί μέρος του Ηνωμένου Βασιλείου. Μπορεί να υπάρχουν ορισμένα προβλήματα με την ευαισθητοποίηση του κοινού εντός της ζώνης του ευρώ, αλλά αντιμετωπίζουμε ένα πολύ μεγαλύτερο πρόβλημα στη Σκωτία και το υπόλοιπο ΗΒ. Μια σκωτική εφημερίδα αυτή την εβδομάδα δημοσίευσε μια έρευνα για τη στάση του κοινού απέναντι στο ευρώ στη Σκωτία. Η έρευνα κατέδειξε μια θλιβερή έλλειψη ευαισθητοποίησης, που συνδέεται άμεσα με το χαμηλό επίπεδο ενθουσιασμού για το νόμισμα.
<P>
Το επίπεδο της ευαισθητοποίησης στη Σκωτία μπορεί να είναι αξιοθρήνητο, αλλά δεν προκαλεί έκπληξη δεδομένης της στάσης των πολιτικών ηγετών στις κυβερνήσεις της Σκωτίας και του ΗΒ τα τελευταία χρόνια. Η νέα κυβέρνηση των Εργατικών στο Λονδίνο φοβάται να υποστηρίξει την ένταξη του Ηνωμένου Βασιλείου ή ακόμα να παράσχει τεκμηριωμένη πληροφόρηση, ενώ οι Συντηρητικοί έχουν επιδείξει απλά μια σχεδόν παράφρονα εχθρότητα προς το ευρώ και προσπάθησαν να παραπλανήσουν το κοινό για τις συνέπειες της ένταξης στη ζώνη του ευρώ.
<P>
Καταρχήν, το κόμμα μου ευνοεί το ευρώ με την προϋπόθεση ότι οι όροι ένταξης θα ταιριάζουν στην οικονομία της Σκωτίας και μετά από ένα δημοψήφισμα, αλλά, ιδεατά, ως μέλος του Σκωτικού Εθνικού Κόμματος θα ήθελα να δω τη Σκωτία ανεξάρτητο κράτος μέλος της ΕΕ, που να είναι σε θέση να λάβει την απόφαση βασιζόμενο στις σκωτικές προτεραιότητες, ενώ παράλληλα θα διατηρεί τον εσωτερικό έλεγχο της φορολογίας. Βραχυπρόθεσμα, αν και εκτός της ζώνης του ευρώ, υπάρχει επίσης επιτακτική ανάγκη για μια εκστρατεία ενημέρωσης σχετικά με τις συνέπειες μετά το 2002 στη σχέση μας με τη ζώνη του ευρώ, είτε αποφασίσουμε ποτέ να ενταχθούμε είτε όχι. Χαιρετίζω τις πρόσφατες δηλώσεις κάποιων αλυσίδων λιανικών πωλήσεων στη Σκωτία ότι από το 2002, εκτός από την αγγλική λίρα θα δέχονται και ευρώ. Η κίνηση αυτή μπορεί να βελτιώσει τη θέση της Σκωτίας ως ένας φιλόξενος προορισμός για τουρισμό και επιχειρηματικά ταξίδια, αλλά επίσης και να εξοικειώσει τους Σκωτσέζους με τα τραπεζογραμμάτια και τα κέρματα του ευρώ.
<P>
Καλώ τις κυβερνήσεις του ΗΒ και της Σκωτίας να ενθαρρύνουν τη διαδικασία δημόσιας πληροφόρησης και να ζητήσουν τη στήριξη της Ευρωπαϊκής Κεντρικής Τράπεζας και της Ευρωπαϊκής Επιτροπής στην ενθάρρυνση των σκωτικών επιχειρήσεων να επισπεύσουν την αποδοχή των νέων κερμάτων και τραπεζογραμματίων.

<SPEAKER ID=80 LANGUAGE="DE" NAME="Kaufmann">
Κύριε Πρόεδρε, κύριε Πρόεδρε Duisenberg, οι άνθρωποι αισθάνονται ότι είναι αυτοί που πληρώνουν την περιπέτεια του ευρώ. Σύμφωνα με τη χθεσινή έκδοση της εφημερίδας "Financal Times Deutschland" το 49% του πληθυσμού στη Γερμανία τάσσεται κατά του ευρώ. Ανω του 50% δεν πιστεύουν ότι το ευρώ θα αναθερμάνει την οικονομία ή ότι θα επιτύχει τη σταθερότητα που είχε κάποτε το γερμανικό μάρκο. Το 30% αναμένουν απώλεια της αξίας της περιουσίας τους και το 67% αυξήσεις των τιμών κατά τη μετάβαση στο ευρώ. Το ευρώ δεν είναι άλλωστε καμία μηχανή παραγωγής εργασίας ούτε μπορεί να φρενάρει τον πληθωρισμό, εντούτοις όμως ακριβώς αυτά ήταν που υποσχέθηκαν κάποτε ελαφρά τη καρδία στους πολίτες.
<P>
Κύριε Duisenberg, σας είμαι εξαιρετικά ευγνώμων για το ότι στην έκθεση της ΕΚΤ αναφέρεται η πτώση της τιμής του ευρώ ως μια αιτία για την άνοδο του πληθωρισμού, για το ότι στην έκθεση επισημαίνονται τουλάχιστον οι έντονες αποκλίσεις του πληθωρισμού μεταξύ των κρατών της ζώνης του ευρώ και ότι για την αδυναμία του ευρώ δεν ευθύνεται απόλυτα το δολάριο. Η σταθερότητα του χρήματος στη ζώνη του ευρώ και η σταθερότητα του ευρώ σε σχέση με άλλα νομίσματα του εξωτερικού δεν είναι δυνατόν να διαχωριστούν το ένα από το άλλο.
<P>
Θα έπρεπε επίσης να ειπωθεί με σαφήνεια ότι η νομισματική πολιτική της ΕΚΤ απέτυχε ως προς τους στόχους σταθερότητας της και το ευρώ συνοδεύεται πλέον από τη μείωση του πραγματικού εισοδήματος. Η ευθύνη γι' αυτό έγκειται ωστόσο λιγότερο στην ΕΚΤ, της οποίας τα περιθώρια καθίστανται ολοένα και πιο στενά. Μάλλον η πολιτική του ευρώ στα κράτη της ζώνης του ευρώ έχει πράξει ελάχιστα πράγματα για την οικονομική συνοχή. Όντως είναι αδιανόητο το ότι η γαλλική πρόταση για τη δημιουργία της λεγόμενης οικονομικής κυβέρνησης πέρασε απαρατήρητη.
<P>
Οι διαρκώς αυξανόμενες διαφορές ως προς τον πληθωρισμό και την ανάπτυξη μεταξύ των επιμέρους χωρών της ζώνης του ευρώ είναι επικίνδυνες και θα έπρεπε να αναλυθούν με μεγαλύτερη ακρίβεια κατά τη γνώμη μου σε μελλοντικές εκθέσεις της ΕΚΤ. Τα ενιαία επιτόκια δρουν περιοριστικά σε ορισμένα κράτη της ζώνης του ευρώ, ενώ σε άλλα εξαιρετικά επεκτατικά. Η ευρωπαϊκή νομισματική πολιτική που θα είναι προσανατολισμένη στη νομισματική σταθερότητα και οι ανταγωνιστικές εθνικές οικονομικές, φορολογικές και κοινωνικές πολιτικές ταιριάζουν όπως η μέρα με τη νύχτα.

<SPEAKER ID=81 LANGUAGE="IT" NAME="Muscardini">
Κύριε Πρόεδρε, στις 2 Μαΐου 1998, στις Βρυξέλλες, εξ ονόματος της αντιπροσωπείας ΑΝ ψήφισα υπέρ του ευρώ, υπογραμμίζοντας όμως ότι το ευρωπαϊκό νόμισμα ξεκινούσε την πορεία του υπό τη σκιά μίας αδυναμίας: έλειπε μία οικονομική πολιτική της Ένωσης και το Συμβούλιο Υπουργών δεν είχε καν καταθέσει ένα γενικό πρόγραμμα κατευθύνσεων, ώστε τα εθνικά κράτη να μπορούσαν, με συνέργια, να αντιμετωπίσουν μεγάλα ζητήματα όπως η ανεργία, η ευελιξία, η αναδιάρθρωση ορισμένων τομέων, η κοινωνική και η πολιτιστική επίπτωση λόγω της νέας ταχύτητας που επέβαλλαν οι τεχνολογικές καινοτομίες, όπως το Διαδίκτυο, όχι μόνο στην αγορά αλλά και σε άλλους τομείς της ζωής. Η Ευρώπη δεν είχε ένα πρόγραμμα εξωτερικής πολιτικής και δικές της στρατηγικές για να κατευθύνει την παγκοσμιοποίηση και τα δημοσιονομικά του κόσμου, και όλα αυτά μαζί με την έλλειψη ενός οικονομικού προγράμματος, και με την αδιαφορία των θεσμικών οργανισμών για τους πολίτες, οι οποίοι δεν είχαν ερωτηθεί για το θέμα αλλά και δεν είχαν ενημερωθεί, έκανε εκείνο το εγχείρημα να μοιάζει με το χτίσιμο μίας εκκλησίας μέσα στην έρημο. Όμως υπήρχαν ελπίδες, διότι θα υπήρχε ο αναγκαίος χρόνος να ανθίσει εκείνη η έρημος με πολιτικές, οικονομικές και χρηματοδοτικές πρωτοβουλίες, αρκεί να υπήρχε η πολιτική βούληση για τον σχεδιασμό και για την υλοποίησή τους.
<P>
Αυτά τα χρόνια η ζωή του ευρώ όμως σχεδιάστηκε και η ημερομηνία που θα τεθεί σε ισχύ παρουσιάζεται ως προθεσμία αναπόφευκτη, αλλά όχι αγαπητή από τους πολίτες, επίφοβη μάλιστα και σε ορισμένους από εκείνους τους πολιτικούς που συνέβαλαν όλα αυτά τα χρόνια να δημιουργηθεί αυτή η άνυδρη διαδρομή του ευρώ, ενός νομίσματος που σχεδόν πάντοτε ήταν υποτιμημένο έναντι του δολαρίου και κατά συνέπεια επηρέαζε αρνητικά τις επενδύσεις και τις αποταμιεύσεις.
<P>
Στην ίδια έκθεση ο κ. Maaten σημειώνει ότι οι επικρίσεις που εκφράσαμε τότε - επικρίσεις που όλα αυτά τα χρόνια και με διάφορες ευκαιρίες θέσαμε υπόψη του Κοινοβουλίου και της Επιτροπής - επαληθεύθηκαν: πράγματι, η μεσαία επιχείρηση, το εμπόριο, η βιοτεχνία, ο αγροτικός κόσμος, όλες αυτές οι σημαντικές παραγωγικές κατηγορίες, φαίνεται ότι δεν έτοιμες για τη μετάβαση στο ευρώ, όπως άλλωστε φαίνεται πως δεν είναι κατάλληλο το τραπεζικό σύστημα, παρόλες τις επενδύσεις δισεκατομμυρίων που έγιναν για την αγορά ειδικού εξοπλισμού. Αυτά και άλλα προβλήματα παραμένουν ακόμα στο τραπέζι άλυτα και ενισχύουν το φόβο για τις συνέπειες που θα μας φέρουν αντιμέτωπους από τη μία πλευρά με τους πολίτες, και από την άλλη με την ορθή αξιολόγηση της πραγματικής αξίας του ευρώ.
<P>
Συμμεριζόμενοι, τέλος, τη σωρεία των προτάσεων αυτής της έκθεσης, στιγματίζουμε παρόλα αυτά την καθυστέρηση με την οποία έγιναν, και σε ό,τι αφορά το σκέλος του σχεδιασμού και βέβαια και της υλοποίησης. Για το λόγο αυτό θα θέλαμε επιτέλους να ξέραμε με σαφήνεια σε ποιους θα έπρεπε να επιρρίψουμε την ευθύνη για αυτή την καθυστέρηση, τις ελλείψεις στο σχεδιασμό και τους ελέγχους στην περιοχή, όσον αφορά τους τομείς της οικονομικής και της κοινωνικής ζωής.

<SPEAKER ID=82 LANGUAGE="FR" NAME="Gollnisch">
Κύριε Πρόεδρε, αγαπητοί μου συνάδελφοι, είναι πράγματι καιρός, έξι μήνες πριν τη μοιραία ημερομηνία, να ασχοληθούμε με τον τρόπο με τον οποίο οι συμπολίτες μας θα βιώσουν την εξαφάνιση του εθνικού τους νομίσματος. Όπως ήταν οι τελευταίοι που ερωτήθηκαν, είναι και οι τελευταίοι που ενημερώνονται.
<P>
Διαβάζοντας την έκθεση του κ. Maaten, οι περισσότερο "ευρωπαϊστές" θα αισθανθούν να γεννιέται μέσα τους μια ξαφνική αγωνία: κατάσταση σχεδόν πλήρους ανετοιμότητας, σπάνια, ή ακόμα και περιθωριακή χρήση του ευρώ στις διεθνείς συναλλαγές, συμπεριλαμβανομένων των ενδοευρωπαϊκών, αμφιβολία για τη δυνατότητα των πολιτών να αλλάξουν τα χρήματά τους στις τράπεζες χωρίς επιβάρυνση, εξωφρενικά έξοδα για τις διασυνοριακές συναλλαγές, οι οποίες, ωστόσο, πραγματοποιούνται με το ίδιο νόμισμα, καταχρηστική αύξηση των τιμών για τις οποίες η αλλαγή του νομίσματος θα αποτελέσει σίγουρα ευκαιρία. Ο κατάλογος είναι μακρύς και καθόλου ευχάριστος.
<P>
Το ευρώ που απαιτήθηκε από τις κυβερνήσεις για ιδεολογικούς λόγους και από τα μεγάλα οικονομικά συμφέροντα για λόγους που αφορούν αποκλειστικά τα ίδια, μέσα σε δυο χρόνια ύπαρξης, δεν κατάφερε να επιβληθεί ούτε καν στους πιο ένθερμους οπαδούς του και, ακόμα λιγότερο, στις διεθνείς αγορές. Το ευρώ έχασε μέρος της αξίας του σε σχέση με το δολάριο, χωρίς να υπάρχει καμία ένδειξη ανάκαμψης στο εγγύς μέλλον. Η μετάβαση στην υλική κυκλοφορία του ευρώ είναι, επομένως, ίσως μια διαδικασία περιττή, ακριβή, που θα προκαλέσει πληθωρισμό και δημόσιες ή ιδιωτικές καταχρήσεις. Καλύτερα να τα σταματήσουμε όλα όσο είναι ακόμα καιρός.

<SPEAKER ID=83 NAME="Blokland">
 - (NL) Κύριε Πρόεδρε, τώρα που οι καταναλωτές θα έχουν στα χέρια τους το ευρώ σε ορατό χρονικό διάστημα, μας ενδιαφέρει να υπάρξει μία ομαλή μετάβαση. Τοποθετήθηκε ορθά επ' αυτού ο εισηγητής κ. Maaten. Η αβέβαιη επιτυχία του ευρώ ως αξία δεν πρέπει να πληγεί περαιτέρω από την αβεβαιότητα για τη μετάβαση.
<P>
Η εμπιστοσύνη σε ένα μέσο πληρωμών είναι στοιχειώδης για κάθε σύγχρονη οικονομία. Η βάση για αυτή την εμπιστοσύνη έναντι του ευρώ είναι περιορισμένη. Είναι πολύ σημαντικό να ληφθούν μέτρα μέριμνας για τη μετάβαση. Το να εισακουστούν οι ανησυχίες όλων των εμπλεκόμενων μερών δεν είναι τίποτα περισσότερο από ορθό. Η στάση της ΕΚΤ, αντίθετα, φαίνεται να σχεδιάζεται κάπως άκαμπτα. Με την έκθεση Maaten, το Κοινοβούλιο καταλήγει σε ένα συμβιβασμό, ώστε η 27η Δεκεμβρίου να είναι η ημερομηνία διάθεσης των πρώτων χαρτονομισμάτων μικρής αξίας. Με αυτή, υπάρχει μέριμνα ώστε η μετάβαση να πραγματοποιηθεί σταδιακά. Αυτές οι ελάχιστες μέρες δίνουν ελάχιστες δυνατότητες στην παραχάραξη. Δεν μπορώ να καταλάβω γιατί η ΕΚΤ δεν θα αποδεχόταν αυτό το συμβιβασμό.
<P>
Πέραν της διάθεσης ευρώ και οι πληρωμές με τραπεζικές κάρτες είναι ένα άλλο προβληματικό σημείο. Ο χειρισμός αυτών των συναλλαγών δεν είναι προετοιμασμένος για μία προσωρινή μαζική αύξηση της χρήσης του. Υπάρχει ο φόβος οι άνθρωποι να αναγκαστούν να πληρώνουν για μεγαλύτερο χρονικό διάστημα από ότι χρειάζεται με το εθνικό νόμισμα. Η ασάφεια θα είναι το αποτέλεσμα κατά την πληρωμή με παλαιό νόμισμα και την επιστροφή ρέστων σε ευρώ.
<P>
Η διαθεσιμότητα αυτόματων διανομέων χαρτονομισμάτων και η πληρωμή με τραπεζική κάρτα διαφέρει ανά κράτος μέλος. Έχει άραγε η ΕΚΤ φροντίσει ώστε να υπάρχουν κατάλληλες μέθοδοι διανομής χρημάτων; Είναι δυνατή η απόκτηση ευρώ, πριν από τη συναλλαγή μέσω ηλεκτρονικού τρόπου; Για παράδειγμα, σε περίπτωση μιας συναλλαγής μέσω Διαδικτύου, κατά την οποία προορίζεται ένα χρηματικό ποσό. Εάν και οι πληρωμές σχετικά μπορούν να πραγματοποιηθούν κατά ηλεκτρονικό τρόπο, αυτές θα μπορούν να μετατραπούν μόνο κατά τον Ιανουάριο. Αυτό καθιστά το σύνολο των μετατροπών νομίσματος, κατά τον Ιανουάριο, υπερβολικά μεγάλο. Αυτό προσφέρει μία ένδειξη για τη ζητηθείσα ποσότητα και καθιστά την πρόληψη δυνατή.
<P>
Επιπλέον, αυτό θα προσφέρει ώθηση στην αξιοπιστία των ηλεκτρονικών πληρωμών. Εάν κάτι τέτοιο δεν είναι δυνατό, τότε μπορούμε να αναρωτηθούμε κατά πόσο οι συναλλαγές μέσω Διαδικτύου δεν είναι παρά ένα άδειο κουτί.

<SPEAKER ID=84 LANGUAGE="FR" NAME="Berthu">
Κύριε Πρόεδρε, η έκθεση Randzio-Plath, όπως και η ετήσια έκθεση της Ευρωπαϊκής Κεντρικής Τράπεζας σχετικά με τη χρήση 2000, επαναλαμβάνει τη συνήθη επιβεβαίωση ότι το ευρώ θα συμβάλει αποφασιστικά στη σταθερότητα της ζώνης, καθιστώντας την λιγότερο ευάλωτη στα εξωτερικά σοκ. Πρόκειται για την παλιά θεωρία της ασπίδας. Κι όμως, φαίνεται ότι σήμερα η θεωρία αυτή είναι αληθινή μόνο στο περιθώριο, περιορίζοντας, όντως, τις συναλλαγματικές διακυμάνσεις μεταξύ των χωρών μελών.
<P>
Αντίθετα, και αυτό είναι πολύ πιο σοβαρό, το ευρώ διαδραματίζει τον ρόλο όχι της ασπίδας, αλλά του ενισχυτή της κρίσης που γεννιέται από τη διάδοση της αμερικάνικης επιβράδυνσης, αφού παρεμποδίζει κάθε χώρα να διατυπώσει μια απάντηση προσαρμοσμένη στην ιδιαιτερότητά της. Ακριβώς, ο Καγκελάριος Σρέντερ ζήτησε πρόσφατα από την ΕΚΤ να αναλάβει τις ευθύνες της υποστηρίζοντας την ανάπτυξη της Γερμανίας. Έχει άδικο και θα πρέπει να συνειδητοποιήσει ότι έχει πέσει θύμα των κανόνων του παιχνιδιού της νομισματικής ενοποίησης. Η ΕΚΤ δύσκολα μπορεί να μειώσει δραστικά τα επιτόκιά της για να ικανοποιήσει τη Γερμανία, αφού άλλες χώρες εκφράζουν αντίθετες απαιτήσεις. Επιπλέον, μια πτώση των επιτοκίων ίσως να επιφέρει ακόμα μεγαλύτερη πτώση του ευρώ, κάτι που θα είχε αρνητικότατη επίπτωση τις παραμονές της υλικής ανταλλαγής κερμάτων και χαρτονομισμάτων.
<P>
Φαίνεται έτσι, κύριε Πρόεδρε, ότι οι Ευρωπαίοι διατρέχουν τον κίνδυνο να αναγκαστούν να πληρώσουν πολύ ακριβά την επιθυμία τους για ενιαίο νόμισμα με διαφορετικές οικονομίες και αυτό, ακόμα περισσότερο και από το ευρώ αυτό καθεαυτό, σύμφωνα με τα τελευταία διαθέσιμα στοιχεία, φαίνεται να συμβάλλει στην αύξηση των αποκλίσεων, τόσο όσον αφορά τον πληθωρισμό όσο και την ανάπτυξη.

<SPEAKER ID=85 LANGUAGE="DE" NAME="Karas">
Κύριε Πρόεδρε, κύριε Πρόεδρε Duisenberg, αγαπητοί συνάδελφοι, θα ήθελα καταρχάς να ευχαριστήσω τον συνάδελφο Maaten για την έκθεσή του καθώς επίσης και για το ότι έλαβε υπόψη του στην έκθεσή του τις εκθέσεις των προκατόχων του όπως επίσης και τη δική μου και μάλιστα ανανέωσε εκείνα τα σημεία, τα οποία δεν έχουν ακόμα εφαρμοστεί πλήρως, επειδή ακριβώς δεν απώλεσαν τίποτα από τη σημασία τους. Για το λόγο αυτό σας ευχαριστώ θερμά.
<P>
Δεύτερον: οι αριθμοί μαγειρεύονται πολύ. Όλοι τους είναι σχετικοί. Αναφέρω μονάχα έναν αριθμό από την ίδια μου τη χώρα, που ανακοινώθηκε εχθές, ότι δηλαδή το 63% θεωρεί σωστό το ότι η Αυστρία ανήκει από την αρχή στην Οικονομική και Νομισματική Ένωση καθώς και ότι το 43% έχει θετική γνώμη για το ευρώ και το 24% διατηρεί ουδέτερη στάση, πράγμα που σημαίνει ότι το 67% τάσσεται υπέρ. Αυτό όμως σημαίνει επιπλέον ότι πρέπει να πράξουμε ακόμα πάρα πολλά.
<P>
Θα ήθελα να διευκρινίσω επίσης ορισμένα σημεία για την κοινή γνώμη. Το ευρώ δεν έρχεται, όπως αναφέρεται σε ορισμένες αφίσες, αλλά είναι ήδη εδώ και είναι μάλιστα με επιτυχία. Κάθε χώρα επωφελήθηκε, η σταθερότητα των τιμών διευρύνθηκε, η οικονομική ανεξαρτησία της Ευρώπης ενισχύθηκε, η εξαγωγική οικονομία και ο τουρισμός προωθήθηκαν σε μεγάλο βαθμό χάρη στην εξάλειψη των συναλλαγματικών διακυμάνσεων ενώ επίσης δρομολογήθηκε η μείωση των δημοσιονομικών ελλειμμάτων και του δημοσίου χρέους. Απευθύνω έκκληση σε όλες τις κυβερνήσεις των κρατών μελών, τα κοινοβούλια και την κοινή γνώμη να ενημερωθούν σχετικά με τα πλεονεκτήματα του ευρώ στη ζώνη του ευρώ και όχι μόνο να δίνουν την εντύπωση ωσάν να επρόκειτο να επέλθει κάτι νέο το οποίο δεν γνωρίζει κανείς.
<P>
Το επόμενο θέμα είναι κατά τη γνώμη μου σημαντικό: Το ευρώ είναι ένα πολιτικό σχέδιο, και συγχωρέστε με, κύριε Πρόεδρε Duisenberg, δεν μπορεί να μειωθεί μόνο σε επίπεδο ΕΚΤ - αυτό αναφέρεται σε εσάς, εσείς διεκπεραιώνετε τις εργασίες σας στο θέμα αυτό σωστά - ούτε σε επίπεδο τραπεζών, αλλά ούτε και σε επίπεδο Υπουργών Οικονομικών. Είναι ένα πολιτικό σχέδιο και όχι μόνο ένα δημοσιονομικό προϊόν και σας καλώ επομένως να συμπεριλάβουμε την εκπαιδευτική πολιτική, τις μικρομεσαίες επιχειρήσεις και τους καταναλωτές εντατικότερα στην πολιτική ενημέρωσης.

<SPEAKER ID=86 NAME="Κατηφόρης">
Κύριε Πρόεδρε, κύριε Πρόεδρε της Ευρωπαϊκής Κεντρικής Τράπεζας, κύριε Επίτροπε, αγαπητοί κυρίες και κύριοι συνάδελφοι, συζητούμε σήμερα την εξαίρετη έκθεση της κ. Randzio-Plath για την ετήσια αναφορά της Ευρωπαϊκής Κεντρικής Τράπεζας. Αυτό γίνεται κάθε χρόνο και είναι η μόνη μας δυνατότητα σα αυτό το Κοινοβούλιο να συζητήσουμε την πολιτική του πλέον σημαντικού και του πλέον ανεξάρτητου ευρωπαϊκού θεσμού.
<P>
Κύριε Πρόεδρε, η συζήτηση αυτή γίνεται κάτω από ριζικά αλλαγμένες παγκόσμιες οικονομικές συνθήκες. Το αρνητικό οικονομικό περιβάλλον, που μας έχει φέρει στο σημείο να είμαστε σχεδόν σε ύφεση, έχει δημιουργήσει πολύ πίεση. Ασκείται μεγάλη πίεση στην Ευρωπαϊκή Κεντρική Τράπεζα και άλλες κεντρικές τράπεζες στον κόσμο να χαλαρώσουν την νομισματική πολιτική. Αυτή η πίεση έρχεται κυρίως από τις κεφαλαιαγορές, που έχουν πέσει απότομα τον τελευταίο χρόνο και που μερικές φορές δίνουν την εντύπωση ότι έχουν περάσει σε παράλογη απαισιοδοξία, όπως μέχρι πρόσφατα βρισκόντουσαν, τουλάχιστον κατά τον κ. Γκρίνσπαν, σε παράλογη αισιοδοξία.
<P>
Νομίζω ότι αυτό μας οδηγεί σε ένα καθαρό μήνυμα. Οι κεντρικές τράπεζες δεν μπορούν να οδηγούνται από τον βραχυπρόθεσμο ορίζοντα των χρηματαγορών, ούτε στους ενθουσιασμούς τους, ούτε στις απαισιοδοξίες τους. Κύριε Πρόεδρε, πρέπει να σας οδηγούν οι αρχές της νομισματικής σταθερότητας και της οικονομικής ανάπτυξης, όπως είναι γραμμένες στη Συνθήκη. Αλλά για να αποκτήσουμε μεγαλύτερη εμπιστοσύνη στο ευρώ, οι λαοί της Ευρώπης και οι χρηματαγορές του κόσμου θα πρέπει να αποκτήσουν μεγαλύτερη εμπιστοσύνη στον τρόπο που ασκείτε την πολιτική σας και στον τρόπο με τον οποίο φθάνετε στην νομισματική σταθερότητα. Και στο σημείο αυτό νομίζω ότι η επανεξέταση του συστήματος των δύο πυλώνων της νομισματικής πολιτικής είναι αναγκαία.

<SPEAKER ID=87 LANGUAGE="EN" NAME="Gallagher">
Κύριε Πρόεδρε, μόλις έξι μήνες πριν από την εισαγωγή των τραπεζογραμματίων και των κερμάτων του ευρώ, πρέπει να επικεντρωθούμε σαφώς σε αυτό το γεγονός. Η έκθεση είναι επίκαιρη και οι παρατηρήσεις του κ. Maaten είναι πολύ ευπρόσδεκτες. Το μόνο ξεκάθαρο γεγονός για τη "μέρα του ευρώ" , την 1η Ιανουαρίου 2002, είναι ότι είναι πραγματικά αμετάκλητη. Θα συμβεί ούτως ή άλλως και, επομένως, πρέπει να είμαστε προετοιμασμένοι.
<P>
Σημειώσαμε σημαντική πρόοδο σε όλα τα μέτωπα. Όσον αφορά την πληροφόρηση του κοινού, καταρχάς, οι έρευνες για την ευαισθητοποίηση του κοινού σχετικά με το ευρώ είναι ενθαρρυντικές. Η τελευταία έρευνα που διεξήχθη το Μάιο από το Ιρλανδικό Συμβούλιο για τη Μετάβαση στο Ευρώ καταδεικνύει ότι στη χώρα μου το 95% των ανθρώπων γνωρίζει το όνομα του ενιαίου νομίσματος, το 91% έχει τις ίδιες τιμές τόσο σε ευρώ όσο και σε ιρλανδικές λίρες και το 79% γνωρίζει ότι τα τραπεζογραμμάτια και τα κέρματα του ευρώ θα εισαχθούν το 2002. Το 78% έχει δει εικόνες των τραπεζογραμματίων και των κερμάτων του ευρώ και το 64% γνωρίζει ότι μια ιρλανδική λίρα αντιστοιχεί σε 1,27 ευρώ. Ωστόσο, υπάρχει ακόμα αρκετή απόσταση να διανύσουμε: μόνο το 36% των ανθρώπων γνωρίζει τη διάρκεια της περιόδου διπλής κυκλοφορίας που στη χώρα μου συντμήθηκε έως τις 9 Φεβρουαρίου 2002.
<P>
Επιπλέον, υπάρχει μια μεγάλη ποσότητα νομοθετημάτων που αφορούν την εισαγωγή του ευρώ και καλύπτουν περιοχές όπως οι χρηματοπιστωτικές υπηρεσίες και η κοινωνική πρόνοια. Σε κάθε περίπτωση, είναι ουσιαστικό να ενεργούμε βάσει της αρχής της εύνοιας προς τον πολίτη. Οι εθνικές και ευρωπαϊκές αρχές έχουν ουσιαστικά δύο καθήκοντα: πρέπει να επιτηρήσουν την επιτυχή μετάβαση στο ευρώ και να παράσχουν στο κοινό πληροφορίες σχετικά με αυτήν.

<SPEAKER ID=88 LANGUAGE="FR" NAME="Butel">
Κύριε Πρόεδρε, αγαπητοί μου συνάδελφοι, θα επιμείνω στις δυσκολίες για τις οποίες παραπονούνται καθημερινά οι άνθρωποι που συναντώ στη χώρα μου. Πράγματι, είναι τουλάχιστον περίεργο να βλέπει κανείς ότι η μέθοδος της αυθυποβολής, η οποία υπερίσχυσε για τη δημιουργία του ευρώ, παραχώρησε τώρα τη θέση της στη μέθοδο της ισχύος. Λυπάμαι που σας λέω ότι η μετάβαση στο ενιαίο νόμισμα μου φαίνεται σαν μια εξαναγκαστική μετάβαση.
<P>
Σε πρώτη φάση, σε καμία στιγμή δεν ερωτήθηκαν οι λαοί προκειμένου να γίνει γνωστό αν ήσαν υπέρ της αντικατάστασης του εθνικού τους νομίσματος. Το παράδειγμα της Ιρλανδίας, στη συγκεκριμένη περίπτωση, είναι ενδεικτικό των μεθόδων λειτουργίας της Ευρώπης μας. Σήμερα, οι λαοί δεν ερωτώνται πλέον για την πρακτική χρησιμοποίηση του ευρώ, αν και αποτελούν τα κυριότερα πιόνια της σκακιέρας. Πράγματι, οι εκστρατείες πληροφόρησης που αντικαθιστώνται από τους πολιτικούς δεν έπαψαν να επιρρίπτουν τις ευθύνες στους πολίτες. Καταλάβετέ το: αν αποτύχει το ευρώ, θα είναι δικό σας λάθος. Οι νέοι και οι συνταξιούχοι έχουν πληροφοριακή λειτουργία, πάρτε τις διοικήσεις και τους δημόσιους υπαλλήλους τους για παράδειγμα. Τέλος, οι έμποροι είναι πρακτικοί εκπαιδευτές. Για παράδειγμα, ποιον απασχολούν οι δυσκολίες που αντιμετωπίζουν οι έμποροι στις αγροτικές περιοχές οι οποίες βρίσκονται μακριά από τους πόλους εκπαίδευσης των πόλεων; Πράγματι, πώς να ζητήσει κανείς από έναν έμπορο που εργάζεται δώδεκα ώρες την ημέρα να πάει στο Εμπορικό ή στο Βιοτεχνικό Επιμελητήριο προκειμένου να συμμετάσχει σε ενημερωτικές συγκεντρώσεις;
<P>
Καταλήγοντας, για όλους αυτούς τους λόγους, δεν μου φαίνεται φυσιολογικό να αφήσουμε όλες αυτές τις ευθύνες να βαρύνουν τους πολίτες. Είναι πολύ εύκολο να επιβαρύνουμε τους άλλους με ό,τι δεν είμαστε ικανοί να κάνουμε εμείς οι ίδιοι. Η Ευρώπη θέλησε το ενιαίο νόμισμα, ε! λοιπόν τώρα ας κανονίσει την πορεία της!

<SPEAKER ID=89 LANGUAGE="DE" NAME="von Wogau">
Κύριοι Πρόεδροι, αξιότιμοι συνάδελφοι, η παρούσα συζήτηση διεξάγεται σε μια δύσκολη περίοδο από οικονομικής και πολιτικής απόψεως. Η ανάπτυξη υποχωρεί, ο πληθωρισμός αυξάνεται. Η Ομοσπονδιακή Δημοκρατία της Γερμανίας, η οποία αποτελεί το ένα τρίτο της ζώνης του ευρώ, έρχεται τελευταία όσον αφορά την ανάπτυξη τον πληθωρισμό και το καθαρό νέο χρέος. Δεν αποτελεί πλέον την ατμομηχανή, όπως ήταν κάποτε, αλλά το τελευταίο βαγόνι του τρένου.
<P>
Σε αυτή τη δύσκολη περίοδο το ζήτημα είναι πρωτίστως η Ευρωπαϊκή Κεντρική Τράπεζα, η οποία είναι εξάλλου μια νεότευκτη κεντρική τράπεζα, να αποκτήσει αξιοπιστία. Εξ αυτού του λόγου δεν προτιθέμεθα να υπερψηφίσουμε τρεις προτάσεις, τις οποίες υπέβαλε η εισηγήτρια στην έκθεσή της.
<P>
Η πρώτη πρόταση αναφερόταν στο ότι θα έπρεπε κανείς στις οικονομικές αποφάσεις να λάβει υπόψη του κατά κύριο λόγο το βασικό πληθωρισμό, τουτέστιν, τον πληθωρισμό χωρίς να υπολογίζονται η ενέργεια και τα τρόφιμα. Εάν το έπραττε κανείς αυτό θα ωραιοποιούσε την κατάσταση, καθώς αυτό που αφορά τους πολίτες δεν είναι ο βασικός πληθωρισμός, αλλά είναι ο πληθωρισμός συμπεριλαμβανομένων των τιμών της ενέργειας και των τροφίμων.
<P>
Η δεύτερη πρόταση που πρόκειται να απορρίψουμε είναι αυτή που αφορά τον καθορισμό των στόχων στον τομέα του πληθωρισμού. Η Ευρωπαϊκή Κεντρική Τράπεζα επεχείρησε δικαίως κατά την άποψή μου, λίγο μετά από την ίδρυσή της, να προβεί η ίδια στον ορισμό της σταθερότητας, σύμφωνα με τον οποίο νομισματική σταθερότητα συνεπάγεται ένα ποσοστό πληθωρισμού μικρότερο του 2%. Αυτό δεν επιτρέπεται να μεταβληθεί στην παρούσα φάση. Πολύ δε περισσότερο πρέπει κανείς ιδίως στην παρούσα δύσκολη χρονική περίοδο να δοκιμάσει την Ευρωπαϊκή Κεντρική Τράπεζα ως προς τους στόχους που θέτει η ίδια. Αυτός είναι και ο λόγος για τον οποίο εμείς δεν δυνάμεθα να υπερψηφίσουμε αυτή τη δεύτερη πρόταση.
<P>
Η τρίτη πρόταση αναφέρεται στις υποψήφιες προς ένταξη χώρες. Η πρόταση του να μην είναι ανάγκη να απαιτηθούν όντως τα κριτήρια για τον πληθωρισμό της Συνθήκης του Μάαστριχτ, τα κριτήρια γενικά της Συνθήκης του Μάαστριχτ για τις υποψήφιες προς ένταξη χώρες κατά τον ίδιο τρόπο - και αυτό με τη σειρά του θα σήμαινε κάποιας μορφής υπονόμευση της σταθερότητας - και αυτή λοιπόν την πρόταση δεν πρόκειται να την υπερψηφίσει η κοινοβουλευτική μου ομάδα.

<SPEAKER ID=90 NAME="Hyland">
Κύριε Πρόεδρε, η 1η Ιανουαρίου 2002 σηματοδοτεί ακόμη ένα σημαντικό βήμα στην ευρωπαϊκή ολοκλήρωση. Η αλλαγή από 12 διαφορετικά εθνικά νομίσματα σε ένα ενιαίο νόμισμα είναι το αποκορύφωμα μηνών προσεκτικής προετοιμασίας· παρόλα αυτά φοβούμαι ότι κάποιοι πολίτες, ακόμα και σε αυτό το προχωρημένο στάδιο, δεν έχουν συλλάβει τη σημασία της αλλαγής και τις συνέπειές της, οι οποίες πιστεύω ότι είναι εξαιρετικά θετικές.
<P>
Καμία άλλη αλλαγή πολιτικής της ΕΕ δεν θα επηρεάσει με τόσο βαθύ και προσωπικό τρόπο όλους τους πολίτες και ταυτόχρονα. Από τα παιδιά ως τους συνταξιούχους, από τον εταιρικό τομέα μέχρι τις μικρές επιχειρήσεις, όλοι θα επηρεαστούν από αυτό το σημαντικό ορόσημο στην ευρωπαϊκή διοίκηση. Επειδή υπάρχει ένας βαθμός αυταρέσκειας όσον αφορά όλες τις αλλαγές στην ΕΕ, πρέπει να καταβληθεί κάθε δυνατή προσπάθεια στους μήνες που απομένουν μέχρι την 1η Ιανουαρίου προκειμένου να ενημερώσουμε τους πολίτες για τη σπουδαιότητα του τι συμβαίνει και, πιο σημαντικό, να τους διαβεβαιώσουμε ότι τα συμφέροντά τους τοποθετούνται στην πρώτη γραμμή από εκείνους που η δουλειά τους είναι να διαχειρίζονται τη σημαντική αυτή αλλαγή. Είμαι ικανοποιημένος διότι γίνεται ό, τι είναι δυνατόν, όμως τίποτα δεν μπορεί να αφεθεί στην τύχη.
<P>
Ξέρουμε ότι υπάρχουν ορισμένοι άνθρωποι που είναι δύσπιστοι. Οι απόψεις τους είναι σημαντικές για τη συζήτηση, αλλά πρέπει να καταστήσουμε απολύτως σαφές ότι οι ανησυχίες τους δεν θα επαληθευθούν. Για παράδειγμα, θυμόμαστε όλοι την καθιέρωση του δεκαδικού συστήματος, και παρά τις διαβεβαιώσεις μας εκείνη την εποχή, οι καταναλωτές έγιναν μάρτυρες αυξήσεων στις τιμές. Πρέπει όλοι να διασφαλίσουμε την απουσία ενός παράγοντα κόστους στο μηχανισμό ανταλλαγής. Το Σώμα θα γνωρίζει ασφαλώς ότι οι τράπεζες επωφελήθηκαν από την περίοδο μετάβασης για να επιβάλουν υπερβολικές επιβαρύνσεις συναλλάγματος και, σε κάποιο βαθμό, αυτό συμβαίνει ακόμα.
<P>
Τι διαβεβαιώσεις μπορεί να παράσχει η Ευρωπαϊκή Κεντρική Τράπεζα ότι τα θέματα αυτά θα εξεταστούν με την μεγαλύτερη δυνατή αυστηρότητα και με κατάλληλες κυρώσεις;

<SPEAKER ID=91 NAME="Thyssen">
 - (NL) Κύριε Πρόεδρε, κατά την αλλαγή του έτους θα κυκλοφορήσει το χάρτινο ευρώ και αυτό θα συμβεί περίπου 10 χρόνια μετά από την υιοθέτηση των πολιτικών και νομικών θεμελίων για αυτή την ενέργεια στο Μάαστριχτ.
<P>
Τότε, πάρα πολλοί άνθρωποι θα συνειδητοποιήσουν, και αυτό σε ορισμένες περιπτώσεις ξαφνικά, ότι η Ευρώπη παρεμβαίνει πραγματικά στις πράξεις τους.
<P>
Και μόνο αυτό το γεγονός, κύριε Πρόεδρε, αποτελεί επαρκή λόγο, ώστε να καταβάλουμε κάθε προσπάθεια για τη μετάβαση στο ευρώ κάτω από τις καλύτερες δυνατές συνθήκες, και ακόμη, θα ήθελα να προσθέσω, χωρίς τον ερεθισμό των πολιτών. Σε διαφορετική περίπτωση, φοβούμαι ότι εμείς εδώ για χρόνια θα καταβάλλουμε το τίμημα της αξιοπιστίας έναντι της ευρωπαϊκής διαδικασίας ολοκλήρωσης και στο σταυροδρόμι που βρίσκεται σήμερα η Ευρώπη νομίζω ότι αυτό δεν μπορούμε να το επιτρέψουμε στους εαυτούς μας.
<P>
Μέχρι σήμερα, έχει πραγματοποιηθεί σημαντική δουλειά, αλλά δεν έχουμε ολοκληρώσει, και γι' αυτό θα επιθυμούσα να ζητήσω να συμβούν τα παρακάτω:
<P>
1. Κατά πρώτον, η ενημέρωση πρέπει να γίνει ευρύτερη, ενεργητικότερη, αποτελεσματικότερη και περισσότερο στοχευμένη.
<P>
2. Κατά δεύτερον, πρέπει να υπάρξει προεφοδιασμός των καταναλωτών με κέρματα και με χαρτονομίσματα. Και εάν η Ευρωπαϊκή Κεντρική Τράπεζα εξακολουθεί να αντιτίθεται σε αυτό, τότε διερωτώμαι, κύριε Επίτροπε, κατά πόσο εσείς δεν μπορείτε να λάβετε την πρωτοβουλία και να καταστεί δυνατή η τροποποίηση του κανονισμού της 3ης Μαΐου 1998.
<P>
3. Κατά τρίτον, οι ηλεκτρονικές πληρωμές πρέπει να προωθηθούν και, βεβαίως, πρέπει να γίνουν φθηνότερες. Σχετικά με αυτό έχει υποβληθεί ένα αίτημα στη ΓΔ Ανταγωνισμού. Κύριε Επίτροπε, θα ήθελα να σας ζητήσω να μιλήσετε σχετικά με τον συνάδελφό σας κ. Monti, έτσι ώστε να ασχοληθεί, επιτέλους, με αυτό το αίτημα.
<P>
4. Κατά τέταρτον, οι διασυνοριακές συναλλαγές πρέπει να γίνουν φθηνότερες και αυτό δεν μπορώ να το διατυπώσω καλύτερα από την κ. Carla Peijs, η οποία μίλησε άλλωστε εξ ονόματος της Ομάδας μου.
<P>
Κύριε Πρόεδρε, ο εισηγητής κ. Maaten πραγματοποίησε εξαιρετική δουλειά και αξίζει του θαυμασμού μας. Ας ελπίζουμε ότι μετά από την οικονομική Ευρώπη θα επέλθει τώρα και μία πολιτική Ευρώπη, έτσι ώστε το ευρωπαϊκό μας νόμισμα να έχει τον θαυμασμό που του αξίζει.

<SPEAKER ID=92 LANGUAGE="FI" NAME="Kauppi">
Κύριε Πρόεδρε, κύριε πρόεδρε της Ευρωπαϊκής Κεντρικής Τράπεζας, μπορούμε να χαρακτηρίσουμε ως επιτυχείς τους πρώτους τριάντα μήνες λειτουργίας της ΕΚΤ. Η τράπεζα πέτυχε μεσοπρόθεσμα τη σταθερότητα στη νομισματική πολιτική παρά την απότομη άνοδο της τιμής του πετρελαίου, τη μεγάλη μεταβλητότητα στις αγορές συναλλάγματος και τις αυξημένες εντάσεις στις χρηματαγορές. Η εμπιστοσύνη των πολιτών απέναντι στην ΕΚΤ θεμελιώνεται κατά πρώτον στη σταθερότητα των τιμών. Για τους πολίτες έχει σημασία να είναι σταθερό το νόμισμα και να διατηρείται το επίπεδο του πραγματικού εισοδήματος και η αγοραστική δύναμη. Ωστόσο, μπορούμε επίσης να εντείνουμε την εμπιστοσύνη αυτή, αυξάνοντας τη διαφάνεια και τη δυνατότητα παρακολούθησης στη δραστηριότητα της τράπεζας. Η διαφάνεια αποτελεί καθημερινή ρουτίνα στις εθνικές κεντρικές τράπεζες και το ίδιο θα πρέπει να ισχύει και στην ΕΚΤ.
<P>
Η μετάβαση στο ευρώ αποτελεί μοναδικό γεγονός στην ιστορία των οικονομικών, το οποίο δεν έχει προηγούμενο με ανάλογες διαστάσεις. Η καθιέρωση του ενιαίου νομίσματος αποτελεί χειροπιαστή απόδειξη του πόσο πολύ έχει προοδεύσει η ευρωπαϊκή ολοκλήρωση. Οι πολίτες μας προσδοκούν να κάνουμε ό,τι είναι δυνατό για να εξασφαλίσουμε την ομαλή μετάβαση στο ευρώ. Είναι σημαντικό, μέσω μιας επιμελημένης προετοιμασίας, να αποφύγουμε τα περιττά προβλήματα και, κατ' αυτόν τον τρόπο, και τη δημιουργία αρνητικών εντυπώσεων ανάμεσα στους πολίτες. Εντούτοις, θα πρέπει να θυμόμαστε τα στοιχειώδη. Το ευρώ δεν θα αποτύχει λόγω πρακτικών προβλημάτων κατά την περίοδο δύο ή τριών εβδομάδων που θα διαρκέσει η μεταβατική φάση. Εάν αποτύχει για κάποιον λόγο, αυτός θα είναι ότι το νόμισμα δεν είναι επαρκώς σταθερό και ισχυρό. Το ενιαίο μας νόμισμα θα είναι εξίσου ισχυρό με την οικονομία που το στηρίζει. Μια ισχυρή οικονομία, οι υγιείς δομές της οικονομικής δραστηριότητας και μια λειτουργική εσωτερική αγορά αποτελούν τα ουσιώδη στοιχεία για την εμπιστοσύνη των πολιτών και την παγκόσμια ανταγωνιστικότητα της Ένωσης.
<P>
Με την ευκαιρία αυτή, θα ήθελα μάλιστα να αναφέρω την ανησυχία μου για την τύχη που θα έχει αύριο κατά την εξέτασή της η οδηγία για τις εξαγορές επιχειρήσεων. Δώδεκα χρόνια προετοιμαζόταν η οδηγία αυτή. Κατά τη διαδικασία συνδιαλλαγής, μετά από μια μακρά σύγκρουση απόψεων, το Ευρωπαϊκό Κοινοβούλιο και το Συμβούλιο έφθασαν σε συναίνεση. Εάν αύριο απορριφθεί η οδηγία, μπορούμε να πούμε ότι ακούσαμε βέβαια στη Λισαβόνα πολλά ωραία λόγια, αλλά εδώ χρειάζονται πράξεις. Η αξία του ενιαίου μας νομίσματος εξαρτάται κατά πολύ από τις πράξεις αυτές, τόσο από πλευράς Κοινοβουλίου και Συμβουλίου όσο και από πλευράς όλων των θεσμικών οργάνων της Ένωσης.

<SPEAKER ID=93 NAME="Andria">
Κύριε Πρόεδρε, κύριε Πρόεδρε της Ευρωπαϊκής Κεντρικής Τράπεζας, αξιότιμοι συνάδελφοι, ασφαλώς και είναι αξιόλογη η προσπάθεια όλων μας, της Ευρωπαϊκής Κεντρικής Τράπεζας και του συναδέλφου Maaten που πραγματεύθηκε στην έκθεσή του όλα σχεδόν τα προβλέψιμα ζητήματα που μπορούν να προκύψουν με την εισαγωγή του νέου νομίσματος. Όντας αυτό εξάλλου ένα γεγονός ιστορικής εμβέλειας - όλα τα κράτη μέλη, πράγματι, μέχρι σήμερα, αναγκάστηκαν να αντιμετωπίσουν την αλλαγή του νομίσματός τους σε εθνικό πλαίσιο, ενώ στην περίπτωση αυτή η αλλαγή γίνεται σε ένα ενιαίο νόμισμα και στο πλαίσιο ολόκληρης της Κοινότητας - δεν θα μπορούσαν να προβλεφθούν όλες οι πτυχές και όλες οι συνέπειες, και ορισμένες καταστάσεις, που σήμερα δεν καθορίζονται, θα μπορούσαν ενδεχομένως να συμβούν μετά τη μοιραία ημερομηνία της 1ης Ιανουαρίου 2002. Με αυτή την οπτική εναπόκειται σε όλους εμάς να προσπαθήσουμε να καταθέσουμε τη συμβολή μας, που όχι μόνο θα μπορούσε να κάνει ευκολότερη την αλλαγή αλλά και να τονίσει ορισμένες πλευρές, αρνητικές ή θετικές, που συνδέονται στενότατα με το γεγονός αυτό.
<P>
Για το λόγο αυτό επιτρέψτε μου να υπογραμμίσω τρία σημεία. Το πρώτο: στην περίοδο που υπολείπεται μέχρι την προκαθορισμένη ημερομηνία της 1ης Ιανουαρίου 2002, πρέπει να αυξηθεί η ενημέρωση στις περιφερειακές και αποκεντρωμένες περιοχές, δεδομένου ότι δεν μπορούμε να αποσιωπήσουμε το γεγονός πως ακόμα και σήμερα στις ζώνες της υπαίθρου υπάρχει ένα είδος οικιακής αποθησαύρισης, που θα πρέπει σε αυτή τη δύσκολη στιγμή να ξεπεραστεί. Το δεύτερο: μετά την περίοδο της αλλαγής η επόμενη δεκαετία ενδείκνυται, για να μπορούν να κάνουν κάτι τέτοιο οι κεντρικές τράπεζες των κρατών μελών, θα πρέπει όμως να απλοποιηθούν όλες οι γραφειοκρατικές διαδικασίες, έτσι ώστε ο απλός κόσμος που δεν είναι ενημερωμένος να μπορεί να ανταλλάσσει μικρά ποσά δίχως την παραμικρή επιβάρυνση. Το τρίτο και τελευταίο σημαντικό σημείο: μέχρι την τελική ημερομηνία της αλλαγής καλούνται οι ενδιάμεσοι αρμόδιοι φορείς, ειδικότερα το πιστωτικό σύστημα, να επιδεικνύουν μεγαλύτερη προσοχή και αυστηρότητα στη διακίνηση του ρευστού χρήματος. Το οργανωμένο έγκλημα ασφαλώς αποταμιεύει ρευστό για τις παράνομες διακινήσεις του ·
<P>
(Ο Πρόεδρος διακόπτει τον ομιλητή)

<SPEAKER ID=94 NAME="Πρόεδρος">
Καταλαβαίνω ότι ο κ. Duisenberg επιθυμεί να λάβει το λόγο για την ολοκλήρωση της συζήτησης. Μετά από αυτό, θα δώσω το λόγο στον Επίτροπο κ. Solbes Mira.
<P>
Το λόγο έχει ο κ. Duisenberg.

<SPEAKER ID=95 NAME="Duisenberg">
. (ΕΝ) Κύριε Πρόεδρε, θα προσπαθήσω να απαντήσω ορισμένα από τα ζητήματα που έθεσαν οι βουλευτές. Ήδη στην εισαγωγική δήλωσή μου έθιξα τα σημαντικότερα που περιέχονται στα δύο ψηφίσματα.
<P>
Θα ήθελα να προσθέσω κάποια σημεία. Η κ. Randzio-Plath ρώτησε για τον δευτερεύοντα στόχο στη Συνθήκη. Πιστεύουμε ακράδαντα ότι αν η ΕΚΤ έχει επιτύχει να διατηρήσει τη σταθερότητα των τιμών, και ως εκ τούτου να δημιουργήσει ένα περιβάλλον προβλέψιμης σταθερότητας για τους επιχειρηματίες, αυτό αποτελεί την καλύτερη συμβολή που μπορεί να έχει η ΕΚΤ στην προώθηση της οικονομικής ανάπτυξης και της απασχόλησης. Πρέπει άραγε να συμμετέχει το Ευρωπαϊκό Κοινοβούλιο στο διορισμό του Εκτελεστικού Συμβουλίου, αν αλλάξει κάποτε η Συνθήκη; Αυτό είναι ένα ζήτημα από το οποίο το Εκτελεστικό Συμβούλιο πρέπει να απέχει. Ωστόσο, το Ευρωπαϊκό Κοινοβούλιο εμπλέκεται ήδη στο διορισμό μελών του Εκτελεστικού Συμβουλίου με τον ίδιο τρόπο που εμπλέκεται και το Διοικητικό Συμβούλιο της ΕΚΤ. Κατόπιν πρότασης των Υπουργών Οικονομικών, του Ευρωπαϊκού Κοινοβουλίου και του Διοικητικού Συμβουλίου της ΕΚΤ, το Κοινοβούλιο μπορεί να προσφέρει συμβουλές ώστε να βοηθήσει τους αρχηγούς κρατών και το Συμβούλιο να καταλήξουν σε μια απόφαση.
<P>
Συμφωνώ πλήρως ότι η νομισματική πολιτική πρέπει να λειτουργεί όχι απομονωμένη, αλλά σε ολοένα και στενότερο συντονισμό. Ωστόσο, η ΕΚΤ δεν θα προβεί ποτέ σε συντονισμό των πολιτικών μας με άλλες πολιτικές στον οικονομικό και χρηματοπιστωτικό τομέα, διότι αυτό θα έβλαπτε τον πρωταρχικό μας στόχο στο πλαίσιο της Συνθήκης, δηλαδή τη διατήρηση της σταθερότητας των τιμών.
<P>
Πολλά ζητήματα τέθηκαν σχετικά με το ψήφισμα. Στην εισαγωγική μου δήλωση έθιξα ήδη ορισμένα από αυτά. Είμαι ευγνώμων στη κ. Peijs και τον κ. von Wogau για την υποστήριξή τους σε διάφορα σημεία, ιδίως όσον αφορά την εγγύηση της ανεξαρτησίας της Κεντρικής Τράπεζας. Λέω στις κκ Berθs και Randzio-Plath ότι σε καμία περίπτωση - και το ξέρουν ήδη - η ΕΚΤ δεν θα απέφευγε να προβεί σε διάλογο με το Ευρωπαϊκό Κοινοβούλιο και τις επιτροπές του. Αυτό έχει αποδειχθεί στο παρελθόν και θα συνεχίσουμε να το αποδεικνύουμε στο μέλλον.
<P>
Η κ. Peijs έκανε την προφανή ερώτηση: μπορείτε να μείνετε; Η απάντηση που δίνω ξανά και ξανά είναι "ναι" . Επίσης υποστήριξε ότι οι διασυνοριακές μεταφορές ποσών πρέπει να είναι τόσο ακριβές ή τόσο φθηνές όσο και οι εγχώριες μεταφορές. Συμφωνώ απολύτως μαζί της. Ίσως αυτό να μην έχει επιτευχθεί ως την 1η Ιανουαρίου 2002 και να χρειαστεί λίγο περισσότερο. Ωστόσο, πιστεύω ότι σε μια ενιαία αγορά με ένα ενιαίο νόμισμα, η διάκριση αυτή πρέπει να εξαφανιστεί, αλλά ίσως χρειαστεί κάποιος χρόνος.
<P>
Στρέφομαι τώρα στο σημαντικό θέμα του προεφοδιασμού, που αναφέρθηκε από τον κ. Maaten στο σχέδιο ψηφίσματός του και από πολλούς άλλους βουλευτές. Έγιναν συγκεκριμένες ερωτήσεις: είναι δυνατόν ή ενδεδειγμένο να αλλάξουμε τα αυτόματα ταμειολογιστικά μηχανήματα λίγες ημέρες πριν την 1η Ιανουαρίου 2002; Η απάντηση είναι "όχι" . Αυτό θα έβλαπτε σοβαρά το σύστημα των πληρωμών την εποχή του χρόνου που σημειώνεται η μεγαλύτερη κίνηση, δηλαδή τις τελευταίες ημέρες του Δεκεμβρίου. Τα αυτόματα ταμειολογιστικά μηχανήματα πρέπει να είναι σε θέση να δίνουν εθνικά νομίσματα. Αν καταστούν ανίκανα για αυτό το σκοπό, το σύστημα πληρωμών θα υποστεί σοβαρή βλάβη. Πρέπει να θυμόμαστε ότι μεταξύ 70 και 80% της συνολικής διανομής τραπεζογραμματίων από τις τράπεζες γίνεται μέσω των αυτόματων ταμειολογιστικών μηχανημάτων.
<P>
Είναι επίσης σημαντικό επειδή και εμείς βλέπουμε τα πιθανά προβλήματα που μπορεί να προκύψουν. Είναι σημαντικό να μετατραπούν τα μηχανήματα το συντομότερο δυνατό. Σε πέντε χώρες, τα παλαιά αυτόματα ταμειολογιστικά μηχανήματα θα έχουν μετατραπεί μέχρι την 1η Ιανουαρίου. Αυτό ισχύει για τις Κάτω Χώρες, τη Γερμανία, το Βέλγιο, την Ιρλανδία και το Λουξεμβούργο. Σε άλλες χώρες ίσως να χρειαστεί λίγο περισσότερο, αλλά αυτό οφείλεται κυρίως στο γεγονός ότι ορισμένα από αυτά τα μηχανήματα βρίσκονται σε πολύ απομακρυσμένες περιοχές και δεν ελέγχονται καθημερινά, για παράδειγμα στη Φινλανδία και την Ισπανία. Θα χρειαστεί λίγο περισσότερος καιρός εκεί, αλλά στις περισσότερες χώρες η μετατροπή θα πραγματοποιηθεί μέσα σε μία εβδομάδα. Σε πέντε χώρες θα γίνει μέσα σε μία ημέρα.
<P>
Ο κ. Maaten ζήτησε επίσης στο ψήφισμά του να δοθεί κάποια προτεραιότητα στη διανομή μικρών τραπεζογραμματίων των 5 και 10 ευρώ από τα αυτόματα ταμειολογιστικά μηχανήματα. Το σημείο αυτό καλύπτεται ικανοποιητικά στα εθνικά σενάρια για τη μετάβαση. Εκτός από τη Φινλανδία, σε όλες τις άλλες χώρες εξετάζεται το ενδεχόμενο να διανέμονται, τουλάχιστον σε ορισμένα από τα αυτόματα ταμειολογιστικά μηχανήματα, τραπεζογραμμάτια των 5 και 10 ευρώ αποκλειστικά μέσω των ATM κατά τις πρώτες λίγες ημέρες του επόμενου χρόνου.
<P>
Υπάρχουν πληρέστερα μέτρα που θα μπορούσαν να ληφθούν για να εξομαλύνουν τη μετάβαση, για παράδειγμα η εγκατάσταση προσωρινών σημείων ανταλλαγής στα σούπερ μάρκετ για παράδειγμα. Είναι κάτι που ενθαρρύνουμε. Σε χώρες όπου οι πληρωμές της κοινωνικής πρόνοιας γίνονται ακόμα κατά ένα μεγάλο μέρος σε μετρητά ενθαρρύνουμε τη χρήση τραπεζογραμματίων μικρότερης ονομαστικής αξίας. Ενθαρρύνουμε τις τράπεζες να λειτουργήσουν την 1η Ιανουαρίου 2002. Αυτή τη στιγμή, το ενδεχόμενο αυτό εξετάζεται στην Αυστρία, τη Γερμανία, το Λουξεμβούργο και τις Κάτω Χώρες. Προτρέπουμε τις άλλες χώρες να εξετάσουν και αυτές τα ίδια μέτρα.
<P>
Στο ψήφισμά του το Ευρωπαϊκό Κοινοβούλιο έκανε επίσης διάφορες προτάσεις. Δεν θα τις σχολιάσω όλες, όμως το Ευρωπαϊκό Κοινοβούλιο προτείνει επίσης αυτό που μόλις είπα, δηλαδή την παρότρυνση των τραπεζών να λειτουργήσουν την 1η Ιανουαρίου, ένα σημείο το οποίο χαιρετίζεται και υποστηρίζεται πλήρως από την ΕΚΤ. Προτείνεται ότι πρέπει να αλλάξει η ημερομηνία των ετήσιων εκπτώσεων και να μεταφερθεί λίγες εβδομάδες αργότερα. Η ΕΚΤ είναι ουδέτερη ως προς αυτό το σημείο, αλλά βλέπω ότι υπάρχουν πλεονεκτήματα σε αυτό.
<P>
Αναφέρθηκαν επίσης χαμηλότερες επιβαρύνσεις για τις πιστωτικές κάρτες και τα άλλα ηλεκτρονικά μέσα πληρωμής. Αυτό εξετάζεται επί του παρόντος στην Αυστρία, το Βέλγιο και τη Φινλανδία. Εδώ επίσης, η ΕΚΤ λόγω της φύσης του θέματος είναι ουδέτερη, αλλά θα ενθάρρυνα τις εθνικές αρχές να ακούσουν προσεκτικά το Ευρωπαϊκό Κοινοβούλιο.
<P>
Επανερχόμενος στις ερωτήσεις που τέθηκαν, θα έλεγα ότι αντί του προεφοδιασμού, η ενημερωτική μας εκστρατεία, όπως θα εξελιχθεί από τις 30 Αυγούστου και μετά και θα εντατικοποιείται κατά τους επόμενους μήνες μέχρι το τέλος του τρέχοντος έτους και τις δύο πρώτες εβδομάδες του επόμενου, θα είναι τέτοιου μεγέθους που το κοινό σε γενικές γραμμές, είμαι σίγουρος, θα είναι πλήρως εξοικειωμένο μέχρι την 1η Ιανουαρίου με τη μορφή που θα έχουν τα τραπεζογραμμάτια με τα χαρακτηριστικά γνησιότητάς τους. Στοιχείο αυτής της εκστρατείας είναι ότι την πρώτη ή τη δεύτερη εβδομάδα του Δεκεμβρίου θα μοιράσουμε 300 εκατομμύρια φυλλάδια στους πολίτες της ζώνης του ευρώ, τα οποία θα περιγράφουν πλήρως τα νέα τραπεζογραμμάτια και τις τεχνικές λεπτομέρειες για τη μετάβαση στα τραπεζογραμμάτια και τα κέρματα ευρώ. Ο κ. Maaten, έθεσε μια ερώτηση που με διασκέδασε: "Τι θα γίνει αν τις τελευταίες λίγες ημέρες οι Υπουργοί αλλάξουν γνώμη και αρχίσουν παρόλα ταύτα τον προεφοδιασμό με τραπεζογραμμάτια;" . Με όλα το δέοντα σεβασμό όχι μόνο στον κ. Maaten αλλά και στους Υπουργούς, οι Υπουργοί δεν μπορούν να λάβουν μια τέτοια απόφαση, διότι δια της Συνθήκης μεταβίβασαν την αρμοδιότητα για το ζήτημα των τραπεζογραμματίων στις εθνικές κεντρικές τράπεζές τους και την ΕΚΤ. Μόνο η ΕΚΤ, το Ευρωσύστημα, μπορούν να αποφασίσουν πότε θα διανεμηθούν τα τραπεζογραμμάτια και αυτό θα γίνει την 1η Ιανουαρίου 2002.

<SPEAKER ID=96 LANGUAGE="ES" NAME="Solbes">
. (ES) Κύριε Πρόεδρε, έπειτα από την παρέμβαση του Προέδρου της Ευρωπαϊκής Κεντρικής Τράπεζας, κ. Duisenberg, θα ήθελα να κάνω ένα σύντομο σχόλιο σχετικά με ορισμένα σημεία. Θα αναφερθώ βασικά στην έκθεση του κ. Maaten, αφού συμφωνώ με τα σχόλια που έκανε ο κ. Duisenberg σχετικά με την έκθεση της κ. Randzio-Plath.
<P>
Πρώτον, θα ήθελα να υπενθυμίσω ότι η πρόσβαση στις δεσμίδες κερμάτων δεν περιορίζεται σε μία ανά άτομο. Συμφωνώ με τις αποφάσεις που υιοθετήθηκαν από διάφορες χώρες. Είναι δυνατή η πρόσβαση σε αριθμό μεγαλύτερο από αυτόν σε καθεμία από τις χώρες.
<P>
Ο Πρόεδρος Duisenberg αναφέρθηκε στον προεφοδιασμό τραπεζογραμματίων μικρής ονομαστικής αξίας σε ΑΤΜ και ταμεία. Θα ήθελα να κάνω ένα σχόλιο μόνο για να επισημάνω ότι η έκθεση της Επιτροπής στην οποία αναφερθήκατε εσείς είναι μια απλή έκθεση για τον υπολογισμό του χρόνου που θα χρειαζόταν σύμφωνα με τις ποσότητες που διανέμονται μέσω των ΑΤΜ για να αντικατασταθεί πλήρως το εθνικό νόμισμα από το ευρωπαϊκό νόμισμα. Είναι μια στατική ανάλυση και γι' αυτό προϋποθέτει ότι δεν θα υπάρχει επιτάχυνση όσον αφορά τη χρησιμοποίηση αυτών των χρημάτων ούτε λαμβάνει υπόψη άλλες πηγές που δεν είναι οι ΑΤΜ. Όπως κι αν έχει, θέλω να υπενθυμίσω ότι η ύπαρξη μεταβατικών περιόδων δικαιολογείται ακριβώς επειδή όλη η επιχείρηση δεν θα μπορέσει να γίνει από την πρώτη μέρα.
<P>
Όσον αφορά τις εκπτώσεις, η στάση της Επιτροπής είναι ευνοϊκή στο να καθυστερήσουν για δύο εβδομάδες με σκοπό να μην συμπέσουν με την έναρξη κυκλοφορίας των κερμάτων και τραπεζογραμματίων. Ωστόσο, αυτή είναι μια απόφαση εθνικού χαρακτήρα που θα πρέπει να υιοθετηθεί από κάθε κράτος μέλος.
<P>
Ένα σχόλιο σχετικά με τον κίνδυνο της αύξησης των τιμών λόγω του περάσματος στο ευρώ: η Επιτροπή σκέφτηκε σχετικά με αυτό το θέμα και θεωρεί ότι βασικό στοιχείο για να αποφευχθεί η χρησιμοποίηση του περάσματος στο ευρώ σαν κατάλληλη στιγμή για να αυξηθούν οι τιμές είναι η διπλή αναγραφή των τιμών σε εθνικό νόμισμα και ευρωπαϊκό. Προφανώς, επιμείναμε και σε άλλα μέτρα όπως, για παράδειγμα, η συμπεριφορά των δημόσιων διοικήσεων, στρογγυλεύοντας προς τα κάτω τις τιμές τους ή τέλος πάντων διατηρώντας την αρχή της ουδετερότητας. Μερικές από τις θέσεις της Επιτροπής έγιναν αποδεκτές από την ομάδα του ευρώ που στις 4 Ιουνίου δημοσίευσε μια ανακοίνωση στην οποία συμπεριλαμβάνονταν αυτά τα σημεία.
<P>
Θα ήθελα να υπενθυμίσω επίσης - σχολιάζοντας μερικές από τις παρεμβάσεις που έγιναν - ότι η περίοδος διπλής αναγραφής τιμών πρέπει να περιοριστεί αρχικά στο πρώτο εξάμηνο του επόμενου χρόνου και από εκείνη τη στιγμή πρέπει να αποσυρθεί η διπλή αναγραφή.
<P>
Τα πρακτικά μηνύματα για τους πολίτες, που αναφέρετε εσείς, στις εκστρατείες πληροφόρησης θα μπορέσουν να εισαχθούν μέσω της συνεργασίας που το Κοινοβούλιο διατηρεί με τη συμβουλευτική ομάδα σχετικά με τις πρακτικές πτυχές του περάσματος στο ευρώ, στην οποία συμμετέχουν οι διαφορετικοί υπεύθυνοι των εθνικών εκστρατειών.
<P>
Μόνο ένα σχόλιο σχετικά με τις ηλεκτρονικές πληρωμές: η Επιτροπή προσπάθησε, με αφορμή το πέρασμα στο ευρώ, να μπορέσουν οι ευρωπαϊκές τραπεζικές ομοσπονδίες και σύλλογοι να προχωρήσουν στη μείωση του κόστους στις ηλεκτρονικές πληρωμές χωρίς να έχουμε κάποιο θετικό αποτέλεσμα σχετικά μ' αυτό το θέμα.
<P>
Τόσο η Επιτροπή όσο και η Ευρωπαϊκή Κεντρική Τράπεζα επιμένουν στο να προχωρήσουν στη μείωση του κόστους των διασυνοριακών συναλλαγών. Έχουμε συνειδητοποιήσει ότι δεν είναι κάτι εύκολο και ότι ο διαφορετικός χειρισμός των εθνικών και των διασυνοριακών πληρωμών μπορεί να έρθει σε αντίθεση με τους κανόνες της εσωτερικής αγοράς. Η Επιτροπή αναλύει τις πιθανές δράσεις για να διευκολύνει και να επιταχύνει στο μέγιστο αυτή τη διαδικασία μείωσης του διασυνοριακού κόστους.
<P>
Η 1η Ιανουαρίου 2001 θα σηματοδοτήσει ένα νέο ορόσημο στην ιστορία του ευρωπαϊκού οικοδομήματος. Όλος ο κόσμος θα εξαρτάται από το τι συμβαίνει στην Ευρώπη. Είμαι πεπεισμένος ότι τα όργανα, τα κράτη μέλη, οι Κεντρικές Τράπεζες θα ξέρουν να σταθούν στο ύψος των περιστάσεων και θέλω να ευχαριστήσω για άλλη μια φορά το Κοινοβούλιο για τη συνεργασία που μας δείχνει σε ό,τι αφορά την προετοιμασία της διαδικασίας αλλαγής των εθνικών νομισμάτων σε ευρώ.

<CHAPTER ID=7>
Ιδρύματα επαγγελματικών συνταξιοδοτικών παροχών
<SPEAKER ID=97 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0220/2001) του κ. Othmar Karas, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τις δραστηριότητες ιδρυμάτων επαγγελματικών συνταξιοδοτικών παροχών (COM(2000) 507 - C5-0596/2000 - 2000/0260(COD)).

<SPEAKER ID=98 LANGUAGE="DE" NAME="Karas">
Κύριε Επίτροπε, κυρίες και κύριοι, η παρούσα πρόταση της Επιτροπής και η έκθεση της Επιτροπής Οικονομικής και Νομισματικής Πολιτικής - αυτό το δηλώνω με περηφάνια - πιστεύω ότι είναι ένα εξαιρετικά καλό παράδειγμα για μια επιτυχή εργασία, η οποία θα είναι ικανή να προωθήσει το διάλογο και θα είναι ικανή για την επίτευξη κάποιου συμβιβασμού, από όλες τις κοινοβουλευτικές ομάδες και τους ειδικούς στο παρόν Σώμα για μια πρόταση της Επιτροπής. Είναι ένα καλό παράδειγμα επίσης για το πόσο σοβαρά λαμβάνουμε υπόψη μας την εργασία μας και το κατά πόσο υλοποιούμε τους στόχους μας, καθώς επίσης και το κατά πόσο τηρούμε τα χρονοδιαγράμματα, και πόσο ισχυροί είμαστε στην προετοιμασία των αποφάσεων, εν αντιθέσει με το Συμβούλιο. Η διαφορά σε σχέση με τις προτάσεις της Επιτροπής και τις αποφάσεις ανάμεσα στο Ευρωπαϊκό Κοινοβούλιο και το Συμβούλιο σε αυτό το παράδειγμα είναι απολύτως εμφανής. Θα ήθελα επομένως καταρχάς να ευχαριστήσω θερμότατα όλους τους συντονιστές και κυρίως τους συναδέλφους Kuckelkorn, Hume, Ettl, Pronk, Lulling καθώς και πολλούς άλλους για τη συνεργασία τους!
<P>
Για ποιο λόγο άραγε αυτή η οδηγία; Η οδηγία υφίσταται επειδή όλοι μας προσπαθήσαμε να δημιουργήσουμε μια εσωτερική αγορά χρηματοπιστωτικών υπηρεσιών, επειδή πρέπει να αρθούν το ταχύτερο τα χρηματοοικονομικά εμπόδια στο πρόγραμμα δράσης για τις χρηματοπιστωτικές υπηρεσίες - στις οποίες συγκαταλέγεται και η παρούσα οδηγία, επειδή στο δεύτερο πυλώνα δεν υπάρχει καθόλου κοινοτική νομοθεσία για τη δραστηριότητα στο πλαίσιο του δεύτερου πυλώνα, της συνταξιοδότησης. Περί τίνος πρόκειται στη συγκεκριμένη οδηγία; Πρόκειται κυρίως για τα ζητήματα συντονισμού της εποπτείας, για το ζήτημα της έγκρισης της διασυνοριακής δραστηριότητας, πρόκειται για τους επενδυτικούς κανόνες και για ορισμένα απαραίτητα συνοδευτικά μέτρα.
<P>
Λάβαμε πολλές βελτιωτικές προτάσεις εκ μέρους της Επιτροπής Οικονομικής και Νομισματικής Πολιτικής. Είμαστε πεπεισμένοι ότι αυτό σε σύγκριση με την πρόταση της Επιτροπής πρέπει να συζητηθεί ευρύτερα και να κατατεθεί. Προηγουμένως ωστόσο απαιτείται κάποια διευκρίνιση, την οποία θέλουμε να καταστήσουμε σαφή με την αλλαγή του τίτλου. Αυτή είναι η πρόταση οδηγίας του Ευρωπαϊκού Κοινοβουλίου και του Συμβουλίου για τις δραστηριότητες και την εποπτεία ιδρυμάτων που προσφέρουν υπηρεσίες επαγγελματικών συνταξιοδοτικών παροχών. Πρόκειται για μια οδηγία χρηματοπιστωτικών υπηρεσιών. Δεν είναι μια οδηγία, η οποία ρυθμίζει τις επαγγελματικές συνταξιοδοτικές παροχές ως προϊόντα και επίσης λόγω της κινητικότητας των εργαζομένων με όλες της τις συνέπειες. Ρυθμίζει τη δραστηριότητα των προσφερόμενων εταιρειών. Αυτή η διευκρίνηση είναι απαραίτητη. Σε σχέση με την εν λόγω διευκρίνηση πρέπει να επισημάνουμε ότι είναι ένα πρώτο αναγκαίο βήμα στην πορεία προς μια ευρωπαϊκή ρύθμιση για το δεύτερο πυλώνα και τις επαγγελματικές συνταξιοδοτικές παροχές.
<P>
Επιπλέον είναι ακόμα απαραίτητη και μια τρίτη διευκρίνιση: ο δεύτερος πυλώνας συμπληρώνει τον πρώτο, δεν αποτελεί ωστόσο υποκατάστατο του πρώτου. Ούτε βεβαίως αποτελεί κάτι ενδιάμεσο. Είναι εκ των πραγμάτων μια ένωση κοινωνικών εταίρων στο πλαίσιο των νομοθετικών διατάξεων ανάμεσα στους εργοδότες και τους εργαζόμενους. Ως εκ τούτου πρέπει να διατηρεί κάποια ισορροπία ανάμεσα στην ελευθέρωση της χρηματοπιστωτικής αγοράς και της κοινωνικής ασφάλειας. Αλλωστε είναι ανάγκη να αποδοθεί ιδιαίτερη σημασία στην κοινωνική ασφάλεια και την ενημέρωση των εργαζομένων.
<P>
Επιτρέψτε μου να απαριθμήσω τα σημαντικότερα τροποποιητικά βήματα: πρώτον, υπογραμμίσαμε με ιδιαίτερη έμφαση την αρχή του level playing field, τουτέστιν της ισότιμης πρόσβασης όλων των φορέων παροχής, εφόσον πληρούν τις προϋποθέσεις. Δεύτερον, ορίσαμε με σαφήνεια την αρχή της συνετής διαχείρισης, καθορίσαμε κάποιο όριο για τη μετάβαση των ποσοτικών επενδυτικών κανόνων σε ποιοτικούς και απαιτούμε την υποβολή έκθεσης της Επιτροπής μετά την παρέλευση τριετίας. Επίσης προτείνεται περισσότερη ευελιξία κατά τον υπολογισμό, κατά τη διαφύλαξη της ασφάλειας για τους καταναλωτές. Τρίτον, απαιτήσαμε να μεταβούμε στην αρχή της μετακυλιθείσας φορολόγησης, επειδή εμείς προκειμένου να αποτρέψουμε τυχόν στρεβλώσεις του ανταγωνισμού, χρειαζόμαστε ορισμένους κοινούς κανόνες, και απαιτούμε από την Επιτροπή να ελέγχει επαρκώς την απαγόρευση διακρίσεων, η οποία προβλέπεται στη Συνθήκη καθώς και να την αναδείξει σε κάποιο είδος εκκίνησης. Ορίσαμε την εργασία του φόρουμ για τις συντάξεις, προσδιορίσαμε τους βιομετρικούς κινδύνους ως επιλογή. Δεν έχει καθοριστεί το προϊόν, αλλά η υποχρέωση για προσφορά.
<P>
Ολοκληρώνοντας, διατυπώσαμε με σαφήνεια το ζήτημα της αρχής του κράτους καταγωγής και της ενημέρωσης τόσο των εργαζομένων όσο και των εργοδοτών και των αντιπροσωπειών τους. Πιστεύουμε ότι επιτύχαμε την ισορροπία ανάμεσα στην οδηγία για τις χρηματοπιστωτικές υπηρεσίες και την κοινωνική ασφάλιση και ότι αύριο θα επιτύχουμε ευρεία πλειοψηφία. Ελπίζω ότι το Συμβούλιο θα μας ακολουθήσει, ούτως ώστε να μην μπλοκαριστούμε κατά την εφαρμογή της εν λόγω οδηγίας βάσει των αποφάσεων του Ευρωπαϊκού Κοινοβουλίου!

<SPEAKER ID=99 NAME="Pronk">
, εισηγητής για τη γνωμοδότηση της Επιτροπής Απασχόλησης και Κοινωνικών Υποθέσεων. (NL) Κύριε Πρόεδρε, θα επιθυμούσα να ευχαριστήσω θερμά τον εισηγητή για την εξαιρετική απόδοσή του, στην οποία περιέλαβε και τις εργασίες της Επιτροπής Απασχόλησης και Κοινωνικών Υποθέσεων, όχι μόνο για τη συμπερίληψη γραπτώς, αλλά και για την αποδοχή της ουσίας αυτών που επιχειρήσαμε να διατυπώσουμε.
<P>
Θα επιθυμούσα, επίσης, να ευχαριστήσω την Επιτροπή για τον εξαιρετικά ευχάριστο τρόπο με τον οποίο συνεργαστήκαμε, έτσι ώστε να έχει υποβληθεί κάτι χάρη στις κοινές προσπάθειες. Αυτό πρέπει, νομίζω, να βάλει σε σκέψεις και το Συμβούλιο, έτσι ώστε να συμβεί κάτι σύντομα σε αυτό το σημείο. Υπάρχει η σκέψη ότι εδώ, όπου εξετάζουμε αυτή την οδηγία, ασχολούμαστε με ένα αφηρημένο οικονομετρικό σημείο.
<P>
Όχι, αυτό αφορά μία ιδιαίτερα σημαντική χρηματοοικονομική οδηγία, η οποία έχει υπερβολικά μεγάλες κοινωνικές συνέπειες και ακριβώς γι' αυτό πρόκειται. Εκατομμύρια άνθρωποι ενδιαφέρονται, κατά τον έναν ή τον άλλο τρόπο, για τη μορφή την οποία επιθυμούμε να δώσουμε στο μελλοντικό συνταξιοδοτικό σύστημα στην Ευρώπη.
<P>
Σχετικά με αυτό, η Επιτροπή ορθά έχει ως αφετηρία τρεις πυλώνες. Εμείς εδώ ασχολούμαστε με ένα σημαντικό μέρος του δεύτερου πυλώνα.
<P>
Αυτή τη στιγμή, ο πρώτος πυλώνας συζητείται στο Συμβούλιο και σύντομα θα συζητηθεί και στο Κοινοβούλιο. Ο τρίτος πυλώνας διευθετήθηκε στο παρελθόν. Αλλά είναι μία ιδιαίτερα σημαντική υπόθεση και πρέπει γι' αυτό να έχουμε καλά υπόψη μας την ιδιαιτερότητα του δεύτερου πυλώνα.
<P>
Η ιδιαιτερότητα συνίσταται:
<P>
α. στο ότι οι κοινωνικοί εταίροι διαδραματίζουν σχετικά ένα σημαντικό ρόλο
<P>
β. στο ότι αυτή παραμένει μία χρηματοοικονομική οδηγία
<P>
γ. στο ότι εμείς δεν πρέπει να αναμιγνύουμε μεταξύ τους τους πυλώνες.
<P>
Αυτά έχουν επιτευχθεί από τον εισηγητή, αλλά και από εμάς, νομίζω στη γνωμοδότησή μας, αλλά ο εισηγητής τα συμπεριέλαβε, ούτως ή άλλως, κατά εξαιρετικό τρόπο.
<P>
Στο μόνο σημείο όπως επιθυμούμε να προχωρήσουμε περισσότερο, και το βρίσκω αστείο ως κοινωνική επιτροπή ότι τελικά το θέλησε και η οικονομική επιτροπή, είναι το σημείο της απλοποίησης της οδηγίας.
<P>
Κύριε Πρόεδρε, ευχαριστώ τον καθένα από καρδιάς και ελπίζω ότι το Συμβούλιο σύντομα θα υποβάλει οδηγία.

<SPEAKER ID=100 LANGUAGE="FR" NAME="Lulling">
συντάκτρια γνωμοδότησης της Επιτροπής για τα Δικαιώματα της Γυναίκας και τις Ίσες Ευκαιρίες - (FR) Κύριε Πρόεδρε, θα ήθελα, πρώτα απ' όλα, να ευχαριστήσω τον εισηγητή, τον συνάδελφο Karas, για τον χρόνο και την εργασία που αφιέρωσε σε αυτή την έκθεση. Ως συντάκτρια γνωμοδότησης της Επιτροπής για τα Δικαιώματα της Γυναίκας, οφείλω κυρίως να επιμείνω στη σημασία της τήρησης της αρχής της ισότητας των φύλων - που εγγράφεται στη Συνθήκη - από τα ιδρύματα επαγγελματικών συνταξιοδοτικών παροχών, όπως συμβαίνει εξάλλου και με τις οδηγίες σχετικά με την ισότητα μεταχείρισης σε δημόσια και ιδιωτικά συστήματα κοινωνικής ασφάλισης. Με ικανοποίηση τονίζω ότι η ad hoc τροπολογία μου εγκρίθηκε και περιλαμβάνεται στην έκθεση.
<P>
Είχα, επίσης, υποβάλει μια τροπολογία που διευκρίνιζε ότι τα ιδρύματα επαγγελματικών συνταξιοδοτικών παροχών έπρεπε να λάβουν υπόψη την άτυπη ή ασυνεχή επαγγελματική διαδρομή λόγω των οικογενειακών ευθυνών ανδρών και γυναικών,προβλέποντας εξάλλου λύσεις προκειμένου να διασφαλισθεί η συνέχεια της ασφάλισης. Η τροπολογία αυτή δεν εγκρίθηκε επί λέξη, αλλά, για μένα, είναι σαφές ότι τα ιδρύματα επαγγελματικών συνταξιοδοτικών παροχών δεν μπορούν να αποφύγουν την εξεύρεση πρόσφορων λύσεων για αυτές τις καταστάσεις.
<P>
Είχαμε, και θα συνεχίσουμε να έχουμε, ομηρικές συζητήσεις σχετικά με το θέμα αν η επικουρική ασφάλιση πρέπει να καλύπτει απαραιτήτως τους βιομετρικούς κινδύνους. Είμαι υπέρ μιας πραγματιστικής προσέγγισης - την οποία συνέστησε και ο εισηγητής μας - ότι, δηλαδή, τα ιδρύματα πρέπει να επιτρέπουν την κατ' επιλογή την κάλυψη αυτών των κινδύνων, όπως στις συντάξεις επιζώντων και αναπηρίας. Αυτό, προφανώς, έχει ένα κόστος το οποίο, ωστόσο, δεν πρέπει να εξαρτάται ούτε από το φύλο ούτε από τις ατομικές εξετάσεις υγείας.
<P>
Ένα από τα προβλήματα προς επίλυση για τη δημιουργία μιας πραγματικής ενιαίας αγοράς επικουρικών ασφαλίσεων και συνταξιοδοτικών ταμείων εντοπίζεται στη διασφάλιση μιας φορολογικής μεταχείρισης που να αποφεύγει τόσο τη διπλή φορολογία των εισφορών και των παροχών, όσο και τη φορολογική εξορία των συνταξιούχων προκειμένου να γλιτώσουν τον φόρο, αλλά και μια δαπανηρή γραφειοκρατία που συνδέεται με την ανταλλαγή πληροφοριών και την είσπραξη των φόρων ανάμεσα στις χώρες. Η Επιτροπή δεν προσεγγίζει το πρόβλημα σ' αυτή την οδηγία: μνημονεύεται μόνο σε μια ανακοίνωση - όπως επιτάσσει η σύνεση, έτσι δεν είναι κύριε Bolkenstein;
<P>
Εκτιμώ, επομένως, ότι είναι πρόωρο για το Κοινοβούλιο να αποφανθεί από τώρα υπέρ ενός συγκεκριμένου προτύπου - στη συγκεκριμένη περίπτωση η TEE - όπως συμβαίνει στην έκθεση, ακόμα και αν αυτό γίνεται μέσω μιας αιτιολογικής σκέψης, δεδομένου ότι οι άμεσοι φόροι υπάγονται στην κυριαρχία των κρατών μελών. Ας αφήσουμε τον χρόνο να κυλήσει προτού αποφανθούμε για ένα πρότυπο σε αυτό τον εξαιρετικά ευαίσθητο τομέα.
<P>
Μετά απ' όλα αυτά, κύριε Πρόεδρε, είμαι της άποψης ότι από το σοκ των ιδεών αναβλύζει το φως...
<P>
(Ο Πρόεδρος αφαιρεί τον λόγο από την ομιλήτρια)

<SPEAKER ID=101 NAME="Villiers">
Κύριε Πρόεδρε, θα ήθελα καταρχάς να καλωσορίσω κάποιους επισκέπτες από το Κεντ που έχουμε την τύχη να φιλοξενούμε σήμερα στα θεωρεία. Θα ήθελα επίσης να ευχαριστήσω τον κ. Karas για την πολύ σκληρή δουλειά που έκανε σε μια πολύ δύσκολη έκθεση.
<P>
Πρέπει να έχουμε κατά νου ότι αυτό που δημιουργούμε εδώ είναι ένα προαιρετικό καθεστώς για τις εταιρείες και τους φορείς παροχής χρηματοπιστωτικών υπηρεσιών που μπορούν να επωφεληθούν από αυτό αν θέλουν. Αν δεν δημιουργήσουμε ένα ελκυστικό πλαίσιο, η οδηγία αυτή θα είναι κενό γράμμα γιατί κανείς δεν θα την χρησιμοποιήσει. Αν παραφορτώσουμε την οδηγία αυτή με ρυθμιστικές λεπτομέρειες, με συγκεντρωτικές λεπτομέρειες, δεν θα αντανακλά την ποικιλομορφία των συνταξιοδοτικών ρυθμίσεων στο έδαφος της ΕΕ και, ξανά, δεν θα έχουμε ανθρώπους που να εκμεταλλεύονται τις ευκαιρίες που παρέχει η οδηγία.
<P>
Έτσι λοιπόν πού θα είχαμε αποτύχει αν οι εταιρείες αποφάσιζαν ότι δεν πρόκειται να μπουν στον κόπο να χρησιμοποιήσουν αυτή την οδηγία; Θα είχαμε αποτύχει βασικά στην αρχή της συνετής επένδυσης. Έρευνα της Ευρωπαϊκής Επιτροπής έδειξε πρόσφατα ότι αν είχαμε χρησιμοποιήσει την αρχή αυτή σε ολόκληρη την Ευρωπαϊκή Ένωση τα τελευταία 15 χρόνια, τα συνταξιοδοτικά ταμεία μας θα είχαν πιθανώς τουλάχιστον δύο φορές καλύτερες επιδόσεις από ό,τι στην πραγματικότητα. Οι εκτιμήσεις του ιδιωτικού τομέα τοποθετούν την αύξηση της απόδοσης των αποταμιεύσεων που θα μπορούσε να προκύψει από τη χρήση της αρχής της συνετής διαχείρισης στο ύψος του 3%. Το ενεργητικό των συνταξιοδοτικών ταμείων θα μπορούσε να είναι υψηλότερο κατά 21% περίπου σε ολόκληρη την Ευρωπαϊκή Ένωση αν είχαμε χρησιμοποιήσει ήδη την αρχή της συνετής επένδυσης.
<P>
Αυτό που έχουμε εδώ είναι η δυνατότητα για αυξημένη απόδοση των αποταμιεύσεων χωρίς αυξημένο κίνδυνο. Αυτό είναι ένα πολύ αληθινό και πρακτικό πλεονέκτημα για τους ανθρώπους που μας εξέλεξαν να υπηρετήσουμε τα συμφέροντά τους στο Σώμα. Είναι ένα πλεονέκτημα το οποίο δεν πρέπει να καταστρέψουμε συσσωρεύοντας σε αυτή την οδηγία υπερβολικά ρυθμιστικές λεπτομέρειες, για παράδειγμα, όσον αφορά την έγκριση, το βιομετρικό κίνδυνο, τις εγγυήσεις. Πρέπει να υιοθετήσουμε μια πραγματιστική προσέγγιση προκειμένου να αποκτήσουμε τα πλεονεκτήματα της αυξημένης απόδοσης για τους αποταμιευτές μας σε μια πρώτη προσπάθεια να εξουδετερώσουμε την ωρολογιακή βόμβα των συντάξεων.

<SPEAKER ID=102 LANGUAGE="DE" NAME="Kuckelkorn">
Κύριε Πρόεδρε, θα ήθελα να αδράξω την ευκαιρία και να επισημάνω στο σημείο αυτό ορισμένα βασικά πράγματα που αφορούν το σχέδιο οδηγίας της Επιτροπής. Σχετικά με τεχνικές λεπτομέρειες προβήκαμε τις τελευταίες ημέρες, εβδομάδες και μήνες σε επαρκείς ανταλλαγές απόψεων, διαπληκτιστήκαμε και συμφωνήσαμε. Στο πλαίσιο αυτό θα ήθελα να απευθυνθώ ιδιαιτέρως στην Επιτροπή και τους εκπροσώπους του Συμβουλίου. Ειδικά θα ήθελα να επισημάνω ορισμένα πράγματα στην Επιτροπή σχετικά με την προϊστορία και την εξέλιξη αυτής της οδηγίας.
<P>
Αλλωστε είχα την ευκαιρία ως εισηγητής για το ψήφισμα να επιβλέψω τόσο το Πράσινο Βιβλίο όσο και την ανακοίνωση της Επιτροπής σχετικά με τα αποτελέσματα της διαβούλευσης. Ενώ εσείς στο Πράσινο Βιβλίο κάνατε ακόμα λόγο για πρόσθετη συνταξιοδότηση στην εσωτερική αγορά και θέλατε να κάνουμε τους ευρωπαίους πολίτες να πιστέψουν ότι στην προκειμένη περίπτωση πραγματοποιείται κάτι που αφορά την ευρύτερη μάζα των ευρωπαίων πολιτών, το παρόν σχέδιο οδηγίας σας αποτελεί μόνο ένα αντικατοπτρισμό των συμφερόντων του ευρωπαϊκού χρηματοπιστωτικού κλάδου. Κατά τη γνώμη μου είτε πραγματοποιήσατε στο συγκεκριμένο θέμα πλήρη μεταβολή είτε εξαρχής ενδιαφερόσασταν μόνο για την εσωτερική αγορά χρηματοπιστωτικών υπηρεσιών.
<P>
Η πρόθεσή σας σήμερα είναι να φέρετε την κεφαλαιαγορά στο προσκήνιο. Προωθείτε το θέμα σε ένα σημείο που δεν ήταν ποτέ στο παρελθόν. Αυτό θα ήταν καθ' όλα εντάξει, εάν όντως επρόκειτο μόνο για μια γνήσια οδηγία για την κεφαλαιαγορά. Με την πρότασή σας όμως εισέρχεστε σε βάθος στη διαμόρφωση των προϊόντων των υφιστάμενων σήμερα επαγγελματικών συνταξιοδοτικών παροχών, και προσδίδετε κατά τη γνώμη μου στον επενδυτικό κλάδο κάποιο σημαντικό ανταγωνιστικό πλεονέκτημα στους παραδοσιακούς φορείς παροχείς, καθώς σκοπός τους είναι να μεταχειρίζονται φορολογικά με τον ίδιο τρόπο τα χρηματοπιστωτικά προϊόντα, χωρίς ωστόσο να υποχρεώνεται ο χρηματοπιστωτικός κλάδος να παράσχει τις ίδιες ασφάλειες όπως τα ιδρύματα στο δεύτερο πυλώνα, τα οποία απέκτησαν τις ασφάλειες για το λόγο αυτό, ήτοι για προτιμησιακή και φορολογική μεταχείριση.
<P>
Στην περίπτωση αυτή δεν προδίδω ούτε αποκαλύπτω κάποιο μυστικό, όταν δηλώνω ότι όλοι μας λάβαμε τα έγγραφα με τις θέσεις και τις διατυπωμένες προτάσεις της χρηματοπιστωτικής βιομηχανίας, ιδιαίτερα του επενδυτικού κλάδου. Είναι πιθανό να δημιουργείται ενίοτε σε κάποιον η εντύπωση ότι ένα μεγάλο τμήμα του κειμένου της Επιτροπής φέρει τη σφραγίδα των ομάδων πίεσης. Η ομοιότητα με το χρηματοπιστωτικό κλάδο με κάνει ιδιαίτερα επιφυλακτικό.
<P>
Θα ήθελα επίσης να αξιοποιήσω την ευκαιρία για να θίξω εν συντομία τα κυρίαρχα θέματά μας, τα οποία καθόρισαν τη δράση μας σε σχέση με την έκθεση Karas τους τελευταίους μήνες. Η ασφάλεια των επαγγελματικών συντάξεων κατέχει για εμάς δεσπόζουσα θέση. Φέρουμε άλλωστε στο σημείο αυτό την ευθύνη για κάτι που θέλουμε να δημιουργήσουμε, κάτι που με το πέρας της ημέρας πρέπει να λειτουργεί και να αποβεί επ' ωφελεία του πολίτη.
<P>
Ορισμένες ακόμα παρατηρήσεις σχετικά με το θέμα των καταχωρήσεων, επομένως των εγκρίσεων. Πρέπει το ίδρυμα να εγκριθεί πριν από τη δραστηριότητά του, πρέπει να ελεγχθεί από τις αρχές ή πρέπει μόνο να καταχωρηθεί; Ο κ. Karas κατέθεσε στην προκειμένη περίπτωση κάποια νέα πρόταση την οποία προτιθέμεθα να υποστηρίξουμε. Επιπλέον για εμάς είναι επίσης σημαντικός ο συλλογικός χαρακτήρας του δεύτερου πυλώνα. Με τον τρόπο αυτό επιτυγχάνεται ο διαχωρισμός από τον τρίτο πυλώνα. Στο σημείο αυτό δεν κάνουμε λόγο για ένα οποιοδήποτε προϊόν αποταμίευσης, αλλά για επαγγελματικές συντάξεις, και αυτό έχει έναν εντελώς διαφορετικό χαρακτήρα από ό,τι η κερδοσκοπία με τα πακέτα των μετοχών.
<P>
Για εμάς ήταν επίσης σημαντικό να επιτύχουμε κάποιες βελτιώσεις σε σχέση με τη συναπόφαση. Στην προκειμένη περίπτωση είμαστε ωστόσο σύμφωνοι με την επισήμανση για εθνικό εργατικό δίκαιο. Όσον αφορά τους βιομετρικούς κινδύνους, υποστηρίζουμε τις διατυπώσεις του εισηγητή. Στο συγκεκριμένο θέμα πραγματοποιήσαμε μια ουσιαστική μεταβολή, ωστόσο πιστεύω για το συμφέρον όλων, ότι μπορούμε να υποστηρίξουμε την παρούσα οδηγία ή την παρούσα πρόταση.
<P>
Πέραν αυτών των σημείων που αφορούν το περιεχόμενο υπήρχαν και άλλες σκέψεις που ήταν για εμάς σημαντικές. Δεν θα πρέπει να επιτρέψουμε σε εμάς ως κοινοβουλευτικούς εκπροσώπους να αποθαρρυνθούμε από τεχνοκράτες, οι οποίοι θα μας δηλώσουν ότι όλα αυτά δεν θα μπορούσαν να λειτουργήσουν και δεν συνάδουν με τις Συνθήκες. Στο θέμα αυτό συναποφασίζουμε και μπορούμε να ενεργήσουμε έτσι όπως σκεπτόμαστε. Εκλεχθήκαμε προκειμένου να εισφέρουμε τη θέση μας εν είδει διόρθωσης. Οι ευρωπαίοι πολίτες αναμένουν από εμάς να διασφαλίσουμε ότι το δίκαιο δεν θα διαμορφωθεί μόνο από υπαλλήλους και ομάδες πίεσης, αλλά ότι οι πολιτικές αποφάσεις θα λαμβάνονται κυρίως από το Κοινοβούλιο. Δεν θα πρέπει εξάλλου να αιχμαλωτίσουμε εαυτούς με το επιχείρημα ότι εκατό τροπολογίες δεν είναι διαπραγματεύσιμες με το Συμβούλιο. Δηλώνω στο σημείο αυτό με απόλυτη σαφήνεια προς το Συμβούλιο και την Επιτροπή: πάψτε να αμφισβητείτε πλέον την οδηγία αυτή!
<P>
Εν μέρει αντιμετωπίσαμε μεγάλες δυσκολίες με την παρούσα έκθεση. Δεν υπήρξε διαφωνία μόνο μεταξύ των κοινοβουλευτικών ομάδων, αλλά και εντός των κοινοβουλευτικών ομάδων. Αύριο θα ψηφίσουμε κάποιο κείμενο το οποίο αποπειράται να ανταποκριθεί σε όλα τα ρεύματα. Στο σημείο αυτό θα ήθελα να εκφράσω τις ευχαριστίες μου στον εισηγητή, το συνάδελφο Karas, για την πραγματοποιηθείσα εργασία του. Εάν η ψηφοφορία διεξαχθεί έτσι όπως συζητήθηκε, θα συστήσω στην κοινοβουλευτική ομάδα να υπερψηφίσει την έκθεσή σας.

<SPEAKER ID=103 NAME="Huhne">
Κύριε Πρόεδρε, θα είμαι σύντομος και θα πω ότι η Ομάδα μου έχει δύο θεμελιώδεις στόχους όσον αφορά αυτή την πρόταση της Επιτροπής. Η πρώτη είναι να υποστηρίξουμε την Επιτροπή όσο το δυνατόν περισσότερο στην προσπάθειά της να καταρτίσει μια απλή οδηγία και να μην περιλάβει άσκοπες περιπλοκές όπως είναι οι βιομετρικοί κίνδυνοι. Ο συμβιβασμός που προτείνει ο κ. Karas στο Κοινοβούλιο είναι ένας συμβιβασμός τον οποίο μπορούμε να δεχθούμε. Θα προτιμούσαμε να έχουμε την αρχική πρόταση της Επιτροπής με την απλότητά της, αλλά αναγνωρίζω τις σημαντικές πολιτικές δυσκολίες που αντιμετώπισε ο κ. Karas και τον ευχαριστώ για τις προσπάθειές του στη διαμόρφωση της πρότασης αυτής.
<P>
Ο δεύτερος βασικός στόχος της Ομάδας μου ήταν να καταστήσει άκαμπτη την αποφασιστικότητα της Επιτροπής, να είναι περισσότερο φιλελεύθερη και να ευνοήσει περισσότερο το άνοιγμα των αγορών στην προσέγγισή της όσον αφορά την κατάργηση των ποσοτικών κανόνων. Το σχέδιο οδηγίας της Επιτροπής προτείνει τα κράτη μέλη να είναι σε θέση να εξακολουθούν να θέτουν ποσοτικούς περιορισμούς στη λειτουργία των συνταξιοδοτικών ταμείων. Χαίρομαι που το Κοινοβούλιο φαίνεται ότι θα επιμείνει ότι υπάρχει χρονικός περιορισμός πέντε ετών. Ελπίζω πραγματικά ο Επίτροπος να εγκαταλείψει κάθε προσπάθεια για realpolitik, συμπεριλαμβανομένων βρώμικων συμβιβασμών στο Συμβούλιο και να εμμείνει σε αυτό που αποτελεί την σαφή επιθυμία του Κοινοβουλίου. Θέλουμε να διασφαλίσουμε ότι οι συνταξιούχοι θα έχουν υψηλές αποδόσεις χωρίς πρόσθετη έλλειψη ασφάλειας, εφαρμόζοντας την αρχή της συνετής διαχείρισης.
<P>
Αυτοί είναι οι δύο βασικοί μας στόχοι και αν καταφέρουμε να ψηφιστούν αύριο στο Κοινοβούλιο, η νομοθεσία αυτή θα θέσει τα θεμέλια για μεγάλη αύξηση των ιδιωτικών συντάξεων στην Ευρώπη. Θα βελτιώσει τις αποδόσεις των επενδύσεων στα υπάρχοντα συνταξιοδοτικά καθεστώτα και ως εκ τούτου θα βελτιώσει τις συντάξεις. Θα δημιουργήσει, για πρώτη φορά, μια πανευρωπαϊκή βάση επενδυτών για τις αναπτυσσόμενες και ολοκληρωμένες χρηματοοικονομικές αγορές της ζώνης του ευρώ.

<SPEAKER ID=104 LANGUAGE="FR" NAME="Jonckheer">
Κύριε Πρόεδρε, κύριε Επίτροπε, η ψηφοφορία που έλαβε χώρα στους κόλπους της Επιτροπής Οικονομικής και Νομισματικής Πολιτικής, κατά την οποία σημειώθηκε διάσταση απόψεων στην επιτροπή και, στη συνέχεια της οποίας, εξάλλου, κατατέθηκαν εκ νέου στην Ολομέλεια 133 τροπολογίες, δείχνει επαρκώς τις διαφορές προσέγγισης σχετικά με το σχέδιο οδηγίας.
<P>
Αυτό, στην Ομάδα μας, το ερμηνεύουμε ως εξής: στην πραγματικότητα, ο κύριος στόχος αυτής της οδηγίας σχετικά με τα κλαδικά ταμεία συνταξιοδότησης είναι η άρση όλων των περιοριστικών όρων για τα χρηματοοικονομικά ιδρύματα, κυρίως στην επιλογή χρηματοοικονομικών στοιχείων ενεργητικού, με εξαίρεση τους γενικούς κανόνες εποπτείας, τους αποκαλούμενους ποιοτικού χαρακτήρα, πέρα από τους οποίους η αρχή αμοιβαίας αναγνώρισης θα εφαρμοστεί εξολοκλήρου. Βρισκόμαστε απέναντι σε μια γνώριμη κατάσταση σχετικά με την υλοποίηση της εσωτερικής αγοράς. Όσον αφορά τον επιθυμητό βαθμό εναρμόνισης ή ολοκλήρωσης, καθώς και απελευθέρωσης και ανοίγματος, όπου όμως ό,τι αφορά αυτό το οποίο ο Fritz Scharps αποκαλεί θετική ολοκλήρωση υστερεί σε σχέση με τον στόχο της απελευθέρωσης, από αυτή την άποψη, θα ήθελα απλώς να αναφέρω τρία σημεία που είναι ιδιαίτερα σημαντικά για μας :
<P>
το πρόβλημα της κάλυψης των κινδύνων ως έχει, αυτό που αποκαλούμε βιομετρικοί κίνδυνοι: θα υποστηρίξουμε την τροπολογία 108 την οποία κατέθεσε ο συνάδελφός μας κ. Herzog,
<P>
το πρόβλημα του φορολογικού ανταγωνισμού (τροπολογία 117), νέο παράδειγμα που δείχνει ότι προχωράμε περισσότερο και πολύ πιο γρήγορα, προς την ολοκλήρωση των αγορών χωρίς προηγούμενη φορολογική εναρμόνιση: πρόκειται για μια άποψη που δεν θα μπορέσουμε να υποστηρίξουμε,
<P>
το ζήτημα της κάλυψης των κινδύνων σε κεφάλαιο, που αφορά το άρθρο 18 της οδηγίας: η τροπολογία 116 που έχει κατατεθεί είναι μια τροπολογία που μας φαίνεται λογική.
<P>
Η δική μας πολιτική εκτίμηση για αυτό το σχέδιο οδηγίας είναι, επομένως, για άλλη μια φορά, ότι δεν βρίσκεται σε ισορροπία με τους στόχους που δεν αφορούν μόνο την ενοποίηση της αγοράς, αλλά και την κοινωνική συνοχή και την αλληλεγγύη.

<SPEAKER ID=105 LANGUAGE="FR" NAME="Herzog">
Κύριε Πρόεδρε, η οδηγία που συνέταξε η Επιτροπή περιέχει μια στρέβλωση απολύτως ηθελημένη. Αυτό που ενδιαφέρει την Επιτροπή είναι η προώθηση των επικουρικών συντάξεων με κεφαλαιοποίηση. Αν η έκθεση Karas διορθώνει μερικές φορές αυτήν τη στρέβλωση, άλλες τόσες την επιδεινώνει. Βρισκόμαστε μπροστά σε ένα πρότυπο αναφοράς που είναι κυρίως το πρότυπο της βιομηχανίας επικουρικών συντάξεων της Μεγάλης Βρετανίας και άλλων χωρών. Κι' όμως, σε ορισμένες χώρες, αυτοί οι οργανισμοί δεν κατευθύνονται προς την χρηματαγορά ή το κάνουν ελάχιστα. Σε άλλες χώρες, προσφέρονται σταθερές εγγυήσεις για τους εργαζομένους, προφανώς όμως αυτό δεν αποτελεί μέλημα της οδηγίας. Ειδικότερα, η συνεκτικότητα των συστημάτων συνταξιοδότησης σε εθνικό επίπεδο, βάσει των αρχών αλληλεγγύης, ασφάλειας και καθολικότητας, δεν την ενδιαφέρει.
<P>
Γι' αυτό τον λόγο, έχουμε καταθέσει τροπολογίες για δύο θέματα: εγγυήσεις για τους πληθυσμούς τους οποίους αφορά η κατάσταση, από την μια πλευρά, και δημόσιος έλεγχος και διαδικασίες εποπτείας, από την άλλη. Αν δεν γίνουν ουσιώδεις βελτιώσεις, το κείμενο μας φαίνεται απαράδεκτο.
<P>
Κατά πρώτον, πρέπει να βελτιώσουμε τις εγγυήσεις για τους πληθυσμούς. Η οδηγία περιλαμβάνει τους κινδύνους διακρίσεων και ρήξης της αλληλεγγύης. Η προσχώρηση σε ένα επικουρικό σύστημα δεν είναι υποχρεωτική και αυτό προκαλεί τεράστιες ανισότητες. Δεν προβλέπονται διατομεακές αμοιβαιοποιήσεις. Κάθε επιδείνωση της δημογραφίας θα επιφέρει υποβάθμιση της ποιότητας των παροχών. Οι καταστάσεις αλλαγής απασχόλησης ή κλάδου για τους μετακινούμενους εργαζόμενους δεν αποτελούν αντικείμενο εγγυήσεων συνέχειας. Ο ορισμός των δικαιωμάτων δεν περιλαμβάνει υποχρεωτικά τους βιομετρικούς κινδύνους. Οι αποτελεσματικές εγγυήσεις παροχών δεν είναι οργανωμένες. Γνωρίζουμε τον κίνδυνο που αναλαμβάνουν όσοι υπάγονται σε συστήματα καθορισμένων εισφορών όπως, άλλωστε, έχουν δείξει αρκετοί γνωστοί μακροοικονομολόγοι.
<P>
Για όλα αυτά τα σημεία, προτείνουμε τροπολογίες. Το ίδιο και για το δεύτερο θέμα ανησυχίας: την απαραίτητη βελτίωση του κοινωνικού ελέγχου και της εποπτείας. Η Επιτροπή προσφέρει στους ασφαλιστές την επιλογή ανάμεσα στα συστήματα επαγγελματικών συνταξιοδοτικών παροχών. Η έκθεση Karas ενισχύει αυτήν τη διάταξη αποκλείοντας τη δημόσια εξουσιοδότηση. Ανοίγει ο δρόμος για τον ανταγωνισμό, με δυο κινδύνους: την αλλαγή κατεύθυνσης της αποστολής αλληλεγγύης και την αποδυνάμωση των συστημάτων εποπτείας που επιβάλλονται στους ασφαλιστές. Ο κ. Karas περιέλαβε την τροπολογία μας με στόχο την καθιέρωση της αρχής μιας συμμετοχικής διαχείρισης. Κάτι τέτοιο, όμως, θα αποκτήσει πραγματική εμβέλεια μόνο αν, στο σύνολο της οδηγίας, τα σχετικά ιδρύματα δεν αντιμετωπίζονται ως κοινοί χρηματοοικονομικοί επενδυτές. Το πλαίσιο εποπτείας που προβλέπει η Επιτροπή είναι ασαφές και η έκθεση επιβάλλει την αρχή της χώρας προέλευσης, κάτι που για μας είναι απαράδεκτο, αφού τα κράτη υποδοχής πρέπει, φυσικά, να διατηρούν την δυνατότητα αποκατάστασης της συνοχής με το εσωτερικό κοινωνικό δίκαιο. Η προηγούμενη φορολογική εναρμόνιση, τέλος, είναι ακόμα απούσα από αυτά τα κείμενα, κατά τρόπο ώστε να ανοίγεται για άλλη μια φορά ο δρόμος για το φορολογικό ντάμπιγκ.
<P>
Αγαπητοί συνάδελφοι, σήμερα βρισκόμαστε μπροστά σε μια αποφασιστικής σημασίας δοκιμασία για τον τρόπο με τον οποίο το Ευρωπαϊκό Κοινοβούλιο αντιλαμβάνεται τις ευθύνες του αναφορικά με την κοινωνική προστασία.

<SPEAKER ID=106 LANGUAGE="EN" NAME="Crowley">
Κύριε Πρόεδρε, αντί να επανεφευρίσκουμε τον τροχό και να επανερχόμαστε σε ό,τι έχει ήδη ειπωθεί, είναι σημαντικό να κοιτάξουμε την πραγματικότητα: ο πληθυσμός μας γερνά, ζει περισσότερο και συνταξιοδοτείται ενωρίτερα. Πρέπει να υπάρχει πρόνοια για κατάλληλη συνταξιοδοτική προστασία και παροχές στο μέλλον. Ο μόνος τρόπος για να το επιτύχουμε αυτό είναι συνδέοντας τα διαφορετικά συστήματα που υπάρχουν με το δεύτερο και τρίτο πυλώνα, όπως προτείνει ο εισηγητής.
<P>
Οι τομείς που με ανησυχούν σχετικά με τις τροπολογίες και ορισμένες από τις προτάσεις που κατατέθηκαν αφορούν, πρώτον, τη φορολογική εναρμόνιση, στην οποία είμαι εντελώς αντίθετος, και δεύτερον, την αυξημένη ρυθμιστική εποπτεία της λειτουργίας των ταμείων αυτών, διότι διαθέτουμε ήδη έναν όγκο νομοθεσίας που διέπει τα επενδυτικά μέσα.
<P>
Θα μπορούσα να συμβουλέψω τους βουλευτές αυτού του Σώματος, και ίσως και τις κυβερνήσεις των κρατών μελών των οποίων παρατηρητές είναι σήμερα εδώ, να μελετήσουν το ιρλανδικό μοντέλο, όπου δεσμευτήκαμε από τώρα και μέχρι το 2025 να τοποθετούμε το 1% του ΑΕγχΠ σε ένα μελλοντικό συνταξιοδοτικό ταμείο. Αυτό σημαίνει ότι 700 εκατ. ιρλανδικές λίρες το χρόνο θα αφιερώνονται στην προστασία της πληρωμής των συντάξεων του πληθυσμού από το 2025 και μετά. Αν και άλλες χώρες ήταν πρόθυμες να το πράξουν, τότε δεν θα είχαμε την ίδια αίσθηση του επείγοντος ή του κινδύνου που αντιμετωπίζουν σήμερα πολλοί συνταξιούχοι στην Ευρώπη.

<SPEAKER ID=107 LANGUAGE="DE" NAME="Ilgenfritz">
Κύριε Πρόεδρε, τα δημόσια συνταξιοδοτικά συστήματά μας είναι εξαιρετικά ακριβά και δεν είναι πλέον δυνατόν να χρηματοδοτηθούν. Η ψαλίδα ανάμεσα στους ενεργούς απασχολούμενους και τους συνταξιούχους μεγαλώνει όλο και περισσότερο. Επειγόντως απαραίτητες μεταρρυθμίσεις καθυστερούν διαρκώς. Οι δαπάνες για τα εν λόγω συστήματα εντός της Ένωσης είναι επίσης εντελώς διαφορετικά. Έτσι η Αυστρία για παράδειγμα δαπανά το 15% του Ακαθάριστου Εγχώριου Προϊόντος της για συντάξεις και ανακηρύσσεται επομένως σε κάτοχο του ρεκόρ, καθώς ο μέσος όρος στην Ένωση ανέρχεται στο 11%. Οι υψηλές δαπάνες για παράδειγμα στην Αυστρία οφείλονται άλλωστε εν μέρει στο ότι σύντομα για κάθε επαγγελματική ομάδα καθιερώσαμε ένα ξεχωριστό ασφαλιστικό σύστημα. Το γεγονός αυτό επιφέρει μια σειρά από αδικίες, οι οποίες δεν είναι δυνατόν πλέον να γίνουν αποδεκτές. Όπως όμως επισημάνθηκε ήδη, όχι μόνο στην Αυστρία, αλλά παντού στην Ευρώπη επίκειται κρίση στη συνταξιοδοτική ασφάλιση.
<P>
Το δημόσιο συνταξιοδοτικό σύστημα δεν είναι δυνατόν πλέον να χρηματοδοτηθεί και αποβαίνει εις βάρος των νεότερων γενεών. Μια πανευρωπαϊκή αγορά για την επαγγελματική συνταξιοδοτική παροχή πρέπει να λάβει οπωσδήποτε διορθωτικά μέτρα.
<P>
Δεν επιτρέπεται ωστόσο κατά τη δημιουργία αυτού του συστήματος, αυτού του δεύτερου πυλώνα να επιβαρύνουμε επιπροσθέτως τις μικρομεσαίες επιχειρήσεις μας. Μια περαιτέρω αύξηση των μισθολογικών δαπανών δεν θα μπορούσαν πλέον να την αντέξουν. Τα αποτελέσματα θα ήταν καταστροφικά και θα επέφεραν κυρίως αρνητικές συνέπειες στην κατάσταση της απασχόλησης στην Ευρώπη.

<SPEAKER ID=108 NAME="Πρόεδρος">
Η συζήτηση διακόπτεται μέχρι τις 21.00.

<CHAPTER ID=8>
Υποστήριξη των εθνικών στρατηγικών υπέρ των ασφαλών βιώσιμων συντάξεων μέσω της ανοιχτής μεθόδου συντονισμού
<SPEAKER ID=109 NAME="Πρόεδρος">
Η ημερήσια διάταξη προβλέπει την ανακοίνωση της Επιτροπής για την υποστήριξη των εθνικών στρατηγικών υπέρ των ασφαλών και βιώσιμων συντάξεων μέσω της ανοιχτής μεθόδου συντονισμού.

<SPEAKER ID=110 NAME="Διαμαντοπούλου">
. (ΕΝ) Σήμερα, η Επιτροπή υιοθέτησε μια ανακοίνωση με τον τίτλο "Υποστήριξη των εθνικών στρατηγικών υπέρ των ασφαλών και βιώσιμων συντάξεων μέσω μιας ολοκληρωμένης προσέγγισης" . Η ανακοίνωση αυτή είναι μια πρόταση για συγκεκριμένους στόχους και μεθόδους εργασίας για τη συνεργασία στον τομέα των συνταξιοδοτικών μεταρρυθμίσεων σύμφωνα με τη μέθοδο του ανοικτού συντονισμού, όπως αποφασίσθηκε στη Λισσαβόνα.
<P>
Τα δύο τελευταία χρόνια, υπήρξε σημαντική αλλαγή στη στάση απέναντι στην ευρωπαϊκή συνεργασία, ιδιαίτερα στον κοινωνικό τομέα. Μπορούμε να δούμε μια αλλαγή στη στάση αυτών που είναι υπεύθυνοι για τις εθνικές πολιτικές προστασίας. Είναι τώρα σύμφωνοι να ζητήσουν την εφαρμογή μιας ανοικτής μεθόδου συντονισμού στις συντάξεις μακροπρόθεσμα.
<P>
Η πρότασή μας προωθεί το θέμα αυτό ως μια "ήπια" μορφή χάραξης πολιτικής σε ευρωπαϊκό επίπεδο, συγκεκριμένα "ήπια" σε σύγκριση με τη νομοθεσία ή με τις υφιστάμενες πολιτικές. Αναφέρομαι, συγκεκριμένα, στο συντονισμό των οικονομικών πολιτικών. Είναι πολύ σαφές στην ανακοίνωση αυτή ότι η νέα ανοικτή μέθοδος δεν αντικαθιστά τις υφιστάμενες μεθόδους. Η πρόταση αυτή δεν αφαιρεί τις εθνικές αρμοδιότητες από τους εθνικούς παράγοντες χάραξης της πολιτικής. Φιλοδοξία της ανακοίνωσης αυτής είναι να προωθήσει την ανάπτυξη μιας ολοκληρωμένης προσέγγισης στις προκλήσεις που επιβάλλονται στα συνταξιοδοτικά συστήματα από τη γήρανση και από τις αλλαγές στην κοινωνία.
<P>
Ποιο είναι το περιεχόμενο αυτής της ανακοίνωσης; Υπάρχουν τρεις κύριοι άξονες: ο πρώτος αφορά την επάρκεια των συντάξεων. Ο δεύτερος αφορά την οικονομική βιωσιμότητα και ο τρίτος τον εκσυγχρονισμό των συνταξιοδοτικών συστημάτων για να ανταποκριθούμε στις αλλαγές στην κοινωνία. Θα επεκταθώ σε καθέναν από αυτούς τους τρεις άξονες.
<P>
Η επάρκεια περιγράφει τους θεμελιώδεις κοινωνικούς στόχους των συνταξιοδοτικών συστημάτων προκειμένου να αποτρέψουμε τον κοινωνικό αποκλεισμό των γηραιότερων ατόμων και να τους δώσουμε την ευκαιρία να διατηρήσουν το επίπεδο ζωής τους στην τρίτη ηλικία.
<P>
Ο δεύτερος άξονας είναι η οικονομική βιωσιμότητα. Προκειμένου να επιτευχθεί σε πνεύμα δικαιοσύνης μεταξύ των κυβερνήσεων και στο εσωτερικό μιας γενιάς, απαιτείται υψηλό επίπεδο απασχόλησης, σεβασμού για το σύμφωνο σταθερότητας και ανάπτυξης και ένα καλό ρυθμιστικό πλαίσιο για τα ιδιωτικά συστήματα.
<P>
Ο τρίτος άξονας αφορά τον εκσυγχρονισμό των συνταξιοδοτικών συστημάτων. Σύμφωνα με τον άξονα αυτό τα συνταξιοδοτικά συστήματα πρέπει να γίνουν περισσότερο συμβατά με την ανάγκη για περισσότερο ευέλικτο εργατικό δυναμικό. Αυτό σημαίνει ότι πρέπει να ανταποκρίνονται στις ανάγκες των νέων μοντέλων οργάνωσης της εργασίας. Πρέπει να ανταποκρίνονται στις ανάγκες των λιγότερο σταθερών οικογενειών και της μεγαλύτερης ισότητας μεταξύ ανδρών και γυναικών. Πρέπει επίσης να γίνουν περισσότερο διαφανή, προβλέψιμα και προσαρμόσιμα στις μεταβαλλόμενες συνθήκες.
<P>
Κάτω από αυτούς τους τρεις άξονες υπάρχουν δέκα συγκεκριμένοι στόχοι. Εμείς - και η Επιτροπή Κοινωνικής Προστασίας που έχει κάνει εξαιρετική δουλειά - πρόκειται να μετρήσουμε τους στόχους αυτούς με τη χρήση δεικτών. Το ότι έχουμε μια ανάλυση όλων των συνταξιοδοτικών συστημάτων και των μεταρρυθμίσεων που έχουν υλοποιηθεί σε όλα τα κράτη μέλη το οφείλουμε στην Επιτροπή Κοινωνικής Προστασίας. Η επιτροπή αυτή, επομένως, εργάζεται επί των οικονομικών και κοινωνικών δεικτών. Τον επόμενο χρόνο πρόκειται να υιοθετήσουμε τους δείκτες αυτούς προκειμένου να μετρήσουμε τους στόχους.
<P>
Τι είναι η προτεινόμενη διαδικασία; Το πώς τα κράτη μέλη θα εκπληρώσουν τους συγκεκριμένους στόχους εναπόκειται σε αυτά και εξαρτάται από τις εθνικές στρατηγικές. Η ανακοίνωση υποδεικνύει ότι τα κράτη μέλη πρέπει να υποβάλουν αυτές τις πρώτες εθνικές στρατηγικές μέχρι το τέλος του καλοκαιριού του 2002. Θα υπάρξει μια πρώτη διαδικασία κοινής παρακολούθησης κατά τη διάρκεια του εαρινού Ευρωπαϊκού Συμβουλίου του 2003.
<P>
Η έκθεση αυτή για τις εθνικές στρατηγικές θα βασίζεται σε μια ολοκληρωμένη προσέγγιση και, πολιτικά, αυτό είναι το πλέον σημαντικό στοιχείο της ανακοίνωσης. Θα είναι αναγκαίο να λάβουμε υπόψη, όχι μόνο τις μεταρρυθμίσεις των συντάξεων με τη στενή έννοια, αλλά επίσης την πολιτική απασχόλησης και τη διαχείριση των δημοσίων οικονομικών. Στην προετοιμασία αυτών των στρατηγικών, θα πρέπει να συμμετάσχουν διάφορα κυβερνητικά υπουργεία και, φυσικά, οι κοινωνικοί εταίροι.
<P>
Γιατί να έχουμε μια ολοκληρωμένη προσέγγιση; Η ανάγκη για αυτήν βασίζεται στην κατανόηση της αλληλεπίδρασης μεταξύ των συντάξεων και των άλλων τομέων της πολιτικής. Η στρατηγική απασχόλησης είναι ένα παράδειγμα. Μια επιτυχημένη στρατηγική απασχόλησης διευκολύνει τη χρηματοδότηση των συντάξεων, αλλά οι συνταξιοδοτικές μεταρρυθμίσεις μπορούν να δημιουργήσουν κίνητρα απασχόλησης. Ένα δεύτερο παράδειγμα είναι τα δημόσια οικονομικά. Η εξυγίανση των δημοσίων οικονομικών σήμερα καθιστά ευκολότερη την αντιμετώπιση του δημοσιονομικού αντίκτυπου της γήρανσης αύριο, αλλά ο ανεπαρκής έλεγχος των συνταξιοδοτικών δαπανών θα μπορούσε να αποσταθεροποιήσει τα δημόσια οικονομικά.
<P>
Φυσικά, υπάρχει στενή συνεργασία ανάμεσα στην Επιτροπή Απασχόλησης και Κοινωνικών Υποθέσεων και την Επιτροπή Οικονομικής και Νομισματικής Πολιτικής. Πρόκειται να παρουσιάσουν μια κοινή έκθεση και η συμβολή τους είναι καθοριστική, όμως το Ευρωπαϊκό Κοινοβούλιο μπορεί να διαδραματίσει ένα σημαντικό ρόλο στη διαδικασία αυτή. Θέλουμε να έχουμε τη γνώμη σας σχετικά με την εν λόγω ανακοίνωση και, ειδικότερα, τους προτεινόμενους στόχους. Δεδομένου ότι η Επιτροπή και η βελγική Προεδρία επιθυμούν να σημειώσουν εγκαίρως ικανοποιητική πρόοδο για το επόμενο Ευρωπαϊκό Συμβούλιο, θα ήμασταν ευγνώμονες αν μπορούσατε να εκδώσετε τη γνωμοδότησή σας πριν από τον Οκτώβριο.
<P>
Οι περισσότερο άτυπες τακτικές επαφές ανάμεσα στο Ευρωπαϊκό Κοινοβούλιο και την Επιτροπή Κοινωνικής Προστασίας θα συνεχιστούν επίσης σε τακτική βάση. Μπορούν επίσης να συζητηθούν ορισμένες άλλες τεχνικές λεπτομέρειες της συνεργασίας, και είμαι ανοικτή σε οποιεσδήποτε προτάσεις από το Κοινοβούλιο.
<P>
Εν κατακλείδι, είναι πολιτικά πολύ σημαντικό τα κράτη μέλη να ενδιαφερθούν για αυτή τη συνεργασία στον τομέα των συνταξιοδοτικών μεταρρυθμίσεων. Είναι μία από τις πιο ευαίσθητες και δύσκολες μεταρρυθμίσεις σε όλα τα κράτη μέλη και για το λόγο αυτό έχει τόσο μεγάλη πολιτική σημασία. Πιστεύουμε ότι με αυτή τη συνεργασία ανάμεσα στην Επιτροπή, το Ευρωπαϊκό Κοινοβούλιο και τα κράτη μέλη μπορούμε να δημιουργήσουμε μια περιεκτική προσέγγιση. Αυτό θα είναι χρήσιμο για τα κράτη μέλη και θα βοηθήσει στην υλοποίηση των μεταρρυθμίσεων.
<P>
(Χειροκροτήματα)

<SPEAKER ID=111 NAME="Πρόεδρος">
Σας ευχαριστώ, κυρία Διαμαντοπούλου, για αυτό που συμφωνώ πως είναι μια πολύ σημαντική δήλωση από την Επιτροπή.

<SPEAKER ID=112 LANGUAGE="DA" NAME="Jensen">
Κύριε Πρόεδρε, θα ήθελα να ξεκινήσω δίνοντας συγχαρητήρια για το έργο που έχει γίνει μέχρι τώρα. Θεωρώ μάλιστα ότι παρουσιάστηκαν σπουδαία πράγματα κατά τη Σύνοδο Κορυφής του Γκέτεμποργκ και πιστεύω επίσης ότι το έργο που έγινε με τις αναφορές από ορισμένα κράτη δείχνει ότι είναι ορθή η διεύρυνση της ημερήσιας διάταξης. Δεν πρέπει να μιλάμε μόνο για την αυξανόμενη επιβάρυνση από τους ηλικιωμένους και τις οικονομικές συνέπειες αλλά και για το πώς θα αποκτήσουμε ένα καλό σύστημα συνταξιοδότησης. Θεωρώ απεναντίας ότι είναι σημαντικό το έργο αυτό να μην παραμείνει δουλειά που τελείται πίσω από κλειστές πόρτες μεταξύ πολιτικών, υπαλλήλων και ειδικών. Θα ήθελα να ρωτήσω την Επίτροπο ποια σχέδια έχει για να δρομολογήσει έναν ευρύτερο δημόσιο διάλογο για αυτή την ευθυγράμμιση ή συντονισμό συντάξεων. Η ανοιχτή μέθοδος πρέπει να είναι ανοιχτή με όλη τη σημασία της λέξης, ώστε να συμμετέχει και το κοινό. Τι θα κάνει η Επίτροπος; Θα στείλει μήνυμα για μια ενισχυμένη προσπάθεια να αυξηθεί ο δημόσιος·
<P>
(Ο Πρόεδρος διακόπτει την ομιλήτρια)

<SPEAKER ID=113 NAME="Fatuzzo">
Κύριε Πρόεδρε, σε εμένα, εκλεγμένου εκπροσώπου με τη λίστα του κόμματος των συνταξιούχων στην Ιταλία, είχαν πει: "Τι θα πας να κάνεις στο Στρασβούργο; Ποτέ δεν θα γίνει λόγος εκεί για τις συντάξεις!" Να λοιπόν που τώρα τα λόγια της Επιτρόπου κ. Αννας Διαμαντοπούλου ήχησαν στα αυτιά μου σαν απαλό χάδι. Επικροτώ αυτή την πρωτοβουλία: είναι μία μεγάλη ημέρα για τους συνταξιούχους ολόκληρης της Ευρώπης! Συγχαρητήρια σε όλη την Επιτροπή και στην κ. Διαμαντοπούλου! Πιστεύω ότι το σημαντικότερο κομμάτι θα είναι τώρα να επαγρυπνήσουμε για τα συνταξιοδοτικά ταμεία, να αναθέσουμε τη φύλαξη των συνταξιοδοτικών ταμείων των δεκαπέντε κρατών, όχι στη συμμορία Bassotti, αλλά σε ανθρώπους που έχουν θέσει σκοπό της ζωής τους το μέλλον των συνταξιούχων. Εύχομαι η Επίτροπος να συμφωνήσει μαζί μου.

<SPEAKER ID=114 LANGUAGE="EN" NAME="Hughes">
Κύριε Πρόεδρε, ευχαριστώ την Επίτροπο για τη δήλωση. Αναμένω με ανυπομονησία να διαβάσω την ανακοίνωση. Είναι μία από τις πλέον σημαντικές συζητήσεις που πρέπει να κάνουμε.
<P>
Έχω δύο ερωτήσεις. Υπάρχει πράγματι μια μεγάλη δημογραφική μεταβολή σε εξέλιξη εντός της Ένωσης, και πρέπει να προσπαθήσουμε να διασφαλίσουμε ότι οι ηλικιωμένοι συνεχίζουν να μετέχουν στην αγορά εργασίας. Ωστόσο, υπάρχει ένα μεγάλο πρόβλημα: αυτά τα ηλικιωμένα άτομα θα είναι τα άτομα με απαρχαιωμένες δεξιότητες. Συμφωνεί η Επίτροπος ότι αυτό θα οδηγήσει στην επανάσταση την οποία επιζητούμε, με την απομάκρυνση από την αρχική εκπαίδευση και κατάρτιση και τον προσανατολισμό της προσοχής στην συνεχιζόμενη και δια βίου κατάρτιση; Κάτι τέτοιο θα καταστεί ουσιώδες.
<P>
Υπάρχουν ορισμένες αντιφάσεις και δυσκολίες: για παράδειγμα, υπάρχει μια τάση παντού στην Ένωση για αύξηση των ορίων ηλικίας συνταξιοδότησης, και ωστόσο υπάρχουν παράλληλα ευρέως διαδεδομένες δημόσιες επιδοτήσεις για πρόωρη συνταξιοδότηση. Δεν υπάρχει ο κίνδυνος να κατηγορηθεί η Ένωση για το ότι επιβάλλεται στα κράτη μέλη να αποφασίσουν για αυτά τα δύσκολα ζητήματα σε αυτό το στάδιο;

<SPEAKER ID=115 NAME="Διαμαντοπούλου">
. (ΕΝ) Κύριε Πρόεδρε, υπάρχουν δύο βασικά ζητήματα εδώ. Πρώτον, η διαφάνεια των συνταξιοδοτικών συστημάτων. Ένας από τους στόχους του τρίτου πυλώνα που αφορά τον εκσυγχρονισμό των συνταξιοδοτικών συστημάτων είναι να καταστούν διαφανή. Αυτό σημαίνει ότι η πληροφόρηση πρέπει να είναι σαφής και εύκολα διαθέσιμη όχι μόνο στους πολίτες της ΕΕ αλλά επίσης και στους υπηκόους των τρίτων χωρών. Υπάρχουν σημαντικά προβλήματα σήμερα στον τομέα αυτό. Προκειμένου να επιτύχουμε τον βαθμό διαφάνειας τον οποίο επιζητούμε, χρειαζόμαστε κάποιου είδους δείκτες. Σαφείς πληροφορίες πρέπει να είναι διαθέσιμες αν ζητηθούν. Δεν μπορούμε να επιβάλουμε στα κράτη μέλη τη δομή της μεταρρύθμισης ή τη διάρθρωση των συνταξιοδοτικών συστημάτων, αλλά μπορούμε να τη μετρήσουμε με μια σειρά δεικτών. Δυστυχώς, δεν μπορώ να σας δώσω περισσότερες λεπτομέρειες για αυτό επί του παρόντος.
<P>
Δεύτερον, το ζήτημα της δια βίου μάθησης και το πρόβλημα της πρόωρης συνταξιοδότησης. Υπάρχει μια σαφής σχέση μεταξύ του ορίου ηλικίας και της ανάγκης για δραστήρια γήρανση. Η πλειονότητα των κρατών μελών έχουν όριο ηλικίας συνταξιοδότησης τα 65 έτη, αλλά αυτός δεν είναι ο κανόνας, είναι η εξαίρεση. Πολλά διαφορετικά συστήματα πρόωρης συνταξιοδότησης εφαρμόζονται σε όλα τα κράτη μέλη και έχουν προκαλέσει πολλά προβλήματα όσον αφορά την οικονομική βιωσιμότητα των συνταξιοδοτικών συστημάτων. Για το λόγο αυτό προτείνουμε αυτό το συνδυασμό των πολιτικών: αφενός, προτείνουμε τη μεταρρύθμιση του συνταξιοδοτικού συστήματος και αλλαγή του ορίου ηλικίας, αφετέρου, προτείνουμε πολιτικές για την ενεργοποίηση των πληθυσμών που γηράσκουν, δηλαδή κίνητρα για τη διατήρηση των ηλικιωμένων στην αγορά εργασίας, κίνητρα για κατάρτιση και, σε ορισμένες περιπτώσεις, επιδοτήσεις για τη σύσταση ΜΜΕ ή άλλων επιχειρήσεων.
<P>
Έτσι, συμφωνώ απόλυτα μαζί σας, χρειαζόμαστε αυτή την ολοκληρωμένη προσέγγιση. Δεν μπορούμε απλά να αποφασίσουμε να αυξήσουμε το όριο ηλικίας, πρέπει παράλληλα να υλοποιήσουμε και άλλες πολιτικές.

<SPEAKER ID=116 NAME="Van Lancker">
 - (NL) Κύριε Πρόεδρε, και εγώ θα επιθυμούσα να ευχαριστήσω την Επίτροπο για αυτή τη σημαντική ανακοίνωση, σύμφωνα με την οποία οι συντάξεις σε ευρωπαϊκό επίπεδο θα αποτελέσουν ακόμη μία κοινωνική πρόκληση με χρηματοοικονομικές συνέπειες και δεν αποτελούν μόνο ένα χρηματοοικονομικό πρόβλημα με μία σειρά από κοινωνικές πτυχές. Νομίζω ότι η βελγική Προεδρία πρέπει να είναι ιδιαίτερα ευγνώμων προς εσάς για αυτήν τη συμβολή στη συζήτηση.
<P>
Θα επιθυμούσα να σας θέσω δύο ερωτήσεις, κυρία Επίτροπε. Η πρώτη σχετίζεται με τους στόχους που διατυπώνονται στο έγγραφο. Διαπιστώνω ότι οι δέκα στόχοι, τους οποίους είχαμε θέσει στην αρχική ανακοίνωση, έχουν τώρα μειωθεί σε τρεις. Πιθανόν να είναι οι τρεις σημαντικότεροι στόχοι και για λόγους σαφήνειας είναι πιθανόν καλύτερο να είναι μόνο τρεις. Αλλά, κατά τη γνώμη μου, υπάρχει, επίσης, μία σειρά ζωτικών στοιχείων που απορρίφθηκαν, όπως η αλληλεγγύη μεταξύ των γενεών και η αλληλεγγύη στους κόλπους μιας γενεάς. Επίσης, η σχέση μεταξύ των πυλώνων του συνταξιοδοτικού συστήματος. Ποιος είναι ο ρόλος του πρώτου, του δεύτερου και του τρίτου πυλώνα; Αυτά είναι προβλήματα που δεν συμπεριλαμβάνονται πλέον. Κατά πόσο πιστεύει η Επίτροπος ότι αυτού του είδους τα προβλήματα μπορούν ακόμη να συμπεριληφθούν στη συζήτηση.
<P>
Και η δεύτερη ερώτηση: ορθά ταχθήκατε υπέρ μιας σφαιρικής προσέγγισης. Η Σύνοδος Κορυφής του Γκέτεμποργκ υποστήριξε ότι οι συμφωνίες πρέπει να συμπεριληφθούν στις ευρύτερες οικονομικές κατευθυντήριες γραμμές. Αυτό δεν προβλέπεται στο σχέδιο.

<SPEAKER ID=117 LANGUAGE="FI" NAME="Kauppi">
Κύριε Πρόεδρε, συμφωνώ και εγώ με την άποψη ότι η συνταξιοδοτική πολιτική αποτελεί μια εξαιρετικά μεγάλη πρόκληση. Από τη σκοπιά δε της νέας γενιάς των Ευρωπαίων, αυτή ίσως να είναι και η μέγιστη πρόκληση, την οποία θα έχουμε να αντιμετωπίσουμε στις επόμενες δεκαετίες στο πεδίο της οικονομικής και κοινωνικής πολιτικής. Η ανοιχτή μέθοδος συντονισμού είναι φυσικά κάτι πολύ θετικό και την υποστηρίζω θερμά. Είναι πολύ καλό το γεγονός ότι η Επιτροπή αναζητά σήμερα δείκτες και επιδιώκει επίσης να επεκτείνει τη δημόσια συζήτηση πάνω σε αυτό το πολύ σημαντικό θέμα.
<P>
Η καθαυτό ερώτησή μου αφορά το εξής: θεωρείτε, κυρία Επίτροπε, ότι υπάρχει, ωστόσο, η δυνατότητα και για κάπως πιο σκληρά μέτρα, θα μπορούσαμε δηλαδή, επί παραδείγματι, στα Σύμφωνα Σταθερότητας και Ανάπτυξης και στις κατευθυντήριες γραμμές για την απασχόληση, σε αυτού του τύπου τα κάπως πιο δεσμευτικά έγγραφα, να θίγουμε επίσης τα ζητήματα συνταξιοδοτικής πολιτικής και να εκδίδουμε, επί παραδείγματι, προειδοποιήσεις προς εκείνα τα κράτη μέλη, τα οποία δεν ασκούν δεόντως τη συνταξιοδοτική τους πολιτική, και να εξασφαλίσουμε ότι στο μέλλον θα μπορούμε, με βιώσιμο τρόπο και λογική χρηματοδότηση, να καταβάλλουμε συντάξεις καλού επιπέδου στους ευρωπαίους συνταξιούχους.

<SPEAKER ID=118 NAME="Κουκιάδης">
Κύριε Πρόεδρε, καταρχάς οφείλω να συγχαρώ την κυρία Επίτροπο, και νομίζω ότι τα συγχαρητήρια δεν είναι μόνο δικά μου, αλλά φαίνεται ότι είναι της μεγάλης πλειοψηφίας. Ακόμη και ο κ. Fatuzzo, που εκπροσωπεί τους συνταξιούχους, είναι ιδιαίτερα ευχαριστημένος. Και πράγματι, αυτά τα οποία αναφέρονται είναι εντυπωσιακά. Μάλιστα δε, από ό,τι είδα στον τύπο, πήρατε αυτές τις πρωτοβουλίες με αντιδράσεις από πολλά μέλη της Επιτροπής, γιατί θεωρούνταν αρκετά προκεχωρημένες. Η απορία είναι, όταν το άρθρο 140 λέει για υψηλό επίπεδο προστασίας, πώς μπορεί να εννοήσουμε μεταρρύθμιση χωρίς να κρατήσουμε αυτό το υψηλό επίπεδο προστασίας.
<P>
Αλλά, κυρίως, ήθελα να κάνω δύο ερωτήσεις: μιλάμε για αξιοπρεπείς συντάξεις μέσω της συμπληρωματικότητας των πυλώνων. Συμφωνούμε. Έχετε μελετήσει αν μπορεί να εφαρμοστεί αυτή η συμπληρωματικότητα σε όλη την πυραμίδα των εργαζομένων, και κυρίως στις μικρομεσαίες επιχειρήσεις και τα χαμηλά εισοδήματα, ή πρέπει να υπάρξει διαφορετική αντιμετώπιση σ' αυτές τις περιπτώσεις; Δεύτερον, αφού ο στόχος είναι οι βιώσιμες συντάξεις, και μάλιστα αξιοπρεπείς, για να επιτευχθεί ο στόχος αυτός μήπως θα πρέπει να δούμε και ποια είναι τα περιθώρια αύξησης του ακαθαρίστου προϊόντος που θα διατεθεί στις συντάξεις;

<SPEAKER ID=119 NAME="Διαμαντοπούλου">
. Κύριε Πρόεδρε, όσον αφορά τις ερωτήσεις της κ. van Lancker, υπάρχουν δέκα βασικοί στόχοι, απλώς εγώ τους χώρισα σε τρεις κατηγορίες για να είναι πιο εύκολη η ανάπτυξή τους, αλλά παραμένουν οι δέκα βασικοί στόχοι οι οποίοι καλύπτουν τους χώρους της επάρκειας, της οικονομικής βιωσιμότητας και του εκσυγχρονισμού. Φυσικά, ένας από τους στόχους είναι αυτός στον οποίο αναφερθήκατε, δηλαδή η ισορροπία ανάμεσα στις γενεές. Οι δείκτες θα είναι πολύ περισσότεροι. Θα αφορούν και την οικονομική και την κοινωνική διάσταση. Και, βεβαίως, θα γίνουν αντικείμενο συζήτησης και στην Επιτροπή και στο Συμβούλιο αλλά, όπως ξέρετε, υπάρχει συνεχής επικοινωνία ανάμεσα στην Επιτροπή Κοινωνικής Προστασίας και το Κοινοβούλιο.
<P>
Όσον αφορά τον ρόλο των κατευθυντηρίων γραμμών για την απασχόληση, δεν κατάλαβα σαφώς την ερώτησή σας, δηλαδή εάν μέρος αυτών των στόχων θα πρέπει να συμπεριληφθεί στις κατευθυντήριες γραμμές για την απασχόληση. Εάν είναι αυτό, πρέπει να σας πω ότι του χρόνου, κατά τη διάρκεια της ισπανικής Προεδρίας, κλείνει ο πρώτος κύκλος της στρατηγικής για την απασχόληση, αφού θα έχει περάσει ήδη μια πενταετία. Θα δούμε στην αλλαγή πώς θα λάβουμε υπόψη το θέμα της ποιότητας ή θέματα που έχουν σχέση με τους ηλικιωμένους εργαζόμενους.
<P>
Όσον αφορά το θέμα των αξιοπρεπών συντάξεων και τον ρόλο των τριών πυλώνων, είναι πολύ δύσκολο, είναι αδύνατον θα έλεγα για την Επιτροπή να δώσει συγκεκριμένες κατευθύνσεις για τον ρόλο που θα παίξουν οι τρεις πυλώνες στην κάθε χώρα. Αυτό όμως που είναι σαφές είναι ότι θα πρέπει να εξασφαλίζεται μια αξιοπρεπής σύνταξη, γι' αυτό και είναι πολύ σημαντικός ο ρόλος του πρώτου πυλώνα. Και, βεβαίως, υπάρχει πάντοτε σχέση ανάμεσα στην αύξηση του ακαθάριστου εθνικού προϊόντος και την υποστήριξη του πρώτου πυλώνα, με σεβασμό πάντοτε των αρχών του Συμφώνου Σταθερότητας και Ανάπτυξης.

<SPEAKER ID=120 LANGUAGE="DE" NAME="Rόbig">
Κύριε Πρόεδρε, οι συντάξεις αφορούν κυρίως τους νέους, επειδή εν τέλει αυτοί είναι που τις αποκτούν στον επαγγελματικό τους βίο και στη συνέχεια τις απολαμβάνουν. Σκοπεύετε μήπως να ενημερώσετε κυρίως σε σχολεία, ποια μορφή θα έχουν στο μέλλον τα συνταξιοδοτικά συστήματα και ότι η κινητικότητα πρόκειται ασφαλώς να προωθηθεί, εφόσον επικρατήσουν όντως αυτές οι σκέψεις;

<SPEAKER ID=121 LANGUAGE="ES" NAME="Cercas">
Κυρία Επίτροπε, αναμφίβολα σήμερα θα αρχίσουμε μια διαδικασία, που θα είναι πολύ χρήσιμη για την Ευρώπη, αυτή της παραγωγής μιας μεγάλης προστιθέμενης αξίας για τον αναγκαίο εκσυγχρονισμό των συστημάτων κοινωνικής προστασίας. Θα ήθελα να σας κάνω μια ερώτηση και ίσως και μια μικρή πρόταση. Ο άξονας της παρέμβασης της Επιτροπής θα είναι μια έκθεση που θα αξιολογεί ετησίως τις εθνικές στρατηγικές. Στο έγγραφό της, όμως, αναφέρεται ότι θα εξαρτάται από τις πληροφορίες που περιέχονται στις εθνικές εκθέσεις. Δε νομίζετε, κυρία Επίτροπε, ότι θα ήταν χρήσιμο να εργαστεί η Επιτροπή και με βάση άλλες πληροφορίες, που θα μπορούσαν να προκύψουν από αποστολές επί τόπου και από πανεπιστήμια όπως, ασφαλώς, και από πληροφορίες ή συζητήσεις που θα μπορούσαμε να μεταφέρουμε από το Κοινοβούλιο, για να μην μένετε εγκλωβισμένοι σ' αυτά που ίσως συμφέρουν μόνο την κάθε κυβέρνησή μας που επιθυμεί περισσότερο να κάνει προπαγάνδα από το να πραγματοποιήσει τη μεταρρύθμιση;

<SPEAKER ID=122 LANGUAGE="DA" NAME="Thorning-Schmidt">
Κύριε Πρόεδρε, προσυπογράφω πλήρως τα συγχαρητήρια για την πρωτοβουλία της Επιτροπής. Είναι σπουδαία και η Επιτροπή έχει δίκιο σε αυτά που λέει. Όπως είπατε στην παρουσίασή σας, κυρία Επίτροπε, είναι πολύ σημαντικό να υπάρξει στα κράτη μέλη συμφωνία για τα σχέδια που έχετε τώρα υποβάλει και δυστυχώς μπορώ από τώρα να προβλέψω τη συζήτηση που θα γίνει στο δικό μου κράτος μέλος όταν η Επιτροπή αρχίσει να συζητά για τις συντάξεις. Για τον λόγο αυτό θα ήταν πολύ ενδιαφέρον, κυρία Επίτροπε, εάν σήμερα μπορούσατε να επιβεβαιώσετε με απόλυτη σαφήνεια την εντύπωση που μου έχει δημιουργηθεί όταν διάβασα την ανακοίνωση της Επιτροπής. Ήτοι ότι η Επιτροπή δεν στοχεύει επ' ουδενί τρόπω να υποσκάψει τις υπάρχουσες συντάξεις των κρατών μελών, όπως ούτε και να εναρμονίσει τα συνταξιοδοτικά συστήματα των κρατών μελών. Θεωρώ ότι θα το επιβεβαιώσετε και πιστεύω ότι είναι άκρως σημαντικό ζήτημα για τις επερχόμενες συζητήσεις που θα γίνουν στα αντίστοιχα κράτη μέλη μας.

<SPEAKER ID=123 NAME="Διαμαντοπούλου">
, Επιτροπή. Είναι σαφές ότι το πρόβλημα το αντιμετωπίζουν οι νέοι άνθρωποι και στις περισσότερες χώρες υπάρχει αυτή τη στιγμή κίνδυνος να μην μπορούν οι επόμενες γενιές να έχουν τα δικαιώματα που έχουν οι σημερινές γενιές. Η δημοσιοποίηση του προβλήματος εξαρτάται από τα κράτη μέλη, καθώς είναι, βέβαια, και διαφορετικός ο βαθμός του προβλήματος σε κάθε κράτος μέλος. Νομίζω όμως ότι και μόνη η έναρξη αυτής της συζήτησης σε ευρωπαϊκό επίπεδο και η συμφωνία ότι θα συνεργασθούμε γι αυτό το πρόβλημα που έχει πια ευρωπαϊκές διαστάσεις, είναι σημαντικές από πλευράς δημοσιότητάς του.
<P>
Όσον αφορά τη δεύτερη ερώτηση, πρώτον, οι εκθέσεις αυτές δεν μπορεί να είναι ετήσιες. Θα γίνονται ανά μεγαλύτερα χρονικά διαστήματα. Δεύτερον, τα στοιχεία που χρησιμοποιεί η Ευρωπαϊκή Επιτροπή είναι τα στοιχεία της Eurostat και τα στοιχεία των εθνικών στατιστικών υπηρεσιών, για τις οποίες και δίνονται μεγάλες οικονομικές ενισχύσεις, αλλά υπάρχει και συνεργασία ανάμεσα στην Επιτροπή και τις κυβερνήσεις ώστε να λειτουργήσουν όλες με τα ίδια στάνταρτς. Γιατί θα συμφωνήσω μαζί σας ότι σήμερα δεν αποδίδουν όλες οι εθνικές στατιστικές υπηρεσίες με τον τρόπο που θα έπρεπε, υπάρχουν πολλά κενά και υπάρχουν πολλά στοιχεία που δεν είναι φερέγγυα. Αυτό λοιπόν που προσπαθούμε να κάνουμε είναι να υποστηρίξουμε τις εθνικές δομές ώστε να λειτουργούν με τα ίδια στάνταρτς.
<P>
Η τρίτη ερώτηση αφορά το θέμα της εναρμόνισης των συντάξεων. Νομίζω ότι πραγματικά είναι πολύ σημαντικό να είμαι κατηγορηματική και απόλυτη. Δεν υπάρχει καμία περίπτωση, καμία περίπτωση εναρμόνισης των συνταξιοδοτικών συστημάτων, και για πολιτικούς λόγους, αφού δεν υπάρχει καμία νομική βάση για κάτι τέτοιο, αλλά και για τεχνικούς λόγους, μια και είναι απολύτως αδύνατο να ομογενοποιήσουμε, να εναρμονίσουμε συστήματα που έχουν διαφορετικές δομές, διαφορετικό τρόπο χρηματοδότησης και ανταποκρίνονται πολλές φορές σε οικονομίες με διαφορετικούς τύπους οργάνωσης. Αναφέρομαι φυσικά στο παράδειγμα της Δανίας.
<P>
Αυτό όμως που είναι σημαντικό να τονίσουμε είναι ότι, ενώ υπάρχουν αυτές οι διαφορετικές δομές, υπάρχουν κοινά προβλήματα που έχουν να κάνουν με το δημογραφικό πρόβλημα, με τις νέες μορφές απασχόλησης, που πρέπει να ληφθούν υπόψη, με το θέμα της ανεργίας και με το θέμα της νέας μορφής οικογένειας. Αυτά είναι κοινά προβλήματα που συναντώνται σε όλες τις χώρες.
<P>
Έχουμε επίσης κοινούς στόχους. Οι κοινοί στόχοι είναι η βιώσιμη σύνταξη, η οικονομική βιωσιμότητα των συστημάτων, δημοσίων και ιδιωτικών, και ο εκσυγχρονισμός τους, όπως τον ανέλυσα στην αρχική μου παρέμβαση. Τα κοινά αίτια και οι κοινοί στόχοι μας οδηγούν σε μια μορφή συνεργασίας όπου ο καθένας θα διατηρήσει μεν τις δομές του και τις ιδιαιτερότητές του, αλλά θα συνεργασθεί μέσα σ' ένα συνολικότερο πλαίσιο.

<SPEAKER ID=124 NAME="Πρόεδρος">
Σας ευχαριστώ για άλλη μια φορά, κυρία Επίτροπε, που παρουσιάσατε αυτή τη σημαντική δήλωση εδώ σήμερα το απόγευμα και είμαι σίγουρος ότι όλοι οι συνάδελφοι σας εύχονται καλή επιτυχία σε αυτό το δύσκολο ζήτημα.

<CHAPTER ID=9>
Ώρα τωv Ερωτήσεωv (Επιτρoπή)
<SPEAKER ID=125 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5- 0329/2001).
<P>
Πρώτο μέρος

<SPEAKER ID=126 NAME="Πρόεδρος">


<SPEAKER ID=127 NAME="Glenys Kinnock">
Ερώτηση αριθ. 27 της κ. (H-0541/01):
<P>
Θέμα: Δημιουργία παραγωγικού δυναμικού στις χώρες ΑΚΕ Μπορεί η Επιτροπή να διευκρινίσει το λόγο για τον οποίο δεν έχει ακόμη διανεμηθεί κανένα από τα 20 εκατομμύρια ευρώ του προγράμματος δημιουργίας παραγωγικού δυναμικού στις χώρες ΑΚΕ, το οποίο είχε σχεδιαστεί για να προετοιμάσει τις χώρες ΑΚΕ για την έναρξη, μέχρι το Σεπτέμβριο του 2002, των διαπραγματεύσεων για τη Συμφωνία Οικονομικής Συνεργασίας με την ΕΕ;
<P>
Δεν συμφωνεί η Επιτροπή ότι η καθυστέρηση αυτή προκαλεί σημαντικές δυσκολίες στις χώρες ΑΚΕ και σημαίνει ότι υπήρξε σημαντική αποτυχία στην τήρηση μιας κρίσιμης δέσμευσης;

<SPEAKER ID=128 NAME="Nielson">
. (ΕΝ) Η Επιτροπή γνωρίζει τη σημασία του προγράμματος αυτού και την ανάγκη για έγκαιρη δράση ώστε να διασφαλιστεί ότι τα κράτη ΑΚΕ θα είναι έτοιμα και καλύτερα προετοιμασμένα για την έναρξη των διαπραγματεύσεων με την ΕΕ το Σεπτέμβριο 2002 σχετικά με τη συμφωνία οικονομικής συνεργασίας. Έτσι λοιπόν, πού βρισκόμαστε σήμερα όσον αφορά την υλοποίηση του προγράμματος; Όπως προβλέπεται, η διαδικασία προεπιλογής του διαγωνισμού για τη μονάδα διαχείρισης του προγράμματος ξεκίνησε τον Ιούνιο του τρέχοντος έτους και οι προσφορές θα ανοιχθούν στις 20 Ιουλίου στη Γενική Γραμματεία ΑΚΕ. Η επιτροπή η οποία θα αξιολογήσει τις προσφορές θα αποτελείται από τρία μέλη που θα ορίσει η Γραμματεία ΑΚΕ και τρία μέλη που θα ορίσει η Επιτροπή. Η επιτροπή αυτή θα αποφασίσει ποιες εταιρείες θα συμμετάσχουν στο διαγωνισμό για τη μονάδα διαχείρισης του προγράμματος. Αναμένω ότι αυτή η μονάδα διαχείρισης του προγράμματος θα λειτουργήσει το αργότερο μέχρι το Δεκέμβριο του τρέχοντος έτους, και με λίγη τύχη μία ή δύο εβδομάδες νωρίτερα.
<P>
Έτσι, θα τηρήσουμε το αρχικό χρονοδιάγραμμα που προβλέπεται για την υλοποίηση του προγράμματος. Το πρόγραμμα δεν θα είναι πλήρως λειτουργικό προτού τεθεί σε λειτουργία η μονάδα διαχείρισης του προγράμματος. Ωστόσο, ενόψει της σπουδαιότητας ορισμένων εκ των δραστηριοτήτων του προγράμματος ειδικότερα, η Επιτροπή προέβη σε ενέργειες για να ξεκινήσει σε ad hoc βάση να υλοποιεί κάποιες από τις δράσεις που προβλέπονται στο πρόγραμμα, και αυτό ήδη γίνεται. Περιλαμβάνει σεμινάρια για τις συνόδους ανάπτυξης παραγωγικού δυναμικού της Υπουργικής Επιτροπής Εμπορίου ΑΚΕ για διαπραγματεύσεις με την ΕΕ σχετικά με τις νέες, συμβατές με τον ΠΟΕ εμπορικές ρυθμίσεις. Δύο σύνοδοι τέτοιου είδους έχουν λάβει χώρα, μία στο Γιοχάνεσμπουργκ στις 10 και 11 Απριλίου 2001 και μια δεύτερη στις Βρυξέλλες στις 13 και 14 Μαΐου.
<P>
Δεύτερον, στις 3 και 4 Μαΐου 2001, διοργανώθηκε στις Βρυξέλλες ένα σεμινάριο κατά τη δεύτερη συνάντηση των επικεφαλής των οργανισμών ΑΚΕ που δραστηριοποιούνται στον τομέα της περιφερειακής ολοκλήρωσης και περαιτέρω σεμινάρια προγραμματίζονται για την περίοδο Ιουλίου/Σεπτεμβρίου του τρέχοντος έτους. Έτσι όλα αυτά τα σεμινάρια που είναι προσανατολισμένα στη δράση βρίσκονται στη φάση της πραγματοποίησης. Μπορούμε είτε να είμαστε ικανοποιημένοι επειδή η προετοιμασία και η υλοποίηση έχουν δρομολογηθεί, είτε να είμαστε απογοητευμένοι και δυστυχισμένοι επειδή προχωρούν τόσο αργά, αλλά αυτό έχει να κάνει με γενικότερα προβλήματα, των οποίων ενδέχεται να μην είμαστε σε θέση να επιληφθούμε σήμερα. Επιτρέψτε μου επίσης να πω ότι, όσο σημαντικές και χρήσιμες και αν είναι αυτές οι δραστηριότητες, δεν είναι, και δεν ήταν ποτέ, αναγκαίες προϋποθέσεις για την έναρξη των εμπορικών διαπραγματεύσεων το Σεπτέμβριο του 2002 στο πλαίσιο της Συμφωνίας του Κοτονού. Κατανοώ όμως καλά γιατί ετέθη η ερώτηση.

<SPEAKER ID=129 LANGUAGE="EN" NAME="Kinnock">
Κύριε Πρόεδρε, θα ήθελα να ευχαριστήσω ιδιαιτέρως τον Επίτροπο. Γεγονός είναι, φυσικά, ότι έχουμε διανύσει πάνω από τη μισή πορεία στην προπαρασκευαστική περίοδο για αυτές τις διαπραγματεύσεις σχετικά με τις συμφωνίες οικονομικής συνεργασίας, έτσι αυτές οι καθυστερήσεις προκαλούν μάλλον δυσκολίες στις χώρες ΑΚΕ. Πρόκειται για καθυστερήσεις που επηρεάζουν χιλιάδες ζωές στις χώρες ΑΚΕ και έτσι υπάρχει σοβαρή ανησυχία. Κατανοώ τη δυσκολία του Επιτρόπου να εξηγήσει γιατί συμβαίνει αυτό.
<P>
Ήθελα να σας ρωτήσω συγκεκριμένα: είναι προετοιμασμένος ο Επίτροπος να φανεί ευέλικτος ως προς την στιγμή της έναρξης, τη στιγμή της λήξης και τους όρους των εν λόγω διαπραγματεύσεων;

<SPEAKER ID=130 NAME="Nielson">
. (ΕΝ) Η σύντομη απάντηση είναι "όχι" . Η Συμφωνία του Κοτονού είναι αρκετά σαφής και - όχι ότι περίμενα αυτή τη συμπληρωματική ερώτηση - αυτή είναι η ουσία του προβλήματος και ο λόγος για τον οποίο είπα όσα είπα στο τέλος της απάντησής μου. Οι σχετικές ημερομηνίες είναι ημερομηνίες που έχουν προκύψει από διαπραγματεύσεις. Το να μην εμμείνουμε σε αυτές θα δημιουργούσε περισσότερα προβλήματα και, σε κάθε περίπτωση, μπορούμε πάντα να συζητάμε το αν ένα σεμινάριο παραπάνω θα άλλαζε τον κόσμο, αντί να αντιμετωπίζουμε την ανάγκη να λάβουμε δύσκολες αποφάσεις που θα αποτελέσουν μέρος της όλης διαδικασίας για τους εταίρους μας στην ομάδα των χωρών ΑΚΕ.

<SPEAKER ID=131 NAME="Πρόεδρος">
 Δεδομένου ότι ο συντάκτης της απουσιάζει, η ερώτηση αριθ. 28 καταπίπτει.

<SPEAKER ID=132 NAME="John Joseph McCartin">
Ερώτηση αριθ. 29 του κ. (H-0539/01):
<P>
Θέμα: Αλβανοί του Κοσσυφοπεδίου αιχμάλωτοι στη Σερβία Μολονότι η πρόσφατη μερική απελευθέρωση αιχμαλώτων Αλβανών του Κοσσυφοπεδίου στη Σερβία είναι ευπρόσδεκτη, θα συμφωνήσει ωστόσο η Επιτροπή ότι κάτι τέτοιο χρησιμεύει για να αποσπάσει την προσοχή από ένα άλλο επείγον θέμα, που είναι ακριβώς η απελευθέρωση όλων εκείνων που παραμένουν αιχμάλωτοι, μερικοί από τους οποίους είναι πολύ άρρωστοι; Ειδικότερα, διαθέτει άραγε η Επιτροπή πληροφορίες για τους Skender Ferizi, Besim Zymberi και Bedri Kukalai οι οποίοι βρίσκονται στη φυλακή από την σφαγή της Dubrava στο Κόσοβο τον Μάιο του 1999;

<SPEAKER ID=133 NAME="Patten">
. (ΕΝ) Η Επιτροπή χαιρετίζει θερμά την πρόσφατη απελευθέρωση σημαντικού αριθμού αιχμαλώτων Αλβανών του Κοσσυφοπεδίου. Αυτό δεν μειώνει, ωστόσο, την ανάγκη για μια ταχεία διευθέτηση των υπόλοιπων 203 υποθέσεων που εκκρεμούν ενώπιον των σερβικών δικαστηρίων και τις οποίες τα δικαστήρια επανεξετάζουν.
<P>
Η Επιτροπή έθεσε στην ΔΕΕΣ τις υποθέσεις των τριών ατόμων που αναφέρθηκαν στην ερώτηση του αξιότιμου βουλευτή. Περιμένουμε απάντηση. Δεν έχουμε καμία άλλη πληροφορία όσον αφορά τις υποθέσεις αυτές.
<P>
Η Διεθνής Επιτροπή του Ερυθρού Σταυρού παρακολουθεί την κατάσταση των μεμονωμένων αιχμαλώτων και επίσης διατηρεί επαφή με τις οικογένειές τους. Οι αρχές του Βελιγραδίου ενημέρωσαν την UNMIK και τον κ. Haekkerup πολύ πρόσφατα κατά τη διάρκεια της επίσκεψης της αντιπροσωπείας του Συμβουλίου Ασφαλείας των ΗΕ στο Βελιγράδι. Η διευθέτηση των υποθέσεων των υπολοίπων αιχμαλώτων, οι οποίες εξετάζονται επί του παρόντος αναμένεται να ολοκληρωθεί σύντομα. Αντιλαμβανόμαστε ότι εξετάζεται μια πρόταση της UNMIK όσοι θεωρούνται εγκληματίες να εκτίσουν το υπόλοιπο της ποινής τους στις φυλακές του Κοσσυφοπεδίου. Η Επιτροπή χαιρετίζει κάθε προσπάθεια προς μια ταχεία διευθέτηση των υπόλοιπων περιπτώσεων κρατουμένων, καθώς και τη ρύθμιση της μοίρας των 3 600 ατόμων από όλες τις κοινότητες του Κοσσυφοπεδίου που χαρακτηρίζονται ακόμη ως αγνοούμενοι.

<SPEAKER ID=134 NAME="McCartin">
Θέλω να ευχαριστήσω τον Επίτροπο για την πλήρη απάντησή του και επίσης να τον συγχαρώ για τις προσπάθειες που ξέρω ότι καταβάλλει η Επιτροπή, όπως ασφαλώς και το Συμβούλιο για την επικράτηση περισσότερο ανθρωπιστικών και ικανοποιητικών συνθηκών για τη δημοκρατία στην περιοχή.
<P>
Εφιστώ την προσοχή του Επιτρόπου στο γεγονός ότι πολλοί από τους κρατούμενους που υποφέρουν ακόμη στη φυλακή χωρίς να έχουν περάσει από δίκη είναι τραυματισμένοι ή άρρωστοι, και καμία πληροφορία δεν έχει δοθεί στους συγγενείς τους. Πράγματι, οι συγγενείς που επισκέπτονται ή προσπαθούν να επισκεφθούν τους εν λόγω κρατουμένους έχουν υποστεί εκφοβισμό. Καμία κανονική νομική διαδικασία δεν έχει κινηθεί εναντίον τους. Είναι εξαιρετικά σημαντικό, εξαιτίας της οικονομικής μας συνεισφοράς στις περιοχές αυτές, να κάνουμε τις αρχές υπόλογες στο κοινό για τον τρόπο με τον οποίο μεταχειρίζονται τους κρατουμένους.
<P>
Τυχαίνει - και αυτό είναι μια νέα διάσταση των σχέσεων μας με τις χώρες αυτές - οι τρεις κρατούμενοι που ανέφερα να έχουν σχέσεις με την Ιρλανδία και, εξαιτίας των σχέσεων μεταξύ των εθελοντικών οργανώσεων στην Ιρλανδία και το Κοσσυφοπέδιο, ασκείται πίεση σε μένα ως ευρωβουλευτής να βρω λύση στο πρόβλημα αυτό.

<SPEAKER ID=135 NAME="Patten">
. (ΕΝ) Συγχαίρω τον αξιότιμο βουλευτή που ενεργεί τόσο δυναμικά εξ ονόματος των ψηφοφόρων του. Ελπίζω ιδιαίτερα οι κρατούμενοι τους οποίους ανέφερε να μπορέσουν να συναντήσουν ή να δουν τους δικούς τους στην Ιρλανδία το συντομότερο δυνατό.
<P>
Ο αξιότιμος βουλευτής ξέρει ότι έχω θέσει επανειλημμένα το ζήτημα των κρατουμένων στο πρόεδρο Κοστούνιτσα και άλλους ανώτερους αξιωματούχους της Ομοσπονδιακής Δημοκρατίας της Γιουγκοσλαβίας. Πιέσαμε τις αρχές να επανεξετάσουν όλες τις υποθέσεις, και είτε να απελευθερώσουν τους κρατούμενους λόγω έλλειψης στοιχείων, όπου αυτό είναι πρόσφορο, είτε, όπου υπάρχουν στοιχεία, να ξεκινήσουν μια επείγουσα διαδικασία προσφυγών. Ελπίζω ότι η Ομοσπονδιακή Δημοκρατία θα εξετάσει με ενδιαφέρον την παράδοση στην UNMIK όσων έχουν καταδικαστεί νομίμως προκειμένου να συνεχίσουν την έκτιση των ποινών τους σε φυλακές στο Κοσσυφοπέδιο.
<P>
Θα συνεχίσουμε να πιέζουμε για αυτό το θέμα. Είναι πολύ σημαντικό. Προκαλεί μεγάλη ανθρωπιστική ανησυχία στην Ιρλανδία και τα άλλα κράτη μέλη.

<SPEAKER ID=136 NAME="Πρόεδρος">


<SPEAKER ID=137 NAME="William Francis Newton Dunn">
Ερώτηση αριθ. 30 του κ. (H-0546/01):
<P>
Θέμα: Ικανότητα Αστυνόμευσης Πραγματοποιήθηκε πρόσφατα μία πρώτη διάσκεψη για την ικανότητα αστυνόμευσης, αναφορικά με τον συμφωνηθέντα στόχο της δημιουργίας αστυνομικής δύναμης πέντε χιλιάδων ανδρών, η οποία θα χρησιμοποιείται στις μη-στρατιωτικές ειρηνευτικές επιχειρήσεις της Ένωσης. Σκοπεύει τώρα η Επιτροπή να καταθέσει αναφορά προς το Κοινοβούλιο σχετικά με την πρόοδο που έχει επιτευχθεί αλλά και τις προσεχείς ενέργειες;
<P>
Δεύτερο μέρος
<SPEAKER ID=138 NAME="Patten">
. (ΕΝ) Το παράρτημα για την ΕΠΑΑ που προσαρτάται στα συμπεράσματα του Ευρωπαϊκού Συμβουλίου του Γκέτεμποργκ προσδιορίζει πόσο έχει προχωρήσει η Ευρωπαϊκή Ένωση όσον αφορά την ανάπτυξη αστυνομικής δύναμης για δράσεις διαχείρισης κρίσεων εκτός της επικράτειας της Ευρωπαϊκής Ένωσης. Ο αξιότιμος βουλευτής θα θυμάται ότι στη σύνοδο του Ευρωπαϊκού Συμβουλίου πέρυσι τον Ιούνιο στο Φαρό, τα κράτη μέλη δεσμεύθηκαν για τον φιλόδοξο στόχο της δημιουργίας μέχρι το 2003 δύναμης 5 000 αστυνομικών για διεθνείς αποστολές. Η προπαρασκευαστική εργασία έχει προχωρήσει ικανοποιητικά μέχρι στιγμής. Δημιουργούνται στο πλαίσιο του Συμβουλίου οι αναγκαίες δομές, συμπεριλαμβανομένης μια αστυνομικής μονάδας στη γραμματεία του Συμβουλίου.
<P>
Η έκθεση για την ΕΠΑΑ που υπεβλήθη στο Γκέτεμποργκ περιέχει ένα πρόγραμμα δράσης, το οποίο καθορίζει τα επόμενα βήματα της διαδικασίας. Μέχρι το τέλος του 2001, θα οργανωθεί μια υπουργική διάσκεψη στην οποία οι δεσμεύσεις πρέπει να γίνουν συγκεκριμένες υποσχέσεις. Η βελγική Προεδρία θα συνεχίσει επίσης να εργάζεται με την ομάδα των εμπειρογνωμόνων της αστυνομίας και να εξετάζει πιο διεξοδικά τις τεχνικές λεπτομέρειες για την υλοποίηση των δεσμεύσεων του Φαρό, ειδικότερα των ποσοτικών πτυχών, όπως είναι η κατάρτιση, τα κριτήρια επιλογής και ο εξοπλισμός. Η Επιτροπή υποστηρίζει τις προσπάθειες των κρατών μελών στη δημιουργία ικανότητας διαχείρισης των κρίσεων, για παράδειγμα με τη χρηματοδότηση των προγραμμάτων κατάρτισης μέσω του προγράμματος OISIN (κοινό πρόγραμμα για ανταλλαγές, εκπαίδευση και συνεργασία μεταξύ των αρχών επιβολής του νόμου).
<P>
Η Επιτροπή εμπλέκεται επίσης περισσότερο τα τελευταία χρόνια στην ανάπτυξη της τοπικής ικανότητας και τη μεταρρύθμιση της αστυνομίας στις καταστάσεις μετά τη σύγκρουση. Για να δώσουμε απλά μερικά παραδείγματα, η Επιτροπή χρηματοδοτεί σημαντικές πρωτοβουλίες για μεταρρύθμιση του τομέα δικαιοσύνης και εσωτερικών υποθέσεων, συμπεριλαμβανομένης της αστυνομίας, σε ένα αριθμό βαλκανικών χωρών στο πλαίσιο του προγράμματος CARDS. Στο πλαίσιο αυτό, η Επιτροπή θα αναλάβει την αστυνομική αποστολή της ΔΕΕ στην Αλβανία. Η Επιτροπή παρέχει επίσης τεχνική βοήθεια στην Κεντρική Αμερική, τη Γουατεμάλα και το Ελ Σαλβαδόρ, ως μέρος της εφαρμογής των ειρηνευτικών συμφωνιών στις εν λόγω χώρες. επιπλέον, η Επιτροπή ξεκίνησε πρόσφατα ένα πρόγραμμα υποστήριξης της αστυνομικής κατάρτισης στην Αλγερία.

<SPEAKER ID=139 LANGUAGE="EN" NAME="Newton Dunn">
Θα ήθελα να ευχαριστήσω τον φίλο μου, τον Επίτροπο, τον οποίο βρίσκω πάντα πολύ εξυπηρετικό. Ήταν μια εξαιρετικά πλήρης και χρήσιμη απάντηση. Είμαι σίγουρος ότι το Κοινοβούλιο την εκτιμά ιδιαιτέρως.
<P>
Ένα ζήτημα με εξέπληξε λίγο, αν και θα διαβάσω την απάντησή του λεπτομερώς για να τη μελετήσω, και αυτό είναι η αστυνομική μονάδα που δημιουργήθηκε στο πλαίσιο του Συμβουλίου. Σωστά υποθέτω ότι η διοίκηση μιας αστυνομικής δύναμης που εμείς στέλνουμε εναπόκειται σε τελική ανάλυση στο Συμβούλιο και όχι στην Επιτροπή, ακόμη και αν η αστυνόμευση είναι καταφανώς μια επιχείρηση διατήρησης της ειρήνης και όχι μια στρατιωτική επιχείρηση;

<SPEAKER ID=140 NAME="Patten">
. (ΕΝ) Ο αξιότιμος βουλευτής με καλεί να εγκύψω στο ζήτημα της αρμοδιότητας και του συναφούς πεδίου. Η πρόβλεψη, η ανάπτυξη και η διοίκηση των αστυνομικών της ΕΕ για τις αποστολές διαχείρισης των εξωτερικών κρίσεων είναι αρμοδιότητα των κρατών μελών και της γραμματείας του Συμβουλίου. Έτσι, συστάθηκε μια αστυνομική μονάδα στις νέες πολιτικοστρατιωτικές δομές της γραμματείας του Συμβουλίου για να εκτελέσει το λεπτομερές σχέδιο δράσης της αστυνομίας, στο οποίο αναφέρθηκα νωρίτερα, σε συντονισμό με τα κράτη μέλη και την Επιτροπή για τις μη στρατιωτικές πτυχές της διαχείρισης των κρίσεων. Δεν θα τολμούσα να παρέμβω σε αυτό που αποτελεί νομίμως έδαφος των κρατών μελών, αλλά υπάρχει ένας ρόλος και μια αρμοδιότητα για την Επιτροπή.
<P>
Περιέγραψα πώς αποκτήσαμε σημαντική εμπειρία στον τομέα της αστυνομικής κατάρτισης. Πράγματι, μπορούμε να έχουμε μια ιδιαίτερα σημαντική συμβολή προσπαθώντας να εξασφαλίσουμε ότι η κατάρτιση στον τομέα αυτόν, και σε άλλους που συνδέονται με τη διαχείριση των μη στρατιωτικών κρίσεων, είναι συμβατή με αυτή που παρέχεται από τα Ηνωμένα Έθνη. Τα ΗΕ και η Ευρωπαϊκή Ένωση - η Ευρωπαϊκή Επιτροπή - έχουν τώρα μεγαλύτερη εμπειρία από ό, τι άλλοι στον τομέα αυτό και είναι απολύτως επιτακτικό να διασφαλίσουμε ότι η κατάρτιση που παρέχεται - είτε για αξιωματούχους της αστυνομίας, άτομα που διοικούν σωφρονιστικά ιδρύματα, ειρηνοδίκες ή δικαστές - είναι συμβατή και κατάλληλη οπουδήποτε και αν απαιτούνται οι υπηρεσίες τους. Υπάρχει ένας σημαντικός ρόλος για την Επιτροπή, αλλά δεν είναι ο ρόλος ενός δέκατου έκτου κράτους μέλους.

<SPEAKER ID=141 NAME="Purvis">
Θα με πληροφορήσει ο Επίτροπος αν οι αστυνομικοί θα φέρουν, ή θα μπορούν να φέρουν όπλα και ποιοι θα είναι οι όροι της πρόσληψής τους;

<SPEAKER ID=142 NAME="Patten">
. (ΕΝ) Αυτό θα πρέπει να εξεταστεί κατά περίπτωση και κατά κατάσταση. Επιτρέψτε μου να εξηγήσω ένα από τα προβλήματα που έχουμε στο να παράσχουμε την ικανότητα αστυνόμευσης που χρειάζεται.
<P>
Αυτό το οποίο ζητούμε δεν είναι ένα συμβατικός κοινοτικός αστυνομικός. Αυτό το οποίο χρειαζόμαστε είναι ένας εκπαιδευμένος αξιωματούχος - άνδρας ή γυναίκα - ο οποίος να είναι ικανός για τις παραδοσιακές αστυνομικές λειτουργίες της ανίχνευσης, οποίος να είναι ικανός να παράσχει κοινοτική αστυνόμευση, και ικανός, από καιρό σε καιρό, για το είδος της παραστρατιωτικής αστυνόμευσης που απαιτείται, για παράδειγμα, σε περιοχές των Δυτικών Βαλκανίων.
<P>
Στη χώρα την οποία γνωρίζω καλύτερα υπάρχουν πολύ λίγες αστυνομικές δυνάμεις που έχουν αυτού του είδους τις ικανότητες, οι οποίες περιλαμβάνουν την περιοδική χρήση των όπλων. Η αστυνομική υπηρεσία στη Βόρειο Ιρλανδία είναι ένα παράδειγμα υπηρεσίας που έχει αυτού του είδους την πολυδιάστατη ικανότητα. Αυτός είναι ένας λόγος για τον οποίο είναι δύσκολο να παράσχουμε ακριβώς αυτό που απαιτείται, αλλά το αν τα όπλα θα είναι ή όχι πάντα απαραίτητα θα εξαρτηθεί από τις περιστάσεις. Ελπίζω ότι η επιτυχία της αστυνόμευσης θα σημαίνει ότι, ολοένα και περισσότερο, δεν θα απαιτούνται όπλα.
<P>
Ερωτήσεις προς τον κ. Lamy

<SPEAKER ID=143 NAME="Πρόεδρος">


<SPEAKER ID=144 NAME="Ulla Margrethe Sandbζk">
Ερώτηση αριθ. 31 της κ. (H-0540/01):
<P>
Θέμα: Η δυνατότητα πρόσβασης των απόρων στα φάρμακα Είναι γεγονός ότι συσσωρεύονται οι ενδείξεις ότι οι κανόνες ευρεσιτεχνίας του ΠΟΕ έχουν επιπτώσεις στην πρόσβαση των απόρων σε φάρμακα, ενώ παράλληλα εντείνονται οι ανησυχίες του κοινού. Δεδομένης αυτής της κατάστασης, ερωτώ κατά πόσο σκοπεύει η ΕΕ να υποστηρίξει και να προωθήσει τις προτάσεις των αναπτυσσόμενων χωρών στα επικείμενα Συμβούλια για τα TRIP και στην υπουργική διάσκεψη του ΠΟΕ στο Κατάρ, προκειμένου τα μέλη του ΠΟΕ να συμφωνήσουν σε:
<P>
Αναθεώρηση των πιθανών επιπτώσεων των TRIP στη δημόσια υγεία και την ανάπτυξη και αναστολή των εμπορικών διαφωνιών με αναπτυσσόμενες χώρες περί μη συμμόρφωσης των τελευταίων προς τα TRIP, έως ότου περατωθεί η εν λόγω αναθεώρηση· αναθεώρηση της ίδιας της Συμφωνίας για τα TRIP ούτως ώστε να καταστεί δυνατόν στις αναπτυσσόμενες χώρες να περιορίσουν το πεδίο εφαρμογής των ευρεσιτεχνιών για λόγους δημόσιας υγείας.

<SPEAKER ID=145 LANGUAGE="FR" NAME="Lamy">
. (FR) Κύριε Πρόεδρε, η Ευρωπαϊκή Ένωση αναγνωρίζει ότι η έλλειψη φαρμάκων σε προσιτές τιμές αποτελεί σοβαρό πρόβλημα για πολλές αναπτυσσόμενες χώρες και, ιδιαίτερα, για τους πιο φτωχούς κατοίκους τους. Θεωρούμε, επίσης, ότι τα δικαιώματα πνευματικής ιδιοκτησίας αποτελούν ουσιώδες κίνητρο δημιουργικότητας και καινοτομίας. Κατά την άποψή μας, πρόκειται εξάλλου για μια ενθάρρυνση των επενδύσεων στην έρευνα και την ανάπτυξη νέων φαρμάκων.
<P>
Η συμφωνία για τα Δικαιώματα Πνευματικής Ιδιοκτησίας στον Τομέα του Εμπορίου, μια συμφωνία του ΠΟΕ σχετικά με την πνευματική ιδιοκτησία, δεν θα πρέπει, επομένως, να αποτελεί εμπόδιο, αλλά μέρος της λύσης που αναζητάτε. Οι επικρίσεις που εκφράζονται για αυτή τη συμφωνία, αφορούν γενικά το γεγονός ότι θα περιορίσει τις πολιτικές επιλογές των αναπτυσσόμενων χωρών στον τομέα της δημόσιας υγείας.
<P>
Η ουσία της θέσης μας βρίσκεται σ' ένα σημείο καίριας σημασίας. Πιστεύουμε ότι η συμφωνία αφήνει στα μέλη του ΠΟΕ αρκετό περιθώριο ώστε να υλοποιηθεί ένα σύστημα πνευματικής ιδιοκτησίας που να μπορεί να ανταποκριθεί στις ανησυχίες τους σχετικά με τη δημόσια υγεία. Η πεποίθησή μας είναι ότι τα μέλη του ΠΟΕ είναι αυτά που πρέπει να ερμηνεύσουν, στο πλαίσιο του Συμβουλίου πνευματικής ιδιοκτησίας, αυτή την ελαστικότητα, αντί να αφήσουν αυτό το καθήκον σε οποιαδήποτε εξεταστική επιτροπή.
<P>
Για αυτό τον λόγο, η Ένωση, εδώ και αρκετό καιρό ήδη, εργάζεται για την επίτευξη συναίνεσης μεταξύ των μελών του ΠΟΕ και δεν αφήνει ελεύθερο τον δρόμο σε νομικές διαφορές. Εξάλλου, γι' αυτό τον λόγο επίσης, υποστηρίξαμε το αίτημα των αφρικανικών χωρών να τεθεί αυτό το ζήτημα της πρόσβασης σε φάρμακα στον ΠΟΕ. Η συζήτηση αυτή έλαβε χώρα κατά την τελευταία συνεδρίαση του Συμβουλίου στις 20 Ιουνίου τρέχοντος έτους.
<P>
Παρουσιάσαμε ένα έγγραφο το οποίο συνόψιζε τις απόψεις μας και ορισμένες διατάξεις της συμφωνίας - το άρθρο 31, για παράδειγμα, το οποίο δεν συγκεκριμενοποιεί τους λόγους για τους οποίους θα μπορούσε να εκδοθεί υποχρεωτική άδεια. Πιστεύουμε ότι οι ανησυχίες για τη δημόσια υγεία μπορούν εύλογα να θεωρηθούν καλός λόγος για εκχώρηση υποχρεωτικής άδειας.
<P>
Ένα άλλο ζήτημα είναι η τήρηση των διαδικαστικών περιορισμών. Σχετικά, πιστεύουμε ότι υπάρχει ελαστικότητα σε περίπτωση εθνικής έκτακτης ανάγκης, ότι σε ορισμένες αναπτυσσόμενες χώρες, τα τρέχοντα ποσοστά μολύνσεων από τον ιό HIV-AIDS αποτελούν τέτοιου είδους έκτακτη ανάγκη και ότι η πνευματική ιδιοκτησία μπορεί να αρθεί, αν απαιτείται δίπλωμα ευρεσιτεχνίας για μη εμπορική χρήση δημόσιου χαρακτήρα.
<P>
Έχουμε, επομένως, σ' αυτό το σημείο, μια εποικοδομητική θέση. Είμαστε προσηλωμένοι στην προστασία της πνευματικής ιδιοκτησίας η οποία αποτελεί σημαντικό κίνητρο, αλλά πιστεύουμε επίσης ότι αυτό πρέπει να γίνει με το ισχύον νομικό πλαίσιο, με την προϋπόθεση να διασαφηνιστεί για να ληφθούν υπόψη επείγουσες καταστάσεις σχετικά με τη δημόσια υγεία.
<P>
Αν και αναφέρομαι σ' αυτή τη συζήτηση που πραγματοποιήθηκε στον ΠΟΕ, ένας μεγάλος αριθμός αναπτυσσόμενων χωρών (η Ινδία, η Βραζιλία, μια ομάδα αφρικανικών χωρών, άλλες χώρες της Λατινικής Αμερικής και της Ασίας) παρουσίασαν ένα έγγραφο που υποδεχόταν θετικά αυτή τη συζήτηση. Όπως εμείς, τόνισαν την ανάγκη να διασφαλιστεί ότι αυτή η συμφωνία δεν θέτει σε κίνδυνο τα δικαιώματα των μελών του ΠΟΕ για χάραξη και υλοποίηση υγειονομικών πολιτικών που αποσκοπούν στην προστασία της δημόσιας υγείας.
<P>
Αυτή η ομάδα χωρών τόνισε, επίσης, ότι η χρήση υποχρεωτικών αδειών αποτελούσε βασικό μέσο για την υλοποίηση αυτών των πολιτικών της δημόσιας υγείας και την ευρύτερη πρόσβαση στα φάρμακα. Τέλος, έκριναν απαραίτητο να εξεταστεί η έκταση των μεταβατικών διατάξεων για την υλοποίηση αυτής της συμφωνίας.
<P>
Όσον αφορά τις πληροφορίες μας, κανένα μέλος του ΠΟΕ δεν ζήτησε σήμερα συζήτηση για τον περιορισμό της διάρκειας των διπλωμάτων ευρεσιτεχνίας. Κάθε αμφισβήτηση αυτής της υποχρέωσης, η οποία καθορίστηκε στα 20 χρόνια, απαιτεί νέες διαπραγματεύσεις της συμφωνίας. Το ίδιο ισχύει και για την ιδέα ενός μορατόριουμ σχετικά με πιθανές εμπορικές διαμάχες που δεν επιτρέπει η υπάρχουσα συμφωνία.
<P>
Εμμένουμε, λοιπόν, στη θέση αυτή που έχουμε πάρει στο θέμα, προς ικανοποίηση, νομίζω, των περισσότερων, δηλαδή, στην αναζήτηση κατάλληλης ισορροπίας μεταξύ των συμφερόντων όσων κατέχουν διπλώματα ευρεσιτεχνίας και των ανησυχιών σχετικά με τη δημόσια υγεία. Θα συνεχίσουμε αυτή τη συζήτηση με τρόπο εποικοδομητικό. Τον Ιούλιο και τον Σεπτέμβριο, θα λάβουν χώρα και άλλες συνεδριάσεις του Συμβουλίου πνευματικής ιδιοκτησίας. Είναι, ίσως, ακόμα λίγο πρόωρο να αποφανθούμε για το περιεχόμενο των αποφάσεων που θα προκύψουν από αυτές τις συνεδριάσεις αλλά, όπως και να' χει, μπορείτε να είστε σίγουρη, αγαπητή κυρία, ότι η δέσμευση της Επιτροπής να επιζητά τη σωστή ισορροπία μεταξύ δυο στόχων - της αναγνώρισης των δικαιωμάτων των εφευρετών και της πρόσβασης στα βασικά φάρμακα - θα συνεχιστεί τους προσεχείς μήνες.

<SPEAKER ID=146 LANGUAGE="EN" NAME="Sandbζk">
Σας ευχαριστώ πολύ για την απάντησή σας, κύριε Επίτροπε, αλλά λέτε ότι οι υφιστάμενες διατάξεις επιτρέπουν μια ερμηνεία. Αυτό συνεπάγεται ότι αυτή είναι η ερμηνεία του Επιτρόπου και ότι οι διατάξεις μπορούν να ερμηνευθούν διαφορετικά. Ως εκ τούτου, θα ήθελα να ρωτήσω αν η ΕΕ θα ζητήσει σαφώς ένα μηχανισμό για να διασφαλίσει την εφαρμογή μιας ερμηνείας των TRIPs που να ευνοεί την υγειονομική περίθαλψη για τους φτωχούς, έτσι ώστε να ξέρουμε ποια θα είναι η ερμηνεία. Πιστεύει ο Επίτροπος ότι οι υφιστάμενες μεταβατικοί περίοδοι και οι άλλες διατάξεις δίνουν στις αναπτυσσόμενες χώρες επαρκή ευελιξία για να εφαρμόσουν τη συμφωνία TRIPs;
<P>
Είπατε ότι δεν πιστεύετε ότι πρέπει να προβούμε σε νέες διαπραγματεύσεις. Μπορώ να καταλάβω ότι η ΕΕ δεν θα προχωρήσει μέχρι του σημείου να πιέσει για μια εις βάθος αναθεώρηση με σκοπό τη μείωση του μήκους και του πεδίου εφαρμογής της προστασίας των ευρεσιτεχνιών στα φαρμακευτικά προϊόντα για τις αναπτυσσόμενες χώρες ή τη συνολική εξαίρεσή τους, αλλά θα ήθελα να μας εξηγήσετε περαιτέρω γιατί δεν μπορείτε να το κάνετε, καθώς θα ήταν κάτι καλό που θα μπορούσε να κάνει η ΕΕ.

<SPEAKER ID=147 LANGUAGE="FR" NAME="Lamy">
. (FR) Από αυτά τα τρία σημεία, το πρώτο αναφέρεται στην ερμηνεία της συμφωνίας για τα Δικαιώματα Πνευματικής Ιδιοκτησίας στον Τομέα του Εμπορίου. Εμείς έχουμε τη δική μας ερμηνεία. Τη θέσαμε επί τάπητος, αλλά δεν θα σταματήσουμε εκεί: θα την τοποθετήσουμε στο πλαίσιο μιας συζήτησης στο Συμβούλιο σχετικά με την πνευματική ιδιοκτησία την οποία, όπως και άλλοι, ζητήσαμε. Ανήκουμε, επομένως, σε εκείνους που πιστεύουν ότι αυτή η ισορροπία πρέπει να αποτελέσει αντικείμενο συζήτησης μεταξύ των μελών του ΠΟΕ, κατά τρόπο ώστε να μην πραγματοποιηθεί από δικαστές. Πρόκειται, λοιπόν, για την έκφραση πολιτικής βούλησης.
<P>
Το δεύτερο σημείο, το οποίο αφορά τις μεταβατικές περιόδους, δεν αποτελεί, εξ όσων γνωρίζω εγώ, αντικείμενο αιτημάτων. Εξάλλου, δεν υπάρχει ούτε διαμάχη για αυτό το θέμα, αφού - όπως ασφαλώς γνωρίζετε - αυτή η διαφορά μεταξύ Βραζιλίας και Ηνωμένων Πολιτειών - στην οποία, διευκρινίζω, η Ένωση δεν είναι διάδικος, διευθετήθηκε φιλικά την προηγούμενη εβδομάδα.
<P>
Το τρίτο και τελευταίο σημείο αφορά τις διάρκειες προστασίας. Στη συγκεκριμένη περίπτωση, θεωρούμε ότι οι ισχύουσες διάρκειες προστασίας επιφέρουν, για μια ακόμα φορά, επαρκή ισορροπία ανάμεσα στην ανάγκη διατήρησης της πνευματικής ιδιοκτησίας και τις ανάγκες της δημόσιας υγείας. Σε αυτό το σημείο, κρατάμε μια θέση που θεωρώ ενεργή. Ανήκουμε σε εκείνους που επισύρουν την προσοχή σε αυτό τον παράγοντα πρόσβασης στα φάρμακα. Υπάρχουν, βέβαια, και άλλοι, όπως τα συστήματα δημόσιας υγείας, η διαθεσιμότητα συστημάτων περίθαλψης, κλπ. Σε αυτή την υπόθεση, πιστεύω ότι αποδεικνύουμε τη θέση που ακολουθούμε γενικά, σύμφωνα με την οποία επιθυμούμε να γεφυρώσουμε με τρόπο αποδεκτό και ενεργό τις ανησυχίες των αναπτυσσόμενων χωρών και τις ανησυχίες ενός ορισμένου αριθμού χωρών οι οποίες, στον Βορρά, ενδιαφέρονται για την προστασία της πνευματικής ιδιοκτησίας.

<SPEAKER ID=148 LANGUAGE="DE" NAME="Rόbig">
Κύριε Πρόεδρε, όλοι μας γνωρίζουμε ότι μεταξύ μιας ανακάλυψης μέχρι ένα προϊόν να είναι έτοιμο για την αγορά στην ιατρική τεχνολογία μεσολαβεί πολύ μεγάλο χρονικό διάστημα, κατά κανόνα 10 έως 12 έτη. Στη συνέχεια πρέπει το προϊόν να εισαχθεί στην αγορά και εν τέλει πρέπει να μπορεί επίσης μετά από 20 έτη να μπορεί να παραχθεί από τρίτους. Για το λόγο αυτό το ζήτημα είναι εάν κανείς στην προκειμένη περίπτωση αντί να προβάλει το δίκαιο ευρεσιτεχνίας και υποχρεωτικές άδειες εκμετάλλευσης, είναι καλύτερο να έχει στη διάθεσή του κάποια αναπτυξιακή βοήθεια για αυτά τα θέματα και να καταβάλει διεθνώς προσπάθειες να διασφαλίσει ένα μεγάλο χρηματικό ποσό, ούτως ώστε εν συνεχεία με την αγορά μεγάλης ποσότητας να μπορεί να διαθέσει τα φάρμακα αντιστοίχως σε ευνοϊκές τιμές. Αλλωστε η τιμή πώλησης προκύπτει βάσει των τελών παραγωγής και χορήγησης αδείας. Με την αγορά μεγάλων ποσοτήτων οι εταιρείες θα ήταν σε θέση να προσφέρουν ευνοϊκότερες τιμές. Θα ήθελα στο σημείο αυτό να θέσω το ερώτημα εάν η Επιτροπή δεν θα μπορούσε να αναλάβει κάποια πρωτοβουλία.

<SPEAKER ID=149 LANGUAGE="FR" NAME="Lamy">
. (FR) Πρόκειται για μια πολύ καλή ερώτηση. Πράγματι, μεταξύ της αυστηρής προστασίας της πνευματικής ιδιοκτησίας, δηλαδή του συστήματος των διπλωμάτων ευρεσιτεχνίας, και των εξαιρέσεων αυτού του συστήματος - εξαιρέσεων τύπου υποχρεωτικής άδειας - υπάρχει μια ενδιάμεση ζώνη την οποία διερευνήσαμε με τη φαρμακοβιομηχανία και έναν ορισμένο αριθμό ενδιαφερομένων χωρών, η ζώνη των διαφοροποιημένων τιμών. Αυτό, για ένα φαρμακευτικό εργαστήριο που διατηρεί την ιδιοκτησία του διπλώματος ευρεσιτεχνίας του, συνίσταται σε μειώσεις ύψους 10% για κάποιες χώρες, όπως της Αφρικής για παράδειγμα, στις τιμές που εφαρμόζει στις αγορές μας.
<P>
Η διαδικασία αυτή έχει ήδη δρομολογηθεί, για την ώρα σε έκταση που θεωρούμε μικρή, και θα αποτελέσει το αντικείμενο μιας διεθνούς πρωτοβουλίας η οποία, εξάλλου, ξεκίνησε υπό την αιγίδα του Γενικού Γραμματέα των Ηνωμένων Εθνών. Πρόκειται για την ιδέα ενός κοινού ταμείου το οποίο, από τούδε, έχει χρηματοδοτηθεί από διάφορες χώρες και θα χρησιμεύσει για την αγορά χονδρικώς φαρμάκων σε χαμηλές τιμές, ρυθμίζοντας έτσι - υπό την προϋπόθεση ότι θα υπάρξει η απαραίτητη χρηματοδότηση, διαφορετικά, για την ώρα, θα παραμείνουν σε πολύ χαμηλά επίπεδα - αυτό το μέρος του προβλήματος πρόσβασης που σχετίζεται με τις τιμές.
<P>
Υπενθυμίζω ότι η τιμή του φαρμάκου είναι ένα μόνο μέρος μιας πολύ ευρύτερης προβληματικής που καλύπτει κυρίως το σύστημα περίθαλψης, το σύστημα διανομής και την ικανότητα των σχετικών πληθυσμών, κυρίως στην περίπτωση του AIDS, να παίρνουν τακτικά φάρμακα, κάτι που προϋποθέτει πολύπλοκη ιατρική εργασία. Σε γενικές γραμμές, ωστόσο, για να απαντήσω στην ερώτησή σας, ναι, η διεθνής κοινότητα προχωρεί προς αυτή την κατεύθυνση και η Ένωση θα την ακολουθήσει στο βαθμό που διαθέτει ήδη έναν ορισμένο αριθμό χρηματοδοτήσεων που προορίζονται γι' αυτό τον σκοπό.

<SPEAKER ID=150 NAME="Πρόεδρος">


<SPEAKER ID=151 NAME="John Purvis">
Ερώτηση αριθ. 32 του κ. (H-0571/01):
<P>
Θέμα: ΠΟΕ και πειράματα καλλυντικών επί ζώων Σύμφωνα με τις διατάξεις του ΠΟΕ, τα εισαγόμενα προϊόντα πρέπει να τυγχάνουν της ίδιας μεταχείρισης με τα αντίστοιχα προϊόντα εγχώριας προέλευσης. Σε προηγούμενες περιπτώσεις, η απόφαση για την επίλυση των διαφορών βασιζόταν στο τελικό προϊόν και όχι στον τρόπο με τον οποίο παρασκευάζεται το προϊόν αυτό. Ως εκ τούτου, υποστηρίχθηκε η άποψη ότι η θέσπιση απαγόρευσης της εμπορίας καλλυντικών προϊόντων, εάν αυτά έχουν δοκιμασθεί σε ζώα, θα προκαλούσε εμπορικό πόλεμο, δεδομένου ότι δεν θα λαμβάνονταν υπόψη η διεργασία για την παρασκευή του προϊόντος που αποκλείει τα πειράματα σε ζώα.
<P>
Λαμβάνοντας υπόψη το ψήφισμα που ενέκρινε το Κοινοβούλιο στις 3 Απριλίου 2001, με το οποίο ζητείται από την Κοινότητα να προχωρήσει σε μια τέτοια απαγόρευση, τι μέτρα προτίθεται να λάβει η Επιτροπή για την πρόληψη ενδεχόμενου εμπορικού πολέμου και συμφωνεί η Επιτροπή με την άποψη ότι οι διατάξεις του ΠΟΕ θα πρέπει να ερμηνευθούν κατά τρόπο ώστε, όταν θα αποφασίζεται κατά πόσο ένα προϊόν είναι παρεμφερές με τα αντίστοιχα εθνικά, να καλύπτεται και η διεργασία παρασκευής του;
<P>
Ερωτήσεις προς τον κ. Solbes
<SPEAKER ID=152 LANGUAGE="FR" NAME="Lamy">
. (FR) Η ερώτηση αφορά τις δοκιμές καλλυντικών προϊόντων στα ζώα και για την εξέταση αυτού του ζητήματος στο πλαίσιο του ΠΟΕ.
<P>
Στην Επιτροπή, συμμεριζόμαστε τον στόχο του Κοινοβουλίου για την καλύτερη προστασία των ζώων και αναγνωρίζουμε πλήρως ότι οι περιορισμοί των πειραμάτων στα ζώα θα συμβάλουν στην επίτευξή του. Από μια άλλη πλευρά, η Ένωση είναι δεσμευμένη να εγγυηθεί ένα υψηλό επίπεδο προστασίας της υγείας και να διασφαλίσει τη συμβατότητα των πολιτικών της με τις διεθνείς υποχρεώσεις της. Έτσι όμως, μια απαγόρευση διάθεσης στο εμπόριο που δεν θα στηριζόταν στα χαρακτηριστικά των προϊόντων, αλλά στη διαδικασία παρασκευής τους, θα υποχρέωνε αναμφίβολα κάποιους εμπορικούς εταίρους μας να αλλάξουν την πολιτική τους και τη νομοθεσία τους, ώστε να μπορούν να έχουν πρόσβαση στην αγορά μας. Αυτό θα μπορούσε πράγματι να προκαλέσει αντιδράσεις. Πρέπει να γνωρίζουμε ότι, σήμερα, τα πειράματα στα ζώα παραμένουν η μόνη μέθοδος, στις περισσότερες χώρες, για την εκτίμηση της ασφάλειας των προϊόντων που διατίθενται στο εμπόριο και, κυρίως, των καλλυντικών.
<P>
Σε ό,τι μας αφορά, παραμένουμε πεπεισμένοι ότι υπάρχουν και άλλες μέθοδοι εκτός από την απαγόρευση της διάθεσης στο εμπόριο - που είναι η θέση του Κοινοβουλίου - για να τεθεί τέλος στις δοκιμές τελικών προϊόντων και των καλλυντικών συστατικών τους στα ζώα. Αυτό είναι το νόημα της πρότασης που είχε υποβάλει η Επιτροπή για απαγόρευση των δοκιμών στα ζώα στο εσωτερικό της Ένωσης. Αυτό που πράγματι, κατά την γνώμη μας, ενδέχεται να συμβάλει κατά πολύ στην ευημερία των ζώων είναι η διεθνής αποδοχή των μεθόδων υποκατάστατων δοκιμών. Για να σημειωθεί πρόοδος προς αυτή την κατεύθυνση, έχουμε δεσμευτεί να προωθήσουμε τη χρήση των δοκιμών in vitro για τα καλλυντικά, σε διεθνές επίπεδο και κυρίως στους κόλπους του ΟΟΣΑ.
<P>
Κύριε Purvis, για να απαντήσουμε με σαφήνεια στο ερώτημα σας, θεωρούμε ότι υπάρχει μεγάλη πιθανότητα να αμφισβητήσει ο ΠΟΕ την απαγόρευση διάθεσης στο εμπόριο, αν αυτή τεθεί σε ισχύ. Πολλά ζητήματα πρέπει να εξεταστούν σ' αυτή την υπόθεση: η μη δικαιοδοσία και ο αναλογικός καταμερισμός αυτού του μέτρου και πολλών άλλων.
<P>
Σχετικά με το ζήτημα των παρόμοιων προϊόντων, οι εξεταστικές επιτροπές της GATT υποστήριξαν ότι ο προσδιορισμός του κριτηρίου ταυτότητας δυο προϊόντων μπορεί να βασίζεται μόνο στα χαρακτηριστικά του τελικού προϊόντος και όχι στον τρόπο παραγωγής. Με άλλα λόγια, οι μέθοδοι παραγωγής και οι διαδικασίες δεν μπορούν να ληφθούν υπόψη όταν αποφασίζουμε για το ζήτημα της ταυτότητας ενός προϊόντος.
<P>
Θεωρούμε, επομένως, ότι η άμυνα κατά μιας επίθεσης σχετικά με την ταυτότητα των προϊόντων έχει λίγες, αν όχι ελάχιστες, πιθανότητες επιτυχίας στον Παγκόσμιο Οργανισμό του Εμπορίου. Αυτός είναι, εξάλλου, ο λόγος για τον οποίο έχουμε επανειλημμένα επιστήσει την προσοχή του Κοινοβουλίου στον κίνδυνο που θα υπήρχε αν ακολουθούσαμε αυτήν την κατεύθυνση από την άποψη της τήρησης των διεθνών υποχρεώσεών μας, υποχρεώσεων που θα πρέπει, και αυτές κατά την γνώμη μας, να αποτελέσουν μέλημα του Κοινοβουλίου.
<P>
Επομένως, η πρότασή μας για προστασία των ζώων πρέπει να εκτιμηθεί σε αυτή την προοπτική: προστασία της ευημερίας των ζώων, εγγύηση για ένα υψηλό επίπεδο προστασίας της υγείας και αποφυγή μιας νομικής διαμάχης που, αναμφισβήτητα, θα έβλαπτε όλον τον κόσμο.
<P>
Θεωρούμε ότι αυτή η κατάσταση - κανόνες δηλαδή που επιτρέπουν τη στήριξη των μέτρων στις διαδικασίες παραγωγής μόνο σε αυστηρώς περιορισμένα όρια -, δεν είναι προφανώς από τις πιο ικανοποιητικές. Αυτό ισχύει για την ισχύουσα νομοθεσία του ΠΟΕ. Είναι ο λόγος για τον οποίο επιθυμούμε να μπορέσουμε να συμπεριλάβουμε αυτά τα ζητήματα στην ημερήσια διάταξη του επόμενου κύκλου διαπραγματεύσεων του ΠΟΕ. Αν η ισχύουσα νομοθεσία μπορεί να τροποποιηθεί - και επιθυμούμε να διασαφηνιστεί προς αυτή την κατεύθυνση -, τόσο το καλύτερο. Ως έχουν σήμερα τα κείμενα, διατρέχουμε τον κίνδυνο νομικής διαμάχης.

<SPEAKER ID=153 NAME="Purvis">
Από αυτά που λέτε καταλαβαίνω πως είναι πολύ απίθανο να επιτευχθεί οποιαδήποτε συμφωνία. Μόλις πριν από ένα ή δύο μήνες ο αμερικανός πρέσβης στην ΕΕ δήλωσε ότι ο τομέας των καλλυντικών προϊόντων θα μπορούσε να αποτελέσει τη βάση μίας από τις μεγαλύτερες εμπορικές διαφωνίες που αν δεν λυνόταν, θα επισκίαζε τις μπανάνες και όλα τα υπόλοιπα.
<P>
Έτσι, θεωρώ πως μας λέτε ότι ακολουθούμε ένα μονοπάτι που μπορεί να μας οδηγήσει σχεδόν στην καταστροφή. Έχετε επιχειρήσει να ποσοτικοποιήσετε την πιθανότητα αντιποίνων κατά της ευρωπαϊκής βιομηχανίας εκ μέρους άλλων ζημιωθέντων, και τι θα σήμαινε αυτό από άποψη χαμένων θέσεων εργασίας στην Ευρώπη;

<SPEAKER ID=154 LANGUAGE="FR" NAME="Lamy">
. (FR) Κύριε Purvis, η δουλειά μου συνίσταται στη διεκπεραίωση των εμπορικών διαφορών που ανακύπτουν και όσο καλύτερα την κάνω, τόσο περισσότερο τις αποφεύγουμε. Επομένως, θεωρώ ότι η αποστολή μου, κυρίως απέναντι στο Συμβούλιο και το Κοινοβούλιο, είναι να είμαι απόλυτα σαφής από τη στιγμή που, με μια απόφαση του Συμβουλίου ή του Κοινοβουλίου, διατρέχουμε τον κίνδυνο να χάσουμε σε μια υπόθεση. Πιστεύω ότι και εσείς ο ίδιος έχετε καταλάβει καλά ποιος ήταν αυτός ο κίνδυνος. Η απόδειξη, εξάλλου, είναι ότι τώρα αναρωτιόμαστε για τις επιπτώσεις που θα έχουν όλα αυτά από άποψη κυρώσεων.
<P>
Δεν μπορώ να πω τι συμβαίνει, διότι για να επιβληθεί κάποια κύρωση κατά της Ευρωπαϊκής Ένωσης, πρέπει να συσταθεί εξεταστική επιτροπή, πρέπει να χάσουμε και πρέπει, στη συνέχεια, να αξιολογηθεί το ύψος των κυρώσεων. Γενικά, το ύψος των κυρώσεων αξιολογείται με αναφορά στον όγκο του εμπορίου που επηρεάζεται. Σε αυτή την υποθετική περίπτωση, την περίπτωση δηλαδή όπου αυτή η πρόταση θα κατέληγε να γίνει πρόταση της Ένωσης, κάτι που δεν έχει συμβεί ακόμα, στην περίπτωση που θα προσεβάλλετο και που θα χάναμε, θα έπρεπε να αξιολογήσουμε τον όγκο του εν λόγω εμπορίου και, τότε, θα παίρναμε μια ιδέα για το σύστημα των κυρώσεων.
<P>
Για να έχετε ολοκληρωμένη πληροφόρηση, υπενθυμίζω ότι, στη συγκεκριμένη περίπτωση, οι κυρώσεις δεν αφορούν αναγκαστικά και γενικότερα τις βιομηχανίες που βρίσκονται στο επίκεντρο του προβλήματος. Αφορούν άλλες, αφού οι κυρώσεις είναι στην επιλογή της πλευράς που θα κερδίσει την υπόθεση στον ΠΟΕ.

<SPEAKER ID=155 LANGUAGE="FI" NAME="Kauppi">
Κύριε Πρόεδρε, είναι πάρα πολύ θετικό που ακούμε ότι ο κ. Επίτροπος δεν φοβάται τον εμπορικό πόλεμο, αλλά αντιμετωπίζει πολύ θετικά τη σκέψη ότι αυτού του είδους οι σημαντικοί πολιτικοί στόχοι, τους οποίους έχει θέσει το Ευρωπαϊκό Κοινοβούλιο, όπως, επί παραδείγματι, η απαγόρευση της εμπορίας καλλυντικών προϊόντων που έχουν δοκιμασθεί σε ζώα, αποτελούν πολιτικές αποφάσεις· δεν πρόκειται για προστατευτισμό και, με το σκεπτικό αυτό, είναι σημαντικό οι εκπρόσωποί μας να υπερασπίζονται τα θέματα αυτά στον διεθνή στίβο. Εσείς ο ίδιος αναφέρατε ήδη τη δυνατότητα ότι, στον επόμενο γύρο του ΠΟΕ, θα μπορούσαμε να θέσουμε το ερώτημα εάν εφεξής θα μπορεί να λαμβάνεται περισσότερο υπόψη στα εμπορικά αυτά ζητήματα η διεργασία παρασκευής του προϊόντος και όχι, απλώς και μόνον, το τελικό προϊόν. Έχουν γίνει συζητήσεις επί του θέματος; Μήπως μπορείτε να μας διευκρινίσετε λίγο περισσότερο την αναφορά σας αυτή; Εσείς πιστεύετε πως υπάρχει αυτή η δυνατότητα;

<SPEAKER ID=156 LANGUAGE="FR" NAME="Lamy">
. (FR) Σχετικά με το πρώτο σημείο της ερώτησής σας, κυρία, φέρω βέβαια την ευθύνη της εφαρμογής των πολιτικών που αποφάσισε η Ένωση, συμπεριλαμβανομένου του τομέα της εξωτερικής πολιτικής. Είναι καθήκον μου, και πιστεύω ότι το κάνω ανοικτά, να εξηγώ ότι, από τη στιγμή που μια πολιτική απόφαση της Ένωσης έρχεται σε αντίθεση με τις διεθνείς μας υποχρεώσεις, όπως στην προκειμένη περίπτωση, πρέπει εκείνοι που λαμβάνουν μια τέτοια απόφαση να γνωρίζουν τον κίνδυνο που αναλαμβάνουν. Αν θέλετε να αναλάβετε αυτόν τον κίνδυνο, κάντε το. Θα το διευθετήσω. Εντούτοις, θεωρώ ότι υπάρχουν πιο έξυπνα μέσα, λιγότερα παρακινδυνευμένα, για τη ρύθμιση αυτού του προβλήματος.
<P>
Μπορούμε, μεταξύ άλλων, να στραφούμε σε μια ενδιάμεση λύση, κάτι μεταξύ της δικής μας πρότασης, δηλαδή της απαγόρευσης των δοκιμών, και της δικής σας θέσης, δηλαδή της απαγόρευσης της διάθεσης στο εμπόριο, της υποχρέωσης σήμανσης. Όσον αφορά τη νομοθεσία του διεθνούς εμπορίου, οι υποχρεώσεις αυτές είναι λιγότερο παρακινδυνευμένες από την απαγόρευση της διάθεσης στο εμπόριο. Αν μπορούσαμε να βαδίσουμε προς αυτήν την κατεύθυνση, εκεί που η δική σας άποψη συναντά τη δική μας, κατά τη γνώμη μου, δεν θα εξαπολύαμε άχρηστους πολέμους.
<P>
Δεύτερον, σχετικά με την ελπίδα που τρέφουμε να αποσαφηνιστούν ορισμένοι κανόνες του ΠΟΕ, για να μπορέσει η Ένωση να βαδίσει προς την κατεύθυνση που επιθυμεί και που αφορά, για παράδειγμα, τις μεθόδους παραγωγής. Επιθυμούμε να βαδίσουμε προς αυτή την κατεύθυνση: προς το παρόν, είμαστε λίγο απομονωμένοι. Ένας από τους λόγους για αυτό είναι ότι, απέναντί μας, έχουμε έναν ορισμένο αριθμό αναπτυσσόμενων χωρών που θεωρούν ότι η προσφυγή σε αυτές τις μεθόδους παραγωγής μπορεί να μοιάζει με μέτρα προστατευτισμού. Μας χρειάζονται, επομένως, πολύ καλά επιχειρήματα για να αποδείξουμε ότι δεν πρόκειται για υπόθεση προστασίας, αλλά συλλογικής προτίμησης και ότι ο καθένας μας έχει το δικό του επίπεδο δεοντολογίας. Στην Ευρωπαϊκή Ένωση, η ευημερία των ζώων αποτελεί μέρος της δεοντολογίας μας, κάτι που δεν συμβαίνει απαραίτητα αλλού, και το αντιλαμβανόμαστε σε συνάρτηση με τις διαφορές στην ανάπτυξη.
<P>
Αυτή είναι η θέση μας. Θα κάνουμε ό,τι είναι δυνατό για να συμπεριληφθεί αυτή η άποψη στην ημερήσια διάταξη του νέου κύκλου διαπραγματεύσεων, ώστε να συμβάλει στην πρόοδό του. Δεν θα σας κρύψω ότι, προς το παρόν, η θέση αυτή δεν υιοθετείται σε άλλα μέρη του κόσμου.

<SPEAKER ID=157 LANGUAGE="DE" NAME="Schierhuber">
Κύριε Πρόεδρε, με μεγάλη μου ικανοποίηση πληροφορήθηκα ότι ο Επίτροπος Lamy εννοεί ότι κατά τις επόμενες διαπραγματεύσεις του ΠΟΕ πρέπει επίσης να ληφθούν υπόψη οι διαδικασίες παραγωγής και σήμανσης. Το ερώτημα μου προς εσάς, κύριε Επίτροπε, είναι το εξής: είστε έτοιμος να ακολουθήσετε όντως αυτή την πορεία, ούτως ώστε και οι εισαγωγές από τρίτες χώρες να υπόκεινται στα κριτήρια εκείνα, τα οποία θεωρούμε σε ευρωπαϊκό επίπεδο ως βάση της παραγωγής μας, ανεξάρτητα από το εάν αφορά τη γεωργία ή οτιδήποτε άλλο; Είστε έτοιμος να προβείτε όντως χάριν της δημόσιας υγείας - περί αυτής πρόκειται εν τέλει - σε αυτά τα βήματα ενάντια στην αντίσταση που υπάρχει στο γύρο του ΠΟΕ;

<SPEAKER ID=158 LANGUAGE="FR" NAME="Lamy">
. (FR) Βεβαιότατα, κυρία Schierhuber, είμαι έτοιμος για όλα αυτά αφού, για άλλη μια φορά, μέρος της εμπορικής πολιτικής της Ένωσης συνίσταται στην εφαρμογή στο εξωτερικό της εμπόριο του συστήματος συλλογικής προτίμησης, το οποίο εφαρμόζουμε στο εσωτερικό. Αν το δούμε έτσι, είναι αρκετά απλό. Μερικές φορές, είναι λίγο πιο περίπλοκο, όπως, για παράδειγμα, έδειξε η εξεταστική επιτροπή για το βόειο κρέας με ορμόνες, όπου χάσαμε: όπως απαγορεύουμε το βόειο κρέας με ορμόνες στο εσωτερικό της Ένωσης, απαγορεύσαμε και την εισαγωγή του, κάτω από τέτοιες συνθήκες όμως, ώστε αυτή η απαγόρευση δεν κρίθηκε σύμφωνη με τη διεθνή νομοθεσία.
<P>
Σε γενικές γραμμές, οι αρχές που εφαρμόζονται, είναι οι αρχές της απαγόρευσης των διακρίσεων, της επεξεργασίας και της αναλογικότητας. Αυτές οι αρχές ευχόμαστε να ληφθούν υπόψη στην ημερήσια διάταξη για το περιβάλλον του νέου κύκλου διαπραγματεύσεων και, κυρίως, ό,τι αφορά την αρχή της προφύλαξης. Δεν το έχουμε καταφέρει ακόμα, μέχρι σήμερα. Παραμονεύουν κίνδυνοι σε ό,τι κάνουμε στο εσωτερικό της Ένωσης - ίσως για έναν ορισμένο αριθμό περιπτώσεων - σχετικά με τις υφιστάμενες νομοθεσίες που θεωρούνται υπερβολικές. Πρέπει, επομένως, από τη μια να προσαρμόσουμε την εσωτερική συμπεριφορά μας και, από την άλλη, να προσαρμόσουμε τη διεθνή νομοθεσία στις προτιμήσεις μας, κάτι που είναι εφικτό μόνο στο βαθμό όπου άλλοι, εκτός από εμας, συμφωνούν με την αλλαγή αυτής της διεθνούς νομοθεσίας, της οποίας δεν είμαστε εμείς οι κυρίαρχοι. Όπως δεν έχουμε καμία ιδιαίτερη μονόπλευρη τάση, θα πρέπει να αλλάξουμε ορισμένα σημεία της νομοθεσίας ή, τουλάχιστον, να διασαφηνίσουμε αυτά τα θέματα.
<P>
Έτσι έχει η παρούσα κατάσταση. Γνωρίζουμε τις ανησυχίες σας στον τομέα αυτό. Τις στηρίζουμε, κυρίως από άποψη δεοντολογίας. Δεν μπορώ να κρύψω ότι, υπό τις παρούσες συνθήκες, ένας ορισμένος αριθμός σχεδίων σας θα δημιουργήσει σοβαρά προβλήματα σε ό,τι αφορά τον ΠΟΕ.

<SPEAKER ID=159 NAME="Πρόεδρος">


<SPEAKER ID=160 NAME="Μιχαήλ Παπαγιαννάκη">
Ερώτηση αριθ. 33 του κ. (H-0565/01):
<P>
Θέμα: Ελληνικό πρόγραμμα σταθερότητας και ανάπτυξης Με τις διαρκώς επιδεινούμενες προβλέψεις για την τρέχουσα οικονομική κατάσταση των χωρών της ΕΕ είναι φυσικό τα κράτη μέλη να αναθεωρούν τους στόχους που παρουσίασαν στα προγράμματα σταθερότητας και ανάπτυξης. Έχει η ελληνική κυβέρνηση δώσει στοιχεία για τις τρέχουσες εκτιμήσεις της ως προς την εξέλιξη της οικονομίας της και σε ποιο βαθμό διαφέρουν οι εκτιμήσεις αυτές σε σχέση με τους ιδιαίτερα φιλόδοξους στόχους οικονομικής ανάπτυξης της τάξεως του 5%­5,5%; Το ΔΝΤ, επί παραδείγματι, εκτιμά ότι ο πληθωρισμός το 2001 θα φθάσει στην Ελλάδα το 3,4%, ενώ θεωρεί ότι δεν ανταποκρίνεται στις πραγματικές δυνατότητες της οικονομίας η εκτίμηση ότι η ανάπτυξη από φέτος θα προσλάβει ρυθμούς 5%5,5%. Εξάλλου, σύμφωνα με τις δηλώσεις του Επιτρόπου Σόλμπες, μία οικονομική ανάπτυξη της τάξης του 3% στις χώρες της Ευρωζώνης είναι πολύ υψηλή. Ποιες επιπτώσεις θεωρεί η Επιτροπή ότι μπορεί να έχει η μη επίτευξη αυτών των στόχων στην απασχόληση και την δημοσιοοικονομική ισορροπία στην Ελλάδα;

<SPEAKER ID=161 LANGUAGE="ES" NAME="Solbes">
. (ES) Σύμφωνα με τις εαρινές οικονομικές προβλέψεις που παρουσίασε η Επιτροπή, το Ακαθάριστο Εγχώριο Προϊόν στην Ελλάδα θα αυξανόταν κατά 4,4% το 2001 και ο μέσος πληθωρισμός λόγω της μείωσης της ιδιωτικής κατανάλωσης θα έπεφτε ελαφρά στο 2,8% κατά μέσον όρο, έναντι του 3% το 2000. Στο πλαίσιο αυτό, οι ισολογισμοί της δημόσιας διοίκησης θα έφθαναν σε ισορροπία το 2001, η κατάσταση της αγοράς εργασίας θα βελτιωνόταν και ο δείκτης ανεργίας θα μειωνόταν για δεύτερο συνεχές έτος, μέχρι να φθάσει το 10,3% το 2001.
<P>
Όσον αφορά την πραγματική αύξηση της παραγωγής, η πρόβλεψη της Επιτροπής είναι ελαφρά χαμηλότερη από αυτή που παρουσίασαν οι ελληνικές αρχές στα τέλη του 2000 και αντανακλάται στο πρόγραμμα σταθερότητας, που πραγματοποιήθηκε την άνοιξη του 2001.
<P>
Οι προβλέψεις της Επιτροπής λαμβάνουν υπόψη την επιδείνωση της παγκόσμιας ζήτησης που παρατηρήθηκε τους πρώτους μήνες του χρόνου και, γι' αυτό, είναι διαφορετικές από αυτές των ελληνικών αρχών.
<P>
Ωστόσο, αντίθετα απ' ό,τι θα μπορούσε να περιμένει κανείς, οι μακροοικονομικές προβλέψεις του προγράμματος σταθερότητας της Επιτροπής είναι χειρότερες από τις ελληνικές. Δεν υπάρχουν, μέχρι στιγμής, λόγοι για να θεωρήσουμε ότι οι μεσοπρόθεσμες προοπτικές του προγράμματος σταθερότητας έχουν χάσει την ισχύ τους.
<P>
Εμείς, ως Επιτροπή, θα αρχίσουμε σύντομα τις εργασίες ενόψει των φθινοπωρινών προβλέψεων και για την ώρα δεν θα συμπεριλάβουμε σημαντικές διορθώσεις στην περίπτωση της Ελλάδας.
<P>
Σύμφωνα με την πρόσφατη ανακοίνωση των ελληνικών αρχών, ενόψει της νέας λιγότερο ευνοϊκής διεθνούς κατάστασης, οι εθνικές προβλέψεις θα προσαρμοστούν περισσότερο στις εαρινές προβλέψεις της Επιτροπής. Πάντως, στην επικαιροποίηση 2001 του προγράμματος σταθερότητας που πρέπει να παρουσιαστεί πριν από τα τέλη του χρόνου, οι ελληνικές αρχές θα φροντίσουν για την αναγκαία προσαρμογή στις μεσοπρόθεσμες μακροοικονομικές υποθέσεις και για την αξιολόγηση των επιπτώσεων στα δημόσια οικονομικά. Με λίγα λόγια: η οικονομική κατάσταση δεν είναι πολύ ευνοϊκή, αλλά αφού αυτή η αξιολόγηση ταιριάζει ακόμα με ό,τι έχει προβλεφθεί στο πρόγραμμα σταθερότητας και στην επικαιροποίηση του 2001, πιστεύουμε ότι δεν τίθενται τα προβλήματα που εσείς, κυρίες και κύριοι, αναφέρετε.

<SPEAKER ID=162 NAME="Παπαγιαννάκης">
Κύριε Επίτροπε, ευχαριστώ. Θα ήθελα απλώς να διορθώσω την τελευταία σας διαπίστωση: δεν προβλέπω εγώ καμία επιδείνωση της κατάστασης και, θα ήθελα να πω, ούτε την εύχομαι. Απλώς ανησυχώ λιγάκι με τα δεδομένα που βλέπω. Λέτε ότι θα υπάρξει αναθεώρηση προς το τέλος του χρόνου. Ήδη όμως όλη η οικονομική πολιτική της χώρας μας φτιάχνεται με την υπόθεση ότι θα υπάρχει μεγάλο πλεόνασμα στον προϋπολογισμό και όχι, όπως είπατε, ισορροπία, και ότι θα μειωθεί η ανεργία, ενώ σε όλα τα στατιστικά στοιχεία που έχουμε από την Ένωση δεν υπάρχει καμία απολύτως στατιστική για την Ελλάδα. Δεν έχετε κανένα επίσημο δεδομένο. Εμείς τουλάχιστον που διαβάζουμε τις στατιστικές δεν είχαμε. Εάν έχετε εσείς κάποιες άλλες στατιστικές, ενδεχομένως να είναι διαφορετικά τα πράγματα.
<P>
Μα αυτήν την έννοια σας ρώτησα. Και η ερώτησή μου δεν αφορά μόνο την Ελλάδα, αφορά όλες τις χώρες της Ευρωπαϊκής Ένωσης και για αυτό θα ήθελα να μου πείτε κάτι παραπάνω για τα δημόσια οικονομικά και την πορεία της ανεργίας. Νομίζω ότι η αναθεώρηση θα έπρεπε να είχε ήδη αρχίσει.

<SPEAKER ID=163 LANGUAGE="ES" NAME="Solbes">
. (ES) Θα προσπαθήσω να σας δώσω μια απάντηση σ' αυτό το δεύτερο σημείο. Όπως είπα και πριν - και η περίπτωση της Ελλάδας μπορεί να χρησιμεύσει ως παράδειγμα για τα υπόλοιπα κράτη μέλη - οι συμφωνίες σταθερότητας βασίζονται στους αριθμούς των ίδιων των χωρών. Είναι αλήθεια ότι οι προβλέψεις της Επιτροπής σε ορισμένες περιπτώσεις δίνουν υψηλότερους αριθμούς και σε άλλες περιπτώσεις χαμηλότερους από αυτούς των συμφωνιών. Αλλά αφήνοντας στην άκρη αυτά που λένε οι συμφωνίες σταθερότητας, που είναι, ωστόσο, βασικές για να γνωρίσουμε την εξέλιξη των δημόσιων οικονομικών, μπορούμε να διαβεβαιώσουμε ήδη ότι οι προβλέψεις μας για μια αύξηση κατά 2,8% αντιπροσωπεύουν σήμερα μια υπερβολικά αισιόδοξη στάση και ότι πιστεύουμε πως τα τωρινά ποσοστά αύξησης θα βρίσκονται πολύ πιο κοντά στην ενδεχόμενη αύξηση της Ένωσης, που βρίσκεται γύρω στο 2,5%.
<P>
Ωστόσο, ακόμα και με αυτή την αύξηση που πλησιάζει το 2,5% - λίγο πιο πάνω λίγο πιο κάτω - πιστεύουμε ότι θα συνεχιστεί να δημιουργείται απασχόληση στην Ένωση και, μέχρι στιγμής, δεν έχουμε παρατηρήσει καμιά ουσιαστική πτώση στην εξέλιξη της απασχόλησης ούτε αύξηση της ανεργίας. Η ανεργία μειώνεται συνεχώς. Γι' αυτό, μέχρι στιγμής συνεχίζουμε να είμαστε σχετικά αισιόδοξοι όσον αφορά την εξέλιξη σ' αυτό το πεδίο.
<P>
Όσον αφορά το θέμα των δημόσιων οικονομικών είναι αλήθεια ότι η λιγότερο ευνοϊκή οικονομική εξέλιξη μπορεί να έχει κάποια επίπτωση. Η Επιτροπή προβλέποντας αυτή την κατάσταση παρουσίασε ήδη στο Συμβούλιο τη θέση της σχετικά με τα δημόσια οικονομικά, επισημαίνοντας ότι, κατά τη γνώμη μας, θα έπρεπε να επιτραπεί να διαδραματίσουν οι αυτόματοι σταθεροποιητές πλήρως το ρόλο τους σε εκείνες τις χώρες που έχουν εξισορροπήσει αρκετά σχετικά με τα δημόσια οικονομικά και σε εκείνες που έχουν δημόσιο χρέος που πλησιάζει το 60%.
<P>
Στην προκειμένη περίπτωση, στις χώρες που δεν θα έπρεπε να επιτραπεί να ασκούν οι αυτόματοι σταθεροποιητές πλήρως τη λειτουργία τους θα έπρεπε να συμπεριληφθούν οι τέσσερις χώρες που έχουν έλλειμμα πάνω από το 1% και οι τρεις που έχουν χρέος που πλησιάζει το 100%. Η Ιταλία συμπεριλαμβάνεται και στις δύο ομάδες. Οι υπόλοιπες χώρες είναι η Γερμανία, η Γαλλία και η Πορτογαλία στην περίπτωση του ελλείμματος και η Ελλάδα και το Βέλγιο στην περίπτωση του χρέους.

<SPEAKER ID=164 NAME="Πρόεδρος">


<SPEAKER ID=165 NAME="Bernd Posselt">
Ερώτηση αριθ. 34 του κ. (H-0578/01):
<P>
Θέμα: Το ευρώ στην πρώην Γιουγκοσλαβία Σε ποιο βαθμό έχει ασχοληθεί η Επιτροπή με το ζήτημα της καθιέρωσης του ευρώ στη Βοσνία-Ερζεγοβίνη, στο Κοσσυφοπέδιο και στο Μαυροβούνιο, όπου επί του παρόντος το ισχύον νόμισμα είναι το γερμανικό μάρκο, και πως εκτιμά την εξέλιξη αυτή;

<SPEAKER ID=166 LANGUAGE="ES" NAME="Solbes">
. (ES) Κύριε Πρόεδρε, θα προσπαθήσω να απαντήσω στον κ. Posselt λεπτομερώς. Καταρχάς, σας επισημαίνω ότι η Επιτροπή δεν είναι υπεύθυνη για την εισαγωγή των κερμάτων και των χαρτονομισμάτων. Όπως ξέρει και ο ίδιος, τα χαρτονομίσματα είναι ευθύνη της Κεντρικής Τράπεζας και του συστήματος κεντρικών τραπεζών και, όσον αφορά τα κέρματα, υπεύθυνες είναι οι αρχές της κάθε χώρας. Ωστόσο, όσον αφορά τη διαδικασία μετάβασης στο ευρώ πρέπει να διακρίνουμε ανάμεσα στις δραστηριότητες μέσα στη ζώνη του ευρώ και σ' αυτές έξω από αυτήν. Μέσα στη ζώνη του ευρώ είναι οι κεντρικές τράπεζες και τα νομισματοκοπεία, ή τα υπουργεία οικονομικών αυτά που αποφασίζουν τα σχέδια συναλλαγματικής μετατροπής. Εκτός της ζώνης του ευρώ θεωρείται βασικά ως μια εμπορική δραστηριότητα και αφήνεται στο παιχνίδι της αγοράς. Αυτό σημαίνει, λοιπόν, ότι οι εθνικές τράπεζες δεν είναι αναμεμιγμένες στα υπάρχοντα μέσα διανομής και διαχείρισης του νέου νομίσματος ή επαναπατρισμού του παλιού νομίσματος και θα πρέπει να διατηρήσουν τα συστήματα που παραδοσιακά έχουν χρησιμοποιηθεί για τέτοιου είδους εγχειρήματα.
<P>
Ωστόσο, είναι αλήθεια ότι υπάρχει μια ανησυχία στην Ευρωπαϊκή Κεντρική Τράπεζα και σε κάποιες εθνικές τράπεζες, ιδιαίτερα στη γερμανική Κεντρική Τράπεζα, ως συνέπεια της τεράστιας ποσότητας σε γερμανικά μάρκα που υπάρχει στο εξωτερικό για να αρχίσει κάποια δράση που να επιτρέπει τη στήριξη αυτής της κατάστασης συναλλαγματικής μετατροπής στις χώρες που βρίσκονται έξω από τη ζώνη του ευρώ. Γι' αυτό, η Ευρωπαϊκή Κεντρική Τράπεζα, στις 14 του περασμένου Δεκεμβρίου, πήρε την απόφαση να επιτρέψει τον προεφοδιασμό ή τον ανεφοδιασμό με ευρώ εκείνων των οικονομικών υποκαταστημάτων ή θυγατρικών των ευρωπαϊκών τραπεζών σε χώρες που βρίσκονται εκτός της ζώνης του ευρώ. Προφανώς, αν η Κεντρική Τράπεζα εργάζεται για να γίνει δυνατός ο ανεφοδιασμός, σημαίνει ότι έγινε το πρώτο βήμα για να μπορέσουν αυτού του είδους οι οικονομικοί φορείς να προχωρήσουν στην τελική διαδικασία αλλαγής νομίσματος.
<P>
Στην πρώην Γιουγκοσλαβία υπάρχουν τρεις διαφορετικές περιπτώσεις: η Βοσνία Ερζεγοβίνη, το Κοσσυφοπέδιο και το Μαυροβούνιο. Στην περίπτωση της Βοσνίας Ερζεγοβίνης, μιλάμε για currency board με το εθνικό νόμισμα να είναι συνδεδεμένο με το μάρκο με συναλλαγματική ισοτιμία ένα προς ένα. Είναι αλήθεια, ωστόσο, ότι αυτό το νόμισμα είναι της Βοσνίας Ερζεγοβίνης και δεν θα υποστεί καμιά αλλαγή. Δεν θα έχει πια σχέση με το μάρκο αλλά στενή σχέση με το ευρώ και θα είναι σχεδόν το μισό του ευρώ που είναι η ίδια σχέση μάρκου-ευρώ. Όσον αφορά το Κοσσυφοπέδιο, μιλάμε για μια σημαντική παρουσία του φυσικού νομίσματος. Είναι μια οικονομία όπου η κυκλοφορία του νομίσματος βασίζεται σε χαρτονομίσματα που φυσιολογικά δεν είναι από τη ζώνη και ιδιαίτερα από τη ζώνη του μάρκου. Το γιουγκοσλαβικό δηνάριο συνεχίζει να κατέχει θέση νόμιμου νομίσματος αλλά είναι αλήθεια ότι κυκλοφορεί και το μάρκο και αναγνωρίστηκε ως νόμισμα που μπορεί να κυκλοφορήσει και προφανώς η κυκλοφορία του ευρώ δεν θα μεταβάλλει αυτή την κατάσταση. Υπάρχει ένα ειδικό πρόβλημα που έγκειται στο πώς αυτά τα μάρκα που κυκλοφορούν θα μετατραπούν σε κέρματα και χαρτονομίσματα ευρώ. Σύμφωνα με πληροφορίες που έχω, η γερμανική Κεντρική Τράπεζα που έλαβε γνώση αυτής της δραστηριότητας σκέφτεται ποια είναι η λύση που πρέπει να υιοθετηθεί για αυτού του είδους τις καταστάσεις. Το πρόβλημα του Μαυροβούνιου είναι φανερό. Το Νοέμβριο του 1999 αποφάσισε να υιοθετήσει μονόπλευρα ένα σύστημα διπλού νομίσματος ανάμεσα στο μάρκο και ένα παράλληλο νόμισμα· την 1η Δεκεμβρίου, η κυβέρνηση του Μαυροβούνιου δήλωσε νόμιμα το μάρκο ως μοναδικό νόμισμα στην επικράτεια της δημοκρατίας και όπως και στο Κοσσυφοπέδιο, η Επιτροπή δεν έχει καμιά δικαιοδοσία δράσης και, κατά τη γνώμη μας, η γερμανική Κεντρική Τράπεζα της ομοσπονδιακής δημοκρατίας είναι που πρέπει να πάρει τις κατάλληλες αποφάσεις και να κάνει άλλα διαφορετικά εγχειρήματα από αυτά του προεφοδιασμού που, όπως είπα και πριν, θα γίνει σε υποκαταστήματα ή θυγατρικές των ευρωπαϊκών τραπεζών που εργάζονται σ' αυτή την περιοχή.

<SPEAKER ID=167 LANGUAGE="DE" NAME="Posselt">
Κύριε Επίτροπε, ευχαριστώ πολύ για την πολύ καλή και λεπτομερή σας απάντηση. Θα ήθελα μόνο να θέσω μια παρενθετική ερώτηση. Σήμερα κυρίως υπήρξαν μεγάλες ανταποκρίσεις στον γερμανικό Τύπο, σύμφωνα με τις οποίες οι υποψήφιες για ένταξη χώρες σχεδιάζουν τάχα να παρακάμψουν τα κριτήρια του ευρώ, υιοθετώντας τρόπον τινά μονομερώς το ευρώ. Προσωπικά μετά από αυτό που δηλώσατε μου φαίνεται κάπως απίθανο, ωστόσο θα ήθελα παρ' όλα αυτά να ερωτήσω, εάν υφίστανται όντως τέτοιες σκέψεις και εάν η Επιτροπή πραγματεύτηκε το εν λόγω θέμα με τις υποψήφιες για ένταξη χώρες.

<SPEAKER ID=168 LANGUAGE="ES" NAME="Solbes">
. (ES) Κύριε Πρόεδρε, αυτό είναι ένα θέμα που συζητιέται πολύ και τόσο για την Κεντρική Τράπεζα όσο και για την Επιτροπή και το Συμβούλιο η θέση είναι ξεκάθαρη: η συμμετοχή στο ευρώ προϋποθέτει την εκπλήρωση των συνθηκών της Συνθήκης του Μάαστριχτ. Αυτό προϋποθέτει, βασικά, να διατηρηθεί μια περίοδος σταθερότητας της συναλλαγματικής ισοτιμίας για δύο σχεδόν χρόνια όχι από οποιαδήποτε στιγμή αλλά λογικά από τη στιγμή που γίνονται μέλη της Ευρωπαϊκής Ένωσης και, σύμφωνα με την ερμηνεία που έδωσε το Συμβούλιο Υπουργών, να αποτελούν μέρος του μηχανισμού συναλλαγματικών ισοτιμιών του συστήματος κατά τη διάρκεια των δύο χρόνων.
<P>
Ορισμένες χώρες έθεσαν τη δυσκολία που προϋποθέτει η υπαναχώρηση από σταθερά συστήματα συναλλαγματικής μετατροπής που υπάρχουν τώρα (είναι η περίπτωση της Εσθονίας με το currency board που είναι συνδεδεμένο με το μάρκο) γεγονός που θα προϋπόθετε την επιστροφή σε ένα σύστημα μεγαλύτερης ευελιξίας και διακύμανσης του νομίσματος για την αποκατάσταση μιας σταθερής συναλλαγματικής ισοτιμίας. Γι' αυτό το λόγο, έχει υπάρξει ερμηνεία και εφαρμόζεται επίσημα αυτό που λέει ότι η κατάσταση των χωρών που έχουν currency board, αν είναι συνδεδεμένες με ευρωπαϊκά νομίσματα, είναι συμβατή με το μηχανισμό συναλλαγματικής ισοτιμίας του συστήματος αν και, προφανώς, αυτές οι αποφάσεις υιοθετούνται μονόπλευρα από τις εμπλεκόμενες χώρες. Με άλλα λόγια, η ευθύνη της διατήρησης της σταθερότητας της συναλλαγματικής ισοτιμίας εναπόκειται στις εθνικές αρχές οι οποίες δεν θα λάβουν κανενός είδους προνομιακή μεταχείριση, εκτός απ' ό,τι προκύπτει από την παρουσία τους στο μηχανισμό συναλλαγματικής ισοτιμίας του συστήματος. Αυτή είναι η θέση που διατηρείται και προφανώς, μέχρι αποδείξεως του αντιθέτου, πρέπει να ερμηνευθεί ότι ούτε η Κεντρική Τράπεζα ούτε το Συμβούλιο ούτε ασφαλώς η Επιτροπή βλέπουμε ευνοϊκά τις διαδικασίες "ευρωποίησης" που έχουν τεθεί σε ορισμένες περιπτώσεις και, κατά την άποψή μας, σε καμιά περίπτωση δεν θα πρέπει να διευκολύνεται η είσοδος στο ευρώ από τη λάθος πόρτα και το όφελος των πλεονεκτημάτων του να είσαι στο ευρώ με νόμιμο τρόπο για εκείνους που δεν τηρούν τα κριτήρια που καθιερώθηκαν για όλα τα κράτη μέλη της Ευρωπαϊκής Ένωσης.

<SPEAKER ID=169 NAME="Purvis">
Κύριε Επίτροπε, επικεντρωθήκατε βασικά στις υλικοτεχνικές και τεχνικές πτυχές, και αρχίσατε μόλις να θίγετε τους νομισματικούς κινδύνους που θα μπορούσαν να προκύψουν από αυτό που αποκαλείτε τις γιγαντιαίες ποσότητες γερμανικών μάρκων, αλλά ενδεχομένως και άλλων νομισμάτων της ζώνης του ευρώ, που έχουν στην κατοχή τους αλλοδαποί. Αν αρχίσουν να ανησυχούν για το πώς πρόκειται να ανταλλάξουν αυτά τα ποσά, υπάρχει άραγε ο κίνδυνος να μετακινηθούν προς το δολάριο ή άλλα νομίσματα και με αυτό τον τρόπο να αποσταθεροποιήσουν το ευρώ ακόμα περισσότερο από ό,τι μέχρι τώρα;

<SPEAKER ID=170 LANGUAGE="ES" NAME="Solbes">
. (ES) Όταν υπάρχουν άτομα που κατέχουν μεγάλες ποσότητες χαρτονομισμάτων, κυρίως της ζώνης του ευρώ αλλά και εθνικών νομισμάτων εκτός της ζώνης του ευρώ, δημιουργούνται δύο ειδών καταστάσεις: η φυσιολογική αποταμίευση αυτών των ατόμων και η αναζήτηση προστασίας έναντι μιας κατάστασης συναλλαγματικής μετατροπής. Και στις δύο περιπτώσεις είναι πλήρως δικαιολογημένη η κατοχή αυτών των δύο αξιών. Και δεν υπάρχει κανένα πρόβλημα για την μετατροπή αυτών των αξιών στο νέο νόμισμα του ευρώ μέσω του εμπορικού τραπεζικού συστήματος ή μέσω των ευρωπαϊκών τραπεζών που έχουν θυγατρικές ή υποκαταστήματα στη ζώνη.
<P>
Έχουμε ορισμένες διαφορετικές περιπτώσεις: την πιθανή ύπαρξη ευρωπαϊκού νομίσματος σε ανεπίσημα κυκλώματα ή σε κυκλώματα μαύρου χρήματος. Προφανώς, κατά τη γνώμη μου, δεν πρέπει να υπάρχει καμιά ευνοϊκή μεταχείριση γι' αυτού του είδους τις καταστάσεις. Πρέπει να εφαρμοστεί το ίδιο καθεστώς που εφαρμόζεται στις συναλλαγματικές μετατροπές της Ευρωπαϊκής Ένωσης, δηλαδή, σε εκείνες τις περιπτώσεις στις οποίες κάποιος προσδιορίζεται ως ιδιοκτήτης μιας ποσότητας, οι συναλλαγματικές μετατροπές γίνονται χωρίς κανένα κίνδυνο, ακόμα και για ποσότητες ανώτερες από το ελάχιστο που έχει καθοριστεί στην οδηγία για το ξέπλυμα χρήματος. Όταν μετατρέπονται ποσότητες που δεν φτάνουν τα όρια της οδηγίας για το ξέπλυμα χρήματος, μπορούν να πραγματοποιηθούν οι συναλλαγματικές μετατροπές χωρίς να ζητηθεί η αναγνώριση του κατόχου των κεφαλαίων. Αλλά, κατά τη γνώμη μου, όταν οι ποσότητες είναι μεγάλες και ξεπερνούν το καθορισμένο όριο, τότε θα πρέπει να απαιτείται η αναγνώριση.
<P>
Αυτό που μου θέτετε εσείς είναι ένα πρόβλημα διαφορετικό. Καθώς αυτή η απαίτηση θα διατηρηθεί, δεν είναι δυνατόν να αποδεχτούμε ότι μέρος αυτών των εσόδων θα πάνε στο δολάριο. Πρώτον, δεν έχουμε αυτή την αίσθηση, με βάση τους αριθμούς εισόδου χαρτονομισμάτων στις διαφορετικές κεντρικές τράπεζες· δεύτερον, στις χώρες που έχουν υπογράψει τις υποχρεώσεις που προέρχονται από τη συμφωνία για ξέπλυμα χρήματος, για τις μετατροπές από το ευρωπαϊκό νόμισμα στο δολάριο πρέπει να εφαρμοστούν τα ίδια κριτήρια που ανέφερα. Μόνο στην περίπτωση ορισμένων χωρών, που έχουν πιο χαλαρή νομοθεσία που επιτρέπει την μετατροπή από ένα ευρωπαϊκό νόμισμα σε άλλο νόμισμα, είτε είναι το δολάριο είτε κάποιο άλλο, χωρίς να υπόκεινται στις απαιτήσεις που ανέφερα, μπορεί να δημιουργηθεί η κατάσταση που εσείς θέσατε.

<SPEAKER ID=171 NAME="Πρόεδρος">
 Ευχαριστούμε πολύ, κύριε Solbes, για τις απαντήσεις που μόλις δώσατε. Φαντάζομαι ότι ήδη κάποιος ευρωβουλευτής σας περιμένει στους διαδρόμους για να σας ζητήσει να μας δώσετε κάποια προφητεία για το μέλλον. Πάντως σας ευχαριστούμε για την παρέμβασή σας.
<P>
Ερωτήσεις προς τον κ. Monti

<SPEAKER ID=172 NAME="Πρόεδρος">


<SPEAKER ID=173 NAME="Per Stenmarck">
Ερώτηση αριθ. 35 του κ. (H-0535/01):
<P>
Θέμα: Ανταγωνισμός Το 1996, υποβλήθηκε στη ΓΔ 'Ανταγωνισμός' της Επιτροπής καταγγελία, σχετικά με την κατάχρηση δεσπόζουσας θέσης εκ μέρους του λιμένα του Helsingborg. Οι καταγγέλλοντες, δύο εκ των τριών ναυτιλιακών επιχειρήσεων που χρησιμοποιούν τον λιμένα, θεωρούν ότι χρεώνονται υπερβολικά τέλη εξ αιτίας αυτής της δεσπόζουσας θέσης. Εν αναμονή αποφάσεως, μία από τις δύο επιχειρήσεις κατέβαλε μόνο το ήμισυ του ποσού των τελών για τη χρήση του λιμένα. Κατά συνέπεια η επιχείρηση χρωστά τώρα στον λιμένα του Helsingborg ποσό ύψους 240 εκατ. SEK (περίπου 26 εκατ. ευρώ). Σχεδόν 5 έτη μετά από την κατάθεση της καταγγελίας, τα ενδιαφερόμενα μέρη εξακολουθούν να αναμένουν μία απόφαση της ΓΔ 'Ανταγωνισμός' . Έχουν δοθεί αρκετές φορές υποσχέσεις ότι θα γίνει κοινοποίηση, χωρίς όμως αποτέλεσμα μέχρι τούδε. Συνέπεια της καθυστέρησης είναι να μην γνωρίζουν οι δύο μικρές επιχειρήσεις με ποιες οικονομικές παραμέτρους εργάζονται. Είναι λογικό το να αναγκάζονται τα ενδιαφερόμενα μέρη να αναμένουν σχεδόν επί πέντε έτη την εκ μέρους της Επιτροπής λήψη απόφασης;

<SPEAKER ID=174 NAME="Monti">
. (ΕΝ) Όπως ανέφερε ο κ. Stenmarck, πράγματι το 1997 υποβλήθηκαν δύο καταγγελίες σχετικά με την κατάχρηση δεσπόζουσας θέσης από το λιμένα του Helsingborg. Οι καταγγελίες ερευνώνται διεξοδικά από την Επιτροπή έκτοτε. Η υπόθεση αυτή εγείρει πολλά περίπλοκα πραγματικά και νομικά ζητήματα και οι εμπλεκόμενες αγορές έχουν ενδεχομένως αλλάξει σημαντικά υπό το πρίσμα της έναρξης λειτουργίας της γέφυρας Ψresund τον Ιούλιο του 2000.
<P>
Η Επιτροπή συνειδητοποιεί πλήρως την κατάσταση των μερών. Μια σειρά συναντήσεων με τα κύρια ενδιαφερόμενα μέρη πραγματοποιήθηκε πρόσφατα, εν μέρει για να γίνουν γνωστές οι απόψεις τους σχετικά με τις πρόσφατες εξελίξεις της αγοράς και εν μέρει για να διευκρινιστεί αν βλέπουν οποιαδήποτε προοπτική επίτευξης ενός αμοιβαία αποδεκτού διακανονισμού. Αν δεν υπάρξει διακανονισμός, η Επιτροπή θα συνεχίσει την έρευνά της με σκοπό να την ολοκληρώσει το συντομότερο δυνατό.

<SPEAKER ID=175 NAME="Stenmarck">
Θα ήθελα καταρχάς να ευχαριστήσω τον Επίτροπο για την απάντησή του. Εφόσον πρόκειται για μία προσφυγή η οποία υποβλήθηκε στην Επιτροπή το 1996, πριν από πέντε χρόνια δηλαδή, υπάρχει στην ουσία μόνο μία λογική απάντηση, ότι δηλαδή η Επιτροπή θα λάβει θέση αμέσως. Ο Επίτροπος δεν υποσχέθηκε κάτι τέτοιο, και για αυτό δεν μπορώ να πω κι εγώ ότι με ικανοποίησε η απάντησή του.
<P>
Πρόκειται για ένα πολύ σημαντικό ζήτημα αρχών, για το γεγονός δηλαδή ότι επιβλήθηκαν υπερβολικά υψηλά τέλη από έναν λιμένα ο οποίος υποτίθεται ότι έχει δεσπόζουσα θέση. Θα ήθελα να υπογραμμίσω ότι δεν έχω άποψη για το εάν όντως συμβαίνει κάτι τέτοιο, όμως όλα τα εμπλεκόμενα μέρη περιμένουν την απόφαση της Επιτροπής και εξαρτώνται σε πολύ μεγάλο βαθμό από την απόφαση αυτή. Θεωρώ παράλογο το γεγονός ότι η Επιτροπή δεν έχει απαντήσει ακόμα μετά από πέντε ολόκληρα χρόνια. Ερωτώ λοιπόν την Επιτροπή: πότε υπολογίζετε ότι θα είναι επιτέλους έτοιμη η απόφασή σας;

<SPEAKER ID=176 NAME="Monti">
. (ΕΝ) Ναι, ήταν μια μακρά περίοδος. Συμφωνώ μαζί σας ως προς αυτό. Από την άλλη, είμαι σίγουρος πως γνωρίζετε ότι η υπόθεση αυτή είναι πολύ περίπλοκη. Από την άποψη των πραγματικών περιστατικών, η Επιτροπή πρέπει να λάβει υπόψη της την εξέλιξη της δραστηριότητας του λιμένα στη διάρκεια μιας σχεδόν δεκαετούς περιόδου.
<P>
Η ίδια η αγορά, που είναι στον πυρήνα κάθε ανάλυσης του ανταγωνισμού, είναι πολύ δύσκολο να προσδιοριστεί. Εξαρτάται από τον τύπο της κυκλοφορίας που εξετάζουμε: πεζοί, αυτοκίνητα, μεταφορά αγαθών και ούτω καθεξής. Επιπλέον, όπως ανέφερα πριν από λίγο, η κατάσταση έχει αλλάξει σημαντικά με την έναρξη λειτουργίας της γέφυρας Ψresund τον προηγούμενο χρόνο. Επίσης, για να κάνω τα πράγματα πιο περίπλοκα, δεν υπάρχει άμεσο προηγούμενο. Αυτό εξηγεί γιατί, όπως υπογραμμίζει ο κ. Stenmarck, η απόφαση αυτή αναμένεται ανυπόμονα.
<P>
Η Επιτροπή έχει αναλάβει διαδικασία ανάλυσης, συγκεκριμένα, των συνεπειών της έναρξης λειτουργίας της γέφυρας στον ορισμό των αγορών. Θα ζητηθεί από όλα τα ενδιαφερόμενα μέρη να συνεισφέρουν κάθε σχετική πληροφορία. Στην υπόθεση αυτή δίνεται η μέγιστη προτεραιότητα και θα διευθετηθεί το συντομότερο δυνατό. Αλλά δεν μπορώ, στο στάδιο αυτό, να υποδείξω κάποιο χρόνο ή πιθανό αποτέλεσμα. Αυτό θα εξαρτηθεί από τα γεγονότα.

<SPEAKER ID=177 NAME="Πρόεδρος">


<SPEAKER ID=178 NAME="Luis Berenguer Fuster">
Ερώτηση αριθ. 36 του κ. (H-0537/01):
<P>
Θέμα: Κίνηση νομικής διαδικασίας για χορήγηση κρατικής ενίσχυσης στο θεματικό πάρκο "Tierra Mitica" στο Benidorm (Ισπανία) Στα ισπανικά μέσα μαζικής ενημέρωσης δημοσιεύτηκε η πρόθεση της Επιτροπής να στραφεί δικαστικώς κατά της Ισπανίας για τη χορήγηση κρατικής ενίσχυσης στο θεματικό πάρκο "Tierra Mitica" στο Benidorm, αν και η έναρξη της διαδικασίας επρόκειτο να καθυστερήσει. Προτίθεται η Επιτροπή να προβεί στην κίνηση της διαδικασίας αυτής;

<SPEAKER ID=179 LANGUAGE="IT" NAME="Monti">
. (IT) Μπορώ να απαντήσω στον κ. Berenguer με ένα πρόσφατο συμβάν: στη συνεδρίαση της 20ης Ιουνίου 2001, η Επιτροπή αποφάσισε να δρομολογήσει εν μέρει τη διαδικασία του άρθρου 88, παράγραφος 2, της Συνθήκης ΕΚ σχετικά με την υποτιθέμενη οικονομική βοήθεια που επρόκειτο να δοθεί από τις δημόσιες αρχές στο πάρκο με τα αξιοθέατα "Tierra mμtica». Η απόφαση αυτή αποτέλεσε αντικείμενο ενός ανακοινωθέντος τύπου, το οποίο εξεδόθη την ίδια εκείνη ημερομηνία της 20ης Ιουνίου. Το κείμενο της απόφασης, εκτός των εμπιστευτικών πληροφοριών, θα δημοσιευθεί σε ισπανική γλώσσα στην Επίσημη Εφημερίδα των Ευρωπαϊκών Κοινοτήτων.

<SPEAKER ID=180 LANGUAGE="ES" NAME="Berenguer Fuster">
Κύριε Επίτροπε, η αλήθεια είναι ότι αυτή την ερώτηση την συνέταξα το Μάιο και όταν έμαθα ότι έγινε το άνοιγμα του φακέλου σκέφτηκα να την αποσύρω αλλά πριν να το κάνω συνέβη κάτι που με έκανε να αλλάξω την απόφασή μου. Αυτό το κάτι ήταν μια ανάρμοστη επίθεση προς τον υποφαινόμενο από τον ίδιο τον Πρόεδρο της περιοχής, τον κ. Zaplana, απλά και μόνο λόγω της διατύπωσης αυτής της ερώτησης. Αυτό και μόνο, κύριε Επίτροπε. Όταν αθώες ερωτήσεις που απλά στοχεύουν στο να ξεκαθαρίσουν ζητήματα που η περιφερειακή κυβέρνηση έκρυβε αντιμετωπίζονται με βίαιο τρόπο σημαίνει ότι κρύβεται κάτι περισσότερο από αυτό που υποπτευόμουν και γι' αυτό, σας παρακαλώ, κύριε Επίτροπε, να ερευνήσουν οι υπηρεσίες σας πολύ καλά, χωρίς να επηρεαστούν από πολιτικές πιέσεις που αναμφίβολα θα δεχτούν, όσο γίνεται πιο βαθιά: φορολογικές ελαφρύνσεις, παραχώρηση εγγυήσεων ή, κάτι που μου φαίνεται ακόμα πιο σοβαρό, πραγματοποίηση χρηματοδοτούμενων υποδομών με ευρωπαϊκά κεφάλαια για το αποκλειστικό συμφέρον μιας ιδιωτικής εταιρείας.
<P>
Η αλήθεια είναι ότι οι ιθύνοντες της αυτόνομης κοινότητάς μου είναι κάποιοι φιλελεύθεροι τόσο ιδιότυποι που προτείνουν να είναι τα νοσοκομεία και τα σχολεία ιδιωτικά ενώ ο δημόσιος τομέας ασχολείται με την κατασκευή λούνα παρκ.

<SPEAKER ID=181 NAME="Πρόεδρος">
 Ευχαριστώ πολύ, κύριε Berenguer. Δεν νομίζω ότι κάνατε ερώτηση, αλλά βέβαια ο κ. Monti μπορεί να απαντήσει στη "μη ερώτησή" σας.

<SPEAKER ID=182 LANGUAGE="FR" NAME="Monti">
. (FR) Θα ήθελα να απαντήσω στο ίδιο ερώτημα του κ. Berenguer για να του πω ότι, όπως όλα τα διαδικαστικά θέματα, θα εξετάσουμε και αυτό με μεγάλη φροντίδα και προσοχή. Θα μπορούσα ίσως να δώσω τώρα στον κ. Berenguer ένα πρόσθετο στοιχείο, δηλαδή τα σημεία στα οποία αναφέρεται η έναρξη της διαδικασίας και τα οποία είναι κυρίως: η χρηματοδότηση των απαραίτητων υποδομών για τη λειτουργία του πάρκου, το ύψος του ενεργητικού και, ιδιαίτερα, οι χώροι και το σήμα "Tierra Mνtica» που μεταβιβάστηκε στην ιδιωτική εταιρεία η οποία διαχειρίζεται το πάρκο, οι συνθήκες παροχής ενός μετοχικού δανείου, ύψους οκτώ δισεκατομμυρίων πεσετών, που χορηγήθηκε στην ιδιωτική εταιρεία η οποία διαχειρίζεται το πάρκο, η μείωση των δημοτικών φόρων υπέρ του πάρκου από τον δήμο του Benidorm και, τέλος, μια ενδεχόμενη εισφορά, ύψους έξι δισεκατομμυρίων πεσετών, από τον οργανισμό τουρισμού της Βαρκελώνης, η οποία ήταν το θέμα της γραπτής ερώτησης του κ. Berenguer Fuster, στις 11 Απριλίου 2001. Θέλησα να δώσω αυτά τα πραγματικά στοιχεία έξω από το πλαίσιο των περισσότερο πολιτικών παρατηρήσεων που έκανε ο κ. Berenguer πριν από λίγο.

<SPEAKER ID=183 LANGUAGE="ES" NAME="Sornosa Martνnez">
Κύριε Επίτροπε, με στόχο να επιτύχουμε μεγαλύτερη διαφάνεια και σαφήνεια στο άνοιγμα αυτού του φακέλου, θα ήθελα να μας επισημάνετε αν τον ανοίξατε μόνο επηρεασμένοι από αυτές τις αθώες ερωτήσεις - επειδή πραγματικά ήταν αθώες ερωτήσεις που ζητούσαν πληροφορίες - ή αν πραγματικά υπάρχουν υπεραρκετοί λόγοι, επειδή έρχεται σε αντίθεση με τις κοινοτικές οδηγίες το γεγονός ότι μια περιφερειακή κυβέρνηση ασχολείται με τη χρηματοδότηση ενός έργου που δεν πρέπει και μ' ένα τρόπο όχι και τόσο κατάλληλο. Αν είναι έτσι, θα ήθελα να μου απαντήσετε γιατί, όπως σας είπε και πριν ο κ. Berenguer, υπάρχουν ειδήσεις στα μέσα μαζικής ενημέρωσης που φαίνεται ότι παραπέμπουν σ' αυτόν που κάνει μόνο τέτοιου είδους ερωτήσεις και όχι σ' αυτήν που ενεργεί πραγματικά λάθος, που είναι η κυβέρνηση της Βαλένθια.

<SPEAKER ID=184 LANGUAGE="FR" NAME="Monti">
. (FR) Θα ήθελα να προσθέσω ότι η παρούσα καταγγελία δεν έχει καμία σχέση ως προς το εύρος της με την αρχική καταγγελία προς την Επιτροπή. Στην πραγματικότητα, ο καταγγέλων εξέφραζε συνεχώς νέα παράπονα κατά την εξέλιξη του σχεδίου του πάρκου. Σχετικά, η Επιτροπή έλαβε 18 αλλεπάλληλες επιστολές από τον καταγγέλοντα. Πρόκειται, επιπλέον, για μια πολύπλοκη υπόθεση, η οποία προκάλεσε μακρά αλληλογραφία μεταξύ της Επιτροπής και των ισπανικών αρχών, γεγονός που εξηγεί, μεταξύ άλλων, τον χρόνο που έχει περάσει από το άνοιγμα αυτού του φακέλου.
<P>
Απαντώντας στον κ. Berenguer Fuster, αναφέρθηκα στο σημείο με το οποίο η Επιτροπή κίνησε τη διαδικασία για να δώσει στο Κοινοβούλιο μια εικόνα πιο ολοκληρωμένη. Ίσως θα έπρεπε να αναφερθώ και στα άλλα σημεία που αφορούν, μεταξύ άλλων, τους ισχυρισμούς του καταγγέλοντα για την απόκτηση του χώρου στον οποίο χτίστηκε το πάρκο σε χαμηλή τιμή, τις δαπάνες για το πάρκο που έχουν αναλάβει οι περιφερειακές αρχές, τη μη τήρηση της αρχής του ιδιωτικού επενδυτή, τα ενοποιημένα δάνεια υπέρ του πάρκου, τις εισφορές κεφαλαίου υπέρ του πάρκου και την ύπαρξη ενισχύσεων κατάρτισης και άμεσων περιφερειακών ενισχύσεων.

<SPEAKER ID=185 LANGUAGE="ES" NAME="Gasςliba i Bφhm">
Κύριε Επίτροπε, ως συντάκτης, πριν από μερικά χρόνια, μιας έκθεσης σχετικά με την πολιτική του ανταγωνισμού στην Ευρωπαϊκή Ένωση, γνωρίζω ότι ακριβώς οι κρατικές ενισχύσεις είναι από τα πιο περίπλοκα θέματα που εδώ και πολλά χρόνια στρεβλώνουν την εφαρμογή της πολιτικής του ανταγωνισμού στην Ένωση. Δεδομένων των στοιχείων που ανέφερε ο κ. Επίτροπος σχετικά με το θέμα που έθεσε ο κ. Berenguer, θα ήθελα να ξέρω -αν πράγματι διαπιστωθεί ότι επρόκειτο για μια ακατάλληλη εφαρμογή των κρατικών κεφαλαίων, στην περίπτωση αυτή από την κυβέρνηση της Βαλένθια - τι μηχανισμοί αντιστάθμισης υπάρχουν για να ισορροπήσει η ανταγωνιστικότητα μεταξύ των παρόμοιων δομών που υπάρχουν σε άλλες τουριστικές περιοχές.

<SPEAKER ID=186 LANGUAGE="FR" NAME="Monti">
. (FR) Στην ερώτηση που έθεσε ο κ. Gasςliba i Bφhm, γίνεται μια λίγο γενικότερη αναφορά στη λογική του ελέγχου των κρατικών ενισχύσεων. Στη συγκεκριμένη περίπτωση, μπορεί να αναρωτηθεί κανείς γιατί η Επιτροπή θεωρεί ότι η χορήγηση ενίσχυσης προς ένα πάρκο όπως το "Tierra Mνtica», μπορεί να επηρεάσει τις ενδοκοινοτικές συναλλαγές. Στην πραγματικότητα, η Επιτροπή θεωρεί ότι τα μεγάλα πάρκα αναψυχής, όπως το "Tierra Mνtica», έχουν το χαρακτήρα πάρκων προορισμού, πράγμα που επηρεάζει - τουλάχιστον δυνητικά - την ροή του τουρισμού. Από την άλλη πλευρά, τα πάρκα αυτά ενισχύουν την τουριστική προσφορά των περιοχών στις οποίες βρίσκονται.
<P>
Επιπλέον, η Επιτροπή έχει ήδη εγκρίνει αρκετές αποφάσεις σχετικά με κρατικές ενισχύσεις προς πάρκα αναψυχής και άλλες τουριστικές επενδύσεις, όπως ξενοδοχεία ή μαρίνες. Τέλος, στη συγκεκριμένη περίπτωση, η ίδια η διαφήμιση του πάρκου εξηγεί πώς μπορεί να φτάσει κανείς εκεί από το εξωτερικό.
<P>
Χωρίς να θέλω να προδικάσω την κατάληξη της διαδικασίας που μόλις άρχισε, τονίζω, δίνοντας μια πιο άμεση απάντηση στην ερώτησή σας, ότι αν η Επιτροπή διαπιστώσει ότι χορηγήθηκε παράνομη ενίσχυση, θα εκδώσει ένταλμα επιστροφής της. Σε καμία περίπτωση όμως, δεν είναι η ώρα να προδικάσουμε την κατάληξη της έρευνας.

<SPEAKER ID=187 NAME="Πρόεδρος">


<SPEAKER ID=188 NAME="Lennart Sacrιdeus">
Ερώτηση αριθ. 37 του κ. (H-0551/01):
<P>
Θέμα: Προτίθεται η Επιτροπή να θεσπίσει περιορισμό των κρατικών επιχορηγήσεων στην παραγωγή ταινιών στις μικρές χώρες; Σύμφωνα με δημοσιεύματα στον σουηδικό τύπο η αρχή ανταγωνισμού της ΕΕ έχει διατυπώσει την αξίωση να περιορίζονται οι κρατικές ενισχύσεις στον τομέα του κινηματογράφου στο 50 τοις εκατόν. Η ανακοίνωση έχει επίσης αποτελέσει αντικείμενο ερμηνείας σύμφωνα με την οποία η ενδεχόμενη θέσπιση ανωτάτου ορίου αποτελεί ένα πρώτο βήμα προς μία μείωση στο 30 τοις εκατόν. Τα δημοσιεύματα εμφανίσθηκαν ενώ η Επιτροπή συνεχίζει να κηρύσσει τη θέλησή της να εγγυάται τη γλωσσική και πολιτιστική ποικιλότητα και την ισότητα εντός της ΕΕ.
<P>
Η παραγωγή ταινιών στην Ευρώπη διαφέρει από εκείνη στην Αμερική ως προς το ότι στην ΕΕ υπάρχει μεγάλος αριθμός γλωσσών. Με αυτό ως δεδομένο η παραγωγή ταινιών στα μικρά κράτη μέλη, όπως είναι η χώρα μου η Σουηδία, χωρίς οιουδήποτε είδους στήριξη είναι σε πολλές περιπτώσεις κάτι οικονομικώς αδύνατο. Μία ταινία σε μία μικρή γλώσσα παρουσιάζει προφανώς μεγάλο μειονέκτημα έναντι μιας ταινίας στα αγγλικά, λόγος για τον οποίον είναι φανερό ότι κάποια υποστήριξη είναι απολύτως απαραίτητη για να εγγυάται τη συνέχιση της εγχώριας κινηματογραφικής παραγωγής σε αυτές τις χώρες με ολιγότερο πληθυσμό.
<P>
Δεν θεωρεί η Επιτροπή ότι η θέσπιση ενός ανωτάτου ορίου σε κλίμακα ΕΕ προς περιορισμό των εθνικών κρατικών ενισχύσεων στον κινηματογράφο αντιβαίνει ευθέως στο άρθρο 151 της Συνθήκης που ορίζει ότι "Η Κοινότητα συμβάλλει στην ανάπτυξη των πολιτισμών των κρατών μελών και σέβεται την εθνική και περιφερειακή πολυμορφία τους ·"; Είναι ως εκ τούτου η Επιτροπή διατεθειμένη να αναλάβει δράση για να εμποδίσει τη θέσπιση ενός περιορισμού ως ανωτέρω;

<SPEAKER ID=189 NAME="Monti">
. (ΕΝ) Κύριε Πρόεδρε, στη συνάντηση που πραγματοποιήθηκε στη Στοκχόλμη στις 12 Ιουνίου 2001 με αντιπροσώπους από τα εθνικά ιδρύματα κινηματογράφου και τα Υπουργεία Πολιτισμού όλων των κρατών μελών, οι εκπρόσωποι της Επιτροπής κατέστησαν σαφές ότι η Επιτροπή δεν προτίθεται να υιοθετήσει περιοριστική προσέγγιση στις ενισχύσεις για την παραγωγή ταινιών οι οποίες χορηγούνται για πολιτιστικούς λόγους, όπως αναφέρεται στην ερώτηση του κ. Sacrιdeus. Το όριο του 50% για το ύψος της ενίσχυσης καθορίστηκε από την Επιτροπή στην απόφασή της του 1998 σχετικά με το γαλλικό πρόγραμμα αυτόματων ενισχύσεων στην παραγωγή ταινιών σχετικά με την κατάσταση στη Γαλλία. Σύμφωνα με την εν λόγω απόφαση το όριο αυτό δεν εφαρμόζεται για τις δύσκολες ταινίες και τις ταινίες χαμηλού προϋπολογισμού. Εναπόκειται στα κράτη μέλη να προσδιορίσουν την έννοια της "δύσκολης" ταινίας και της ταινίας "χαμηλού προϋπολογισμού" , αλλά και να καθορίσουν το ύψος της ενίσχυσης που εφαρμόζεται σε αυτή την κατηγορία του καλλιτεχνικού έργου σύμφωνα με τα εθνικά κριτήρια.
<P>
Επιπλέον, πέρα από αυτή την παρέκκλιση για άλλα κράτη μέλη με συγκριτικά περιορισμένη πολιτιστική και γλωσσική επιρροή, η Επιτροπή γνωστοποίησε ότι θα μελετήσει ενδεχόμενες περαιτέρω παρεκκλίσεις όπου αυτές αποδειχθούν αναγκαίες για να διασφαλίσουν τη βιωσιμότητα των ταινιών με σπουδαίο πολιτιστικό περιεχόμενο. Στην πράξη, το κριτήριο του 50% του ύψους της ενίσχυσης αποτελεί ένα σημείο αναφοράς που μπορεί να ξεπεραστεί για αληθινούς πολιτιστικούς λόγους.

<SPEAKER ID=190 LANGUAGE="SV" NAME="Sacrιdeus">
Θα ήθελα να σας ευχαριστήσω, Επίτροπε Monti, για την σαφή σας απάντηση. Το ζήτημα αυτό έχει ελκύσει το έντονο ενδιαφέρον των πολιτιστικών κύκλων και των αντιπροσώπων της κινηματογραφικής βιομηχανίας στη Σουηδία. Ανδρες και γυναίκες αντέδρασαν με μία φωνή στο ζήτημα του πώς μπορεί να ερμηνευτεί ενδεχομένως αυτό το σημείο που αφορά τη γλωσσική και πολιτιστική πολυμορφία στα μικρά κράτη μέλη.
<P>
Θα ήθελα να θέσω ένα συμπληρωματικό ερώτημα, κύριε επίτροπε: η απάντηση που μας δώσατε σήμερα παρέχει εγγύηση ότι η κινηματογραφική παραγωγή σε χώρες με λιγότερο διαδεδομένες γλώσσες, δηλαδή η κινηματογραφική παραγωγή στις μικρότερες εθνικές γλώσσες, θα εξαιρείται μόνιμα από τον κανόνα του 50%, δηλαδή ότι καταρχήν ολόκληρη η κινηματογραφική παραγωγή σε γλώσσες όπως η σουηδική, η δανική ή η πορτογαλική θα μπορεί να θεωρηθεί ότι δεν υπερβαίνει το όριο του 50%;

<SPEAKER ID=191 NAME="Monti">
. (ΕΝ) Είμαι ευτυχής να παράσχω περαιτέρω πληροφορίες σε απάντηση της ερώτησης του κ. Sacrιdeus. Καταρχάς, σχετικά με την πολιτιστική ποικιλομορφία - ένα σημείο κλειδί στην Κοινότητά μας - η ποικιλομορφία των χαρακτηριστικών των καθεστώτων που υπάρχουν στα κράτη μέλη αντικατοπτρίζει την πολιτιστική ποικιλομορφία στην Ευρωπαϊκή Ένωση. Συνεπώς, η Επιτροπή δεν επιθυμεί να υποβάλει κάποιο συγκεκριμένο μοντέλο σε επανεξέταση. Η Επιτροπή δεν θέλει να εναρμονίσει τις διατάξεις των διαφόρων καθεστώτων αλλά απλά να διασφαλίσει τη συμμόρφωσή τους με τα τέσσερα ειδικά κριτήρια συμβατότητας που καθορίστηκαν στη γαλλική απόφαση.
<P>
Όσον αφορά το ζήτημα του εάν το κατώτατο όριο του 50% για το ύψος της ενίσχυσης εφαρμόζεται στα μικρότερα κράτη μέλη με περιορισμένες πολιτιστικές αγορές και αν θα μπορούσε να εξεταστεί το ενδεχόμενο μιας εξαίρεσης για αυτά, η απάντηση είναι ότι το ότι το όριο του 50% για το ύψος της ενίσχυσης εφαρμόζεται καταρχήν σε όλα τα κράτη μέλη χωρίς διάκριση. Πρέπει να σημειωθεί ότι απουσία της περιφερειοποίησης, το κριτήριο του 50% για το ύψος της ενίσχυσης δεν έχει καμία πρακτική αξία. Η Επιτροπή ενδέχεται να εξετάσει την εφαρμογή εξαιρέσεων από το κριτήριο του 50% για τις ενισχύσεις αν το όριο αυτό μπορεί να καταστήσει αδύνατη την πολιτιστική παραγωγή. Η Επιτροπή έχει ήδη εφαρμόσει μια εξαίρεση για τις δύσκολες ταινίες χαμηλού προϋπολογισμού. Για ορισμένα μικρότερα κράτη μέλη, στην περίπτωση της περιφερειοποίησης, η Επιτροπή ενδέχεται να εξετάσει την έγκριση υψηλότερων ενισχύσεων κατά περίπτωση, εάν αποδεικνύεται ότι το επίπεδο του 50% του ύψους της ενίσχυσης δεν θα διασφαλίσει πολιτιστική παραγωγή επειδή ο πολιτιστικός τομέας και η διάδοση στην αγορά είναι περιορισμένα.

<SPEAKER ID=192 NAME="Πρόεδρος">


<SPEAKER ID=193 NAME="Piia-Noora Kauppi">
Ερώτηση αριθ. 38 της κ. (H-0557/01):
<P>
Θέμα: Από κοινού εκμετάλλευση των δικτύων κινητής τηλεφωνίας τρίτης γενιάς με ανταγωνιστές Η Επιτροπή μελετά επί του παρόντος ποία θέση πρέπει να λάβει σε ό,τι αφορά την ιδέα της από κοινού εκμετάλλευσης της υποδομής της κινητής τηλεφωνίας τρίτης γενιάς με ανταγωνιστικές εταιρίες. Στο παρόν στάδιο, η Επιτροπή έχει ανακοινώσει ότι οι εταιρίες τηλεπικοινωνιών μπορεί να παραβιάσουν τις διατάξεις περί ανταγωνισμού του κοινοτικού δικαίου εάν επιλέξουν την από κοινού εκμετάλλευση της υποδομής της κινητής τηλεφωνίας τρίτης γενιάς με τις ανταγωνιστικές τους εταιρίες.
<P>
Επίσης, η Ευρωπαϊκή Τράπεζα Επενδύσεων ανακοίνωσε ότι θα λαμβάνει υπόψη κάθε μέλημα που αφορά τον ανταγωνισμό στον τομέα των δικτύων κινητής τηλεφωνίας όταν θα πρέπει να αποφασίζει εάν θα χρηματοδοτεί ή όχι έργα κινητής τηλεφωνίας τρίτης γενιάς.
<P>
Πότε προτίθεται η Επιτροπή να γνωστοποιήσει τη θέση της επ' αυτού του τόσο σημαντικού ζητήματος; Είναι ενήμερη η Επιτροπή σε ό,τι αφορά τα σχέδια της Ευρωπαϊκής Τράπεζας Επενδύσεων και είναι της γνώμης ότι θα πρέπει η εν λόγω τράπεζα να λαμβάνει υπόψη κάθε μέλημα που αφορά τον ανταγωνισμό προτού αποφασίσει εάν θα προβεί σε σχετική χρηματοδότηση ή όχι;

<SPEAKER ID=194 NAME="Monti">
. (ΕΝ) Σας ευχαριστώ, κυρία Kauppi, για αυτή την εξαιρετικά ενδιαφέρουσα και επίκαιρη ερώτηση. Είναι αλήθεια ότι σήμερα, δεδομένων των συνθηκών που επικρατούν στην αγορά, και ειδικότερα, της πτώσης της αγοραίας αξίας των περισσότερων εταιρειών τεχνολογίας, η κοινή εκμετάλλευση των δικτύων εξετάζεται σοβαρά από ορισμένες εταιρείες τρίτης γενιάς ως ένας τρόπος να μειώσουν τα χρέη τους και τις δαπάνες ανάπτυξης των δικτύων.
<P>
Η Επιτροπή έχει ήδη δείξει ότι, καταρχήν, αντιμετωπίζει θετικά την κοινή εκμετάλλευση των υποδομών των δικτύων, λόγω πιθανών οικονομικών οφελών, πάντοτε με την προϋπόθεση ότι θα τηρηθούν οι κανόνες του ανταγωνισμού και οι λοιποί συναφείς κοινοτικοί νόμοι, ειδικότερα οι διατάξεις της οδηγίας για την χορήγηση αδειών. Η άποψη αυτή εκφράστηκε στην ανακοίνωση της Επιτροπής για την εισαγωγή της κινητής τηλεφωνίας τρίτης γενιάς στην Ευρωπαϊκή Ένωση, που υιοθετήθηκε στις 20 Μαρτίου 2001. Ορισμένες μορφές από κοινού εκμετάλλευσης των υποδομών των δικτύων, κυρίως η κοινή χρήση των εγκαταστάσεων και των κεραιών αναμετάδοσης, θα μπορούσαν να συμβάλουν τα μέγιστα στη μείωση του περιβαλλοντικού αντίκτυπου της ανάπτυξης των δικτύων.
<P>
Μέχρι στιγμής, δεν έχει γίνει επίσημη γνωστοποίηση στην Επιτροπή για καμία συμφωνία μεταξύ των φορέων παροχής υπηρεσιών τρίτης γενιάς, ως εκ τούτου, δεν είναι ακόμη σαφές πώς θα λάβει χώρα η κοινή χρήση των δικτύων και πώς θα υλοποιηθεί. Ορισμένοι φορείς μπορεί να επιλέξουν να προβούν σε από κοινού εκμετάλλευση των υποδομών των δικτύων εντός μιας ορισμένης γεωγραφικής περιοχής, ενώ άλλοι μπορεί να προτιμήσουν μια πλήρη γεωγραφική κάλυψη. Κατά τον ίδιο τρόπο, ορισμένοι φορείς μπορεί να επιλέξουν να μοιραστούν μόνο εγκαταστάσεις και κεραίες αναμετάδοσης, ενώ άλλοι μπορεί να επιλέξουν επίσης να μοιραστούν κεραίες και αυτά που θα αποκαλούσα "ενεργά στοιχεία" των δικτύων τους, όπως είναι οι ελεγκτές του ραδιοδικτύου.
<P>
Από επαφές με φορείς και κατασκευαστές, φαίνεται ότι ο βαθμός της συνεργασίας ανάμεσα στους κατόχους των αδειών κινητής τηλεφωνίας τρίτης γενιάς θα επηρεασθεί από τη διαθεσιμότητα της νέας τεχνολογίας η οποία θα δώσει στους φορείς την δυνατότητα να μοιράζονται ακόμη και τα ενεργά στοιχεία των δικτύων τους, χωρίς να πρέπει να ανταλλάξουν ή να μοιραστούν ευαίσθητες πληροφορίες μεταξύ τους ή με άλλα λόγια να διακυβεύσουν την ανεξαρτησία τους ως ανταγωνιστές.
<P>
Η Επιτροπή είχε ήδη κάποιες προκαταρκτικές συζητήσεις με εθνικές ρυθμιστικές αρχές σχετικά με τα ζητήματα δικαίου του ανταγωνισμού που τίθενται λόγω της κοινής εκμετάλλευσης των δικτύων. Σε αυτό το στάδιο, η Επιτροπή μπορεί μόνο να απαιτήσει από τα μέρη να διασφαλίσουν ότι όταν συνάπτουν συμφωνίες για από κοινού εκμετάλλευση των δικτύων, ο ανταγωνισμός μεταξύ τους και με τρίτα μέρη δεν θα περιορίζεται ή θα επηρεάζεται. Οποιοσδήποτε περιορισμός του ανταγωνισμού μπορεί να γίνει αποδεκτός μόνο αν προκαλεί οφέλη για τους καταναλωτές και πληροί όλες τις άλλες προϋποθέσεις του άρθρου 81, παράγραφος 3 της Συνθήκης.
<P>
Σε κάθε περίπτωση, πρέπει να διαφυλαχθεί η ελευθερία των συμβαλλομένων μερών να αποδεσμεύονται από τη συνεργασία τους για την κοινή εκμετάλλευση δικτύων και να αναπτύσσουν τα δικά τους δίκτυα σε περιοχές όπου προηγουμένως μοιράζονταν την υποδομή. Δεδομένου ότι η Επιτροπή δεν έχει ακόμη επισήμως ενημερωθεί για καμία περίπτωση από κοινού εκμετάλλευσης δικτύων, ή δεν είχε την ευκαιρία να εξετάσει καμία τέτοια περίπτωση, είναι αβέβαιο σε αυτό το στάδιο αν η Επιτροπή χρειαστεί να εκδώσει στο μέλλον κάποιο είδος ειδικών κατευθυντήριων γραμμών σχετικά με τις πτυχές της από κοινού εκμετάλλευσης δικτύων που αφορούν το δίκαιο του ανταγωνισμού.
<P>
Τέλος, όσον αφορά την ΕΤΕπ η Επιτροπή γνωρίζει την πρόθεση της Τράπεζας να λάβει υπόψη της τα μελήματα του ανταγωνισμού κατά την αξιολόγηση των σχεδίων για δάνεια. Η Επιτροπή χαιρετίζει σαφώς την πρόθεση αυτή, δεδομένου ότι διασφαλίζει τη συνεκτικότητα μεταξύ των στόχων της τράπεζας στην ανάπτυξη σχεδίων σύμφωνα με την εντολή της, ειδικότερα μετά το Ευρωπαϊκό Συμβούλιο της Λισαβόνας και την κοινοτική πολιτική σε ένα ελευθερωμένο περιβάλλον.

<SPEAKER ID=195 LANGUAGE="FI" NAME="Kauppi">
Κύριε Πρόεδρε, είναι πολύ ωραία να θέτει κανείς τελευταίος την ερώτησή του κατά την ώρα των ερωτήσεων. Ευχαριστώ τον κ. Επίτροπο για την εξαιρετική του απάντηση και χαίρομαι αληθινά που η Επιτροπή κρατάει μια θετική στάση απέναντι στο θέμα της από κοινού εκμετάλλευσης των δικτύων. Επί του παρόντος, το θέμα των διαφόρων τρόπων που θα μπορούσε να πραγματοποιηθεί αυτό παραμένει ακόμη ανοιχτό. Κατανοώ επίσης την άποψή σας, ότι θα πρέπει φυσικά να σεβαστούμε τις διατάξεις περί ανταγωνισμού και ότι θα μπορέσουμε να προβούμε στις συγκεκριμένες αξιολογήσεις μόνον όταν θα έχετε στα χέρια σας τις σχετικές με το θέμα αιτήσεις και επίσημες ειδοποιήσεις. Αναφέρατε επίσης ότι είναι πιθανόν να εκδώσει η Επιτροπή ένα είδος ειδικών κατευθυντήριων γραμμών - specific guide lines - επί του θέματος, εάν παραστεί ανάγκη. Θα ήθελα ακόμη τη διαβεβαίωσή σας ότι, συνεπώς, κατά τη γνώμη σας, αυτή τη στιγμή όλοι οι δυνατοί τρόποι της από κοινού εκμετάλλευσης των δικτύων - τόσο κατά περιοχές όσο και με άλλους τρόπους που αναφέρατε - βρίσκονται στη διάθεσή μας και από τη σκοπιά του ανταγωνισμού. Αυτή είναι η άποψη που εκθέσατε τελευταία;

<SPEAKER ID=196 NAME="Monti">
. (ΕΝ) Όπως υπογραμμίσατε και η ίδια, κυρία Kauppi, η Επιτροπή κρατά μια ανοικτή στάση στο ζήτημα αυτό, με την προϋπόθεση ότι τηρούνται οι κανόνες περί ανταγωνισμού. Ως προς την πτυχή της πιθανής υιοθέτησης ενδεχομένων κατευθυντήριων γραμμών από την άποψη του ανταγωνισμού όσον αφορά την από κοινού εκμετάλλευση των δικτύων, όπως είπα στην προηγούμενη απάντησή μου, δεν έχει κοινοποιηθεί ακόμη στην Επιτροπή καμία γνωστοποίηση για συμφωνία από κοινού εκμετάλλευσης δικτύων. Έτσι, είναι ακόμη πολύ νωρίς να έχουμε μια σαφή ιδέα σχετικά με πιθανά αντιμονοπωλιακά ζητήματα που ενδέχεται να προκύψουν από τέτοιες μορφές συνεργασίας μεταξύ των ανταγωνιζομένων φορέων εκμετάλλευσης δικτύων και τα οποία μπορεί να απαιτούν την έκδοση εκ μέρους της Επιτροπής κάποιου είδους κατευθυντήριων γραμμών προκειμένου να παρασχεθεί περαιτέρω απαιτούμενη αποσαφήνιση για την θιγόμενη βιομηχανία.
<P>
Αυτό που χρειάζεται να γίνει σαφές είναι ότι η από κοινού εκμετάλλευση δικτύων υπόκειται στους ίδιους κανόνες της νομοθεσίας περί ανταγωνισμού όπως και άλλες μορφές συνεργασίας μεταξύ ανταγωνιστών. Θα ήταν λάθος να πιστεύουν οι φορείς ότι η από κοινού εκμετάλλευση του δικτύου αξίζει διαφορετική μεταχείριση στο πλαίσιο των διατάξεων της νομοθεσίας περί ανταγωνισμού.

<SPEAKER ID=197 NAME="Πρόεδρος">
Δεδομένου ότι εξαντλήθηκε ο προκαθορισμένος χρόνος για την ώρα των ερωτήσεων προς την Επιτροπή, οι ερωτήσεις αριθ. 39-77 θα απαντηθούν γραπτώς.
<P>
Η ώρα των ερωτήσεων προς την Επιτροπή έληξε.
<P>
(Η συνεδρίαση διακόπτεται στις 19.20 και επαναλαμβάνεται στις 21.00)

<CHAPTER ID=10>
Ιδρύματα επαγγελματικών συνταξιοδοτικών παροχών (συνέχεια)
<SPEAKER ID=198 NAME="Πρόεδρος">
Η ημερήσια διάταξη προβλέπει τη συνέχιση της συζήτησης για την έκθεση (Α5-0220/2001) του κ. Karas, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου (COM(2000) 507 - C5­0596/2000 - 2000/0260(COD)) που αφορά τις δραστηριότητες ιδρυμάτων επαγγελματικών συνταξιοδοτικών παροχών.

<SPEAKER ID=199 NAME="Kauppi">
Κύριε Πρόεδρε, θα ήθελα να εκμεταλλευτώ αυτή την ευκαιρία για να ευχαριστήσω όλα τα εμπλεκόμενα μέρη, και ειδικά τον εισηγητή μας, για την εποικοδομητική προσέγγιση που υιοθέτησε. Ο κ. Karas έκανε αξιόλογη δουλειά με την πρόταση οδηγίας.
<P>
Η βιωσιμότητα των συντάξεων θα είναι μία από τις μεγαλύτερες προκλήσεις που οι κοινωνίες μας θα πρέπει να αντιμετωπίσουν τις επόμενες δεκαετίες. Οι επαγγελματικές συνταξιοδοτικές παροχές θα διαδραματίσουν σημαντικό ρόλο σε σχέση με αυτό σε πολλά κράτη μέλη. Το ζήτημα του αν η κάλυψη των βιομετρικών κινδύνων πρέπει να γίνει υποχρεωτική ή όχι είναι ένα από τα σημαντικότερα ζητήματα για το Κοινοβούλιο. Θα επικεντρωθώ σε αυτό.
<P>
Θα ήθελα να επισημάνω ορισμένους λόγους για τους οποίους η κάλυψη των βιομετρικών κινδύνων ή εγγυήσεων πρέπει να παραμείνει προαιρετική. Καταρχάς, οι δικαιούχοι σε πολλά κράτη μέλη έχουν ήδη κάλυψη για αυτούς τους κινδύνους μέσω ξεχωριστών ασφαλιστικών προϊόντων. Οι πολίτες δεν πρέπει να εξαναγκάζονται να πληρώνουν δύο φορές για κάλυψη που δεν χρειάζονται. Δεύτερον, η κάλυψη των βιομετρικών κινδύνων είναι δαπανηρή και η δαπάνη αυτή βαρύνει τους δικαιούχους. Η υποχρεωτική κάλυψη των βιομετρικών κινδύνων θα κοστίζει σε κάθε πολίτη, με μια συντηρητική εκτίμηση, γύρω στο 1-3% των ετήσιων αποδόσεων ετησίως. Ανατοκιζόμενο σε μια περίοδο αποταμιεύσεων 40 ετών, το ποσοστό αυτό θα μπορούσε να μειώσει σημαντικά τις συνολικές αποδόσεις του καθεστώτος. Τρίτον, η υποχρεωτική κάλυψη βιομετρικών κινδύνων θα είναι επιζήμια και όσον αφορά τους ίσους όρους ανταγωνισμού παρέχοντας ένα πλεονέκτημα στους ασφαλιστικούς φορείς. Ο ευρωπαίος πολίτης θα επωφεληθεί, αν μπορεί να επιλέγει από μια ευρεία γκάμα φορέων. Τέταρτον, συμφωνώ πλήρως με ορισμένους από τους προηγούμενους ομιλητές. Αν θέλουμε να προαγάγουμε το δεύτερο πυλώνα πρέπει να ενθουσιάσουμε τους εργοδότες σχετικά με τους νέους κανόνες. Αν οι κανόνες είναι υπερβολικά περιοριστικοί και δαπανηροί για την εταιρεία, πιθανότατα δεν θα υπαχθούν σε κανένα προαιρετικό συμπληρωματικό καθεστώς.
<P>
Τέλος, θέλω να πω στον κ. Kuckelkorn ότι δεν μπορούμε να διασφαλίσουμε κάτι που δεν υφίσταται. Το χειρότερο σενάριο για τους δικαιούχους είναι να μην υπάρχουν καθόλου ευημερούσες συντάξεις του δεύτερου πυλώνα. Η ασφάλεια μπορεί να έρθει μόνο μετά από αυτό.

<SPEAKER ID=200 LANGUAGE="DE" NAME="Ettl">
Κύριε Πρόεδρε, κύριε εισηγητά, κυρίες και κύριοι, θέλω καταρχήν, κύριε εισηγητά, να σας ευχαριστήσω θερμά για την εργασία σας, ιδίως διότι αναπτύξατε κάτι χωρίς να διαθέτετε σχεδόν τίποτε. Στην πολιτική, πρέπει μερικές φορές να ασχολούμαστε και με παραπλανητικά κείμενα. Αυτό οπωσδήποτε δεν αποτελεί καινοτομία. Στον τομέα της προστασίας των καταναλωτών, γίνεται λόγος για τις αποκαλούμενες παραπλανητικές συσκευασίες όταν το περιεχόμενό τους δεν αντιστοιχεί σε ό,τι αναγράφεται σε αυτές. Πρόσφατα, το Συμβούλιο αρέσκεται ιδιαίτερα, ορισμένες φορές σε συμφωνία με την Επιτροπή, να διαδραματίζει το ρόλο του νοθευτή προϊόντων. Για να μη χρησιμοποιήσω τη σκληρή λέξη "παραχαράκτης" , μιλώ ενσυνείδητα για νόθευση προϊόντων.
<P>
Το ίδιο συμβαίνει και με την αξιολόγηση του συστήματος επαγγελματικών συνταξιοδοτικών παροχών ή του δεύτερου πυλώνα του συνταξιοδοτικού συστήματος. Στόχος είναι να γίνει πιστευτό στους πολίτες ότι πρόκειται για ένα επικουρικό συνταξιοδοτικό σύστημα, χωρίς να πληρούνται τα απαραίτητα συναφή κριτήρια ποιότητας, τα οποία, κατά τη γνώμη της Επιτροπής Απασχόλησης και Κοινωνικών Υποθέσεων, έπρεπε να περιλαμβάνουν απαιτήσεις που σχετίζονται με τις συντάξεις, π.χ. την εγγυημένη καταβολή της σύνταξης γήρατος ως το τέλος του βίου του ασφαλισμένου ατόμου, την καταβολή παροχών σε επιζώντες συγγενείς ή την κάλυψη κινδύνων σε περιπτώσεις αναπηρίας.
<P>
Εκτός από αυτές τις απαιτήσεις ποιοτικού χαρακτήρα, ο οικονομικός κίνδυνος αλλά και η συλλογική συναίνεση μεταξύ των κοινωνικών εταίρων και, επομένως, το δικαίωμα έκφρασης γνώμης των ασφαλισμένων διαδραματίζουν αυτή τη στιγμή έναν όχι ασήμαντο ρόλο. Ένας πρόσθετος παράγοντας στον τομέα αυτό, που εξακολουθεί να θέτει εμπόδια στην ελεύθερη κυκλοφορία των εργαζομένων αλλά ιδίως στην κινητικότητά τους, είναι η σχετικά ασυντόνιστη φορολογική πολιτική στην Ευρωπαϊκή Ένωση. Στον τομέα των συστημάτων επαγγελματικής συνταξιοδότησης ιδίως, οι εργαζόμενοι που επωφελούνται από την ελεύθερη κυκλοφορία των προσώπων στο εσωτερικό της ΕΕ και υλοποιούν την ευρωπαϊκή ιδέα με την αναζήτηση απασχόλησης σε άλλα κράτη μέλη, μπορεί ενδεχομένως να υποστούν και ζημίες λόγω της διαφορετικής φορολογίας και, ορισμένες φορές, της διπλής φορολογίας.
<P>
Ατυχώς, δεν ελήφθησαν καθόλου υπόψη τα ουσιώδη χαρακτηριστικά που θα συνιστούσαν έναν ολοκληρωμένο δεύτερο πυλώνα στο συνταξιοδοτικό σύστημα. Επομένως, δεν πρέπει να αποκαλούμε την παρούσα πρόταση οδηγίας "επικουρικό συνταξιοδοτικό σύστημα - δεύτερος πυλώνας" , αλλά αυτό που πραγματικά είναι: ένα προϊόν παροχής χρηματοπιστωτικών υπηρεσιών που καλύπτει μόνο ένα μικρό μέρος του φάσματος του δεύτερου πυλώνα.
<P>
Διότι δεν επιτρέπεται να παραγνωρίζουμε ένα πράγμα σε σχέση με το ζήτημα αυτό. Κατά τη λήψη μέτρων για την ασφάλιση συντάξεως, το όφελος και η ποιότητα για τον τελικό καταναλωτή καταλαμβάνουν εξέχουσα θέση, είτε πρόκειται για τα παραδοσιακά κρατικά ή διανεμητικά συστήματα είτε για τα πρόσθετα ή επικουρικά συνταξιοδοτικά συστήματα που λειτουργούν μέσω της κεφαλαιαγοράς. Αυτήν ακριβώς την πτυχή φαίνεται ότι λησμόνησε το Συμβούλιο, αν και πρέπει να παραδεχτούμε ότι o πολλαπλασιασμός κεφαλαίου, που προκύπτει από το προϊόν αυτό, είναι βέβαια γενικά κάτι χρήσιμο.
<P>
Το γεγονός ότι, παρά ταύτα, ορισμένα σημεία του παρόντος κειμένου βελτιώθηκαν ποιοτικά, οφείλεται ασφαλώς στον εισηγητή, ο οποίος εξέτασε πολύ προσεκτικά όλα τα ουσιώδη ζητήματα. Όμως πρέπει να κατανοήσουμε ήδη ένα πράγμα, δηλαδή ότι τα κρατικά συνταξιοδοτικά συστήματα δεν επιτρέπεται να συμπληρώνονται παρά με αποτελεσματικά συστήματα επαγγελματικής συνταξιοδότησης ή ιδιωτικά ταμεία συντάξεων και ρυθμίσεις ειδάλλως, η κοινωνική συμμετρία ενδεχομένως να κατέρρεε σε περίπτωση μιας αύξησης της προσδοκίας διαβίωσης. Η φαντασία μας αρκεί για να συνειδητοποιήσουμε τι θα σήμαινε αυτό. Με αυτές τις παρατηρήσεις συνιστώ, αν η ψηφοφορία διεξαχθεί έτσι όπως κανονίστηκε προηγουμένως, να υπερψηφίσουμε το κείμενο αυτό.

<SPEAKER ID=201 LANGUAGE="SV" NAME="Schmid, Herman">
Κύριε Πρόεδρε, είμαι από αυτούς που αισθάνονται έντονη απογοήτευση τόσο από την πρόταση της Επιτροπής όσο και από την έκθεση του κ. Karas, καθώς θεωρώ ότι επικεντρώνονται αποκλειστικά στις ανάγκες των χρηματοοικονομικών αγορών αγνοώντας τις καθημερινές ανάγκες των μισθωτών και των συνταξιούχων.
<P>
Θα ήθελα να υπογραμμίσω κυρίως δύο πτυχές που θεωρώ ότι αγνοήθηκαν. Σχετικά με τις συντάξεις, το ζήτημα της ασφάλειας είναι αποφασιστικής σημασίας για τους ασφαλισμένους. Χρειάζεται ένα ελάχιστο εγγυημένο ποσό, έτσι ώστε το κεφάλαιο που συγκεντρώνεται από εισφορές να μπορεί να καταβάλλεται στους ασφαλισμένους ακόμη και αν αυτό δεν αυξηθεί. Τι θα συμβεί π.χ. εάν κάποιο συνταξιοδοτικό ταμείο πτωχεύσει, καταστεί αφερέγγυο και δεν μπορεί να ανταποκριθεί στις υποχρεώσεις του; Ούτε λέξη δεν αναφέρεται για αυτό το ζήτημα στην έκθεση.
<P>
Είναι μια άλλη πτυχή του ζητήματος που η απουσία της από την έκθεση είναι ακόμη πιο περίεργη. Όταν ξεκινήσαμε να μιλάμε για συμπληρωματικές συντάξεις, λέγαμε ότι επρόκειτο για ένα ζήτημα σημαντικό για την ΕΕ, εφόσον υπήρχε μια ενιαία αγορά για την απασχόληση και ελπίζαμε ότι οι μισθωτοί θα μετακινούνταν μεταξύ των διαφόρων ευρωπαϊκών αγορών απασχόλησης. Θα αντιμετωπίσουν συνεπώς πολλά προβλήματα όσον αφορά τις συντάξεις τους.
<P>
Σήμερα είναι πολύ δύσκολο να συνυπολογιστούν τα συνταξιοδοτικά δικαιώματα από εισφορές που καταβλήθηκαν διαδοχικά σε διάφορες χώρες. Πώς γίνεται κάτι τέτοιο; Ουδεμία απάντηση δίνεται σε αυτό το ερώτημα. Σε πολλές χώρες απαιτούνται μακρές περίοδοι καταβολής εισφορών προς απόκτηση συνταξιοδοτικών δικαιωμάτων. Πώς αντιμετωπίζεται το πρόβλημα σε μία αγορά εργασίας που χαρακτηρίζεται από κινητικότητα; Σε πολλές χώρες οι ισχύοντες κανόνες έχουν ως συνέπεια τη διπλή φορολόγηση. Πώς μπορεί να αντιμετωπιστεί αυτό το πρόβλημα; Τίθεται μία σειρά από τέτοια προβλήματα.
<P>
Για τους λόγους αυτούς θεωρώ ότι η Επιτροπή θα πρέπει να υποβάλει μία απολύτως νέα πρόταση με αφετηρία τις ανάγκες των μισθωτών και των συνταξιούχων και όχι αποκλειστικά των χρηματοπιστωτικών αγορών.

<SPEAKER ID=202 NAME="Peijs">
 - (NL) Κύριε Πρόεδρε, σήμερα προσανατολιζόμαστε να αγνοήσουμε τις τρεις χώρες, οι οποίες ήδη κεφαλαιοποίησαν τις συντάξεις τους και να στραφούμε προς τα κράτη μέλη με ένα κυρίαρχο σύστημα pay-as-you-go. Από φόβο για αυτή την οδηγία, η Γαλλία υπέβαλε βιαστικά μία σειρά από μικρά συνταξιοδοτικά ταμεία στον πρώτο πυλώνα. Στους διαδρόμους φαίνεται ότι τα κράτη μέλη γνωρίζουν πολύ καλά ότι οι συντάξεις τους δεν είναι πλέον βιώσιμες. Αλλά, βεβαίως έρχονται εκλογές και η λέξη Σ είναι ταμπού. Αλλά οι πολίτες τους γνωρίζουν ήδη από καιρό πόσο αργά είναι!
<P>
Το ΗΒ, οι Κάτω Χώρες και η Ιρλανδία εξετάζουν με καχυποψία αυτό που συμβαίνει σε χώρες, όπως η Γερμανία, η Γαλλία και η Ιταλία. Σύμφωνα με τη Συνθήκη, ο ένας δεν επιβαρύνεται με τα χρέη του άλλου. Μία αθώα σκέψη. Εάν αυτά τα τρία μεγάλα κράτη μέλη εξαιτίας δημοσιονομικών περικοπών, στραφούν σε μεγάλο βαθμό στην αγορά κεφαλαίου, τότε θα αυξηθούν τα επιτόκια και για εκείνα τα τρία κράτη μέλη, τα οποία έχουν αποταμιεύσει για τα γηρατειά τους, απλά, σύμφωνα με το νόμο της έλλειψης. Ο πληθωρισμός θα αυξηθεί και η με φροντίδα αποταμιευθείσες συντάξεις μας θα λιώσουν σαν χιόνι στον ήλιο και, για όσο χρόνο διαρκέσει η ευπορία και ο πληθωρισμός, θα αντιμετωπίζουμε μεγάλες δυσκολίες.
<P>
Οι ηγέτες κυβερνήσεων έχουν θέσει το θέμα των συντάξεων στην ατζέντα τους. Ο ένας παρακολουθεί τι κάνει ο άλλος. Αυτό είναι απολύτως ανεπαρκές. Πρέπει να είμαστε έντονα κριτικοί έναντι των κρατών μελών, τα οποία δεν αφήνουν επαρκές περιθώριο εντός του κρατικού χρέους και του προϋπολογισμού τους για να ελέγξουν τα δημογραφικά προβλήματα. Αυτά τα προβλήματα δεν πρόκειται να περιοριστούν μόνο στις συντάξεις, αλλά θα κυριαρχήσουν και στις αγορές εργασίας, στον τομέα της υγείας και στον κατασκευαστικό τομέα.
<P>
Κύριε Επίτροπε, έχω μία ερώτηση. Πόσο καιρό θα χρειαστεί ακόμη, ώστε η γενιά των Ευρωπαίων, οι οποίοι εργάζονται όπου υπάρχει δουλειά, να μπορούν να έχουν συντάξεις; Χρειαζόμαστε τέτοιους ανθρώπους για να μπορέσουμε να τιθασεύσουμε τους μισθούς στην ευρωζώνη και να διατηρήσουμε την εξαγωγική μας θέση. Πρέπει αυτούς τους ανθρώπους να μην τους τιμωρούμε, αλλά να τους ανταμείβουμε για την κινητικότητά τους. Οι χρηματοοικονομικές αγορές, αυτή τη στιγμή, δέχονται βοήθεια. Αλλά πρέπει να δεχτούν βοήθεια και οι άνθρωποι. Ποια είναι τα σχέδιά σας;

<SPEAKER ID=203 LANGUAGE="DE" NAME="Brie">
Κύριε Πρόεδρε, ο κ. Karas είπε σήμερα το πρωί στην αίθουσα ότι θα υπάρξει μια ευρεία πλειοψηφία. Εγώ δεν θα ανήκω στην πλειοψηφία αυτή. Πιστεύω ότι με την πρόταση της Επιτροπής και την έκθεση επίσης, συνεχίζεται μια ριζική μετατροπή προτύπων στα ευρωπαϊκά συστήματα ασφάλισης γήρατος και κοινωνικής προστασίας συνολικά, δηλαδή μια μετάβαση από τα αλληλέγγυα νόμιμα συστήματα στα ιδιωτικά και βασιζόμενα στο κεφάλαιο συστήματα.
<P>
Η κριτική μου αφορά κυρίως δύο θέματα. Πρώτον: πρέπει τα συστήματα επαγγελματικής συνταξιοδότησης στην ΕΕ να εκτεθούν στον ανταγωνισμό σε κοινοτική κλίμακα; Ασφαλώς, κατά την τελευταία δεκαετία έμαθα πολλά για τον ανταγωνισμό και τις ευκαιρίες που παρέχει, αλλά κανείς δεν θα με πείσει ότι ένα τόσο ουσιώδες ζήτημα όσο η κοινωνική ασφάλιση κατά το γήρας πρέπει να εκτεθεί στον ανταγωνισμό. Σχετικά, υπάρχουν τρία συγκεκριμένα προβλήματα: πρώτον, δεν προβλέπονται υποχρεωτικές διατάξεις για την ασφάλεια των καταβαλλόμενων ποσών δεύτερον, οι εποπτικές ρυθμίσεις είναι κατά τη γνώμη μου ανεπαρκείς τρίτον, στην έκθεσή σας, κύριε Karas, παρέχεται επιπλέον η δυνατότητα της αποπληρωμής της επαγγελματικής σύνταξης με τη μορφή μιας εφάπαξ πληρωμής. Αυτό σημαίνει τεράστιους κινδύνους για τη γηραιά ηλικία.
<P>
Το δεύτερο μεγάλο πρόβλημα είναι αυτός ο μονομερής προσανατολισμός προς τις χρηματαγορές. Όλες οι πτυχές που σχετίζονται με το θέμα αυτό αναφέρθηκαν. Κατά τη γνώμη μου, και στον τομέα αυτό, είναι μάλλον θέμα του παρόντος και του μέλλοντος της ευρωπαϊκής κεφαλαιαγοράς, παρά του μέλλοντος των συντάξεων. Τα περιθώρια ελιγμού για τη διατήρηση και τον εκσυγχρονισμό των αλληλέγγυων νόμιμων συνταξιοδοτικών συστημάτων δεν έχουν εξαντληθεί σε κανένα κράτος μέλος της Ευρωπαϊκής Ένωσης. Όμως αυτό που χρειαζόμαστε πραγματικά είναι ένας ευρωπαϊκός συντονισμός των συστημάτων επαγγελματικής συνταξιοδότησης, όπως εκείνος που υπάρχει στην περίπτωση της νόμιμης ασφάλισης γήρατος. Το πρόβλημα αυτό δεν επιλύεται με το παρόν κείμενο.

<SPEAKER ID=204 LANGUAGE="ES" NAME="Garcνa-Margallo y Marfil">
Σας ευχαριστούμε πολύ, κύριε Karas, για την ευφυή έκθεσή σας, για ένα πολύ απλό λόγο: θέλουμε να εφαρμοστεί αυτό το σχέδιο οδηγίας όσο γίνεται πιο γρήγορα.
<P>
Γι' αυτό το λόγο, και με σκοπό να αποκλείσω τα εμπόδια που είναι δυνατόν να θέσει η Επιτροπή, παρουσίασα δύο τροπολογίες για την επίλυση ενός ισπανικού προβλήματος που όμως επηρεάζει και άλλες χώρες. Θα το θέσω με αριστοτελικούς όρους. Μείζων προκειμένη: στην Ισπανία υπάρχουν ιδρύματα χωρίς νομική υπόσταση, που συστάθηκαν για την πληρωμή συνταξιοδοτικών παροχών. Ελάσσων προκειμένη: αυτά τα ιδρύματα τα διαχειρίζονται καθορισμένοι φορείς, που αυτοί έχουν νομική υπόσταση. Συμπέρασμα: αυτοί οι φορείς πρέπει να υπόκεινται στις ίδιες συνθήκες και απαιτήσεις με τα ιδρύματα που πραγματοποιούν ίδιες λειτουργίες σε άλλες χώρες και που έχουν νομική υπόσταση. Ο κ. Karas και εγώ έχουμε ετοιμάσει ορισμένες τροπολογίες που θα διατυπώσει εκείνος αύριο προφορικά και που ελπίζω ότι θα επιλύσουν αυτό το πρόβλημα.
<P>
Το δεύτερο από τα ζητήματα που θέλω να θίξω το ανέφεραν ήδη κάποιοι ομιλητές και σχετίζεται με τα φορολογικά προβλήματα που δημιουργούν αυτές οι εισφορές. Η πρόταση οδηγίας δεν αναφέρει τίποτα σχετικά επειδή δεν είναι το αντικείμενό της. Υπάρχει μια ανακοίνωση της Επιτροπής, της 19ης Απριλίου, που πραγματεύεται τα προβλήματα που θέτουν τα φορολογικά εμπόδια για τις διασυνοριακές συντάξεις. Το πιο σημαντικό αυτών των προβλημάτων, που χρονολογικά έρχεται τρίτο, είναι αυτό που αναφέρεται στις καταστάσεις διπλής φορολόγησης ή μη φορολόγησης όταν υπάρχουν διαφορές στα φορολογικά συστήματα όπως στην περίπτωση της Ευρωπαϊκής Ένωσης. Η λύση, που αναφέρεται στην ίδια την ανακοίνωση, είναι η σύγκλιση των διατάξεων σχετικά με τις συντάξεις. Ωστόσο, αυτή η επιτροπή παραιτείται από αυτή την τολμηρή κατεύθυνση και επιχειρεί να προχωρήσει με τις παρούσες διατάξεις, γεγονός που -κατά τη γνώμη μου - θα είναι ανεπαρκές. Ξέρω ότι ο Επίτροπος θα μου ζητήσει να απευθυνθώ στα κράτη, αλλά εγώ έχω φωνή μόνο σ' αυτό το Κοινοβούλιο και μπορεί να είναι συνομιλητής μου μόνο εκείνος.

<SPEAKER ID=205 LANGUAGE="FR" NAME="Bordes">
Η έκθεση αυτή μεταφέρει προκαταλήψεις που μόνο ανόητες θα μπορούσαν να είναι, αλλά που, επιπλέον, χρησιμεύουν ως δικαιολογία για τη μείωση του ύψους των συντάξεων και την παράταση της διάρκειας εργασίας. Η αναφορά δημογραφικών επιχειρημάτων και αυτού που η έκθεση αποκαλεί "παράταση της προσδοκίας ζωής σε συνδυασμό με την υπογεννητικότητα" , αποδεικνύεται απατηλή, αν κάποιος αποκρύπτει παράλληλα τη σημαντική αύξηση της αποδοτικότητας της εργασίας.
<P>
Δεδομένης της αύξησης της παραγωγικότητας κάθε εργαζομένου, ισόποσο ενεργητικό παράγει αρκετά όχι μόνο για να καταστήσει δυνατή την αύξηση του δικού του βιοτικού επιπέδου, αλλά και για να διασφαλίσει μια καλή σύνταξη σε τρεις ή τέσσερις φορές περισσότερους συνταξιούχους απ' ό,τι συνέβαινε πριν από 25 χρόνια. Αν αυτή η ανάπτυξη του παραγωγικού δυναμικού δεν παρακρατείτο αποκλειστικά ως κέρδος από μια μειοψηφία προνομιούχων, η κοινωνία θα μπορούσε να εξασφαλίσει την καταβολή ολόκληρου μισθού σε όλους τους συνταξιούχους, χωρίς να τους υποχρεώνει να εργάζονται για μεγαλύτερο χρονικό διάστημα.
<P>
Η οικονομία σας τα μετατρέπει όλα σε εμπόρευμα, συμπεριλαμβανομένων των συντάξεων που θέλετε να παραχωρήσετε στους μεγαλοκαρχαρίες της οικονομίας, αλλά, την ίδια στιγμή, αυτοί που μετατρέπετε σε εμπόρευμα είναι οι συνταξιούχοι των εργατικών τάξεων που έχουν περάσει την ζωή τους δουλεύοντας και αυτό είναι αισχρό. Η ανικανότητα να εξασφαλίσουμε στους ηλικιωμένους γηρατειά χωρίς υλικά προβλήματα αποτελεί μια από τις πιο έκδηλες εκφράσεις μιας κοινωνικής οργάνωσης που παραπαίει.

<SPEAKER ID=206 NAME="Figueiredo">
Κύριε Πρόεδρε, η πρόταση οδηγίας στην οποία αναφέρεται η έκθεση αυτή αποσκοπεί, όπως γνωρίζουμε, στην εναρμόνιση των συνθηκών παροχής υπηρεσιών εκ μέρους των ιδρυμάτων που διαχειρίζονται επαγγελματικές συντάξεις και των επενδυτικών κανόνων τους, επιδιώκει όμως, κατά τρόπο ευρύτερο, τη δημιουργία μίας ενιαίας αγοράς συμπληρωματικών συντάξεων, εντάσσοντάς την στην προοπτική δράσεων των χρηματοοικονομικών υπηρεσιών για μεγαλύτερη απελευθέρωση της κυκλοφορίας κεφαλαίων. Επομένως, όχι μόνο διαφωνούμε με την πρόταση οδηγίας αλλά και με την ίδια την έκθεση, η οποία επιχειρεί να μειώσει στο ελάχιστο τους κανόνες προφύλαξης απελευθερώνοντας τις διαδικασίες και τις επενδύσεις των Ταμείων που μετατρέπονται σε πιο ασταθή χρηματοοικονομικά μέσα, και στρέφονται στα κεφάλαια κινδύνου, γεγονός που στην παρούσα φάση της χρηματιστικής κερδοσκοπίας αποτελεί σοβαρό κίνδυνο για τα δικαιώματα των εργαζομένων. Για την Πορτογαλία, η κατάσταση αυτή είναι ιδιαιτέρως σοβαρή στο μέτρο που μπορεί να θέσει σε κίνδυνο τους πορτογαλικούς κανόνες προφύλαξης, κυρίως την υποχρέωση να επενδύεται το 50% των κεφαλαίων των επαγγελματικών συντάξεων σε δημόσια χρεόγραφα, και επιπλέον μπορεί να αποτελέσει απαράδεκτη πίεση στα ταμεία κεφαλαιοποίησης του δημόσιου συστήματος κοινωνικής ασφάλισης.

<SPEAKER ID=207 NAME="Bolkestein">
. (ΕΝ) Πρέπει να ξεκινήσω λέγοντας ότι η Επιτροπή χαιρετίζει ιδιαιτέρως τις προσπάθειες του Ευρωπαϊκού Κοινοβουλίου να ολοκληρώσει την πρώτη ανάγνωση της πρότασης οδηγίας που αφορά τις δραστηριότητες των ιδρυμάτων επαγγελματικών συνταξιοδοτικών παροχών σε τόσο σύντομα χρονικά πλαίσια. Θα ήθελα να ευχαριστήσω τον κ. Karas και την ομάδα του για τη σοβαρότητα και την ποιότητα της εργασίας τους. Η εργασία τους χαιρετίστηκε από πολλούς ομιλητές απόψε, σημάδι ότι η δουλειά του χαιρετίζεται από όλους σχεδόν.
<P>
Η έκθεση του κ. Karas προτείνει πολλές τροπολογίες στην πρόταση της Επιτροπής. Είναι αρκετά ασύνηθες να έχουμε πάνω από 100 τροπολογίες σε μια πρόταση οδηγίας που περιέχει μόνο 20 άρθρα. Ο μέσος όρος είναι πέντε τροπολογίες ανά άρθρο. Είναι αρκετά ασύνηθες και αποδεικνύει την πολυπλοκότητα και τη λεπτότητα του θέματος. Επιβεβαιώνει επίσης τη σημασία που αποδίδει το Ευρωπαϊκό Κοινοβούλιο στο εν λόγω ζήτημα. Η ακρόαση που οργανώθηκε από την Επιτροπή Οικονομικής και Νομισματικής Πολιτικής στις 6 Φεβρουαρίου ήταν σίγουρα ιδιαιτέρως χρήσιμη διότι συγκέντρωσε τις απόψεις των δικαιούχων, του κλάδου και των εποπτικών αρχών. Είμαι ιδιαιτέρως ευτυχής που παρατηρώ ότι το Ευρωπαϊκό Κοινοβούλιο συμφωνεί με τη βασική φιλοσοφία της πρότασης της Επιτροπής. Η εν λόγω πρόταση προσπαθεί να επιτύχει - όπως είναι γνωστό - το διπλό στόχο, αφενός, ενός υψηλότερου επιπέδου προστασίας για τους δικαιούχους και, αφετέρου, τη δυνατότητα κάλυψης των συντάξεων σε οικονομικό επίπεδο. Καθιερώνει ελάχιστα, ωστόσο αυστηρά εποπτικά πρότυπα και προτείνει μια ποιοτική προσέγγιση στους επενδυτικούς κανόνες. Πολλοί βουλευτές αναφέρθηκαν κατά τη συζήτηση σε αυτό το σημείο.
<P>
Αυτά τα κοινά εποπτικά πρότυπα θα επιτρέψουν τη διασυνοριακή συμμετοχή στα συνταξιοδοτικά ταμεία και θα δώσουν τη δυνατότητα σε ένα ίδρυμα σε κάποιο κράτος μέλος να διαχειρίζεται συνταξιοδοτικά καθεστώτα εταιρειών σε άλλα κράτη μέλη.
<P>
Προτού έλθω στις συγκεκριμένες τροπολογίες και εκθέσω τη γνώμη της Επιτροπής σχετικά με αυτές, θα ήθελα να απαντήσω σε μια ερώτηση που μου έκανε η κ. Peijs. Αφορά τη δυνατότητα μεταφοράς των συντάξεων. Η δυνατότητα μεταφοράς πρέπει βασικά να ρυθμίζεται σε εθνικό επίπεδο. Ωστόσο, επί του παρόντος, ορισμένα κράτη μέλη δεν ρυθμίζουν, επιτρέπουν ή καθιστούν δυνατή τη μεταφορά των συνταξιοδοτικών δικαιωμάτων μεταξύ των διαφόρων ασφαλιστικών φορέων του δεύτερου πυλώνα, ακόμη και εντός της δικής τους επικράτειας. Οι λόγοι για αυτή την κατάσταση σχετίζονται με πολύ περίπλοκες φορολογικές, κοινωνικές και νομικές διατάξεις. Αυτό είναι ένα στοιχείο καθοριστικής σημασίας που πρέπει να αντιμετωπιστεί προκειμένου να διευκολυνθεί η ελεύθερη κυκλοφορία των εργαζομένων εντός μιας εσωτερικής αγοράς. Η Επιτροπή έχει σχεδιάσει ως εκ τούτου μια πρωτοβουλία σχετικά με τη δυνατότητα μεταφοράς των συντάξεων, η οποία ελπίζουμε πως θα υποβληθεί πριν από το τέλος του έτους.
<P>
Θα ήθελα τώρα να δώσω τη γνώμη της Επιτροπής σχετικά με συγκεκριμένες τροπολογίες. Η Επιτροπή μπορεί να δεχθεί τις τροπολογίες αριθ. 1, 4, 7 (εν μέρει), 8, 10, 16, 17, 25 (εν μέρει), 28, 55, 63, 65, 66, 82, 84, 91, και 92. Η Επιτροπή μπορεί επίσης να δεχθεί το πνεύμα των τροπολογιών αριθ. 15 (εν μέρει), 29, 33, 35 (εν μέρει), 36, 37 (εν μέρει), 38, 39, 40, 43, 46, 47, 52, 53, 54, 62, 67, 68, 69, 71, 72 (εν μέρει), 77, 78, 80, 85, 86, 87, 89, 93, 94, 95, 112 (εν μέρει), 118, 131, και 132. Όμως η Επιτροπή δυστυχώς δεν είναι σε θέση να δεχθεί τις υπόλοιπες τροπολογίες, οι περισσότερες από τις οποίες έχουν στόχο τη διεύρυνση του πεδίου εφαρμογής της οδηγίας. Η οδηγία που πρότεινε η Επιτροπή έχει περιορισμένη φιλοδοξία, δηλαδή τη δημιουργία ενός εποπτικού πλαισίου με αυστηρά εποπτικά πρότυπα προκειμένου να διασφαλίσει την ασφάλεια και την κάλυψη των συντάξεων σε οικονομικό επίπεδο και να επιτρέψει την αμοιβαία αναγνώριση. Στόχος της οδηγίας δεν είναι να παρέμβει στον τρόπο με τον οποίο τα κράτη μέλη οργανώνουν τα συνταξιοδοτικά τους συστήματα, το βαθμό στον οποίο επιθυμούν να βασίζονται στις κρατικές συντάξεις και να ενθαρρύνουν τη χρήση των χρηματοδοτούμενων συνταξιοδοτικών καθεστώτων, εφόσον γίνονται σεβαστοί οι κανόνες της Συνθήκης.
<P>
Από αυτή την άποψη, και σύμφωνα με την προσέγγιση που ακολουθείται στο μεγαλύτερο μέρος της υπόλοιπης κοινοτικής νομοθεσίας που διέπει τον τομέα των χρηματοπιστωτικών υπηρεσιών, η οδηγία δεν μπορεί να ρυθμίσει τα προϊόντα που προσφέρονται από τα συνταξιοδοτικά ταμεία, ούτε μπορεί να προσδιορίσει τις ακριβείς ρυθμίσεις για την πληρωμή των παροχών που εξαρτώνται συχνά από το εθνικό φορολογικό, εργατικό και κοινωνικό δίκαιο. Η κάλυψη των βιομετρικών κινδύνων, ειδικότερα της μακροβιότητας, είναι μια σημαντική πτυχή του αγώνα κατά της φτώχειας και της ανασφάλειας στους ηλικιωμένους. Αλλά αυτή η οδηγία δεν πρέπει να ορίζει το πώς και σε ποια έκταση πρέπει να καταβάλλονται οι παροχές ή ποιος βιομετρικός κίνδυνος πρέπει να καλύπτεται από το ίδρυμα.
<P>
Αυτοί είναι οι λόγοι για τους οποίους η Επιτροπή δεν μπορεί να δεχθεί τις τροπολογίες αριθ. 2, 3, 5, 11, 12, 18, 19, 20, 41, 48, 98, 106, 108, 114, 115, 121, 125, και 126. Στο ίδιο πνεύμα, η οδηγία δεν πρέπει να παρεμβαίνει στον τρόπο με τον οποίο τα κράτη μέλη οργανώνουν τη διοίκηση των συνταξιοδοτικών ταμείων. Η συμμετοχή των κοινωνικών εταίρων στη διαχείριση ενός συνταξιοδοτικού ταμείου είναι ένα ζήτημα που ορισμένες φορές διαφυλάσσεται στο εθνικό και κοινωνικό δίκαιο. Αυτό είναι κάτι που δεν μπορεί να επιβληθεί σε όλα τα κράτη μέλη μέσω μιας οδηγίας. Ως εκ τούτου, η Επιτροπή δεν μπορεί να δεχθεί τις τροπολογίες αριθ. 6, 21, 49, 50, 61 και 101.
<P>
Ορισμένες τροπολογίες αναφέρονται στην ανάγκη να αντιμετωπιστεί το θέμα των φορολογικών εμποδίων ως αναγκαίο συμπλήρωμα αυτής της οδηγίας. Πράγματι, ο κ. Garcνa-Margallo y Marfil μου έθεσε μια ερώτηση όσον αφορά αυτή την πτυχή της οδηγίας.
<P>
Όπως γνωρίζετε, η Επιτροπή υιοθέτησε πρόσφατα μια ανακοίνωση σχετικά με τις φορολογικές πτυχές που ζητεί την εξάλειψη των υπερβολικά περιοριστικών ή διακριτικών φορολογικών κανόνων. Οι φορολογικές και εποπτικές πτυχές της διασυνοριακής παροχής των συντάξεων είναι συμπληρωματικές, αλλά πρέπει να εξεταστούν ξεχωριστά. Για το λόγο αυτό η Επιτροπή δεν είναι σε θέση να δεχθεί τις τροπολογίες αριθ. 30, 31, 32 και 117.
<P>
Τα ίδια σχόλια θα μπορούσαν να ισχύουν και για τα προβλήματα που συνδέονται με τη δυνατότητα μεταφοράς των συνταξιοδοτικών δικαιωμάτων στην οποία αναφέρθηκα πριν από λίγο. Πρόκειται για μια σημαντική πτυχή της δημιουργίας μιας εσωτερικής αγοράς για τις συντάξεις και τη διασυνοριακή κινητικότητα του εργατικού δυναμικού. Το είπα και πριν και το επαναλαμβάνω και τώρα. Συνεπάγεται όμως πολύ περίπλοκα φορολογικά, κοινωνικά και νομικά προβλήματα και αυτό καθιστά αδύνατο να καλυφθεί αυτό το στοιχείο στο πλαίσιο αυτής της οδηγίας. Θα μιλήσουμε αργότερα αυτή τη χρονιά ή στις αρχές του επόμενου έτους για την πρωτοβουλία της Επιτροπής όσον αφορά αυτή την πλευρά. Η Επιτροπή δεν μπορεί ως εκ τούτου να δεχθεί τις τροπολογίες αριθ. 7 (εν μέρει), 26, 56, 57, 58 και 74.
<P>
Η ποιοτική προσέγγιση στις επενδύσεις και τα τεχνικά αποθεματικά βασίζεται στην υπόθεση ότι τα κράτη μέλη πρέπει να διατηρήσουν την ευχέρεια να έχουν περισσότερο λεπτομερείς κανόνες. Οι εποπτικές πρακτικές και οι παραδόσεις ποικίλουν ευρέως στα διάφορα κράτη μέλη. Αυτό περιορίζει το βαθμό της εποπτικής εναρμόνισης που μπορεί να επιτευχθεί. Συνεπώς, πρέπει να αφεθεί κάποια ευελιξία στα κράτη μέλη για να εισαγάγουν περισσότερο λεπτομερείς απαιτήσεις σε εθνικό επίπεδο. Αυτό είναι αλήθεια ιδιαιτέρως όσον αφορά τον υπολογισμό των τεχνικών αποθεματικών και των επενδύσεων. Το ίδιο επιχείρημα ισχύει και για τον τρόπο με τον οποίο οι εποπτικές αρχές οργανώνουν την εργασία τους, ειδικότερα για τις διαδικασίες καταχώρησης και έγκρισης. Για το λόγο αυτό η Επιτροπή δεν μπορεί να δεχθεί τις ακόλουθες τροπολογίες: αριθ. 22, 23, 24, 25 εν μέρει, 27, 42, 44, 45, 51, 59, 60, 64, 72 (εν μέρει), 73, 75, 76, 79, 81, 83, 88, 99, 100, 102, 103, 104, 105, 109, 110, 111, 113, 116, 123, 124, 127, 128, 129 και 130.
<P>
Μερικές τροπολογίες αφορούν το πεδίο εφαρμογής της οδηγίας. Ιδρύματα τα οποία ήδη επωφελούνται από ένα πλαίσιο ενιαίας αγοράς δεν πρέπει να καλύπτονται από αυτή την οδηγία, με την εξαίρεση των εταιρειών ασφάλειας ζωής για τις οποίες τα κράτη μέλη πρέπει να κρατήσουν τη διακριτική ευχέρεια εφαρμογής αυτής της οδηγίας για τις δραστηριότητές τους που συνδέονται με την παροχή συντάξεων. Κατά τον ίδιο τρόπο, και προκειμένου να διευκολυνθεί η εποπτεία σε εκείνα τα κράτη μέλη που έχουν δεκάδες χιλιάδες ιδρύματα, είναι σημαντικό για τα κράτη μέλη να διατηρήσουν τη δυνατότητα επιλογής για την εξαίρεσή τους από το πεδίο εφαρμογής της οδηγίας, και για το λόγο αυτό, η Επιτροπή δεν μπορεί να δεχθεί τις τροπολογίες αριθ. 9, 13, 14, 15 (εν μέρει), 34, 35 (εν μέρει), 37 (εν μέρει), 107, 119, 120 και 122.
<P>
Τέλος, η οδηγία δημιουργεί το σωστό πλαίσιο για τη διασυνοριακή διαχείριση των συνταξιοδοτικών καθεστώτων. Στην περίπτωση διασυνοριακής δραστηριότητας, το καθεστώς πρέπει να λειτουργεί σε συμμόρφωση με την κοινωνική και εργατική νομοθεσία της χώρας όπου είναι εγκατεστημένη η χρηματοδοτούσα επιχείρηση. Η εποπτεία της συμμόρφωσης με τη νομοθεσία αυτή ασκείται από την αρμόδια αρχή στη χώρα υποδοχής. Επιπλέον, για να καταστεί αποτελεσματική αυτή η αμοιβαία αναγνώριση, πρέπει να τεθεί σε ισχύ ένα αποτελεσματικό σύστημα ανταλλαγής πληροφοριών και σωστής εφαρμογής της οδηγίας, όπως συνιστά το Κοινοβούλιο. Αλλά αυτό πρέπει να γίνει με πρωτοβουλία της Επιτροπής. Αυτοί είναι οι λόγοι για τους οποίους η Επιτροπή δεν μπορεί να δεχθεί τις τροπολογίες αριθ. 70, 90, 96, 97 και 133.
<P>
Θα ήθελα να τελειώσω με τις ακόλουθες παρατηρήσεις. Η παρούσα πρόταση είναι ένα ουσιώδες στοιχείο της συνολικής στρατηγικής για την βιωσιμότητα των συνταξιοδοτικών μας συστημάτων. Επιτρέπει στα συνταξιοδοτικά ταμεία να επωφεληθούν πλήρως τόσο από το ευρώ όσο και από την ενιαία αγορά και εξασφαλίζει ότι αυτά τα ταμεία θα λειτουργούν με τη μεγαλύτερη δυνατή αποδοτικότητα και ασφάλεια. Τώρα το μπαλάκι βρίσκεται στο γήπεδο του Συμβουλίου. Ελπίζω ότι θα επιτευχθεί μια πολιτική συμφωνία στο Ecofin στο όχι πολύ μακρινό μέλλον. Αυτό είναι ουσιαστικό για να δείξουμε την πολιτική μας βούληση να σεβαστούμε τις δεσμεύσεις που ανελήφθησαν στα Ευρωπαϊκά Συμβούλια της Λισσαβόνας και της Στοκχόλμης.
<P>
Τελειώνοντας, θα ήθελα να ευχαριστήσω ακόμη μια φορά τον εισηγητή, κ. Karas, για το εξαιρετικό έργο που επιτέλεσε.

<SPEAKER ID=208 NAME="Πρόεδρος">
Σας ευχαριστώ πολύ, κύριε Επίτροπε. Θαυμάζω πάντοτε την επιμέλεια με την οποία ενημερώνετε λεπτομερώς το Κοινοβούλιο για τους λόγους για τους οποίους η Επιτροπή δεν μπορεί να αποδεχθεί ορισμένα πράγματα.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 12.00.

<CHAPTER ID=11>
Περιθώριο φερεγγυότητας για τις επιχειρήσεις ασφάλισης
<SPEAKER ID=209 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων δύο εκθέσεων:
<P>
Α5-0211/2001 του κ. Ettl, εξ ονόματος της Επιτροπής Οικονομικής και Νομισματικής Πολιτικής σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 79/267/ΕΟΚ του Συμβουλίου όσον αφορά τις απαιτήσεις περιθωρίου φερεγγυότητας για τις επιχειρήσεις ασφάλισης ζωής (COM(2000) 617 - C5­0557/2000 - 2000/0249(COD))
<P>
Α5-0212/2001 του κ. Ettl, εξ ονόματος της Επιτροπής Οικονομικής και Νομισματικής Πολιτικής σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά τροποποίηση της οδηγίας 73/239/ΕΟΚ του Συμβουλίου όσον αφορά τις απαιτήσεις περιθωρίου φερεγγυότητας για τις επιχειρήσεις ασφάλισης ζημιών (CΟΜ(2000) 634 τελ. C5­0558/2000 - 2000/0251(COD))

<SPEAKER ID=210 LANGUAGE="DE" NAME="Ettl">
Κύριε Πρόεδρε, κύριε Επίτροπε, η Επιτροπή υπέβαλε δύο προτάσεις οδηγιών για την τροποποίηση των διατάξεων σε σχέση με τις επιχειρήσεις ασφάλισης ζωής και ζημιών. Θέλω κατά την ομιλία μου να λάβω θέση και για τις δύο προτάσεις ταυτόχρονα διότι παρουσιάζουν πολλά κοινά σημεία. Με αυτές τις δύο προτάσεις που περιλαμβάνονται στο σχέδιο δράσης για τις χρηματοπιστωτικές υπηρεσίες, το οποίο υιοθετήθηκε στη Λισαβόνα και θα τεθεί σε εφαρμογή έως το 2005, ενισχύονται και βελτιώνονται οι ισχύουσες διατάξεις των ετών 1973 και 1979 για την ασφάλιση ζημιών και την ασφάλιση ζωής αντίστοιχα.
<P>
Το περιθώριο φερεγγυότητας αποτελεί ένα πρόσθετο αποθεματικό κεφάλαιο, το οποίο οι επιχειρήσεις ασφάλισης πρέπει να σχηματίζουν ως εφεδρεία για απρόβλεπτα περιστατικά. Γενικός στόχος των προτάσεων είναι η βελτίωση της προστασίας των ασφαλιζόμενων μέσω της αύξησης του ίδιου κεφαλαίου των επιχειρήσεων ασφάλισης και ενός αποτελεσματικότερου κρατικού ελέγχου των τελευταίων. Τα μεγαλύτερα περιθώρια φερεγγυότητας ή αποθέματα κινδύνου δεν εντείνουν μόνο την εμπιστοσύνη στις επιδόσεις της ασφαλιστικής επιχείρησης αλλά μειώνουν γενικά και τους κινδύνους στις χρηματοπιστωτικές αγορές. Οι αποδοτικές επιχειρήσεις ασφάλισης διαδραματίζουν σημαντικό ρόλο για την ολοκλήρωση και εκμετάλλευση των ενδεχόμενων ευκαιριών της εσωτερικής αγοράς.
<P>
Οι οδηγίες προσφέρουν το βασικό πλαίσιο των καθηκόντων και ελέγχων και αφήνουν στους εθνικούς νομοθέτες περιθώριο για διατάξεις πέρα από αυτό το ρυθμιστικό επίπεδο. Αυτό δικαιολογείται πλήρως βάσει της αρχής της επικουρικότητας και, ενόψει των σημαντικών πολιτιστικών διαφορών στο εποπτικό δίκαιο των κρατών μελών, είναι κατανοητό και πρέπει να θεωρηθεί θετικό από την άποψη της πολιτικής υπέρ των καταναλωτών.
<P>
Εξάλλου, ιδιαίτερη σημασία αποκτά η δυνατότητα που δίδεται στις εθνικές αρχές εποπτείας των ασφαλιστικών επιχειρήσεων να παρεμβαίνουν ήδη σε περίπτωση κινδύνου, έστω και αν αυτό δεν αντιστοιχεί σε ένα κλασσικό σύστημα πρόωρης προειδοποίησης πάντως, η βάση για κάτι τέτοιο έχει τεθεί. Αυτή η προληπτική εποπτεία περιλαμβάνεται εξάλλου και στο έγγραφο "Βασιλεία ΙΙ" που πρότεινε η επιτροπή της Τράπεζας Διεθνών Διακανονισμών της Βασιλείας για την τραπεζική εποπτεία.
<P>
Ευπρόσδεκτη είναι η πρόταση της Επιτροπής σχετικά με τις μικρότερες αλληλασφαλιστικές ενώσεις. Αν και το όριο για την απαλλαγή από αυτές τις οδηγίες αυξάνεται μεν από ένα ετήσιο ποσό εισφορών των τελευταίων 3 ετών ύψους 500 000 ευρώ σε 5 εκατ. ευρώ, ωστόσο εξασφαλίζεται ότι οι ρυθμίσεις αυτές δεν εκτοπίζουν τις σχετικές ενώσεις από την αγορά. Οι αλληλασφαλιστικές ενώσεις δραστηριοποιούνται συχνά μόνο σε τοπικό ή περιφερειακό επίπεδο και μπορούν να συνεχίσουν τη δραστηριότητα αυτή. Αν όμως επιθυμούν να λάβουν άδεια σε ευρωπαϊκή κλίμακα για την άσκηση της δραστηριότητάς τους στο διεθνές επίπεδο, τότε αρκεί να διαβιβάσουν μια απλή κοινοποίηση στην εθνική εποπτική αρχή, γνωστοποιώντας ότι συμμορφώνονται εκουσίως με τις διατάξεις της οδηγίας για τη φερεγγυότητα. Έτσι διασφαλίζεται απόλυτα η επιβίωση των ενώσεων και η ευθύνη για την επέκταση ή όχι των δραστηριοτήτων τους υπάγεται σε αυτές.
<P>
Και οι δύο προτάσεις οδηγιών αποτελούν κατά έναν τρόπο ενδιάμεσα μέτρα τα οποία επιφέρουν κυρίως τροποποιήσεις τεχνικού χαρακτήρα. Σε μια περαιτέρω δέσμη μέτρων "Φερεγγυότητα ΙΙ" η Επιτροπή θα ασχοληθεί με τον εκσυγχρονισμό ολόκληρης της ρύθμισης του τομέα αυτού σε πιο μακροπρόθεσμη βάση. Θα υπάρξουν ασφαλώς εντάσεις. Επομένως, υπό τις συνθήκες αυτές, το πρώτο μέρος "Φερεγγυότητα Ι" , που υποβάλλεται σήμερα, πρέπει να γίνει αποδεκτό, προς το συμφέρον των πολιτών και των ασφαλιστικών επιχειρήσεων ιδιαιτέρως. Όσο συντομότερα μπορούμε να εφαρμόσουμε αυτά τα ενδιάμεσα μέτρα, τόσο το καλύτερο. Για το λόγο αυτό, ως εισηγητής προσπάθησα ήδη προκαταρκτικά να προσδιορίσω σε ανεπίσημη βάση τις θέσεις του Συμβουλίου και της Επιτροπής στο πλαίσιο της ταχύρυθμης διαδικασίας και να προετοιμάσω το έδαφος για την επίτευξη ενός συμβιβασμού μεταξύ του Συμβουλίου, της Επιτροπής και του Κοινοβουλίου. Οι υποβληθείσες εκθέσεις ανταποκρίνονται λοιπόν ήδη στην κοινή θέση και είναι έτσι δυνατό να περατωθεί η εξέταση των δύο οδηγιών ήδη κατά το στάδιο της πρώτης ανάγνωσης. Ελπίζω ότι αυτό θα είναι εφικτό. Εξαρτάται από το βαθμό επιμονής ή την ικανότητά σας να προβάλλετε αντιρρήσεις, κύριε Επίτροπε!
<P>
Επιτρέψτε μου να διατυπώσω μια τελευταία παρατήρηση όσον αφορά την ίδια τη διαδικασία. Αυτό αφορά ιδίως την ταχύρυθμη διαδικασία συναπόφασης. Η τελευταία προϋποθέτει ευκινησία, και αυτή ακριβώς - και δεν το παρατηρώ για πρώτη φορά - δεν ήταν σχεδόν καθόλου δεδομένη, ιδίως όσον αφορά το Συμβούλιο. Η συναπόφαση περιλαμβάνει κάτι περισσότερο από την επίδειξη ευελιξίας εκ μέρους μιας πλευράς μόνο. Η κριτική αυτή δεν απευθύνεται μόνο στο Συμβούλιο αλλά και σε εσάς, κύριε Επίτροπε, αν και δεν ισχύει τόσο πολύ για εσάς όσο για το πρώτο. Μια παρόμοια στάση ως προς το θέμα της συναπόφασης στο σχετικό τομέα δεν μπορεί παρά να βλάψει τη σταθερότητα της Ευρωπαϊκής Ένωσης ή την ολοκλήρωση. Πρέπει επίσης να εξεταστεί η πρακτικότητα των διεργασιών λήψης αποφάσεων που εφαρμόζουμε ή η εξέταση αυτή να πραγματοποιηθεί ως συνέπεια του δημοψηφίσματος στην Ιρλανδία. Μετά από αυτή την καταληκτική παρατήρηση, σας παρακαλώ να εγκρίνετε τις δύο εκθέσεις!

<SPEAKER ID=211 NAME="Villiers">
Κύριε Πρόεδρε, ομιλώ υπό δύο ιδιότητες, καταρχάς εξ ονόματος της Επιτροπής Νομικών Θεμάτων και Εσωτερικής Αγοράς. Ο εισηγητής της επιτροπής, ο κ. Ripoll y Martνnez de Bedoya, δεν μπορεί δυστυχώς να είναι σήμερα εδώ μαζί μας. Η Επιτροπή Νομικών Θεμάτων ενέκρινε την πρόταση και δεν είχε κανένα σχόλιο επ' αυτής.
<P>
Δεύτερον, μιλώντας εξ ονόματος της Ομάδας μου για την έκθεση του κ. Ettl θα ήθελα να τον συγχαρώ για το έργο που επετέλεσε. Έκανε καλή δουλειά και σαφώς δούλεψε πολύ σκληρά για την έκθεση αυτή.
<P>
Όπως είπε ο κ. Ettl, πρόκειται κατά κύριο λόγο για τεχνικούς εκσυγχρονισμούς, αλλά είναι ωστόσο σημαντικοί. Δεν είχε γίνει καμία αναθεώρηση των εν λόγω οδηγιών επί σχεδόν 20 χρόνια, έτσι προβαίνουμε σε ένα είδος άσκησης προσαρμογής για να τις εκσυγχρονίσουμε και να τις ενημερώσουμε. Όπως και ο κ. Ettl, θα μιλήσω ταυτόχρονα και για τις δύο καθώς πραγματεύονται παρεμφερή ζητήματα.
<P>
Χαιρετίζω τις εν λόγω προτάσεις ως μέρος του ευρύτερου σχεδίου δράσης για τις χρηματοοικονομικές υπηρεσίες που είναι τόσο σημαντικό για το μέλλον της οικονομίας των κρατών μελών της Ευρωπαϊκής Ένωσης και θα μπορούσε ενδεχομένως να αποφέρει πολύ μεγάλα οφέλη στους απλούς ανθρώπους σε όλη την Ευρωπαϊκή Ένωση. Το σχέδιο δράσης για τις χρηματοοικονομικές υπηρεσίες, αν κατορθώσουμε να το εφαρμόσουμε σωστά, μπορεί να έχει ως αποτέλεσμα την αύξηση του ανταγωνισμού, των επιλογών για τους καταναλωτές και τη μείωση των τιμών των χρηματοοικονομικών προϊόντων.
<P>
Όπως το μεγαλύτερο μέρος αυτού του σχεδίου δράσης, και βασιζόμενες σε συνηθισμένες αρχές της ενιαίας αγοράς, οι εν λόγω οδηγίες επίσης βασίζονται στο σύστημα του ενιαίου διαβατηρίου για να μπορούν οι ασφαλιστικές εταιρείες να συνάπτουν ασφαλιστήρια σε όλη την Ευρώπη, από τη στιγμή που συμμορφώνονται με τους κανονισμούς της χώρας όπου βρίσκεται η έδρα τους. Πρόκειται για μια αρχή που είναι, και πρέπει να παραμείνει στον πυρήνα της νομοθεσία που θεσπίζουμε σε αυτόν τον τομέα.
<P>
Χαιρετίζω την προσπάθεια για εκσυγχρονισμό των απαιτήσεων περιθωρίου φερεγγυότητας: οι κανόνες που αφορούν το ρυθμιστικό κεφάλαιο το οποίο οι ασφαλιστικές εταιρείες είναι υποχρεωμένες να τηρούν για την αντιμετώπιση απρόβλεπτων αναγκών, ειδικά των υψηλών αξιώσεων ή της κακής επενδυτικής απόδοσης. Αυτό που κάνουμε εδώ είναι ουσιαστικά μια προετοιμασία για τη Φερεγγυότητα II. Οι περισσότερο ευρείες μεταρρυθμίσεις σε αυτόν τον τομέα θα έρθουν με τη Φερεγγυότητα II. Παρόλα αυτά πρέπει να εξασφαλίσουμε ότι θα ξεδιαλύνουμε τις επουσιώδες τροποποιήσεις πριν να καταπιαστούμε με την ευρύτερη μεταρρύθμιση που επέλθει με τον κανονισμό Φερεγγυότητα II.
<P>
Ιδιαίτερα χαιρετίζονται οι προσπάθειες για καλύτερη αντιστοίχιση του ρυθμιστικού κεφαλαίου με τα χαρακτηριστικά του κινδύνου. Είναι μια αρχή την οποία είδαμε επίσης στις προτάσεις για την επάρκεια των ιδίων κεφαλαίων και τα περιθώρια φερεγγυότητας σε σχέση με τις τράπεζες και τις εταιρείες επενδύσεων. Τα ίδια επιχειρήματα μπορούν εξίσου να ισχύσουν εδώ ως προς το ότι ενθαρρύνουμε τη συνετή διαχείριση του κινδύνου και ανταμείβουμε αυτούς που διαχειρίζονται και μειώνουν τον κίνδυνο.
<P>
Χαίρομαι που βλέπω ότι αφαιρέθηκε μια αναφορά στη χρήση εξωτερικών αξιολογήσεων φερεγγυότητας, που είχε αρχικά προταθεί από τον εισηγητή. Δεν θέλουμε αναγκαστικά να τις αποκλείσουμε δια παντός, αλλά είναι πρώιμο να τις εισαγάγουμε σε αυτή τη φάση. Είναι κάτι που πρέπει να εξετάσουμε σε σχέση με τη Φερεγγυότητα II, αλλά χρειάζεται περισσότερη σκέψη και συζήτηση πριν να μπορέσουμε να εισαγάγουμε τις εξωτερικές αξιολογήσεις σε αυτό το πλαίσιο.
<P>
Χαίρομαι επίσης που επιτεύχθηκε ένας λογικός συμβιβασμός σχετικά με τις εξουσίες έγκαιρης παρέμβασης, οι οποίες θα μπορούσαν να αποτελέσουν μια χρήσιμη προσθήκη στο οπλοστάσιο των ρυθμιστικών αρχών για τη διασφάλιση της κατάλληλης προληπτικής εποπτείας. Ο παρεμφερής συμβιβασμός για τα μελλοντικά κέρδη ήταν επίσης πολύ λογικός. Η χρήση των μελλοντικών κερδών πρόκειται να καταργηθεί σταδιακά στη διάρκεια μιας οκταετούς ή εννεαετούς περιόδου, που θα δώσει στον κλάδο το χρόνο να προσαρμοστεί στις νέες συνθήκες.
<P>
Είναι σημαντικό συνολικά να κάνουμε τη γενική επισήμανση ότι σε αυτές τις προτάσεις, καθώς και σε όλες τις άλλες τις οποίες πραγματευόμαστε σχετικά με τις βιομηχανικές και χρηματοπιστωτικές υπηρεσίες, πρέπει να κάνουμε κάθε δυνατή προσπάθεια ώστε να εξασφαλίσουμε ότι δεν είναι υπερβολικά γραφειοκρατικές και ότι το πλαίσιο είναι τέτοιο ώστε να είναι όσο το δυνατόν ευκολότερο για τις εταιρείες, τόσο τις μικρές όσο και τις μεγάλες, να λειτουργήσουν μέσα σε αυτό. Αυτός είναι ο μόνος τρόπος για να έχουμε υγιή ανταγωνισμό.
<P>
Τέλος, θα ήθελα να σχολιάσω τη χρονική συγκυρία. Είναι σαφές ότι υπάρχει μια γενική συμφωνία ότι πρέπει να προχωρήσουμε με αυτές τις μεταρρυθμίσεις το ταχύτερο δυνατό. Ο κ. Ettl έκανε πολύ καλή δουλειά στο συντονισμό με τα άλλα δύο θεσμικά όργανα. Όπως αυτός, έτσι και εγώ ελπίζω ότι θα μπορέσουμε να ολοκληρώσουμε τη διαδικασία κατά την πρώτη ανάγνωση. Μου φαίνεται ότι μπορεί να κάναμε ένα μέρος από τη δουλειά του Συμβουλίου για αυτό και να βελτιώσαμε ορισμένες από εκείνες τις πτυχές που θα συμβάλουν στη δημιουργία ενός λογικού ρυθμιστικού πλαισίου.
<P>
Ευχαριστώ τον κ. Ettl για την εργασία του σε αυτή την έκθεση.

<SPEAKER ID=212 NAME="Bolkestein">
. (ΕΝ) Κύριε Πρόεδρε, είναι αληθινή χαρά για μένα να απαντώ στο Κοινοβούλιο εξ ονόματος της Επιτροπής. Θα ήθελα να συγχαρώ τόσο την Επιτροπή Οικονομικής και Νομισματικής Πολιτικής όσο και την Επιτροπή Νομικών Θεμάτων για την ταχεία και διεξοδική ανάλυσή τους στις προτάσεις της Επιτροπής σχετικά με την τροποποίηση των κανόνων για το περιθώριο φερεγγυότητας για τις επιχειρήσεις ασφάλισης ζημιών και ζωής.
<P>
Το περιθώριο φερεγγυότητας είναι ένα κάπως πιο περίπλοκο - τεχνικό, ακόμη και στεγνό - θέμα αλλά έχει μεγάλη πρακτική και αληθινή σημασία. Αφορά την προστασία των ασφαλισμένων υποχρεώνοντας τις ασφαλιστικές εταιρείες να τηρούν πρόσθετο ρυθμιστικό κεφάλαιο που θα λειτουργήσει ως ρυθμιστικό αποθεματικό σε απρόβλεπτες περιπτώσεις.
<P>
Οι προτάσεις της Επιτροπής αφορούν την ενίσχυση και τον εκσυγχρονισμό των υφιστάμενων κανόνων που, όπως αναφέρθηκε απόψε, είναι σε ισχύ εδώ και σχεδόν 25 χρόνια. Είμαι ευτυχής που παρατηρώ ότι οι τροπολογίες ενώπιον του Κοινοβουλίου είναι εντελώς ευθυγραμμισμένες με την ουσία των προτάσεων της Επιτροπής. Ενώ πολλές είναι τεχνικής φύσεως, ορισμένες αντιπροσωπεύουν πολύ πρακτικά μέτρα που θα προσφέρουν σαφήνεια και θα βελτιώσουν τη διαφάνεια, όπως η απαίτηση να θέσουν οι αρμόδιες εθνικές αρχές κατευθυντήριες γραμμές που θα διέπουν την αποδοχή των συμπληρωματικών εισφορών από τα μέλη μιας επιχείρησης αλληλασφάλισης του κλάδου ζημιών. Το ίδιο ισχύει για την απαίτηση να εξετάσει η έκθεση της Επιτροπής πώς οι εθνικές εποπτικές αρχές χρησιμοποίησαν τις μεγαλύτερες εποπτικές τους εξουσίες. Οι τροπολογίες αυτές αποτελούν πολύ χρήσιμες βελτιώσεις της αρχικής πρότασης της Επιτροπής. Από αυτή την άποψη, θα ήθελα να ευχαριστήσω τον εισηγητή, κ. Ettl, και τη σκιώδη εισηγήτρια, κ. Villier, για τις προσπάθειές τους και τη συμβολή τους στην προετοιμασία των δύο εκθέσεων. Είμαι ευτυχής που μπορώ να πληροφορήσω το Κοινοβούλιο ότι όλες οι προτεινόμενες από το Κοινοβούλιο τροπολογίες γίνονται δεκτές από την Επιτροπή.
<P>
Αν και είναι πάντα επικίνδυνο να προτρέχουμε, κατανοώ ότι υπάρχει μια κοινή πολιτική συναίνεση να επιδιώξουμε την έγκριση αυτών των προτάσεων στο πλαίσιο μιας και μοναδικής ανάγνωσης. Είναι προσωπική μου ελπίδα ότι οι προσπάθειές τους θα ανταμειφθούν και ότι αυτή η προτεινόμενη νομοθεσία όντως θα εγκριθεί σε μια ανάγνωση.
<P>
Είναι σωστό να πούμε ότι η εν λόγω έκθεση αποτελεί καλό παράδειγμα επιτυχούς συνεργασίας ανάμεσα στα δύο θεσμικά μας όργανα. Η Επιτροπή έχει ένα φιλόδοξο πρόγραμμα για τις χρηματοπιστωτικές υπηρεσίες που μπορεί να αποφέρει πολλά αληθινά και απτά οφέλη στους πολίτες μας και στον κλάδο. Είναι ελπίδα μου ότι η εξαίρετη συνεργασία που είχαμε σε αυτή την έκθεση μπορεί να συνεχιστεί, όχι μόνο για την ευρύτερη επανεξέταση εκ μέρους της Επιτροπής της συνολικής χρηματοοικονομικής κατάστασης μιας ασφαλιστικής επιχείρησης, την αποκαλούμενη Φερεγγυότητα II, αλλά επίσης για το συνολικό πρόγραμμα δράσης για τις χρηματοοικονομικές υπηρεσίες.

<SPEAKER ID=213 NAME="Πρόεδρος">
Σας ευχαριστώ πολύ, κύριε Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=12>
Προαγωγή της ηλεκτρικής ενέργειας από ανανεώσιμες πηγές
<SPEAKER ID=214 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α5-0227/2001) της κ. Rothe, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την προαγωγή της ηλεκτρικής ενέργειας που παράγεται από ανανεώσιμες πηγές στην εσωτερική αγορά ηλεκτρικής ενέργειας (5583/1/2001 - C5­0133/2001 - 2000/0116(COD)])

<SPEAKER ID=215 LANGUAGE="DE" NAME="Rothe">
Κύριε Πρόεδρε, αγαπητή Επίτροπε, κυρία De Palacio, αγαπητοί συνάδελφοι, όπως ανέφερε ο Πρόεδρος προηγουμένως, βρισκόμαστε στο στάδιο της δεύτερης ανάγνωσης της πρότασης οδηγίας για την προαγωγή της ηλεκτρικής ενέργειας που παράγεται από ανανεώσιμες πηγές. Έχω κάθε λόγο να ελπίζω ότι σύντομα θα τεθεί σε ισχύ ο πρώτος ευρωπαϊκός νόμος για τις ανανεώσιμες πηγές ενέργειας. Αυτός ο ευρωπαϊκός νόμος θα συμβάλει στην αύξηση της ποσότητας ενέργειας που παράγεται από ανανεώσιμες πηγές. Το πιστεύω ακράδαντα.
<P>
Θα βοηθήσει εμάς, την ΕΕ, να επιτύχουμε το στόχο του διπλασιασμού έως το 2010 που καθορίσαμε. Ο νόμος αυτός θα συμβάλει σημαντικά στην πραγματοποίηση επενδύσεων στην παραγωγή ηλεκτρικής ενέργειας από τον αέρα, τον ήλιο, το νερό και τη βιομάζα. Έτσι η ΕΕ θα δείξει ότι είναι έτοιμη να αναλάβει την ευθύνη της όσον αφορά την προστασία του κλίματος και το βιώσιμο ενεργειακό εφοδιασμό.
<P>
Πριν από μερικές εβδομάδες δεν θα είχα προβεί σε αυτές τις δηλώσεις, διότι η κοινή θέση του Συμβουλίου απέκλινε από τη θέση του Κοινοβουλίου σε ουσιαστικά σημεία και το Συμβούλιο είχε επιδείξει καταρχήν λίγη διάθεση ελαστικότητας. Και όμως, αύριο τίθεται σε ψηφοφορία στο Κοινοβούλιο το αποτέλεσμα μιας εντατικής και παραγωγικής διεργασίας διαπραγματεύσεων. Κατά τη διάρκεια μιας άτυπης συνδιαλλαγής με το Συμβούλιο επιτεύχθηκαν δέκα συμβιβασμοί όσον αφορά τις τροπολογίες 1-11, αλλά χωρίς τις τροπολογίες 2 και 4. Το κείμενο αυτό αποτελεί απόδειξη ότι υπήρξε μια πραγματική προσέγγιση μεταξύ του Συμβουλίου και του Κοινοβουλίου.
<P>
Στο σημείο αυτό θέλω να ευχαριστήσω θερμά τους εισηγητές των άλλων Ομάδων που επιφορτίστηκαν με την εξέταση του θέματος αυτού, ιδίως την κ. Ayuso Gonzαlez και τον κ. Claude Turmes, που παρακολούθησαν τη διαδικασία αυτή με ενεργητικότητα και διάθεση, και έδειξαν την προθυμία τους να αγωνιστούν και συμβιβαστούν. Ευχαριστώ όμως εξίσου θερμά και τη σουηδική Προεδρία, η οποία επεδίωξε με επιτυχία την προσέγγιση του Συμβουλίου σε σχέση με τη θέση του Κοινοβουλίου. Επιπλέον, ευχαριστώ και τους αρμόδιους συνεργάτες της Επιτροπής, οι οποίοι διαδραμάτισαν έναν πολύ σημαντικό μεσολαβητικό ρόλο κατά τη διεργασία διαπραγματεύσεων.
<P>
Όπως συμβαίνει με τους συμβιβασμούς, μπορεί το αποτέλεσμα που έχει επιτευχθεί να ικανοποιεί χωρίς ακριβώς να ενθουσιάζει. Λυπάμαι διότι δεν κατορθώσαμε να θεσπίσουμε υποχρεωτικούς εθνικούς στόχους. Και κάτι ακόμη πιο σημαντικό: θεωρώ τον παρόντα προσδιορισμό της ανανεώσιμης ενέργειας απλά εσφαλμένο. Ορισμένα κράτη μέλη, για να διευκολυνθούν κατά την επίτευξη των στόχων, επέμειναν να συμπεριληφθεί το μέρος των οικιακών αποβλήτων που αποτελεί βιομάζα στην καύση μη διαχωρισμένων αποβλήτων. Αυτό δεν υπονομεύει μόνο τους ευρωπαϊκούς στόχους της αποφυγής δημιουργίας αποβλήτων και της επεξεργασίας αλλά μεταδίδει και ένα εσφαλμένο μήνυμα κατά της δημιουργίας αυθεντικών ανανεώσιμων ενεργειών.
<P>
Ωστόσο, σας παρακαλώ να εγκρίνετε τους συμβιβασμούς που επιτεύχθηκαν με το Συμβούλιο. Αφενός, ο νόμος θα συμβάλει σημαντικά στην ενίσχυση ανανεώσιμων πηγών ενέργειας, μέσω της τροπολογίας που κατέστησε αποδεκτή το Κοινοβούλιο. Αφετέρου, δεν θα μπορούσαν να είχαν επιτευχθεί περισσότερα πράγματα στη διαδικασία συνδιαλλαγής. Είμαι απόλυτα βέβαιη για αυτό.
<P>
Τώρα θα αναφερθώ στα αξιόλογα αποτελέσματα. Πρώτον, τα κράτη μέλη πρέπει να προσανατολίσουν τα μέτρα προώθησης που θα λάβουν προς ενδεικτικούς εθνικούς στόχους. Αν καταστεί σαφές ότι ο στόχος της ΕΕ - δηλαδή ο διπλασιασμός - δεν μπορεί να επιτευχθεί εξολοκλήρου, τότε η Επιτροπή δύναται να υποβάλει προτάσεις για τη θέσπιση δεσμευτικών στόχων.
<P>
Δεύτερον: η Επιτροπή θα αξιολογήσει βάσει μιας έκθεσης - που θα προηγηθεί μιας πρότασης για τη θέσπιση ενός εναρμονισμένου συστήματος - το βαθμό επιτυχίας των εθνικών συστημάτων από την άποψη της επιτευχθείσας αύξησης του μεριδίου της αγοράς που αντιπροσωπεύει η παραγόμενη από ανανεώσιμες πηγές ηλεκτρική ενέργεια.
<P>
Τρίτον: μετά τη θέση σε εφαρμογή ενός κοινού συστήματος θα πρέπει να διασφαλιστεί η εμπιστοσύνη σε επενδύσεις που θα έχουν πραγματοποιηθεί σε προηγούμενα στάδια.
<P>
Τέταρτον: εξασφαλίζεται η πρόσβαση στο δίκτυο της ηλεκτρικής ενέργειας που παράγεται από ανανεώσιμες πηγές. Η πρόσβαση αυτή δεν επιτρέπεται να τίθεται σε μειονεκτική θέση μελλοντικά από τις δαπάνες τροφοδότησης και σύνδεσης.
<P>
Τελευταίο σημείο: η απόδειξη της προέλευσης για την ηλεκτρική ενέργεια που παράγεται από ανανεώσιμες πηγές εξασφαλίζει διαφάνεια για τους πολίτες.
<P>
Διαθέτουμε ένα τεράστιο δυναμικό ανανεώσιμων πηγών ενέργειας στην Ευρώπη. Ας το αξιοποιήσουμε επιτέλους έτσι ώστε να ανταποκριθούμε στην ευθύνη που έχουμε όσον αφορά την αειφόρο ανάπτυξη.
<P>
(Χειροκροτήματα)

<SPEAKER ID=216 LANGUAGE="ES" NAME="Ayuso Gonzαlez">
Κύριε Πρόεδρε, κυρίες και κύριοι, κυρίες Επίτροποι, οι ανανεώσιμες πηγές ενέργειας δεν είναι πανάκεια για τη μείωση των εκπομπών του διοξειδίου του άνθρακα ούτε για την επίλυση της ενεργειακής εξάρτησης από τρίτες χώρες, αλλά μπορούν να συμβάλλουν στον όλο και μεγαλύτερο περιορισμό αυτών των προβλημάτων μέχρι να γίνουν ανταγωνιστικές. Γι' αυτό, καταρχάς, θέλω να συγχαρώ την Επιτροπή γι' αυτή την πρόταση, το Συμβούλιο, και ειδικά τη σουηδική Προεδρία, και την εισηγήτρια, την κ. Rothe, για την προσπάθεια που κατέβαλε για να επιτύχει ένα σημείο συνάντησης αναγκαίο ώστε να μπορέσει τελικά αυτή η οδηγία να γίνει πραγματικότητα και επιπλέον επειδή έγινε με ένα τρόπο λογικά ικανοποιητικό για την πλειοψηφία, αν και είναι αλήθεια ότι δεν περιλαμβάνονται όλοι οι φιλόδοξοι στόχοι που προσπάθησε να συμπεριλάβει το Κοινοβούλιο στην πρώτη ανάγνωση.
<P>
Αυτή η οδηγία για την ανάπτυξη των ανανεώσιμων πηγών ενέργειας αποτελεί ένα στοίχημα με το μέλλον και μια επένδυση για το περιβάλλον. Γι' αυτό, είναι σημαντικό να προσφέρουμε ένα νομικό πλαίσιο σ' αυτούς που στοιχημάτισαν και επένδυσαν σ' αυτό το σκοπό. Συγκεκριμένα, είναι πολύ σημαντικό να μεσολαβήσουμε για τις τωρινές ενισχύσεις περιλαμβάνοντας επαρκείς μεταβατικές περιόδους που θα επιτρέψουν τη διατήρηση της εμπιστοσύνης των επενδυτών. Είναι σημαντικό να δοθεί προτεραιότητα στην ηλεκτρική ενέργεια που προέρχεται από ανανεώσιμες πηγές ενέργειας για την πρόσβαση στο δίκτυο ηλεκτρισμού και για να μην γίνονται διακρίσεις στις δαπάνες δικτύου και στη διανομή, ιδιαίτερα στις περιοχές της περιφέρειας. Για να αιτιολογηθεί η ανάγκη αυτής της οδηγίας, πρέπει να λάβουμε υπόψη από τη μια πλευρά, το διαφορετικό βαθμό ανταγωνιστικότητας που υπάρχει ακόμα μεταξύ των ανανεώσιμων και των παραδοσιακών πηγών ενέργειας και, από την άλλη, τα εξωτερικά κόστη που αποφεύγονται με τέτοιου είδους τεχνολογίες.
<P>
Πιστεύω ότι, γι' αυτό, πρέπει να τους συγχαρούμε και, όπως η κ Rothe, θέλω να ζητήσω και εγώ από την Ολομέλεια να εγκρίνει τις συμβιβαστικές τροπολογίες στις οποίες καταλήξαμε μετά από τόση προσπάθεια.

<SPEAKER ID=217 NAME="McNally">
Κύριε Πρόεδρε, εκφράζω τα θερμότερα συγχαρητήρια μου στην κ. Rothe για την υποδειγματική συνεργασία της με συναδέλφους από το Κοινοβούλιο, καθώς και με το Συμβούλιο και την Επιτροπή. Αυτή και η κ. Ayuso Gonzαlez εξέφρασαν αμφότερες κάποια απογοήτευση για το αποτέλεσμα, αλλά θα ήθελα να πω στην κ. Rothe ότι πρέπει να νιώθει ανακούφιση για το ότι αυτό που φαινόταν πιθανό σε μια δεδομένη χρονική στιγμή δεν συνέβη τελικά. Η εισηγήτρια πέτυχε αξιόλογη πρόοδο.
<P>
Είναι εξαιρετικά λογικό να προάγουμε τις ανανεώσιμες πηγές ενέργειας, διότι μας δίνουν τη δυνατότητα να εκπληρώσουμε τους περιβαλλοντικούς μας στόχους, δημιουργούν θέσεις απασχόλησης και εξασφαλίζουν την ασφάλεια του εφοδιασμού. Τα σημεία που απαριθμεί η κ. Rothe είναι στόχοι, όχι ακόμη υποχρεωτικοί. Είμαι όμως ευχαριστημένη που έχουμε τη θέση αναδίπλωσης σε περίπτωση που τα κράτη μέλη αποτύχουν στο καθήκον τους. Υπάρχει ένας ορισμός που εξαιρεί τη χρήση των δημοτικών απορριμμάτων, επιτρέπει στους επιτυχείς μηχανισμούς στήριξης να συνεχίσουν και συνεπώς να τονώσουν την εμπιστοσύνη των επενδυτών. Η χώρα μου, το Ηνωμένο Βασίλειο - η πιο ανεμοδαρμένη χώρα στην Ευρώπη - πρέπει να διδαχθεί μερικά πράγματα από το έργο που γίνεται σε άλλες χώρες.
<P>
Χρειαζόμαστε και άλλα μέτρα εκτός από αυτή την οδηγία. Ξέρω ότι η Επίτροπος θα συμφωνήσει ως προς την ανάγκη για ένα πλαίσιο για την υποστήριξη της ενέργειας. Χρειαζόμαστε έρευνα και ανάπτυξη στο έκτο πρόγραμμα πλαίσιο. Πρέπει να εξετάσουμε την ενιαία αγορά για να διασφαλίσουμε ότι δεν αντιβαίνει στους στόχους αυτής της οδηγίας και πρέπει να εξασφαλίσουμε ότι οι ανανεώσιμες πηγές ενέργειας θα λάβουν τη θέση που τους αξίζει στην Πράσινη Βίβλο για την ασφάλεια του εφοδιασμού.
<P>
Συγχαρητήρια και πάλι στην κ. Rothe. Προσβλέπω σε ένα θετικό αποτέλεσμα αύριο.

<SPEAKER ID=218 NAME="Beysen">
 - (NL) Κύριε Πρόεδρε, κύριε Επίτροπε, συνάδελφοι, αρχικά επιθυμώ να ευχαριστήσω τη συνάδελφο κ. Rothe για την εξαιρετική εργασία που έχει πραγματοποιήσει, καθώς με αυτήν τίθεται η βάση για το πρώτο μέρος: νομοθεσία στον τομέα των ανανεώσιμων πηγών ενέργειας.
<P>
Σε ποιο σημείο πρέπει να επικεντρωθεί η προσοχή μας; Καταρχάς στον στόχο του 12%, ο οποίος πρέπει να επιτευχθεί μέχρι το 2010. Φυσικά, είναι μεγάλος ο πειρασμός να επισημάνω ότι θα επιθυμούσα έντονα αυτό να ήταν ένα δεσμευτικό ποσοστό και, όχι όπως τώρα, ένας ενδεικτικός στόχος. Προσωπικά είμαι υπέρ του ορισμού δεσμευτικών στόχων, εφόσον βέβαια αυτοί είναι ρεαλιστικοί και δυνάμενοι να επιτευχθούν. Λαμβανομένων φυσικά υπόψη των πολλών άγνωστων παραγόντων κατά την ανάπτυξη της ανανεώσιμης ενέργειας, μου φαίνεται ιδιαίτερα κατανοητό, αφενός, να ορίζονται ενδεικτικοί στόχοι, αλλά, παράλληλα, να αφήνεται χώρος στην Επιτροπή για να υποβάλει προτάσεις με δεσμευτικούς στόχους προς το Συμβούλιο και το Κοινοβούλιο, σε περίπτωση που φανεί ότι τα αποτελέσματα δεν είναι ικανοποιητικά.
<P>
Το δεύτερο σημείο προσοχής αφορά τον εμφανή περιορισμό των αποβλήτων που προέρχονται από τη ξεχωριστή συλλογή των οικιακών αποβλήτων, καθώς και των αποβλήτων από μη διαχωρισμένα οικιακά απόβλητα. Βασικά, μπορώ να θεωρήσω μόνο την καύση των διαχωρισμένων αποβλήτων και, ειδικότερα, του βιολογικά αποδομήσιμου μέρους των βιομηχανικών και οικιακών αποβλήτων, ως ανανεώσιμη πηγή ενέργειας. Αδικα υποστηρίζουν οι αντίθετοι με την καύση των οικιακών αποβλήτων ότι αυτή θα περιορίσει τις αποκαλούμενες πραγματικά "ανανεώσιμες πηγές" , όπως είναι η αιολική και η ηλιακή ενέργεια, θα αυξήσει τις εκπομπές CO2 και θα υπονομεύσει την πολιτική για τον περιορισμό των αποβλήτων και την ανακύκλωση.
<P>
Είναι ένδειξη ευφυίας το γεγονός ότι στην κοινή θέση, στον ορισμό που δίνεται για το τι πρέπει να θεωρείται ως ανανεώσιμη πηγή ενέργειας, αφήνεται περιθώριο για διάφορες μορφές ανανεώσιμων πηγών ενέργειας και, πιο συγκεκριμένα, για την καύση των διαχωρισμένων αποβλήτων. Ένα σημείο με το οποίο μπορώ να συμφωνήσω απόλυτα.

<SPEAKER ID=219 LANGUAGE="FR" NAME="Turmes">
Κύριε Πρόεδρε, απόψε, θα ήθελα να αποτίσω φόρο τιμής σε τρεις γυναίκες. Αρχικά, στην κ. Rothe, η οποία διαπραγματεύτηκε εξ ονόματος όλων των βουλευτών, στην κ. Zackari, η οποία διασφάλισε την ευλυγισία στο επίπεδο της σουηδικής Προεδρίας και η οποία οδήγησε, στην πραγματικότητα, το Συμβούλιο προς έναν συμβιβασμό αποδεκτό από το Κοινοβούλιο. Τέλος, στην κ. Επίτροπο, η οποία εκπροσωπεί όλους τους υπαλλήλους, ένθερμους οπαδούς του ζητήματος των ανανεώσιμων πηγών ενέργειας, χωρίς τους οποίους, το Κοινοβούλιο δεν θα είχε καταφέρει να αποσπάσει τους συμβιβασμούς που απέσπασε από το Συμβούλιο.
<P>
Αύριο θα συντελεστεί ένα ιστορικό βήμα προς τις ανανεώσιμες πηγές ενέργειας στην Ευρώπη, οι οποίες, το 2010, θα αντιπροσωπεύουν το 22% της ηλεκτρικής ενέργειας. Το ποσοστό είναι μεγάλο. Είμαι πολύ αισιόδοξος, αν και ξέρω ότι τα πρώτα βήματα μιας τεχνολογίας είναι πάντα τα πιο δύσκολα. Αφενός, διότι το κόστος παραγωγής δεν έχει ακόμα βελτιστοποιηθεί, αλλά, από τη στιγμή που θα επιτύχουμε τη μαζική παραγωγή, το κόστος θα μειωθεί.
<P>
Υπάρχει και μια δεύτερη πτυχή την οποία, ως πολιτικοί, γνωρίζουμε πάρα πολύ καλά: οι σχέσεις ισχύος. Οι ομάδες πίεσης αλλάζουν στρατόπεδο μόλις οι τεχνολογίες αποκτήσουν πολύ μεγαλύτερη οικονομική σημασία στις κοινωνίες μας. Το παράδειγμα της Γερμανίας είναι χαρακτηριστικό. Τα γερμανικά συνδικάτα που αντιτίθεντο στις ανανεώσιμες πηγές ενέργειας και ήταν υπέρ της πυρηνικής ενέργειας πριν μόλις 5 χρόνια, άλλαξαν στρατόπεδο γιατί, σήμερα, έχουν περισσότερα μέλη που υποστηρίζουν τις ανανεώσιμες πηγές ενέργειας, από ό,τι την πυρηνική ενέργεια.
<P>
Πιστεύω ότι αυτή η οδηγία εξασφάλισε, επίσης, την ηγετική θέση των βιομηχανιών μας παγκοσμίως σε εδάφη με πολύ μεγαλύτερο δυναμικό ανανεώσιμων πηγών ενέργειας από ό,τι εμείς. Αναφέρομαι σε χώρες όπως η Βραζιλία και η Ινδία, όπου θα κερδίσουμε αγορές.
<P>
Ανακοινώνω, επίσης, ότι πρόκειται να προτείνω κάποιους εκπροσώπους ορισμένων κυβερνήσεων για το βραβείο Νόμπελ χημείας και φυσικής. Πράγματι, όταν καταφέρνουν να αποδείξουν επιστημονικά πώς καίγεται μόνος του ένας τόνος τομάτες παράγοντας ανανεώσιμη ενέργεια, πιστεύω ότι αυτοί οι εκπρόσωποι αξίζουν πραγματικά το βραβείο Νόμπελ. Αν καταλαβαίνω καλά, σε επιστημονικό επίπεδο, για να καούν τομάτες χρειάζεται πλαστικό.
<P>
Για να αποφευχθούν τέτοιου είδους παραλογισμοί, εκτιμώ ότι η Επιτροπή πρέπει να διαδραματίσει πολύ σημαντικό ρόλο προκειμένου να εμποδίσει τη χρηματοδότηση της αποτέφρωσης απορριμμάτων με δημόσια κεφάλαια. Πρέπει να χρησιμοποιούνται για την ανάπτυξη καλών τεχνολογιών, κυρίως, την παραγωγή ενέργειας με μεθάνιο.

<SPEAKER ID=220 LANGUAGE="FI" NAME="Seppδnen">
Κύριε Πρόεδρε, η υδραυλική ενέργεια είναι η σημαντικότερη από τις ανανεώσιμες πηγές ενέργειας. Χωρίς αυτήν, το μερίδιο των ανανεώσιμων πηγών ενέργειας στην παραγωγή ηλεκτρικής ενέργειας των χωρών της ΕΕ θα ήταν πολύ μικρό, μολονότι δεν μπορούμε να υποτιμήσουμε το αξιόλογο μερίδιο της αιολικής ενέργειας στη Δανία. Καθίσταται ήδη δυσκολότερο να ανακαλύψουμε άλλες ανανεώσιμες πηγές ενέργειας. Είναι ανυπόστατη η θέση του Συμβουλίου, σύμφωνα με την οποία, η καύση μικτών αποβλήτων κατατάσσεται στις ανανεώσιμες πηγές ενέργειας. Η υδροηλεκτρική ενέργεια θα πρέπει να συμπληρώνεται με άλλες μορφές παραγωγής ενέργειας εκτός της καύσης αποβλήτων. Το Κοινοβούλιο εμμένει στον συνολικό στόχο, σύμφωνα με τον οποίο, το 2010, το 12% της ακαθάριστης εγχώριας κατανάλωσης ενέργειας θα πραγματοποιείται με ενέργεια από ανανεώσιμες πηγές. Ωστόσο, είναι τόσο σύντομο το χρονικό διάστημα, που η υλοποίηση του στόχου ίσως να είναι ευσεβής πόθος. Η αμελητέα χρηματοδότηση του προγράμματος Altener καταδεικνύει ότι η ΕΕ δεν συμβάλλει σε μεγάλο βαθμό στην υλοποίηση του στόχου. Μάλιστα, η υλοποίηση του στόχου εξαρτάται πλήρως από τα κράτη μέλη.

<SPEAKER ID=221 LANGUAGE="DE" NAME="Kronberger">
Κύριε Πρόεδρε, η οδηγία αυτή αποτελεί ένα σημαντικό βήμα προς την επίτευξη του στόχου του Κυότο και ένα ορόσημο προς την πορεία προς μια βιώσιμη ενεργειακή οικονομία και πολιτική στην Ευρωπαϊκή Ένωση. Ευχαριστώ θερμά και συγχαίρω την εισηγήτρια. Ενόψει της διαγραφόμενης έλλειψης πόρων, της αύξησης των τιμών πετρελαίου και αερίου και της επικίνδυνης πυρηνικής ενέργειας, δεν έχουμε βέβαια κανένα λόγο να επαναπαυόμαστε και να χαιρόμαστε για τα κεκτημένα.
<P>
Πρέπει ιδίως να καταστήσουμε σαφές στα κράτη μέλη της Ευρωπαϊκής Ένωσης ότι η υλοποίηση των προβλεπόμενων στόχων έχει οικονομικά και κοινωνικά πλεονεκτήματα. Ασφαλώς, θα προτιμούσα να έχουμε δεσμευτικούς στόχους τώρα όμως πρέπει να καταβάλλουμε ακόμη περισσότερες προσπάθειες για να πείσουμε, ώστε να δοθεί στις ανανεώσιμες πηγές ενέργειας μια ευκαιρία από την άποψη της αγοράς, και συγκεκριμένα μια ευκαιρία που θα βασίζεται στην ελευθερία βουλήσεως.
<P>
Ένας περαιτέρω μακροπρόθεσμος στόχος είναι η επισήμανση όλων των μορφών ενέργειας, διότι ο καταναλωτής έχει το δικαίωμα να πληροφορείται από ποια πρωτογενή πηγή ενέργειας προέρχεται το ηλεκτρικό του ρεύμα.

<SPEAKER ID=222 LANGUAGE="DE" NAME="Rόbig">
Αξιότιμε κύριε Πρόεδρε, αξιότιμη Επίτροπε, κυρία De Palacio, θέλω και εγώ να ενταχθώ στον κύκλο των ατόμων που συγχάρηκαν την κ. Rothe και να την επαινέσω επίσης διότι επέμεινε να θεσπιστούν δεσμευτικοί στόχοι, επειδή η πιθανότητα να καθορίσουμε τελικά τους στόχους αυτούς είναι πραγματικά πολύ μεγάλη.
<P>
Πιστεύω ότι είναι επίσης απαραίτητο να εξασφαλιστεί μια αποτελεσματική και δίκαιη κατανομή του κόστους στο εσωτερικό της Ευρωπαϊκής Ένωσης, ώστε η προαγωγή της ανανεώσιμης ενέργειας να είναι συγκρίσιμη και να βασίζεται στα ίδια κριτήρια.
<P>
Καλώ την Επιτροπή να εφαρμόσει με εντατικό τρόπο τις πρακτικές της επιλογής των καλύτερων εφαρμογών και της συγκριτικής αξιολόγησης, διότι είναι πολύ σημαντικό για τα κράτη μέλη, και ιδίως για τα νέα κράτη που θα προσχωρήσουν στην ΕΕ, να γνωρίζουν ποιες είναι οι καλύτερες και ποιες οι λιγότερο καλές αξίες.
<P>
Πιστεύω επίσης ότι τα μικρά και ασφαλή συστήματα έχουν μεγάλη σημασία για το μέλλον της Ευρώπης και την ασφάλεια εφοδιασμού όπως διαπιστώσαμε με τα υδάτινα συστήματα ήδη, ότι τα τελευταία αποτελούν πραγματικά τον καλύτερο και καθαρότερο τρόπο για την παραγωγή ενέργειας, έτσι θεωρώ ότι προκύπτουν πολλές νέες δυνατότητες. Αν οι εκμεταλλευτές των δικτύων μεταφοράς εξασφαλίσουν ήδη από τώρα μια μεταχείριση χωρίς διακρίσεις και δώσουν μάλιστα προτεραιότητα στην ανανεώσιμη ενέργεια, θα μπορούμε πράγματι να είμαστε ήδη πολύ ευχαριστημένοι.
<P>
Η οδηγία αυτή αποτελεί βέβαια ένα ενδιάμεσο μέτρο αλλά πιστεύω ότι πρόκειται για ένα σωστό ενδιάμεσο μέτρο. Ελπίζω ότι η Επιτροπή θα υποβάλει σύντομα και ένα πρότυπο πιστοποίησης βάσει του οποίου θα μπορούμε να συνεχίσουμε τις εργασίες μας.
<P>
Γενικά, θεωρώ ότι με την οδηγία αυτή η Ευρώπη πραγματοποιεί ένα μεγάλο βήμα και θέλω να συγχαρώ θερμά όλους όσους μετείχαν στις σχετικές εργασίες.

<SPEAKER ID=223 NAME="Corbey">
 - (NL) Κύριε Πρόεδρε, κύριε Επίτροπε, συνάδελφοι, έχει ήδη ειπωθεί ότι η ανανεώσιμη ενέργεια έχει πολλά πλεονεκτήματα. Η ανανεώσιμη ενέργεια περιορίζει την εξάρτηση από τις εισαγωγές από τρίτες χώρες, μπορεί να λειτουργήσει κατά αποκεντρωμένο τρόπο και προσφέρει προοπτικές για περιφερειακή ανάπτυξη. Αλλά, κυρίως, είναι καθαρή. Η Ευρωπαϊκή Ένωση υπερασπίστηκε, κατά το παρελθόντα Νοέμβριο στις διαπραγματεύσεις για το κλίμα, μία φιλόδοξη δέσμη επιδιώξεων. Η Ευρώπη ήταν διατεθειμένη να αναλάβει την πρωτοβουλία, επειδή και από τότε δεν ήταν δυνατό να υπολογίζει κανείς στις ΗΠΑ.
<P>
Η οδηγία για την ανανεώσιμη ενέργεια ήταν μία καλή ευκαιρία για να μετατραπούν τα λόγια σε πράξη. Το Ευρωπαϊκό Κοινοβούλιο είχε, κατά την πρώτη ανάγνωση, προτιμήσει τους δεσμευτικούς στόχους και έναν αυστηρότερο ορισμό, έτσι ώστε να μην είναι δυνατό να εμπίπτουν σε αυτό όλα. Δυστυχώς, αυτή τη προσέγγιση δεν βρήκε θετική ανταπόκριση από το Συμβούλιο. Και η Ευρωπαϊκή Ένωση, η οποία επί δύο εβδομάδες στη Χάγη επέμενε για εσωτερική δράση, άλλαξε στάση.
<P>
Ο συμβιβασμός που προτείνεται τώρα είναι ο καλύτερος που μπορούσε να επιτευχθεί. Τα συγχαρητήριά μου στον εισηγητή. Πρόκειται για εξαιρετικό έργο. Αυτός ο συμβιβασμός καθιστά αναγκαία μία ευρεία βάση και αυτή η βάση χρειάζεται και κατά το επόμενο χρονικό διάστημα. Επειδή η Ευρώπη δεν μπορεί να προτείνει παθητικά και να περιμένει να δει τι θα συμβεί παρακάτω. Και κατά το επόμενο χρονικό διάστημα μας δίνεται πλήρως η ευκαιρία να καταδείξουμε ότι επιθυμούμε να εργαστούμε σοβαρά για την ανανεώσιμη ενέργεια. Πρέπει τώρα να δείξουμε ότι είμαστε διατεθειμένοι να αναλάβουμε την πρόκληση. Αρχικά, χρειάζεται μία κοινή ευρωπαϊκή ερευνητική ατζέντα για την ανάπτυξη των τεχνικών, οι οποίες θα επιταχύνουν την πορεία προς μία οικονομία με λιγότερο CO2 και για την αμοιβαία ανταλλαγή γνώσεων. Το 6ο πρόγραμμα πλαίσιο για την έρευνα προσφέρει σχετικά μία θαυμάσια ευκαιρία.
<P>
Κατά δεύτερον, χρειάζονται επενδύσεις μεγάλης κλίμακας. Η ανανεώσιμη ενέργεια συχνά συνδέεται με λύσεις μικρής κλίμακας: ο καθένας μπορεί να έχει έναν ηλιακό συσσωρευτή στη στέγη του και το κάθε χωριό μία σειρά ανεμόμυλους. Αυτό είναι ωραίο, αλλά, δυστυχώς, ανεπαρκές. Η ανανεώσιμη ενέργεια απαιτεί, επίσης, σχέδια μεγάλης κλίμακας και, γι' αυτό, απαιτείται η δέσμευση των αρχών. Τώρα ήρθε ο χρόνος για να μετατρέψουμε και πάλι τα λόγια σε πράξεις και να καταστήσουμε αυτή την οδηγία επιτυχή.

<SPEAKER ID=224 LANGUAGE="SV" NAME="Wijkman">
Κύριε Πρόεδρε, θα ήθελα και εγώ να συγχαρώ την εισηγήτρια κ. Rothe. Πιστεύω ότι πραγματοποίησε ένα εξαιρετικό έργο και συνέβαλε στο να καταλήξει σταδιακά αυτή η διαδικασία σε όλο και πιο θετικά αποτελέσματα.
<P>
Συμφωνώ με τον κ. Turmes ότι η απόφαση, την οποία ελπίζω ότι θα λάβουμε αύριο, είναι ιστορικής σημασίας. Σημαίνει ότι η Ευρωπαϊκή Ένωση θα πραγματοποιήσει ένα εξαιρετικά σημαντικό βήμα προς τη δημιουργία ενός διαφορετικού ενεργειακού συστήματος, ενός συστήματος το οποίο αντιμετωπίζει σοβαρά το πρόβλημα του κλίματος και την ανάγκη να διαφοροποιηθεί το ενεργειακό σύστημα έτσι ώστε να προέρχεται ένα όλο και μεγαλύτερο μέρος της ενέργειας που καταναλώνουμε από πηγές οι οποίες δεν επιβαρύνουν τη φύση και το κλίμα.
<P>
Η μετάβαση στις ανανεώσιμες πηγές ενέργειας αποτελεί ένα σημαντικό βήμα. Παράλληλα θα πρέπει να καταβληθούν έντονες προσπάθειες για την αποτελεσματικότερη χρήση της ενέργειας. Θέσαμε ένα στόχο στην οδηγία, να προέρχεται τουλάχιστον το 22% της ηλεκτρικής ενέργειας που καταναλώνουμε από ανανεώσιμες πηγές. Όπως και ο κ. Turmes, είμαι και εγώ αισιόδοξος στην περίπτωση αυτή. Εάν αυξηθεί η ζήτηση για ανανεώσιμες πηγές ενέργειας γνωρίζουμε ότι θα αυξηθεί η ποιότητα και οι αποδόσεις ενώ θα μειωθεί το κόστος. Αυτό συμβαίνει πάντα με τις νέες τεχνολογίες.
<P>
Μία τέτοια εξέλιξη προϋποθέτει φυσικά να εξελιχθεί η ενεργειακή πολιτική προς τη σωστή κατεύθυνση. Με τη σειρά του αυτό προϋποθέτει την κατάργηση των επιδοτήσεων για ορυκτά καύσιμα, κυρίως για τον άνθρακα. Προϋποθέτει επίσης τον συνυπολογισμό του εξωτερικού κόστους των διαφόρων πηγών ενέργειας στις τιμές καθώς και τη σημαντική ενίσχυση στην έρευνα.
<P>
Κύριε Πρόεδρε, η εξέλιξη που πραγματοποιείται τη στιγμή αυτή είναι σημαντική για την Ευρώπη. Φυσικά είναι επίσης σημαντική και για τις υποψήφιες χώρες αλλά και για τις αναπτυσσόμενες. Ελπίζω στο πλαίσιο του προγράμματος αυτού και στο σύνολο των δραστηριοτήτων της ΕΕ να μπορέσουμε να αναπτύξουμε ένα σύστημα το οποίο να υποστηρίζει τόσο τις υποψήφιες όσο και τις αναπτυσσόμενες χώρες προς αυτή την κατεύθυνση.

<SPEAKER ID=225 LANGUAGE="FR" NAME="Caudron">
Κύριε Πρόεδρε, αγαπητοί μου συνάδελφοι, κυρία Επίτροπε, επιτρέψτε μου αρχικά να συγχαρώ θερμά τη συνάδελφό μου, κ. Rothe, για τη δουλειά που έκανε σε αυτό το δύσκολο φάκελο. Οι διαπραγματεύσεις με το Συμβούλιο και την Επιτροπή ήταν, βέβαια, επίπονες, αλλά ιδού το αποτέλεσμα. Καταφέραμε να επιτύχουμε συμφωνίες συμβιβασμού που θα επιτρέψουν τη βελτίωση των προτάσεων του Συμβουλίου και της Επιτροπής.
<P>
Υπενθυμίζω και εγώ, ότι το σχέδιο οδηγίας στοχεύει στη δημιουργία ενός πλαισίου που επιτρέπει μια σημαντικότατη αύξηση της παραγωγής ηλεκτρικής ενέργειας από ανανεώσιμες πηγές. Η οδηγία αυτή ανταποκρίνεται σε πολλές σημαντικές ανησυχίες: την αειφόρο ανάπτυξη, την προστασία του περιβάλλοντος, την τήρηση των δεσμεύσεων του Κυότο, αλλά και τη διαφοροποίηση των πηγών εφοδιασμού μας, τη μείωση της ενεργειακής εξάρτησης της Ένωσης και, τέλος, τη δημιουργία νέων θέσεων εργασίας.
<P>
Πέραν αυτών, θέλω να επανέλθω σε δυο δύσκολα σημεία που εκκρεμούν από την αρχή των συζητήσεών μας:
<P>
αφενός, οι εθνικοί ενδεικτικοί στόχοι. Το ζήτημα είναι να ξέρουμε αν οι εθνικοί στόχοι προς επίτευξη πρέπει να είναι αναγκαστικοί ή όχι. Πρέπει να είμαστε ρεαλιστές. Ο καθορισμός ενδεικτικών στόχων ποτέ δεν αποτέλεσε κίνητρο για τα κράτη. Οι συζητήσεις, ωστόσο, δεν επέτρεψαν να καταλήξουμε σε συμφωνία. Ευτυχώς, αρκετές προτάσεις προβλέπουν, μακροπρόθεσμα, να τους καταστήσουν υποχρεωτικούς.
<P>
αφετέρου, ο στόχος του να συμπεριληφθεί ή όχι η αποτέφρωση των απορριμμάτων στον ορισμό των ανανεώσιμων πηγών ενέργειας. Το Συμβούλιο επέμεινε να συμπεριληφθεί. Η γνώμη αυτή δεν ήταν ομόφωνη. Προσωπικά, αυτό μου φαίνεται ότι εναντιώνεται στις προσπάθειες σχετικά με την πρόληψη και την ανακύκλωση. Πρέπει να φοβόμαστε μήπως η χρησιμοποίηση αυτών των απορριμμάτων δικαιολογήσει εκ των πραγμάτων την παραγωγή τους, κάτι που δεν μου φαίνεται καλή λύση.
<P>
Ολοκληρώνοντας, λέω επίσης ότι πρέπει να υποστηρίξουμε τις διατάξεις που προβλέπουν ευκολίες σχετικά με τη διασύνδεση. Εν κατακλείδι, κύριε Πρόεδρε, ως υπέρμαχος των ανανεώσιμων πηγών ενέργειας, χαίρομαι για τις προόδους που συντελέστηκαν, αλλά εύχομαι να τονιστούν οι δυσκολίες που απομένουν, σε έναν κόσμο όπου ευνοείται η αγορά και η αναζήτηση χαμηλότερου κόστους και τιμών βραχυπρόθεσμα.

<SPEAKER ID=226 LANGUAGE="ES" NAME="Valdivielso de Cuι">
Κύριε Πρόεδρε, πιστεύω ότι είναι δίκαιο να συγχαρούμε την κ. Rothe για τον έξοχο ρόλο που διαδραμάτισε σ' αυτή την έκθεση και κυρίως για το πνεύμα δημιουργικότητας και συναίνεσης που υπέδειξε στην πραγματοποίησή της, προσπαθώντας να αποφύγει το συμβιβασμό, που δεν θα προσέφερε πολλά στον τομέα, λαμβάνοντας υπόψη την επείγουσα ανάγκη μιας οδηγίας σ' αυτό τον τόσο σημαντικό τομέα των ανανεώσιμων πηγών ενέργειας.
<P>
Πιστεύω ότι σε όλα τα ζητήματα που σχετίζονται με την ενέργεια, πρέπει να συνειδητοποιήσουμε ότι ή θα βελτιώσουμε τις πηγές ή σε λίγα χρόνια θα αφήσουμε ακατοίκητο τον πλανήτη Γη. Είναι θεμελιώδες να εξασφαλίσουμε την υποστήριξη αυτού του είδους των πηγών για μια λογική περίοδο επιτρέποντας έτσι στη βιομηχανία μας να επενδύσει αποφασιστικά και μακροπρόθεσμα σ' αυτή την εναλλακτική πηγή ενέργειας. Με το ίδιο σκεπτικό, το να εξασφαλίσουμε ένα σταθερό πλαίσιο για τις ανανεώσιμες πηγές ενέργειας στα χρονικά πλαίσια που προτείνει η έκθεση -αν και θα ήταν επιθυμητή μια πιο ευρεία προθεσμία - είναι μια πρόταση που όλοι μπορούμε και οφείλουμε να υποστηρίξουμε.
<P>
Όσον αφορά τους στόχους που έχουμε θέσει, αν και θα έπρεπε να είμαστε πιο φιλόδοξοι, πιστεύω ότι ο στόχος του να προέρχεται το 12% της ενέργειας από ανανεώσιμες πηγές από τώρα μέχρι το 2010 είναι ποσοστό που πρέπει να επεκτείνουμε, καταρχήν, όμως, αρκεί για να ξεκινήσουμε. Επιπλέον, είναι απαραίτητο στο μέλλον, όταν αυτή η οδηγία τροποποιηθεί και ο τομέας είναι πιο εδραιωμένος, να καθορίσουμε στόχους σε σχέση με κάθε κράτος μέλος και έτσι θα αποδείξουμε ότι η Ευρωπαϊκή Ένωση και σε σχέση με το περιβάλλον παίρνει στα σοβαρά τις δεσμεύσεις της.
<P>
Τέλος, θεωρώ ουσιαστικό και επείγον να επιτύχουμε μια συμφωνία σε ευρωπαϊκό επίπεδο για να υποστηρίξουμε αυτού του είδους τις πηγές ενέργειας. Επίσης, αν και το ξέρω ότι δεν είναι εύκολο, πρέπει να καταλάβουμε ότι αν δεν ενεργήσουμε αμέσως, σε λίγα χρόνια, οι επόμενες γενιές θα βρουν ένα πλανήτη κατεστραμμένο. Γι' αυτό, από αλληλεγγύη, πρέπει να αφήσουμε έναν κόσμο πολύ περισσότερο κατοικήσιμο και για να το κάνουμε αυτό είναι απαραίτητες όλες αυτές οι ανανεώσιμες πηγές ενέργειας.

<SPEAKER ID=227 LANGUAGE="IT" NAME="Carraro">
Κύριε Πρόεδρε, επιθυμώ και εγώ να συγχαρώ την εισηγήτρια και την επιτροπή για την εξαιρετική τους εργασία. Πρόκειται για μία σημαντική απόφαση, που καθορίζει επιτέλους συγκεκριμένους στόχους για την αύξηση του ποσοστού που παράγεται από ανανεώσιμες πηγές, με συγκεκριμένο χρονοδιάγραμμα. Λίγο ενδιαφέρει αν αυτό το χρονοδιάγραμμα καλύπτει ένα πολυετές διάστημα. Εκείνο που μετράει είναι ότι έχουμε συγκεκριμένους στόχους στους οποίους θα πρέπει να ανταποκριθούμε. Οφείλουμε να συνειδητοποιήσουμε ότι πρόκειται για απαιτητικούς στόχους, και ότι είναι ανάγκη αυτό το μέτρο να συνοδευτεί από σημαντικές επενδύσεις στον τομέα της έρευνας.
<P>
Τέλος, θέλω να εκφράσω και την ικανοποίησή μου για το κείμενο συμβιβασμού, όπως επίσης και να συγχαρώ για αυτό την εισηγήτρια, τη συνάδελφο Rothe, για την ισορροπία και την ικανότητα που επέδειξε σχετικά με το αμφισβητούμενο ζήτημα της καύσης των αστικών απορριμμάτων. Θα προτιμούσα και εγώ το κείμενο που επεξεργάσθηκε η Επιτροπή Βιομηχανίας, αλλά πιστεύω ότι ο συμβιβασμός που επετεύχθη με το Συμβούλιο είναι ένας συμβιβασμός κατάλληλος, ο οποίος και θα πρέπει να τύχει υποστήριξης.

<SPEAKER ID=228 LANGUAGE="DE" NAME="Martin, Hans-Peter">
Κύριε Πρόεδρε, και εγώ εκφράζω τα συγχαρητήριά μου στην εισηγήτρια. Θα ήθελα όμως να διατυπώσω ορισμένες παρατηρήσεις. Το γεγονός ότι δεν καθορίστηκαν δεσμευτικοί στόχοι μας δυσαρέστησε όλους, αλλά μπορούμε επίσης να λάβουμε ως πρότυπο τις διάφορες συμβάσεις του ΟΗΕ. Σκέφτομαι το Ρίο, όπου μπόρεσα τότε να παρακολουθήσω ο ίδιος λεπτομερώς με την ιδιότητα ακόμη του ανταποκριτή, πώς από ένα μικρό επίτευγμα δημιουργήθηκε κάτι μεγάλο. Όσο και αν πρέπει να επικριθεί έντονα η βασική δομή των θεσμών, ωστόσο, βάσει αυτής της διπλής λειτουργίας της Επιτροπής, υπάρχουν πιθανότητες να αναλάβει η τελευταία μια πρωτοβουλία και να προτείνει δεσμευτικούς στόχους. Θέλω μάλιστα να προτρέψω ήδη προκαταβολικά την παρούσα Επίτροπο να πράξει κάτι τέτοιο.
<P>
Μπορούμε επίσης να λάβουμε ως πρότυπο τα επιτυχημένα συστήματα. Η Ισπανία, η Γερμανία και η Αυστρία διαθέτουν ήδη εγκαταστάσεις και μεθόδους για την εκμετάλλευση των ανανεώσιμων πηγών ενέργειας, τις οποίες θα μπορούσαν να υιοθετήσουν άλλα κράτη. Σχετικά, δεν τίθεται θέμα επιβολής του γερμανικού προτύπου στον υπόλοιπο κόσμο αλλά, απλά, εξοικονόμησης περιττών πρόσθετων δαπανών, οι οποίες θα προβάλλονταν ως δικαιολογία για την αδυναμία επίτευξης των στόχων.
<P>
Όταν η εισηγήτρια αναφέρει ότι η απόδειξη της προέλευσης εξασφαλίζει τη διαφάνεια, αυτό συμπίπτει πλήρως με το πιστεύω μου ότι οι ευρωπαϊκοί θεσμοί πρέπει να δώσουν το παράδειγμα μιας πλήρους διαφάνειας προς το συμφέρον όλων των πολιτών.

<SPEAKER ID=229 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, για μένα είναι μεγάλη ικανοποίηση που έχω τη δυνατότητα να συγχαρώ την εισηγήτρια, κ. Rothe, για την έξοχη εργασία που πραγματοποίησε σχεδόν σ' ένα χρόνο και δύο μήνες, πολύ περιορισμένο χρονικό διάστημα από τότε που ενέκρινε η Επιτροπή αυτή την οδηγία, καθώς και όλους τους κοινοβουλευτικούς που συμμετείχαν στις εργασίες κατά τη διάρκεια αυτών των μηνών των γεμάτων συζητήσεις και διαβουλεύσεις. Εκφράζω για άλλη μια φορά το σεβασμό μου και το θαυμασμό μου για την έξοχη τεχνική ποιότητα και γνώση του υλικού που φανερώνουν οι προτάσεις σας, οι εργασίες σας και οι τροπολογίες σας.
<P>
Ελπίζω ότι σήμερα θα καταλήξουμε μ' αυτή τη συζήτηση και αύριο με τις ψηφοφορίες και τις συζητήσεις σχετικά με αυτή την οδηγία θα μπορέσουμε, στη δεύτερη ανάγνωση, να εγκρίνουμε το κείμενο χωρίς να χρειαστεί να φτάσουμε στη διαδικασία του συμβιβασμού.
<P>
Πρόκειται για ένα θέμα για το οποίο - το έχουμε δείξει - πρέπει να εργαστούμε από κοινού. Η παρούσα πρόταση είναι μέρος της απάντησης της Επιτροπής σε δύο μεγάλες προκλήσεις. Η πρώτη μεγάλη πρόκληση είναι το πρόβλημα του πόσο η Ευρωπαϊκή Ένωση παίρνει στα σοβαρά τις δεσμεύσεις της στο Κυότο, πως στα αλήθεια θέτει σε λειτουργία μέτρα - αναμφίβολα με κάποιο κόστος - που αποδεικνύουν τη βούλησή μας να εκπληρώσουμε δεσμεύσεις που έχουν συμφωνηθεί σε διεθνές επίπεδο. Αυτός είναι ο πρώτος μας στόχος αλλά δεν πρέπει να λησμονούμε ένα άλλο ενδιαφέρον στοιχείο σ' αυτή την πρόταση που προϋποθέτει την αύξηση της προσφοράς ενέργειας στην Ευρώπη, δηλαδή, την αύξηση της ασφάλειάς μας σε εφοδιασμό, για να μην επιμείνουμε σε ζητήματα για τα οποία μίλησαν άλλοι ομιλητές σχετικά με τις τεχνολογικές δυνατότητες σε βιομηχανική ανάπτυξη και άρα σε απασχόληση και σε παρουσία στις διεθνείς αγορές.
<P>
Από την πλευρά της, η Επιτροπή έχει την ικανοποίηση να ανακοινώσει ότι μπορούμε να στηρίξουμε όλες τις συμβιβαστικές τροποποιήσεις που πρότεινε η κ. Rothe. Αν και δεν θα τις απαριθμήσω, θέλω να αναφέρω μερικά από τα σημεία που προέκυψαν κατά τη διάρκεια της συζήτησης.
<P>
Καταρχάς, το ζήτημα της βιομάζας. Είναι ένα λεπτό θέμα και θα έπρεπε να δούμε αν τελικά θα συμπεριλάβουμε ή όχι, στα πλαίσια της οδηγίας, την παραγωγή ηλεκτρισμού από την καύση μη διαχωρισμένων αστικών αποβλήτων. Δηλαδή, αν θα συμπεριληφθούν και τα βιοδιασπώμενα απόβλητα. Γνωρίζετε, κυρίες και κύριοι, την αρχική στάση της Επιτροπής αλλά καταλαβαίνω ότι, με σκοπό να αποκτηθεί μια συναίνεση, ο συμβιβασμός που γίνεται σ' αυτό το πεδίο αξίζει τον κόπο για να επιτύχουμε αυτό το αποτέλεσμα.
<P>
Υπό τη στενή έννοια, αυτά τα απόβλητα είναι ανανεώσιμα, λόγος για τον οποίο το Συμβούλιο υποστηρίζει να συμπεριληφθούν. Ωστόσο, η Επιτροπή δεν τα πρότεινε στον καθορισμό των ανανεώσιμων πηγών ενέργειας γιατί είναι κάτι που έρχεται σε αντίθεση με ένα σημείο κλειδί, που είναι ο στόχος επαναχρησιμοποίησης και ανακύκλωσης των αποβλήτων, κρίσιμο ζήτημα στην πλήρη διαχείριση αποβλήτων που προτείνει η Επιτροπή στα πλαίσια των στρατηγικών αειφόρου ανάπτυξης. Αλλά, επιμένω, η Επιτροπή πιστεύει ότι οφείλουμε να βρούμε μια δέσμευση, μια ρεαλιστική λύση για να αποφύγουμε το συμβιβασμό και την καθυστέρηση.
<P>
Έτσι, αποδεχόμαστε τις προτάσεις που προτείνει η κ. Rothe· ωστόσο, δεν μπορούμε να αποδεχτούμε τις τροπολογίες 12, 13 και 14. Από την άλλη πλευρά, καταλαβαίνουμε ότι οι τροπολογίες 2 και 4 δεν είναι πια αναγκαίες και προσχωρούμε στην πρόταση της τροπολογίας 11 την οποία υποστηρίζουμε.
<P>
Κυρίες και κύριοι, είμαι αισιόδοξη - το είπαν μερικοί από τους ομιλητές, όπως ο κ. Turmes - με την έννοια ότι στα επόμενα χρόνια η αύξηση της χρήσης ανανεώσιμων πηγών ενέργειας θα σημάνει μείωση του κόστους και άρα θα διευκολύνει την ενσωμάτωση της χρήσης μέσα σε ένα ενεργειακό μίγμα με πιο ξεκάθαρο και εύκολο τρόπο. Αυτό είναι μια πρωτοποριακή και σημαντική πρωτοβουλία. Μερικοί - όπως η κ. Ayuso μεταξύ άλλων - ανέφεραν ότι σήμερα είναι μια ιστορική μέρα. Σ' ένα χρόνο και δυο μήνες - από τότε που η Επιτροπή ενέκρινε την πρότασή της - θα έχουμε εγκεκριμένη την οδηγία. Επιμένω στο ότι η μείωση του κόστους θα επιτρέψει την αύξηση των ανανεώσιμων πηγών ενέργειας για την παραγωγή ηλεκτρισμού, επιμένω στο ότι είναι μια πρόταση πραγματικά επαναστατική από πολλές απόψεις επειδή, αν και κάποιος έλεγε ότι οι στόχοι δεν είναι τίποτα άλλο από ενδεικτικοί, μπορούν να μετατραπούν σε υποχρεωτικούς υπό ορισμένους μηχανισμούς και είναι η πρώτη φορά που σ' ένα πεδίο όπως αυτό, θέτουμε ενδεικτικούς στόχους από κράτος σε κράτος. Αυτό υπονοεί ένα σημαντικό πολιτικό βάρος και έτσι - λυπάμαι, κύριε Caudron - δεν μπορώ να συμμεριστώ τη δική σας εκτίμηση.
<P>
Τους επόμενους μήνες ελπίζω να είναι δυνατόν να προταθεί, κυρίες και κύριοι, μια πρωτοβουλία για την επέκταση, την πραγματική ώθηση της χρήσης των βιοκαυσίμων και την επιτάχυνση της ενσωμάτωσής τους στην Ευρωπαϊκή Ένωση.
<P>
Για άλλη μια φορά, θέλω να εκφράσω τα συγχαρητήριά μου και τη χαρά μου στην κ. Rothe για την έξοχη εργασία της, όλους εσάς, κυρίες και κύριοι, και τη σουηδική Προεδρία για την εμμονή της σ' αυτή την πρωτοβουλία. Ελπίζω ότι αύριο η ψηφοφορία αυτής της Συνέλευσης θα επιτρέψει να εγκριθούν μερικές τροπολογίες συναίνεσης που θα κάνουν δυνατή την έγκριση στη δεύτερη ανάγνωση και θα μας αποτρέψει από το να καθυστερήσουμε κι άλλο μέχρι να καταλήξουμε σ' ένα συμβιβασμό, το ψήφισμα αυτού του θέματος.

<SPEAKER ID=230 NAME="Πρόεδρος">
Σας ευχαριστώ πολύ, κυρία Επίτροπε!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Υλοποίηση του τομέα ανωτάτου επιπέδου "EU" στο Διαδίκτυο
<SPEAKER ID=231 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0226/2001) της κ. Flesch, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά την υλοποίηση του τομέα ανωτάτου επιπέδου ".EU" στο Διαδίκτυο (Internet) (COM(2000) 407 - C5­0715/2000 - 2000/0328(COD))

<SPEAKER ID=232 LANGUAGE="FR" NAME="Flesch">
. (FR) Κύριε Πρόεδρε, όσον αφορά αυτήν την πρόταση κανονισμού βρισκόμαστε στο Κοινοβούλιο στο πλαίσιο μιας ενισχυμένης διαδικασίας Hughes, δηλαδή η Επιτροπή Βιομηχανίας, Εξωτερικού Εμπορίου, Έρευνας και Ενέργειας εργάστηκε σε στενότατη συνεργασία με την Επιτροπή Νομικών Θεμάτων και Εσωτερικής Αγοράς. Θα ήθελα να ευχαριστήσω θερμά τη συνάδελφό μου, Arlene McCarthy, η οποία ήταν συντάκτρια της γνωμοδότησης της Επιτροπής Νομικών Θεμάτων και με την οποία μπόρεσα να συνεργαστώ ευχάριστα, και ελπίζω, αποτελεσματικά. Θα ήθελα, επίσης, να ευχαριστήσω τις υπηρεσίες του Κοινοβουλίου και της Επιτροπής, οι οποίες με βοήθησαν πολύ σε αυτήν την υπόθεση.
<P>
Η πρόταση κανονισμού προβλέπει την υλοποίηση του τομέα ανώτατου επιπέδου ".EU" και η Ευρωπαϊκή Ένωση θα πρέπει έτσι να επιβεβαιώσει, αυτή καθεαυτή, αλλά επίσης ως συμπλήρωμα των εθνικών τομέων, την ορατότητα της στον κυβερνοχώρο και να μεταφέρει στο Διαδίκτυο την εμπιστοσύνη που έχει δημιουργήσει μέσω της εσωτερικής αγοράς.
<P>
Γενικά, πιστεύω ότι μπορώ να πω πως η φιλοσοφία της πρότασης κανονισμού της Επιτροπής δεν ανατράπηκε από τις προτεινόμενες τροπολογίες της Επιτροπής Βιομηχανίας και της Επιτροπής Νομικών Θεμάτων. Οι κοινοβουλευτικές επιτροπές, κύριε Πρόεδρε, προτείνουν τροπολογίες που επιφέρουν ορισμένες διευκρινήσεις και διασαφήσεις στο κείμενο του κανονισμού, οι οποίες μου φαίνεται ότι συμβαδίζουν με το πνεύμα των απαιτήσεων των επιχειρήσεων που χρησιμοποιούν και παρέχουν υπηρεσίες.
<P>
Όσον αφορά τις γενικές αρχές, οι τροπολογίες τονίζουν τον ζητούμενο στόχο δημιουργίας για τον τομέα ".EU" μιας ποιοτικής διακριτικής εικόνας, επαναβεβαιώνουν για τη διαχείριση του Διαδικτύου τις αρχές της μη ανάμειξης, της αυτοδιαχείρισης και της αυτορύθμισης, οι οποίες συχνότατα έχουν επαινεθεί από το Κοινοβούλιό μας και υποχρεώνουν το μητρώο να διαχειρίζεται τον τομέα ".EU" με στόχο το κοινό συμφέρον, να τηρεί διαφανείς διαδικασίες χωρίς διακρίσεις και να συμμορφώνεται με τις καλύτερες εθνικές τακτικές.
<P>
Οι τροπολογίες προβλέπουν επίσης ότι η εφαρμογή του κανονισμού πρέπει να γίνει λαμβάνοντας υπόψη τις αρχές που αφορούν το σεβασμό της ιδιωτικής ζωής και την προστασία των προσωπικών δεδομένων. Ειδικότερα, οι κοινοβουλευτικές επιτροπές προτείνουν τον περιορισμό του πεδίου εφαρμογής του κανονισμού στα πλαίσια της Ευρωπαϊκής Κοινότητας. Για τον ορισμό του μητρώου, θα δημοσιευτεί στην Επίσημη Εφημερίδα πρόσκληση εκδήλωσης ενδιαφέροντος, θα τονιστεί η διαφορά μεταξύ μητρώου και γραφείου καταχωρήσεων, καθώς και η ανεξαρτησία του ενός από το άλλο.
<P>
Γενικά, η καταχώρηση θα πραγματοποιείται κατά σειρά προτεραιότητας, προβλέποντας, ωστόσο, μια ρήτρα, αποκαλούμενη "sunrise" , η οποία επιτρέπει την προσωρινή προστασία των δικαιωμάτων των κατόχων παλαιότερων δικαιωμάτων. Όσον αφορά την κερδοσκοπική και καταχρηστική καταχώρηση ονόματος τομέα, θα υιοθετηθεί μια πολιτική και διαδικασία ανάκλησης, και όχι πρόβλεψης. Τέλος, τα κράτη μέλη θα μπορούν να λάβουν για την καταχώρηση στον τομέα ".EU" μέτρα πρόληψης των όρων που περιλαμβάνουν πασίγνωστες γεωγραφικές, γεωπολιτικές ή ιστορικές έννοιες οι οποίες επηρεάζουν την εδαφική οργάνωση ενός κράτους μέλους.
<P>
Οι κατευθύνσεις που δόθηκαν από το Συμβούλιο, στις 27 Ιουνίου του περασμένου έτους - εντελώς πρόσφατα επομένως - δεν φαίνεται να απομακρύνονται πολύ από το κείμενο που προτείνω προς ψήφιση από το Κοινοβούλιο, κατά τρόπο ώστε οι δυσκολίες μεταξύ των θεσμικών οργάνων να μην είναι αξεπέραστες. Θα υπάρξουν, σίγουρα, δύσκολες συζητήσεις, πιστεύω όμως ότι πρέπει να ελπίζουμε με αισιοδοξία στον καθορισμό μιας κοινής θέσης τους προσεχείς μήνες.
<P>
Καταλήγοντας, κύριε Πρόεδρε, θα ήθελα λοιπόν να ζητήσω από το Κοινοβούλιο, να σας ζητήσω να εγκρίνετε την έκθεση και τις προτεινόμενες τροπολογίες.

<SPEAKER ID=233 NAME="McCarthy">
. (ΕΝ) Κύριε Πρόεδρε, η πρωτοβουλία για τη δημιουργία του ονόματος τομέα ".EU" θα αποτελέσει μια απαραίτητη ώθηση στην επέκταση της ηλεκτρονικής οικονομίας. Ξέρουμε ότι το βασικότερο εμπόδιο σε αυτή την επέκταση είναι η έλλειψη εμπιστοσύνης, ειδικά μεταξύ των καταναλωτών. Ένας ευρωπαϊκός τομέας ανωτάτου επιπέδου, ως εκ τούτου, πρέπει να είναι συνώνυμος με μια ζώνη ηλεκτρονικής εμπιστοσύνης. Επιπλέον, πρέπει να επιτρέψει στις ευρωπαϊκές εταιρείες να διασφαλίσουν την ορατότητά τους και την παρουσία τους στην ευρωπαϊκή σκηνή. Όπως είπε η κ. Flesch, συνεργαστήκαμε πολύ στενά σε αυτή την έκθεση. Κάναμε από κοινού ορισμένες πολύ σημαντικές συστάσεις. Δίνουν μεγαλύτερη σαφήνεια στο κείμενο και διευκρινίζουν με λεπτομέρειες το ρόλο που πρέπει να επιτελεί το μητρώο.
<P>
Στην επιτροπή μου, επικεντρώθηκα κυρίως στα ζητήματα της εσωτερικής αγοράς, στις πτυχές της πνευματικής ιδιοκτησίας και στο πλαίσιο γενικής πολιτικής. Επιτρέψτε μου να σκιαγραφήσω ορισμένες από τις τροπολογίες. Η ιδέα της τροπολογίας αριθ. 36 ήταν ότι το μητρώο πρέπει να υιοθετήσει όρους και προϋποθέσεις για την ενσωμάτωση ενός πιστοποιημένου κώδικα συμπεριφοράς για τη διεξαγωγή του ηλεκτρονικού εμπορίου και συνεπώς να δώσει στις επιχειρήσεις τη δυνατότητα να συμμετέχουν σε ένα πιστοποιημένο σύστημα εξωδικαστικής επίλυσης διαφορών μέσω του Διαδικτύου. Αυτό θα δώσει απάντηση στις ανησυχίες των επιχειρήσεων να δουν προστιθέμενη αξία στα ονόματα τομέα ".EU" και θα δημιουργήσει ξανά αυτή τη ζώνη της εμπιστοσύνης του ηλεκτρονικού καταναλωτή που θα είναι σύμφωνη με τα συμπεράσματα της Λισσαβόνας.
<P>
Παρά το γεγονός ότι η καταχώριση πρέπει γενικά να γίνεται κατά σειρά προτεραιότητας, προτείναμε ωστόσο οι κάτοχοι δικαιωμάτων, που έχουν προηγούμενα δικαιώματα που αναγνωρίζονται από το νόμο και τη δημόσια πολιτική, να έχουν τη δυνατότητα να προκαταχωρούνται. Προσπαθήσαμε να αντιμετωπίσουμε το μεγάλο πρόβλημα της καταπάτησης του κυβερνοχώρου ζητώντας από το μητρώο να καθιερώσει μια υπηρεσία διαμεσολάβησης και διαιτησίας, είτε δωρεάν είτε στη βάση της κάλυψης του κόστους, που θα ασχολείται με την κερδοσκοπική και καταχρηστική καταχώριση των ονομάτων τομέα. Προτείνουμε τη σύσταση μιας συμβουλευτικής επιτροπής πολιτικής, όπως συμβαίνει στα ονόματα τομέα χώρας, που θα παρέχει βοήθεια στη διεκπεραίωση όσων μπορούν να καταχωρηθούν σε ανώτατο επίπεδο.
<P>
Κύριε Επίτροπε, κατανοούμε την ανάγκη να σημειωθεί πρόοδος όσον αφορά τη δημιουργία του ".EU" και την ανάγκη να γίνουν σεβαστές οι αρχές του κόσμου του Διαδικτύου, δηλαδή η αυτορύθμιση και η αυτοδιαχείριση. Είναι όμως σημαντικό να διασφαλίσουμε τις αρχές εξαρχής, να εξασφαλίσουμε την επιτυχία, και για αυτό το λόγο το διευκρινίσαμε με τόσες λεπτομέρειες. Η κ. Flesch και εγώ είχαμε εξαίρετη συνεργασία. Προσβλέπουμε τώρα σε ανάλογη συνεργασία με το Συμβούλιο και την Επιτροπή. Ελπίζουμε ότι θα εξετάσουν σοβαρά τις συστάσεις μας, και ότι μπορούμε να καταλήξουμε σε μια ταχεία απόφαση για να δώσουμε τη δυνατότητα στο ".EU" να ξεκινήσει τη λειτουργία του το συντομότερο δυνατό.

<SPEAKER ID=234 NAME="Harbour">
Κύριε Πρόεδρε, εξ ονόματος της Ομάδας μου θα ήθελα να χαιρετίσω θερμά την παρούσα έκθεση και να ευχαριστήσω την κ. Flesch για την πολύ περιεκτική και λεπτομερή εργασία της, που δείχνει την εμπειρία της στο χώρο αυτό. Θα ήθελα επίσης να αποτίσω ιδιαίτερο φόρο τιμής στην κ. McCarthy με την οποία συνεργάστηκα στην Επιτροπή Νομικών Θεμάτων και Εσωτερικής Αγοράς. Τόσο η εισηγήτρια όσο και η συντάκτρια της γνωμοδότησης παρήγαγαν μια πολύ δυνατή έκθεση.
<P>
Αυτό που είναι σημαντικό σχετικά με αυτή την έκθεση είναι ότι αντιστάθηκαν στον πειρασμό να περιπλέξουν αυτό που ήταν βασικά ένα απλό κείμενο το οποίο πρότεινε η Επιτροπή. Ουσιαστικά, Επίτροπε Liikanen, η εντολή του Κοινοβουλίου είναι να προχωρήσετε με αυτό. Δεν θέλουμε να περιπλέξουμε υπερβολικά τα πράγματα. Επιφέραμε ορισμένες αξιόλογες βελτιώσεις, αλλά τα θεμελιώδη στοιχεία της πρότασής σας παρέμειναν αναλλοίωτα.
<P>
Αυτό είναι σημαντικό διότι, όπως πρέπει να θυμόμαστε, το όνομα τομέα ".EU" είναι κάτι που εισήλθε καθυστερημένα σε μια ιδιαίτερα ανταγωνιστική και πολυπληθή αγορά. Πρέπει να δικαιολογήσει την παρουσία του. Για να είναι επιτυχημένο θέλουμε να το χρησιμοποιούν οι εταιρείες και οι οργανισμοί. Ως εκ τούτου, οι διαδικασίες καταχώρισης πρέπει να είναι απλές, εύκολες και αποτελεσματικές ως προς το κόστος. Πρέπει να έχουμε κατά νου ότι οι πολιτικές και οι διαδικασίες που υιοθετούνται από το μητρώο θα πρέπει να αντικατοπτρίζουν την βέλτιστη πρακτική στο χώρο. Επειδή εισερχόμαστε σε αυτόν καθυστερημένα, δεν υπάρχει δικαιολογία για να μην επιτύχουμε. Έτσι μερικές από τις διασφαλίσεις στις οποίες αναφέρονται τόσο η κ. Flesch όσο και η κ. McCarthy, για την προστασία των εμπορικών σημάτων και την αποφυγή της κακόβουλης καταχώρισης - της καταπάτησης του κυβερνοχώρου - είναι ιδιαίτερα σημαντικές.
<P>
Θέλω να τονίσω δύο συγκεκριμένα ζητήματα ανησυχίας που έθεσα κατά τη διάρκεια της συζήτησης και χαίρομαι ιδιαιτέρως που αντικατοπτρίζονται στις τροπολογίες. Η κ. McCarthy αναφέρθηκε στην τροπολογία της επιδιώκοντας να επιτρέψει στους οργανισμούς με προηγούμενο δικαίωμα σε όνομα να έχουν μια περίοδο καταχώρισης κατά προτεραιότητα. Αυτό είναι πολύ σημαντικό. Δεν θέλουμε να ζημιώσουμε εταιρείες που δραστηριοποιούνται ήδη στο χώρο αυτό, που νιώθουν ότι πρέπει να προστατευτούν και θέλουν να συμμετάσχουν στο ".EU" . Δεν θέλουμε να αισθάνονται ότι θα αντιμετωπίσουν εμπόδια με οποιοδήποτε τρόπο. Πρέπει να διαθέτουν μια περίοδο καταχώρισης κατά προτεραιότητα για να αποφύγουν το πρόβλημα της κακόβουλης καταχώρισης, ατόμων που θέλουν απλά να βγάλουν "εύκολο χρήμα" μπαίνοντας στο χώρο και αποκτώντας αυτή την καταχώριση.
<P>
Θα είναι πολύ σημαντικό για το νέο μητρώο - και απευθύνομαι ιδιαίτερα στην Επιτροπή - η ημέρα έναρξης λειτουργίας και η περίοδος καταχώρισης προτεραιότητας να δημοσιοποιηθούν σε ολόκληρη την Ευρωπαϊκή Ένωση έτσι ώστε ο κόσμος να κατανοήσει αυτά τα δικαιώματα.
<P>
Δεύτερον, πρέπει να διασφαλίσουμε ότι το όνομα ".EU" δεν πρόκειται με κανένα τρόπο να εκτοπίσει τα υφιστάμενα ονόματα τομέων των κρατών μελών. Πρότεινα μια τροπολογία, η οποία είδα με ικανοποίηση ότι έγινε αποδεκτή από τους συναδέλφους μου, που διασφαλίζει ότι η καταχώριση ".EU" δεν δύναται να εγκρίνει την καταχώρηση ονομάτων υποτομέα τα οποία χρησιμοποιούν τους χαρακτηριστικούς κωδικούς τομέα των κρατών μελών.
<P>
Εν κατακλείδι πρόκειται για μια αξιόλογη ενίσχυση των ικανοτήτων της κοινωνίας της πληροφορίας της Ευρωπαϊκής Ένωσης σε έναν πολύ γρήγορα εξελισσόμενο κόσμο.

<SPEAKER ID=235 LANGUAGE="IT" NAME="Carraro">
Κύριε Πρόεδρε, συμμερίζομαι την ικανοποίηση που ήδη εκφράστηκε για την έκθεση της κ. Flesch. Πιστεύω ότι πρόκειται για μία ιδιαίτερα ισορροπημένη και αξιόλογη έκθεση και, ως εκ τούτου, δεν μένει παρά να συμφωνήσει κανείς με τη θέση και το περιεχόμενό της.
<P>
Νομίζω ότι με την έκθεση αυτή έγινε ένα επιπλέον βήμα μπροστά, στην πορεία εκείνη που ήδη εδώ και μήνες ξεκίνησαν η Επιτροπή και το Κοινοβούλιο μαζί, προς την ανάπτυξη της κοινωνίας της πληροφορίας, για να καλύψουμε την καθυστέρηση, να εξαφανίσουμε το χάσμα που υπάρχει ανάμεσα στην κοινωνία της πληροφορίας της Ευρωπαϊκής Ένωσης και στις πιο προηγμένες κοινωνίες άλλων χωρών του κόσμου, με ιδιαίτερη έμφαση τη Βόρεια Αμερική. Πρόκειται για έναν επιπλέον σημαντικό σταθμό, ίσως σημαντικότερου άλλων σύμφωνα με την κοινή γνώμη, που ακριβώς για τον λόγο αυτό αποκτά σημασία επειδή γίνεται με κάποια καθυστέρηση.
<P>
Επειδή, λοιπόν, δεν θέλω να επαναλάβω τις παρατηρήσεις που εξέφρασαν ήδη κάποιοι άλλοι συνάδελφοι, θα ήθελα να υπογραμμίσω μόνο ένα επιπρόσθετο σημείο: την ικανοποίησή μου να εξακολουθήσει αυτή η πορεία συνεχίζοντας να παρέχει την εγγύηση της αυτορύθμισης όλων όσων δραστηριοποιούνται στο πλαίσιο του Διαδικτύου. Πιστεύω ότι οφείλουμε πάντοτε να υποστηρίζουμε πως το Διαδίκτυο είναι μία θαυμάσια εμπειρία, και πρέπει να συνεχίσει να είναι τέτοια ακόμα και τη στιγμή που δημιουργούμε μία ευρωπαϊκή κυριαρχία, ακριβώς διότι αυτό έχει ανατεθεί στην αυτορύθμιση, και στις ικανότητες αυτοδιαχείρισης όλων εκείνων που εμπλέκονται σε αυτό. Οφείλουμε λοιπόν να συνεχίσουμε αυτή την πορεία βελτίωσης της ευρωπαϊκής τεχνολογίας των πληροφοριών, αποφεύγοντας να θίξουμε την ανεξαρτησία της ή να καταστήσουμε γραφειοκρατική την εμπειρία, που επειδή ακριβώς μπόρεσε να εξελιχθεί με αυθορμητισμό, υπήρξε και θετική.

<SPEAKER ID=236 NAME="Plooij-van Gorsel">
 - (NL) Κύριε Πρόεδρε, κύριε Επίτροπε, συνάδελφοι, θα επιθυμούσα να ευχαριστήσω την εισηγήτρια κ. Flesch, για το εξαιρετικό αποτέλεσμα, στο οποίο κατέληξε στο εσωτερικό της Επιτροπής Βιομηχανίας και σε συνεννόηση με την Επιτροπή και το Συμβούλιο. Επίσης, δεν υποβλήθηκαν άλλες τροπολογίες για τη σύνοδο Ολομέλειας. Και όλα αυτά εντός έξι μηνών, ενώ η Επιτροπή χρειάστηκε τρία χρόνια για να υποβάλει την πρόταση. Τώρα είναι υπόθεση του Συμβουλίου και του Κοινοβουλίου να διατηρήσουν την ίδια ταχύτητα. Πάντοτε, οι χρήστες αναμένουν με ανυπομονησία. Και εγώ, επίσης, περιμένω από εσάς, κύριε Liikanen, κυρίως μία γρήγορα, πρακτική και απλή εφαρμογή, προσαρμοσμένη στο πνεύμα του Διαδικτύου.
<P>
Η καθιέρωση ενός ανωτάτου πεδίου ".ΕU" θα δώσει μεγαλύτερη έμφαση στην Ευρωπαϊκή Ένωση στα παγκόσμια ενημερωτικά δίκτυα και αυτό σημαίνει, φυσικά, υπεραξία για το σύστημα διευθύνσεων του Διαδικτύου, ως συμπλήρωμα των εθνικών διευθύνσεων. Γι' αυτό, τα δύο θέματα είναι ζωτικής σημασίας.
<P>
Κατά πρώτον, η οργάνωση που κρατά το μητρώο πρέπει να είναι ανεξάρτητη και οι εργασίες της πρέπει να είναι διαφανείς και αμερόληπτες. Όλες οι ενδιαφερόμενες οργανώσεις πρέπει να εκπροσωπούνται στο μητρώο.
<P>
Κατά δεύτερον, τα κράτη μέλη πρέπει έγκαιρα να ορίσουν ποιου είδους διευθύνσεις θέλουν να χρησιμοποιήσουν κατά αποκλειστικότητα. Γι' αυτό χρειάζονται διαφανή κριτήρια. Την αρχή της εξυπηρέτησης κατά σειρά προτεραιότητας, αλλά και σαφέστερους κανόνες για να αποφευχθεί η κατάχρηση. Στις Κάτω Χώρες θυμούνται όλοι πολύ καλά πως η πόλη του Αμστερνταμ έπρεπε να ανακτήσει τη διεύθυνση www.amsterdam.nl για ένα υπερβολικά υψηλό ποσό, επειδή αυτό το όνομα το διεκδικούσε μία εταιρεία πορνογραφικών προϊόντων.
<P>
Η ταχεία εισαγωγή του ανωτάτου επιπέδου ".ΕU" προσφέρει μία εξαιρετική ευκαιρία για την ενίσχυση της εμπιστοσύνης των πολιτών και των επιχειρήσεων στο διαδικτυακό εμπόριο. Αυτό ενισχύει την οικονομική ανάπτυξη, τις ανταγωνιστικές προσπάθειες της ευρωπαϊκής βιομηχανίας και, επομένως, την απασχόληση. Το νομοθετικό πλαίσιο της εσωτερικής αγοράς διαδραματίζει, επίσης, σε αυτόν τον τομέα ένα σημαντικό ρόλο.

<SPEAKER ID=237 NAME="Crowley">
Κύριε Πρόεδρε, θα ήθελα και εγώ να απευθύνω συγχαρητήρια προς την εισηγήτρια, και προς την συντάκτρια της γνωμοδότησης της Επιτροπής Νομικών Θεμάτων, όσον αφορά την πρόταση που έχουμε ενώπιον μας. Όπως προηγούμενοι ομιλητές, την χαιρετίζω διότι είναι πλέον καιρός να έχουμε στην ΕΕ το δικό μας τομέα. Θα επιτρέψει σε περισσότερες επιχειρήσεις να λειτουργήσουν στην νέα ηλεκτρονική οικονομία, και επίσης θα εξαλείψει μέρος της αβεβαιότητας και των δυσκολιών που υπάρχουν σε σχέση με τους διάφορους υφιστάμενους σήμερα τομείς.
<P>
Ένα σημείο που μου δημιουργεί ανησυχία αφορά το Σώμα του Διαδικτύου για την εκχώρηση ονομάτων και αριθμών (ICANN). Καθώς πρόκειται για ένα όργανο που διέπεται από το δίκαιο των ΗΠΑ, έχει ήδη κινήσει τη διαδικασία καταχώρισης του τομέα ".EU" καθώς επίσης και του να επιτρέψει στα άτομα να αγοράσουν τομείς ".EU" . Θα ήθελα, αν είναι δυνατόν, να μάθω από τον Επίτροπο τι δράση έχει αναληφθεί για την αντιμετώπιση αυτής της πιθανής σύγκρουσης στο μέλλον. Εγώ, όπως και άλλοι βουλευτές στο Σώμα, έχουμε πλήρη εμπιστοσύνη ότι η Επιτροπή θα εξασφαλίσει ότι υπάρχει ένας νέος και καινοτόμος τρόπος που θα εγγυάται την ασφάλεια για τον εν λόγω τομέα στο μέλλον.

<SPEAKER ID=238 NAME="Cappato">
Κύριε Πρόεδρε, αφού συγχαρώ την εισηγήτρια θα ήθελα και εγώ να μιλήσω, όπως και ο κ. Carraro, για την κρισιμότητα της αυτορύθμισης σχετικά με το σύστημα του Διαδικτύου. Από την άποψη αυτή ορισμένες ανησυχίες θα μπορούσε να εκφράσει μία συμβουλευτική επιτροπή πάρα πολύ ισχυρή όσον αφορά τον συσχετισμό μεταξύ των εκπροσώπων του συνδέσμου βιομηχανιών, των επιχειρήσεων, των συνδικάτων και όλων εκείνων που παρέχουν υπηρεσίες. Ας αποφύγουμε να σκληρύνουμε υπερβολικά την διαδικασία διαχείρισης της κυριαρχίας ".EU" και ας ασχοληθούμε αντίθετα περισσότερο με το να συμπληρώσουμε αυτή την κυριαρχία με δικαιώματα ευρωπαϊκής ηλεκτρονικής ιθαγένειας. Αυτή είναι μία πρόταση που θα ήθελα να κάνω στην Επιτροπή: να σκεφθούμε αμέσως πώς, χάρη και στην κυριαρχία ".EU" , θα μπορέσουμε να εγγυηθούμε νέα δικαιώματα, για παράδειγμα στην πρόσβαση και στην αλληλεπίδραση όσον αφορά τα ευρωπαϊκά όργανα για τις αναφορές, τον Διαμεσολαβητή, τη συμμετοχή σε διαγωνισμούς και πλειστηριασμούς. Με την αλληλεπίδραση, συνεπώς, μεταξύ του πολίτη και των θεσμικών οργάνων της Ευρωπαϊκής Ένωσης μπορούμε να συμπληρώσουμε την κυριαρχία ".EU" με περιεχόμενα πραγματικής ευρωπαϊκής τηλεματικής ιθαγένειας.

<SPEAKER ID=239 LANGUAGE="ES" NAME="Valdivielso de Cuι">
Κύριε Πρόεδρε, εγώ θα έλεγα ότι μία από τις πιο σημαντικές αρετές αυτής της έκθεσης είναι η ποιότητα του ατόμου που την πραγματοποίησε επειδή είναι πραγματικά μεγάλη χαρά να εργάζεται κανείς μ' αυτό. Όπως είναι γνωστό, μέσω του Διαδικτύου όλοι εμείς οι πολίτες του κόσμου ανακαλύπτουμε νέες πραγματικότητες για χώρες, εταιρείες, συλλόγους και σε πολλές περιπτώσεις, για τρόπους ζωής που βρίσκονται στον αντίποδα της ζωής που κάνουμε.
<P>
Η πρόοδος αυτού του διαδραστικού μέσου επικοινωνίας είναι εκθετική και η πρόσβαση σ' αυτό σε πολλές αναπτυγμένες χώρες είναι πρακτικά καθολική και σε άλλες είναι απλά θέμα χρόνου. Αλλωστε, όλοι γίναμε κάποια στιγμή μάρτυρες της κακής χρήσης που του έχει γίνει. Πιστεύω ότι στον τομέα του ανώτατου επιπέδου ".EU" στο Διαδίκτυο πρέπει να αποφύγουμε περιπτώσεις κακής χρήσης ονομάτων που θα μπορούσαν να επηρεάσουν αρνητικά την εικόνα της Ευρωπαϊκής Ένωσης και των κρατών μελών, επειδή το ανώτατο επίπεδο ".EU" θα αποτελέσει τη βιτρίνα της Ευρωπαϊκής Ένωσης στον κόσμο, θα είναι η εικόνα μας και θα αποτελέσει μέρος της κληρονομιάς μας, και ως τέτοιο θα πρέπει να το μεταχειριζόμαστε, επιτηρούμε, ελέγχουμε και προστατεύουμε.
<P>
Τέλος, πιστεύω ότι υπάρχουν ορισμένες όψεις της οικονομικής δραστηριότητας που θα πρέπει να υποβληθούν σε κάποιο έλεγχο, αν θέλουμε να έχουν αίσιο τέλος, και το ανώτατο επίπεδο ".EU" , κατά τη γνώμη μου, πρέπει να είναι μία από αυτές έτσι ώστε να γίνει συνώνυμο ποιότητας, αξιοπιστίας της πληροφορίας που φιλοξενεί, και συνέπειας των περιεχομένων του.
<P>
Θέλω να υπενθυμίσω ότι η Ευρωπαϊκή Ένωση παρουσιάζει μια εξαιρετική εικόνα και αυτό που πρέπει να κάνουμε εμείς είναι να τη διατηρήσουμε και να τη στηρίξουμε.

<SPEAKER ID=240 LANGUAGE="DE" NAME="Martin, Hans-Peter">
Κύριε Πρόεδρε, μετά από αυτές τις όντως πολύ τεχνικές εισαγωγές, δεν πρέπει να λησμονούμε περί τίνος πρόκειται. Επανειλημμένα εκφράζεται δικαίως η άποψη ότι η Ευρώπη δεν έχει πρόσωπο. Αν ένα άτομο με δημόσιο επιχειρηματικό πνεύμα επιθυμεί να δημιουργήσει μια δική του διεύθυνση, η τελευταία θα αποκαλείται "dot.at, dot.dot.com, dot.dot.net, dot.org" . Έτσι αποκτούμε τώρα ένα πρόσωπο, μια διεύθυνση. Θα είναι ένα κατόρθωμα αν το επιτύχουμε και αν η Επιτροπή βρει την κατάλληλη μέθοδο. Θα καταστούμε "dot.EU" .
<P>
Η σημαντική καθυστέρησή μας στον τομέα αυτό έχει για μια ακόμη φορά μεγάλη σχέση με το γεγονός ότι δεν κατορθώσαμε ακόμη να εξελιχθούμε σε αυτή την ένωση την οποία ισχυριζόμαστε ότι έχουμε ήδη επιτύχει. Η Ευρώπη αυτή αναπτύσσει βαθμιαία μια ταυτότητα, μέσω της εσωτερικής αγοράς και, ελπίζω, ίσως και της πολιτικής. Πολλά πράγματα δεν εξελίσσονται ομαλά, το γνωρίζουμε. Θεωρώ ως θετική εξέλιξη το γεγονός ότι με το "dot.EU" συνδέονται ορισμένα χαρακτηριστικά. Βασίζομαι στην Επιτροπή και σε όλους τους υπεύθυνους για να μην χειριστούν το θέμα της υλοποίησης αυτού του τομέα ανωτάτου επιπέδου με προχειρότητα και ως αποτέλεσμα προκύψουν περιστατικά σαν εκείνα που περιέγραψαν προηγούμενοι ομιλητές (βλ. "Amsterdam.nl" ).
<P>
Θα επιθυμούσα όμως επίσης, από την άποψη της διεύρυνσης και της τάσης της Ευρώπης προς την περιφερειοποίηση, να δοθεί και στις περιφέρειες η ευκαιρία να βρουν αντίστοιχες προσθήκες ή υποτομείς. Όσον αφορά το σημείο αυτό, δεν συμφωνώ με την υποβληθείσα έκθεση.
<P>
Πάντως, χαιρετίζω την αναφορά της εισηγήτριας στην αρχή της διαφάνειας στην τροπολογία 15, πράγμα που μου θυμίζει το πιστεύω μου, δηλαδή ότι τα ευρωπαϊκά θεσμικά όργανα οφείλουν να δώσουν το παράδειγμα μιας πλήρους διαφάνειας, προς το συμφέρον των πολιτών τους.

<SPEAKER ID=241 LANGUAGE="DE" NAME="Niebler">
Κύριε Πρόεδρε, αγαπητοί συνάδελφοι, θέλω καταρχάς και εγώ να συγχαρώ θερμά την εισηγήτρια της Επιτροπής Βιομηχανίας, Εξωτερικού Εμπορίου, Έρευνας και Ενέργειας, κ. Flesch, για την εξαιρετική έκθεση που εκπόνησε. Αγαπητή κυρία Flesch, καταφέρατε πραγματικά να προσεγγίσετε βασικές πτυχές των ζητημάτων dot.EU στην έκθεσή σας, χαράσσοντας έτσι μια σωστή πορεία για το Κοινοβούλιο.
<P>
Με τον κανονισμό αυτό συμβάλλουμε στην ευρωπαϊκή οικοδόμηση, και μάλιστα με εικονικό τρόπο. Με τον τομέα ανωτάτου επιπέδου .EU θα μπορέσουμε να παρουσιάσουμε την ευρωπαϊκή μας ταυτότητα στο Διαδίκτυο με καλύτερο τρόπο. Αυτό έχει πολλά πλεονεκτήματα. Το ηλεκτρονικό εμπόριο στην Ευρωπαϊκή Ένωση θα ενισχυθεί. Μέσω του τομέα EU, οι καταναλωτές θα αναγνωρίζουν ότι η δραστηριοποιούμενη στο Διαδίκτυο επιχείρηση προέρχεται από την εσωτερική αγορά και θα την εμπιστεύονται περισσότερο.
<P>
Σήμερα - ο κ. Martin το υπογράμμισε - οι ευρωπαϊκές επιχειρήσεις με τομείς dot.com θεωρούνται ορισμένες φορές αμερικανικές και όχι ευρωπαϊκές. Οι επιχειρήσεις, οι οργανώσεις και οι ιδιώτες ευρωπαϊκής προέλευσης θα λαμβάνουν νέες χαρακτηριστικές διευθύνσεις, οι οποίες είναι από πολύ καιρό κατειλημμένες στους τομείς που χρησιμοποιούνται πολύ. Για παράδειγμα, στην ΕΕ υπάρχουν ήδη πολύ περισσότεροι από 10 εκατομμύρια τομείς dot.com.
<P>
Μετά την έγκριση που έδωσε και το Συμβούλιο, πριν από λίγες ημέρες, για την υλοποίηση του τομέα ανωτάτου επιπέδου .EU, θα συμβάλουμε, με την υιοθέτηση του κανονισμού πριν από την καλοκαιρινή διακοπή, στην έναρξη των εργασιών καταχώρισης των πρώτων διευθύνσεων dot.EU την άνοιξη 2002. Επομένως, σε μια περίοδο ιδίως όπου ποσοστό ανώτερο του 90% των πιο δημοφιλών ιστοθέσεων βρίσκεται στις ΗΠΑ και ποσοστό 70% περίπου του ηλεκτρονικού εμπορίου διεξάγεται στις ΗΠΑ, δεν μπορώ παρά να σας καλέσω ρητώς να εγκρίνετε το σχέδιο αυτό.

<SPEAKER ID=242 NAME="Van Velzen">
 - (NL) Κύριε Πρόεδρε, κατά πρώτον θα ήθελα να ευχαριστήσω την εισηγήτρια για την εξαιρετική συνεργασία και για τον εξαιρετικό τρόπο με τον οποίο διατύπωσε την έκθεση.
<P>
Θα επιθυμούσα να αναφερθώ σε ορισμένα σημεία. Πρώτον, η μέθοδος καταχώρισης ενός επιπέδου ".ΕU" . Η αρχή για την πολιτική καταχώρησης είναι ότι κάποιος που επιθυμεί να καταχωρήσει μία διεύθυνση στην ΕΕ έχει, επίσης, τα σχετικά δικαιώματα και για τα ονόματα σημάτων. Όσον αφορά αυτό, πρέπει να διευθετηθούν δύο συμφέροντα. Αφενός, να καταπολεμηθεί η κατάχρηση και, αφετέρου, η καταχώρηση για τις ΜΜΕ και για τους πολίτες να καταστεί όσο το δυνατό απλούστερη. Γι' αυτό, είναι δυνατά δύο πρότυπα.
<P>
Το πρώτο πρότυπο είναι ότι τίθενται, εκ των προτέρων, ιδιαίτερα ψηλές απαιτήσεις πριν να λάβει κάποιος μία διεύθυνση ΕΕ και αυτό οδηγεί στην παραχώρηση λίγων διευθύνσεων, επειδή τα όρια είναι πολύ υψηλά. Σύμφωνα με το δεύτερο πρότυπο, υπάρχει επέμβαση, εκ των υστέρων, εάν τίθεται θέμα κατάχρησης ή εκμετάλλευσης. Γι' αυτό, θα ήθελα να υπογραμμίσω την τροπολογία 34, στην οποία αυτό ορίζεται ορθά.
<P>
Εμείς προτιμούμε το δεύτερο πρότυπο, επειδή αυτό είναι πολύ φιλικότερο για τις ΜΜΕ, προκαλεί περισσότερες διευθύνσεις και προκαλεί περισσότερες καταχωρήσεις. Νομίζω ότι αυτός είναι ο ορθός δρόμος.
<P>
Το δεύτερο σημείο μου είναι η ύπαρξη διαφάνειας για τους πολίτες και τις επιχειρήσεις. Για τους πολίτες της ΕΕ, το επίπεδο "ΕU" προσφέρει σαφήνεια. Διασφαλίζει ότι είναι δυνατή η καταχώρηση ανθρώπων ή εταιρειών που έχουν νομική υπόσταση στο εσωτερικό της ΕΕ. Αυτό υποστηρίζει η τροπολογία 24. Αυτό σημαίνει περισσότερη δικαιοσύνη, περισσότερη εμπιστοσύνη και περισσότερη ανάπτυξη του ηλεκτρονικού εμπορίου στην Ευρωπαϊκή Ένωση. Νομίζω, κυρίως, ότι για αυτό πρόκειται.
<P>
Τέλος, το τρίτο σημείο μου. Το σύνολο ταιριάζει με την πολιτική της ΕΕ, την οποία επιθυμούμε να ακολουθήσουμε. Επιθυμούμε, παγκοσμίως, να αναλάβουμε μία πλεονεκτική θέση στην κοινωνία της γνώσης. Νομίζω ότι το επίπεδο ".ΕU" του Διαδικτύου προσφέρει σχετικά ένα καλό μήνυμα και, για το λόγο αυτό, είμαι εξαιρετικά ευγνώμων.

<SPEAKER ID=243 LANGUAGE="DE" NAME="Rόbig">
Κύριε Πρόεδρε, κύριε Επίτροπε, αξιότιμοι κυρίες και κύριοι, η Ευρώπη, αν ληφθεί ως κριτήριο το Ακαθάριστο Εγχώριο Προϊόν, κατέχει την πρώτη θέση σε αυτό τον κόσμο και πιστεύω ότι είναι σωστό να δραστηριοποιηθούμε λίγο περισσότερο στον τομέα της προώθησης ευρωπαϊκών προϊόντων στην αγορά και στο μέλλον. Χαιρετίζω το γεγονός ότι θέλουμε να εξελιχθούμε στον πλέον ανταγωνιστικό χώρο αυτού του κόσμου και θεωρώ ότι χρειάζεται ακόμη να εργαστούμε σκληρά προς το σκοπό αυτό. Οι ανταγωνιστές μας στον κόσμο αυτό ιδίως δεν επαναπαύονται, αλλά έχουν αναλάβει καλές πρωτοβουλίες, και, επομένως, έχει και για εμάς σημασία η δράση μας στον τομέα αυτό να είναι όσο το δυνατό πιο αποτελεσματική και ταχεία.
<P>
Στην Ευρώπη υπάρχουν 18 εκατομμύρια επιχειρήσεις και πιστεύω ότι, στον τομέα της εμπορίας προϊόντων, είναι ένα αποφασιστικό πλεονέκτημα για τις επιχειρήσεις αυτές να αναγνωρίζεται ενιαία η ταυτότητά τους σε διεθνή κλίμακα, με άμεσο τρόπο και χωρίς δυσκολίες. Η εμπιστοσύνη του καταναλωτή αποτελεί μια ουσιώδη βάση για τις εμπορικές συναλλαγές και γι' αυτό η παρουσία της Ευρωπαϊκής Ένωσης στα παγκόσμια δίκτυα με ένα τομέα ανωτάτου επιπέδου έχει ιδιαίτερη σημασία.
<P>
Πιστεύω επίσης ότι είναι απαραίτητη μια αποτελεσματική επίλυση αντιδικιών, το κόστος της οποίας θα είναι όσο το δυνατό πιο μικρό, αλλά και η οποία θα είναι ουδέτερη και δεν θα εισάγει διακρίσεις. Σε περιπτώσεις κερδοσκοπικής ή καταχρηστικής καταχώρισης ονομάτων ιδίως, πρέπει να αναλαμβάνεται όσο το δυνατό ταχύτερη και αποτελεσματικότερη δράση, διότι αυτό αποτελεί μια πολύ σημαντική βάση για τους ενδιαφερόμενους εταίρους, η οποία μπορεί να τους ενθαρρύνει να ενεργούν με αποτελεσματικό τρόπο.
<P>
Το γεγονός ότι θα τηρείται το μητρώο είναι εξίσου σημαντικό, διότι έτσι εξασφαλίζεται επίσης ένας όσο το δυνατό καταλληλότερος εφοδιασμός του ευρωπαϊκού χώρου και εύχομαι καλή επιτυχία στην Επιτροπή και ιδίως στην κ. Flesch. Πιστεύω ότι πραγματοποιήσατε έτσι ένα σημαντικό βήμα σε αυτή την Ευρωπαϊκή Ένωση.

<SPEAKER ID=244 NAME="Liikanen">
. (ΕΝ) Η πρόταση για τη δημιουργία του τομέα ανωτάτου επιπέδου .EU κατατέθηκε πρώτα από την Επιτροπή τον περασμένο Δεκέμβριο μετά τη δημόσια διαβούλευση που διήρκεσε όλο το χρόνο. Σε όρους Διαδικτύου, αυτό είναι μια ολόκληρη ζωή. Οι ευρωπαίοι χρήστες του Διαδικτύου αγωνιούν όλο και περισσότερο για τη δημιουργία ενός τομέα ανωτάτου επιπέδου .EU όπου θα μπορούν να καταχωρίσουν ευρωπαϊκά ονόματα. Γίνεται επιτακτικό, ως εκ τούτου, η ΕΕ να λάβει τα αναγκαία μέτρα για την υλοποίηση του .EU το συντομότερο δυνατό. Από αυτή την άποψη, με ικανοποιεί το γεγονός ότι στο Συμβούλιο την περασμένη εβδομάδα συμφωνήθηκαν κοινοί προσανατολισμοί, πράγμα που ήταν ένα σημαντικό βήμα προόδου.
<P>
Όσον αφορά το Κοινοβούλιο, θα ήθελα ιδιαιτέρως να ευχαριστήσω την κ. Flesch και την κ. McCarthy για τη συνεισφορά τους ως εισηγήτριες. Η εργασία τους συνέβαλε σημαντικά στο να φθάσουμε σε μια κατάσταση όπου είμαστε πολύ κοντά σε μια συμφωνία ανάμεσα στα θεσμικά όργανα, η οποία θα έκανε δυνατή την υλοποίηση του τομέα ανωτάτου επιπέδου .EU σύντομα. Είμαι εξαιρετικά ευτυχής για τη συζήτηση υψηλού επιπέδου που έχουμε σήμερα εδώ σε αυτή την Ολομέλεια.
<P>
Όσον αφορά τις τροπολογίες, ειδικά οι εισηγήτριες πρότειναν ορισμένες τροπολογίες που θα βελτιώσουν σημαντικά το κείμενο του κανονισμού. Αυτές περιλαμβάνουν την ενίσχυση των βασικών αρχών της διαχείρισης του Διαδικτύου, την αποσαφήνιση της συμμόρφωσης με τους κοινοτικούς κανόνες προστασίας των δεδομένων, και πιο ακριβή προσδιορισμό όσον αφορά το ρόλο και τις λειτουργίες του μητρώου. Η Επιτροπή χαιρετίζει επίσης την υποστήριξη που δίνεται από τις εισηγήτριες στις προτάσεις της Επιτροπής για μια συμβουλευτική επιτροπή.
<P>
Υπάρχει επίσης ένας αριθμός προτεινόμενων τροπολογιών τις οποίες η Επιτροπή μπορεί να δεχθεί επί της αρχής, με την επιφύλαξη περαιτέρω αποσαφήνισης. Αυτές περιλαμβάνουν την πρόταση σύμφωνα με την οποία η Επιτροπή θα έχει το δικαίωμα να επιβάλλει τέλη διαχείρισης στο μητρώο για τις υπηρεσίες που παρέχει. Αν ο σκοπός είναι να εξασφαλισθεί ότι το μητρώο θα παραμείνει οικονομικά ουδέτερο ως προς την Επιτροπή, αυτό είναι αποδεκτό, αν και η Επιτροπή θα χαιρέτιζε μια σαφέστερη αναφορά ώστε να αποφευχθεί κάθε ιδέα ότι επιβάλλεται στο μητρώο κάποιου είδους σταθερή επιβάρυνση.
<P>
Όσον αφορά τις προτάσεις για μια συμβουλευτική επιτροπή πολιτικής στο μητρώο, η Επιτροπή συμφωνεί ότι η ευρεία διαβούλευση με την ευρωπαϊκή κοινότητα του Διαδικτύου θα είναι αναγκαία προϋπόθεση για την ορθή λειτουργία του μητρώου. Παράλληλα, θα είναι σημαντικό να διευκρινίσουμε ποιες θα είναι οι σχέσεις και η αλληλεπίδραση ανάμεσα σε ένα τέτοιο όργανο, την Ευρωπαϊκή Επιτροπή και την επιτροπή των κρατών μελών.
<P>
Η προσέγγιση της εξυπηρέτησης κατά σειρά προτεραιότητας για τις καταχωρήσεις υποστηρίζεται από την Επιτροπή, καθώς είναι μία από τις θεμελιώδεις αρχές για την διαδικασία της καταχώρισης που προτείνεται από την Επιτροπή. Θα σημειώναμε, ωστόσο, ότι αυτή η γενική αρχή πρέπει να υπόκειται στους κανόνες και τις αρχές που υιοθετούνται ως δημόσιες πολιτικές σχετικά με την καταχώρηση του .EU, προκειμένου να αποφύγουμε τα προβλήματα που αναφέρθηκαν από ορισμένους ομιλητές απόψε.
<P>
Κατά τον ίδιο τρόπο, η Επιτροπή δεν είχε αντιρρήσεις για την απαίτηση οι καταχωρημένοι να τηρούν ένα κώδικα συμπεριφοράς, αν και πρέπει να ληφθεί μέριμνα για να αποφευχθεί η σύγχυση και οποιαδήποτε ιδέα για εκ των προτέρων ελέγχους. Ο κ. Carraro έκανε επίσης σχόλια τα οποία προσυπογράφω.
<P>
Η Επιτροπή είναι απολύτως προσηλωμένη στις αρχές της διαφάνειας και υποστηρίζει τη δημοσίευση μιας πρόσκλησης υποβολής ενδιαφέροντος στην Επίσημη Εφημερίδα, όπως αναφέρθηκε επίσης από τον κ. Martin. Ωστόσο, η διαδικασία της δημοσίευσης των όρων υλοποίησης του μητρώου και του πλαισίου πολιτικής στην Επίσημη Εφημερίδα μπορεί να αποδειχθεί μια ιδιαίτερα περίπλοκη διαδικασία και η εναλλακτική δημοσίευση ενδέχεται να είναι περισσότερο αποτελεσματική. Γιατί να μην επιλεγεί αυτή τη φορά μια ιστοθέση; Όταν μιλάμε για το .EU, γιατί να μην δημοσιοποιηθεί στην ιστοθέση;
<P>
Υπάρχουν ωστόσο ορισμένες προτεινόμενες τροπολογίες με τις οποίες η Επιτροπή δεν μπορεί να συμφωνήσει. Σε σχέση με τις προτεινόμενες τροπολογίες για τα προληπτικά μέτρα που θα υιοθετηθούν από τα κράτη μέλη επί γεωγραφικής και γεωπολιτικής βάσης, θα ήθελα να επισημάνω ότι αν τα κράτη μέλη επιβάλουν μεμονωμένα τέτοια μέτρα στο μητρώο, αυτό θα μπορούσε να οδηγήσει σε αλληλοσυγκρουόμενα μέτρα ή διάφορες ασύμβατες προσεγγίσεις. Το ζήτημα των γεωγραφικών και γεωπολιτικών ονομάτων είναι ωστόσο ένα σημαντικό πολιτικό ζήτημα για ορισμένα κράτη μέλη και αναγνωρίζεται πλήρως από την Επιτροπή.
<P>
Είμαι πεπεισμένος ότι ο συμβιβασμός που επετεύχθη στο Συμβούλιο, εισάγοντας μια νέα παράγραφο για το άρθρο 4.1α ενδέχεται να προσφέρει μια εναλλακτική λύση που το Κοινοβούλιο μπορεί να επιθυμεί να εξετάσει περαιτέρω.
<P>
Η πρόταση σύμφωνα με την οποία το μητρώο πρέπει να εξασφαλίζει ότι οι εταιρείες που καταχωρούν ένα όνομα είναι αναγνωρισμένες εντός της Κοινότητας είναι επίσης προβληματική. Δεδομένης της αυτοματοποιημένης φύσης της διαδικασίας του μητρώου, δεν είναι πρακτικό για το μητρώο να διεξάγει εκ των προτέρων ελέγχους στους καταχωρημένους. Πέρα από ζητήματα δυνατότητας τεχνικής εφαρμογής, η Επιτροπή θα θεωρούσε μια τέτοια απαίτηση ως υπερβολικό βάρος για το μητρώο και ένα περιττό εμπόδιο για τους καταχωρούμενους.
<P>
Η πρόταση σύμφωνα με την οποία το μητρώο πρέπει να υποχρεούται να παρέχει πληροφορίες σε τρίτα πρόσωπα με "έννομο συμφέρον" είναι επίσης μη αποδεκτή ως έχει από την Επιτροπή. Δεν είναι σαφές πώς ακριβώς μπορεί να εφαρμοστεί μια τέτοια διάταξη και προτείνουμε το μητρώο να υπόκειται σε κάθε περίπτωση στις υφιστάμενες νομικές διατάξεις για την κοινοποίηση των πληροφοριών.
<P>
Φαίνεται επίσης να υπάρχει ένα γλωσσολογικό πρόβλημα όσον αφορά τις έννοιες της "δημόσιας πολιτικής" και της "δημόσιας τάξης" στην αγγλική και τη γαλλική απόδοση. Εδώ η Επιτροπή πρέπει να επαναλάβει τη θέση της ότι οι δημόσιες αρχές πρέπει να εμπλέκονται μόνο στους τομείς εκείνους της πολιτικής του μητρώου όπου ενέχονται ζητήματα αληθινού συμφέροντος για το κοινό γενικά και όχι στις καθημερινές λειτουργικές αποφάσεις του μητρώου.
<P>
Ο κ. Crowley έθεσε την ερώτηση σχετικά με το .EU και επίσης έλαβα ένα μήνυμα με το ηλεκτρονικό ταχυδρομείο στα τέλη Ιουνίου το οποίο μιλούσε για τη δημιουργία του τομέα "www.eu" και μας προσκαλούσε να χρησιμοποιήσουμε τις υπηρεσίες του. Φυσικά, ήταν ελαφρώς ενοχλητικό αλλά πρέπει να καταστήσουμε σαφές ότι, μετά από επαλήθευση, λάβαμε γνώση της ύπαρξης των αποκαλούμενων εναλλακτικών διαδρομών εκτός του συστήματος ονομάτων τομέα, των τομέων ανωτάτου επιπέδου που συντονίζονται από το Σώμα του Διαδικτύου για την εκχώρηση ονομάτων και αριθμών (ICCAN) και της πρόσφατης καθιέρωσης της εναλλακτικής διαδρομής www.eu από τον οργανισμό που ονομάζεται "Το παγκόσμιο μητρώο" .
<P>
Ο μελλοντικός τομέας ανωτάτου επιπέδου .EU θα λειτουργήσει, ωστόσο, στο πλαίσιο του εγκεκριμένου από τον ΙCCAN συστήματος ονομάτων τομέα, εξαιτίας εν μέρει της ανάγκης να διασφαλιστεί ότι οι περισσότεροι χρήστες της ΕΕ θα μπορούν να έχουν πρόσβαση σε διευθύνσεις στο πλαίσιο του .EU, αλλά επίσης επειδή η Επιτροπή υποστηρίζει την αρχή ενός ενιαίου αξιόπιστου κανόνα για το σύστημα ονομάτων τομέα. Εναλλακτικοί κανόνες λειτουργούν νόμιμα εντός του Διαδικτύου, αλλά έχουν σχετικά περιορισμένη ορατότητα και μπορεί να είναι δύσκολα προσπελάσιμοι, επειδή η πλειονότητα των προγραμμάτων πλοήγησης, όπως είναι απολύτως φυσικό, υποδεικνύουν εξυπηρετητές ονομάτων που σχετίζονται με εγκεκριμένους από τον ICCAN τομείς ανωτάτου επιπέδου.
<P>
Στον κ. Cappato θέλω να πω ότι η Επιτροπή μόλις απεδέχθη μια ανακοίνωση σχετικά με την ηλεκτρονική Επιτροπή και αποτελεί μια μεγάλη πρόκληση το να εγγυηθεί κανείς ότι οι δραστηριότητες της Επιτροπής θα είναι όλες στο Διαδίκτυο, ότι θα μπορούμε να επιτρέψουμε την πρόσβαση σε όλους τους πολίτες, αλλά επίσης μεσοπρόθεσμα και μακροπρόθεσμα, να έχουμε αμφίδρομη επικοινωνία με τους εταίρους και τους πολίτες μας.
<P>
Από τις 40 τροπολογίες που προτείνουν οι εισηγήτριες, η Επιτροπή μπορεί να δεχθεί πλήρως τις τροπολογίες αριθ. 1, 2, 3, 4, 5, 7, 8, 10, 11, 12, 16, 17, 19, 21, 22, 25, 26, 28, 31, 35, 38, 39 και 40. Η Επιτροπή μπορεί να δεχθεί εν μέρει ή επί της αρχής τις τροπολογίες αριθ. 9, 13, 14, 18, 20, 29, 30, 32, και 36. Ο κ. van Velzen ανέφερε την τροπολογία αριθ. 34. Υπάρχουν κάποια θετικά στοιχεία εδώ, αλλά για ειδικούς λόγους ανάκλησης η Επιτροπή την περιέλαβε στις τροπολογίες τις οποίες δεν μπορεί να δεχθεί, που είναι οι τροπολογίες αριθ. 6, 15, 23, 24, 27, 33, 34 και 37.
<P>
Εν κατακλείδι, δεδομένων των 40 τροπολογιών εκ των οποίων η Επιτροπή μπορεί να δεχθεί 32 πλήρως, εν μέρει ή επί της αρχής, οι τροπολογίες αυτές δείχνουν ότι Κοινοβούλιο και Επιτροπή επιδιώκουν σαφώς ένα κοινό στόχο για να διασφαλίσουν ότι ο τομέας ανωτάτου επιπέδου .EU θ είναι σύντομα ένα επιτυχημένο μητρώο.

<SPEAKER ID=245 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Πολιτική ραδιοφάσματος
<SPEAKER ID=246 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α5-0232/2001) της κ. Niebler, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά κανονιστικό πλαίσιο για την πολιτική ραδιοφάσματος στην Ευρωπαϊκή Κοινότητα (COM(2000) 407 - C5­0449/2000 - 2000/0187(COD)).

<SPEAKER ID=247 LANGUAGE="DE" NAME="Niebler">
, εισηγήτρια. (DE) Αξιότιμε κύριε Πρόεδρε, αγαπητοί συνάδελφοι, θέλω καταρχάς να σας ευχαριστήσω όλους θερμά για την υποστήριξη που προσφέρατε στην έκθεσή μου. Ως γνωστό, στην Επιτροπή Βιομηχανίας είχαμε μια πολύ έντονη και καρποφόρα συζήτηση για το θέμα της πολιτικής ραδιοφάσματος και δέχτηκα καλές τροπολογίες όχι μόνο από τους συναδέλφους της Επιτροπής Βιομηχανίας αλλά και από τους συναδέλφους της Επιτροπής Μεταφορών και της Επιτροπής Πολιτισμού, τις οποίες συμπεριέλαβα ευχαρίστως στην έκθεσή μου. Από τυπικής πλευράς, οι τροπολογίες ενσωματώθηκαν τελικά πολύ καλά σε ένα συμβιβασμό που έλαβε στην κοινοβουλευτική επιτροπή 49 από τους πενήντα ψήφους, με μία αποχή.
<P>
Αντικείμενο της έκθεσής μου είναι η πρόταση της Επιτροπής για απόφαση σχετικά με ένα κανονιστικό πλαίσιο για την πολιτική ραδιοφάσματος στην Ευρωπαϊκή Κοινότητα. Στην ουσία, προσδιορίζεται ποια όργανα θα λαμβάνουν μελλοντικά αποφάσεις στον τομέα της πολιτικής ραδιοφάσματος και βάσει ποιας διαδικασίας. Η πρόταση δεν περιλαμβάνει ρητώς προτάσεις από πλευράς ουσιαστικού δικαίου για τη χορήγηση ραδιοσυχνοτήτων, δηλαδή δεν καθορίζεται αν για τις τηλεπικοινωνίες, τη ραδιοτηλεοπτική μετάδοση, τις μεταφορές ή το στρατιωτικό τομέα πρέπει να διατίθενται συγκεκριμένες ζώνες ραδιοσυχνοτήτων περιορίζεται απλά σε θεσμικά και διαδικαστικά ζητήματα.
<P>
Στόχος και σκοπός της οδηγίας είναι η δημιουργία ενός αξιόπιστου κανονιστικού πλαισίου βάσει του οποίου, τα ζητήματα της εναρμόνισης της χρήσης του ραδιοφάσματος, της διαδικασίας παραχώρησης και των όρων χρήσης θα καθορίζονται πάντα σε κοινοτική κλίμακα όταν η εφαρμογή των πολιτικών στόχων της Ένωσης απαιτεί τη χρήση ραδιοσυχνοτήτων. Σχετικά, πρέπει να γίνει διάκριση μεταξύ δύο τύπων θεμάτων. Καταρχήν, πρέπει να ληφθούν πολιτικο-στρατηγικές αποφάσεις. Αυτά τα πολιτικά σχέδια πρέπει κατόπιν να υλοποιηθούν. Από την άποψη αυτή πρόκειται για τεχνικά μέτρα εφαρμογής. Γνωρίζουμε βέβαια ήδη τη διάκριση αυτή μεταξύ πολιτικών αποφάσεων και τεχνικών μέτρων εφαρμογής από την έκθεση Lamfalussy.
<P>
Η μεγάλη σημασία και η έκταση της πρότασης καθίστανται αντιληπτές από πολλές απόψεις. Το ραδιοφάσμα καθίσταται ολοένα και περισσότερο, λόγω της ραγδαίας αύξησης της χρήσης του, περιορισμένο και πολύτιμο οικονομικό αγαθό καθώς και σημαντικός παράγοντας απασχόλησης. Η κατανομή τμημάτων του φάσματος για διάφορους τρόπους χρήσης, όπως είναι π.χ. οι τομείς των επικοινωνιών, των ραδιοτηλεοπτικών μεταδόσεων, των μεταφορών, της αστυνομίας, της στρατιωτικής άμυνας και της γεωσκόπησης αποδεικνύεται όλο και πιο περίπλοκη. Πρέπει να ληφθούν στρατηγικές αποφάσεις προκειμένου να εξισορροπηθούν οι ανάγκες των εμπορικών χρηστών με εκείνες των χρηστών για μη εμπορικούς σκοπούς. Πόσο πολύτιμα έχουν καταστεί εν τω μεταξύ τα ραδιοφάσματα φαίνεται από το αποτέλεσμα του πλειστηριασμού των αδειών UMTS, την οποία πραγματοποίησαν το παρελθόν έτος τα κράτη μέλη για ένα πολύ περιορισμένο τμήμα του φάσματος. Για τη ζώνη χρήσης που αποτελεί η Γερμανία, π.χ., οι επιχειρήσεις ήταν έτοιμες να καταβάλουν 50 δισεκατομμύρια ευρώ, ενώ στη Μεγάλη Βρετανία έγινε γνωστό ότι ο πλειστηριασμός απέφερε 38,5 δισεκατομμύρια ευρώ. Επομένως, η κατανομή και παραχώρηση συχνοτήτων στους διάφορους χρήστες και ομάδες χρήσης πρέπει να πραγματοποιούνται - όπως συμβαίνει ήδη - με όσο το δυνατό πιο διαφανή και δημοκρατικό τρόπο, είτε πρόκειται στο εθνικό επίπεδο, είτε σε ευρωπαϊκή κλίμακα στο πλαίσιο της Ευρωπαϊκής Διάσκεψης Ταχυδρομείων και Τηλεπικοινωνιών, και τώρα πλέον και σε κοινοτική κλίμακα όταν πρόκειται για τη λήψη αποφάσεων σχετικά με κοινοτικές δραστηριότητες που εξαρτώνται από το ραδιοφάσμα.
<P>
Στην ουσία είναι αυτονόητο ότι οι αποφάσεις για την πολιτική ραδιοφάσματος πρέπει να ληφθούν σε ευρωπαϊκή κλίμακα από το Ευρωπαϊκό Κοινοβούλιο και το Συμβούλιο. Κατά κανόνα, αποστολή της πολιτικής και ιδιαίτερα των εκλεγμένων αντιπροσώπων είναι να αποφασίζουν για ένα τόσο σημαντικό για την κοινωνία και την οικονομία θέμα όσο η πολιτική ραδιοφάσματος. Η εφαρμογή στην πράξη των αποφάσεων αυτών, δηλαδή η τεχνική υλοποίηση, μπορεί να ανατεθεί στην Επιτροπή. Στον τομέα αυτό, η Επιτροπή θα πρέπει να μπορεί να χρησιμοποιεί και την εμπειρογνωμοσύνη της Ευρωπαϊκής Διάσκεψης Ταχυδρομείων και Τηλεπικοινωνιών, ζητώντας ενδεχομένως συμβουλές από την τελευταία για την επίλυση τεχνικών προβλημάτων. Οι τροπολογίες σχετικά με τις οποίες συμφώνησαν 49 από του 50 βουλευτές στην Επιτροπή Βιομηχανίας προβλέπουν ακριβώς αυτό.
<P>
Δύο τροπολογίες της Ομάδας του ΕΣΚ, τις οποίες η Επιτροπή θα γνωρίζει οπωσδήποτε, θέτουν όμως υπό αμφισβήτηση τη γραμμή αυτή. Πρόκειται για τις τροπολογίες 22 και 23, οι οποίες κατατέθηκαν στην ολομέλεια. Στόχος των τροπολογιών αυτών είναι να παρεμποδίσουν τελικά τη λήψη κοινής απόφασης εκ μέρους του Κοινοβουλίου και του Συμβουλίου για την πολιτική ραδιοφάσματος μελλοντικά. Σύμφωνα με το περιεχόμενό τους, μόνο η Επιτροπή και το Συμβούλιο θα πρέπει στο μέλλον να ασχολούνται με τα θέματα αυτά. Μου είναι αδύνατο να υποστηρίξω παρόμοια ιδέα και γι' αυτό μπορώ μόνο να σας παροτρύνω να μην εγκρίνετε τις τροπολογίες αυτές. Αντιθέτως, μπορώ να συστήσω τις τροπολογίες της Ομάδας των Φιλελευθέρων και εκείνες της δικής μου Ομάδας, οι οποίες κατατέθηκαν βάσει σύστασης της Νομικής Υπηρεσίας για νομικούς λόγους.
<P>
(Χειροκροτήματα)

<SPEAKER ID=248 NAME="Pohjamo">
Κύριε Πρόεδρε, κύριε Επίτροπε, θέλω να ευχαριστήσω την εισηγήτρια της έκθεσης κ. Niebler για τις προσπάθειες που κατέβαλε σε αυτό το σημαντικό θέμα. Λόγω της διαρκώς αυξανόμενης χρήσης τους, οι ραδιοσυχνότητες εξελίσσονται σε όλο και πιο περιορισμένο και πιο πολύτιμο αγαθό. Ως συντάκτης γνωμοδότησης της Επιτροπής Περιφερειακής Πολιτικής, Μεταφορών και Τουρισμού, θέλω να τονίσω τη σημασία του τομέα των μεταφορών και το ισότιμο δικαίωμα των μεταφορών κάθε μορφής να χρησιμοποιούν τις ραδιοσυχνότητες για την κάλυψη των βασικών λειτουργικών τους αναγκών και, πρωτίστως, για την εξασφάλιση της ασφάλειας των επιβατών. Οι αεροπορικές και οι θαλάσσιες μεταφορές, επί παραδείγματι, εξαρτώνται απόλυτα από τη χρήση των ραδιοσυχνοτήτων. Θα πρέπει επίσης να ληφθούν υπόψη οι διαφορετικές ανάγκες των περιφερειών.
<P>
Κατά την επεξεργασία της έκθεσης στην Επιτροπή Βιομηχανίας, Εξωτερικού Εμπορίου, Έρευνας και Ενέργειας, εγκρίθηκε μόνο ένα μέρος των τροπολογιών της επιτροπής μας. Εξ ονόματος της ομάδας εργασίας μας, έχω υποβάλει στην Ολομέλεια δύο τροπολογίες, οι οποίες αντικατοπτρίζουν τις θέσεις της επιτροπής μας. Η τροπολογία 24 αφορά τις περιφερειακές πτυχές του θέματος. Σε αυτήν υπενθυμίζεται ότι, κατά την εναρμόνιση της χρήσης του ραδιοφάσματος, θα πρέπει να λαμβάνονται υπόψη οι διαφορετικές συνθήκες που επικρατούν, όπως η πληθυσμιακή πυκνότητα και οι αποστάσεις, καθώς και η δομή της βιομηχανικής δραστηριότητας και οι συνθήκες των μεταφορών. Η τροπολογία 25 αφορά τη διαφάνεια. Η δημοσιοποίηση των πληροφοριών που σχετίζονται με τη χρήση των ραδιοσυχνοτήτων είναι σημαντική, έχει όμως πρακτική χρησιμότητα μόνον εάν οι δημοσιευόμενες πληροφορίες περιέχουν όλα τα στοιχεία που απαιτούνται για την αποτελεσματική τους αξιοποίηση. Η διαφάνεια αυτή συνδέεται με τη δυνατότητα να τεθούν σε αποτελεσματική χρήση οι αχρησιμοποίητες ζώνες ραδιοσυχνοτήτων. Το παράρτημα της πρότασης απόφασης είναι υπερβολικά γενικό και σε αυτό προφανώς συγχέονται η κατανομή ραδιοσυχνοτήτων για διάφορες χρήσεις και η εκχώρηση ραδιοσυχνοτήτων στους χρήστες. Προσδοκώ την υποστήριξη αυτών των δυο τροπολογιών.

<SPEAKER ID=249 LANGUAGE="DE" NAME="Junker">
Κύριε Πρόεδρε, αγαπητοί συνάδελφοι, η κ. Niebler χειρίστηκε με θάρρος ένα πολύ δύσκολο θέμα που έπρεπε να επεξεργαστώ στο όνομα της Επιτροπής Πολιτισμού. Κανείς δεν μπορεί να αμφισβητήσει το γεγονός ότι, υπό το φως των τεχνικών εξελίξεων, είναι λογικό να θεσπιστεί ένα νέο κανονιστικό πλαίσιο για την πολιτική ραδιοφάσματος. Ωστόσο, κατά τη διαδικασία αυτή πρέπει να ληφθούν υπόψη ορισμένες αρχές, διότι η τεχνική είναι βέβαια ουδέτερη αλλά η χρήση της δεν είναι.
<P>
Έτσι, ένα από τα καθήκοντα της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού, την ομόφωνη άποψη της οποίας εκπροσωπώ ενώπιόν σας, ήταν π.χ. να εξασφαλίσει την παροχή επαρκών δυνατοτήτων μετάδοσης για τους τομείς δημοσίου συμφέροντος. Δηλαδή, εκτός από τις οικονομικές πτυχές, πρέπει να ληφθούν επίσης υπόψη και πολιτικές, πολιτιστικές και κοινωνικές απόψεις, καθώς και τα ατομικά δικαιώματα και τα θέματα της προστασίας των καταναλωτών. Αυτό αφορά κυρίως τις ραδιοφωνικές εκπομπές, που αποτελούν έκφραση πολιτιστικής πολυμορφίας, πολυφωνίας και πλουραλισμού, και, επομένως, σημαντικό παράγοντα της δημοκρατικής διεργασίας λήψης αποφάσεων.
<P>
Αυτό είναι ακόμη πιο σημαντικό επειδή στην πρόταση τονίζεται δικαίως ότι οι ραδιοσυχνότητες είναι ένα αγαθό εν ανεπαρκεία και η κατάσταση αυτή θα διατηρηθεί και μακροπρόθεσμα. Για το λόγο αυτό, η υπερβολική έμφαση στην οικονομική αποδοτικότητα δεν είναι επιτρεπτή. Σε μια ανοικτή και προσανατολισμένη προς τον ανταγωνισμό αγορά ηλεκτρονικών δικτύων επικοινωνιών και παροχής υπηρεσιών, οι προσφορές που απευθύνονται στο ευρύ κοινό πρέπει επίσης να κατέχουν μια εγγυημένη θέση.
<P>
Η Επιτροπή Βιομηχανίας, Εξωτερικού Εμπορίου, Έρευνας και Ενέργειας δεν ασπάστηκε ακριβώς την άποψη της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού στο βαθμό που θα επιθυμούσαμε ωστόσο, υποστηρίζει την αρχή της ελευθερίας έκφρασης και αυτός είναι ένας αποφασιστικός λόγος για τον οποίο μπορούμε να εγκρίνουμε την έκθεση με αυτή τη μορφή.
<P>
Σε ένα άλλο σημείο τονίζεται επίσης ότι πρέπει να ληφθούν υπόψη τα δημοκρατικά, κοινωνικά και πολιτιστικά συμφέροντα που συνδέονται με τη χρήση. Αναμένεται από τα κράτη μέλη ότι θα ανταποκριθούν πλήρως στο αίτημα αυτό. Αυτό ισχύει και για την Ιταλία - αυτό το μικρό αστείο απευθυνόταν στον κ. Μπερλουσκόνι!

<SPEAKER ID=250 NAME="Van Velzen">
 - (NL) Κύριε Πρόεδρε, η κ. Niebler, ως εισηγήτρια, επιτέλεσε εξαίρετο έργο. Θα επιθυμούσα να τη συγχαρώ για την ποιότητα της έκθεσής της. Θα επιθυμούσα να θέσω δύο θέματα, τα οποία είναι κάπως αντιφατικά.
<P>
Το πρώτο θέμα είναι η δυνατότητα μεγαλύτερης εναρμόνισης της στρατιωτικής χρήσης του ραδιοφάσματος. Γνωρίζουμε ότι χρησιμοποιείται πολύ μεγάλο μέρος του ραδιοφάσματος από στρατιωτικούς. Αυτό φυσικά είναι κατανοητό, εξαιτίας του παρελθόντος. Αλλά, αφετέρου, εάν επιθυμούμε να έχουμε μία κοινή πολιτική ασφάλειας, τότε πρέπει να αναρωτηθούμε κατά πόσο αυτό είναι αποτελεσματικό σε σχέση με τη χρήση. Νομίζω ότι δεν τίθεται τέτοιο θέμα. Διαπιστώνουμε ότι υπάρχει μία μεγάλη κάλυψη προς το παρόν. Νομίζω ότι στον ιδιωτικό τομέα έχουμε μεγαλύτερες ανάγκες για τη χρήση ραδιοφάσματος.
<P>
Τι είναι δυνατόν να γίνει; Κανονικά θα σας έλεγα εναρμόνιση, αλλά αυτό είναι πολύ δύσκολο, φυσικά. Γι' αυτό, προτείνω ένα είδος σχεδίου φάσεων. Πρώτον, να τεθούν προτεραιότητες για τη στρατιωτική και πολιτική χρήση. Δεύτερον, τα κράτη μέλη πρέπει να είναι διαφανή όσον αφορά τη χρήση του στρατιωτικού ραδιοφάσματος. Τρίτον, πρέπει να επέλθει συνεργασία μεταξύ της Επιτροπής, του Συμβουλίου και του Κοινοβουλίου, καθώς και όλων των ενδιαφερόμενων, για να αρχίσει, τελικά μία συζήτηση γι' αυτό το θέμα και, κυρίως, για την αναζήτηση τρόπων εναρμόνισης στο μέλλον. Αυτό δεν είναι εύκολο, αλλά πρέπει να γίνει.
<P>
Το δεύτερο σημείο μου: ένας διαχωρισμός των πολιτικών υποθέσεων και της τεχνικής εφαρμογής. Πολλά από αυτά που συμβαίνουν στο CEPT είναι τεχνικά. Αλλά όλα αυτά τα τεχνικά σημεία έχουν, επίσης, πάρα πολλές πολιτικές πτυχές. Γι' αυτό, νομίζω ότι έχει μεγάλη σημασία αυτές οι πολιτικές πτυχές να συζητηθούν περισσότερο μεταξύ της Επιτροπής, του Συμβουλίου και του Ευρωπαϊκού Κοινοβουλίου και να αφήσουμε τα τεχνικά θέματα στο CEPT. Αλλά, νομίζω, ακόμη, ότι είναι μεγάλης σημασίας να συζητήσουμε το θέμα του πολιτικού πλαισίου και, γι' αυτό, συνιστώ θερμά αυτή την τροπολογία.

<SPEAKER ID=251 LANGUAGE="DE" NAME="Mann, Erika">
Κύριε Πρόεδρε, θέλω να ευχαριστήσω και τα τρία κοινοτικά όργανα. Η συνάδελφός μου, κ. Niebler, δεν είναι βέβαια ένα όργανο αλλά συμπεριφέρθηκε σχεδόν σαν να ήταν ένα. Σας ευχαριστώ θερμά για την έκθεση. Αλλά θέλω να ευχαριστήσω επίσης την Επιτροπή και το Συμβούλιο. Το Συμβούλιο, διότι κινητοποιήθηκε σε βαθμό που δεν αναμέναμε πριν από λίγο καιρό, και οι συνάδελφοι της Επιτροπής είναι βέβαιο ότι θα συμφωνήσουν. Αλλά και την Επιτροπή, διότι παρακολούθησε όλα αυτά τα χρόνια με επιμονή ένα θέμα για το οποίο δεν αναμέναμε ότι θα επιτυγχανόταν ένα αποτέλεσμα τόσο σύντομα.
<P>
Ωστόσο, πρέπει να πω επίσης στην Επιτροπή ότι η στάση της ήταν εν μέρει υπερβολικά σκληρή ως ένα βαθμό και έναντι των τροπολογιών που υπέβαλε το Κοινοβούλιο, και ότι δεν επέδειξε, ενδεχομένως, την ανάλογη θεσμική ευελιξία που θα ήταν δυνατό να επιδείξει ή που θα ανέμενα από εκείνη όσον αφορά το σημείο αυτό. Δικαίως ανέφερε η συνάδελφος Niebler ότι υπάρχει τεράστια διαφορά μεταξύ των τεχνικών μέτρων και των πολιτικο-στρατηγικών αποφάσεων, ότι στον τομέα των πολιτικο-στρατηγικών αποφάσεων το Ευρωπαϊκό Κοινοβούλιο πρέπει πράγματι να διαδραματίζει μεγαλύτερο ρόλο από αυτόν που προβλέπεται στην έκθεση, ότι πρέπει να εξασφαλιστεί διαφάνεια και ότι χρειάζεται πράγματι να καθιερωθούν δημοκρατικές δομές. Αυτό προσλαμβάνει ακόμη μεγαλύτερη σημασία αν ληφθεί υπόψη το γεγονός ότι το Συμβούλιο δεν συμφωνεί καθόλου με την Επιτροπή όσον αφορά τη σύσταση της Ομάδας Ανωτέρων Λειτουργιών. Στην προκειμένη περίπτωση, δεν απομένει λοιπόν παρά η κοινοβουλευτική επιτροπή και το θεσμικό βάρος όσον αφορά τη λήψη δημοκρατικών αποφάσεων περιορίζεται υπερβολικά.
<P>
Από την άποψη αυτή, εγώ προσωπικά θα υποστήριζα τη νέα πρόταση της συναδέλφου Niebler σχετικά με την αποκαλούμενη διαδικασία call-back, η οποία καθιερώθηκε μετά τον Lamfalussy. Η Ομάδα μου πάντως υπέβαλε τροποποιήσεις. Ελπίζω ότι οι τελευταίες θα υποστηριχθούν από το Σώμα. Θα συμπληρωθούν όμως με μια προφορική πρόταση η οποία ελπίζω ότι θα εγκριθεί επίσης από το Σώμα. Θέλουμε με τον τρόπο αυτό να συμπεριλάβουμε μια πρόταση του Συμβουλίου, σύμφωνα με την οποία, στις περιπτώσεις που η δράση πρέπει να υπερβαίνει τα τεχνικά μέτρα, η Επιτροπή θα προτείνει στο Κοινοβούλιο και στο Συμβούλιο μια νομοθετική πράξη. Ελπίζω ότι θα λάβουμε υποστήριξη για το σημείο αυτό και ότι η Επιτροπή θα μπορεί να συνεχίσει το έργο της με τη σχετική τροπολογία.

<SPEAKER ID=252 LANGUAGE="SV" NAME="Thors">
Κύριε Πρόεδρε, θα ήθελα να ευχαριστήσω τα φινλανδικά μέσα μαζικής ενημέρωσης για τη σωστή παρουσίαση που έκαναν του έργου της επιτροπής Echelon εχθές το βράδυ. Το ζήτημα αυτό είναι μία από τις σημαντικότερες ειδήσεις σήμερα. Θα ήθελα επίσης να πω στον επίτροπο ότι φαίνεται πως το έχουμε κάνει έθιμο πλέον να περνούμε τα βράδια της Πέμπτης μαζί εδώ στο Κοινοβούλιο. Όλοι εμείς, οι συνήθεις ύποπτοι, για αυτά τα ζητήματα. Μου φαίνεται λίγο παράξενη αυτή η σύμπτωση, αγαπητοί φίλοι.
<P>
Ο εισηγητής και οι προλαλήσαντες υπογράμμισαν τη σημασία της αποτελεσματικής χρήσης των ραδιοσυχνοτήτων, ενός νέου είδους εν ανεπαρκεία. Είναι σημαντικό να υπάρξει διαφάνεια στη χρήση τους. Όπως ανέφερε ο κ. Pohjamo, είναι επίσης σημαντικό να υπάρχουν σαφείς όροι για τη χρήση των συχνοτήτων. Υπό συγκεκριμένες προϋποθέσεις θα πρέπει να υπάρχει επίσης η δυνατότητα να διατίθενται συχνότητες σε υπηρεσίες κοινού οφέλους.
<P>
Όπως υπογραμμίστηκε, η δυσκολία βρίσκεται στα θεσμικά ζητήματα. Προσωπικά φοβούμαι κάπως ότι εργαστήκαμε πάρα πολύ γρήγορα και ότι δημιουργούμε τη στιγμή αυτή πάρα πολλές ιεραρχήσεις. Κάνουμε λόγο για τεχνικές εφαρμοστικές διατάξεις. Μιλούμε επίσης και για το πολιτικό επίπεδο καθώς και για την εντολή που θα δοθεί στη CEPT. Το σύστημα είναι με άλλα λόγια ιδιαίτερα περίπλοκο. Η Ομάδα μας υπέβαλε πρόταση για τη διαδικασία call back. Ελπίζω ωστόσο ότι συμφωνούμε πως αυτά που αναφέρονται εδώ ως τεχνικά εφαρμοστικά μέτρα δεν περιλαμβάνουν τεχνικά ζητήματα, ειδάλλως θα εισερχόμασταν υπερβολικά σε ζητήματα που θα αφορούν τη CEPT.
<P>
Υπάρχουν και κάποιες άλλες πτυχές που θα χρειαστεί να διορθωθούν αύριο. Εξακολουθεί να υπάρχει πρόταση για την αποστολή παρατηρητών στην Ομάδα Υψηλού Επιπέδου. Στην πρόταση του Κοινοβουλίου αναφέρεται τόσο η Ομάδα Υψηλού Επιπέδου όσο και μία επιτροπή. Δεν μπορούμε να αντιπροσωπευόμαστε τόσο στην Ομάδα Υψηλού Επιπέδου όσο και στη διαδικασία call back. Ή το ένα ή το άλλο. Μέχρι αύριο θα πρέπει, πιστεύω, να δούμε πώς μπορούμε να αντιμετωπίσουμε το ζήτημα.

<SPEAKER ID=253 LANGUAGE="DE" NAME="Rόbig">
Κύριε Πρόεδρε, αξιότιμη κυρία Επίτροπε, αγαπητοί κυρίες και κύριοι, αυτό που χρειαζόμαστε είναι ενιαίες διαδικασίες για τη χορήγηση ραδιοσυχνοτήτων. Στόχος πρέπει να είναι η αποκόμιση όσο το δυνατό μεγαλύτερου κοινωνικοοικονομικού κέρδους. To Παγκόσμιο Σύστημα Κινητών Τηλεπικοινωνιών κατέδειξε ότι υπάρχει ανάγκη για ανάληψη δράσης όσον αφορά το θέμα αυτό. Αν μέσω της χορήγησης ραδιοφάσματος προκύπτει πραγματικά ένα είδος εικονικής ιδιοκτησίας, τότε δεν είναι λογικό να επιτρέπεται η αδειοδότηση στο σχετικό τομέα ώστε να καθίσταται για μια ακόμη φορά δυνατή η είσπραξη νέων εσόδων και εκ μέρους των υπουργών οικονομικών και, κατά το σχηματισμό ιδίου κεφαλαίου για τις επιχειρήσεις, να αποκομίζουν και οι δύο πλευρές οφέλη. Πιστεύω ότι όσον αφορά τη χορήγηση συχνοτήτων πρέπει να αναπτύξουμε νέες θεωρίες και να έχουμε και το θάρρος να τις εφαρμόσουμε.
<P>
Λαμβάνω πολλά παράπονα από τους χρήστες ζώνης ραδιοσυχνοτήτων πολιτών. Ο κ. Scheibenbogen μου γράφει τακτικά. Πρόκειται απλά για το γεγονός ότι δεν έχει ακόμη δημιουργηθεί μια εσωτερική αγορά για τη χρήση συσκευών στην Ευρώπη και ότι και σε αυτό τον τομέα του εξοπλισμού πρέπει να βρούμε λύσεις για τη διασφάλιση της εσωτερικής αγοράς.
<P>
Το άρθρο 7 πραγματεύεται τη δημοσίευση πληροφοριών. Θα με ενδιέφερε να με ενημερώσει ο Επίτροπος με ποια μορφή θα παρέχονται στο μέλλον αυτές οι πληροφορίες. Στο άρθρο 10, παράγραφος 1, θα επιθυμούσα στο μέλλον να διευκρινίζονται ενδεχομένως και οι αρχές των αρμοδιοτήτων έρευνας των ρυθμιστικών αρχών, με τήρηση βέβαια των αρχών της αναλογικότητας και του επαγγελματικού απορρήτου.
<P>
Πιστεύω ότι οι αρχές αυτές είναι ιδιαίτερα σημαντικές για το μέλλον και θα χαιρόμουν αν μπορούσαμε αύριο να συγχαρούμε με την έγκριση αυτής της τόσο σημαντικής έκθεσης και την κ. Niebler, διότι πραγματοποίησε πραγματικά μια εξαιρετική εργασία όσον αφορά το παρόν θέμα.

<SPEAKER ID=254 LANGUAGE="FI" NAME="Paasilinna">
Κύριε Πρόεδρε, ευχαριστώ την κ. Niebler για την άξια εκπονημένη της έκθεση. Οι ραδιοσυχνότητες έχουν εξελιχθεί σε κεντρική αρτηρία των επικοινωνιών και από αυτές απορρέει χρήμα και δύναμη. Εφόσον δεν υπήρξε εναρμονισμένη πρακτική κατανομής συχνοτήτων, στην αγορά κινητής τηλεφωνίας τρίτης γενιάς συνέβη αυτό που όλοι μας γνωρίζουμε: στον κλάδο αυτό σήμερα, μια επιχείρηση την εβδομάδα πτωχεύει. Σε ορισμένα κράτη μέλη δεν εισπράττονταν καθόλου τέλη, ενώ σε άλλα υπήρχαν ακόμη μικτές μορφές τιμολόγησης. Αποτέλεσμα λοιπόν όλων αυτών ήταν μια κατάσταση σύγχυσης καθώς επίσης και ανεργία. Αυτό επρόκειτο να είναι το αποκορύφωμα της ανταγωνιστικότητάς μας παγκοσμίως.
<P>
Δεδομένου ότι τα ραδιοκύματα υπερβαίνουν τα σύνορα, είναι σαφές ότι χρειαζόμαστε την καθιέρωση πανευρωπαϊκών αρχών που θα διέπουν τη διαχείρισή τους, καθότι δεκαπέντε διαφορετικές ερμηνείες του ίδιου θέματος συνιστούν, με μια ψυχρή έκφραση, εμπόδιο στην αγορά. Η στρατηγική για την Ηλεκτρονική Ευρώπη απαιτεί την πρόσβαση όλων στο ραδιοφάσμα υπό ίσους όρους. Το γεγονός αυτό καθιστά το ως άνω εγχείρημα καταφανώς δυσκολότερο και αυτού του είδους η αντίφαση θα πρέπει να εξαλειφθεί. Ταυτόχρονα πρέπει να υποστηρίξουμε τον πολιτιστικό πλουραλισμό και εννοώ με αυτό την κρατική ραδιοτηλεόραση, επί παραδείγματι, η οποία θα πρέπει να αποκτήσει τις απαιτούμενες ραδιοσυχνότητες. Όλα αυτά συνιστούν τη λήψη αποφάσεων σε πολιτικό επίπεδο, την οποία επικροτώ, όταν όμως λαμβάνονται αποφάσεις για εμπορικά θέματα, πρέπει να υφίστανται ίσοι όροι, είτε η δημοπράτηση είτε κάποια άλλη μέθοδος, η ίδια όμως μέθοδος σε ολόκληρο τον ευρωπαϊκό χώρο, προκειμένου να μην φθάσει αυτό το σύστημα στο χείλος της κατάρρευσης, όπως έχει γίνει σήμερα. Για τον λόγο αυτό υποστηρίζω τις τροπολογίες 22 και 23, καθώς και την τροπολογία που υπέβαλε προφορικώς η κ. Mann. Νομίζω ότι κατ' αυτόν τον τρόπο θα επιτύχουμε την εξισορρόπηση των δυο αυτών πτυχών και θα καταστήσουμε κατανοητό τι είναι αυτό που έχει σημασία και τι αποτελεί εμπορική δραστηριότητα.

<SPEAKER ID=255 NAME="Liikanen">
Κύριε Πρόεδρε, η Επιτροπή είναι ικανοποιημένη με την εξέλιξη της πρότασης απόφασής της για την πολιτική ραδιοφάσματος. Θέλω να ευχαριστήσω ιδιαιτέρως την Angelika Niebler για την έκθεση που εκπόνησε. Η πρόταση αυτή αποτελεί μέρος μιας ολότητας, την έγκριση της οποίας επιθυμεί η Επιτροπή έως το τέλος του χρόνου.
<P>
Η Επιτροπή διαπιστώνει ότι οι ευρείες συζητήσεις των τελευταίων ετών αποφέρουν τώρα αποτελέσματα, καθώς αρχίζει να αναγνωρίζεται η γενική σπουδαιότητα του ραδιοφάσματος και η ανάγκη αποτελεσματικής λήψης αποφάσεων. Μετά τις συζητήσεις που διεξήχθησαν στην αρμόδια επιτροπή, έχουμε σήμερα το θέμα αυτό σε πρώτη ανάγνωση στο Ευρωπαϊκό Κοινοβούλιο. Είναι καλή η χρονική στιγμή, δεδομένου ότι την περασμένη εβδομάδα το Συμβούλιο κατέληξε, από την πλευρά του, μετά από εκτεταμένες συζητήσεις, σε συναίνεση επί του νέου κειμένου, στο οποίο ενισχύονται τα κύρια χαρακτηριστικά των αρχικών στόχων της Επιτροπής. Εξετάζοντας την έκθεση της Angelika Niebler, καθώς και τις νέες τροπολογίες, η Επιτροπή διαπιστώνει με ικανοποίηση ότι το Κοινοβούλιο υποστηρίζει καταρχήν την πρότασή της. Ανεξάρτητα απ' αυτό, η Επιτροπή έχει ορισμένες ειδικές παρατηρήσεις για διάφορα σημεία της έκθεσης.
<P>
Από την άποψη της Επιτροπής, το πλέον προβληματικό στην έκθεση αυτή είναι το γεγονός ότι δεν γίνεται επαρκής διάκριση ανάμεσα, αφενός, στα ζητήματα που ανήκουν στο πεδίο της διαδικασίας συναπόφασης και, αφετέρου, στα θέματα που εξετάζονται με τη διαδικασία της επιτροπολογίας. Όλες οι υπό έγκριση τροπολογίες θα έπρεπε να πληρούν τους κανόνες που έχουν συμφωνηθεί από τα θεσμικά όργανα της ΕΕ για την επιτροπολογία, οι οποίοι διέπουν τη χρησιμοποίηση της διαδικασίας επιτροπολογίας και σύμφωνα με τους οποίους θα πρέπει επίσης να λειτουργεί η επιτροπή που θα συσταθεί με την απόφαση για την πολιτική ραδιοφάσματος. Σε ορισμένες τροπολογίες προτείνεται να λαμβάνονται όλες οι αποφάσεις με τη διαδικασία συναπόφασης, τουτέστιν να εφαρμόζεται η διαδικασία αυτή για συμφωνίες επί των κοινών πολιτικών κατευθυντήριων γραμμών της Κοινότητας, καθώς επίσης και για συμφωνίες επί των τεχνικών μέτρων εφαρμογής, τα οποία προϋποθέτει η συμμόρφωση με τις συμφωνηθείσες πολιτικές κατευθύνσεις. Κατά την άποψη της Επιτροπής, αυτές οι τελευταίες, δηλαδή οι αποφάσεις για τα τεχνικά μέτρα εφαρμογής, θα πρέπει να λαμβάνονται στο πλαίσιο της επιτροπής ραδιοφάσματος, οπότε και θα εφαρμόζεται η διαδικασία επιτροπολογίας. Επιπλέον, η έκθεση προτείνει τροπολογίες, σύμφωνα με τις οποίες, το Ευρωπαϊκό Κοινοβούλιο θα μπορούσε να ανακαλέσει ή να τροποποιήσει μέτρα που τίθενται σε ισχύ μέσω της διαδικασίας επιτροπολογίας. Κατά την άποψη της Επιτροπής, αυτό έρχεται σε αντίφαση με την απόφαση για την επιτροπολογία.
<P>
Θα ήθελα να υπενθυμίσω την κύρια αρχή της πρότασης απόφασης: όταν το Ευρωπαϊκό Κοινοβούλιο και το Συμβούλιο έρχονται σε συμφωνία, με τη διαδικασία συναπόφασης ή με άλλο τρόπο, για την κοινοτική πολιτική που συνδέεται με το ραδιοφάσμα, όπως το πρόγραμμα Galileo ή το σχέδιο για τη δημιουργία ενιαίου ευρωπαϊκού εναέριου χώρου, ταυτόχρονα συμφωνούν και για το ότι πρέπει να διατίθενται οι ραδιοσυχνότητες, ώστε να είναι πρακτικά υλοποιήσιμη μια τέτοια κοινοτική πολιτική. Στο πλαίσιο αυτό, χρειάζονται οι διαδικασίες επιτροπολογίας προκειμένου να λαμβάνονται αποφάσεις για τα τεχνικά μέτρα εφαρμογής, τα οποία είναι απαραίτητα για την υλοποίηση της συμφωνηθείσας κοινοτικής πολιτικής. Για να καταστεί σαφέστερο το θέμα αυτό, μπορούμε ακόμη να επισημάνουμε ότι κατά τη διαδικασία επιτροπολογίας δεν γίνονται συμφωνίες για την κοινοτική πολιτική, η οποία μπορεί να εξαρτάται από το ραδιοφάσμα, ούτε και για εκείνα τα μέτρα εναρμόνισης, τα οποία είναι ευρύτερης εμβέλειας από τα καθαρώς τεχνικά μέτρα εφαρμογής. Στις περιπτώσεις αυτές χρησιμοποιούμε τη διαδικασία συναπόφασης.
<P>
Για τους λόγους που εξέθεσα, η Επιτροπή δεν δύναται να εγκρίνει εκείνες τις τροπολογίες του Κοινοβουλίου, οι οποίες έρχονται σε αντίφαση με την κεντρική μας προσέγγιση σε αυτήν την πρόταση απόφασης. Είναι αντίθετες προς τους κανόνες της απόφασης για την επιτροπολογία οι τροπολογίες εκείνες του Κοινοβουλίου, σύμφωνα με τις οποίες όλες οι αποφάσεις που θα λαμβάνονται με τη διαδικασία επιτροπολογίας θα υποβάλλονται υπό εξέταση στο Κοινοβούλιο, το οποίο θα έχει το δικαίωμα να τις τροποποιεί ή να τις ανακαλεί, εάν αφορούν και άλλα θέματα εκτός της καθαρώς τεχνικής εφαρμογής. Σύμφωνα με την απόφαση για την επιτροπολογία, η Επιτροπή εξετάζει εκ νέου τις προτάσεις μέτρων, εάν το Κοινοβούλιο, με ψήφισμά του, διαπιστώσει σε αυτές υπέρβαση των εκτελεστικών αρμοδιοτήτων, που ορίζονται στον κανονισμό που λειτουργεί ως νομική βάση, και η Επιτροπή ανακοινώνει στο Ευρωπαϊκό Κοινοβούλιο τα μέτρα, τα οποία προτίθεται να θέσει σε ισχύ, ως προς το μέρος που αφορά το ψήφισμα του ΕΚ, καθώς και την αιτιολόγησή τους. Σε σχέση με αυτά, οι πλέον σημαντικές για την Επιτροπή είναι οι τροπολογίες 10 και 19 και καλεί μάλιστα τους βουλευτές του ΕΚ να εξετάσουν εκ νέου τη θέση τους απέναντι στις τροπολογίες αυτές, όπως έχει ήδη γίνει για τις τροπολογίες 21, 22 και 23.
<P>
Ωστόσο, θα ήθελα τελειώνοντας να τονίσω ότι η Επιτροπή εκτιμά σε μεγάλο βαθμό την επιθυμία του Κοινοβουλίου να συμμετάσχει ενεργά στη διαδικασία λήψης αποφάσεων που αφορούν το ραδιοφάσμα. Γι' αυτόν ακριβώς τον λόγο, η Επιτροπή αναφέρει στην πρότασή της τις ήδη υφιστάμενες δυνατότητες: τη διαδικασία συναπόφασης και τη διαδικασία επιτροπολογίας. Όσον αφορά τις υπόλοιπες τροπολογίες, η Επιτροπή δύναται να εγκρίνει τις 1, 2, 4, 5, 6, 8, 17 και 22 - 25. Εγκρίνουμε καταρχήν τις τροπολογίες 3, 7, 9, 11 - 13 και 20. Αλλες τροπολογίες δεν δύναται να εγκρίνει η Επιτροπή.
<P>
Συμπερασματικά, μπορώ να επισημάνω ότι οι απόψεις των θεσμικών οργάνων ως προς τους στόχους της πρότασης απόφασης συγκλίνουν. Θα πρέπει μάλιστα αυτό να θεωρηθεί γνώμονας κατά την περαιτέρω προετοιμασία της θέσης σε ισχύ της απόφασης. Στη βάση αυτή, η Επιτροπή είναι πρόθυμη να συνεχίσει την ανοιχτή συνεργασία με το Ευρωπαϊκό Κοινοβούλιο.

<SPEAKER ID=256 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη.
<P>
(Η συνεδρίαση λήγει στις 23.40)

