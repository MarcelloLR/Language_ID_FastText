<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="Πρόεδρος." AFFILIATION="">
<P>
   Κηρύσσω την επανάληψη της συνόδου του Ευρωπαϊκού Κοινοβουλίου που είχε διακοπεί την Πέμπτη 13 Οκτωβρίου 2005. 
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Πριν σας ενημερώσω, ως συνήθως, για τα γεγονότα που έχουν συμβεί μεταξύ των δύο περιόδων συνόδου, οφείλω να σας υπενθυμίσω ότι σήμερα είναι η 60ή επέτειος της ιδρύσεως του Οργανισμού Ηνωμένων Εθνών.
<P>
Το μήνυμα του Γενικού Γραμματέα έχει διανεμηθεί ολόκληρο σε όλους τους βουλευτές του Ευρωπαϊκού Κοινοβουλίου. Σε αυτό το μήνυμα, ο Κόφι Ανάν μάς υπενθυμίζει κατηγορηματικά ότι ο Οργανισμός Ηνωμένων Εθνών πρέπει να αντανακλά την εποχή του και, συνεπώς, πρέπει να προσαρμοστεί στις εξελίξεις που έχουν συμβεί στον κόσμο μετά το 1945.
<P>
Κατά τη διάρκεια της τελευταίας Ολομέλειάς μας, εγκρίναμε ένα τρίτο ψήφισμα σχετικά με τα αποτέλεσμα της συνόδου κορυφής του Σεπτεμβρίου και θα ήθελα, με την ευκαιρία αυτής της επετείου, να εκφράσω την αποφασιστικότητά μας ότι μεταρρυθμίσεις, όπως η ίδρυση ενός Συμβουλίου Ανθρωπίνων Δικαιωμάτων ή η Επιτροπή Εδραίωσης της Ειρήνης, θα καταστούν πραγματικότητα πριν από τη λήξη της 60ής συνεδρίασης της Γενικής Συνέλευσης.
<SPEAKER ID="4" LANGUAGE="" NAME="Πρόεδρος." AFFILIATION="">
<P>
   Κυρίες και κύριοι, έχω το λυπηρό καθήκον να σας ανακοινώσω τον θάνατο του κ. Matti Wuori, πρώην βουλευτή του Ευρωπαϊκού Κοινοβουλίου, στις 15 Οκτωβρίου.
<P>
Ο κ. Matti Wuori ήταν βουλευτής του Κοινοβουλίου μας κατά τη διάρκεια της προηγούμενης κοινοβουλευτικής περιόδου, ανήκε στην Ομάδα των Πρασίνων και ήταν εισηγητής εκθέσεων σχετικά με τα ανθρώπινα δικαιώματα.
<SPEAKER ID="5" LANGUAGE="" NAME="Πρόεδρος." AFFILIATION="Τρίτη:">
<P>
   Το τελικό σχέδιο της ημερήσιας διάταξης της περιόδου συνόδου του Οκτωβρίου II, που κατάρτισε η Διάσκεψη των Προέδρων κατά τη συνεδρίαση της 20ής Οκτωβρίου, σύμφωνα με τα άρθρα 130 και 131 του Κανονισμού, έχει διανεμηθεί. Έχουν προταθεί οι ακόλουθες τροποποιήσεις:
<P>
Ο κ. Schulz έχει τον λόγο για να εξηγήσει το αίτημα της ομάδας του. 
<SPEAKER ID="6" LANGUAGE="DE" NAME="Martin Schulz (PSE ). –" AFFILIATION="">
<P>
Θεωρούμε ότι δεν είναι δυνατόν να επεξεργαστούμε μία κοινή θέση για ένα από τα σημαντικότερα και, ταυτόχρονα, πιο αμφιλεγόμενα θέματα της πολιτικής συζήτησης στην Ευρώπη μέσα σε τόσο λίγο χρόνο –από τη συζήτηση μέχρι την ψηφοφορία απομένουν, αν συνυπολογίσουμε και τη σημερινή ημέρα, 48 ώρες. Δεν πιστεύω ότι μπορεί κανείς να περιμένει στα σοβαρά να το κάνουμε αυτό.
<SPEAKER ID="7" LANGUAGE="" NAME="Πρόεδρος." AFFILIATION="">
<P>
   Ο κ. Liese έχει τον λόγο για να μιλήσει κατά. 
<SPEAKER ID="8" LANGUAGE="DE" NAME="Peter Liese (PPE-DE ). –" AFFILIATION="(Χειροκροτήματα)">
<P>
   Κύριε Πρόεδρε, είμαι αντίθετος με την πρόταση της Σοσιαλιστικής Ομάδας και είμαι υπέρ της κατάθεσης ψηφίσματος. Το πρόβλημα είναι ότι υπάρχουν προθεσμίες οι οποίες πρέπει να τηρηθούν κατά την εξέταση του εν λόγω ζητήματος. Αν δεν τοποθετηθούμε επί του συγκεκριμένου θέματος μέσα στον Οκτώβριο, η απόφαση θα ληφθεί κάπου αλλού. Για παράδειγμα, το Ευρωπαϊκό Γραφείο Διπλωμάτων Ευρεσιτεχνίας εξετάζει ένα αμφιλεγόμενο δίπλωμα ευρεσιτεχνίας, και υπάρχουν διαφορετικές ερμηνείες της οδηγίας που εγκρίναμε εδώ στο Σώμα για τη χορήγηση διπλώματος ευρεσιτεχνίας σε ανθρώπινα γονίδια ή μέρη του ανθρωπίνου σώματος. Αν το Σώμα δεν διατυπώσει την άποψή του, είναι και αυτό ένα πολιτικό μήνυμα που σημαίνει ότι δεν μπορούμε να συνεισφέρουμε στη συζήτηση επί του συγκεκριμένου ζητήματος, μολονότι εμείς οι ίδιοι ψηφίσαμε την οδηγία. Για τον λόγο αυτό, ζητώ να απορριφθεί η πρόταση του κ. Schulz.
<SPEAKER ID="9" LANGUAGE="" NAME="" AFFILIATION="(Το Σώμα απορρίπτει την πρόταση)">
<P>
(1)
<SPEAKER ID="10" LANGUAGE="" NAME="" AFFILIATION="Για άλλες τροποποιήσεις της διάταξης των εργασιών:"/>
<SPEAKER ID="11" LANGUAGE="" NAME="Πρόεδρος." AFFILIATION="">
<SPEAKER ID="12" LANGUAGE="EN" NAME="Mairead McGuinness (PPE-DE ). –" AFFILIATION="">
<P>
   Κύριε Πρόεδρε, θα ήθελα να επιστήσω την προσοχή του Σώματος στα ευρήματα μιας επίσκεψης που πραγματοποίησα στη Ρουμανία, προκειμένου να εξετάσω ιδιαίτερα την κατάσταση των βρεφών και νεαρών ενηλίκων με αναπηρίες που βρίσκονται σε ιδρύματα μέριμνας. Πρόκειται για έναν τομέα όπου η Ευρωπαϊκή Ένωση θα μπορούσε ίσως να αναλάβει πιο ενεργό δράση, με σκοπό να πιέσει τις αρχές της Ρουμανίας να επιταχύνουν τον ρυθμό των μεταρρυθμίσεων. Για παράδειγμα, κατά το προηγούμενο έτος, 4 600 βρέφη εγκαταλείφθηκαν σε μαιευτήρια. Ορισμένα από αυτά επανενώθηκαν με τις οικογένειές τους, ωστόσο πολλά παρέμειναν εκεί. Σήκωσα στην αγκαλιά μου ένα μικρό αγόρι 18 μηνών, το οποίο δεν είχε βγει ποτέ από το μαιευτήριο. Δεν θέλουμε να βλέπουμε τέτοιου είδους φαινόμενα. Χρειαζόμαστε επειγόντως υπηρεσίες ανάδοχων γονέων στη Ρουμανία, ενώ η Ευρωπαϊκή Ένωση πρέπει να πιέσει προς αυτήν την κατεύθυνση.
<P>
Όσον αφορά τα ιδρύματα μέριμνας ενηλίκων με αναπηρίες, επισκέφθηκα ένα τέτοιο ίδρυμα όπου 450 άτομα διαβιούσαν σε άθλιες συνθήκες, απαράδεκτες για εμάς εδώ στην Ευρωπαϊκή Ένωση. Έχει συντελεστεί κάποια πρόοδος, ωστόσο τα αποτελέσματα θα ήταν ακόμη καλύτερα εάν ασκούσαμε περισσότερες πιέσεις προς τις αρχές της Ρουμανίας. Θα ήθελα να ζητήσω από όλους σας να το πράξουμε. 
<SPEAKER ID="13" LANGUAGE="PT" NAME="Pedro Guerreiro (GUE/NGL )." AFFILIATION="">
<P>
   – Κύριε Πρόεδρε, θα ήθελα να διαμαρτυρηθώ εντονότατα για τον τρόπο με τον οποίο η ισπανική πολιτοφυλακή μεταχειρίστηκε μια ομάδα Πορτογάλων στην Ισπανία. Στις 15 Οκτωβρίου, 16 λεωφορεία γεμάτα με κόσμο πήγαν στη Σαλαμάνκα για να εκφράσουν την αλληλεγγύη τους προς την Κούβα και τη Βενεζουέλα, επί τη ευκαιρία της ιβηροαμερικανικής διάσκεψης που διεξαγόταν εκεί.
<SPEAKER ID="14" LANGUAGE="EN" NAME="Marian Harkin (ALDE ). –" AFFILIATION="">
<P>
   Κύριε Πρόεδρε, η Συνθήκη για τη θέσπιση Συντάγματος της Ευρώπης υπεγράφη πριν από μόλις 18 μήνες από όλους τους αρχηγούς κρατών και κυβερνήσεων. Η συνθήκη αυτή διατήρησε την αρχή μιας κοινής γεωργικής πολιτικής, η οποία συμφωνήθηκε το 1957, συμπεριλαμβανομένου του άρθρου που αναφέρει ότι η πολιτική της ΕΕ οφείλει να εξασφαλίζει δίκαιο βιοτικό επίπεδο στον αγροτικό πληθυσμό, ιδίως με την αύξηση του ατομικού εισοδήματος των εργαζομένων στη γεωργία. Ωστόσο, εντός δύο ετών, ο Επίτροπος Mandelson φαίνεται ότι είναι έτοιμος να θυσιάσει το ευρωπαϊκό μοντέλο γεωργίας, προκειμένου να επιτύχει μια συμφωνία στο πλαίσιο του ΠΟΕ, αναγκάζοντας έτσι τους αγρότες να επωμιστούν ένα δυσανάλογο φορτίο. Ταυτόχρονα, ο κ. Barroso προτείνει συμφωνίες, οι οποίες υπονομεύουν τις εγγυήσεις που δόθηκαν τους αγρότες στο πλαίσιο της μεταρρύθμισης της ΚΓΠ, προκειμένου να διευκολύνει τον πρωθυπουργό Μπλερ στο ζήτημα του προϋπολογισμού.
<SPEAKER ID="15" LANGUAGE="ES" NAME="Antonio Masip Hidalgo (PSE ). –" AFFILIATION="">
<P>
   Κύριε Πρόεδρε, θα ήθελα να εκφράσω την ντροπή που αισθάνομαι ως βουλευτής του Ευρωπαϊκού Κοινοβουλίου εξαιτίας του γεγονότος ότι ο κ. Barroso διόρισε πρόσφατα τρία ακόμη πιο αντιδραστικά άτομα από τον κ. Buttiglione για να καλύψουν τις κενές θέσεις της Επιτροπής στην Ευρωπαϊκή Ομάδα για τη Δεοντολογία των Επιστημών και τις Νέες Τεχνολογίες. Πιστεύω ότι αυτό το οπισθοδρομικό βήμα δεν είναι επαίσχυντο μόνο λόγω του αποτελέσματός του αλλά και λόγω του τρόπου με τον οποίο επιτεύχθηκε αυτό το αποτέλεσμα: από τον Απρίλιο, ο κ. Barroso συμβουλεύεται τον πρόεδρο της Επιτροπής Νομικών Θεμάτων –η οποία είναι αρμόδια επί του θέματος και στην οποία ανήκω– αποφεύγοντας εντελώς οποιαδήποτε συζήτηση και, επιπλέον, παραβιάζοντας τους ισχύοντες κανόνες. Επίσης, πρέπει να επισημανθεί ότι πολλοί άλλοι βουλευτές, συμπεριλαμβανομένων των προέδρων αυτού του Κοινοβουλίου, έχουν εκφράσει την αντίθεσή τους σχετικά με αυτό το θέμα.
<P>
Ο διορισμός ατόμων που είναι ακόμη χειρότεροι από τον κ. Buttiglione για ένα τόσο ευαίσθητο θέμα, στο οποίο συντελείται τόσο καλή δουλειά, θα καταστρέψει τη θετική ώθηση που υπάρχει σήμερα και θα υπονομεύσει την πρόοδο. 
<SPEAKER ID="16" LANGUAGE="EN" NAME="Gay Mitchell (PPE-DE ). –" AFFILIATION="">
<P>
   Κύριε Πρόεδρε, θα ήθελα να κάνω μόνο δύο μικρές παρατηρήσεις όσον αφορά την κατάσταση σχετικά με τη γρίπη των πτηνών. Ο δρ David Nabarro, συντονιστής του ΟΗΕ για τη γρίπη των πτηνών και των ανθρώπων, τόνισε ότι η παγκόσμια αντίδραση στην επιδημία της γρίπης των πτηνών πρέπει να εντατικοποιηθεί, εάν θέλουμε να προλάβουμε μια πανδημία στους ανθρώπους. Οι Ηνωμένες Πολιτείες έχουν παραγγείλει εμβόλια αξίας περίπου 100 εκατ. δολαρίων. Τα Ηνωμένα Έθνη, αντίθετα, διαθέτουν συνολικό προϋπολογισμό ύψους περίπου 7 εκατ. δολαρίων για τον έλεγχο της εμφάνισης της γρίπης των πτηνών στα ζώα, αν και για ένα αποτελεσματικό πρόγραμμα απαιτούνται 175 εκατ. δολάρια.
<P>
Η δεύτερη παρατήρηση που θα ήθελα να κάνω είναι ότι, πέρα από το προφανές πρόβλημα της βραδύτητας των διαδικασιών παραγωγής, είναι αμφίβολο εάν τα εμβόλια κατά της γρίπης θα επαρκέσουν για όλους όσοι θα τα χρειαστούν. Ωστόσο, ίσως ήταν δυνατόν να περιοριστεί η επέκταση μιας επιδημίας H5N1 στην πηγή της, με τον άμεσο εμβολιασμό του πληθυσμού που γειτνιάζει με τις πληγείσες περιοχές. Θα ήθελα να θέσω το ερώτημα εάν εμείς στην Ευρωπαϊκή Ένωση θα ήμασταν έτοιμοι να μοιραστούμε τα εμβόλια που ήδη διαθέτουμε με τις περιοχές όπου θα ξεσπάσει η επιδημία, σε μια προσπάθεια να την περιορίσουμε. Το ζήτημα δεν αφορά μόνον το εάν διαθέτουμε εμβόλια για την περίπτωση που θα πληγεί ο πληθυσμός μας: εάν ξεσπάσει επιδημία, θα πρέπει να την καταπολεμήσουμε εκεί όπου θα εμφανιστεί και να προσπαθήσουμε να διασφαλίσουμε ότι δεν θα διαδοθεί. 
<SPEAKER ID="17" LANGUAGE="EN" NAME="Vytautas Landsbergis (PPE-DE ). –" AFFILIATION="">
<P>
Σήμερα τίθεται το ζήτημα της υιοθέτησης μιας πρακτικής αντίθετης με τις αξίες μας, ήτοι του κατευνασμού της Ρωσίας από την Επιτροπή σε αντιδιαστολή με την αξιοπιστία της ΕΕ έναντι των νέων μελών. Ο κίνδυνος της απώλειας της αξιοπιστίας της ΕΕ έγινε αισθητός στη σύνοδο κορυφής του Λονδίνου, όπου το συνοριακό ζήτημα μεταξύ της Ρωσίας και της Εσθονίας, το οποίο αποτελεί αντικείμενο των δεσμεύσεων μεταξύ Ρωσίας και ΕΕ, τέθηκε στο περιθώριο. Στις δύο κυβερνήσεις δόθηκαν συστάσεις για επίλυση του προβλήματος, ενώ η Επιτροπή έκανε στην άκρη και ένιψε τας χείρας της για το ζήτημα. Η μία εκ των δύο κυβερνήσεων είναι μεγάλη και η άλλη μικρή. Η μεγάλη και θυμωμένη τόλμησε να ζητήσει από την Επιτροπή να πάρει το μέρος της Ρωσίας και να επαναφέρει τα μικρότερα νέα κράτη μέλη στην τάξη. Είχαν δείξει ανυπακοή στη Ρωσία, και αυτό ήταν κακό. Αυτή ήταν επακριβώς η θέση που εξέφρασε πρόσφατα ο ρώσος πρέσβης, κ. Chizhov, στις Βρυξέλλες.
<SPEAKER ID="18" LANGUAGE="NL" NAME="Koenraad Dillen (NI ). –" AFFILIATION="Libération">
<P>
   Κύριε Πρόεδρε, κυρίες και κύριοι, σύμφωνα με αναφορές των γαλλικών εφημερίδων και , η κατάσταση των ανθρωπίνων δικαιωμάτων στην Κούβα οδεύει από το κακό στο χειρότερο. Ο μαρξισμός γίνεται ολοένα και πιο βάρβαρος, όσο περισσότερο ο μαρξιστής τύραννος που τον επέβαλε συνειδητοποιεί ότι πλησιάζει το τέλος του. Θα ήθελα να σας δώσω μερικά παραδείγματα για να εξηγήσω την άποψή μου: ο δημοσιογράφος Mario Henrique Mayo, ο οποίος καταδικάστηκε σε 20 χρόνια φυλάκισης το 2003, έκανε δύο απόπειρες αυτοκτονίας, αφού χρησιμοποίησε ένα ξυράφι για να χαράξει πάνω στο κορμί του τις λέξεις «αθώος» και «ελευθερία». Στις 4 Οκτωβρίου, ο Victor Arroyo, ο οποίος καταδικάστηκε σε 26 χρόνια φυλάκισης επειδή εξέφρασε μια γνώμη που συνιστούσε προσβολή, τερμάτισε την απεργία πείνας του κατόπιν αιτήματος του καρδιναλίου Ortega και αφού είχε πέσει σε παραλήρημα.
<P>
Για 100 άλλους πολιτικούς κρατούμενους, δεν υπάρχει ούτε μία προοπτική απελευθέρωσης· μάλλον το αντίθετο. Ο μετριοπαθής οπαδός της αντιπολίτευσης Manuel Cuesta Morua ξυλοκοπήθηκε από ομάδα υποστηρικτών του καθεστώτος και έπεσε θύμα ακραίας ρατσιστικής κακοποίησης. Ελπίζω ότι αυτό το Σώμα θα επιδείξει ενιαίο μέτωπο στην αποκήρυξη των παραβιάσεων των ανθρωπίνων δικαιωμάτων στην Κούβα. Θα αποστείλει ένα καλύτερο μήνυμα από αυτό ενός μελλοντικού Ευρωπαίου Επιτρόπου ο οποίος κάποτε, καπνίζοντας ένα πούρο Αβάνας, δέχτηκε να πάει βόλτα πάνω σε μια Harley Davidson μαζί με τον Φιντέλ Κάστρο, αλλά δεν είπε ποτέ λέξη γι’ αυτό το περιστατικό. 
<SPEAKER ID="19" LANGUAGE="PL" NAME="Bogdan Pęk (IND/DEM ). –" AFFILIATION="">
<P>
    Κύριε Πρόεδρε, η απειλή της πανδημίας από τη γρίπη των πτηνών έχει βυθίσει τον κόσμο σε μια κατάσταση υστερίας. Όταν ήμουν στις Βρυξέλλες, έκανα κάποια έρευνα σχετικά με την κατάσταση στην πόλη που ενδέχεται να γίνει η μελλοντική πρωτεύουσα της Ευρώπης. Φαίνεται ότι το Ταμιφλού, που είναι το μόνο αντιϊικό φάρμακο που είναι αποτελεσματικό κατά της γρίπης των πτηνών και παράγεται από την εταιρεία Roche με έδρα την Ελβετία, δεν πωλείται στα φαρμακεία των Βρυξελλών ή, με άλλα λόγια, στην πρωτεύουσα της Ευρώπης. Οι φαρμακευτικές εταιρείες κερδίζουν εκατοντάδες εκατομμύρια ευρώ δημιουργώντας φρενίτιδα στο καταναλωτικό κοινό. Εκφράζουμε τις απόψεις μας για όλα τα σημαντικά ευρωπαϊκά και διεθνή ζητήματα, καθώς και για άλλα θέματα, αλλά δεν είμαστε σε θέση να παράσχουμε ελάχιστα πρότυπα για τους δικούς μας πολίτες, ούτε καν για εκείνους που ζουν στην πρωτεύουσα της ΕΕ.
<SPEAKER ID="20" LANGUAGE="EN" NAME="Gerard Batten (IND/DEM ). –" AFFILIATION="The Business">
<P>
   Κύριε Πρόεδρε, στη Βρετανία κυκλοφορεί μια πολύ καλή κυριακάτικη εφημερίδα που ονομάζεται . Η χθεσινή έκδοσή της ήταν ιδιαίτερα ενδιαφέρουσα. Αναφέρει ότι οι προβλέψεις σχετικά με τους ρυθμούς οικονομικής ανάπτυξης της Βρετανίας για τα έτη 2005 και 2006 αναθεωρούνται προς τα κάτω.
<P>
Μια έρευνα της εταιρείας Morgan Stanley αποκαλύπτει ότι οι μεγαλύτερες εταιρείες της Ευρώπης σχεδιάζουν να κάνουν το 40% των επενδύσεών τους εκτός της Ευρωπαϊκής Ένωσης. Ο λόγος είναι προφανής. Οι ολοένα αυξανόμενες δεσμεύσεις των ρυθμίσεων και η γραφειοκρατία της Ευρωπαϊκής Ένωσης βάζουν φρένο στην επιχειρηματικότητα και τις επιχειρήσεις. Μια αναφορά των εταιρειών και δείχνει ότι το Ηνωμένο Βασίλειο θα μπορούσε να αυξήσει το ακαθάριστο εγχώριο προϊόν του κατά 1,4%, εάν ελευθέρωνε τις εμπορικές συναλλαγές του με τον υπόλοιπο κόσμο και ταυτόχρονα διατηρούσε μια συμφωνία ελευθέρων συναλλαγών με την Ευρωπαϊκή Ένωση. Με άλλα λόγια, εγκαταλείψτε την Ευρωπαϊκή Ένωση, αλλά επιδοθείτε ελεύθερα στο εμπόριο με την Ευρώπη και τον υπόλοιπο κόσμο. Αυτή, φυσικά, είναι η πολιτική του βρετανικού Κόμματος της Ανεξαρτησίας. Ίσως επικρατήσει τελικά η κοινή λογική. 
<SPEAKER ID="21" LANGUAGE="EN" NAME="Jim Higgins (PPE-DE ). –" AFFILIATION="">
<P>
Είναι πασιφανές ότι το είδος βρίσκεται υπό την απειλή εξαφάνισης, εκτός εάν αναλάβουμε αποφασιστική δράση. Δυστυχώς, ο ιρλανδός υπουργός Ναυτιλίας και η ιρλανδική κυβέρνηση επέλεξαν να αγνοήσουν όλα τα επιστημονικά στοιχεία και να εξακολουθήσουν να επιτρέπουν τη συνέχιση αυτού του σκανδάλου των παρασυρόμενων διχτυών. Στην Ιρλανδία υπάρχουν μόνο 877 αλιείς που χρησιμοποιούν παρασυρόμενα δίχτυα. Η ιρλανδική κυβέρνηση θα πρέπει να τους αποζημιώσει και να αγοράσει ή να καταργήσει τις άδειές τους. Η ΓΔ Αλιείας της Επιτροπής θα πρέπει να πιέσει την Ιρλανδία να ενεργήσει κατ’ αυτόν τον τρόπο. 
<SPEAKER ID="22" LANGUAGE="FR" NAME="Yannick Vaugrenard (PSE ). –" AFFILIATION="">
<P>
Πιο πρόσφατα, ο Γενικός Διευθυντής Οικονομικών και Δημοσιονομικών Θεμάτων της Επιτροπής, κ. Klaus Regling, ισχυρίστηκε ότι η Ευρωπαϊκή Ένωση θα πρέπει να έχει ως στόχο τη μείωση των μισθών κατά 3,7%, ώστε να επιτευχθεί αύξηση κατά 1% στον τομέα της ανάπτυξης. Αυτή η δήλωση, το ίδιο παράλογη όσο και η πρώτη που αναφέρθηκε, θα πρέπει να καταδικαστεί το ίδιο σθεναρά.
<SPEAKER ID="23" LANGUAGE="HU" NAME="György Schöpflin (PPE-DE ). –" AFFILIATION="">
<P>
   Κύριε Πρόεδρε, στις 23 Οκτωβρίου 1956 ξέσπασε στην Ουγγαρία μια επανάσταση. Το μήνυμα της επανάστασης για τις επόμενες γενιές είναι τριπλό. Τα γεγονότα του 1956 είχαν έναν βαθύτατο δημοκρατικό χαρακτήρα. Η επανάσταση συμπεριλάμβανε την πολιτική συμμετοχή ολόκληρης της κοινωνίας, εγγυάτο την ανθρώπινη αξιοπρέπεια για όλους και διακήρυττε ότι τα καταπιεστικά δικτατορικά καθεστώτα δεν μπορούν να επιβιώσουν. Από την άλλη πλευρά, επιχείρησε να θέσει τα θεμέλια ενός εντελώς νέου πολιτικού συστήματος. Τρίτον, η επανάσταση είχε επίσης ένα μήνυμα για την Ευρώπη. Εισήγαγε στην ημερήσια διάταξη της Ευρώπης την πιθανότητα διάλυσης της κομμουνιστικής τυραννίας. Εμείς, η ουγγρική αντιπροσωπεία της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών, ανακηρύσσουμε ουγγρική περίοδο το διάστημα μέχρι το τέλος του 2006, για να εορτάσουμε την 50ή επέτειο της μεγάλης ουγγρικής επανάστασης. 
<SPEAKER ID="24" LANGUAGE="HU" NAME="Magda Kósáné Kovács (PSE ). –" AFFILIATION="">
<SPEAKER ID="25" LANGUAGE="" NAME="Γεώργιος Καρατζαφέρης (IND/DEM ). –" AFFILIATION="">
<P>
Μόλις προχθές, κατά την επίσκεψη του ΕΛΚ η Τουρκία απαγόρευσε στον έλληνα ευρωβουλευτή, κ. Βαρβιτσιώτη, να εισέλθει και τον είχε όμηρο για 3 ώρες, μην αναγνωρίζοντας το διαβατήριο που εσείς μας έχετε εκχωρήσει.
<SPEAKER ID="26" LANGUAGE="FR" NAME="Erna Hennicot-Schoepges (PPE-DE ). –" AFFILIATION="">
<P>
   Κύριε Πρόεδρε, το Λουξεμβούργο, ιδρυτικό κράτος μέλος της Ευρωπαϊκής Ένωσης, δεν διεκδίκησε ποτέ για τη μητρική του γλώσσα, τα λουξεμβουργιανά, το καθεστώς της επίσημης γλώσσας της ΕΕ. Με την τελευταία διεύρυνση, ο αριθμός των επίσημων γλωσσών αυξήθηκε. Το Συμβούλιο Υπουργών μόλις αναγνώρισε στα ιρλανδικά το καθεστώς της επίσημης γλώσσας, αυξάνοντας τον αριθμό των επίσημων γλωσσών και των γλωσσών εργασίας σε 21.
<P>
Στα συμπεράσματα του Ιουνίου 2005, το Συμβούλιο αποφάνθηκε σχετικά με τις γλώσσες –και επαναλαμβάνω επί λέξει– των οποίων το καθεστώς έχει αναγνωρισθεί από το Σύνταγμα ενός κράτους μέλους σε ολόκληρη την επικράτειά του ή σε μέρος της ή των οποίων η χρήση ως εθνική γλώσσα επιτρέπεται από τον νόμο. Δεδομένου ότι τα λουξεμβουργιανά είναι η εθνική μας γλώσσα από το 1984, θεωρώ ότι τα συμπεράσματα του Συμβουλίου μπορούν να εφαρμοστούν και στην προκειμένη περίπτωση. Τα λουξεμβουργιανά αξίζουν, ωστόσο, να τύχουν ευρύτερης αναγνώρισης, διότι πολλοί αγνοούν ότι έχουμε δική μας γλώσσα, για τη διατήρηση της οποίας υπομείναμε πολλά δεινά κατά τη ναζιστική κατοχή. Θα ζητήσω από τη νομική υπηρεσία του Κοινοβουλίου να εξακριβώσει με ποιον τρόπο αυτή η συγκεκαλυμμένη αναγνώριση θα μπορούσε να γίνει δημόσια και ορατή στα κοινοτικά κείμενα. 
<SPEAKER ID="27" LANGUAGE="PL" NAME="Bogusław Rogalski (IND/DEM ). –" AFFILIATION="">
<P>
    Κύριε Πρόεδρε, η Λιθουανία είναι μέλος της Ευρωπαϊκής Ένωσης από το 2004, γεγονός που σημαίνει ότι πρέπει να συμμορφώνεται με τις νομικές υποχρεώσεις που απορρέουν από την κοινοτική νομοθεσία. Δυστυχώς, αυτό δεν ισχύει. Ένα από τα θεμελιώδη δικαιώματα κάθε ανθρώπου είναι το δικαίωμα της ιδιοκτησίας και το δικαίωμα στην κληρονομιά της ιδιοκτησίας, και συγκεκριμένα της γης. Ο βαθμός στον οποίο μια χώρα αναγνωρίζει αυτό το δικαίωμα είναι μια ένδειξη του επιπέδου δημοκρατίας της.
<P>
Μετά το 1939, η ιδιωτική περιουσία, και συγκεκριμένα η γη, κατασχέθηκε στη Λιθουανία σύμφωνα με τον σοβιετικό νόμο. Μετά τη διακήρυξη της ανεξαρτησίας της χώρας, το Συνταγματικό Δικαστήριο της Λιθουανίας αποφάσισε ότι όλη η ελεύθερη και αναξιοποίητη γη θα επιστρεφόταν σε είδος στους νόμιμους ιδιοκτήτες της ή στους κληρονόμους τους. Δυστυχώς, οι εκτελεστικές και αυτόνομες τοπικές αρχές της Λιθουανίας αποδίδουν ελάχιστη σημασία στο ιερό δικαίωμα της ιδιοκτησίας. Περιφρονώντας τις αποφάσεις του δικαστηρίου, δεν μπόρεσαν να επιστρέψουν τη γη που είχε κατασχεθεί πριν από πολλά χρόνια. Αυτό επηρεάζει κυρίως τους Πολωνούς που ζουν στη Λιθουανία, οι οποίοι αποτελούν μια ευμεγέθη εθνική μειονότητα. Ενεργώντας κατ’ αυτόν τον τρόπο, η Λιθουανία δεν παραβιάζει μόνο το δικαίωμα της ιδιοκτησίας, αλλά προβαίνει και σε διακρίσεις κατά των εθνικών μειονοτήτων, στην προκειμένη περίπτωση της πολωνικής μειονότητας. Είναι καιρός οι αρμόδιες κοινοβουλευτικές επιτροπές να διερευνήσουν αυτό το θέμα. 
<SPEAKER ID="28" LANGUAGE="EN" NAME="Claude Moraes (PSE ). –" AFFILIATION="">
<P>
   Κύριε Πρόεδρε, οι βουλευτές σίγουρα θα γνωρίζουν –και θα ανησυχούν τελευταίως πολύ– ότι εννέα τυφλοί επιβάτες αποκλείσθηκαν από μια πτήση της Ryanair, όταν ο πιλότος ισχυρίστηκε ότι ο επιτρεπόμενος αριθμός ατόμων με ειδικές ανάγκες είναι τέσσερα άτομα ανά πτήση. Ωστόσο, όλες οι μεγάλες αεροπορικές εταιρείες στην Ευρωπαϊκή Ένωση έχουν τη δική τους εντελώς ξεχωριστή πολιτική. Έτσι, κάνουν αφόρητη τη ζωή των ατόμων με ειδικές ανάγκες.
<SPEAKER ID="29" LANGUAGE="EN" NAME="James Nicholson (PPE-DE ). –" AFFILIATION="">
<P>
Την προηγούμενη εβδομάδα εξεπλάγην σφόδρα όταν έμαθα ότι μόνο τρία από τα 25 κράτη μέλη πρόκειται, στην πραγματικότητα, να εφαρμόσουν την οδηγία σύμφωνα με την αρχική μας πρόθεση. Το στέαρ που ορίζεται ως απόβλητο σε αυτά τα τρία κράτη μέλη δεν θα θεωρείται απόβλητο στα υπόλοιπα κράτη μέλη.
<P>
Φρονώ ότι αυτό είναι εσφαλμένο, αντίκειται απολύτως στη στρατηγική της Λισαβόνας και αποτελεί αποτυχία για την Ευρώπη. Όταν συντάσσουμε μια οδηγία και εντάσσουμε σε αυτή μια συγκεκριμένη ουσία, αυτή η οδηγία θα πρέπει να εφαρμόζεται και στα 25 κράτη μέλη με τον ίδιο τρόπο, από κοινού και ταυτόχρονα. Δεν θα πρέπει να υπάρχουν διαφορετικές ερμηνείες ανά κράτος μέλος.
<SPEAKER ID="30" LANGUAGE="PL" NAME="Urszula Krupa (IND/DEM ). –" AFFILIATION="">
<P>
    Κύριε Πρόεδρε, η Ευρωπαϊκή Επιτροπή δημοσίευσε μια έκθεση που αποκαλύπτει την έκταση των προβλημάτων ψυχικής υγείας, από τα οποία υποφέρει το 27% των πολιτών της ΕΕ. Η απώλεια παραγωγικότητας που συνδέεται με τα προβλήματα αυτά, μαζί με τις αυξημένες δαπάνες υγειονομικής περίθαλψης, ισοδυναμούν στο 4% περίπου του ΑΕγχΠ.
<P>
Από ιατρικής απόψεως, η εξάλειψη μιας ασθένειας περιλαμβάνει τόσο την αποτελεσματική θεραπεία όσο και την αντιμετώπιση των αιτιών της ασθένειας. Στην περίπτωση των νευρώσεων και της κατάθλιψης, οι αιτίες περιλαμβάνουν τόσο το άγχος που προκαλείται από το ανελέητο κυνήγι του χρήματος και τον καταστροφικό φιλελευθερισμό της εποχής μας, που προωθεί μια αγορά η οποία είναι ελεύθερη μόνο στην περίπτωση των μονοπωλίων και που στερεί από εκατομμύρια ανθρώπους τη δουλειά τους, τους πόρους διαβίωσης και την εκπαίδευση. Ο κύριος λόγος, ωστόσο, για τον οποίο οι άνθρωποι υποφέρουν από συναισθηματικές διαταραχές είναι γιατί κάνουν μια ζωή χωρίς αρχές και μακριά από τον Θεό. Μια τέτοια ζωή εμποδίζει την προσωπική ανάπτυξη, και κάνει τη ζωή κόλαση για τους 60 000 ανθρώπους που αυτοκτονούν κάθε χρόνο και για τις αμέτρητες μάζες των εθισμένων που αργοπεθαίνουν.
<SPEAKER ID="31" LANGUAGE="EN" NAME="Sarah Ludford (ALDE ). –" AFFILIATION="">
<P>
   Κύριε Πρόεδρε, μας θυμίσατε ότι σήμερα είναι η Ημέρα των Ηνωμένων Εθνών και ότι η προάσπιση των ανθρωπίνων δικαιωμάτων είναι ένα ζήτημα ύψιστης προτεραιότητας. Πρόσφατα, ο βρετανός υπουργός Εσωτερικών, Charles Clarke, νυν πρόεδρος του Συμβουλίου Δικαιοσύνης και Εσωτερικών Υποθέσεων, δήλωσε ότι δεν είναι δυνατόν να υπάρξουν διαπραγματεύσεις για την επανίδρυση του χαλιφάτου, για την εφαρμογή του νόμου της Σαρία, για την παράβαση της αρχής της ισότητας μεταξύ των φύλων ή για την κατάργηση της ελευθερίας του λόγου. Ανέφερε ότι αυτές οι αξίες είναι θεμελιώδεις για τον πολιτισμό μας και δεν αποτελούν απλά αντικείμενο διαπραγμάτευσης. Εγείρεται, λοιπόν, το ερώτημα γιατί οι Βρετανοί και οι Αμερικανοί έχουν ενθαρρύνει την έγκριση ενός συντάγματος στο Ιράκ, το οποίο διατηρεί τον νόμο της Σαρία και θα θέσει αυστηρούς περιορισμούς στην ελευθερία πολλών γυναικών.
<P>
Χαιρετίζουμε το γεγονός ότι περισσότερες από 70 γυναίκες έχουν εκλεγεί στο κοινοβούλιο του Αφγανιστάν. Ωστόσο, ο εκδότης ενός περιοδικού για τα δικαιώματα των γυναικών –παρεμπίπτοντος ένας άνδρας εκδότης– βρίσκεται στη φυλακή για αρθρογραφία κατά του Ισλάμ. Και στις δύο αυτές χώρες, οι γυναίκες αντιμετωπίζουν παρενοχλήσεις, βίαιες επιθέσεις, απειλές κατά της ζωής τους και δολοφονίες επειδή είναι γυναίκες. Ελπίζω, λοιπόν, ότι το Σώμα θα προτρέψει τις κυβερνήσεις, για παράδειγμα τη βρετανική, να τηρήσουν τις υποσχέσεις τους για ισότητα μεταξύ των φύλων, ελευθερία του λόγου και αποτροπή της επιβολής του νόμου της Σαρία στο Ιράκ και στο Αφγανιστάν. 
<SPEAKER ID="32" LANGUAGE="FR" NAME="Marc Tarabella (PSE ). –" AFFILIATION="">
<P>
   Κύριε Πρόεδρε, πριν από μερικές εβδομάδες ζητήθηκε από εννέα τυφλούς επιβάτες, που ξεκινούσαν από το Λονδίνο με αεροπλάνο της Ryanair με προορισμό την Ιταλία, να επιβιβαστούν σε επόμενες πτήσεις, επειδή σε εκείνην την πτήση είχαν ήδη επιβιβαστεί τέσσερα άτομα με αναπηρίες. Αν και η εταιρεία επικαλείται προς υπεράσπισή της λόγους ασφαλείας σε περίπτωση επείγουσας εκκένωσης, θεωρώ απαράδεκτο εμείς να καλύπτουμε τέτοιου είδους διακρίσεις.
<SPEAKER ID="33" LANGUAGE="PL" NAME="Leopold Józef Rutowicz (NI ). –" AFFILIATION="">
<P>
Εκτιμάται ότι λίγο περισσότεροι από 25 000 τόνοι εντομοκτόνων είναι αποθηκευμένοι στις οκτώ χώρες της Κεντρικής Ευρώπης που προσχώρησαν στην Ευρωπαϊκή Ένωση το 2004. Στα κράτη της πρώην Σοβιετικής Ένωσης, ωστόσο, ή με άλλα λόγια στους στενούς και απόμακρους γείτονές μας στα ανατολικά και στα νότια σύνορά μας, μπορεί να είναι αποθηκευμένοι περισσότεροι από 200 000 τόνοι απαρχαιωμένων και εκτεθειμένων χημικών, τα οποία διασκορπίζονται με τον άνεμο και συμπαρασύρονται από τα νερά της βροχής. Αυτό σημαίνει ότι καμία γωνιά του πλανήτη δεν είναι ασφαλής από την απειλή.
<SPEAKER ID="34" LANGUAGE="SK" NAME="Zita Pleštinská (PPE-DE ). –" AFFILIATION="">
<P>
   Θα ήθελα να επανέλθω εν συντομία στο θέμα της Κροατίας, η οποία έλαβε τελικά το πράσινο φως στις 4 Οκτωβρίου, υπό τη μορφή της θετικής απόφασης για την έναρξη των ενταξιακών διαπραγματεύσεων. Με αυτήν την απόφαση, η Ευρωπαϊκή Ένωση υπογράμμισε τη στρατηγική σημασία της Κροατίας και τη θετική επιρροή της στον εκδημοκρατισμό ολόκληρης της περιοχής των Βαλκανίων. Οι εκπρόσωποι των δεκαπέντε χωρών της Κεντρικής και Ανατολικής Ευρώπης κατέληξαν επίσης σε συμφωνία για το σημείο αυτό στην 12η ετήσια σύνοδο κορυφής των αρχηγών κρατών της Κεντρικής και Ανατολικής Ευρώπης, που διεξήχθη στο Ζάγκρεμπ στις 14-15 Οκτωβρίου. Οι πρόεδροι εξέφρασαν τη στήριξή τους στην Κροατία και συμφώνησαν ότι η διεύρυνση της Ευρωπαϊκής Ένωσης δεν πρέπει να διακοπεί.
<SPEAKER ID="35" LANGUAGE="PL" NAME="Bogusław Sonik (PPE-DE ). –" AFFILIATION="">
<SPEAKER ID="36" LANGUAGE="HU" NAME="Csaba Sándor Tabajdi (PSE ). –" AFFILIATION="">
<P>
   Κύριε Πρόεδρε, στην πορεία του 20ού αιώνα, η Ουγγαρία έγραψε παγκόσμια ιστορία σε δύο περιπτώσεις και διαδραμάτισε σπουδαίο ρόλο στην παγκόσμια ιστορία δύο φορές. Αρχικά το 1956, και έπειτα το 1989-1990, όταν η χώρα απελευθέρωσε τους γερμανούς πρόσφυγες στη μεταβατική περίοδο της Κεντρικής Ευρώπης. Η επανάσταση του 1956 ακολουθήθηκε στην Πολωνία από το κίνημα της Αλληλεγγύης και το 1968 από την άνοιξη της Πράγας. Το 1956 σηματοδότησε την ουγγρική εξέγερση εναντίον της σοβιετικής κατοχής, τον αγώνα υπέρ της ελευθερίας, τον αγώνα για την εθνική ανεξαρτησία, και ταυτόχρονα τη μάχη κατά της κομμουνιστικής δικτατορίας. Χωρίς την επανάσταση του 1956 δεν θα υπήρχε η διαπραγματευθείσα επανάσταση του 1989 ή μια ειρηνική αλλαγή καθεστώτος στην Ουγγαρία, και η Ουγγαρία δεν θα ήταν σήμερα μέλος της ΕΕ. Σύμφωνα με τα λόγια του Αλμπέρ Καμύ: «Η Ουγγαρία κατακτημένη και αλυσοδεμένη έκανε περισσότερα για την ελευθερία και τη δικαιοσύνη απ’ ό,τι οποιοσδήποτε άλλος λαός στον κόσμο τα είκοσι τελευταία χρόνια». 
<SPEAKER ID="37" LANGUAGE="EN" NAME="Μάριος Ματσάκης (ALDE )." AFFILIATION="">
<SPEAKER ID="38" LANGUAGE="ES" NAME="José Ignacio Salafranca Sánchez-Neyra (PPE-DE ). –" AFFILIATION="">
<P>
Κύριε Πρόεδρε, μίλησα με την πρόεδρο της Αντιπροσωπείας αυτού του Κοινοβουλίου στη μικτή κοινοβουλευτική επιτροπή ΕΕ-Μεξικού, την κ. Erika Mann και, μολονότι πρόκειται να μιλήσει εκείνη επισήμως για το θέμα αυτό, συμφωνήσαμε ότι θα ήταν ενδεδειγμένο να εκφράσετε εσείς, εξ ονόματος του Κοινοβουλίου μας, την αλληλεγγύη μας προς τις μεξικανικές αρχές αυτές τις δύσκολες στιγμές και επίσης να ζητήσετε από την Ευρωπαϊκή Επιτροπή να εξετάσει –δεδομένου ότι το Μεξικό είναι ένας θετικός και ενεργός εταίρος της Ευρωπαϊκής Ένωσης– την πιθανότητα να συμβάλει στα έργα ανθρωπιστικής βοήθειας για την ανοικοδόμηση και αποκατάσταση που χρειάζονται, προκειμένου να απαλύνουν τις επιπτώσεις των πλημμύρων σε αυτήν τη χώρα. 
<SPEAKER ID="39" LANGUAGE="SK" NAME="Árpád Duka-Zólyomi (PPE-DE ). –" AFFILIATION="">
<P>
Τον Απρίλιο του 2004, η Γενική Διεύθυνση Προσωπικού και Διοίκησης ανήγγειλε ανοικτούς διαγωνισμούς για δύο θέσεις, μία στην κατηγορία Α9 και μια άλλη στην κατηγορία Α12. Κατ’ απίστευτο τρόπο, οι δύο αυτές θέσεις μειώθηκαν σε μόλις μία στην πορεία της διαδικασίας, και η μοναδική θέση που πληρώθηκε τελικά ήταν αυτή της κατηγορίας Α9 για τον επικεφαλής του Γραφείου Πληροφοριών. Εντωμεταξύ, ο υποψήφιος για τη θέση της κατηγορίας Α12 είχε πετύχει. Τόσο η μέθοδος επιλογής όσο και ο ανεύθυνος τρόπος με τον οποίο η ΓΔ Προσωπικού ανακοίνωσε το αποτέλεσμα χρήζουν κριτικής. Ο υποψήφιός μας ειδοποιήθηκε για τα αποτελέσματα με καθυστέρηση τεσσάρων μηνών.
<SPEAKER ID="40" LANGUAGE="EN" NAME="Roger Helmer (NI ). –" AFFILIATION="">
<P>
   Κύριε Πρόεδρε, αναρωτιέμαι εάν θα ήταν σωστό αυτήν τη στιγμή να συγχαρώ τον κ. Lech Kaczyński, το πολωνικό Κόμμα του Νόμου και της Δικαιοσύνης και τον πολωνικό λαό για την ανάδειξη του προέδρου Kaczyński στις εκλογές που διενεργήθηκαν στην Πολωνία την Κυριακή.
<P>
Επίσης, δράττομαι της ευκαιρίας για να συγχαρώ τον συνάδελφό μας στο Σώμα, κ. Michał Tomasz Kamiński, ο οποίος πιστεύω ότι διαδραμάτισε μείζονα ρόλο στην επιτυχημένη προεκλογική εκστρατεία τόσο για τις βουλευτικές όσο και για τις προεδρικές εκλογές στην Πολωνία.
<P>
Σας προτρέπω να μεταφέρετε τα συγχαρητήριά μας στον πρόεδρο Kaczyński. 
<SPEAKER ID="41" LANGUAGE="" NAME="Πρόεδρος." AFFILIATION="">
<SPEAKER ID="42" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6–0267/2005) της κ. Doris Pack, εξ ονόματος της Επιτροπής Πολιτισμού και Παιδείας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου σχετικά με τη θέσπιση ολοκληρωμένου προγράμματος δράσης στον τομέα της διά βίου μάθησης (COM(2004)0474 C6-0095/2004 2004/0153(COD)]. 
<SPEAKER ID="43" LANGUAGE="EN" NAME="Ján Figeľ," AFFILIATION="μέλος της Επιτροπής">
<P>
   . Κύριε Πρόεδρε, θα ήθελα να εκφράσω τις θερμές μου ευχαριστίες προς την εισηγήτρια, κ. Pack, προς την Επιτροπή Πολιτισμού και Παιδείας, καθώς και προς όλους όσοι συνέβαλαν στη σύνταξη αυτής της εξαίρετης έκθεσης. Θα ήθελα να ευχαριστήσω ιδιαίτερα την κ. Pack για την αφοσίωση και τις ειδικές γνώσεις που επένδυσε στην έκθεση.
<P>
Μέσα στο παρόν πολιτικό κλίμα, οι πολιτικές μας πρέπει περισσότερο από ποτέ να συνδέονται άμεσα με τις πραγματικές ανάγκες των πολιτών. Η εκπαίδευση και η κατάρτιση είναι οι τομείς όπου τα οφέλη της ευρωπαϊκής ολοκλήρωσης γίνονται άμεσα αισθητά σε εκατομμύρια πολίτες. Συνεπώς, είμαι ευτυχής και για την έκθεση του κ. Böge προς την προσωρινή επιτροπή για τις δημοσιονομικές προοπτικές. Αποτελεί μια σημαντική δήλωση υποστήριξης σε ένα δύσκολο δημοσιονομικό πλαίσιο. Οφείλω επίσης να ευχαριστήσω τους εισηγητές των υπολοίπων επιτροπών, οι οποίοι συνέβαλαν με τις γνωμοδοτήσεις τους στην παρούσα πρόταση της Επιτροπής.
<P>
Επιτρέψτε μου να σχολιάσω εν συντομία τις προτεινόμενες τροπολογίες της παρούσας έκθεσης. Με μεγάλη μου χαρά σάς ενημερώνω ότι η Επιτροπή είναι σε θέση να κάνει δεκτές, είτε κατά λέξη είτε ως προς την ουσία τους, 39 από τις 79 τροπολογίες που προτάθηκαν από το Κοινοβούλιο. Αυτές οι αλλαγές βελτιώνουν το κείμενο είτε εισάγοντας νέα στοιχεία και προτεραιότητες είτε διασαφηνίζοντας τα υπάρχοντα.
<P>
Δυστυχώς, η Επιτροπή δεν μπορεί να κάνει αποδεκτές 16 τροπολογίες, οι οποίες είτε υπερβαίνουν τις αρμοδιότητες της Κοινότητας είτε δεν είναι συμβατές με τη δομή του προγράμματος. Τέσσερεις από αυτές αφορούν την πρόταση ψηφίσματος του Κοινοβουλίου.
<P>
Απομένουν, λοιπόν, 20 τροπολογίες που εγείρουν ορισμένα θεμελιώδη ζητήματα, τα οποία θα ήθελα να σχολιάσω. Όσον αφορά τις τροπολογίες που παρεκκλίνουν από τον δημοσιονομικό κανονισμό ή τους κανόνες εφαρμογής του, υπάρχουν τέσσερεις τροπολογίες για το παράρτημα της απόφασης –οι τροπολογίες 67, 68, 69 και 71– οι οποίες παρεκκλίνουν από τους υφιστάμενους κανόνες εφαρμογής για τον προϋπολογισμό της Ευρωπαϊκής Ένωσης. Εισάγουν απλοποιήσεις που χαρακτηρίζονται απαραίτητες σύμφωνα με την αιτιολογική έκθεση της Επιτροπής για το προτεινόμενο πρόγραμμα, όπως για παράδειγμα εκτεταμένη χρήση κατ’ αποκοπήν ποσών ή κατ’ αποκοπήν επιδοτήσεων, με σκοπό τον περιορισμό των διοικητικών προϋποθέσεων που πρέπει να πληρούν οι αιτούντες χαμηλού ύψους επιδοτήσεις, κλπ. Δεν διαφωνούμε, λοιπόν, με την ουσία αυτών των τροπολογιών. Ωστόσο, η Επιτροπή πιστεύει ότι αυτές οι διατάξεις θα πρέπει να θεσπιστούν αρχικά στο πλαίσιο μιας αναθεώρησης του δημοσιονομικού κανονισμού και των ίδιων των κανόνων εφαρμογής του. Η αλλαγή του δημοσιονομικού πλαισίου της Κοινότητας στα τομεακά προγράμματα καθιστά την ανάγνωση και κατανόηση αυτού του πλαισίου πολύ δυσχερέστερη. Συνεπώς, η Επιτροπή πιστεύει ότι είναι ακόμη πολύ νωρίς για να συμπεριλάβουμε τέτοιου είδους διατάξεις στην απόφαση για τη διά βίου μάθηση.
<P>
Εν συντομία, σχετικά με τις τροπολογίες που αφορούν τον προϋπολογισμό: μια ομάδα τροπολογιών αφορά τον προϋπολογισμό του προγράμματος. Όπως ήδη προανέφερα, είμαι εξαιρετικά ευτυχής για την πρόταση της εισηγήτριας σχετικά με την αύξηση του προϋπολογισμού σε 14 600 εκατ. ευρώ και δεν μπορώ παρά να προσυπογράψω πλήρως τους λόγους που προβάλλει. Ωστόσο, με δεδομένη την εκκρεμούσα συμφωνία για τις δημοσιονομικές προοπτικές, η Επιτροπή δεν είναι σε θέση να τροποποιήσει την αρχική της πρόταση, και έτσι επιφυλάσσομαι όσον αφορά τις 10 σχετικές τροπολογίες.
<P>
Τέλος, προκειμένου να ξεκινήσει εγκαίρως το πρόγραμμα, η απόφαση πρέπει να ληφθεί και να εγκριθεί το συντομότερο δυνατόν εντός του 2006. Γνωρίζω ότι το χρονοδιάγραμμα είναι πιεστικό και εξαρτάται σε μεγάλο βαθμό από τον χρόνο επίτευξης συμφωνίας σχετικά με τις δημοσιονομικές προοπτικές. Ωστόσο, μπορώ να σας διαβεβαιώσω ότι η Επιτροπή θα καταβάλει κάθε δυνατή προσπάθεια, προκειμένου να βοηθήσει το Κοινοβούλιο και το Συμβούλιο να καταλήξουν γρήγορα σε συμφωνία. 
<SPEAKER ID="44" LANGUAGE="" NAME="" AFFILIATION="Αντιπροέδρου">
<SPEAKER ID="45" LANGUAGE="DE" NAME="Doris Pack (PPE-DE )," AFFILIATION="εισηγήτρια">
<P>
   . Κύριε Πρόεδρε, κύριε Επίτροπε, κυρίες και κύριοι, χαίρομαι που υπάρχει το πρόγραμμα δράσης με τη σημερινή μορφή του, γιατί έχουν συμπεριληφθεί σε αυτό όλες οι εμπειρίες μας της τελευταίας δεκαετίας από το πρόγραμμα Socrates. Προσπαθήσαμε να αποφύγουμε τα σφάλματα του παρελθόντος και να χαράξουμε νέους δρόμους. Παρόλα αυτά, το Κοινοβούλιο συμπεριέλαβε ακόμα περισσότερους νέους δρόμους, αφού όπως λέει μία παροιμία, πολλοί δρόμοι οδηγούν στη Ρώμη και πρέπει να προσπαθεί κανείς να τους εξετάσει όλους τουλάχιστον μία φορά.
<P>
Το πρώτο πρόγραμμα, που είναι ανοιχτό σε όλους, είναι το πρόγραμμα «Comenius». Απευθύνεται σε εκείνους που πρέπει οπωσδήποτε να φοιτήσουν σε σχολείο, δηλαδή σε όσους υπάγονται στην υποχρεωτική εκπαίδευση, και τους δίνει την ευκαιρία να μάθουν από μικροί τι σημαίνουν οι πολιτισμικές διαφορές και η κοινή προσέγγιση συγκεκριμένων θεμάτων εκ μέρους διαφόρων χωρών.
<P>
Έπεται το πρόγραμμα Erasmus, που δίνει στους μαθητές αυτούς τη δυνατότητα να παρακολουθήσουν ως φοιτητές μέρος των σπουδών τους σε μία άλλη ευρωπαϊκή χώρα και να πάρουν μαζί στην πατρίδα τους όσα πέτυχαν εκεί. Παράλληλα, υπάρχει το πρόγραμμα Leonardo που επιτρέπει στους μαθητευόμενους και εκπαιδευόμενους να κάνουν ως μέρος της εκπαίδευσής τους πρακτική σε μία άλλη ευρωπαϊκή χώρα.
<P>
Το τέταρτο πρόγραμμα είναι το «Grundtvig», που αφορά την εκπαίδευση ενηλίκων και το πέμπτο είναι το πρόγραμμα Jean Monnet με τα μέτρα υποστήριξής του. Πρόκειται για τα περίφημα ιδρύματα που αναφέρατε, στα οποία θέλουμε να προσθέσουμε άλλα δύο. Ελπίζω να συμφωνήσει το Σώμα. Θέλουμε όμως και να συνεχίσουμε να υποστηρίζουμε τις έδρες Jean Monnet και όλα όσα προβλέψατε ήδη στο πρόγραμμά σας.
<P>
Εκτός από αυτά, υπάρχουν ακόμη τα εγκάρσια προγράμματα, τα οποία υποστηρίζουν τις δραστηριότητες που υπάγονται στα προαναφερθέντα τομεακά προγράμματα, ειδικά τη δημιουργία εκπαιδευτικού υλικού εκμάθησης γλωσσών, την ηλεκτρονική μάθηση και τη διάδοση των βέλτιστων πρακτικών σε εκπαιδευτικά συστήματα και συστήματα κατάρτισης σε εθνικό, περιφερειακό και τοπικό επίπεδο. Βελτιώσαμε τις προτάσεις σας και δώσαμε προσοχή ιδίως στο να μην δίνουν οι αδελφοποιήσεις σχολείων του Comenius σε έναν στους είκοσι αλλά σε έναν στους δεκαπέντε μαθητές τη δυνατότητα να περνά μία σχολική χρονιά στο εξωτερικό. Έτσι, συνολικά 6 εκατομμύρια μαθητές της ανώτερης δευτεροβάθμιας εκπαίδευσης θα είχαν τη δυνατότητα να περάσουν μια σχολική χρονιά σε σχολεία άλλου κράτους μέλους της ΕΕ.
<P>
Επίσης, φρόντισα μαζί με τους συναδέλφους στην Επιτροπή Πολιτισμού και Παιδείας ώστε να μπορεί το νέο πρόγραμμα Comenius Regio να ενισχύσει την ευρωπαϊκή συνείδηση των διδασκόντων. Επίσης, προτείναμε να αυξήσουμε το επίδομα κινητικότητας του προγράμματος Erasmus που παραμένει ίδιο από το 1993. Δεν μπορεί κανείς να πάει σε μία άλλη χώρα με 150 ευρώ και να ζήσει και να σπουδάσει εκεί. Έτσι χρειάζεται την υποστήριξη των γονέων, του παππού και της γιαγιάς ή των συγγενών. Πρέπει όμως να δώσουμε σε όλους τους φοιτητές τη δυνατότητα να συμμετάσχουν σε μια τέτοια ανταλλαγή. Γι’ αυτό, συνιστούμε να αυξηθεί η μηνιαία υποτροφία λίγο παραπάνω από ό,τι προτείνει η Επιτροπή.
<P>
Θα αναφερθώ με δύο λόγια και στο οικονομικό. Όλες οι πιστώσεις για τις οποίες συζητάμε σήμερα είναι απλώς ενδεικτικά ποσά. Κανείς δεν ξέρει πόσα θα έχουμε στη διάθεσή μας από το 2007· για τον λόγο αυτό, τόσο οι αριθμοί της Επιτροπής όσο και της επιτροπής Böge και της δικής μας επιτροπής είναι απλώς ενδεικτικοί. Πρέπει να περιμένουμε για να δούμε τι θα μας φέρει η επόμενη Προεδρία του Συμβουλίου. Γι’ αυτό, εμείς ως Επιτροπή Πολιτισμού θεωρούμε πως μπορούμε να ξεπεράσουμε τα ποσά που πρότεινε η Επιτροπή, και λιγάκι τα ποσά που μας εγκρίνει η επιτροπή Böge. Πρέπει να δώσουμε ένα μήνυμα. Η παιδεία και η αγωγή είναι ουσιαστικά στοιχεία της διαδικασίας της Λισαβόνας. Τα χρειαζόμαστε και χρειαζόμαστε περισσότερα χρήματα γι’ αυτά από όσα είναι διατεθειμένες να χορηγήσουν για τον σκοπό αυτό οι κυβερνήσεις των κρατών μελών της ΕΕ. Κύριε Επίτροπε, ευχαριστώ για την εργασία των συνεργατών σας!
<SPEAKER ID="46" LANGUAGE="EN" NAME="Proinsias De Rossa (PSE )," AFFILIATION="συντάκτης της γνωμοδότησης της Επιτροπής Εξωτερικών Υποθέσεων">
<P>
Με ικανοποίηση σάς διαβεβαιώνω ότι το πρόγραμμα Erasmus Mundus πρόκειται να συνεχιστεί στο πλαίσιο του κεφαλαίου αυτού και μετά το 2009, μαζί με το διαπανεπιστημιακό πρόγραμμα που εγκαινιάστηκε πέρυσι και το οποίο αποσκοπεί στην ανάπτυξη της δημοκρατίας και της κατανόησης μεταξύ των διαφόρων χωρών μας. Μία από τις προφανέστερες αδυναμίες των σημερινών προτάσεων ήταν, κατά τη γνώμη μου, η σχεδόν απόλυτη απουσία οποιασδήποτε αναφοράς στη δημοκρατική ιθαγένεια. Έγινε κάποια αναφορά στην ιθαγένεια, έχω όμως την αίσθηση ότι δεν δόθηκε αρκετή έμφαση στον δημοκρατικό της ρόλο. Εφόσον η Επιτροπή και το Συμβούλιο είχαν ήδη αποδεχθεί την αναγκαιότητα αυτή και είχαν ήδη συμφωνήσει να θεσπίσουν το διαπανεπιστημιακό πρόγραμμα στη Βενετία, αυτό πρέπει να υποστηριχθεί. Αισθάνομαι απογοήτευση καθώς διακρίνω μια διαφωνία μεταξύ δύο Γενικών Διευθύνσεων της Επιτροπής ως προς το ποιος θα πρέπει να χρηματοδοτεί αυτό το πρόγραμμα στο μέλλον. Ελπίζω ότι το πρόβλημα μπορεί να επιλυθεί λόγω του επείγοντος του χαρακτήρα του. 
<SPEAKER ID="47" LANGUAGE="DE" NAME="Helga Trüpel (Verts/ALE )," AFFILIATION="συντάκτρια της γνωμοδότησης της Επιτροπής Προϋπολογισμών">
<P>
   . Κύριε Πρόεδρε, κυρίες και κύριοι, η Επιτροπή Προϋπολογισμών επικροτεί στη γνωμοδότησή της το πρόγραμμα που προτείνει η Επιτροπή για τον τομέα της διά βίου μάθησης, το οποίο περιλαμβάνει τα τέσσερα μεγάλα προγράμματα – Erasmus, Comenius, Leonardo και Grundtvig. Η επιτροπή είναι καταρχήν πεπεισμένη ότι αυτά τα προγράμματα είναι μεγάλης αξίας για τη διαρθρωτική αλλαγή στην Ευρώπη και αποτελούν ουσιαστικό παράγοντα της ανανέωσής της. Στη γνωμοδότηση επικροτούμε το γεγονός ότι η πρόταση αυτή θα φέρει απλούστευση των διοικητικών και χρηματοδοτικών διαδικασιών, ενώ επικρίνουμε το γεγονός ότι αυτές εξακολουθούν να είναι πολύ δύσκολες και αργές.
<SPEAKER ID="48" LANGUAGE="FR" NAME="Françoise Castex (PSE )," AFFILIATION="συντάκτρια της γνωμοδότησης της Επιτροπής Απασχόλησης και Κοινωνικών Υποθέσεων">
<P>
   . Κύριε Πρόεδρε, κύριε Επίτροπε, κυρίες και κύριοι, η Επιτροπή Απασχόλησης και Κοινωνικών Υποθέσεων, της οποίας είμαι συντάκτρια της γνωμοδότησης, τάσσεται υπέρ της πρωτοβουλίας της Επιτροπής για τα προγράμματα Erasmus και Leonardo da Vinci και, ειδικότερα, της ένταξης της ανώτερης επαγγελματικής εκπαίδευσης στο πρόγραμμα Erasmus. Αυτή η συγχώνευση σηματοδοτεί την επιθυμία μας να μην γίνεται διάκριση των φοιτητών βάσει του τομέα σπουδών τους, είτε είναι ακαδημαϊκός και γενικός είτε επαγγελματικός.
<P>
Εκφράζω τα συγχαρητήριά μου στην εισηγήτρια, την κ. Pack, για την ποιότητα της έκθεσης της και την ευχαριστώ που έλαβε υπόψη της την ουσία των γνωμοδοτήσεων της Επιτροπής Απασχόλησης και Κοινωνικών Υποθέσεων, ιδιαίτερα όσον αφορά τη δια βίου εκπαίδευση και κατάρτιση, που αναγνωρίζονται ως ένα από τα κλειδιά για την ανάπτυξη και ως εγγύηση για την ποιότητα των θέσεων εργασίας. Η δια βίου κατάρτιση θα πρέπει να αποτελεί δικαίωμα και ιδιαίτερη ευθύνη των επιχειρήσεων και θα πρέπει αυτοί οι παράγοντες να αναγνωρίζονται σε κοινοτικό επίπεδο ως θεμελιώδες κοινωνικό δικαίωμα.
<SPEAKER ID="49" LANGUAGE="HU" NAME="Magda Kósáné Kovács (PSE )," AFFILIATION="συντάκτρια της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<SPEAKER ID="50" LANGUAGE="FR" NAME="Erna Hennicot-Schoepges," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, θα ήθελα καταρχάς να συγχαρώ την κ. Pack για την εξαιρετική έκθεσή της, καθώς και για την προσωπική της δέσμευση υπέρ της κινητικότητας των νεαρών Ευρωπαίων. Το πρόγραμμα Erasmus οφείλει πολλά στην επιμονή της και η αύξηση του προϋπολογισμού που εκείνη ζητεί αποδεικνύει τη δέσμευσή της.
<P>
Εξάλλου, θα ήθελα να σας θυμίσω την ομιλία του κ. Barroso στο Βερολίνο και τις ομιλίες όλων των αρχηγών ομάδων του Κοινοβουλίου στο πλαίσιο της εκστρατείας υπέρ των 70 λεπτών για τον πολιτισμό, στο πλαίσιο της οποίας όλες είχαν ταχθεί υπέρ της αύξησης των προϋπολογισμών για τον «πολιτισμό».
<P>
Πρέπει να γίνουν τρεις παρατηρήσεις για το θέμα της μεταρρύθμισης, όπως μας έχει παρουσιαστεί. Η εσωτερική αγορά θα ήταν ανταγωνιστικότερη και η κινητικότητα των επιχειρήσεων μεγαλύτερη αν οι νέοι μαθητευόμενοι ήταν καλύτερα προετοιμασμένοι για μια τέτοια κινητικότητα. Τα προστατευτικά ένστικτα πολλών μικρών επιχειρήσεων θα είχαν ανατραπεί από την πρακτική εμπειρία με την οποία εφοδιάζει το πρόγραμμα Leonardo da Vinci τους νέους, επιτρέποντάς τους να εκπαιδευτούν σε άλλες χώρες.
<P>
Η πρόβλεψη του προϋπολογισμού που έγινε για τους 150 000 μαθητευόμενους είναι ανεπαρκής. Το πρόγραμμα Erasmus είναι υπερβολικά ελιτίστικο, καθώς τα ποσά που διατίθενται στους δικαιούχους δεν αρκούν για τη χρηματοδότηση ολόκληρου του κόστους της κινητικότητας. Έτσι, στο πρόγραμμα αυτό μπορούν να συμμετάσχουν μόνο φοιτητές των οποίων οι γονείς μπορούν να καταβάλουν το εναπομένον ποσό, εκτός αν τα κράτη μέλη αναλάμβαναν το κόστος, κάτι το οποίο δεν ισχύει προς το παρόν.
<P>
Τέλος, η κινητικότητα των πανεπιστημιακών φοιτητών θα λειτουργούσε καλύτερα, αν το Συμβούλιο αντιμετώπιζε τα πραγματικά προβλήματα, δηλαδή τη δυνατότητα μεταφοράς των υποτροφιών, το καθεστώς των φοιτητών, την κοινωνική ασφάλιση και το δικαίωμα στην εργασία, που είναι όλα ζητήματα τα οποία θα μπορούσαν να αντιμετωπιστούν, δεδομένου ότι αναφέρονται στην πράσινη βίβλο της Επιτροπής του 1996. Ο Επίτροπος θα μπορούσε ίσως να μας ενημερώσει για την πρόοδο των εργασιών.
<P>
Κύριε Πρόεδρε, ο πολιτισμός δεν έχει τιμή αλλά έχει κόστος. Αν θέλουμε να δώσουμε μια ψυχή στην Ευρώπη, πρέπει να υπάρξει χρηματοδότηση. Η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών θα υποστηρίξει την πρόταση της κ. Pack. 
<SPEAKER ID="51" LANGUAGE="DE" NAME="Christa Prets," AFFILIATION="εξ ονόματος της Ομάδας PSE">
<P>
Πρόκειται για ένα εκπαιδευτικό πρόγραμμα με διάφορες πτυχές –Comenius, Erasmus, Grundtvig, κ.ο.κ.– που έχουν διάφορες προτεραιότητες, έχουν όμως όλα ένα κοινό σημείο, συγκεκριμένα την προώθηση της κινητικότητας, τη βελτίωση της ποιότητας, την αναγνώριση των επιδόσεων και της παιδείας, την πολυγλωσσία και τη γνωριμία με άλλες χώρες. Με αυτόν τον τρόπο, αυξάνουν την αξία της Ευρώπης. Ακριβώς αυτές είναι οι προϋποθέσεις που χρειαζόμαστε για να επιτύχουμε –ή τουλάχιστον να προσεγγίσουμε– μέχρι το 2010 τον στόχο της Λισαβόνας, που είναι να έχουμε 3 εκατ. φοιτητές του προγράμματος Erasmus και 150 000 συμμετοχές στο πρόγραμμα Leonardo.
<P>
Αν και συμφωνώ με την κ. Pack ως προς το ότι πρέπει να αυξήσουμε τα χρήματα για τους φοιτητές του Erasmus, αυτό ωστόσο δεν θα πρέπει να έχει ως αποτέλεσμα τη μείωση της συνεισφοράς εκείνων των κρατών μελών –όπως είναι π.χ. και η Αυστρία– που ενισχύουν τις υποτροφίες με εθνικούς πόρους. Αντίθετα, θα πρέπει να προσαρμοστούν στις νέες απαιτήσεις. Το 25% του πληθυσμού της ΕΕ έχει πανεπιστημιακό πτυχίο και το 75% έχει πτυχίο δευτεροβάθμιας εκπαίδευσης. Μεγάλο μέρος του πληθυσμού έχει ολοκληρώσει επαγγελματική κατάρτιση. Δυστυχώς, γι’ αυτό δεν υπάρχουν αριθμητικά στοιχεία ούτε στα έγγραφα της Λισαβόνας, πράγμα που θα ήθελα να επικρίνω εδώ. Η κινητικότητα στο πλαίσιο του επαγγέλματος ή της αρχικής εκπαίδευσης συνδέεται με πολλά διοικητικά και γλωσσικά εμπόδια και γι’ αυτό, το πρόγραμμα Leonardo χρειάζεται επειγόντως μεγαλύτερη υποστήριξη και προώθηση. Για τους εκπαιδευόμενους δεν χρειαζόμαστε καινούργιο πρόγραμμα Erasmus αλλά ένα Leonardo που θα λειτουργεί σωστά, και γ’ αυτό απαιτούνται περισσότεροι πόροι.
<P>
Περιμένουμε με ανυπομονησία τα σχέδια δράσης της Λισαβόνας από τα επιμέρους κράτη μέλη, με την ίδια ανυπομονησία όμως περιμένουμε και το αποτέλεσμα των δημοσιονομικών προοπτικών και τις δημοσιονομικές προτάσεις για όλα αυτά τα προγράμματα για το 2007. Είναι σαφές ότι η καθυστερημένη έναρξη της νέας γενιάς προγραμμάτων θα ήταν καταστροφική για τους φοιτητές, τους μαθητές, το διδακτικό προσωπικό και τους εκπαιδευόμενους, αλλά και για τους πολιτιστικούς οργανισμούς, τους καλλιτέχνες και τους νέους, και θα ερχόταν σε κατάφωρη αντίθεση με τη στρατηγική της Λισαβόνας. 
<SPEAKER ID="52" LANGUAGE="DE" NAME="Sepp Kusstatscher," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, θα ήθελα και εγώ να συγχαρώ αρχικά την κ. Pack.
<P>
Δεν συμφωνώ όμως με τις περικοπές του προγράμματος Leonardo. Είμαι κατά της μείωσης των πόρων στον τομέα της επαγγελματικής εκπαίδευσης. Το ότι η κατάρτιση που είναι προσανατολισμένη στην πράξη κοστίζει περισσότερο από μία καθαρά θεωρητική εκπαίδευση δεν πρέπει να αποτελέσει λόγο περικοπών σε πόρους. Είναι ανειλικρινές και ασυνεπές να ανακηρύσσουμε το 2006 παγκόσμιο έτος της επαγγελματικής κινητικότητας και, ταυτόχρονα, να περικόπτουμε τους πόρους. 
<SPEAKER ID="53" LANGUAGE="" NAME="Αδάμος Αδάμου," AFFILIATION="εξ ονόματος της Ομάδας GUE/NGL">
<SPEAKER ID="54" LANGUAGE="LT" NAME="Rolandas Pavilionis," AFFILIATION="εξ ονόματος της Ομάδας UEN">
<P>
   . – Χαιρετίζω τις προσπάθειες της Επιτροπής να ενσωματώσει και να απλοποιήσει τα ευρωπαϊκά εκπαιδευτικά προγράμματα και θα ήθελα να επιστήσω την προσοχή σας στις τροπολογίες που κατέθεσε η εισηγήτρια μας, Doris Pack, οι οποίες δεν υπογραμμίζουν μόνο την αναγκαιότητα να διασφαλιστεί η συνέχεια της διά βίου μάθησης αλλά και την ανάγκη για αύξηση της χρηματοδότησης για τα ευρωπαϊκά προγράμματα, συμπεριλαμβανομένου του Erasmus. Αυτό θα έπρεπε να λάβει υπόψη, πάνω απ’ όλα, τον αριθμό των συμμετεχόντων σε αυτό το πρόγραμμα, που έχει αυξηθεί και συνεχίζει να αυξάνεται. Επιπλέον, δεν μπορούμε να διαφωνήσουμε με την πρόταση να αυξηθεί η μέση υποτροφία από 210 σε 300 ευρώ μέχρι το 2007 στο τέλος του προγράμματος. Δεδομένης της μεταβαλλόμενης εθνικής γλωσσικής ποικιλομορφίας στην ΕΕ, δεν μπορούμε να διαφωνήσουμε με την πρόταση να δημιουργηθούν περισσότερο ευέλικτες ευκαιρίες για την εκμάθηση τουλάχιστον δύο γλωσσών. Ευελπιστώ επίσης ότι θα λάβετε υπόψη μια τροπολογία που κατέθεσα εγώ και η οποία δηλώνει ότι θα θέλαμε το Ευρωπαϊκό Πανεπιστήμιο Ανθρωπιστικών Σπουδών, που εξορίστηκε από τη Λευκορωσία, αλλά επαναλειτούργησε πριν από δύο εβδομάδες στο Βίλνιους, να γίνει υποψήφιο για χρηματοδότηση προτεραιότητας. Η Ένωση για την Ευρώπη των Εθνών εγκρίνει την έκθεση της Doris Pack. 
<SPEAKER ID="55" LANGUAGE="" NAME="Μανώλης Μαυρομμάτης (PPE-DE ). –" AFFILIATION="">
<P>
Η ενθάρρυνση της διδασκαλίας και της εκμάθησης δύο ξένων γλωσσών, καθώς επίσης η αύξηση των χορηγιών για τους συμμετέχοντες με αναπηρίες όπως και η εκμάθηση και χρήση της νοηματικής γλώσσας αποτελούν ουσιαστικές προτάσεις της εισηγήτριας Doris Pack. Πέραν όμως όλων αυτών θα ήθελα να επισημάνω και την υποχρέωση του Ευρωπαϊκού Κοινοβουλίου να στηρίξει τις ιδιαίτερες πτυχές συγκεκριμένων τροπολογιών, κυρίως δε στους τομείς του προϋπολογισμού για ειδικά προγράμματα, προκειμένου με αυτόν τον τρόπο να αναδείξουμε τις ευαισθησίες μας στην προάσπιση της ιστορίας των πολιτισμών με την ανάγκη γνώσης αλλά και επιμόρφωσης των πολιτών.
<SPEAKER ID="56" LANGUAGE="" NAME="Νικόλαος Σηφουνάκης (PSE ). –" AFFILIATION="">
<P>
   Κύριε Πρόεδρε, τα προγράμματα Erasmus, Leonardo και όλα τα άλλα, Comenius, Gruntwig και άλλα, έχουν στεφθεί με πραγματική επιτυχία και αποτελούν, ίσως, τα δημοφιλέστερα και γνωστότερα στο ευρύ κοινό προγράμματα της Ευρωπαϊκής Ένωσης. Δεν έχουν συμβάλει μόνο στον εκσυγχρονισμό των συστημάτων εκπαίδευσης και κατάρτισης αλλά συνεισφέρουν όσο τίποτε άλλο στην ενίσχυση των ανταλλαγών μεταξύ των νέων, ιδιαίτερα, ανθρώπων βοηθώντας τους να έρθουν σε άμεση επαφή με τη γλώσσα, τον πολιτισμό και την παιδεία των άλλων χωρών της Ευρώπης.
<P>
Γι’ αυτό, είναι πολύ σημαντικό τα προγράμματα αυτά να επεκταθούν σε όσο το δυνατόν περισσότερους νέους και ειδικότερα στους λιγότερο προνομιούχους. Οι ανταλλαγές μαθητών στα πλαίσια του Comenius πρέπει να καλύψουν έναν στους δεκαπέντε μαθητές, τουλάχιστον, του προγράμματος. Παράλληλα είναι απαραίτητος ο διπλασιασμός του ύψους της υποτροφίας Erasmus, δεδομένου ότι έχει παραμείνει στάσιμη από το 1993 και δεν επαρκεί για να καλύψει τις ανάγκες, κυρίως, των ασθενέστερων οικονομικά φοιτητών –όπως πολύ σωστά– το ζήτησε και η εισηγήτριά μας, η κ. Pack. Είναι, συνεπώς, αναγκαίο να αυξηθεί ο προϋπολογισμός, ώστε να ανταποκριθούμε στις επιδιώξεις των ευρωπαίων πολιτών αλλά και να κάνουμε πράξη τους φιλόδοξους στόχους της στρατηγικής της Λισαβόνας. 
<SPEAKER ID="57" LANGUAGE="SL" NAME="Ljudmila Novak (PPE-DE ). –" AFFILIATION="">
<P>
Ταυτόχρονα, διαπιστώσαμε ότι οι χώρες εκείνες που έχουν επενδύσει μεγαλύτερα ποσά στην εκπαίδευση έχουν προοδεύσει με γρηγορότερο ρυθμό και συγκαταλέγονται τώρα μεταξύ των πλέον υψηλά ανεπτυγμένων χωρών. Υποστηρίζω, ως εκ τούτου, τις προσπάθειες της εισηγήτριας Doris Pack να εξασφαλίσει περισσότερα χρήματα απ’ ό,τι μέχρι σήμερα στις δημοσιονομικές προοπτικές για την εκπαίδευση.
<SPEAKER ID="58" LANGUAGE="SV" NAME="Åsa Westlund (PSE ). –" AFFILIATION="">
<P>
Όσον αφορά τη χρηματοδότηση, θα ήμουν επίσης πολύ ευχαριστημένη να συνεισφέρουμε χρήματα σε αυτά τα προγράμματα αλλά, την ίδια στιγμή, νομίζω ότι όλα τα ζητήματα του προϋπολογισμού πρέπει να εξεταστούν ταυτόχρονα έτσι, ώστε να μπορέσουμε πραγματικά να θέσουμε προτεραιότητες σχετικά με το τι είναι σημαντικό. Θα υποστηρίξω, ως εκ τούτου, τις τροπολογίες εκείνες που είναι σύμφωνες με την έκθεση για τον προϋπολογισμό συνολικά, δηλαδή με την έκθεση Böge. 
<SPEAKER ID="59" LANGUAGE="CS" NAME="Tomáš Zatloukal (PPE-DE ). –" AFFILIATION="">
<P>
Ένας από τους πολλούς λόγους για τους οποίους η παρούσα πρόταση αξίζει τη στήριξή μας είναι ότι μεριμνά για την κινητικότητα των μεμονωμένων μαθητών σχολείων της δευτεροβάθμιας εκπαίδευσης και μεμονωμένων ενηλίκων μαθητών με την εισαγωγή νέων τύπων κινητικότητας στα υποπρογράμματα Comenius και Grundtvig, και προβλέπει νέες δυνατότητες για την παροχή εισφορών σε είδος για την εφαρμογή των σχεδίων. Όσοι εμπλέκονται στη διοργάνωση προγραμμάτων δια βίου μάθησης και υποβάλλουν αιτήσεις για χρηματοδότηση στο πλαίσιο των συναφών χρηματοδοτικών μέσων θα χαιρετίσουν αναμφίβολα οποιαδήποτε μείωση της γραφειοκρατίας που συνδέεται με αυτές τι διαδικασίες. Υποστηρίζω, ως εκ τούτου, την πρόταση για την απλούστευση των διοικητικών διαδικασιών σύμφωνα με το επίπεδο της επιδότησης.
<SPEAKER ID="60" LANGUAGE="FR" NAME="Guy Bono (PSE ). –" AFFILIATION="">
<P>
   Κύριε Πρόεδρε, επιτρέψτε μου καταρχάς να συγχαρώ την εισηγήτρια, κ. Pack, για την εργασία που κατέβαλε στο θέμα αυτό, το τόσο σημαντικό για το μέλλον της Ένωσης.
<P>
Θα πω μόνο λίγα λόγια για να τονίσω ότι η ψηφοφορία στο εσωτερικό της Επιτροπής Πολιτισμού και Παιδείας επέτρεψε την επίτευξη σημαντικής προόδου, ιδιαίτερα όσον αφορά την κινητικότητα των μαθητευομένων. Οι ειδικές συνθήκες του καθεστώτος των μαθητευομένων αποτελούν σήμερα τροχοπέδη για την πλήρη συμμετοχή τους στο κοινοτικό σχέδιο για την κινητικότητα. Μόνο το 0,15% μιας δεδομένης ηλικιακής ομάδας στη Γαλλία και το 1% στη Γερμανία επωφελούνται σήμερα από το πρόγραμμα Leonardo da Vinci. Με το να καταστήσει υποψήφια για το πρόγραμμα αυτό τα μέτρα στήριξης που έλαβαν όλες οι οργανώσεις που εμπλέκονται στην προώθηση της κινητικότητας των μαθητευομένων, η ψηφοφορία στους κόλπους της Επιτροπής Πολιτισμού και Εκπαίδευσης αντιπροσωπεύει σημαντική ποιοτική πρόοδο. Αυτή η πρόοδος θα διευκολύνει την επίτευξη του στόχου που έθεσε η Ευρωπαϊκή Επιτροπή – δηλαδή την επαγγελματική αποκατάσταση 150 000 ατόμων σε επιχειρήσεις έως το 2013.
<SPEAKER ID="61" LANGUAGE="DE" NAME="Thomas Mann (PPE-DE ). –" AFFILIATION="Lifelong Learning">
<P>
   Κύριε Πρόεδρε, τα εκπαιδευτικά προγράμματα της ΕΕ παίρνουν νέα κατεύθυνση. Τα Erasmus, Comenius, Comenius Regio για τη δευτεροβάθμια εκπαίδευση, Grundtvig και Leonardo ανήκουν στο ολοκληρωμένο πρόγραμμα για τη διά βίου μάθηση («») L L L, που εύκολα θα μπορέσει να απομνημονεύσει η κ. Prets!
<P>
Συγχαίρω την κ. Pack για την έκθεσή της, στην οποία προσπάθησε να επιτύχει ισορροπία μεταξύ των διαφόρων τομεακών προγραμμάτων αντί να τα βάλει σε αντιπαράθεση. Όμως, η πρόταση της Επιτροπής Πολιτισμού να δοθεί για το Leonardo μόνο το 23% του προγράμματος για τη διά βίου εκπαίδευση και όχι το 25% όπως είχε αρχικά προβλεφθεί, προκάλεσε αναστάτωση στους εκπαιδευόμενους, στα βιοτεχνικά επιμελητήρια και σε φορείς επαγγελματικής εκπαίδευσης. Εάν οι ετήσιες πρακτικές που ανέρχονται σήμερα σε 45 000 γίνουν 70 000 ή και υπερβούν σε αριθμό τις 100 000 –όπως πρότεινε το ίδρυμα που εκπροσωπήθηκε από τον Επίτροπο– θα χρειαστούμε μια σταθερή χρηματοδοτική βάση. Το Leonardo παρέχει μακροπρόθεσμη υποστήριξη στην επαγγελματική εκπαίδευση, ενισχύει την ατομική ικανότητα δράσης και βρίσκεται σε απόλυτη συμφωνία με τους στόχους της νέας στρατηγικής της Λισαβόνας για την ανάπτυξη και την απασχόληση, όπως υπογράμμισε η κ. Pack.
<P>
Το πρώτο σήμα λήξης συναγερμού είναι ότι οι πρακτικές των φοιτητών δεν θα συμπεριλαμβάνονται πλέον στο Leonardo αλλά στο Erasmus. Αυτό σημαίνει ότι θα εξοικονομήσουμε σε έναν ζωτικό τομέα περίπου 600 εκατ. ευρώ. Επίσης, οι μικρομεσαίες επιχειρήσεις θα συμμετάσχουν περισσότερο απ’ ό,τι μέχρι σήμερα στο Leonardo. Στην Επιτροπή Απασχόλησης και Κοινωνικών Υποθέσεων αλλά και σε συζητήσεις με επιχειρήσεις και ενδιαφερομένους, υπογράμμισα ότι δεν έχουν ακόμα εγκριθεί οι δημοσιονομικές προοπτικές για την περίοδο 2007-2013. Επομένως, είναι ασφαλώς δυνατό –και το εύχομαι για το καλό και των δύο μας, Επίτροπε Figeľ– οι πιστώσεις για το Leonardo να είναι σαφώς μεγαλύτερες από ό,τι στο παρελθόν. Αυτά τα κοινοτικά εκπαιδευτικά προγράμματα οφείλουν την αποτελεσματικότητά τους στο ότι φθάνουν άμεσα στους ενδιαφερομένους, καθιστούν τη γλώσσα, τον πολιτισμό και διάφορες εκπαιδευτικές αξίες ορατά και γι’ αυτό μπορούν να πείσουν τους πολίτες για την προστιθέμενη αξία ενός ευρωπαϊκού προσανατολισμού. 
<SPEAKER ID="62" LANGUAGE="SK" NAME="Ján Figeľ," AFFILIATION="μέλος της Επιτροπής.">
<P>
Υπάρχουν κάποιες υποδείξεις και παρατηρήσεις που θα ήθελα να κάνω. Πρέπει να συνειδητοποιήσουμε ότι είναι ακόμη πρόωρο να σχολιάσουμε δημοσιονομικά μεγέθη, αν και το αρχικό επίπεδο της πολιτικής στήριξης είναι πολύ ισχυρό. Χάρη στη θέση που υιοθέτησε το Κοινοβούλιο, τόσο ο προϋπολογισμός όσο και τα δύο χρηματοδοτούμενα από αυτόν προγράμματα για τον πολιτισμό και τη νεολαία λαμβάνουν ισχυρή στήριξη, και αυτό καλλιεργεί την προσδοκία ότι θα είναι επιτυχημένοι τομείς για μελλοντική συνεργασία στο πλαίσιο της διευρυμένης Ένωσης. Μια έκκληση για την έναρξη προγραμμάτων για τρίτες χώρες προετοιμάζεται επίσης. Το πρόγραμμα καθαυτό αναμένεται να λάβει 1% του συνολικού ποσού που διατίθεται στον προϋπολογισμό για τη συνεργασία με άλλες χώρες. Οι χώρες αυτές δεν είναι γνωστές μέχρι στιγμής, αλλά θα ήθελα να τονίσω ότι, όπως ακριβώς το Erasmus Mundus έχει συμπεριλάβει και θα συνεχίσει να περιλαμβάνει τη συνεργασία με τρίτες χώρες, τα προγράμματα Tempus και Tempus+ θα προβλέπουν επίσης παρόμοια συνεργασία.
<P>
Από τη σκοπιά των προγραμμάτων επαγγελματικής εκπαίδευσης ή κατάρτισης, η διαδικασία της «Κοπεγχάγης» και η διαδικασία της Μπολόνια είναι τώρα πολύ πιο ορατές. Είμαι πεπεισμένος ότι η τρέχουσα πρόταση για την καθιέρωση ενός ευρωπαϊκού πλαισίου προσόντων, η οποία είναι αντικείμενο διαβουλεύσεων με τα κράτη μέλη, θα προωθήσει την κινητικότητα και την αναγνώριση των τίτλων σπουδών. Θα ήθελα επίσης να επαναλάβω όσα είπε ο κ. Thomas Mann, ότι μέρος της ποσόστωσης για τις περιόδους άσκησης των φοιτητών σε εταιρείες θα μεταφερθεί από το τρέχον πρόγραμμα Leonardo da Vinci στην ποσόστωση του Erasmus στο πλαίσιο του μελλοντικού προγράμματος. Αυτό είναι κάτι που αξίζει επίσης να επισημάνουμε.
<P>
Θα ήθελα να ολοκληρώσω με λίγα λόγια όσον αφορά τα ιδρύματα που ανέφερε ο κ. Pavilionis – ιδρύματα που προορίζονται για στήριξη από τον προϋπολογισμό. Αν το Ευρωπαϊκό Κοινοβούλιο και το Συμβούλιο καταλήξουν σε συναίνεση, η Επιτροπή μπορεί να υποστηρίξει τη συμπερίληψη των ιδρυμάτων στον κατάλογο των υποψηφίων. Στο Ευρωπαϊκό Διαπανεπιστημιακό Κέντρο της Βενετίας διεξάγονται συζητήσεις για το πώς πρέπει να προσαρμοστεί ο κανονισμός για τα ανθρώπινα δικαιώματα, και θέλουμε να είμαστε προετοιμασμένοι για το μέλλον και να βρούμε μια λύση που θα επιτρέπει τη συνέχιση της χρηματοδότησης αυτού του ιδρύματος.
<SPEAKER ID="63" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (ΑΡΘΡΟ 142)">
<P>
Η ψηφοφορία θα διεξαχθεί αύριο στις 11.30.
<SPEAKER ID="64" LANGUAGE="EN" NAME="Zita Gurmai (PSE ). –" AFFILIATION="">
<SPEAKER ID="65" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0263/2005) της κ. Gröner, εξ ονόματος της Επιτροπής Πολιτισμού και Παιδείας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά την κατάρτιση προγράμματος «Νεολαία σε δράση» για την περίοδο 2007-2013 (COM(2004)0471 – C6 0096/2004 – 2004/0152(COD)). 
<SPEAKER ID="66" LANGUAGE="EN" NAME="Ján Figeľ," AFFILIATION="μέλος της Επιτροπής.">
<P>
Η Επιτροπή ενέκρινε την πρότασή του για το πρόγραμμα «Νεολαία σε δράση» πέρυσι τον Ιούλιο. Το Κοινοβούλιο, και ιδιαίτερα η Επιτροπή Πολιτισμού και Παιδείας, υποστηρίζει πάντοτε τις πρωτοβουλίες προς όφελος της νεολαίας. Αυτό επιβεβαιώθηκε από τις διαπραγματεύσεις που πραγματοποιήθηκαν αυτήν τη χρονιά, και σήμερα θα συζητήσουμε μια εξαιρετική έκθεση, η οποία είναι αποτέλεσμα αποδοτικής συνεργασίας. Θα ήθελα ιδιαίτερα να συγχαρώ την εισηγήτρια, κ. Gröner, για αυτήν τη συνεργασία και την ηγετική στάση που υιοθέτησε κατά την προετοιμασία για λήψη επιτυχημένων αποφάσεων.
<P>
Το πρόγραμμα «Νεολαία σε δράση» σχεδιάστηκε για να εξασφαλίσει τη συνέχεια των σημερινών δραστηριοτήτων στον τομέα της νεολαίας αλλά και για να τις αναπτύξει περαιτέρω. Είναι ένα πρόγραμμα άτυπης εκμάθησης και κινητικότητας, το οποίο θα δώσει την ευκαιρία σε άτομα ηλικίας από 13 έως 30 ετών να συμμετάσχουν σε έργα, αναπτύσσοντας έτσι την αλληλεγγύη μεταξύ τους και την ενεργό συμμετοχή τους στα κοινά. Αυτά τα στοιχεία θα εξασφαλίσουν την ευρωπαϊκή ενότητα, κυρίως μέσω της ανταλλαγής νέων, της Ευρωπαϊκής Εθελοντικής Υπηρεσίας και των έργων που σχετίζονται με τη συμμετοχική δημοκρατία.
<P>
Λόγω του ότι γνωρίζετε τις λεπτομέρειες του προγράμματος, δεν θα επεκταθώ σε αυτές, αλλά θα παρουσιάσω την άποψη της Επιτροπής επί μερικών σημαντικών τροπολογιών. Βρίσκομαι στην ευχάριστη θέση να αναφέρω ότι, ύστερα από μια καλή ανταλλαγή απόψεων και μια άψογη έως τώρα συνεργασία, η Επιτροπή μπορεί να υποστηρίξει ανεπιφύλακτα τις περισσότερες από τις τροπολογίες που προτείνατε. Είναι λίγες οι τροπολογίες που δεν μπορούν να υποστηριχθούν, κυρίως αυτές που επιχειρούν να εισαγάγουν περισσότερες λεπτομέρειες στο άρθρο 8. Το άρθρο 8 αφορά τα εκτελεστικά μέτρα και τη δημιουργία εθνικών υπηρεσιών, οι οποίες θα είναι αρμόδιες για τη διαχείριση του προγράμματος σε εθνικό επίπεδο. Το κείμενο της Επιτροπής ορίζει μόνο γενικές απαιτήσεις σύμφωνα με την αρχή της επικουρικότητας. Η εφαρμογή αυτών των απαιτήσεων θα έγκειται στη δικαιοδοσία των αρχών των κρατών μελών βάσει των εκάστοτε εθνικών καταστάσεων.
<P>
Θα ήθελα να κάνω κάποια σχόλια για μερικές πολύ σημαντικές τροπολογίες, οι οποίες βρίσκουν σύμφωνη την Επιτροπή. Η έκθεση της κ. Gröner, παρόλο που δεν εισηγείται την αλλαγή των ορίων ηλικίας που έχουν προταθεί από την Επιτροπή, επιμένει να διαβεβαιώνει ότι η κύρια ομάδα-στόχος του προγράμματος θα είναι τα άτομα ηλικίας από 15 έως 28 ετών. Συμμερίζομαι πλήρως το ενδιαφέρον για τη συμμετοχή στο πρόγραμμα νέων ατόμων με λιγότερες ευκαιρίες και την αποτροπή διακρίσεων όσον αφορά την πρόσβαση στο πρόγραμμα. Ίσως αυτή η πτυχή δεν τονίστηκε επαρκώς στην πρότασή μας. Ωστόσο, η εφαρμογή του προγράμματος είναι αρκετά ευέλικτη για να εξυπηρετήσει τις ειδικές ανάγκες των νέων με λιγότερες ευκαιρίες.
<P>
Τέλος, θα ήθελα να εκφράσω την ικανοποίησή μου ως προς την πρόταση που αναφέρθηκε στο πρόγραμμα σχετικά με την Ευρωπαϊκή Εβδομάδα Νέων. Χαίρομαι επίσης που το Ευρωπαϊκό Κοινοβούλιο για ακόμα μία φορά θα συμμετάσχει άμεσα στην Εβδομάδα Νέων, η οποία περιλαμβάνει και την εκδήλωση «Η Νεολαία έχει τον λόγο» που θα πραγματοποιηθεί στις Βρυξέλλες. Η Εβδομάδα Νέων θα πραγματοποιηθεί στις αρχές Δεκεμβρίου του 2005, και είμαι ιδιαίτερα ευγνώμων για τη συμμετοχή του Προέδρου Borrell, καθώς και για τις ενέργειες που έγιναν για να εισακουστούν οι νέοι στο Κοινοβούλιο.
<P>
Τελειώνοντας, θα ήθελα να ευχαριστήσω την κ. Gröner ακόμα μία φορά για την ποιότητα της έκθεσης. Πιστεύω πως το πρόγραμμα «Νεολαία σε δράση» υποστηρίζεται θερμά από αυτήν τη συνέλευση, και σας ευχαριστώ για αυτό. Ελπίζω πως το επόμενο βήμα θα είναι η έγκριση μιας μερικώς πολιτικής συμφωνίας κατά την επόμενη συνεδρίαση του Συμβουλίου τον Νοέμβριο. 
<SPEAKER ID="67" LANGUAGE="DE" NAME="Lissy Gröner (PSE )," AFFILIATION="εισηγήτρια">
<P>
Η προώθηση της ενεργού συμμετοχής στα κοινά είναι κεντρικό σημείο του νέου προγράμματος «Νεολαία σε δράση», και με τις 73 τροπολογίες που υποβάλλει το Κοινοβούλιο θέλουμε να βελτιώσουμε λίγο ακόμα την πρότασή σας. Θέλουμε να ανταποκριθούμε σε αυτά που είπαν οι ίδιοι οι νέοι στη διαδικασία διαβούλευσης. Έτσι κάνουμε το πιο σημαντικό βήμα: προάγουμε την αλληλεγγύη μεταξύ των νέων και την αμοιβαία κατανόηση, υποστηρίζουμε τη νέα πολιτική γειτονίας και φέρνουμε κοντά τους διάφορους φορείς σε εθνικό, περιφερειακό και ευρωπαϊκό επίπεδο.
<P>
Διαφορετικά από ό,τι στο πρόγραμμα για τη διά βίου μάθηση, προτείναμε να προβλεφθεί ελάχιστη χρηματοδότηση για κάθε μία ξεχωριστά από τις πέντε δράσεις που περιλαμβάνει το νέο πρόγραμμα και που μόλις περιγράψατε, κύριε Επίτροπε. Για την κλασική ανταλλαγή νέων, τη δράση 1, πρέπει να δοθεί τουλάχιστον το 30% του προϋπολογισμού, για την ευρωπαϊκή εθελοντική υπηρεσία το 23%, για τη νέα δράση «Νεολαία για τον κόσμο» το 4%, που έχει, φυσικά, παρόμοια κατεύθυνση, το ίδιο και για τη δράση 4 «Κοινωνικοπαιδαγωγικοί λειτουργοί και συστήματα υποστήριξης», για την οποία προβλέπονται 15%, ενώ η δράση «Προώθηση της πολιτικής συνεργασίας», που περιλαμβάνει και την Ευρωπαϊκή Εβδομάδα Νέων, θα πρέπει να λάβει τουλάχιστον το 4%.
<P>
Όποιος είναι καλός στους υπολογισμούς χωρίς χαρτί και μολύβι, διαπιστώνει ότι μένει περίπου 24% του γενικού προϋπολογισμού για να έχει ευελιξία η Επιτροπή και να είναι δυνατόν μία χρονιά να δίνονται περισσότερα για την Εβδομάδα Νέων και μια άλλη για την Εθελοντική Υπηρεσία ή την άμεση ανταλλαγή νέων. Είναι πολύ σημαντικό να συμπεριληφθεί αυτή η ευελιξία.
<P>
Αναφέρατε ότι θα συνεχίσουμε να δίνουμε προτεραιότητα στην αρχική ηλικιακή ομάδα των συμμετεχόντων. Επομένως, στο επίκεντρο δεν θα βρίσκονται οι οριακές ομάδες –οι δεκατριάχρονοι και οι τριαντάχρονοι, που θα μπορούν ενδεχομένως να συμμετάσχουν σε εξαιρετικές περιπτώσεις– αλλά κεντρική ομάδα θα παραμείνουν τα άτομα 15-28 ετών.
<P>
Θέλουμε έναν σαφώς μεγαλύτερο προϋπολογισμό. Θεωρώ ανήκουστο να δαπανούμε ως Ευρωπαϊκή Ένωση π.χ. 6,5 δισ. ευρώ για επιδοτήσεις της παραγωγής ζάχαρης, ενώ εξακολουθούμε να επενδύουμε ψίχουλα για τη διά βίου μάθηση, την ανταλλαγή νέων και τον πολιτισμό. Γι’ αυτό, το Σώμα τάσσεται υπέρ της αύξησης των πόρων για τη «Νεολαία σε δράση» και υπέρ της μείωσης των περιορισμών της έκθεσης Böge σε 1 128 δισ. ευρώ. Θεωρώ ότι αυτά δεν είναι πάρα πολλά και ότι εδώ πρέπει να δώσουμε σαφή μηνύματα.
<SPEAKER ID="68" LANGUAGE="DE" NAME="Ingeborg Gräßle (PPE-DE )," AFFILIATION="συντάκτρια της γνωμοδότησης της Επιτροπής Προϋπολογισμών">
<P>
   . Κύριε Πρόεδρε, κυρίες και κύριοι, η Επιτροπή Προϋπολογισμών εκφράζει την εκτίμησή της για την εργασία της κ. Gröner και για το ότι συμπεριέλαβε στην έκθεσή της τα μεγέθη της έκθεσης Böge, τα οποία υποστηρίζουμε πλήρως. Ο πολιτισμός δεν έχει κανένα όφελος από έναν αποδυναμωμένο εισηγητή, από ένα αποδυναμωμένο Κοινοβούλιο όπου κάθε μήνα εφαρμόζονται νέοι αριθμοί. Γι’ αυτό συνηγορούμε θερμά να ληφθούν αυτά τα μεγέθη ως βάση. Τι θα γίνει αν εμφανιστούν τα μεγέθη του Λουξεμβούργου; Ο πολιτισμός απλά δεν θα κέρδιζε τίποτα αν υιοθετούσαμε μια άλλη πολιτική από αυτήν που θεωρεί σημαντική και σωστή και το Προεδρείο του Σώματος και η Διάσκεψη των Προέδρων των επιτροπών.
<SPEAKER ID="69" LANGUAGE="EN" NAME="Piia-Noora Kauppi (PPE-DE )" AFFILIATION="συντάκτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων.">
<P>
Ωστόσο, φρονώ ότι οι περισσότεροι θα αντιμετωπίζουν το θέμα αυτό με ανησυχία, διότι, αν οι νεότερες γενιές δεν στηρίξουν την ΕΕ και δεν την κάνουν, με το πέρασμα των χρόνων, πιο δημοκρατική και υπολογίσιμη, τότε ποιος θα το κάνει; Επομένως, η έκθεση της κ. Gröner έρχεται σε μια κρίσιμη εποχή. Το πρόγραμμα «Νεολαία σε δράση» δεν είναι απλώς μια ενημερωτική εκστρατεία στην ΕΕ· είναι κάτι πολύ πιο πολύτιμο. Το πρόγραμμα, μέσω της αύξησης των διασυνοριακών ανταλλαγών των νέων και της συμμετοχής τους στις πολιτικές δραστηριότητες, μπορεί να συμβάλει στην αντιμετώπιση των επιφυλάξεων, στη διεύρυνση των οριζόντων και στην καταπολέμηση της απάθειας. Προοδευτικά, δύναται να τους επηρεάσει και να τους εισαγάγει στην αναγκαιότητα και την αξία της ευρωπαϊκής συνεργασίας, κάτι το οποίο οι ηγέτες τους ούτε είναι σε θέση ούτε είναι πρόθυμοι να πράξουν.
<P>
Θα ήθελα να υπογραμμίσω μερικά σημεία. Οι πρωτοβουλίες του προγράμματος πρέπει να στηριχθούν στις ήδη υπάρχουσες βάσεις των τοπικών οργανώσεων της νεολαίας, στον βαθμό που αυτό είναι εφικτό. Δεν πρέπει να περάσουν στη γραφειοκρατική διαχείριση των Βρυξελλών. Δεύτερον, οι νέοι από την ηλικία των 13 ετών πρέπει να είναι επιλέξιμοι κατά κανόνα και όχι κατ’ εξαίρεση, και, φυσικά, πρέπει να υποστηριχθεί η ισότητα των φύλων.
<SPEAKER ID="70" LANGUAGE="DE" NAME="Rolf Berend," AFFILIATION="εξ ονόματος της Ομάδας PPE-DE">
<P>
Η ομάδα μου συμφωνεί με την εισηγήτρια ως προς την προσαρμογή των ορίων ηλικίας των συμμετεχόντων, την εξασφάλιση του αποκλεισμού διακρίσεων και της ισότιμης συμμετοχής των νέων που αντιμετωπίζουν προβλήματα, καθώς και τη συμπερίληψη των νέων στην αξιολόγηση και στη διαρκή παρακολούθηση των στόχων του προγράμματος. Η αύξηση του αριθμού των χωρών που συμμετέχουν στο πρόγραμμα, η αυξημένη σημασία της ευρωπαϊκής συνεργασίας στον τομέα της νεολαίας και η διεύρυνση των ορίων ηλικίας των νέων συνεπάγονται –όπως ήδη αναφέρθηκε– αύξηση του χρηματοδοτικού πλαισίου σε 1 128 δισ. ευρώ. Θα ήθελα, όμως, να υπογραμμίσω ότι έτσι είμαστε σε συμφωνία με την έκθεση Böge.
<P>
Σχετικά με την κατανομή των πόρων στις δράσεις, η ομάδα μου υποστηρίζει τις ενδεικτικές τιμές αναφοράς για την ελάχιστη προικοδότηση των δράσεων 1 έως 5. Στην έκθεση καθορίζεται η δυνατότητα διεξαγωγής σεμιναρίων νέων, καθώς και των ευρωπαϊκών εβδομάδων νέων που, όπως υπογράμμισε ο κ. Επίτροπος, γίνονται έτσι συστατικό της ευρωπαϊκής πολιτικής για τους νέους. Συγχαίρω την εισηγήτρια και την ευχαριστώ για την καλή συνεργασία. 
<SPEAKER ID="71" LANGUAGE="DE" NAME="Christa Prets," AFFILIATION="εξ ονόματος της Ομάδας PSE">
<SPEAKER ID="72" LANGUAGE="" NAME="Αθανάσιος Παφίλης," AFFILIATION="εξ ονόματος της Ομάδας GUE/NGL">
<SPEAKER ID="73" LANGUAGE="LT" NAME="Rolandas Pavilionis," AFFILIATION="εξ ονόματος της Ομάδας UEN">
<P>
   . Ένα από τα πολύ σημαντικά σημεία αυτού του ανανεωμένου προγράμματος, το οποίο τέθηκε από τη συνάδελφο Gröner, είναι η καλλιέργεια της ανεκτικότητας των νέων έναντι άλλων πολιτισμών και άλλων γλωσσών. Είναι σαφές ότι η δημιουργία και προώθηση ενός πολιτισμού ανεκτικότητας μεταξύ των νέων ανθρώπων, καθώς και η ενθάρρυνση της συνεργασίας μεταξύ των νέων διαφορετικών εθνών συνιστούν μια σημαντική εγγύηση για την επιτυχία ολόκληρης της Ευρωπαϊκής Ένωσης. Είναι επίσης σαφές ότι η εκπαίδευση και η επέκταση των οριζόντων των νέων ανθρώπων μπορούν να διαδραματίσουν έναν ιδιαίτερο ρόλο στη διαδικασία ανάπτυξης ενός πολιτισμού ανεκτικότητας. Συνεπώς, η προτεραιότητα της μάθησης και της προσβασιμότητας στην εκπαίδευση ανεξαρτήτως φυλής, εθνικότητας, φύλου, θρησκείας ή κοινωνικής θέσης πρέπει να ξεχωρίσει στην όλη φιλοσοφία της εφαρμογής αυτού του προγράμματος. Είναι ιδιαίτερα σημαντικό το πρόγραμμα αυτό να γίνει προσβάσιμο στους νέους των γειτονικών χωρών της Ευρωπαϊκής Ένωσης, ιδιαίτερα σε εκείνες τις χώρες που είναι υπό το κράτος απολυταρχικών καθεστώτων. Από αυτήν την άποψη, η εμπειρία της νεολαίας της Λιθουανίας, που συνεργάζεται με τη νεολαία της Λευκορωσίας, ιδίως στον ακαδημαϊκό τομέα, μπορεί να είναι ένα καλό παράδειγμα για ολόκληρη την Ευρώπη. Με αυτόν τον τρόπο αποκτούμε ένα από τα πλέον αποτελεσματικά μέσα για την επέκταση της δημοκρατίας και τη διάδοση των ευρωπαϊκών αξιών. Η Ένωση για την Ευρώπη των Εθνών υποστηρίζει αυτήν την έκθεση. 
<SPEAKER ID="74" LANGUAGE="HU" NAME="Pál Schmitt (PPE-DE ). –" AFFILIATION="">
<P>
   Κύριε Πρόεδρε, το πρόγραμμα Νεολαία 2000-2006 είχε πάρα πολλά αποτελέσματα. Σε πολλές περιπτώσεις, επέφερε σημαντική πρόοδο στις ζωές των κοινοτήτων των νέων στην Ουγγαρία. Ωστόσο, το πρόγραμμα δεν κατόρθωσε να επιτύχει κάποιους από τους στόχους του. Για παράδειγμα, δεν μπόρεσε να φτάσει στους νέους που ζουν στις αγροτικές περιοχές. Οι μη προνομιούχοι νέοι που ζουν σε μικρούς αγροτικούς οικισμούς δεν είχαν τη δυνατότητα να συμμετάσχουν εύκολα στο πρόγραμμα. Ως εκ τούτου, πρέπει να εξασφαλίσουμε ότι από το έτος 2007 θα μπορούν να συμμετάσχουν στο πρόγραμμα όσο το δυνατόν περισσότεροι νέοι από αγροτικές περιοχές.
<P>
Θα ήταν πολύ χρήσιμο για τις κοινότητες των νέων στις χώρες που συμμετέχουν στο πρόγραμμα να υπήρχε ευκολότερη πρόσβαση στις λεπτομέρειες, το ενημερωτικό υλικό και σε κάποια βάση δεδομένων. Γνωρίζουμε ότι έχει ήδη σημειωθεί κάποια πρόοδος προς αυτήν την κατεύθυνση, αλλά θα ήταν σημαντικό να κάνουμε διαθέσιμα περισσότερα από τα επιτυχημένα προγράμματα έτσι, ώστε οι νέοι και οι οργανώσεις νέων να μπορέσουν να τα γνωρίσουν. Τα προγράμματα αυτά θα δώσουν ερεθίσματα στη φαντασία τους και θα τους βοηθήσουν να αποκτήσουν χρήσιμες εμπειρίες. Άλλο ένα θετικό βήμα προς τα εμπρός συνιστά το γεγονός ότι το έργο των νέων σε επίπεδο οικισμών και τοπικής αυτοδιοίκησης βρίσκει ολοένα και μεγαλύτερη στήριξη. Αυτός είναι ο σωστός δρόμος για να προχωρήσουμε, γιατί η αρχή της επικουρικότητας πρέπει να εφαρμόζεται συνεχώς στις υποθέσεις για τη νεολαία. Είναι σημαντικό το τοπικό έργο υπέρ των νέων να γίνει αναπόσπαστο τμήμα της διεθνούς συνεργασίας στον τομέα της νεολαίας. Επιτρέψτε μου, παρακαλώ, να επιστήσω την προσοχή σας στο γεγονός ότι το ουγγρικό κοινοβούλιο σύναψε συμφωνία συνεργασίας, μια συμφωνία με το σερβικό κοινοβούλιο η οποία αφορούσε ένα πρόγραμμα για την ανεκτικότητα. Στο πλαίσιο αυτού του προγράμματος θα οργανωθούν κατασκηνώσεις ανεκτικότητας για τους νέους, που ενδέχεται να συμβάλουν στην πρόληψη των περιστατικών που υποκινούνται από εθνικούς ή εθνοτικούς λόγους και στα οποία εμπλέκονται ούγγροι και σέρβοι νέοι. Στη διάρκεια αυτών των εκδηλώσεων, οι νέοι θα συναντηθούν με καλλιτέχνες, πολιτικούς και αθλητές που είναι πολύ γνωστοί και στις δύο χώρες. Θα δημιουργήσουν ένα εικονικό κοινοβούλιο, όπου θα ασχοληθούν με ζητήματα σχετικά με τα ανθρώπινα δικαιώματα και τις μειονότητες. Είμαι βέβαιος ότι το πρόγραμμα «Νεολαία σε δράση» θα παράσχει ευκαιρίες για τους νέους σε πολλές χώρες, προκειμένου να κατανοήσουν και να γνωρίσουν καλύτερα ο ένας τον άλλο, γεγονός που θα δημιουργήσει ισχυρά θεμέλια για την καταπολέμηση όλων των μορφών διακρίσεων και θα αυξήσει τα επίπεδα ανεκτικότητας των νέων. Τα συγχαρητήριά μου, κυρία Gröner! 
<SPEAKER ID="75" LANGUAGE="LT" NAME="Justas Vincas Paleckis (PSE ). –" AFFILIATION="">
<P>
   Ο Benjamin Disraeli είπε ότι σχεδόν όλα τα σπουδαία πράγματα γίνονται από τους νέους. Αυτό είναι υπερβολή, αλλά ποτέ δεν μπορεί να είναι αρκετή η προσοχή που δίνουμε στους νέους, στην Ευρώπη του αύριο. Το πρόγραμμα για τη νεολαία για την περίοδο 2007-2013 είναι ένα βήμα προς τα εμπρός σε σύγκριση με το τρέχον πρόγραμμα. Χαιρετίζουμε το γεγονός ότι το πρόγραμμα είναι πιο συγκεκριμένο ως προς το ότι περιλαμβάνει τους νέους γείτονες της ΕΕ: τη Ρωσία, την Ουκρανία, τη Λευκορωσία, τη Μολδαβία και τον Βόρειο Καύκασο. Αυτό θα επιτρέψει στους νέους να εξοικειωθούν με τις ευρωπαϊκές αξίες και πρωτοβουλίες αλλά και να συνάψουν σχέσεις με εταίρους από τα κράτη της ΕΕ. Είναι πολύ καλό που το πρόγραμμα δεν θα περιλαμβάνει μόνο νέους ηλικίας 15-25 ετών, αλλά θα είναι ανοικτό σε άτομα 13-30 ετών. Οι απλουστευμένοι κανόνες για την υποβολή σχεδίων σημαίνουν ότι θα δούμε περισσότερες πρωτοβουλίες και πολλοί περισσότεροι νέοι θα επωφεληθούν από τους καρπούς του προγράμματος. Ωστόσο, αυτό απαιτεί επίσης μεγαλύτερη χρηματοδότηση. Οι νέοι της Λιθουανίας συμμετέχουν ενεργά στο έργο του τρέχοντος προγράμματος. Ελπίζουμε ότι η εφαρμογή του νέου προγράμματος θα προωθήσει περαιτέρω την αμοιβαία γνώση, την κατανόηση και την ανεκτικότητα και θα μειώσει την κοινωνική απομόνωση. Σας ευχαριστώ. 
<SPEAKER ID="76" LANGUAGE="SK" NAME="Ján Figeľ," AFFILIATION="μέλος της Επιτροπής">
<P>
Όσον αφορά το θέμα των χρηματοδοτικών κανόνων και κανονισμών, είμαι θερμός υποστηρικτής των απλούστερων, περισσότερο διαφανών και ταχέων διαδικασιών. Για τον λόγο αυτό, ενσωματώσαμε περισσότερες από εκατό προτάσεις στο σχέδιο τροποποίησης του δημοσιονομικού κανονισμού της Ευρωπαϊκής Ένωσης. Η πρόταση είναι τώρα στα χέρια του Κοινοβουλίου και του Συμβουλίου. Είμαι πεπεισμένος ότι θα λάβει μια πολύ θετική υποδοχή και στα δύο σώματα και ότι θα είναι επωφελής για όλους τους ενεχόμενους τομείς. Θα ήθελα επίσης να πω ότι η Ευρωπαϊκή Επιτροπή υποστηρίζει την πρόταση που παρουσίασε η κ. Grässle, εξ ονόματος της Επιτροπής Προϋπολογισμών, καθώς και πολλές άλλες προτάσεις τροποποίησης.
<P>
Η τελευταία μου παρατήρηση: θα ήμουν ιδιαίτερα ευτυχής αν την επόμενη Πέμπτη, μετά την ψηφοφορία σας, μπορούσα να μεταδώσω ένα μήνυμα στους νέους της Ευρώπης ότι το πρόγραμμα «Νεολαία σε δράση» είναι ένα από τα πρώτα που θα λάβει στήριξη στο πλαίσιο των περιορισμών που επιβλήθηκαν από τις δημοσιονομικές προβλέψεις, ως ένα μέσο για τη μελλοντική Ευρωπαϊκή Ένωση της περιόδου 2007-2013. Σας ευχαριστώ για την εξέταση αυτής της προσέγγισης. 
<SPEAKER ID="77" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο στις 11.30. 
<SPEAKER ID="78" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0269/2005) του κ. Graça Moura, εξ ονόματος της Επιτροπής Πολιτισμού και Παιδείας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για τη θέσπιση του προγράμματος Πολιτισμός 2007 (2007-2013) (COM(2004)0469 – C6-0094/2004 – 2004/0150(COD)). 
<SPEAKER ID="79" LANGUAGE="EN" NAME="Ján Figel’," AFFILIATION="μέλος της Επιτροπής.">
<P>
   Κύριε Πρόεδρε, θα ήθελα να εκφράσω την ευγνωμοσύνη μου στον συντάκτη αυτής της έκθεσης σχετικά με το πρόγραμμα Πολιτισμός 2007, κ. Graça Moura, για την εξαίρετη δουλειά που επιτέλεσε και για την υγιή συνεργασία μεταξύ των δύο θεσμικών μας οργάνων.
<P>
Ως προς τον προϋπολογισμό, είμαι ευγνώμων που το Σώμα υποστήριξε σημαντικά αυτό το πρόγραμμα, τόσο οι επιτροπές όσο και οι ομάδες, και χαίρομαι που προτείνετε ακόμα μεγαλύτερη χρηματοδοτική ενίσχυση για αυτήν τη συνεργασία. Συμφωνώ ότι η αύξηση στα 600 εκατ. ευρώ, η οποία προτάθηκε από το Κοινοβούλιο, θα διευκόλυνε το πρόγραμμα ακόμη περισσότερο να επιτύχει τους στόχους του και να φτάσει σε ένα ενδεδειγμένο μέγεθος, ωστόσο η Επιτροπή δεν μπορεί να τροποποιήσει την αρχική της πρόταση· αναμένουμε τη συμφωνία σχετικά με τις δημοσιονομικές προοπτικές.
<P>
Κάποιοι από εσάς ορθώς επισημάνατε τη σπουδαιότητα της ευρωπαϊκής μας πολιτιστικής κληρονομιάς. Η κληρονομιά πρέπει να γίνει αντιληπτή κατά μία ευρύτερη έννοια έτσι, ώστε να συμπεριλάβουμε τις αξίες και τους τρόπους ζωής που έχουν καθορίσει τις ταυτότητές μας. Κατανοούμε πλήρως αυτήν την ανησυχία. Πράγματι, η διαφύλαξη της πολιτιστικής κληρονομιάς είναι ένας από τους στόχους του άρθρου 151 της Συνθήκης.
<P>
Με βάση αυτό το άρθρο, επιτύχαμε την προηγούμενη εβδομάδα την προώθηση της πολιτιστικής ποικιλομορφίας στην UNESCO, μέσω μιας ειδικής σύμβασης επ’ αυτού του θέματος. Αυτό θα μπορούσε να επιτευχθεί στο πλαίσιο αυτού του προγράμματος, αν συμπεριλαμβάναμε κατάλληλες αναφορές στις αιτιολογικές σκέψεις της απόφασης. Ωστόσο, δεν μπορούμε να δεχτούμε ότι η πολιτιστική κληρονομιά αναφέρεται ως ειδικός στόχος του προγράμματος, διότι αυτό θα ήταν σαφώς αντίθετο με τη μη τομεακή, «ανοιχτή σε όλους τους τομείς» προσέγγιση της αρχικής πρότασης.
<P>
Υπάρχουν και άλλες τροπολογίες, τις οποίες η Επιτροπή δεν είναι έτοιμη να κάνει δεκτές. Θα αναφέρω μόνο μερικές από αυτές, διότι αφορούν το ζήτημα της πρόσβασης μικρών φορέων ή μικρών έργων. Είναι απαραίτητο για την Επιτροπή να βρει τη χρυσή τομή ανάμεσα στα μικρά και στα μεγάλα έργα και ανάμεσα στα μακροπρόθεσμα και τα βραχυπρόθεσμα ή μεσοπρόθεσμα έργα. Επομένως, η Επιτροπή δεν μπορεί να κάνει δεκτή την πρόταση για μείωση του ελάχιστου επιπέδου επιδοτήσεων από 60 000 ευρώ σε 30 000 ευρώ για ενέργειες συνεργασίας που αφορούν μικρότερα έργα, διότι αυτό θα οδηγούσε σε μια χιονοστιβάδα προτάσεων έργων, τα οποία δεν θα μπορούσαν να συγχρηματοδοτηθούν λόγω έλλειψης πόρων. Ήδη το ποσοστό αρνήσεων ανέρχεται σε 70% έως 75%. Αν εγκρίνονταν μια τέτοια τροπολογία, το ποσοστό θα ήταν ακόμη υψηλότερο. Η Επιτροπή διαφωνεί επίσης με την πρόταση αύξησης των μέγιστων επιπέδων των κοινοτικών συγχρηματοδοτήσεων στο 70%. Δεν πρέπει να ξεχνάμε ότι η πολιτιστική πολιτική μας διέπεται από τις αρχές της συμπληρωματικότητας και της επικουρικότητας.
<SPEAKER ID="80" LANGUAGE="PT" NAME="Vasco Graça Moura (PPE-DE )," AFFILIATION="εισηγητής">
<P>
Ο πολιτισμός πρέπει να είναι υψηλά στην ημερήσια διάταξη για την προώθηση του ευρωπαϊκού σχεδίου, με σκοπό να αναβιώσουμε την κοινή κληρονομιά μας, ενθαρρύνοντας παράλληλα την ποικιλομορφία κατά τέτοιο τρόπο, ώστε να επιτευχθεί ισορροπία μεταξύ της συγκεντρωτικής και της αποκεντρωτικής τάσης. Με άλλα λόγια, πρέπει να λάβουμε μέτρα που θα αναγνωρίζουν την αξία της κοινής μας κληρονομιάς και πρέπει να επιτρέψουμε στα 400 και πλέον εκατομμύρια πολιτών της Ευρωπαϊκής Ένωσης να ανακαλύψουν περισσότερα ο ένας για τον άλλο, στο πλαίσιο της ιδιαίτερης πολιτισμικής και γλωσσικής ταυτότητας του καθενός.
<P>
Το πρόγραμμα Πολιτισμός 2007-2013 πρέπει να είναι πρωτίστως ένα πρόγραμμα πλαίσιο, όχι για την ολοκλήρωση αλλά για την αυξημένη πολιτιστική επικοινωνία μεταξύ των πολιτών της Ευρώπης, και πρέπει να υλοποιηθεί σε πανευρωπαϊκή κλίμακα και να οικοδομηθεί πάνω στα θεμέλια των αξιών της. Κατά συνέπεια, η ευρωπαϊκή πολιτική για τον πολιτισμό πρέπει πάντα να επικεντρώνεται στην παροχή ευρωπαϊκής προστιθέμενης αξίας. Διαφορετικά, θα παύσει να έχει κάποιο νόημα και θα είναι δύσκολο να διακριθεί από την εθνική πολιτική για τον πολιτισμό. Επιπλέον, η συνεργασία είναι καθοριστική μεταξύ των ευρωπαϊκών θεσμικών οργάνων, των κρατών μελών, των πολιτιστικών φορέων και των συμμετεχόντων από όλα τα κράτη μέλη, καθώς και των διεθνικών τους δικτύων. Σκοπός είναι να γίνει πραγματικότητα η κοινή πολιτική για τον πολιτισμό.
<P>
Το πρόγραμμα «Πολιτισμός» για την περίοδο 2007-2013 είναι ένα πρόγραμμα τρίτης γενιάς. Λαμβάνει υπόψη του την εμπειρία των προηγούμενων προγραμμάτων και επιδιώκει να υιοθετήσει τις πλέον πρόσφορες λύσεις βάσει αυτής της εμπειρίας.
<P>
Πρέπει να πω ότι εγώ, προσωπικά, θα προτιμούσα να είχε διαμορφωθεί στο πνεύμα των προγραμμάτων πρώτης γενιάς –Raphael, Ariane και Καλειδοσκόπιο– με ξεκάθαρα διακριτούς τους τομείς της τέχνης, της λογοτεχνίας, των τεχνών του θεάματος και της πολιτιστικής κληρονομιάς. Οι πόροι είναι ανεπαρκείς, ωστόσο ο αριθμός των αιτήσεων ενίσχυσης εξακολουθεί να αυξάνεται. Για να είναι αποτελεσματική η πολιτική, πρέπει να επικεντρωθεί σε έναν μικρό αριθμό σαφών, καλά καθορισμένων στόχων, ακόμη και αν αυτό σημαίνει ότι κάποια σχέδια θα πρέπει να μείνουν εκτός. Εν πάση περιπτώσει, ας ελπίσουμε ότι το νέο σύστημα θα οδηγήσει σε μια πιο προορατική συνεισφορά στον πολιτισμό.
<P>
Με τον ύψιστο σεβασμό, κύριε Figel, πρέπει να πω ότι δεν είναι ιδιαίτερα καλή κίνηση εκ μέρους της Επιτροπής να απορρίψει τη σαφή αναφορά σε μια πτυχή που σχετίζεται με την πολιτιστική κληρονομιά, που είναι ένα τεράστιο, ζωντανό και δυναμικό φαινόμενο, εκδηλώνεται με απτό και αφηρημένο τρόπο, έχει αναπτυχθεί στη διάρκεια των αιώνων και μας έχει βοηθήσει τόσο πολύ να αυτοπροσδιοριστούμε ως Ευρωπαίοι. Αυτή η πτυχή δεν συνοψίζεται απλά σε τομεακές ανησυχίες· αυτό για το οποίο μιλάμε είναι μια κοινή μήτρα, μια κοινή διάσταση που καλύπτει όλους τους τομείς, και αυτό έχει κομβική σημασία.
<P>
Τέλος, κύριε Πρόεδρε, πρέπει να αναφερθώ σε ένα άκρως ανησυχητικό σημείο, ήτοι τον προϋπολογισμό. Οι αριθμοί που περιέχονται στην έκθεση Böge είναι απλώς ενδεικτικοί, ωστόσο ελήφθησαν υπόψη. Ενώ στην έκθεσή του το ποσό που προορίζεται για το πρόγραμμα αυτό ήταν 566 εκατ. ευρώ, εμείς προτείναμε 600 εκατ. ευρώ, διότι η έκθεση Böge προέβλεπε ένα αποθεματικό κονδύλιο που μας έδινε τη δυνατότητα να το κάνουμε. Πρόκειται για ένα ασήμαντο ποσό! Όσοι εργάζονται για τα ευρωπαϊκά θεσμικά όργανα –τα μέλη της Επιτροπής, συμπεριλαμβανομένου του Προέδρου της και του Επιτρόπου που είναι αρμόδιος για τον προϋπολογισμό, τα μέλη του Κοινοβουλίου, μεταξύ των οποίων και οι πρόεδροι των κοινοβουλευτικών ομάδων, και αμέτρητοι άλλοι βουλευτές, καθώς και μέλη του Συμβουλίου, συμπεριλαμβανομένων σχεδόν όλων των υπουργών Πολιτισμού– ζητούν εδώ και χρόνια τη σημαντική αύξηση της χρηματοδότησης σε αυτόν τον τομέα.
<P>
Η Ένωση έχει σήμερα 25 κράτη μέλη, και όχι πλέον 15, εξού και η ανάγκη να καθίσταται η ευρωπαϊκή μονάδα ολοένα και πιο δραστήρια στον τομέα του πολιτισμού. Το πρόγραμμα δράσης της Λισαβόνας δεν θα είναι τίποτα άλλο από κούφια λόγια, αν η ευρωπαϊκή πολιτική για τον πολιτισμό καταρρεύσει χωρίς να επιτύχει τους στόχους της για την κοινή πολιτιστική κληρονομιά και τη γλωσσική και πολιτισμική ποικιλομορφία στο εσωτερικό των κρατών μελών.
<SPEAKER ID="81" LANGUAGE="HU" NAME="Alexandra Dobolyi (PSE )," AFFILIATION="εισηγήτρια της γνωμοδότησης της Επιτροπής Εξωτερικών Υποθέσεων">
<SPEAKER ID="82" LANGUAGE="PL" NAME="Bogusław Sonik (PPE-DE )," AFFILIATION="συντάκτης της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<P>
   .   Κύριε Πρόεδρε, το σχέδιο ψηφίσματος του Κοινοβουλίου για το πρόγραμμα Πολιτισμός 2007-2013 είναι πιθανόν να προαγάγει τη δημιουργικότητα και να ενισχύσει την αμοιβαία συνειδητοποίηση του πολιτισμού και της ιστορίας των εθνών της Ευρώπης αλλά και να προωθήσει τη συνεργασία σε αυτό το πεδίο. Ένα από τα σημαντικότερα βήματα που θα μπορούσαμε να κάνουμε προς αυτήν την κατεύθυνση θα ήταν η αναγνώριση της προστασίας της πολιτιστικής κληρονομιάς που έχει ευρωπαϊκή σημασία ως ένας από τους θεμελιώδεις στόχους του προγράμματος Πολιτισμός 2007.
<P>
Δεν πρέπει να ξεχνάμε ότι η Ευρώπη ήταν διχασμένη πριν από 50 χρόνια. Ο στόχος αυτού του προγράμματος θα πρέπει να είναι η αύξηση της συνειδητοποίησης του πολιτισμού των εθνών της Κεντρικής και Ανατολικής Ευρώπης στις χώρες της Δυτικής Ευρώπης. Ο πολιτισμός αυτός, συμπεριλαμβανομένων των πτυχών του που είναι εμπνευσμένες από τις χριστιανικές αξίες, καταπνίγηκε από τον κομμουνιστικό ολοκληρωτισμό. Κατά την άποψή μου, η πρόταση μεταβολής του ελάχιστου προϋπολογισμού για σχέδια που είναι επιλέξιμα για χρηματοδότηση πρέπει να γίνει δεκτή με πολύ μεγάλη ικανοποίηση, και αυτό είναι ένα σημείο στο οποίο διαφωνώ με τον Επίτροπο.
<P>
Η μείωση του ελάχιστου προϋπολογισμού για τα σχέδια από 60 000 ευρώ σε 30 000 ευρώ τον χρόνο θα αύξανε τον αριθμό των πολιτιστικών φορέων που μπορούν να συμμετάσχουν στο πρόγραμμα. Αυτό θα ήταν μια σημαντική αλλαγή, ιδίως στα νέα κράτη μέλη, όπου οι φορείς αυτοί αντιμετωπίζουν πολύ μεγαλύτερα χρηματοδοτικά προβλήματα από τους φορείς στα παλαιά κράτη μέλη. Είναι απολύτως δικαιολογημένο να επιτρέψουμε σε έναν μεγαλύτερο αριθμό οντοτήτων να επωφεληθούν από την προτεινόμενη χρηματοδότηση, υπό την προϋπόθεση ότι θα ικανοποιούν τους βασικούς στόχους του προγράμματος. 
<SPEAKER ID="83" LANGUAGE="DE" NAME="Doris Pack," AFFILIATION="εξ ονόματος της Ομάδας PPE-DE">
<SPEAKER ID="84" LANGUAGE="FR" NAME="Guy Bono," AFFILIATION="εξ ονόματος της ομάδος PSE">
<P>
   . Κύριε Πρόεδρε, επιτρέψτε μου καταρχάς να συγχαρώ τον εισηγητή, κ. Graça Moura, για την εργασία που κατάβαλε για ένα τόσο κρίσιμο θέμα όπως το πρόγραμμα «Πολιτισμός». Θα ήθελα να επανέλθω επί τροχάδην σε τέσσερα σημεία, τα οποία θεωρώ σημαντικά και τα οποία υποστήριξα στους κόλπους της Επιτροπής Πολιτισμού και Παιδείας εξ ονόματος της Σοσιαλιστικής Ομάδας στο Ευρωπαϊκό Κοινοβούλιο.
<P>
Τέλος, και πρόκειται για το τελευταίο σημείο στο οποίο θα αναφερθώ, θα ήθελα να γίνει μνεία στις αιτιολογικές σκέψεις του προγράμματος αυτού οι πολιτιστικές βιομηχανίες που παρέχουν τόσο πολλές θέσεις εργασίας. Αυτή είναι ειδικότερα η περίπτωση των τροπολογιών 7, 11 και 13, που ενέκρινε η Επιτροπή Πολιτισμού και Παιδείας. Μια πρόσφατη μελέτη της Eurostat κατέδειξε ότι η πολιτιστική βιομηχανία συνεισφέρει σημαντικά στην ευρωπαϊκή οικονομία. Έχοντας αυτό κατά νου, θα ήταν επιθυμητό να διεξαχθεί μελέτη όπου θα τονίζεται η σημασία αυτών των βιομηχανιών για την ευρωπαϊκή οικονομία. 
<SPEAKER ID="85" LANGUAGE="FR" NAME="Claire Gibault," AFFILIATION="εξ ονόματος της ομάδας ALDE.">
<P>
   Κύριε Επίτροπε, κύριε Πρόεδρε, κυρίες και κύριοι, η έκθεση του κ. Graça Moura σχετικά με το πρόγραμμα Πολιτισμός 2007 για την περίοδο 2007-2013, ανταποκρίνεται πλήρως στις προσδοκίες των επαγγελματιών του πολιτισμού. Είναι ισορροπημένη, συνεπής και απαιτητική. Αποδίδει μεγάλη σημασία στο περιεχόμενο των προτάσεων, παρέχει προτεραιότητα στην πολιτιστική ποικιλομορφία και δεσμεύεται στην ανάπτυξη της ευρωπαϊκής ιθαγένειας. Ευχαριστώ τον κ. Graça Moura για το ότι υπήρξε καλός ακροατής αλλά και για την ποιότητα του διαλόγου που μπορέσαμε να καθιερώσουμε.
<P>
Δυστυχώς, υπάρχει μια σκιά σε αυτόν τον πίνακα. Κανείς από τους συναδέλφους μου στην Επιτροπή Πολιτισμού και Παιδείας δεν θα το αντικρούσει, γιατί αν υπάρχει ένα σημείο όπου όλοι συμφωνούμε είναι ο προϋπολογισμός. Λυπούμαι που ο πολιτισμός για την Επιτροπή εξακολουθεί να εκλαμβάνεται ως πολυτέλεια που έπεται κρισιμότερων απαιτήσεων. Ισχύει μήπως πράγματι ότι ο πολιτισμός δεν είναι παρά πολυτέλεια και ότι έπεται κρισιμότερων απαιτήσεων; Η βία υπάρχει και στοχεύει στο να καταστρέψει τον πολιτισμό. Μία μορφή της συνίσταται στην επίκληση της μη χρησιμότητάς του. Αιφνιδιάστηκα, συνεπώς, από το ελάχιστο ποσό που διατέθηκε στη δέσμη του προϋπολογισμού για τον πολιτισμό. Αλλά διατηρώ ακόμη μια μικρή ελπίδα, κύριε Επίτροπε. Η σύμβαση της Unesco, η οποία εγκρίθηκε με μεγάλη πλειοψηφία πριν από μερικές ημέρες, αποτελεί μεγάλη νίκη για την Ευρώπη και αποδεικνύει για άλλη μία φορά ότι, αν η Ευρώπη είναι ενωμένη, είναι δυνατή. Αποτελεί επίσης μεγάλη νίκη για τον ευρωπαϊκό πολιτισμό. Με την ποικιλομορφία του, επιτέλους να αναγνωρίζεται, απομένει μόνο η επιβεβαίωσή του στη διεθνή σκηνή. Ωστόσο, θα μπορέσει να συνεχίσει να διαδραματίζει τον ρόλο του ως πρεσβευτή μόνον αν του παράσχετε τα οικονομικά μέσα.
<P>
Ολοκληρώνω λέγοντάς σας απλά, κύριε Επίτροπε, ότι εξαρτάται από εσάς να ενεργήσετε, ώστε να διατεθεί ένας αξιοπρεπής προϋπολογισμός για τον πολιτισμό, που δεν θα υπολείπεται του 1% του συνολικού προϋπολογισμού. 
<SPEAKER ID="86" LANGUAGE="DE" NAME="Helga Trüpel," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, Επίτροπε Figel', κυρίες και κύριοι, τους τελευταίους μήνες έγινε στο Σώμα μία εκστρατεία για την υποστήριξη του πολιτισμού που ζητούσε έναν ευρωπαϊκό προϋπολογισμό για τον πολιτισμό ύψους 70 λεπτών ετησίως ανά κάτοικο. Τώρα δίνουμε 35 εκατ. ευρώ για ολόκληρο τον ευρωπαϊκό προϋπολογισμό για τον πολιτισμό, ποσό που είναι ντροπή, αφού τόσα παίρνει ένα μεγάλο θέατρο στη Γερμανία.
<P>
Ωστόσο τώρα, μετά την πτώση του τείχους και με 25 κράτη μέλη, θέλουμε πραγματικά να προσεγγίσουν ξανά μεταξύ τους οι Ευρωπαίοι, να υπάρξει πολιτισμική ανταλλαγή και μεγαλύτερη πληροφόρηση, να έχουν πραγματικά η Δυτική και η Ανατολική Ευρώπη μια ευκαιρία να έρθουν σε επαφή, αυτό όμως δεν είναι εφικτό με τον παρόντα προϋπολογισμό. Ο λόγος που η ομάδα μου αύξησε τα ποσά που πρότεινε η Επιτροπή και εκείνα που παρουσίασε τώρα η κοινοβουλευτική επιτροπή είναι διότι χρειαζόμαστε τα δεκαπλάσια από αυτά που έχουμε σήμερα. Σήμερα έχουμε 7 λεπτά και χρειαζόμαστε 70. Τότε θα είχαμε πραγματικά μια ευκαιρία για προαγωγή του πολιτισμού στην Ευρώπη.
<P>
Συμφωνώ με τη βασική προσέγγιση της Επιτροπής και τους τρεις μεγάλους στόχους της διακρατικής κινητικότητας, της διακρατικής ανταλλαγής πολιτισμικών αξιών και του διαπολιτισμικού διαλόγου, γιατί αυτοί οι στόχοι συνδυάζονται πολύ καλά με την προώθηση του σύγχρονου πολιτισμού αλλά και με τη διαχείριση της πολιτιστικής κληρονομιάς. Δεν συμφωνώ με τη συμπληρωματική τροπολογία του κ. Graça Moura, ο οποίος θέλει να διατυπώσει έναν τέταρτο στόχο, γιατί η έμφαση μόνο στην κληρονομιά καταστρέφει τη σωστή ισορροπία που επεξεργαστήκαμε μεταξύ της σύγχρονης τέχνης και της διαφύλαξης της παράδοσης. Για τον λόγο αυτό, δεν θα εγκρίνουμε αυτήν τη συμπληρωματική τροπολογία.
<SPEAKER ID="87" LANGUAGE="PT" NAME="Miguel Portas," AFFILIATION="εξ ονόματος της Ομάδας GUE/NGL">
<P>
   . – Για την Επιτροπή και το Συμβούλιο, ο πολιτισμός είναι θέμα της εξωτερικής προβολής της ΕΕ, και αυτός ήταν και εξακολουθεί να είναι ο πραγματικός στόχος του προγράμματος «Πολιτισμός». Το πρώτο θετικό σημείο της έκθεσης Graça Moura είναι ότι αποστασιοποιείται από αυτήν την άποψη ότι οι πολιτιστικές δημιουργίες μπορούν να χρησιμοποιηθούν για τους σκοπούς της πολιτικής προώθησης.
<P>
Η βρετανική Προεδρία εξακολουθεί να μπλοκάρει τις δημοσιονομικές προοπτικές. Όπως γνωρίζουμε, ο κ. Μπλερ έχει άλλες προτεραιότητες, αλλά πιστεύω ότι όλοι όσοι είμαστε εδώ συμφωνούμε σε ένα σημείο: η πρόταση των 600 εκατ. ευρώ είναι το κατώτατο ελάχιστο αν η Ευρωπαϊκή Ένωση επιθυμεί να εμφανιστεί στους πολιτιστικούς δημιουργούς και παραγωγούς ως ένας θεσμός που δίνει αξία στον λόγο του. Θα ήθελα να πιστεύω ότι οι άντρες και οι γυναίκες που απαρτίζουν την Επιτροπή Πολιτισμού και Παιδείας θα φανούν αντάξιοι του καθήκοντος αξιολόγησης της τελικής πρότασης από τη σκοπιά αυτής της αξίας. Ελπίζω, επίσης, το Συμβούλιο να κατανοήσει αυτό το μήνυμα. 
<SPEAKER ID="88" LANGUAGE="FR" NAME="Erna Hennicot-Schoepges (PPE-DE ). –" AFFILIATION="">
<P>
Η Επιτροπή επέμεινε στη διατήρηση του διαπολιτισμικού διαλόγου ως στόχου. Έχει φτάσει πλέον ο καιρός να ασχοληθούμε με αυτό το πρόβλημα! Η καλύτερη συνέργεια μεταξύ της εκπαίδευσης και του πολιτισμού, υπήρξε το θέμα μιας τροπολογίας της κοινοβουλευτικής μας επιτροπής. Η καλύτερη συνέργεια είναι απαραίτητη πολύ περισσότερο τώρα που, από το 1998 αλλά και υπό τη βρετανική Προεδρία, εισήχθη ο όρος «απασχολησιμότητα» –ένας φοβερός όρος– στα ευρωπαϊκά κείμενα ως αρχή που πρέπει να διέπει την εκπαίδευση.
<P>
Είναι λάθος να πιστεύουμε ότι η μεγαλύτερη έμφαση στον πολιτισμό στα σχολικά προγράμματα θα αποτελούσε χάσιμο χρόνου. Η δημιουργικότητα και το ανοιχτό μυαλό είναι ιδιότητες που αποκτούνται από την εκτίμηση προς τις τέχνες, όπως ακριβώς ο πολιτισμός της ανεκτικότητας και η πρόληψη της βίας βασίζονται στον σεβασμό της καλλιτεχνικής αίσθησης και την καλλιέργεια των αισθήσεων. Από σήμερα, ο προϋπολογισμός του 2006 αναθεωρήθηκε προς τα κάτω και ανέρχεται πλέον σε 36 εκατ. αντί των 38 εκατ. ευρώ. Σημειώνω ότι τα ωραία λόγια του κ. Barroso και όλων των αρχηγών ομάδων ενώπιον ορισμένων από όσους συμβάλλουν ενεργά στον πολιτιστικό τομέα δεν έγιναν πράξη. Το μήνυμα ελήφθη. 
<SPEAKER ID="89" LANGUAGE="" NAME="Νικόλαος Σηφουνάκης (PSE ). –" AFFILIATION="">
<P>
   Κύριε Πρόεδρε, κύριε Επίτροπε, το πρόγραμμα Πολιτισμός 2007 αποτελεί το κύριο μέσο υλοποίησης της κοινοτικής δράσης στον τομέα του πολιτισμού. Θέτει μια σειρά σημαντικών στόχων, όπως η διακρατική κινητικότητα των πολιτιστικών φορέων στην Ευρώπη, η διακρατική κυκλοφορία των καλλιτεχνών και των πολιτιστικών έργων, καθώς και ο πολιτισμικός διάλογος, στόχοι οι οποίοι δεν μπορούν να υλοποιηθούν με ικανοποιητικό τρόπο από τα κράτη μέλη λόγω του διακρατικού τους χαρακτήρα. Δεν πρέπει όμως να ξεχνάμε ότι το πρόγραμμα αποτελεί επίσης το μέσον χρηματοδότησης των παραπάνω στόχων. Δεν μπορούμε, συνεπώς, να θέτουμε στόχους για τον πολιτισμό, χωρίς ταυτόχρονα να προτείνουμε ποιοι θα είναι οι οικονομικοί πόροι με τους οποίους θα τους πετύχουμε. Συνεπώς, οφείλουμε, ως Ευρωπαϊκό Κοινοβούλιο, να προτείνουμε συγκεκριμένο ύψος στον προϋπολογισμό.
<P>
Ο εισηγητής μας, ο κ. Graça Moura, ο οποίος πραγματοποίησε μια εξαίρετη εργασία, γνωρίζει πολύ καλά το θέμα αυτό και η έκθεσή του λαμβάνει υπόψη τις ανάγκες των μικρών πολιτιστικών φορέων και κατ’ επέκτασιν, των μικρών χωρών. 
<SPEAKER ID="90" LANGUAGE="LT" NAME="Margarita Starkevičiūtė (ALDE ). –" AFFILIATION="">
<SPEAKER ID="91" LANGUAGE="" NAME="Bernat Joan i Marí (Verts/ALE ). –" AFFILIATION="(ΕΝ)">
<P>
   Κύριε Πρόεδρε, καθώς αντιμετωπίζουμε τις δημοσιονομικές προοπτικές του προγράμματος Πολιτισμός 2007 ανησυχούμε πολύ για ένα ζήτημα με το οποίο η Ευρωπαϊκή Ένωση δεν έχει ακόμα ασχοληθεί καταλλήλως: την προώθηση των περιθωριοποιημένων και των μειονοτικών γλωσσών στην ΕΕ.
<SPEAKER ID="92" LANGUAGE="ET" NAME="Marianne Mikko (PSE )." AFFILIATION="">
<P>
Το πρόγραμμα «Πολιτισμός 2007» που εξετάζεται επί του παρόντος από το Κοινοβούλιο, μετά την αποδοχή του στην Επιτροπή Πολιτισμού, έχει απολέσει όλες τις τροπολογίες που αναφέρονται στη διατήρηση της μνήμης των εγκλημάτων του σταλινισμού.
<P>
Όσον αφορά τον συνολικό αριθμό των νεκρών, ο σταλινισμός δεν ήταν λιγότερο τραγικός από τον ναζισμό. Οι μαζικές απελάσεις και τα στρατόπεδα συγκέντρωσης ήταν μέρος του οπλοστασίου και των δύο καθεστώτων. Στην πατρίδα μου, την Εσθονία, σχεδόν το 10% του πληθυσμού εκτοπίστηκε και σκοτώθηκε υπό την ηγεσία του Στάλιν. Οι ηλικιωμένοι και τα παιδιά αντιπροσώπευαν περισσότερο από το ήμισυ αυτών που εκτοπίστηκαν. Ούτε καν στις εγκύους γυναίκες δεν έδειξαν έλεος.
<P>
Η Επιτροπή Πολιτισμού συμφώνησε να μεταφερθεί η διατήρηση της μνήμης του ναζισμού και του σταλινισμού στο πρόγραμμα «Πολίτες για την Ευρώπη». Δεν είναι μυστικό ότι το πρόγραμμα «Πολίτες για την Ευρώπη» έλαβε ακόμη λιγότερη χρηματοδότηση και από το πρόγραμμα «Πολιτισμός 2007». Ως εκ τούτου, θα ήθελα να λάβω δημόσια και σαφή επιβεβαίωση από τον Επίτροπο Figel’ ότι η μεταφορά της ανάμνησης των θυμάτων του τρόμου στο πρόγραμμα «Πολίτες για την Ευρώπη» θα έχει ως αποτέλεσμα την πρόσθετη χρηματοδότηση και προσοχή που της αξίζει. 
<SPEAKER ID="93" LANGUAGE="" NAME="" AFFILIATION="Αντιπροέδρου">
<SPEAKER ID="94" LANGUAGE="ES" NAME="Maria Badia I Cutchet (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, εμείς οι ευρωπαίοι πολίτες πρέπει να χαιρόμαστε για την έγκριση αυτού του προγράμματος: ενός πολιτιστικού προγράμματος, που ανανεώθηκε για την περίοδο 2007-2013.
<P>
Λαμβάνοντας υπόψη, επομένως, τους πολύ φιλόδοξους στόχους του προγράμματος, πρέπει να διαθέτουμε τον ανάλογο προϋπολογισμό. Από αυτήν την άποψη, πιστεύω ότι οι ανάγκες που προσδιορίστηκαν από το Ευρωπαϊκό Πολιτιστικό Ίδρυμα τον Ιούλιο 2004, απαιτώντας έναν ετήσιο προϋπολογισμό 315 εκατ. ευρώ, κατέδειξαν πολύ σωστά την ανάγκη για έναν πιο γενναιόδωρο προϋπολογισμό. Επομένως, υποστηρίζω την έκκληση του εισηγητή για έναν προϋπολογισμό που θα υπερβαίνει τα 408 εκατ. ευρώ που προτείνει η Επιτροπή.
<SPEAKER ID="95" LANGUAGE="DE" NAME="Christa Prets (PSE ). –" AFFILIATION="">
<P>
   Κύριε Πρόεδρε, κύριε Επίτροπε, η δράση που δρομολογήθηκε την άνοιξη από διάφορες πολιτιστικές οργανώσεις και υποστηρίχθηκε από το Κοινοβούλιο και την Επιτροπή ονομαζόταν «70 λεπτά ανά πολίτη». Ήταν σε όλους σαφές πόσο σημαντικό ήταν να μας πουν τι μπορεί κανείς να κάνει με 70 λεπτά και πόσα μας έμειναν τελικά.
<SPEAKER ID="96" LANGUAGE="SK" NAME="Ján Figeľ," AFFILIATION="μέλος της Επιτροπής">
<P>
Όσον αφορά κάποιες από τις υποδείξεις για τον πολιτισμό, για παράδειγμα του κ. Bono και άλλων, νομίζω ότι η νέα συλλογιστική στην πρόταση καθορίζει πολύ καλά τον χώρο για τη βιομηχανία πολιτισμού. Όσο για το αν είναι μικρός ή μεγάλος, έχουμε ήδη ένα υψηλό ποσοστό απόρριψης: 70-75%. Αυτό σημαίνει ότι ο περαιτέρω κατακερματισμός δεν θα καταλήξει σε μεγαλύτερο ποσοστό επιτυχίας, αλλά θέλουμε να επιτύχουμε υψηλότερα ποσοστά στην περίπτωση των διμερών και τριμερών διαστάσεων και σχεδίων. Εγώ θα προτιμούσα να δώσουμε πολύ ισχυρή στήριξη στα κράτη μέλη, να τα βοηθήσουμε να παραγάγουν τη λεγόμενη συνδυασμένη χρηματοδότηση, ή με λίγα λόγια κονδύλια συμπληρωματικά των ευρωπαϊκών κονδυλίων, που θα βοηθούσαν τους μικρούς ή μεσαίους φορείς στον χώρο του πολιτισμού. Και, επαναλαμβάνω, η κύρια ευθύνη της πολιτικής πολιτισμού ανήκει στα κράτη μέλη. Θέλουμε και μπορούμε να την στηρίξουμε και να την συμπληρώσουμε, όχι όμως να την αντικαταστήσουμε.
<P>
Οι παρατηρήσεις της κ. Hennicot-Schoepges σχετικά με τη χρησιμοποίηση της φορολογίας και της κοινωνικής ασφάλισης για την προαγωγή της κινητικότητας των καλλιτεχνών ανήκουν στην ατζέντα των υπουργών Πολιτισμού. Η επόμενη συνεδρίασή τους θα πραγματοποιηθεί τον Νοέμβριο. Είμαι πεπεισμένος ότι αυτό θα εξυπηρετήσει το γενικότερο συμφέρον όλων, όχι μόνο των υπουργών αλλά και των φορέων στο πεδίο του πολιτισμού.
<P>
Κύριε Joan i Marí, συναντήθηκα πρόσφατα με το Ευρωπαϊκό Γραφείο για τις Λιγότερο Διαδεδομένες Γλώσσες (EBLUL). Το EBLUL έχει επεκτείνει τα μέλη του σε 19 κράτη, και πιστεύω ότι έχει την ευκαιρία να αναπτύξει τις σχέσεις του με την Ευρωπαϊκή Ένωση. Θα ήθελα να σας υπενθυμίσω το πρόγραμμα για τη διά βίου μάθηση που συζητήσαμε πριν από λίγο, το οποίο αποτελεί μια νέα ευκαιρία για την ανάπτυξη των μειονοτικών και περιφερειακών γλωσσών. Σήμερα, έχουμε πολύ περισσότερες επίσημες γλώσσες, και υπάρχει φυσικά περιθώριο για τη γλωσσική ποικιλομορφία. Είναι μια αξία που απαιτεί περαιτέρω επενδύσεις.
<P>
Κυρία Mikko, τα σταλινικά γκουλάγκ θα περιληφθούν στις εορταστικές εκδηλώσεις μας. Η ιστορία είναι ο δάσκαλος της ζωής, αλλά είναι σημαντικό τα μεμονωμένα κράτη μέλη να λάβουν επίσης μέτρα για την προώθηση της ιστορικής γνώσης. Δεν πρέπει να περιμένουμε από την Ένωση να αναλάβει μια βασική ευθύνη των κρατών μελών – να θυμούνται την ιστορία τους και να προάγουν την κατανόησή της σε συνεργασία με τους γείτονές τους και με ολόκληρη την Ευρωπαϊκή Ένωση. Θέλω να σας διαβεβαιώσω ότι επαρκής προσοχή και χρηματοδότηση θα παρασχεθούν για αυτόν τον λόγο, παρά ή ίσως εξαιτίας της μεταφοράς στο πρόγραμμα για την ιθαγένεια, εφόσον πρόκειται για ένα θέμα που αφορά περισσότερο την ωριμότητά μας ως πολίτες παρά τον πολιτισμό καθαυτό. Σε αυτό το πλαίσιο, χρηματοδοτήσαμε επίσης ειδικές εκδηλώσεις όπως η επέτειος ίδρυσης της Αλληλεγγύης στην Πολωνία. Θα υπάρξουν επίσης και άλλοι λόγοι. Είμαι πεπεισμένος ότι αυτό μπορεί να δώσει ώθηση για τέτοιου είδους εορταστικές εκδηλώσεις.
<P>
Αυτά ήταν τα κύρια σημεία που θεώρησα ότι ήταν απαραίτητο να σχολιάσω. Σας είμαι επίσης ιδιαίτερα ευγνώμων που υποστηρίζετε το 70 αντί του 7. Από τη μια, η Επιτροπή το χαιρετίζει και, από την άλλη, είναι αναγκαίο τα κράτη μέλη να κατορθώσουν να εκλαμβάνουν τον πολιτισμό ως αναπόσπαστο στοιχείο της ευρωπαϊκής συνεργασίας, διότι ο πολιτισμός επιτρέπει την καλύτερη κατανόηση του παρόντος και του μέλλοντος μιας ενωμένης Ευρώπης. Μια ενωμένη Ευρώπη αφορά πολύ περισσότερο τον πολιτισμό, απ’ ό,τι το εμπόριο ή τη γεωγραφία. Αφορά τις αξίες που περιλαμβάνει ο πολιτισμός. 
<SPEAKER ID="97" LANGUAGE="" NAME="Πρόεδρος.  " AFFILIATION="">
<P>
Η ψηφοφορία θα διεξαχθεί την Τρίτη στις 11.30. 
<SPEAKER ID="98" LANGUAGE="" NAME="Πρόεδρος. " AFFILIATION="">
<P>
    Η ημερήσια διάταξη προβλέπει τη συζήτηση της έκθεσης (A6-0278/2005) της κ. Hieronymi, εξ ονόματος της Επιτροπής Πολιτισμού και Παιδείας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά πρόταση προγράμματος για την υποστήριξη του ευρωπαϊκού οπτικοακουστικού τομέα (MEDIA 2007) [COM(2004)0470 C6-0093/2004 2004/0151(COD)]. 
<SPEAKER ID="99" LANGUAGE="FR" NAME="Viviane Reding," AFFILIATION="μέλος της Επιτροπής.">
<P>
   Κύριε Πρόεδρε, με μεγάλη μου ευχαρίστηση άκουσα τις προηγούμενες συζητήσεις σχετικά με σχέδια που με ενδιαφέρουν πολύ, σχέδια για την προώθηση και εξέλιξη των οποίων έχω συμβάλει κατά την περίοδο που ήμουν υπεύθυνη για τον πολιτισμό. Επιπλέον, χαίρομαι ιδιαίτερα που διαδραματίζω ενεργό ρόλο στον τομέα του πολιτισμού, ασχολούμενη ειδικότερα με τον οπτικοακουστικό τομέα. Η οπτικοακουστική βιομηχανία όντως συμμετέχει πλήρως στα προγράμματα σχετικά με την πολιτιστική ποικιλομορφία, η οποία αποτελεί το σημαντικότερο κεφάλαιο των Ευρωπαίων. Για το θέμα αυτό χάρηκα πάρα πολύ, όπως και όλοι οι βουλευτές του Ευρωπαϊκού Κοινοβουλίου, για την έγκριση από την Unesco της οικουμενικής διακήρυξης για την πολιτιστική ποικιλομορφία. Πρέπει να γνωρίζετε ότι χρειάστηκε να δοθούν πολλές μάχες, ώστε να επιτευχθεί αυτό το αποτέλεσμα. Αυτό αποτελεί εξάλλου οιωνό, όπως είπε ένας βουλευτής σε προηγούμενη συζήτηση, ότι η Ευρώπη μπορεί να θριαμβεύσει, αν διαθέτει ένα σωστό ενοποιητικό σχέδιο, θεμελιωμένο σε ένα όραμα που ενώνει τον κόσμο γύρω από την Ευρώπη, αν εκφράζεται με μία φωνή. Πιστεύω ότι αυτό πρέπει να αποτελέσει για όλους μας μάθημα: όχι, η πολιτιστική ποικιλομορφία δεν είναι αποκλειστικά ευρωπαϊκή, είναι παγκόσμιο φαινόμενο, και δικαίως επενδύουμε στους ευρωπαϊκούς πολιτισμούς μας.
<P>
Υπό την έννοια αυτή, φυσικά, το πρόγραμμα MEDIA διαδραματίζει δεσπόζοντα ρόλο. Το πρόγραμμα MEDIA βοηθά την πολιτιστική και την κινηματογραφική ποικιλομορφία να ζήσουν. Πρώτον, βοηθά τους μελλοντικούς κινηματογραφιστές να βρουν τον δρόμο τους, να επιλέξουν την επαγγελματική τους κατάρτιση. Στη συνέχεια, κατά την περίοδο όπου μια κινηματογραφική ταινία περνά από το στάδιο του ονείρου σε εκείνο του σεναρίου, μια περίοδο γεμάτη δυσκολίες, όπου κανείς δεν πιστεύει στο σχέδιο, η Ευρώπη είναι αυτή που βοηθά τους κινηματογραφιστές να βρουν τα απαραίτητα οικονομικά μέσα. Μετά, στο στάδιο της παραγωγής, ολόκληρη η ευθύνη για την υποστήριξη της παραγωγής της κινηματογραφικής ταινίας επανέρχεται στα κράτη μέλη τα οποία, μέσω των κρατικών ενισχύσεων που εξουσιοδοτούμε ως Επιτροπή, υποστηρίζουν τις εθνικές κινηματογραφικές βιομηχανίες τους. Συγχρόνως, μεριμνούμε ώστε ο ιδιωτικός τομέας να συνειδητοποιήσει την ευθύνη του να επενδύει στις δημιουργικές βιομηχανίες του κινηματογράφου. Τέλος, όταν η ταινία ολοκληρωθεί, η Ευρώπη αναλαμβάνει τον έλεγχο, επειδή η ταινία πρέπει να διανεμηθεί όχι μόνο στη χώρα της αλλά και εκτός των συνόρων της. Η πολιτιστική ποικιλομορφία απαιτεί όντως μια ταινία να βλέπεται όχι μόνο στη χώρα της και στη γλώσσα αυτής της χώρας αλλά και στην υπόλοιπη Ευρώπη: υπάρχει άραγε καλύτερος τρόπος για να κατανοήσουμε τον πολιτισμό των γειτόνων μας από μια κινηματογραφική ταινία;
<P>
Με υπερηφάνεια σάς λέω ότι τα εννέα δέκατα των ευρωπαϊκών ταινιών, που εξάγονται για να προβληθούν σε άλλη χώρα, εξάγονται με τη συνδρομή του προγράμματος MEDIA. Μπορώ επίσης να σας πόση υπερηφάνεια αισθάνονται τα δίκτυα των κινηματογραφιστών, των κινηματογραφικών αιθουσών, των δημιουργών, των φεστιβάλ κινηματογράφου. Όλα αυτά τα δίκτυα κάνουν στην ουσία αυτό που κάνει καλύτερα από καθετί άλλο η Ευρώπη: ενώνουν τους δυνάμεις τους για να δώσουν έκφραση στους πολιτισμούς μας.
<P>
Κύριε Πρόεδρε, είναι πολύ σημαντικό να ακολουθήσουμε τον δρόμο αυτό επειδή, ακόμη και αν βοηθήσουμε την κινηματογραφική βιομηχανία μας, ακόμη και αν είμαστε υπερήφανοι για τους κινηματογραφιστές μας, ο ευρωπαϊκός κινηματογράφος είναι και παραμένει μειοψηφία στην ίδια του την ήπειρο. Είναι, συνεπώς, ζωτικής σημασίας να συνεχίσουμε, περισσότερο από οτιδήποτε στο παρελθόν, να καθιστούμε τον κινηματογράφο διαφορετικότερο και να διανέμουμε κινηματογραφικές ταινίες. Για αυτόν ακριβώς τον λόγο το πρόγραμμα MEDIA, που παρουσιάστηκε τον Ιούλιο του 2004, ενισχύθηκε με προϋπολογισμό μεγαλύτερο του 1 δισ. ευρώ. Η Επιτροπή αναγνωρίζει όντως τη σημασία αυτού του προγράμματος για το μέλλον της δημιουργικής παραγωγής μας και της οπτικοακουστικής μας κληρονομιάς.
<P>
Ελπίζω με όλη μου την καρδιά, όπως και όλοι εσείς, ότι οι συζητήσεις για τα οικονομικά θέματα στην Ευρώπη θα διευκολύνουν αυτήν την επένδυση στην κινηματογραφική βιομηχανία μας και ότι αυτός ο προϋπολογισμός δεν θα υποστεί περικοπές. Γνωρίζω ότι ανησυχείτε μήπως αυτό θα είναι το αποτέλεσμα, και θα ήθελα επίσης να ευχαριστήσω την Επιτροπή Πολιτισμού και Παιδείας, καθώς και την εισηγήτριά της, την κ. Hieronymi, για την υπέροχη δουλειά που έκαναν. Θα ήθελα να ευχαριστήσω και όλες τις άλλες επιτροπές –την Επιτροπή Εξωτερικών Υποθέσεων, την Επιτροπή Δικαιωμάτων των Γυναικών και Ισότητας των Φύλων, την Επιτροπή Προϋπολογισμών, την Επιτροπή Βιομηχανίας, Έρευνας και Ενέργειας– οι οποίες επίσης ασχολήθηκαν με το ζήτημα. Είχαν δίκιο που το έπραξαν, επειδή οι κινηματογραφικές ταινίες μας είναι κάτι παραπάνω από πολιτισμός: είναι εμπόριο, διεθνείς σχέσεις και βιομηχανία. Πρέπει, συνεπώς, όλοι οι βουλευτές, σε οποιαδήποτε επιτροπή και αν ανήκουν, να ενδιαφερθούν για αυτήν την πολιτιστική ποικιλομορφία, που δημιουργείται από τις πολιτιστικές βιομηχανίες μας, χάρη στο ταλέντο των κινηματογραφιστών μας.
<P>
Όσον αφορά τις τροπολογίες, θα ήθελα να σας πω ότι, κατά γενικό κανόνα, μπορώ να τις δεχθώ σχεδόν όλες. Υπάρχουν 77 τροπολογίες. Η Επιτροπή θα δεχθεί τις 56 εξ αυτών, διότι, πολύ απλά, το Κοινοβούλιο παρουσίασε μια δουλειά ιδιαίτερα θετική, δημιουργική και εποικοδομητική, και θα ήθελα να το ευχαριστήσω για την εργασία αυτή που βελτιώνει καταφανώς το σχέδιο που παρουσίασε η Επιτροπή.
<P>
Επανερχόμενη πάλι λεπτομερώς στις τροπολογίες, θα ήθελα να εκφράσω την ιδιαίτερη ικανοποίησή μου για τις τροπολογίες που ενισχύουν τη σημασία των νέων προτεραιοτήτων που παρέχονται στο MEDIA 2007 σε σύγκριση με το προηγούμενο πρόγραμμα MEDIA. Πρόκειται, αφενός, για τη χρηματοδότηση μικρομεσαίων επιχειρήσεων, οι οποίες είναι ευπαθείς και χρειάζονται τη συνδρομή μας και, αφετέρου, για τη χρησιμοποίηση της ψηφιακής τεχνολογίας. Η ψηφιακή τεχνολογία προοδεύει αλματωδώς γύρω μας αλλά δεν είναι ακόμη τέλεια. Πρέπει να συμβάλουμε στη βελτίωση της ψηφιοποίησης. Αυτά τα δύο σημεία είναι ουσιώδη για την ενίσχυση της ανταγωνιστικότητας του τομέα. Επιπλέον, χρειάζεται να εξασφαλίσουμε ότι οι ευρωπαϊκές κινηματογραφικές ταινίες επωφελούνται των νέων προοπτικών που προσφέρει η ψηφιακή τεχνολογία όπως, για παράδειγμα, η νόμιμη μεταφόρτωση ταινιών από το Διαδίκτυο. Το Κοινοβούλιο γνωρίζει ότι ενθαρρύνω τους διευθυντές των επιχειρήσεων του τομέα των τηλεπικοινωνιών και του Διαδικτύου καθώς και τους δημιουργούς να καθίσουν σε ένα τραπέζι ώστε να επιλύσουν μεταξύ τους το πρόβλημα της πειρατείας και να διανείμουν τα έσοδα μεταξύ των δύο κλάδων της βιομηχανίας.
<P>
Όσον αφορά τις τροπολογίες, τις οποίες δεν μπορεί να δεχθεί η Επιτροπή –μια ελάχιστη μειοψηφία των τροπολογιών, κυρία Hieronymi– θα ήθελα να εξηγήσω γιατί συμβαίνει αυτό. Αυτή η εξήγηση θα σας διευκολύνει να αντιληφθείτε ότι δεν είμαστε αντίθετοι σε αυτήν ή εκείνη την τροπολογία, αλλά δεν τις αποδεχόμαστε λόγω του απρόσφορου χαρακτήρα τους.
<P>
Υπάρχουν τρεις ομάδες τροπολογιών. Η πρώτη αφορά τις τροπολογίες που εισάγουν δράσεις και στόχους που δεν εμπίπτουν στο πρόγραμμα MEDIA. Για παράδειγμα, όσο αξιέπαινη και αν είναι η σχετική τροπολογία, το πρόγραμμα MEDIA δεν έχει ως προορισμό του την ικανοποίηση των αναγκών των ατόμων με αναπηρίες, κάτι που θα απαιτούσε για παράδειγμα την προσαρμογή των κινηματογραφικών αιθουσών σε ορισμένα κράτη μέλη. Απλώς δεν διαθέτουμε τους πόρους για να επενδύσουμε σε αυτόν τον τομέα. Εντούτοις, πρόκειται φυσικά για μια πολιτική που υποστηρίζουμε ηθικά.
<P>
Η τρίτη ομάδα τροπολογιών αφορά μία από τις προτεραιότητες του προγράμματος η οποία, κατά την άποψή μου, είναι απόλυτη προτεραιότητα, δηλαδή την ανάγκη να μειωθούν, στους κόλπους της οπτικοακουστικής αγοράς, οι ανισορροπίες μεταξύ των χωρών με μεγάλη δυνατότητα οπτικοακουστικής παραγωγής και εκείνων με μικρή γεωγραφική και γλωσσική έκταση. Αυτή η προτεραιότητα είναι θεμελιώδης για το πρόγραμμα MEDIA. Ωστόσο οι προτεινόμενες τροπολογίες θα είχαν ως αποτέλεσμα –μη σκοπούμενο, είμαι βέβαιη– τον περιορισμό των δράσεων που πρότεινε η Επιτροπή υπέρ των νέων κρατών μελών. Ούτε θα ενίσχυαν τις συμπαραγωγές οι οποίες, για μένα, όπως πιστεύω και για σας, αποτελούν έναν από τους κρίσιμους παράγοντες για τη βελτίωση της συνεργασίας πέραν των συνόρων. Κατά συνέπεια, απορρίπτω ορισμένες τροπολογίες, προκειμένου να μην σταθούν εμπόδιο σε κάποιες από τις θεμελιώδεις προτεραιότητες του νέου κειμένου.
<P>
Κατόπιν των ανωτέρω κύριε Πρόεδρε, κυρία Hieronymi, θα ήθελα να πω ότι υπό το φως της πολύ μεγάλης πλειοψηφίας, του συνόλου σχεδόν, των τροπολογιών που προτάθηκαν από το Κοινοβούλιο, η Επιτροπή θα τροποποιήσει την πρότασή της. Σας ευχαριστώ για μία ακόμη φορά για το έργο που επιτέλεσε το Κοινοβούλιο. 
<SPEAKER ID="100" LANGUAGE="DE" NAME="Ruth Hieronymi (PPE-DE )," AFFILIATION="εισηγήτρια">
<P>
   . Κύριε Πρόεδρε, κυρία Επίτροπε, το MEDIA 2007 είναι η τρίτη γενιά του προγράμματος MEDIA για την ενίσχυση του ευρωπαϊκού κινηματογράφου. Ο μεγάλος στόχος αυτού του προγράμματος είναι διττός: θέλουμε να συμβάλουμε στην προώθηση του διασυνοριακού ευρωπαϊκού πολιτισμού, ταυτόχρονα όμως θέλουμε και να προωθήσουμε τις σημαντικές μελλοντοστραφείς θέσεις εργασίας του οπτικοακουστικού τομέα. Το MEDIA 2007 είναι μία κοινή προσπάθεια, και γι’ αυτό θα ήθελα να ευχαριστήσω θερμά την Επιτροπή και κυρίως την Επίτροπο Reding για την εξαίρετη συνεργασία, το ίδιο και τους συνεργάτες της Επιτροπής. Ευχαριστώ επίσης τη λουξεμβουργιανή και τη βρετανική Προεδρία για την καλή συνεργασία και, φυσικά, ιδίως τους συναδέλφους στην Επιτροπή Πολιτισμού και όλες τις άλλες γνωμοδοτικές επιτροπές.
<P>
Το πρώτο που πρέπει κανείς να πει είναι πως το MEDIA 2007 είναι ένα πρόγραμμα που εξακολουθεί να είναι επειγόντως απαραίτητο, γιατί ο ευρωπαϊκός κινηματογράφος εξακολουθεί να κατέχει στην Ευρώπη τη θέση της μειονότητας. Κατά μέσο όρο, το 70% των ταινιών που προβάλλονται στις αίθουσές μας εξακολουθούν να προέρχονται από την Αμερική. Οι βασικοί λόγοι είναι τρεις· πρώτον, η πολιτισμική και γλωσσική ποικιλομορφία της Ευρώπης, που είναι ο μεγάλος μας πλούτος, δημιουργεί ταυτόχρονα πολύ κατακερματισμένες οπτικοακουστικές αγορές, οι οποίες –και αυτός είναι ο δεύτερος λόγος– χαρακτηρίζονται κατά κύριο λόγο από μικρομεσαίες επιχειρήσεις, που –τρίτον– πάσχουν από χρόνια υποχρηματοδότηση. Σε αυτό το πλαίσιο, χρειαζόμαστε επειγόντως το πρόγραμμα MEDIA για τα επόμενα επτά έτη.
<P>
Ταυτόχρονα, μπορούμε να διαπιστώσουμε ότι το MEDIA είναι ένα πολύ επιτυχημένο πρόγραμμα. Εννέα στις δέκα ευρωπαϊκές ταινίες που προβάλλονται έξω από την πατρίδα τους προωθούνται από το MEDIA. Αυτό που απομένει είναι να αυξηθεί γενικά η αναλογία του ευρωπαϊκού κινηματογράφου στην αγορά και γι’ αυτό, το τρίτο αυτό πρόγραμμα πρέπει βασικά να διατηρήσει τις μέχρι τώρα προτεραιότητες: εκπαίδευση, ανάπτυξη, διανομή και προώθηση. Η παραγωγή εξακολουθεί να παραμένει καθήκον των κρατών μελών.
<P>
Το πρόγραμμα προβλέπει τις ακόλουθες αλλαγές: πρώτον, μία ουσιαστική αύξηση πόρων. Εδώ θα ήθελα να ευχαριστήσω ιδιαίτερα την Επίτροπο, διότι είχε ζητήσει με αποφασιστικότητα από την αρχή αύξηση σε 1 055 εκατ. ευρώ. Τόσο η ίδια όσο και το Συμβούλιο μπορούν να είναι βέβαιοι ότι το Ευρωπαϊκό Κοινοβούλιο δεν πρόκειται να δεχθεί μικρότερο ποσό. Αυτό είναι το ελάχιστο που χρειαζόμαστε για τον οπτικοακουστικό τομέα τα επόμενα επτά έτη.
<P>
Ποιες άλλες αλλαγές υπάρχουν; Όλοι οι τομείς δίνουν προτεραιότητα στην ψηφιοποίηση. Αυτή είναι η τεχνολογία του μέλλοντος που πρέπει να εφαρμοστεί και να επεκταθεί τα επόμενα χρόνια. Το δεύτερο σημείο είναι η ανάγκη για ενίσχυση της συνεργασίας σε όλα τα επίπεδα. Η συμμετοχή της Ευρωπαϊκής Ένωσης στο Οπτικοακουστικό Παρατηρητήριο και η ενισχυμένη συνεργασία με το Eurimages είναι ουσιαστικά σημεία, αλλά και η ενίσχυση των δικτύων είναι εξίσου απαραίτητη.
<SPEAKER ID="101" LANGUAGE="FR" NAME="Ignasi Guardans Cambó (ALDE )," AFFILIATION="συντάκτης της γνωμοδότησης της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων">
<P>
   . Κύριε Πρόεδρε, είναι σαφές ότι η ισχύς του ευρωπαϊκού πολιτισμού δεν βασίζεται, και πράγματι δεν μπορεί να βασίζεται, στα κτίρια και τους καθεδρικούς ναούς. Η ικανότητα δημιουργίας των πολιτών, των ανθρώπων που κατοικούν στην Ευρώπη –τα όνειρά τους, όπως έλεγε και η κ. Reding– είναι που δημιουργούν την ισχύ της Ευρώπης, συμπεριλαμβανομένης της πολιτιστικής ισχύος της. Η οπτικοακουστική βιομηχανία της μπορεί να αποτελέσει το βέλτιστο παράδειγμα για στήριξη αυτής της άποψης, όχι μόνο από την άποψη της προστασίας της Ευρώπης σε αυτήν την εποχή της παγκόσμιας ομογενοποίησης ευρείας κλίμακας αλλά και από την άποψη της ενίσχυσης της αίσθησης μιας συλλογικής ταυτότητας που αποτελείται από πολυάριθμες διαφορετικές ταυτότητες, που δημιουργούν πολιτιστική ποικιλομορφία.
<P>
Για αυτόν τον λόγο, η Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων και η ομάδα μου, ειδικότερα, υποστήριξαν από την αρχή πλήρως το πρόγραμμα Media 2007. Το πρόγραμμα συνεισφέρει στη διαμόρφωση αυτών των απροσδιορίστων στοιχείων της ευρωπαϊκής ιθαγένειας. Έχει, συνεπώς, ζωτική σημασία το να υποστηρίξουμε το κείμενο ως έχει.
<SPEAKER ID="102" LANGUAGE="" NAME="Μαρία Παναγιωτοπούλου-Κασσιώτου (PPE-DE )," AFFILIATION="συντάκτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων">
<P>
   . Κύριε Πρόεδρε, η έκθεση της αγαπητής συναδέλφου κ. Hieronymi για το προτεινόμενο πρόγραμμα υποστήριξης του ευρωπαϊκού οπτικοακουστικού τομέα, δίνει την ευκαιρία για μια σύντομη, αλλά και συστηματική, διάγνωση της κατάστασης της ευρωπαϊκής οπτικοακουστικής αγοράς όπου κυριαρχούν οι μικρές επιχειρήσεις σε κατακερματισμένες εθνικές αγορές, με ελάχιστη διασυνοριακή κυκλοφορία.
<P>
Ο σύντομος όμως απολογισμός σήμερα, των νέων αποτελεσμάτων του MEDIA και του MEDIA PLUS, δίνει πολλές ελπίδες, κυρία Επίτροπε, ότι το MEDIA 2007 θα βοηθήσει στην περαιτέρω σταθεροποίηση του ανταγωνισμού μεταξύ των ευρωπαϊκών και των ξένων οπτικοακουστικών παραγωγών και ότι θα οδηγήσει σε πολλαπλάσια αξιοποίηση του καθενός από τα 1 055 εκατομμύρια ευρώ σε επενδύσεις, σε εκπαίδευση και σε έργα ανάπτυξης.
<P>
Ως συντάκτρια της έκθεσης γνωμοδότησης εκ μέρους της Επιτροπής Γυναικών, συγχαίρω την εισηγήτρια, κ. Hieronymi, για τις προτάσεις βελτίωσης του προτεινόμενου προγράμματος. Δίνει ελπίδες ότι ενισχύοντας τις νέες τεχνολογίες και προωθώντας την ανταγωνιστικότητα της ευρωπαϊκής κινηματογραφικής βιομηχανίας, θα υποστηριχθεί η ευρωπαϊκή πολυμορφία και η διατήρηση και διάδοση της κινηματογραφικής πολιτισμικής κληρονομιάς, θα δοθούν ευκαιρίες για έργα ποιότητας που θα προβάλλουν την ευρωπαϊκή ιδέα, τις ανθρώπινες αξίες, την ανθρώπινη αξιοπρέπεια, τον αλληλοσεβασμό, την ισότητα ανδρών και γυναικών και την προστασία της παιδικής και νεανικής ηλικίας.
<P>
Ας ευχηθούμε, κυρία Επίτροπε, με την εμπνευσμένη καθοδήγησή σας το 2013 η σχέση ευρωπαϊκών και ξένων οπτικοακουστικών παραγωγών να είναι 50/50 τουλάχιστον. 
<SPEAKER ID="103" LANGUAGE="FR" NAME="Brigitte Douay (PSE )," AFFILIATION="συντάκτρια της γνωμοδότησης της Επιτροπής Προϋπολογισμών.">
<P>
   Κύριε Πρόεδρε, κυρία Επίτροπε, στην ιδιαίτερα ολοκληρωμένη έκθεσή της, η κ. Hieronymi τόνισε τη σημασία των προτάσεων του προγράμματος Media 2007. Το πρόγραμμα χρησιμοποιεί εκ νέου τη δομή και τους μηχανισμούς των ισχυόντων προγραμμάτων, των οποίων η επίδραση στον ευρωπαϊκό οπτικοακουστικό τομέα αποδείχθηκε πολύ θετική. Οι συνολικοί στόχοι του μελλοντικού προγράμματος προσαρμόστηκαν επιτυχώς στη δομή των επιχειρήσεων του τομέα και στις χρηματοδοτικές ανάγκες τους, καθώς και στην εξέλιξη της τεχνολογίας και της αγοράς σε ένα πολύ ανταγωνιστικό περιβάλλον.
<P>
Κατά συνέπεια, θα υπογραμμίσω απλώς ότι με μια χρηματοδοτική δέσμη που αντιπροσωπεύει το 15% του συνολικού ποσού που έχει αφιερωθεί στην προώθηση του πολιτισμού και της ευρωπαϊκής ιθαγένειας στις δημοσιονομικές προοπτικές, ο οπτικοακουστικός τομέας και, συνεπώς, η πολιτιστική ποικιλομορφία θα ενισχυθούν σημαντικά.
<P>
Όντως, επισημαίνοντας ότι ο τομέας αυτός δεν έχει μόνο μεγάλη πολιτική και πολιτιστική σημασία αλλά και ένα ισχυρό κοινωνικό και οικονομικό δυναμικό, η Επιτροπή προτείνει να διατεθεί στο Media 2007 ένας προϋπολογισμός ύψους 1 055 εκατ. ευρώ για την περίοδο 2007-2013 για τη χρηματοδότηση των δράσεων και των διοικητικών εξόδων του.
<P>
Το μελλοντικό πρόγραμμα Media 2007 θα δει και τον ισχύοντα προϋπολογισμό για τα προγράμματα MEDIA Plus και MEDIA Training να αυξάνεται περισσότερο από 50%. Είναι το πρώτο πρόγραμμα μετά τη διεύρυνση, και η αύξηση του προϋπολογισμού αναμένεται ότι θα επιτρέψει την αποτελεσματική υποστήριξη των επαγγελματιών των νέων κρατών μελών, για τους οποίους συχνά έχουν μειωθεί οι επενδυτικές δυνατότητες και η πρόσβαση σε τραπεζικό δανεισμό.
<P>
Στην πρότασή της, η Επιτροπή συστήνει επίσης την απλούστευση της κοινοτικής παρέμβασης όσον αφορά τις διοικητικές και οικονομικές διαδικασίες. Λαμβάνοντας υπόψη ολόκληρη τη δέσμη των προτάσεων προς βελτίωση ενός προγράμματος που έχει ήδη αποδείξει την αξία του, το Media 2007 αξίζει να γίνει θετικά αποδεκτό, ακόμη και αν η δέσμη των 1 055 εκατ. ευρώ δεν είναι για την ώρα παρά μόνο ενδεικτική εν αναμονή της έγκρισης των δημοσιονομικών προοπτικών. Λαμβάνοντας υπόψη τις σημαντικές ανάγκες χρηματοδότησης ενός τομέα ο οποίος, βρίσκεται μεν σε πλήρη ανάπτυξη αλλά είναι κατακερματισμένος σε πολλές μικρομεσαίες επιχειρήσεις στις 27 ενδιαφερόμενες χώρες, είναι σαφές ότι αυτές οι δημοσιονομικές προοπτικές αναμένονται με ανυπομονησία.
<P>
Η Επιτροπή Προϋπολογισμών υποστηρίζει, συνεπώς, αυτό το νέο πρόγραμμα, το οποίο λαμβάνει υπόψη τη διεύρυνση και τις δυσκολίες που αντιμετωπίζουν οι μικρομεσαίες επιχειρήσεις για να αποκτήσουν πρόσβαση σε κοινοτικές δράσεις και χρηματοδοτήσεις. Η βελτίωση του προγράμματος αυτού, που στοχεύει στη θέσπιση ελαστικότερων διαδικασιών χάρη στην αναλογικότητα των απαιτήσεων για τις επιχειρήσεις δικαιούχους, αποτελεί ένα ακόμη κρίσιμο σημείο. Έτσι, το Media 2007 θα διευκολύνει την κινηματογραφική βιομηχανία και τον ευρωπαϊκό οπτικοακουστικό τομέα να συνεχίσουν να αναπτύσσουν τις δραστηριότητές τους και να αρθούν στο ύψος των προκλήσεων του διεθνούς ανταγωνισμού. 
<SPEAKER ID="104" LANGUAGE="FR" NAME="Catherine Trautmann (PSE )," AFFILIATION="συντάκτρια της γνωμοδότησης της Επιτροπής Βιομηχανίας, Έρευνας και Ενέργειας.">
<P>
   Κύριε Πρόεδρε, κυρία Επίτροπε, θα ήθελα με τη σειρά μου να συγχαρώ την κ. Hieronymi για την ποιότητα της έκθεσής της και να την ευχαριστήσω για την ενσωμάτωση του μεγαλύτερου μέρους των απόψεων και των παρατηρήσεων της Επιτροπής Βιομηχανίας, Έρευνας και Ενέργειας. Θα προχωρήσω κατευθείαν στα ουσιώδη.
<P>
Για να διατηρήσουμε την καταλυτική επίδραση που θεωρείται ότι ασκεί σήμερα το πρόγραμμα MEDIA σε μια άκρως ανταγωνιστική αγορά, πρέπει οπωσδήποτε να επαγρυπνούμε για την προσαρμοστικότητά του, για την ικανοποίηση των προσδοκιών των επαγγελματιών και, περαιτέρω, για την αντιμετώπιση των προκλήσεων που αντιπροσωπεύουν η άφιξη και η τεράστια ανάπτυξη νέων μορφοτύπων, όπως η ψηφιακή τεχνολογία, ή ακόμη και νέων βοηθημάτων, όπως η κινητή τηλεφωνία.
<P>
Για να γίνει ακόμη πιο αποτελεσματικό, το MEDIA δεν πρέπει συνεπώς να ακολουθεί απλώς τις τεχνολογικές εξελίξεις αλλά να τις προλαβαίνει, αν όχι να τις ενθαρρύνει. Έτσι, η συμπληρωματικότητα μεταξύ του προγράμματος MEDIA και των άλλων σχετικών προγραμμάτων στους τομείς της καινοτομίας και της έρευνας είναι ζωτικής σημασίας και πρέπει να ενισχυθεί. Το MEDIA 2007 είναι το πρώτο πρόγραμμα μετά τη διεύρυνση. Η προστασία των κινηματογραφικών παραγωγών των νέων κρατών μελών δικαιολογεί, από μόνη της, την ενίσχυση της ευρωπαϊκής υποστήριξης, προσπαθώντας ειδικότερα να καθιερώσει την αναλογικότητα υπέρ αυτών των χωρών.
<P>
Πρέπει επίσης να υποστηρίξουμε τα έμμεσα έξοδα που σχετίζονται με την ιδιωτική χρηματοδότηση παραγωγών. Αυτή η δράση θα διευκόλυνε την πρόσβαση πολλών επιχειρήσεων σε τραπεζικά δάνεια, καθώς οι κίνδυνοι θα μειώνονταν. Η πρόσβαση αυτή των μικρομεσαίων επιχειρήσεων σε τραπεζικά δάνεια αποτελεί κρίσιμο παράγοντα για την ανάπτυξη μιας ισχυρής οπτικοακουστικής βιομηχανίας. Σε αυτό το γεωπολιτικό και τεχνολογικό περιβάλλον, ο προϋπολογισμός των 1 055 εκατ. ευρώ, που προτάθηκε από την Επιτροπή, αποτελεί το ελάχιστο όριο για επτά χρόνια και 27 χώρες.
<P>
Αν και εκφράζω την ικανοποίησή μου για τις πρωτοβουλίες που ελήφθησαν εν προκειμένω με σκοπό την ενθάρρυνση και τη διευκόλυνση των εθνικών επενδύσεων, οι οποίες είναι απαραίτητες για την επιτυχία των μελλοντικών στόχων του MEDIA, αδυνατώ να συμφωνήσω στο ότι το MEDIA θα επηρεάζεται από τα καπρίτσια μας οσάκις συζητούμε για τις δημοσιονομικές προοπτικές. Αυτές είναι οι προϋποθέσεις, ώστε το πρόγραμμα MEDIA, που είναι βασικό για την επιτυχία των στόχων της Λισαβόνας, να μπορέσει να διευκολύνει την ανάπτυξη και την ενίσχυση ενός τομέα πολλά υποσχόμενου για τη δημιουργία θέσεων εργασίας και την οικονομική ανάπτυξη. 
<SPEAKER ID="105" LANGUAGE="ET" NAME="Marianne Mikko (PSE )." AFFILIATION="">
<P>
   – Κύριε Πρόεδρε, κυρία Επίτροπε, κυρίες και κύριοι, με ιδιαίτερη χαρά συγχαίρω την εισηγήτρια, Ruth Hieronymi για την επιτυχή ολοκλήρωση της κοινής μας συνεργασίας.
<P>
Η Επιτροπή Πολιτισμού και Παιδείας μας θεωρεί σημαντικό να τοποθετηθούν η ψηφιοποίηση και οι ευρωπαϊκοί κατάλογοι στο επίκεντρο του προγράμματος «Media 2007». Τα θεωρούμε σημαντικά στοιχεία για την αντιμετώπιση του κατακερματισμού της ευρωπαϊκής αγοράς.
<P>
Θα ήμουν πολύ χαρούμενη αν το «Media 2007» οδηγούσε σε καλύτερη χρήση των υποχρησιμοποιούμενων στούντιο και άλλων πόρων παραγωγής ταινιών. Θα ήθελα να δω την Ευρωπαϊκή Ένωση να διαδραματίζει έναν πιο ενεργό ρόλο στη διοργάνωση της διανομής ταινιών. Η ιδέα είναι ότι η Ευρώπη πρέπει να ξανακερδίσει τη θέση της από τον αμερικανικό κινηματογράφο.
<SPEAKER ID="106" LANGUAGE="IT" NAME="Alfonso Andria," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρίες και κύριοι, θα ήθελα και εγώ να συγχαρώ την κ. Hieronymi για το εξαιρετικό έργο που επιτέλεσε.
<P>
Η οπτικοακουστική κληρονομιά αποτελεί αναμφίβολα ένα χρήσιμο μέσο για την εδραίωση της κοινής ιστορικής ταυτότητας, καθώς και για την κατανόηση των διαφορετικών πολιτισμών που μας διακρίνουν και αποτελούν το θεμέλιο για τη θέσπιση της ευρωπαϊκής ιθαγένειας. Δεν είναι τυχαίο ότι σε ορισμένες χώρες το κινηματογραφικό προϊόν αναγνωρίζεται ήδη επισήμως ως πολιτιστικό αγαθό. Συμφωνώ με την πρόταση που υπέβαλε η εισηγήτρια με την τροπολογία 71, σχετικά με τη δημιουργία ενός δικτύου βάσεων δεδομένων που θα καλύπτει την ευρωπαϊκή οπτικοακουστική κληρονομιά.
<P>
Κυρία Επίτροπε, όσον αφορά το ζήτημα αυτό, θα ήθελα να υπογραμμίσω ότι στις 9 Μαΐου 2005, κατά τη συζήτηση της έκθεσης Hegyi σχετικά με τη διατήρηση του κινηματογραφικού πλούτου, διατύπωσα την πρόταση ίδρυσης μιας ευρωπαϊκής θεματικής ταινιοθήκης που θα διαφυλάσσει μια προσεκτική επιλογή κινηματογραφικών έργων που αφορούν ιστορικά γεγονότα και συμβάντα σχετικά με την εξέλιξη του κοινοτικού σχεδίου.
<P>
Ένα άλλο ευαίσθητο σημείο είναι αυτό που αφορά τη χρηματοδότηση: πρέπει να αντιμετωπίσουμε τη χρόνια ανεπάρκεια κεφαλαίων του τομέα διευκολύνοντας την πρόσβαση της οπτικοακουστικής βιομηχανίας στις πιστώσεις και επιτρέποντας στις μικρομεσαίες επιχειρήσεις να επωφελούνται ειδικών χρηματοδοτικών υπηρεσιών. Συμφωνώ, συνεπώς, με τις τροπολογίες 10 και 59 της εισηγήτριας. Στη φάση που διέρχεται η Ένωση σήμερα, θεωρώ ασφαλώς πως η πρόταση να δεσμευθούν οικονομικοί πόροι ύψους 1 005 εκατ. ευρώ για την περίοδο 2007-2013 αποτελεί το ελάχιστο αναγκαίο για την επίτευξη των στόχων του προγράμματος.
<P>
Είναι σημαντικό επίσης να ενθαρρύνουμε την ανάπτυξη νέων ταλέντων· για τον λόγο αυτό, θα ψηφίσω υπέρ της τροπολογίας 56 της εισηγήτριας για την καθιέρωση μιας υποτροφίας για νέα ταλέντα προς τιμήν του Πιερ Πάολο Παζολίνι.
<SPEAKER ID="107" LANGUAGE="" NAME="Alyn Smith," AFFILIATION="εξ ονόματος της Ομάδας Verts/ALE. – (ΕΝ)">
<SPEAKER ID="108" LANGUAGE="SV" NAME="Hélène Goudin," AFFILIATION="εξ ονόματος της Ομάδας IND/DEM.">
<P>
Οι διακυβερνητικές συμφωνίες ή η συνεργασία μεταξύ των κινηματογραφικών εταιρειών μπορεί να πραγματοποιηθεί εκτός του πλαισίου της ΕΕ. Η τροπολογία 15 αναφέρεται στο Ευρωπαϊκό Σύνταγμα το οποίο –όπως τονίζει η τροπολογία– δίνει έμφαση στην αξία του σεβασμού της πολιτισμικής και γλωσσικής ποικιλομορφίας. Ωστόσο, δεν υπάρχει κανένας εύλογος λόγος για την υποστήριξη προγραμμάτων της ΕΕ όπως αυτό. Τα μέλη αυτού του Σώματος πρέπει να δεχτούν ότι οι πληθυσμοί της Γαλλίας και των Κάτω Χωρών ψήφισαν κατά του Ευρωπαϊκού Συντάγματος, το οποίο απορρίφθηκε και δεν αποτελεί πλέον κατάλληλη πηγή αναφοράς.
<P>
Η Επιτροπή Πολιτισμού και Παιδείας επιθυμεί να επενδύσει πάνω από 1 δισ. ευρώ σε αυτό το πρόγραμμα. Η ΕΕ δεν χρειάζεται επιπλέον αμφιλεγόμενα και δαπανηρά προγράμματα. Αντίθετα, πρέπει να αποσκοπεί στην περιορισμένη συνεργασία σε σημαντικά και αληθινά διασυνοριακά ζητήματα. 
<SPEAKER ID="109" LANGUAGE="LT" NAME="Rolandas Pavilionis," AFFILIATION="εξ ονόματος της Ομάδας UEN">
<P>
   . – Το περιεχόμενο αυτού του προγράμματος και η έκθεση της συναδέλφου Ruth Hieronymi ταιριάζουν ακριβώς με το πνεύμα της σύμβασης για τον πολιτισμό που ενέκρινε ο Οργανισμός Ηνωμένων Εθνών. Είναι ρεαλιστικό να ελπίζουμε ότι ένας ιδιαίτερα σημαντικός στόχος του προγράμματος θα επιτευχθεί με την εφαρμογή αυτού του προγράμματος – η ενίσχυση του ευρωπαϊκού οπτικοακουστικού τομέα στη δύσκολη και μέχρι στιγμής χαμένη ανταγωνιστική μάχη με προϊόντα χαμηλής ποιότητας, τα οποία είναι ιδιαίτερα φτωχά σε περιεχόμενο και που εξακολουθούν σήμερα να εισρέουν στην ευρωπαϊκή αγορά. Τέτοια πολιτιστικά προϊόντα χαμηλής ποιότητας κάνουν τη μεγαλύτερη ζημιά στις νέες χώρες της Ευρωπαϊκής Ένωσης, κάποιες εκ των οποίων είναι μικρές. Μπορώ να συμπεριλάβω σε αυτές και τη δική μου χώρα, τη Λιθουανία. Τέτοια προϊόντα όχι μόνο καταστρέφουν την πολιτιστική συνείδηση αλλά δημιουργούν επίσης την απαίτηση για έναν πολιτισμό χαμηλής αξίας, που δεν απαιτεί καμία πνευματική προσπάθεια. Σας ζητώ, ως εκ τούτου, να εγκρίνετε την πρόταση που υπέβαλα, η οποία λαμβάνει υπόψη της τις ειδικές ανάγκες των νέων μικρών χωρών της Ευρωπαϊκής Ένωσης και των κοινωνιών τους, για να στηρίξετε χώρες που δεν έχουν την ικανότητα να δημιουργήσουν οπτικοακουστικά προϊόντα ικανοποιητικής ποιότητας μέσω επιχορηγήσεων. Σας ευχαριστώ. 
<SPEAKER ID="110" LANGUAGE="" NAME="Νικόλαος Σηφουνάκης (PSE ). –" AFFILIATION="">
<P>
Εξαιτίας αυτής της κατάστασης, και πολλών άλλων λόγων, οι υπερατλαντικές παραγωγές, όπως ειπώθηκε από όλους, κατέχουν το 70% άρα μια δεσπόζουσα θέση στην ευρωπαϊκή αγορά, ενώ το έλλειμμα του εμπορικού ισοζυγίου της Ευρωπαϊκής Ένωσης έναντι των Ηνωμένων Πολιτειών, ανέρχεται σε 8 δισεκατομμύρια δολάρια.
<P>
Όμως, το πρόβλημα δεν είναι αριθμητικό. Είναι πρώτιστα πολιτιστικό. Παραδείγματος χάριν, διαδίδεται ο ευρωπαϊκός πολιτισμός στην Ασία ή στην Αφρική μέσω του κινηματογράφου τα τελευταία τουλάχιστον 20 χρόνια; Όχι βέβαια. 
<SPEAKER ID="111" LANGUAGE="EN" NAME="Seán Ó Neachtain (UEN ). –" AFFILIATION="Go raibh milé maith agaibh">
<P>
   Κύριε Πρόεδρε, θα ήθελα να συγχαρώ την εισηγήτρια, κ. Hieronymi, για την έκθεσή της. H οπτικοακουστική βιομηχανία είναι ένας από τους πιο ραγδαία αναπτυσσόμενους τομείς στην Ευρώπη. Στην ΕΕ πήγαν στον κινηματογράφο περισσότερα από ένα δισεκατομμύριο άτομα το 2004, όμως οι αμερικάνικες ταινίες κυριαρχούν στη βιομηχανία, κατέχοντας το 71% της αγοράς. Μέχρι τώρα, η Ευρωπαϊκή Ένωση δεν έχει καταφέρει να χρησιμοποιήσει αποτελεσματικά τη δική της οπτικοακουστική αγορά. Αυτό, σε τελική ανάλυση, σημαίνει χαμένες ευκαιρίες ανάπτυξης και απασχόλησης στην Ευρώπη.
<SPEAKER ID="112" LANGUAGE="FR" NAME="Viviane Reding," AFFILIATION="μέλος της Επιτροπής.">
<P>
Δεν θα επαναλάβω εδώ τις παρατηρήσεις των βουλευτών, επειδή συμφωνώ σχεδόν πλήρως. Θα ήθελα, ωστόσο, να επανέλθω σε δύο σημεία, στα οποία δεν αναφέρθηκα στην εισαγωγή μου. Καταρχάς, συμφωνώ με όλους όσους είπαν ότι η ψηφιακή τεχνολογία είναι υψίστης σημασίας: η ψηφιακή τεχνολογία αποτελεί ευκαιρία για την ποικιλομορφία, επειδή θα διευκολύνει, μόλις η τεχνολογία εγκατασταθεί, το να διανέμονται οι ταινίες πολύ ευκολότερα και με χαμηλότερο κόστος. Δεύτερον, η επιλογή των γλωσσών θα είναι πολύ ευκολότερη σε σύγκριση με το σημερινό αναλογικό σύστημα. Πιστεύω, συνεπώς, ότι η ψηφιακή τεχνολογία αποτελεί ευκαιρία για τις κινηματογραφικές βιομηχανίες μας αλλά και για μας, ώστε να γνωρίσουμε άλλους πολιτισμούς στην Ευρώπη. Επιπλέον, αυτός είναι ένας από τους λόγους που το πρόγραμμα MEDIA 2007 επιζητεί να επιτελέσει μεγαλύτερη πρόοδο προς αυτήν την κατεύθυνση.
<P>
Άκουσα επίσης με μεγάλη προσοχή τις παρατηρήσεις ορισμένων βουλευτών σχετικά με τα νέα κράτη μέλη και με τις χώρες με μικρότερη ικανότητα παραγωγής ή μικρή γλωσσική έκταση. Γι’ αυτό, θα σας μιλήσω όχι μόνο υπό την ιδιότητά μου ως Επιτρόπου αλλά επίσης και λόγω της καταγωγής από το Λουξεμβούργο. Κάθε δημιουργία ταινίας στα λουξεμβουργιανά –και υπάρχουν πράγματι τέτοιες ταινίες– με κάνει να αισθάνομαι υπερηφάνεια και συγκίνηση. Θα ήθελα όλες οι χώρες με μικρή γλωσσική έκταση να μπορούν να παράγουν ταινίες στη γλώσσα τους ακόμη και αν, όπως πρέπει να παραδεχτούμε, η αγορά για τις ταινίες αυτές είναι πολύ μικρή. Πρέπει, συνεπώς, να βοηθήσουμε πολύ περισσότερο αυτές τις χώρες με μικρή γλωσσική έκταση, και αυτό κάνουμε με το πρόγραμμα MEDIA.
<P>
Υπάρχει ένα ακόμη σημείο που –πιστεύω– προώθησε η Επιτροπή Πολιτισμού και Παιδείας αλλά που θα ήθελα να επαναλάβω εδώ, ενώπιον της Ολομέλειας: η πρότασή μου για μια θετική διάκριση υπέρ των νέων κρατών μελών, τα οποία έχουν ανάγκη μιας σαφέστερα στοχοθετημένης βοήθειας, που θα τους διευκολύνει αναμφισβήτητα να ωφεληθούν από το πρόγραμμα MEDIA, ψηφίσθηκε ομόφωνα στο Συμβούλιο Υπουργών. Όλοι οι υπουργοί, ακόμα και αυτοί που έπρεπε να δώσουν το μερίδιο τους για να βοηθήσουν τους άλλους, ήταν σύμφωνοι. Αυτή είναι η Ευρώπη που αγαπούμε. Αυτή είναι η Ευρώπη της αλληλεγγύης, και χαίρομαι που οι βουλευτές, με τις τροπολογίες τους, ενίσχυσαν ακόμη περισσότερο αυτήν την πτυχή της αλληλεγγύης. Χρειαζόμαστε την ποικιλομορφία στον κινηματογράφο, συμπεριλαμβανομένων των περιοχών με μειωμένη ικανότητα οπτικοακουστικής παραγωγής και μικρής γλωσσικής έκτασης, επειδή και αυτά τα κομμάτια της Ευρώπης μας συμμετέχουν στο ευρωπαϊκό συνονθύλευμα των πολιτισμών.
<SPEAKER ID="113" LANGUAGE="" NAME="" AFFILIATION="Αντιπροέδρου">
<P>
 Η συζήτηση έληξε. Η ψηφοφορία θα διεξαχθεί την Τρίτη στις 11.30. 
<SPEAKER ID="114" LANGUAGE="HU" NAME="Katalin Lévai (PSE ). –" AFFILIATION="">
<P>
   Η Επιτροπή ανακήρυξε το 2007 έτος ίσων ευκαιριών. Πρέπει να δοθεί στις μειονεκτούσες ομάδες ένας σημαντικότερος ρόλος στα μέσα ενημέρωσης, προκειμένου να διευκολυνθεί η ενσωμάτωσής τους.
<P>
Η μεγαλύτερη εθνική μειονότητα στην Ευρώπη είναι τα 15 περίπου εκατομμύρια Ρομ, που διαμορφώνουν μία από τις πλέον μειονεκτούσες κοινωνικές ομάδες των κρατών μελών. Παράλληλα, ο πολιτισμός των Ρομ εμπλουτίζει και γονιμοποιεί την κοινωνική και πολιτισμική ζωή των ευρωπαϊκών χωρών, προσφέροντάς της περισσότερη πολυχρωμία.
<SPEAKER ID="115" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση για τη δεύτερη ανάγνωση (A6-0287/2005) της Επιτροπής Περιβάλλοντος, Δημόσιας Υγείας και Ασφάλειας των Τροφίμων σχετικά με την κοινή θέση του Συμβουλίου ενόψει της έγκρισης του κανονισμού του Ευρωπαϊκού Κοινοβουλίου και του Συμβουλίου που αφορά τις μεταφορές αποβλήτων [15311/4/2004 – C6-0223/2005 – 2003/0139(COD)] (εισηγητής: ο κ. Johannes Blokland). 
<SPEAKER ID="116" LANGUAGE="NL" NAME="Johannes Blokland (IND/DEM )," AFFILIATION="εισηγητής">
<P>
   . Κύριε Πρόεδρε, ως εισηγητής, είμαι ευχαριστημένος που μπορώ να πω ότι το Κοινοβούλιο κατέληξε, σε δεύτερη ανάγνωση, σε συμφωνία με το Συμβούλιο σχετικά με τον κανονισμό για τις μεταφορές αποβλήτων. Από τις 90 τροπολογίες που εγκρίθηκαν στην Επιτροπή Περιβάλλοντος, Δημόσιας Υγείας και Ασφάλειας των Τροφίμων, το Συμβούλιο έχει αποδεχτεί 50 πλήρως· 17 τροπολογίες έχουν αντικατασταθεί από 12 συμβιβαστικές τροπολογίες και οι υπόλοιπες 23 τροπολογίες εξέπεσαν ως αποτέλεσμα του συνολικού συμβιβασμού.
<P>
Όσον αφορά την εφαρμογή, από το 1983, έχει θεσπιστεί ένας κανονισμός για τις μεταφορές των αποβλήτων. Φαίνεται, ωστόσο, ότι ο κανονισμός αυτός δεν τηρείται δεόντως, καθώς πραγματοποιούνται πολλές παράνομες μεταφορές. Γνωρίζετε πιθανότατα το παράδειγμα της βρετανικής επιχείρησης που, τον Μάρτιο του τρέχοντος έτους, διαπιστώθηκε ότι εξήγαγε παράνομα στην Κίνα περίπου 60 θαλάσσια εμπορευματοκιβώτια γεμάτα με βρωμερά οικιακά απόβλητα σε κατάσταση αποσύνθεσης. Τα πλαστά έγγραφα ανέφεραν ότι η μεταφορά αφορούσε ανακύκλωση αποβλήτων χαρτιού. Την περασμένη εβδομάδα, η βρετανική Υπηρεσία Περιβάλλοντος παραδέχτηκε ότι κατόπιν επιθεώρησης των θαλάσσιων εμπορευματοκιβωτίων, το 75% του φορτίου αποβλήτων φαίνεται ότι ήταν παράνομο.
<P>
Τον Ιούνιο 2005, αποκαλύφθηκε στη Γαλλία ότι το 100% των φορτίων αποβλήτων που είχαν ελεγχθεί ήταν παράνομα. Από αυτό συνάγουμε ότι, αντί της περιττής εκστρατείας επιβολής, σαφείς κανόνες για τις μεταφορές αποβλήτων είναι απολύτως ζωτικής σημασίας και ότι χρειάζεται να εφαρμοστούν με έναν δομικά σωστό τρόπο. Η συμβιβαστική δέσμη προτάσεων ορίζει τώρα ότι τα κράτη μέλη υποχρεούνται να ελέγχουν τις γραφειοκρατικές διατυπώσεις και το φυσικό φορτίο. Πρέπει επίσης να συνεργάζονται στενά, προκειμένου να προλαμβάνουν και να εντοπίζουν τις παράνομες μεταφορές αποβλήτων.
<P>
Επίσης, το Συμβούλιο συμφώνησε ότι πρέπει να αξιοποιηθεί προσωπικό από τα κράτη μέλη σε μόνιμη βάση, προκειμένου να εξασφαλιστεί ότι η συνεργασία αυτή θα υλοποιηθεί στην πράξη. Μαζί με αυτό, θεσπίζονται ρυθμίσεις για την υποστήριξη των τακτικών φυσικών ελέγχων των πραγματικών φορτίων. Θα ήθελα να ζητήσω από την Επιτροπή να συνεχίσει τις εκστρατείες επιβολής στο πλαίσιο του δικτύου IMPEL και να τις ενσωματώσει δομικά στην οργάνωση.
<P>
Κατά συνέπεια, η ΔΟΕ και ο ΔΝΟ πρέπει να εργαστούν για τη θέσπιση υποχρεωτικών προϋποθέσεων που θα παρέχουν μια αποτελεσματική λύση στο πρόβλημα των παροπλισμένων πλοίων. Το Συμβούλιο δήλωσε ότι θα επεκτείνει την ικανότητα για τη διάλυση πλοίων στην Ευρωπαϊκή Ένωση. Επιπλέον, το Συμβούλιο δεσμεύτηκε 100% για τη σύναψη της προαναφερόμενης παγκόσμιας συμφωνίας σχετικά με τη διάλυση των πλοίων.
<SPEAKER ID="117" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, θα ήθελα να ευχαριστήσω το Ευρωπαϊκό Κοινοβούλιο, την Επιτροπή Περιβάλλοντός του και ιδίως τον εισηγητή κ. Blokland για το έργο που επιτέλεσαν όσον αφορά την παρούσα έκθεση 2ης ανάγνωσης.
<P>
Οι σχετικές συζητήσεις στο Συμβούλιο πραγματοποιήθηκαν στη διάρκεια της ιταλικής και της ιρλανδικής Προεδρίας. Κατά την πρώτη ανάγνωση η Επιτροπή τροποποίησε την πρότασή της και ενέκρινε πλήρως, εν μέρει, ή επί της αρχής, 43 από τις 103 τροπολογίες που είχε προτείνει το Ευρωπαϊκό Κοινοβούλιο. Στην κοινή θέση του Συμβουλίου ενσωματώθηκαν 41 από τις τροπολογίες του Ευρωπαϊκού Κοινοβουλίου. Η κοινή θέση είναι σημαντικό βήμα προς τα εμπρός, όσον αφορά τη βελτίωση της σαφήνειας του κανονισμού και των διατάξεών του, σύμφωνα πάντοτε με τους επιδιωκόμενους στόχους.
<P>
Η Επιτροπή δεν αποδέχθηκε, ωστόσο, την κοινή θέση σε ό,τι αφορά τρία συγκεκριμένα ζητήματα, πράγμα που αιτιολόγησε σε δήλωσή της, μέσω ανακοίνωσης προς το Ευρωπαϊκό Κοινοβούλιο, την 1η Ιουλίου του 2005. Τα θέματα αυτά είναι η νομική βάση του κανονισμού, οι αντιρρήσεις των κρατών μελών σχετικά με τη μεταφορά αποβλήτων που προορίζονται για ανάκτηση και μια διάταξη περί εξαιρέσεως των ζωικών υποπροϊόντων από το πεδίο εφαρμογής του κανονισμού.
<P>
Η Επιτροπή Περιβάλλοντος του Ευρωπαϊκού Κοινοβουλίου υπερψήφισε 90 τροπολογίες ως προς την κοινή θέση. Η Επιτροπή θεωρεί ότι 74 από αυτές είναι αποδεκτές πλήρως ή επί της αρχής, αλλά αδυνατεί να αποδεχθεί 16 από τις τροπολογίες.
<P>
Η προτεινόμενη τροπολογία 35 θα μπορούσε να αποτρέψει πιθανά προβλήματα στην εσωτερική αγορά. Προβλέπει μέγιστες χρονικές προθεσμίες για τη διατύπωση αντιρρήσεων σχετικά με μεταφορές αποβλήτων για ανάκτηση βάσει των εθνικών προτύπων. Τέτοιες αντιρρήσεις μπορούν να εγερθούν μόνο μέχρι την ημέρα έναρξης ισχύος συγκεκριμένης κοινοτικής νομοθεσίας, και το αργότερο 4 χρόνια μετά την έναρξη ισχύος του παρόντος κανονισμού. Εάν εγκριθεί η προτεινόμενη τροπολογία θα αντιμετωπιστούν οι ανησυχίες που εκφράζει η Επιτροπή για την αγορά ανακύκλωσης. 
<SPEAKER ID="118" LANGUAGE="ES" NAME="María del Pilar Ayuso González," AFFILIATION="εξ ονόματος της Ομάδας PPE-DE">
<P>
Ωστόσο, θα ήθελα να επισημάνω ότι, μολονότι έχουμε δεχτεί τις συμβιβαστικές τροπολογίες, διατηρούμε ορισμένες επιφυλάξεις σχετικά με την αλλαγή της νομικής βάσης. Προτιμούσαμε την πρόταση της Επιτροπής, η οποία δεν καταργούσε τη νομική βάση της διεθνούς εμπορικής πολιτικής, το άρθρο 133. Είτε μας αρέσει είτε όχι, τα απόβλητα είναι εμπόρευμα, και έτσι πρέπει να τα αντιμετωπίζουμε. Επιπλέον, περισσότερο από το 50% του κειμένου αναφέρεται στις μεταφορές αποβλήτων εκτός της Ευρωπαϊκής Ένωσης. Αυτό δεν μας εμποδίζει να λάβουμε επίσης υπόψη το θέμα του περιβάλλοντος, καθώς αυτό είναι ένα πολύ σημαντικό θέμα. Ούτε συμφωνούμε με την απόσυρση της πρότασής μας στο πλαίσιο μιας σιωπηρής συμφωνίας. Πιστεύω ότι πρέπει να δώσουμε στις κυβερνήσεις μια λογική χρονική προθεσμία, ώστε να ανταποκριθούν στα αιτήματα για μεταφορές αποβλήτων ή, διαφορετικά, να εφαρμόσουμε αυτό που είναι γνωστό ως «διοικητική σιωπή» ή «σιωπηρή συναίνεση».
<SPEAKER ID="119" LANGUAGE="NL" NAME="Dorette Corbey," AFFILIATION="εξ ονόματος της Ομάδας PSE">
<P>
   . Κύριε Πρόεδρε, θα ήθελα καταρχάς να εκφράσω την εκτίμηση και τα συγχαρητήρια μου στον κ. Blokland ο οποίος ενέσκηψε στο ζήτημα των αποβλήτων και αποδείχτηκε προσηλωμένος υπερασπιστής της ποιότητας του περιβάλλοντος. Τα απόβλητα πρέπει να μεταφέρονται με σκοπό την επεξεργασία τους ή την ανακύκλωση. Αν τα πράγματα πάνε καλά, θα καταλήξουμε με συνεχώς μειούμενες ποσότητες αποβλήτων. Όλο και περισσότερα πράγματα από αυτά που πετάμε και ξεφορτωνόμαστε κερδίζουν μια δεύτερη ή τρίτη παράταση ζωής. Μεγάλες ποσότητες είναι απαραίτητες, προκειμένου να αξίζει τον κόπο να γίνει επεξεργασία των αποβλήτων, και απαιτείται ορισμένη ποσότητα, προκειμένου να είναι επικερδής. Ως αποτέλεσμα, οι αγορές αποβλήτων έχουν αρχίσει να διασχίζουν τα σύνορα και αυτός είναι ο λόγος για τον οποί οι κοινοί κανόνες είναι περισσότερο απαραίτητοι από ποτέ.
<P>
Δεν χρειάζονται περίπλοκες διαδικασίες για μικρές μεταφορές αποβλήτων, όπως είναι τα απόβλητα που δημιουργούνται κατά τη διάρκεια ταξιδιού. Επιπλέον, πρέπει να είναι δυνατόν για τους επιχειρηματίες, στο πλαίσιο της ευθύνης του κατασκευαστή, να ανακυκλώνουν συστατικά χωρίς να είναι υποχρεωμένοι να αντιμετωπίσουν πρώτα έναν τεράστιο όγκο γραφειοκρατικών διατυπώσεων. Σε αυτό μπορούμε όλοι εύκολα να συμφωνήσουμε. Η Σοσιαλιστική Ομάδα στο Ευρωπαϊκό Κοινοβούλιο υποστηρίζει τη συμβιβαστική δέσμη προτάσεων που κατατέθηκε από τον κ. Blokland και δεν θα υποστηρίξουμε σε καμία περίπτωση τις τροπολογίες της Ομάδας των Πρασίνων/Ευρωπαϊκή Ελεύθερη Συμμαχία για τα ζωικά απόβλητα.
<SPEAKER ID="120" LANGUAGE="EN" NAME="Μάριος Ματσάκης," AFFILIATION="εξ ονόματος της Ομάδας ALDE">
<P>
   . – Κύριε Πρόεδρε, έφυγα από την Κύπρο στις 7 το πρωί και πέρασα τον περισσότερο χρόνο της ημέρας μου σε αεροπλάνα, λεωφορεία και αυτοκίνητα ώστε να βρίσκομαι εδώ απόψε. Αυτό, μπορώ να σας διαβεβαιώσω, δεν ευνοεί τη συμμετοχή σε μακροσκελείς συζητήσεις, ιδίως αφού το Κοινοβούλιο –ευλόγως– είναι σχεδόν άδειο. Συνεπώς, θα περιοριστώ στο να κάνω τα ακόλουθα σύντομα σχόλια και ελπίζω να μην θέσω την υπομονή σας σε υπερβολική δοκιμασία.
<P>
Είναι αξιοσημείωτο το γεγονός ότι το Ευρωπαϊκό Κοινοβούλιο έχει καταβάλει έντονες προσπάθειες για την επεξεργασία και τον εκσυγχρονισμό αυτού του κανονισμού. Αυτό καθίσταται προφανές από το γεγονός ότι, κατά την πρώτη ανάγνωση, το Ευρωπαϊκό Κοινοβούλιο ενέκρινε όχι λιγότερες από 103 τροπολογίες και, στο πλαίσιο αυτό, η Επιτροπή Περιβάλλοντος, Δημόσιας Υγείας και Ασφάλειας των Τροφίμων ενέκρινε 90 τροπολογίες.
<P>
Σχετικά με την κοινή θέση του Συμβουλίου, ο εισηγητής αυτής της σύστασης για τη δεύτερη ανάγνωση, ο κ. Blokland, επέδειξε μεγάλη σοφία και αποφασιστικότητα, για τις οποίες πρέπει να τον συγχαρούμε και να τον υποστηρίξουμε. Κατά την άποψή μου, το σημαντικότερο σημείο της κοινής θέσης και σύστασης για τη δεύτερη ανάγνωση είναι η επιλογή του περιβάλλοντος ως της μοναδικής νομικής βάσης, επισημαίνοντας έτσι ότι ο κύριος σκοπός του Συμβουλίου είναι το περιβάλλον και όχι –όπως ορισμένοι επιθυμούσαν και προσπάθησαν σκληρά να επιτύχουν– η ενίσχυση του εμπορίου των αποβλήτων. Σε αυτό προσδοκώ, και θα ήθελα να προσθέσω τη φωνή μου σε εκείνες που καλούσαν την Επιτροπή να μην το αμφισβητήσει ενώπιον δικαστηρίου.
<SPEAKER ID="121" LANGUAGE="EN" NAME="Caroline Lucas," AFFILIATION="εξ ονόματος της Ομάδας Verts/ALE.">
<P>
   – Κύριε Πρόεδρε, θα ήθελα να ευχαριστήσω τον κ. Blokland για το εξαίρετο έργο του στο νομοθέτημα αυτό, αλλά η ομάδα μου είναι απογοητευμένη από τη δέσμη των συμβιβαστικών τροπολογιών και, κατά συνέπεια, υποβάλαμε ορισμένες τροπολογίες. Για παράδειγμα, τα απόβλητα θα πρέπει να μεταφέρονται μόνο όπου είναι πραγματικά απαραίτητο και, δυστυχώς, ο προτεινόμενος κανονισμός δεν είναι τόσο αυστηρός όσο θα έπρεπε στο θέμα αυτό.
<P>
Μία ιδιαίτερα σημαντική υπόθεση είναι το θέμα των έμμονων οργανικών ρύπων. Ο εκτελεστικός κανονισμός της σύμβασης της Στοκχόλμης δεν αντιμετωπίζει το ζήτημα της μεταφοράς των έμμονων οργανικών ρύπων ως απόβλητα ή εμπεριεχομένων σε αυτά, οπότε ο κανονισμός για τη μεταφορά των αποβλήτων πρέπει επειγόντως να το κάνει. Αυτό θα συνέβαλε στην αποφυγή της μεταφοράς των έμμονων οργανικών ρύπων από χώρες οι οποίες θα μπορούσαν και θα έπρεπε να αντιμετωπίζουν οι ίδιες τα απόβλητα. Εάν η διάταξη αυτή είχε τεθεί σε εφαρμογή πριν από δύο χρόνια, η εξαγωγή των αποκαλούμενων «στόλων-φαντασμάτων» –σκυλοπνίχτες του αμερικανικού ναυτικού γεμάτοι με PCB, που σαλπάρουν από τις ΗΠΑ για το Ηνωμένο Βασίλειο– θα μπορούσε να είχε διακοπεί για νομικούς λόγους. Δυστυχώς, η συμβιβαστική δέσμη δεν καλύπτει το θέμα αυτό. Ούτε αντιμετωπίζει κατάλληλα το θέμα της διάλυσης των πλοίων. Πολλά πλοία της ΕΕ θα πρέπει σύντομα να διαλυθούν, σύμφωνα με την πρόσφατη και ευπρόσδεκτη απόφαση για την επιτάχυνση της σταδιακής κατάργησης των δεξαμενοπλοίων μονού κύτους· ελλοχεύει όμως ο σοβαρός κίνδυνος να εγκαταλειφθούν σε κάποια ασιατική παραλία για να γίνει η διάλυσή τους σε πολύ κακές συνθήκες.
<SPEAKER ID="122" LANGUAGE="SV" NAME="Jonas Sjöstedt," AFFILIATION="εξ ονόματος της Ομάδας GUE/NGL.">
<P>
   Κύριε Πρόεδρε, θα ήθελα να ευχαριστήσω τον εισηγητή, κ. Blokland, για την καλή και πολύ διεξοδική εργασία που έκανε σε αυτήν την έκθεση. Προφανώς, θα μας άρεσε επίσης να επιτύχουμε περισσότερα από τον συμβιβασμό με το Συμβούλιο. Επιλέξαμε να μην βάλουμε τα ονόματά μας σε αυτόν, διότι θα μας άρεσε να είχε περισσότερη δύναμη, αλλά ταυτόχρονα είναι εξαιρετικά αμφίβολο αν μια συνδιαλλαγή θα ήταν στην πραγματικότητα αρκετή για να επιτύχουμε αποτέλεσμα καλύτερο από αυτό που επιτεύχθηκε σε αυτές τις διαπραγματεύσεις.
<P>
Όσον αφορά τη νομική βάση, σίγουρα θέλουμε να υπερασπιστούμε την αντιμετώπιση αυτών των θεμάτων ως περιβαλλοντικών. Ο στόχος πρέπει να είναι η εξέταση των σοβαρών περιβαλλοντικών προβλημάτων που προκύπτουν σε σχέση με το εμπόριο των αποβλήτων. Νομίζουμε ότι είναι εντελώς παράλογο να θεωρούμε τα επικίνδυνα απόβλητα ως οποιοδήποτε άλλο εμπόρευμα, και πιστεύουμε, ως εκ τούτου, ότι το άρθρο 175 πρέπει να είναι η μοναδική νομική βάση.
<SPEAKER ID="123" LANGUAGE="SK" NAME="Irena Belohorská (NI ). –" AFFILIATION="">
<P>
   Πρέπει να συμφωνήσω με τον εισηγητή κ. Blokland ότι, όσον αφορά το εν λόγω νομικό κείμενο, το άρθρο 175 παρέχει την πιο πρόσφορη νομική βάση. Ο στόχος της οδηγίας είναι πρωτίστως η προστασία του περιβάλλοντος, και όχι η διευκόλυνση του εμπορίου αποβλήτων ή η στήριξη του «τουρισμού αποβλήτων», κατά τον οποίο επιχειρήσεις αποβλήτων εξάγουν απόβλητα στις χώρες με τις πλέον επιεικείς νομικές ρυθμίσεις. Η οδηγία αυτή έχει ιδιαίτερη σημασία για τα μικρότερα κράτη μέλη και, συγκεκριμένα, για τα νέα κράτη μέλη τα οποία συχνά δεν διαθέτουν τους πόρους και τις εγκαταστάσεις για τη διαχείριση των επικίνδυνων αποβλήτων. Πρέπει να τα εμποδίσουμε να γίνουν χώροι απόρριψης για τα μεγαλύτερα κράτη. Αυτό που χρειάζεται είναι εναρμόνιση των κανόνων που διέπουν τις διακρατικές μεταφορές αποβλήτων, διότι τα απόβλητα δεν γνωρίζουν σύνορα, και στην περίπτωση ατυχημάτων ή καταστροφών μπορεί να αποδειχθεί επικίνδυνο όχι μόνο για τη χώρα τελικού προορισμού αλλά και για τη χώρα διέλευσης. Είναι εξίσου σημαντικό να ζητηθεί η συναίνεση της χώρας προορισμού και να εφαρμοστεί ένα σύστημα γραπτής γνωστοποίησης. Πιστεύω ότι χρειαζόμαστε αυστηρούς, σαφείς και διαφανείς κανόνες που θα επιτρέψουν τον έλεγχο και την παρακολούθηση των τύπων και των τοποθεσιών αποβλήτων. Η μεταφορά πρέπει να γνωστοποιηθεί εγγράφως στη χώρα προορισμού και να της δοθεί επαρκής χρόνος, ώστε να αποφασίσει αν θα δεχτεί τα απόβλητα ή όχι. 
<SPEAKER ID="124" LANGUAGE="DE" NAME="Horst Schnellhardt (PPE-DE ). –" AFFILIATION="lex speciali">
<P>
   Κύριε Πρόεδρε, κύριε Επίτροπε, θεωρώ ότι ο κ. Blokland εργάσθηκε πολύ καλά και οι τελικές τροπολογίες αποδεικνύουν την προθυμία του για συμβιβασμούς. Αυτό είναι καλό σημάδι για τη διαχείριση των αποβλήτων.
<P>
Ωστόσο, στην παρούσα πρόταση υπάρχουν μερικά σημεία που θέλω να θίξω. Η πρόταση να συμπεριληφθούν τα ζωικά υποπροϊόντα στη νομοθεσία για τα απόβλητα στερείται κάθε λογικής, είναι μάλιστα και επικίνδυνη. Τα ζωικά υποπροϊόντα ρυθμίζονται ήδη αυστηρά στον κανονισμό αριθ. 1774/2002/ΕΚ· είναι ένας s που καθορίζει με μεγάλη ακρίβεια πώς πρέπει να συγκεντρώνονται, να μεταφέρονται, να υφίστανται επεξεργασία και να χρησιμοποιούνται τα ζωικά υποπροϊόντα. Για παράδειγμα, ρυθμίζει πώς πρέπει να απολυμαίνονται και να καθαρίζονται τα σχετικά οχήματα και δοχεία. Επομένως, ο κανονισμός αυτός είναι αυστηρότερος και σαφέστερος από τη νομοθεσία για τα απόβλητα. Όπως ζητεί και το Συμβούλιο στην κοινή θέση του, τα ζωικά υποπροϊόντα πρέπει να εξαιρεθούν γενικά προς χάριν της νομικής σαφήνειας.
<P>
Η προσπάθεια να συμπεριληφθεί εδώ είναι και επικίνδυνη, γιατί στον κανονισμό αριθ. 1774/2002/ΕΚ παραβλέψαμε κάτι: στις εξαιρέσεις προβλέπεται ότι τα νεκρά ζώα μπορούν και να ταφούν ως απορρίμματα. Αυτό είχε ως αποτέλεσμα ορισμένες αρχές να απαγορεύσουν τα νεκροταφεία ζώων και να ζητήσουν από τους ανθρώπους να θάψουν τα νεκρά ζώα τους σε χωματερές, αφού υπάγονται στη νομοθεσία για τα απόβλητα. Βασικά, αυτή η σύγχυση είναι απαράδεκτη και, γι’ αυτό, το συγκεκριμένο σημείο πρέπει να διαγραφεί από τον κανονισμό.
<SPEAKER ID="125" LANGUAGE="EN" NAME="Jillian Evans (Verts/ALE )." AFFILIATION="">
<SPEAKER ID="126" LANGUAGE="IT" NAME="Luca Romagnoli (NI ). –" AFFILIATION="">
<P>
Η έκθεση Blokland ορθώς εστιάζει στη φιλικότητα της μεταφοράς των αποβλήτων προς το περιβάλλον, για την οποία δεν μπορούν και δεν πρέπει να ισχύουν τα κριτήρια του ελεύθερου εμπορίου: ο υδροφόρος ορίζοντας, οι επιφανειακές υδρολογικές λεκάνες και η ατμόσφαιρα δεν γνωρίζουν διοικητικά και κρατικά σύνορα, καθώς ο πλανήτης δεν λειτουργεί με στεγανά διαμερίσματα.
<SPEAKER ID="127" LANGUAGE="PL" NAME="Bogusław Sonik (PPE-DE ). –" AFFILIATION="">
<P>
    Κύριε Πρόεδρε, ο στόχος ήταν η νέα πρόταση για την παρακολούθηση του εμπορίου αποβλήτων να καταρτιστεί σύμφωνα με την αρχή της καλύτερης ρύθμισης. Η τελευταία εγκρίθηκε από το Κοινοβούλιο, την Επιτροπή και το Συμβούλιο το 2001, και αποσκοπεί στο να διασφαλίσει ότι παράγεται η καλύτερη δυνατή νομοθεσία και οι κανονισμοί που εγκρίνονται είναι επωφελείς και σαφείς. Κατά την άποψή μου, ωστόσο, το σχέδιο έκθεσης περιέχει περιττές διατάξεις που επιβάλουν υπερβολικούς περιορισμούς σε αυτόν τον τομέα της οικονομίας και παρακωλύουν την ανάπτυξή του, αντί να βελτιώνουν τη μεταφορά αποβλήτων.
<P>
Δεν μπορώ επίσης να κατανοήσω για ποιον λόγο είναι αναγκαίο να καταστούν αυστηρότεροι οι κανονισμοί για την εξαγωγή των οικιακών αποβλήτων. Και πάλι, το ζήτημα αυτό ρυθμίζεται στην οδηγία του 1999 για τους χώρους υγειονομικής ταφής των αποβλήτων. Το ίδιο ισχύει για το εμπόριο των ζωικών υποπροϊόντων, που καλύπτεται από την κτηνιατρική οδηγία που είναι σε ισχύ.
<SPEAKER ID="128" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<P>
Η Επιτροπή έμεινε πολύ ικανοποιημένη βλέποντας τη σημασία που αποδίδει η Επιτροπή Περιβάλλοντος του Ευρωπαϊκού Κοινοβουλίου στις περιβαλλοντικές επιπτώσεις των πλοίων που βρίσκονται στο τελευταίο στάδιο της ζωής τους και της ανακύκλωσης πλοίων, και συμμεριζόμαστε πλήρως τις ανησυχίες που εξέφρασε η κοινοβουλευτική επιτροπή. Ωστόσο, για τους ακόλουθους λόγους οι προταθείσες τροπολογίες δεν θα αποτελούσαν, κατά την άποψή μας, τον ορθό τρόπο για να διασκεδαστούν οι ανησυχίες. Επί του παρόντος, καταβάλλεται προσπάθεια για την αντιμετώπιση των θεμάτων αυτών στα πλαίσια του Διεθνούς Ναυτιλιακού Οργανισμού, της Διεθνούς Οργάνωσης Εργασίας και της Σύμβασης της Βασιλείας σχετικά με τον έλεγχο των διασυνοριακών μετακινήσεων των επικίνδυνων αποβλήτων. Επετεύχθη πρόοδος στα πλαίσια του ΔΝΟ προς μία διεθνή συμφωνία επί του θέματος. Θα ήταν, συνεπώς, σκόπιμο να συμφωνήσουμε σε διεθνές επίπεδο σχετικά με τις λύσεις σε αυτά τα σημαντικά προβλήματα, πριν αλλάξουμε τον εσωτερικό κανονισμό της Ευρωπαϊκής Ένωσης. Από την άλλη πλευρά, θα υποστηρίζαμε μία αιτιολογική σκέψη όσον αφορά το έργο των σχετικών διεθνών βημάτων διαλόγου, σύμφωνα με τα συμπεράσματα του Συμβουλίου της 24ης Ιουνίου 2005 για τη διάλυση των πλοίων. Κατά συνέπεια, θα υποστηρίζαμε πλήρως τη συμβιβαστική πρόταση επί του σημείου αυτού.
<P>
Επιπλέον, υπάρχουν ορισμένες τροπολογίες που αφορούν πρόσθετους περιορισμούς στην ελεύθερη μεταφορά των αποβλήτων προς ανάκτηση, οι οποίες, κατά την άποψη της Επιτροπής, δεν ανταποκρίνονται στον στόχο της δημιουργίας σαφέστερων και καλύτερων ρυθμίσεων. Η Επιτροπή, στο πλαίσιο αυτό, δεν μπόρεσε να κάνει δεκτές τις προταθείσες τροπολογίες 4, 27, 30, 31, 33, 37, 54, 56 και 68. Η Επιτροπή διατηρεί τη δήλωσή της όσον αφορά το άρθρο 12 παράγραφος 1 εδάφιο γ της κοινής θέσης, στο οποίο αναφέρεται η τροπολογία 31. Ωστόσο, θα μπορούσαμε να υποστηρίξουμε τη συμβιβαστική πρόταση σε άλλα σημεία.
<P>
Σχετικά με τα ζωικά υποπροϊόντα ζωικής, η πρόταση της Επιτροπής εκπληρώνει τους ίδιους περιβαλλοντικούς στόχους με την τροπολογία 91. Ο στόχος μας είναι να διασφαλίσουμε την εφαρμογή των απαραίτητων περιβαλλοντικών δικλίδων ασφαλείας για τη μεταφορά των ζωικών υποπροϊόντων. Συνεπώς, η πρότασή μας λέει ότι θα πρέπει να εφαρμοστεί ο αυστηρότερος εκ των δύο κανονισμών. Ωστόσο, η Επιτροπή δεν επιθυμεί την ταυτόχρονη εφαρμογή και των δύο κανονισμών στην ίδια μεταφορά και, επομένως, δεν μπορούμε να κάνουμε δεκτή την τροπολογία 91.
<P>
Εν κατακλείδι, βρίσκομαι στην ευχάριστη θέση να σας ανακοινώσω ότι η Επιτροπή μπορεί να δεχθεί 87 από τις 113 προταθείσες τροπολογίες, πλήρως ή επί της αρχής. Οι εν λόγω προταθείσες τροπολογίες περιλαμβάνουν την ενίσχυση του κανονισμού, τη διασαφήνιση των διατάξεών του και την περαιτέρω ευθυγράμμιση με τη Σύμβαση της Βασιλείας.
<SPEAKER ID="129" LANGUAGE="" NAME="Πρόεδρος." AFFILIATION="Παράρτημα – Θέση της Επιτροπής">
<P>
Η ψηφοφορία θα διεξαχθεί την Τρίτη στις 11.30.
<P>
Η Επιτροπή δύναται να αποδεχθεί πλήρως τις ακόλουθες τροπολογίες: 1, 2, 6, 7, 8, 10, 12, 13, 14, 15, 16, 17, 18, 19, 20, 21, 22, 23, 24, 25, 26, 28, 29, 32, 34, 35, 36, 38, 40, 41, 42, 43, 44, 45, 47, 48, 49, 50, 51, 52, 53, 55, 57, 58, 59, 60, 61, 62, 63, 64, 65, 66, 70, 71, 72, 73, 74, 75, 76, 77, 78, 79, 80, 82, 84, 85, 90, 100.
<P>
Οι ακόλουθες τροπολογίες είναι αποδεκτές επί της αρχής: 3, 39, 46, 67, 69, 83, 89.
<P>
Η Επιτροπή δεν δύναται να αποδεχτεί τις ακόλουθες τροπολογίες: 4, 5, 9, 11, 27, 30, 31, 33, 37, 54, 56, 68, 81, 86, 87, 88, 91, 92, 93, 94, 95, 96, 97, 98, 99, 101.
<P>
Σε περίπτωση έγκρισης της συμβιβαστικής δέσμης, η Επιτροπή θα μπορούσε επίσης να αποδεχθεί τις νέες τροπολογίες 102, 103, 104, 105, 106, 107, 108, 109, 110, 111, 112, 113. 
<SPEAKER ID="130" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη σύσταση (A6-0301/2005) της Επιτροπής Περιβάλλοντος, Δημόσιας Υγείας και Ασφάλειας των Τροφίμων σχετικά με την κοινή θέση του Συμβουλίου για την έκδοση του κανονισμού του Ευρωπαϊκού Κοινοβουλίου και του Συμβουλίου για ορισμένα φθοριούχα αέρια θερμοκηπίου [16056/5/2004 – C6-0221/2005 – 2003/0189A(COD)] (εισηγήτρια: η κ. Avril Doyle)· και
<P>
τη σύσταση (A6-0294/2005) της Επιτροπής Περιβάλλοντος, Δημόσιας Υγείας και Ασφάλειας των Τροφίμων σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου που αφορά τις εκπομπές των συστημάτων κλιματισμού των μηχανοκινήτων οχημάτων και για την τροποποίηση της οδηγίας 70/156/ΕΟΚ του Συμβουλίου [16056/5/2004 – C6-0221/2005 – 2003/0189A(COD)] (εισηγήτρια: η κ. Avril Doyle). 
<SPEAKER ID="131" LANGUAGE="EN" NAME="Avril Doyle (PPE-DE )," AFFILIATION="εισηγήτρια.">
<P>
Το ιστορικό είναι ότι τα φθοριούχα αέρια εισήχθησαν τη δεκαετία του 1990 για να αντικαταστήσουν τις ουσίες CFC και HCFC, οι οποίες καταστρέφουν τη στιβάδα του όζοντος. Χρησιμοποιούνται σε πολλά είδη εφαρμογών· ορισμένες είναι βασικές, άλλες όχι τόσο: σε μονωτικούς αφρούς, αερολύματα, συστήματα ψύξης και κλιματισμού, εξοπλισμό πυροπροστασίας ακόμη και σε αερόσολες αθλητικών υποδημάτων.
<P>
Κατά τη συζήτηση για τη μεταβολή του κλίματος που ακολούθησε τη σύμβαση πλαίσιο των Ηνωμένων Εθνών για την κλιματική μεταβολή, οι βλαβερές επιπτώσεις αυτών των φθοριούχων αερίων, οφειλόμενες στο υψηλό τους δυναμικό πλανητικής αύξησης της θερμοκρασίας, θεωρήθηκε ότι συντελούν σε μεγάλο ποσοστό –5% και αυξάνεται– στο «φαινόμενο του θερμοκηπίου». Από τα έξι αέρια θερμοκηπίου τα οποία έχουν καταγραφεί στο παράρτημα του Πρωτοκόλλου του Κυότο του 1997, τα τρία είναι φθοριούχα αέρια. Ο στόχος της νομοθεσίας αυτής είναι να διευκολύνει τα κράτη μέλη να εκπληρώσουν τους στόχους τους, σύμφωνα με το Πρωτόκολλο του Κυότο, μειώνοντας τη διαρροή και περιορίζοντας τη χρήση των φθοριούχων αερίων.
<P>
Παρόλο που η αρχική πρόταση της Επιτροπής στο Κοινοβούλιο είχε τη μορφή κανονισμού με νομική βάση ενιαίας αγοράς –άρθρο 95– το Συμβούλιο κατέληξε σε κοινή θέση η οποία έλαβε τη μορφή δύο χωριστών κειμένων: μία οδηγία με βάση το άρθρο 95 και έναν κανονισμό με διπλή νομική βάση που αποτελείται από τα άρθρα 175 και 95. Η αιτιολογία για τον διαχωρισμό της πρότασης της Επιτροπής σε δύο διαφορετικά κείμενα ήταν να μεταφερθούν όλες οι απαιτήσεις που αφορούν τις εκπομπές από τα συστήματα κλιματισμού των μηχανοκίνητων οχημάτων, από τον προτεινόμενο κανονισμό στην οδηγία πλαίσιο για την έγκριση των μηχανοκίνητων οχημάτων, οδηγία 70/156/ΕΟΚ. Ο προτεινόμενος κανονισμός θα επικεντρωνόταν επομένως στις υπόλοιπες σταθερές εφαρμογές.
<P>
Όσον αφορά την οδηγία για τα συστήματα κλιματισμού των μηχανοκίνητων οχημάτων, είμαι της άποψης ότι πρέπει να επιτευχθεί ισορροπία, από τη μία πλευρά με το να ακολουθούμε περιοριστική προσέγγιση έναντι της τεχνολογίας σχετικά με το δυναμικό των αερίων που θα επιτραπούν σύμφωνα με την οδηγία όσον αφορά την πλανητική αύξηση της θερμοκρασίας και, από την άλλη, με την προώθηση της ανάπτυξης εναλλακτικών περιβαλλοντικών τεχνολογιών. Όπως έχει τώρα η κατάσταση, η απαγόρευση που περιέχεται στην οδηγία εφαρμόζεται σε αέρια με δυναμικό πλανητικής αύξησης της θερμοκρασίας υψηλότερο του 150, που σημαίνει ότι η ουσία υδροφθοράνθρακας-152α –η οποία έχει δυναμικό πλανητικής αύξησης της θερμοκρασίας περίπου 120– μπορεί ακόμη να χρησιμοποιείται. Αυτό θα επιτρέψει περαιτέρω καινοτομίες και ανάπτυξη εναλλακτικών τεχνολογιών σε σχέση με τα συστήματα κλιματισμού.
<P>
Εάν μειώσουμε την τιμή κατωφλίου του δυναμικού πλανητικής αύξησης της θερμοκρασίας στα συστήματα κλιματισμού των μηχανοκίνητων οχημάτων, αυτό θα σημαίνει, κατά συνέπεια, ότι η ανάπτυξη της τεχνολογίας του CO2 αποτελεί επί του παρόντος τη μοναδική επιλογή για τις ευρωπαϊκές αυτοκινητοβιομηχανίες. Ενώ αναγνωρίζω ότι η ευρωπαϊκή βιομηχανία είναι παγκόσμιος ηγέτης στην τεχνολογία αυτή και επαινώ τα επιτεύγματά της, τα υφιστάμενα συστήματα τεχνολογίας αιχμής CO2 έχουν ορισμένα μειονεκτήματα που τα καθιστούν ακατάλληλα για εξαγωγή εκτός της ΕΕ. Καταρχάς, διαθέτουν εξοπλισμό πολύ υψηλής πίεσης, ο οποίος θα ενείχε κινδύνους υγείας και ασφάλειας για μηχανικούς που δεν διαθέτουν την πείρα να τον συντηρήσουν. Εκτός της ΕΕ, σε περιοχές όπου η τεχνολογία των φθοριούχων αερίων θα παραμείνει δεσπόζουσα, τα δίκτυα τεχνικής υποστήριξης των συστημάτων αυτών, απλώς δεν θα υφίστανται. Δεύτερον, η τεχνολογία CO2 δεν είναι κατάλληλη προς χρήση σε ορισμένες ακραίες θερμοκρασίες, όπως για παράδειγμα σε πολύ θερμά κλίματα. Ο καθορισμός της οριακής τιμής του δυναμικού πλανητικής αύξησης της θερμοκρασίας σε 150 δεν αποκλείει την περαιτέρω βελτίωση της τεχνολογίας CO2, αλλά θα επιτρέψει στις αυτοκινητοβιομηχανίες μας να διατηρήσουν τη δυνατότητα διείσδυσης στην αγορά σε όλες τις περιοχές του κόσμου. Με τη μείωση της τιμής κατωφλίου του δυναμικού πλανητικής αύξησης της θερμοκρασίας σε 150, υπάρχει μία τουλάχιστον δεκαπλάσια μείωση –1000%– των εκπομπών και θα υπήρχε αμελητέο πρόσθετο όφελος –περίπου 2,6%– εάν η τιμή κατωφλίου οριζόταν σε 50. Γνωρίζω ότι ορισμένοι συνάδελφοι υποστηρίζουν την εν λόγω πρόταση, αλλά θα ήταν δύσκολο να την υπερασπιστούμε σε επίπεδο παγκόσμιου εμπορίου, εξαιτίας του ασήμαντου πρόσθετου περιβαλλοντικού οφέλους και επειδή, λόγω αυτού, θα εκλαμβανόταν ως τεχνικός εμπορικός φραγμός.
<P>
Για να επαναλάβω, αυτό που έχει σημασία είναι ότι με την έγκριση της εν λόγω οδηγίας, απαγορεύουμε τη χρήση του υδροφθοράνθρακα-134α, ο οποίος έχει δυναμικό πλανητικής αύξησης της θερμοκρασίας 10 φορές υψηλότερο από τον υδροφθοράνθρακα-152α.
<P>
Διεξήχθη σοβαρή συζήτηση σχετικά με τη νομική βάση του κανονισμού για ορισμένα φθοριούχα αέρια: εάν η νομική βάση του κανονισμού θα έπρεπε να είναι το περιβάλλον (άρθρο 175 της Συνθήκης) ή η ενιαία αγορά (άρθρο 95 της Συνθήκης) ή εάν θα έπρεπε να διατηρηθεί η διπλή νομική βάση, όπως προτάθηκε στην κοινή θέση (άρθρα 175 και 95). Εμείς, ως Κοινοβούλιο, έχουμε καθήκον να διευθετήσουμε το ζήτημα αυτό· η βιομηχανία χρειάζεται, προπαντός, ασφάλεια δικαίου.
<P>
Η νομική άποψη του Ευρωπαϊκού Κοινοβουλίου ανέφερε σαφώς ότι μία μη ισόρροπη διπλή νομική βάση, όπως στην κοινή θέση, είναι νομικά ασταθής και θα απορριφθεί από το Ευρωπαϊκό Δικαστήριο. Όλη η προηγούμενη νομολογία επιβεβαιώνει ότι το Δικαστήριο θα αναιρέσει την αναφορά στη δευτερεύουσα νομική βάση –άρθρο 95 στην προκειμένη περίπτωση– και θα ερμηνεύσει ολόκληρο τον κανονισμό όπως αυτός βασίστηκε στην κύρια νομική βάση – άρθρο 175. Ωστόσο, το αποτέλεσμα αυτό θα επέλθει μόνο ύστερα από χρόνια παρατεταμένης και εκτεταμένης ανασφάλειας για τη βιομηχανία. Θα πρέπει να τηρούμε τον έλεγχο των νομοθετικών αποφάσεων σε αυτόν τον πολιτικό στίβο –ακόμη και εάν σημαίνει συνδιαλλαγή, παραμένει πολιτικός έλεγχος– και να μην αφήνουμε τα δικαστήρια να αποφασίζουν στη θέση μας για τη νομοθεσία.
<P>
Το άρθρο 175 θα επιτρέψει επίσης σε εκείνα τα κράτη μέλη, όπου ήδη ισχύει πιο φιλόδοξη νομοθεσία ως μέρος της στρατηγικής τους σύμφωνα με το Πρωτόκολλο του Κυότο, να διατηρήσουν τη νομοθεσία αυτή όπου ενδείκνυται για τη λειτουργία της εσωτερικής αγοράς και να μην υποχρεωθούν, όπως θα συνέβαινε με την υφιστάμενη κοινή θέση, να μειώσουν τις περιβαλλοντικές προδιαγραφές τους στα χαμηλότερα επίπεδα της ΕΕ.
<P>
Είναι σημαντικό, ωστόσο, να θυμόμαστε ότι τα άρθρα 175 και 176 δεν δίνουν πράσινο φως στα κράτη μέλη να εισάγουν οποιαδήποτε μέτρα θέλουν. Η εσωτερική αγορά θα εξακολουθήσει να προστατεύεται από αδικαιολόγητους εμπορικούς φραγμούς σύμφωνα με την περιβαλλοντική νομική βάση, το άρθρο 175, η οποία βασίζεται στην προστασία της ενιαίας αγοράς. Διατυπώνεται σαφώς στο άρθρο 176 ότι ένα κράτος μέλος δεν μπορεί να λάβει αυστηρότερα μέτρα εκτός εάν είναι συμβατά με τη Συνθήκη, δηλαδή παρά μόνο εάν είναι αναλογικά, δεν εισάγουν διακρίσεις και δεν δημιουργούν αδικαιολόγητους φραγμούς στην ενιαία αγορά.
<P>
Το αποτέλεσμα της περιβαλλοντικής νομικής βάσης είναι ουσιαστικά το ίδιο με τη νομική βάση ενιαίας αγοράς (άρθρο 95), που επίσης επιτρέπει στα κράτη μέλη να λαμβάνουν αυστηρότερα μέτρα. Είναι μόνο το βάρος της απόδειξης –στην Επιτροπή δυνάμει του άρθρου 175, στο κράτος μέλος δυνάμει του άρθρου 95– και οι διαδικασίες εφαρμογής που διαφέρουν.
<P>
Ως προς τούτο, καλώ την Επιτροπή να προβεί σε δήλωση, που θα καταγραφεί στα πρακτικά, ότι θα εμμείνει σταθερά στην υλοποίηση των υποχρεώσεών της ως θεματοφύλακας της Συνθήκης σε σχέση με αυτόν τον κανονισμό και ότι θα μεριμνήσει ιδιαίτερα για την αστυνόμευση και την παρακολούθηση των όποιων αυστηρότερων μέτρων προτείνουν τα κράτη μέλη, προς όφελος της επέκτασης της εσωτερικής αγοράς εντός των ορίων του άρθρου 175. Ενώ η Επιτροπή μπορεί να μην έκανε αρκετά προληπτικά χρήση των αρμοδιοτήτων της σε θέματα παραβιάσεων, ελπίζω ότι η πρόσφατη υπόθεσή της κατά της Δανίας θα αποτελέσει οιωνό για την επερχόμενη κατάσταση και θα διασκεδάσει τους φόβους της βιομηχανίας για τη χειρότερη πιθανολογούμενη εξέλιξη όσον αφορά την ενιαία αγορά.
<P>
Ως περαιτέρω ασφαλιστική δικλίδα και για την ενίσχυση των μικρομεσαίων επιχειρήσεων, πρότεινα μία τροπολογία για τη θέσπιση μητρώου απευθείας συνδέσεως, όπου τα αυστηρότερα μέτρα, που είναι συμβατά με την ενιαία αγορά δυνάμει του άρθρου 176, θα καταγράφονται σε ένα ενιαίο έγγραφο εύκολης πρόσβασης. Ζητώ από τους συναδέλφους να υποστηρίξουν την πρόταση αυτή.
<P>
Στη διευρυμένη Ευρώπη των 25 –σύντομα των 27– κρατών μελών, το Συμβούλιο μπορεί να προσφεύγει στη συχνότερη χρησιμοποίηση της διπλής νομικής βάσης για να προσπαθεί να ικανοποιήσει ποικίλα εθνικά συμφέροντα. Αυτό θα έχει ως αποτέλεσμα τον κατακερματισμό του στόχου και του επίκεντρου της νομοθεσίας. Η τάση αυτή για πρόχειρους εμβαλωματικούς συμβιβασμούς στο τραπέζι των διαπραγματεύσεων του Συμβουλίου, οσάκις τα κράτη μέλη αδυνατούν να επιτύχουν αποδεκτή πολιτική συμφωνία, είναι εξαιρετικά ανησυχητική. Πιστεύω πως το Ευρωπαϊκό Κοινοβούλιο είναι σε θέση να υπερβεί τους περιορισμούς των εθνικών θέσεων και να εξασφαλίζει συνοχή πολιτικής σε τομείς στους οποίους απαιτείται δράση σε κοινοτικό επίπεδο. Εμείς ως Κοινοβούλιο πρέπει να αντισταθούμε στη διάλυση και στον ευνουχισμό της νομοθεσίας.
<P>
Το τελικό συμπέρασμα είναι ότι, εάν η κοινή θέση της διπλής νομικής βάσης διατηρηθεί, ο κανονισμός αυτός θα καταλήξει με μοναδική νομική βάση το άρθρο 175, μετά την εξέταση και απόρριψη της δευτερεύουσας νομικής βάσης (άρθρο 95) από το Ευρωπαϊκό Δικαστήριο. Θα προτιμούσα να επικρατήσει η απόφαση του Κοινοβουλίου και δεν μπορώ να βάλω το όνομά μου σε έναν κανονισμό ο οποίος δεν έχει νομική σταθερότητα και δεν θα επιβιώσει του νομικού ελέγχου.
<P>
Ένα βασικό επιχείρημα που γνώρισε μικρή αναγνώριση κατά τις ζωηρές συζητήσεις έως τώρα είναι η περίπτωση της ανταγωνιστικότητας σε περίπτωση εφαρμογής του άρθρου 175, προκειμένου να επιτύχουμε τους στόχους της Λισαβόνας, δηλαδή να γίνουμε η ανταγωνιστικότερη οικονομία που βασίζεται στη γνώση παγκοσμίως, με τη βιώσιμη ανάπτυξη να αποτελεί αναπόσπαστο μέρος αυτού του στόχου. Η πρόταση να χρησιμοποιήσουμε μία νομική βάση στηριζόμενη στην ενιαία αγορά και να επιβάλουμε πρόσθετες απαγορεύσεις στο παράρτημα, είναι ένα αναποτελεσματικό μέσο το οποίο η βιομηχανία, η Επιτροπή και το Συμβούλιο δεν μπορούν να αποδεχθούν. Επί του παρόντος, καμία από τις προτάσεις για τη συμπερίληψη των πρόσθετων απαγορεύσεων της χρήσης των φθοριούχων αερίων σε ορισμένες εφαρμογές δεν έχει υποβληθεί σε εκτίμηση επιπτώσεων ή σε συνολική ανάλυση υγείας και ασφάλειας ή ακόμη και σε ανάλυση κόστους-ωφελείας από την Επιτροπή. Δεν πιστεύω ότι πρέπει να τις χρησιμοποιήσουμε χωρίς προηγούμενη τεχνική εξέταση.
<SPEAKER ID="132" LANGUAGE="" NAME="Σταύρος Δήμας," AFFILIATION="μέλος της Επιτροπής">
<P>
   . Κύριε Πρόεδρε, καταρχάς θέλω να ευχαριστήσω το Ευρωπαϊκό Κοινοβούλιο, την Επιτροπή Περιβάλλοντος και, ιδιαίτερα, την εισηγήτρια κ. Doyle για την εξαιρετική δουλειά της στην παρούσα έκθεση για τη 2η ανάγνωση.
<P>
Τα συζητούμενα σήμερα σχέδια προτάσεων θα συμβάλουν σημαντικά στη μείωση των εκπομπών αερίων του φαινομένου του θερμοκηπίου στην Ευρωπαϊκή Ένωση. Η μείωση αυτή υπολογίζεται σε περίπου 21 εκατομμύρια τόνους ισοδύναμου διοξειδίου του άνθρακα ετησίως έως το 2010 και σε 40-50 εκατομμύρια τόνους ισοδύναμου διοξειδίου του άνθρακα ετησίως μετά το 2020, όταν θα έχουν εφαρμοσθεί πλήρως τα προτεινόμενα μέτρα.
<P>
Στο Συμβούλιο η πρόταση της Επιτροπής για τα φθοριούχα αέρια συζητήθηκε στη διάρκεια της ιρλανδικής και της ολλανδικής Προεδρίας και σύντομα διεφάνη ότι θα έπρεπε να αναδιατυπωθεί σε κάποιον βαθμό. Το Συμβούλιο αποφάσισε, εν τέλει, να αλλάξει τη μορφή της πρότασης της Επιτροπής, την διατήρησε όμως ως δέσμη μέτρων με μία οδηγία ειδικά για το ζήτημα των υδροφθορανθράκων (HFC) σε κινητά συστήματα κλιματισμού μηχανοκίνητων οχημάτων (MAC), και έναν κανονισμό που καλύπτει τα υπόλοιπα θέματα της αρχικής πρότασης.
<P>
Το Συμβούλιο έκρινε επίσης ότι η μεν οδηγία θα πρέπει να βασίζεται στο άρθρο 95 και μόνον, επειδή θα εντάσσεται στο σύστημα έγκρισης τύπου, ο δε κανονισμός θα πρέπει να έχει ως νομική βάση το άρθρο 175 σε συνδυασμό με το άρθρο 95, όσον αφορά τα άρθρα 7, 8 και 9 του κανονισμού.
<P>
Η Επιτροπή συμφώνησε σε αυτήν την αλλαγή, εφόσον τα δύο στοιχεία θεωρούνται ως συνολική δέσμη που κατοχυρώνει τις περιβαλλοντικές φιλοδοξίες της αρχικής πρότασης. Η αλλαγή στη μορφή αντικατοπτρίζει επίσης την επιθυμία του Κοινοβουλίου να αντιμετωπισθεί το ζήτημα των συστημάτων MACs μέσω νομοθεσίας για την έγκριση τύπου.
<P>
Εδώ, θα ήθελα να τονίσω ότι θα παρακολουθήσω με προσοχή την εξέλιξη ορισμένων εκκρεμών ζητημάτων στο Κοινοβούλιο και στο Συμβούλιο, ιδίως το πολύ σοβαρό ζήτημα της νομικής βάσης για το οποίο η επιθυμία της Επιτροπής Περιβάλλοντος του Κοινοβουλίου είναι να βασισθεί ο κανονισμός για τα φθοριούχα αέρια αποκλειστικά στο άρθρο 175. Η έκβαση της ψηφοφορίας επί του ζητήματος αυτού στη σύνοδο της Ολομέλειας θα έχει ιδιαίτερη σημασία.
<P>
Σχετικά με τις τροπολογίες με τις οποίες προτείνονται πρόσθετες απαγορεύσεις της διάθεσης στην αγορά. Η Επιτροπή πάντοτε υποστήριζε ότι πριν αποφασισθεί κατά πόσον πρέπει να απαγορευθεί ένα προϊόν ή εξοπλισμός που περιέχει φθοριούχα αέρια, χρειάζεται πλήρως τεχνική και οικονομική αξιολόγηση. Αυτό όμως δεν συνέβη με τις νέες απαγορεύσεις που προτείνει η Επιτροπή Περιβάλλοντος. Αξίζει να σημειωθεί ότι στο πλαίσιο της αναθεώρησης, 4 χρόνια μετά την έναρξη της ισχύος του κανονισμού, προβλέπεται η εξέταση ενδεχομένων επιπλέον απαγορεύσεων.
<P>
Όσον αφορά την οδηγία για τις εκπομπές από συστήματα MACs, η Επιτροπή υποστηρίζει την πρόταση του Κοινοβουλίου για σταδιακή εξάλειψη των φθοριούχων αερίων του φαινομένου του θερμοκηπίου από τα MACs, με χρήση της διαδικασίας έγκρισης τύπου, αντί ενός συστήματος μεταβιβάσιμων ποσοστώσεων. Στο θέμα αυτό υπάρχει σύγκλιση απόψεων μεταξύ του Κοινοβουλίου, του Συμβουλίου και της Επιτροπής.
<SPEAKER ID="133" LANGUAGE="DE" NAME="Horst Schnellhardt," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, κύριε Επίτροπε, κυρίες και κύριοι, η κ. Doyle έκανε εξαίρετη εργασία και συνέβαλε σημαντικά στο να κάνουμε προσεχώς ένα ουσιαστικό βήμα για τη βελτίωση της προστασίας του περιβάλλοντος στην Ευρώπη. Ωστόσο, όταν η νομική βάση, το άρθρο 175, μεταφέρεται διαφορετικά σε κάθε χώρα και κινδυνεύει έτσι η απρόσκοπτη λειτουργία της εσωτερικής αγοράς, γίνεται όλο και πιο δύσκολο να κερδίσουμε τη συναίνεση των πολιτών για μέτρα προστασίας του περιβάλλοντος.
<P>
Όμως, τα πράγματα δεν είναι όπως θα ήθελε το Συμβούλιο, αλλά υπάρχουν διαφορές ανάμεσα στις χώρες, και έτσι εμφανίζονται διαταραχές στην εσωτερική αγορά. Γι’ αυτό, δεν μπορώ παρά να υποστηρίξω να δεχθούμε τη διπλή νομική βάση – τα άρθρα 175 και 95. Στην προκειμένη περίπτωση, αυτό είναι αναγκαίο. Διαφορετικά θα ήμουν και εγώ υπέρ μίας και μόνο νομικής βάσης, τότε όμως θα έπρεπε να υποστηρίξω το άρθρο 95, και δυστυχώς αυτό δεν είναι απόλυτα κατάλληλο.
<P>
Το Σώμα υπερασπιζόταν ανέκαθεν τα συμφέροντα των μικρομεσαίων επιχειρήσεων. Στον τομέα των κλιματιστικών, ιδίως οι μικρομεσαίες επιχειρήσεις εξετάζουν με ανησυχία και κριτικό πνεύμα τη στοχοθεσία μας. Πρέπει να επικροτηθεί ο φιλόδοξος στόχος να επιτύχουμε έως το 2011 τη σημαντική, από άποψη περιβαλλοντικής πολιτικής, εγκατάλειψη της χρησιμοποίησης φθοριούχων αερίων θερμοκηπίου στα συστήματα κλιματισμού, αυτό όμως δημιουργεί προβλήματα στις μικρομεσαίες επιχειρήσεις. Γι’ αυτό, το Σώμα είχε αποφασίσει κατά την πρώτη ανάγνωση μία εξαίρεση: αν παράγονται λιγότερες από 50 000 μονάδες ετησίως, οι νέες διατάξεις μπορούν να τεθούν σε ισχύ δύο χρόνια αργότερα, δηλαδή το 2013. Δυστυχώς, το Συμβούλιο δεν δέχτηκε αυτήν την πρόταση. Επειδή όμως θεωρώ αναγκαίο να εξασφαλιστεί η ευελιξία στη μεταφορά και να δοθεί η δυνατότητα επιτυχημένης αλλαγής, υπέβαλα μία τροπολογία που υιοθέτησαν όλες οι ομάδες.
<P>
Ποιο είναι το ζητούμενο αυτής της τροπολογίας; Απλά να δημιουργηθεί η δυνατότητα οι κατασκευαστές μικρής κλίμακας να μπορούν να παίρνουν μετά την 1η Ιανουαρίου 2013 έγκριση τύπου για οχήματα που λειτουργούν με το παλαιό σύστημα. Πρέπει να δώσουμε και στις μικρές επιχειρήσεις αυτήν την ευκαιρία, και μάλιστα όχι μόνο στους κατασκευαστές οχημάτων αλλά και στους προμηθευτές. Σας ζητώ, λοιπόν, να εγκρίνετε αυτήν την τροπολογία. 
<SPEAKER ID="134" LANGUAGE="NL" NAME="Dorette Corbey," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κύριε Επίτροπε, κυρίες και κύριοι, συζητάμε ένα σημαντικό θέμα σήμερα το βράδυ, δηλαδή τα αέρια θερμοκηπίου, και συγκεκριμένα τα φθοριούχα αέρια, για να είμαι ακριβής. Όλοι συμφωνούν ότι πρέπει να ληφθούν επειγόντως μέτρα, προκειμένου να μειωθεί η ποσότητα των αερίων θερμοκηπίου. Καταρχάς, θα ήθελα να ευχαριστήσω την κ. Doyle η οποία, ως εισηγήτρια, ανέλαβε κάποιες σημαντικές πρωτοβουλίες, προκειμένου να διαφυλάξει την περιβαλλοντική ποιότητα αυτών των προτάσεων, και έδειξε μεγάλη προσήλωση σε αυτό. Επέλεξε να αλλάξει τη νομική βάση από την εσωτερική αγορά στο περιβάλλον, κάτι το οποίο πιστεύω πως έχει ύψιστη σημασία και απολαμβάνει τη στήριξη της πλειοψηφίας της Σοσιαλιστικής Ομάδας στο Ευρωπαϊκό Κοινοβούλιο.
<P>
Εν είδει συμβιβασμού, η ομάδα μας προτείνει την επίσπευση της τελευταίας ημερομηνίας για την καθιέρωση κατά έναν χρόνο, από το 2017 στο 2016. Δεν πρόκειται για συγκλονιστική αλλαγή, αλλά είναι ικανή να κάνει την αυτοκινητοβιομηχανία να επιστρατεύσει μία ισχυρή ομάδα πίεσης για να καταστήσει σαφές στους βουλευτές του Ευρωπαϊκού Κοινοβουλίου ότι είναι πραγματικά απαράδεκτη. Ο κύκλος παραγωγής ενός μοντέλου αυτοκινήτου είναι έξι χρόνια, αλλά θέλω να ρωτήσω την αυτοκινητοβιομηχανία εκεί έξω μήπως η στάση αυτή είναι υπερβολικά αμυντική. Η καινοτομία έχει ύψιστη σημασία αν η αυτοκινητοβιομηχανία θέλει να επιβιώσει από τον κινέζικο ανταγωνισμό, και επομένως είναι λάθος να μην δίδουμε στην καινοτομία τη δέουσα προτεραιότητα. Αν συνεχίσουμε να το κάνουμε, το πρόγραμμα δράσης της Λισαβόνας δεν πρόκειται να αποδώσει καρπούς. Όσο για την προτεινόμενη εξαίρεση που προτάθηκε από τον κ. Schnellhardt σχετικά με τις μικρές ποσότητες, θεωρούμε ότι είναι περιττή. 
<SPEAKER ID="135" LANGUAGE="IT" NAME="Vittorio Prodi," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρίες και κύριοι, κύριε Επίτροπε, θα ήθελα καταρχάς να ευχαριστήσω την κ. Doyle για την εκπόνηση της έκθεσης και τη διοργάνωση της συζήτησης.
<SPEAKER ID="136" LANGUAGE="EN" NAME="Caroline Lucas," AFFILIATION="εξ ονόματος της Ομάδας Verts/ALE.">
<P>
   Κύριε Πρόεδρε, θα ήθελα να ευχαριστήσω την κ. Doyle για το εξαίρετο έργο της στο θέμα αυτό. Η ομάδα μου υποστηρίζει πλήρως την αλλαγή της νομικής βάσης του κανονισμού στο άρθρο 175. Ο μοναδικός στόχος του κανονισμού αυτού είναι, σαφώς, η προστασία του κλίματος. Θα πρέπει να ενθυμούμαστε ότι τα συγκεκριμένα αέρια είχαν ήδη περιληφθεί, το 1997, στην ομάδα των αερίων που θα υπέκειντο στον έλεγχο του Πρωτοκόλλου του Κυότο και ότι αυτός ο κανονισμός προέκυψε από ένα συγκεκριμένο πρόγραμμα που αποκαλείται «ευρωπαϊκό πρόγραμμα για την αλλαγή του κλίματος». Οπότε δεν πρέπει να ξεγελαστούμε από τους επαγγελματίες των ομάδων πίεσης υπέρ των φθοριούχων αερίων, οι οποίοι επιχειρηματολογούν τόσο για να αποφύγουν την αλλαγή της νομικής βάσης όσο και για να διατηρηθεί το ισχύον καθεστώς όσον αφορά τα καταστρεπτικά για το περιβάλλον προϊόντα τους.
<P>
Θα ήθελα επίσης να επισημάνω ότι τα φθοριούχα αέρια προωθήθηκαν στην αγορά για να αντικαταστήσουν τους χλωροφθοράνθρακες, οι οποίοι προκαλούν την καταστροφή της στιβάδας του όζοντος και καρκίνους του δέρματος, ακριβώς από τις ίδιες μεγάλες χημικές εταιρείες –όπως η DuPont ή, στη δική μου χώρα, η Ineos, η οποία είναι πλέον γνωστή ως ICI– οι οποίες ήταν οι ίδιες μείζονες παραγωγοί ουσιών που καταστρέφουν το όζον.
<SPEAKER ID="137" LANGUAGE="SV" NAME="Jonas Sjöstedt," AFFILIATION="εξ ονόματος της Ομάδας GUE/NGL.">
<P>
Υποστηρίζω πλήρως το αίτημα της εισηγήτριας η νομική βάση να είναι το άρθρο 175. Είναι ένα περιβαλλοντικό ζήτημα. Θα ήταν παράλογο να θέλουμε να μειώσουμε τις περιβαλλοντικές απαιτήσεις που υπάρχουν ήδη σε κάποια από τα κράτη μέλη της ΕΕ, όταν στην πραγματικότητα θα έπρεπε να τις καταστήσουμε πιο αυστηρές. Το να μην αφήνουμε τις χώρες να έχουν το προβάδισμα παρακωλύει την εφευρετικότητα και την καινοτομία. Σε αυτό μπορεί να αντιτείνει κανείς ότι, αν τις αφήσουμε να το κάνουν, αυτό θα δημιουργήσει παρεμβολές με την εσωτερική αγορά. Ασφαλώς, αυτό είναι δυνατόν, αλλά η πολιτική μου ομάδα πιστεύει ότι το δικαίωμα των δημοκρατικών χωρών να καταστήσουν αυστηρότερες τις περιβαλλοντικές τους απαιτήσεις, αν αυτό είναι καλό για το περιβάλλον –που πράγματι είναι– πρέπει να έχει προβάδισμα έναντι του δικαιώματος των εταιρειών να πουλούν ακριβώς το ίδιο προϊόν σε μια συγκεκριμένη αγορά.
<SPEAKER ID="138" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
   . Κύριε Πρόεδρε, θα ήθελα να ευχαριστήσω την κ. Doyle για την εξαίρετη έκθεσή της. Ενώ υπέβαλε μια λογικά τεκμηριωμένη πρόταση, ιδίως όσον αφορά τη νομική βάση, η ομάδα μου θα ήθελε να δει το δικαίωμα των κρατών μελών να λαμβάνουν πρόσθετα μέτρα να αναφέρεται πιο ρητά στην οδηγία. Αυτός είναι ο λόγος για τον οποίο καταθέσαμε την τροπολογία 45. Ελπίζω ότι η εισηγήτρια θα μπορέσει να την υποστηρίξει επιπροσθέτως της αλλαγής στη νομική βάση.
<P>
Όσον αφορά τις απαγορεύσεις που προστίθενται στο παράρτημα 2, ιδίως τις τροπολογίες 34 έως 36, μπορώ να σας πω ότι δεν τις υποστηρίζω. Κάποια στιγμή θα ήθελα να δω να καταργείται η χρήση των φθοριούχων αεριών σε αυτές τις εφαρμογές, αλλά δεν γνωρίζουμε αν οι εναλλακτικές είναι πραγματικά περισσότερο αποδοτικές ως προς την κατανάλωση ενέργειας. Είναι, ως εκ τούτου, υπερβολικά πρόωρο να επιβληθεί επί του παρόντος μια απαγόρευση. Στο μέλλον, θα μπορούσε να θεσπιστεί μια απαγόρευση, όταν αναθεωρηθεί η παρούσα οδηγία, αλλά μόνο αν η έρευνα αποδείκνυε ότι αυτό είναι πραγματικά περισσότερο αποδοτικό ως προς την κατανάλωση ενέργειας. Θα με ενδιέφερε να ακούσω την άποψη της Επιτροπής σχετικά με αυτές τις απαγορεύσεις προϊόντων.
<P>
Το τελευταίο που θα ήθελα να πω αφορά την τροπολογία 19. Πριν από λίγο συζητήσαμε τη δική μου έκθεση για τις διασυνοριακές μεταφορές αποβλήτων. Όπως και πολλές άλλες ουσίες, τα χρησιμοποιημένα φθοριούχα αέρια είναι απόβλητα που μπορούν να υποβληθούν σε αποτελεσματικότερη επεξεργασία σε μια διαφορετική χώρα. Τα φθοριούχα αέρια δεν είναι, επομένως, τόσο ασυνήθιστα όσο αυτή η τροπολογία αφήνει να εννοηθεί, και επομένως δεν πρέπει να κάνουμε εξαίρεση στην κανονική διαδικασία συγκατάθεσης για τις μεταφορές αποβλήτων. Θα ήταν πραγματικά πολύ περίεργο αν κατά τη διάρκεια της αυριανής ψηφοφορίας, εκφράζαμε αρχικά την πίστη μας σε πιο συνεκτική προσέγγιση των μεταφορών αποβλήτων, και την επόμενη ημέρα καταρρακώναμε αυτήν την ενιαία προσέγγιση. Θα ήθελα, συνεπώς, να ζητήσω από την εισηγήτρια, καθώς και από το Σώμα, να μην υποστηρίξουν την τροπολογία 19. 
<SPEAKER ID="139" LANGUAGE="IT" NAME="Alessandro Foglietta," AFFILIATION="εξ ονόματος της Ομάδας UEN">
<P>
Καταρχάς, όσον αφορά το πρόβλημα της νομικής βάσης, η μετάβαση στο άρθρο 175 μπορεί να οδηγήσει σε διαστρέβλωση της έννοιας της ενιαίας αγοράς, καθώς επιτρέπει σε μεμονωμένα κράτη μέλη να εφαρμόζουν πιο περιοριστικές απαιτήσεις και μέτρα. Η επιλογή ως νομικής βάσης του άρθρου 175 θα μπορούσε να οδηγήσει στο εξής παράδοξο: ορισμένα κράτη μέλη να αποφασίσουν την απαγόρευση χρήσης του εξαφθοριούχου θείου και να χρησιμοποιήσουν τις διαθέσιμες εναλλακτικές λύσεις που ρυπαίνουν περισσότερο και είναι λιγότερο ασφαλείς από τα φθοριούχα αέρια.
<P>
Δεν πρέπει να λησμονούμε ότι σκοπός του κανονισμού είναι ο περιορισμός της εκπομπής φθοριούχων αερίων και όχι η απαγόρευσή τους. Πριν από οποιαδήποτε απαγόρευση, και αναφέρομαι ειδικότερα στα άρθρα 7 και 8, πρέπει να προηγηθεί μελέτη εκτίμησης των οικονομικών επιπτώσεων και των πλεονεκτημάτων για το περιβάλλον.
<SPEAKER ID="140" LANGUAGE="SK" NAME="Irena Belohorská (NI ). –" AFFILIATION="">
<P>
   Στην παρέμβασή μου, θα ήθελα να εκφράσω την εκτίμησή μου για την έξοχη και αναμφίβολα απαιτητική εργασία που έφερε εις πέρας η εισηγήτρια κ. Doyle με την προετοιμασία και τη συζήτηση της εν λόγω νομοθετικής πρότασης. Συμφωνώ μαζί της ότι πρέπει να καταβάλουμε κάθε δυνατή προσπάθεια για την προστασία του περιβάλλοντος. Πρέπει να εξετάσουμε σοβαρά την ανησυχητική αύξηση της θερμοκρασίας του πλανήτη και να αναγνωρίσουμε επίσης την ευθύνη μας για τη μοίρα των μελλοντικών γενεών. Για τον λόγο αυτό, πρέπει να προσπαθήσουμε να μειώσουμε στο ελάχιστο τις εκπομπές αερίων θερμοκηπίου. Αν υπάρχουν άλλα υποκατάστατα των φθοριούχων βιομηχανικών αερίων, τα οποία να προσφέρουν περισσότερα πλεονεκτήματα από την άποψη της περιβαλλοντικής προστασίας, της αποδοτικότητας σε σχέση με την κατανάλωση ενέργειας ή της υγείας και ασφάλειας, δεν πρέπει να διστάσουμε να αντικαταστήσουμε αυτά τα αέρια με τις φιλικότερες προς το περιβάλλον ουσίες.
<P>
Επιτρέψτε μου να τονίσω, ωστόσο, ότι αυτό πρέπει να εφαρμοστεί μόνο στις περιπτώσεις εκείνες που υπάρχει κάποιο υποκατάστατο. Πιστεύω ότι στην αυτοκινητοβιομηχανία, για παράδειγμα, δεν θα υπάρξει κανένα πρόβλημα να βρεθούν τέτοια υποκατάστατα μέχρι το 2010. Θα ήθελα να επισημάνω, ωστόσο, ότι υπάρχουν επίσης σχέδια για την απαγόρευση της χρήσης του εξαφθοριούχου θείου SF6, γεγονός που θα είχε αρνητικές συνέπειες στη θεραπεία του καρκίνου, καθώς η ουσία αυτή χρησιμοποιείται στην ακτινοθεραπεία και δεν υπάρχει διαθέσιμο υποκατάστατο. Αν απαγορευθεί, πολλοί ασθενείς στην Ευρώπη θα χάσουν μια ιδιαίτερα αποτελεσματική μορφή θεραπείας. 
<SPEAKER ID="141" LANGUAGE="DE" NAME="Richard Seeber (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, θα ήθελα να ευχαριστήσω και εγώ την κ. Doyle για την εξαίρετη εργασία της. Υποστηρίζω απόλυτα τη γραμμή που υιοθέτησε.
<P>
Επίσης, η κοινή θέση του Συμβουλίου για τον κανονισμό δεν θα επιτρέπει στα κράτη μέλη να δραστηριοποιηθούν εθελοντικά με πιο φιλόδοξους στόχους σε σχέση με τεχνικές εναλλακτικές λύσεις. Η ευρωπαϊκή συμφωνία επιμερισμού της επιβάρυνσης επιβάλλει σε διάφορα κράτη μέλη εντελώς διαφορετικούς στόχους ως προς τη μείωση των αερίων θερμοκηπίου. Ως εκ τούτου, είναι απαραίτητο τα επιμέρους κράτη μέλη να χρησιμοποιούν διαφορετικά μέσα για την επίτευξη των στόχων τους ως προς τη μείωση. Γι’ αυτό, είναι καθοριστικό το άρθρο 175 να αποτελέσει νομική βάση για τον κανονισμό στο σύνολό του. 
<SPEAKER ID="142" LANGUAGE="SV" NAME="Åsa Westlund (PSE ). –" AFFILIATION="">
<P>
   Κύριε Πρόεδρε, θα ήθελα να ευχαριστήσω πολύ την κ. Doyle, που πιστεύω ότι επιτέλεσε ιδιαίτερα αξιέπαινο έργο με αυτήν την έκθεση. Θεωρώ ότι είναι καθήκον μας, ως νομοθέτες, να ενθαρρύνουμε και να διευκολύνουμε την ανάπτυξη νέων και περισσότερο φιλικών προς το περιβάλλον τεχνολογιών. Όταν υπάρχει νέα, φιλική προς το περιβάλλον τεχνολογία, με λογικό κόστος, δεν υπάρχει κανένας λόγος να επιτρέπουμε την παλιότερη τεχνολογία που ρυπαίνει το περιβάλλον.
<P>
Στην πραγματικότητα είμαι ιδιαίτερα χαρούμενη που η επιτροπή υποστήριξε την πρόταση για την υιοθέτηση του άρθρου 175 ως νομική βάση, κάτι που ανέφεραν ήδη αρκετοί ομιλητές. Είναι σημαντικό το ότι η επιτροπή επιθυμεί να δώσει τη δυνατότητα στις χώρες που έχουν αυστηρότερους κανόνες για τη χρήση των αερίων θερμοκηπίου να τους διατηρήσουν και σε εκείνες που θέλουν να θεσπίσουν τέτοιους κανόνες να μπορέσουν να το κάνουν. Οι περιβαλλοντικές απαιτήσεις στο εσωτερικό της ΕΕ δεν πρέπει να εναρμονιστούν από πάνω προς τα κάτω αλλά από κάτω προς τα πάνω.
<P>
Όσον αφορά τον κλιματισμό στα αυτοκίνητα, δεν είμαστε πεπεισμένοι ότι υπάρχει επί του παρόντος καλός λόγος για να απαιτήσουμε το αέριο που χρησιμοποιείται να μην επιτρέπεται να έχει δυναμικό αύξησης της θερμοκρασίας του πλανήτη μεγαλύτερο από 50, εν μέρει διότι τα οφέλη για το κλίμα από μία τέτοια μείωση θα ήταν εξαιρετικά μικρά και, ταυτόχρονα, πολύ δαπανηρά, αλλά κυρίως επειδή η τεχνολογία που περιλαμβάνει διοξείδιο του άνθρακα δεν έχει ακόμη δοκιμαστεί επαρκώς, ώστε να δεσμευτούμε αμετάκλητα σε αυτή. Εμείς, στη Σοσιαλιστική Ομάδα του Ευρωπαϊκού Κοινοβουλίου, υποστηρίζουμε, ως εκ τούτου, την εισηγήτρια όσον αφορά το συγκεκριμένο ζήτημα.
<SPEAKER ID="143" LANGUAGE="DE" NAME="Holger Krahmer (ALDE ). –" AFFILIATION="">
<P>
Με οριακή τιμή 150 για τον συντελεστή GWP θα επιτύχουμε μείωση των εκπομπών κατά 90%. Οι προθεσμίες του 2011 για νέους τύπους και του 2017 για νέα μοντέλα είναι αρκετά φιλόδοξες από άποψη περιβαλλοντικής πολιτικής και εφικτές για τους κατασκευαστές. Το αίτημα επαναφοράς του συντελεστή GWP 50 απορρίφθηκε ήδη κατά την ψηφοφορία στην Επιτροπή Περιβάλλοντος, Δημόσιας Υγείας και Προστασίας του Καταναλωτή. Η οριακή τιμή 50 για τον συντελεστή GWP δεν έχει πολύ σημαντικότερες επιδράσεις στο φαινόμενο του θερμοκηπίου από την οριακή τιμή 150. Και αυτό δεν το βεβαιώνει η αυτοκινητοβιομηχανία αλλά η βρετανική εκτίμηση των επιπτώσεων, η Επιτροπή και το σουηδικό Υπουργείο Περιβάλλοντος. Με συντελεστή GWP 50 θα αποκλείαμε όλες τις εναλλακτικές λύσεις για το CO2 ως προς τα ψυκτικά φορητών κλιματιστικών. όμως, ο νομοθέτης δεν πρέπει να επιβάλλει μία και μόνη τεχνολογία. Αυτό πρέπει, αντίθετα, να το αφήσουμε στους μηχανικούς και να προωθήσουμε τον ανταγωνισμό ανάμεσα στις φιλικές προς το περιβάλλον εναλλακτικές λύσεις.
<P>
Το κεντρικό θέμα ως προς τον κανονισμό για τα φθοριούχα αέρια είναι η νομική βάση. Δεν είναι κατανοητό γιατί θα πρέπει να επιλέξουμε διαφορετικές νομικές βάσεις για τα σταθερά και για τα φορητά κλιματιστικά. Και στις δύο περιπτώσεις πρόκειται για μία νομική διάταξη για την εσωτερική αγορά που είναι προσανατολισμένη στα προϊόντα. Προκειμένου να διασφαλιστεί η ασφάλεια προγραμματισμού, η νομική ασφάλεια και οι κοινές προδιαγραφές στην εσωτερική αγορά, νομική βάση πρέπει να είναι το άρθρο 95. Έτσι εκφράζεται η σαφής δέσμευση στην τήρηση περιβαλλοντικών προδιαγραφών και σε μία λειτουργική εσωτερική αγορά όπου ισχύουν για όλους οι ίδιοι κανόνες. Εφόσον αυτές τις ημέρες κάνουμε συχνά λόγο για καλύτερη νομοθεσία, θα ήθελα να υπενθυμίσω στο Κοινοβούλιο τα προβλήματα μεταφοράς της οδηγίας για τα ηλεκτρονικά απόβλητα, που βασίζεται στο άρθρο 175. 
<SPEAKER ID="144" LANGUAGE="DA" NAME="Margrete Auken (Verts/ALE ). –" AFFILIATION="">
<P>
   Κύριε Πρόεδρε, θα ήθελα καταρχάς να ευχαριστήσω την κ. Doyle για την εξαίσια εργασία της. Αν αναλογιστούμε αυτό το οποίο έχουμε να αντιμετωπίσουμε και τον τρόπο με τον οποίο η βιομηχανία των φθοριούχων αερίων μάς ασκεί πιέσεις, απλά θα ανατριχιάσουμε. Μας παραπληροφορούν όταν, για παράδειγμα, μας λένε ότι η χρήση των δηλητηριωδών αερίων τους είναι αποδοτικότερη ως προς την κατανάλωση ενέργειας. Γεγονός είναι ότι όλα σχεδόν τα ψυγεία που είναι αποδοτικά ως προς την κατανάλωση ενέργειας, δηλαδή εκείνα που χαρακτηρίζονται ως AA+ και A++, χρησιμοποιούν φυσικές ψυκτικές ουσίες και όχι αυτά τα αέρια. Ούτε ισχύει επίσης το ότι δεν υπάρχουν εναλλακτικές.
<SPEAKER ID="145" LANGUAGE="DA" NAME="Jens-Peter Bonde (IND/DEM ). –" AFFILIATION="">
<P>
   Κύριε Πρόεδρε, τα φθοριούχα αέρια μπορούν να καταστρέψουν τη στιβάδα του όζοντος, και είναι επομένως σημαντικό να κληθούν όλες οι χώρες να κάνουν μια επιπλέον προσπάθεια για να τα ξεφορτωθούν. Μια άμεση απαγόρευση, όπως εφαρμόστηκε στη Δανία, θα ήταν το καλύτερο. Όπως είπε η κ. Auken, η δανική βιομηχανία προσαρμόστηκε στην απαγόρευση και αναπτύσσει περιβαλλοντικά φιλικές εναλλακτικές. Ωστόσο, ούτε η πρόταση της Επιτροπής ούτε η πρόταση της κ. Doyle αναφέρονται ρητά σε αυτήν την εφικτή απαγόρευση.
<P>
Η κ. Doyle αξίζει επαίνων για τη χρησιμοποίηση των ελάχιστων διατάξεων του άρθρου 175 αντί της συνολικής εναρμόνισης της εσωτερικής αγοράς. Γνωρίζουμε ότι δέχτηκε έντονες πιέσεις, αλλά η πρόταση της κ. Doyle βεβαίως και επαρκεί για να μπορέσει να διατηρηθεί η δανική απαγόρευση. Μαζί με τον κ. Blokland, κατέθεσα συνεπώς την τροπολογία 45, η οποία ορίζει ότι πρέπει να επιτρέπεται σε όλες τις χώρες να προχωρούν περαιτέρω στην προστασία της στιβάδας του όζοντος από τα φθοριούχα αέρια. Θέλω να είμαι σίγουρος ότι θα μπορέσουμε να διατηρήσουμε την απαγόρευσή μας και κατ’ επέκταση το κίνητρο για τη δημιουργία βιώσιμων εναλλακτικών. Γνωρίζουμε ότι η Επιτροπή διαχειρίζεται το άρθρο 175 πολύ αυστηρά και θέλει πάντα να βλέπει ενιαίους κανόνες αντί να υποστηρίζει τις χώρες εκείνες που επιθυμούν να δώσουν το παράδειγμα. Η Επιτροπή αντιπροσωπεύει την πλήρη εναρμόνιση αντί της προώθησης του περιβάλλοντος, την τρύπα του όζοντος αντί της ίδιας της στιβάδας του όζοντος και το παρελθόν αντί του κοινού μας μέλλοντος. Θα καλέσω, κατά συνέπεια, όλους τους συναδέλφους μου βουλευτές να υποστηρίξουν την τροπολογία 45, η οποία αναφέρει: «Ο παρών κανονισμός δεν αποτρέπει τα κράτη μέλη από τη διατήρηση ή εισαγωγή αυστηρότερων προστατευτικών μέτρων». 
<SPEAKER ID="146" LANGUAGE="IT" NAME="Luca Romagnoli (NI ). –" AFFILIATION="">
<P>
Συνολικά λοιπόν πιστεύω πως μπορώ να υποστηρίξω την έκθεση Doyle, αν και υπάρχουν ορισμένα σημεία με τα οποία δεν μπορώ να συμφωνήσω. Ένα από αυτά είναι η τροπολογία 38, η οποία προτείνει την κατάργηση των φθορανθράκων στον τομέα των ημιαγωγών, μια βιομηχανία που χρησιμοποιεί μικρές ποσότητες των ενώσεων αυτών τηρώντας τους στόχους που έθεσε το Πρωτόκολλο του Κυότο. Θα ψηφίσω, συνεπώς, κατά της τροπολογίας αυτής.
<P>
Διατηρώ επίσης ορισμένες αμφιβολίες και θα απόσχω από την ψηφοφορία για τις τροπολογίες 34, 35 και 36, οι οποίες θεσπίζουν απαγορεύσεις στη χρήση των φθοριούχων αερίων σε επαγγελματικές συσκευές· αντιθέτως, θα υπερψηφίσω την τροπολογία 45. 
<SPEAKER ID="147" LANGUAGE="DE" NAME="Thomas Ulmer (PPE-DE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, θα έπρεπε πράγματι, σύμφωνα με τη γερμανική οδηγία για τον χρόνο εργασίας, να ήμουν σε διάλειμμα ύστερα από 6 ώρες και 26 λεπτά, ωστόσο η συζήτηση είναι, εντούτοις, πολύ ενδιαφέρουσα.
<P>
Ωστόσο, θα ήθελα να είχε παρουσιάσει έγκαιρα την απαραίτητη γνωμοδότησή της η Επιτροπή Νομικών Θεμάτων του Ευρωπαϊκού Κοινοβουλίου, ως όφειλε, προκειμένου να μας βοηθήσει να προσανατολιστούμε σχετικά με τη νομική βάση. Προσωπικά, είμαι υπέρ της διπλής νομικής βάσης που θα στηρίζεται στα άρθρα 95 και 175, όπως αναφέρεται στην κοινή θέση, και μάλιστα όχι γιατί είμαι εναντίον του περιβάλλοντος, αλλά γιατί θέλω να διατηρηθεί και να προχωρήσει ολόκληρη η αγορά της Ευρώπης, αλλά και το περιβάλλον, σύμφωνα με τις ίδιες υψηλές προδιαγραφές.
<P>
Θεωρώ το άρθρο 95 καλό σημείο εκκίνησης για μια κοινή νομική βάση και πιστεύω ότι μπορούμε εδώ να επιτύχουμε μεγαλύτερη συμφωνία από ό,τι αν προσφέρουμε πάρα πολλές δυνατότητες στα επιμέρους κράτη μέλη σύμφωνα με το άρθρο 175. Επίσης, θεωρώ προβληματικό ότι με την παρέκκλιση του άρθρου 175 δίνουμε στους πολίτες μας το μήνυμα ότι εδώ δεν δρούμε από κοινού. 
<SPEAKER ID="148" LANGUAGE="DE" NAME="Karin Scheele (PSE ). –" AFFILIATION="">
<P>
Στην ομιλία του, ο Επίτροπος κ. Δήμας είπε ότι πρέπει να στείλουμε ένα θετικό μήνυμα με την ψήφιση αυτής της νομοθεσίας. Αυτό όμως είναι δυνατόν μόνο εάν οι στόχοι για ολόκληρη την Κοινότητα είναι αρκετά φιλόδοξοι και αυστηροί –και ξέρουμε ότι αυτό δεν ισχύει για την παρούσα πρόταση– ή εάν λάβουμε ως βάση το άρθρο 175 προσφέροντας στα κράτη μέλη που έχουν ήδη προχωρήσει περισσότερο τη δυνατότητα να εφαρμόσουν μία πολιτική πιο αυστηρή και πιο φιλική για το κλίμα και το περιβάλλον.
<P>
Με τη νομοθεσία αυτή πρέπει να διασφαλίσουμε ότι θα είναι δυνατόν να τηρηθούν πιο αυστηρές διατάξεις. Αυτό είναι σημαντικό, προκειμένου να μπορέσουν τα κράτη μέλη να εκπληρώσουν τις υποχρεώσεις τους που επιβάλλει το Πρωτόκολλο του Κυότο. Επίσης, η επιλογή αυτή είναι σε συμφωνία με μία γνωμοδότηση της νομικής υπηρεσίας του Ευρωπαϊκού Κοινοβουλίου, στην οποία το άρθρο 175 χαρακτηρίζεται ως η σωστή νομική βάση. Άλλωστε, θα ήταν ένα θετικό πολιτικό μήνυμα το να μην αποτρέψουμε εκείνες τις χώρες που έχουν ήδη αναλάβει δράση η οποία είναι πιθανότερο να προλάβει βλάβες στο περιβάλλον και το κλίμα. 
<SPEAKER ID="149" LANGUAGE="EN" NAME="Kathy Sinnott (IND/DEM )." AFFILIATION="">
<SPEAKER ID="150" LANGUAGE="NL" NAME="Frederika Brepoels (PPE-DE ). –" AFFILIATION="">
<P>
Αυτή είναι επίσης η ιδανική προσέγγιση, στο πλαίσιο της οποίας μπορούν να ενθαρρυνθούν σε μεγάλη κλίμακα η έρευνα και η ανάπτυξη. Η ΕΕ καθορίζει τις κατευθυντήριες γραμμές που εγγυώνται την υπεύθυνη χρήση των φθοριούχων αερίων και ο τομέας μπορεί να αναπτύξει περαιτέρω την έρευνα με δημιουργικό τρόπο. Κατά συνέπεια, είναι εντελώς απαράδεκτο για εμάς το να επιβληθούν επί του παρόντος μονομερώς στον τομέα περισσότεροι μη βιώσιμοι περιορισμοί, χωρίς διαβούλευση, σχετικά με εφαρμογές για τις οποίες υπάρχουν ανεπαρκείς εναλλακτικές ή για τις οποίες οι εναλλακτικές δεν είναι αποδοτικότερες ως προς την κατανάλωση ενέργειας, λαμβάνοντας υπόψη το περιβαλλοντικό κόστος συνολικά, ει δυνατόν στο πλαίσιο των διατάξεων του άρθρου 175. Θα ήθελα να ακούσω τι έχει να πει η Επιτροπή επί του θέματος. 
<SPEAKER ID="151" LANGUAGE="EN" NAME="Linda McAvan (PSE )." AFFILIATION="">
<P>
   – Κύριε Πρόεδρε, σχετικά με την οδηγία για τα συστήματα κλιματισμού των μηχανοκίνητων οχημάτων, πιστεύω ότι καταλήξαμε σε έναν λογικό συμβιβασμό στο Κοινοβούλιο. Η μοναδική μου επιφύλαξη αφορά την τροπολογία του κ. Liese και άλλων για τα αυτοκίνητα μικρού κυβισμού. Έχω την εντύπωση ότι τα αυτοκίνητα μικρού κυβισμού είναι συχνά αυτοκίνητα υψηλών προδιαγραφών με κάθε είδους χαρακτηριστικά και αναρωτιέμαι τι πιστεύει η Επιτροπή για την τροπολογία η οποία προβλέπει την κατά κάποιον τρόπο εξαίρεσή τους από την απαίτηση να διαθέτουν ασφαλή τεχνολογία για τα κινητά συστήματα κλιματισμού.
<P>
Σχετικά με τον κανονισμό, νομίζω ότι ακούσατε πως η συναινετική άποψη στο Κοινοβούλιο θα ταχθεί υπέρ της προσέγγισης της κ. Doyle, και πραγματικά απεχθάνομαι να χρησιμοποιώ νομοθεσία της ΕΕ για τη μείωση των περιβαλλοντικών προτύπων στα διάφορα κράτη μέλη. Έχουμε ακούσει συναδέλφους από διαφορετικές χώρες, οι οποίοι είπαν ότι φοβόντουσαν πως αυτό θα συνέβαινε. Χρειαζόμαστε το Συμβούλιο, την Επιτροπή και το Κοινοβούλιο να στύψουν από κοινού το μυαλό τους για να καταλήξουν σε ψήφισμα επί του προκειμένου θέματος.
<P>
Ευχαριστώ την κ. Doyle για το έργο της. 
<SPEAKER ID="152" LANGUAGE="EN" NAME="Avril Doyle (PPE-DE ). –" AFFILIATION="">
<P>
Συμφώνησαν ότι η διπλή νομική βάση, όπως προτάθηκε στην κοινή θέση, θα πρέπει να παραμείνει. Όμως, η δική μας σαφής νομική συμβουλή είναι ότι δεν θα αντέξει σε προσβολή της ενώπιον του Ευρωπαϊκού Δικαστηρίου. Στο πλαίσιο αυτό και σύμφωνα με τα όσα ειπώθηκαν από όλους τους άλλους, απευθύνω στους συναδέλφους έκκληση να υποστηρίξουν τη νομική βάση του άρθρου 175 αύριο, με την κατάλληλη παρακολούθηση από την Επιτροπή –παρακαλώ– της εσωτερικής αγοράς, όπως απαιτείται από αυτούς σύμφωνα με το άρθρο 176. Αυτό είναι εξαιρετικά σημαντικό.
<P>
Στο πλαίσιο της ανακοίνωσης του Προέδρου Barroso για καλύτερες ρυθμίσεις λίγες εβδομάδες πριν, τα φθοριούχα αέρια αναφέρθηκαν με όρους εκτίμησης και ανάλυσης των επιπτώσεων. Το χρονικό πλαίσιο των τεσσάρων μηνών που έχουμε στο Κοινοβούλιο για τη δεύτερη ανάγνωση δεν επέτρεψε τη σωστή αποκωδικοποίηση αυτού που είχε κατά νου η Επιτροπή. Είναι απαράδεκτο να μας ζητάτε να εγκρίνουμε αυτήν τη νομοθεσία –αλλά, λόγω του χρονικού πλαισίου, δεν έχουμε επιλογή– χωρίς κατάλληλη και πλήρη ανάλυση των επιπτώσεων, όπως ζήτησαν πολλοί συνάδελφοι, ιδίως όσον αφορά τις απαγορεύσεις. Δεν υποστηρίζω, μιλώντας γενικότερα, τις πρόσθετες απαγορεύσεις, ιδίως για το SF6 και άλλων. Εν γένει, είμαι υπέρ του άρθρου 175 αλλά εναντίον των πρόσθετων απαγορεύσεων. Είναι απαράδεκτο στο σημείο αυτό η εν λόγω βιομηχανία να φέρει τη συγκεκριμένη επιβάρυνση.
<P>
Η πολιτική πραγματικότητα είναι πως, εάν δεν λάβουμε ενισχυμένη πλειοψηφία για τη νομική βάση του άρθρου 175 αύριο –και χρειαζόμαστε ενισχυμένη πλειοψηφία για τη δεύτερη ανάγνωση– η κοινή θέση θα παραμείνει: η διπλή νομική βάση. Αυτή θα αμφισβητηθεί ενώπιον του Ευρωπαϊκού Δικαστηρίου, όπως μας είπαν, και γνωρίζουμε τις χώρες που θα το κάνουν. Όλες οι νομικές υπηρεσίες μάς λένε ότι θα γνωμοδοτήσουν υπέρ του άρθρου 175 ως νομική βάση. Οπότε για εκείνους που δεν επιθυμούν να συμβεί κάτι τέτοιο, η ειρωνεία είναι ότι θα πρέπει να υποστηρίξουν το άρθρο 175 αύριο, προκειμένου να προχωρήσουμε σε συνδιαλλαγή και να αποφασίσουμε πολιτικά τη μορφή, η οποία δεν θα είναι αμιγώς το άρθρο 175, διότι θα πρέπει να υπάρξουν συμβιβασμοί.
<SPEAKER ID="153" LANGUAGE="EN" NAME="Σταύρος Δήμας," AFFILIATION="μέλος της Επιτροπής">
<P>
Οι τροπολογίες που αναφέρονται στη νομική βάση του κανονισμού είναι ιδιαίτερης σημασίας. Οι τροπολογίες 1, 4, 5 (πρώτο μέρος) και 45 αφορούν την εφαρμογή του άρθρου 175, και οι τροπολογίες 33 και 40 αφορούν την εφαρμογή του άρθρου 95 ως τη μοναδική νομική βάση.
<P>
Η Επιτροπή δέχθηκε, ως μέρος της συμβιβαστικής πρότασης, ότι η οδηγία θα πρέπει να βασιστεί μόνο στο άρθρο 95 και ότι ο κανονισμός θα πρέπει να έχει ως νομική βάση το άρθρο 175 και το άρθρο 95 σε σχέση με τα άρθρα 8, 9 και 10. Ωστόσο, η Επιτροπή θα παρακολουθεί εκ του σύνεγγυς τις περαιτέρω εξελίξεις στο θέμα αυτό τόσο στο Κοινοβούλιο όσο και στο Συμβούλιο. Σημείωσα, βεβαίως, τις ανησυχίες σας για το συγκεκριμένο θέμα.
<P>
Οι τροπολογίες 2 και 7 διευκρινίζουν στο άρθρο 1, με μία αντίστοιχη αλλαγή στην αιτιολογική σκέψη, ότι είναι απαραίτητες οι συγκεκριμένες δράσεις προκειμένου να επιτύχουν τα κράτη μέλη τους μεμονωμένους στόχους τους σχετικά με τις εκπομπές, σύμφωνα με το Πρωτόκολλο του Κυότο. Όπως ήδη είπα, η Επιτροπή μπορεί να υποστηρίξει αυτές τις τροπολογίες υπό την προϋπόθεση ότι τα κράτη μέλη δεν παραβιάζουν άλλες υποχρεώσεις της Συνθήκης. Ομοίως, μπορεί να υποστηρίξει τις τροπολογίες 6 και 31 για την προώθηση των εναλλακτικών τεχνολογιών, υπό την προϋπόθεση ότι θα αλλάξει το κείμενο.
<P>
Μπορούμε επίσης να συμφωνήσουμε επί της αρχής με την τροπολογία 25, σχετικά με την ανάγκη να αναφέρεται το δυναμικό πλανητικής αύξησης της θερμοκρασίας στις επισημάνσεις των εφαρμογών οι οποίες καλύπτονται από τον κανονισμό αυτό, παρόλο που πιστεύουμε ότι το θέμα της επισήμανσης των προϊόντων θα ήταν προτιμότερο να διευθετηθεί από την Επιτροπή μέσω της κοινοβουλευτικής επιτροπής, κατόπιν προσεκτικής προετοιμασίας.
<P>
Η διάταξη για την αναθεώρηση είναι πολύ σημαντική, καθώς ο κανονισμός αποτελεί απλώς το πρώτο βήμα. Στο πλαίσιο αυτό, μπορούμε να είμαστε θετικοί για ορισμένες από τις τροπολογίες οι οποίες ενισχύουν την εν λόγω διαδικασία αναθεώρησης. Ωστόσο, η Επιτροπή δεν μπορεί να κάνει δεκτές τις τροπολογίες 27 και 30, οι οποίες ζητούν από την Επιτροπή να υποβάλει πρόταση έως μία συγκεκριμένη ημερομηνία, ασχέτως των ευρημάτων της αναθεώρησής της. Αυτό θα υπονόμευε το δικαίωμα πρωτοβουλίας της Επιτροπής σχετικά με τις νομοθετικές προτάσεις και δεν μπορεί να γίνει αποδεκτό.
<P>
Η Επιτροπή δεν μπορεί να υποστηρίξει τις τροπολογίες 32, 33, 34, 35, 36, 37, 38 και 41, οι οποίες θεσπίζουν νέες «απαγορεύσεις διάθεσης στην αγορά». Η Επιτροπή πάντοτε ανέφερε ότι είναι απαραίτητη μία πλήρης τεχνική και οικονομική αξιολόγηση πριν θεσπιστεί απαγόρευση είτε για προϊόν είτε για εξοπλισμό που περιέχει φθοριούχα αέρια. Η αναθεώρηση προβλέπει επί του προκειμένου τέσσερα χρόνια μετά τη θέση σε ισχύ του κανονισμού.
<P>
Η τροπολογία 26, η οποία προβλέπει τη χρήση των υδροφθορανθράκων μόνο σε περιπτώσεις που δεν υπάρχουν ασφαλείς, τεχνικά εφικτές, συμφέρουσες και περιβαλλοντικά ορθότερες εναλλακτικές λύσεις, επίσης δεν μπορεί να γίνει δεκτή. Στην πράξη, αυτό θα επέτρεπε σε οποιοδήποτε κράτος μέλος να πράττει κατά το δοκούν σε σχέση με τα προϊόντα που περιέχουν φθοριούχα αέρια θερμοκηπίου, διότι δεν υπάρχουν πάγια κριτήρια που να ορίζουν τις ασφαλείς, τεχνικά εφικτές, περιβαλλοντικά ορθές, κλπ., εναλλακτικές λύσεις.
<P>
Ορισμένες άλλες τροπολογίες που βελτιώνουν μερικές από τις γενικές διατάξεις του κανονισμού μπορούν να γίνουν δεκτές. Ωστόσο, η Επιτροπή δεν μπορεί να κάνει δεκτή την τροπολογία 12, η οποία προβλέπει έναν νέο ορισμό της διάθεσης στην αγορά. Παρόλο που υποστηρίζει την αρχή από την οποία διέπεται η τροπολογία 19 για την ανάγκη διευκόλυνσης της μεταφοράς των ανακτημένων φθοριούχων αερίων του θερμοκηπίου στην Κοινότητα, η Επιτροπή πιστεύει ότι δεν είναι απαραίτητη εδώ, καθώς το ζήτημα αυτό καλύπτεται από τον νέο κανονισμό για τις μεταφορές αποβλήτων.
<P>
Όσον αφορά την οδηγία, η Επιτροπή θεωρεί ότι η τροπολογία 1 σχετικά με τα φορολογικά κίνητρα δεν παρέχει νέα προστιθέμενη αξία στην πρόταση. Ήδη επιτρέπεται στα κράτη μέλη να παρέχουν φορολογικά κίνητρα, υπό την προϋπόθεση ότι συμμορφώνονται με τους κανόνες για τις κρατικές ενισχύσεις, ιδίως με τις κατευθυντήριες γραμμές σχετικά με τις κρατικές ενισχύσεις υπέρ της προστασίας του περιβάλλοντος, καθώς και με την ανακοίνωση της Επιτροπής σχετικά με την εφαρμογή των κανόνων για τις κρατικές ενισχύσεις σε μέτρα που σχετίζονται με την άμεση φορολογία των επιχειρήσεων. Το ίδιο ισχύει και για την τροπολογία 2, καθώς η οδηγία του 1999 ήδη απαιτεί από τα κράτη μέλη να διασφαλίζουν ότι η επισήμανση για τις εκπομπές του διοξειδίου του άνθρακα πρέπει να τοποθετείται σε όλα τα νέα αυτοκίνητα προς πώληση στην Ευρωπαϊκή Ένωση. Ωστόσο, ως μέρος της αναθεώρησής της για την οδηγία αυτή, με την πρόθεση να προβεί σε τροποποιητική πρόταση το 2006, εάν είναι απαραίτητο, η Επιτροπή θα ερευνήσει επίσης την πιθανότητα να συμπεριληφθούν στην επισήμανση πληροφορίες για τα αποτελέσματα των αερίων του θερμοκηπίου των συστημάτων κλιματισμού των οχημάτων. Αυτό θα καλύψει τις πληροφορίες σχετικά με το ψυκτικό μέσο που χρησιμοποιείται και τον αντίκτυπο στην κατανάλωση των καυσίμων. Πιστεύω πως αυτό θα κατευνάσει όλες τις ανησυχίες.
<P>
Πολλές από τις νέες τροπολογίες που κατατέθηκαν, με σκοπό να αλλάξουν την τελική ημερομηνία της κοινής θέσης από το 2017 στο 2016, δεν θα υποστηριχθούν από την Επιτροπή, καθότι πιστεύουμε ότι οι υφιστάμενες ημερομηνίες εκπληρώνουν τις περιβαλλοντικές μας φιλοδοξίες και παρέχουν στη βιομηχανία αρκετό χρονικό διάστημα για να συμμορφωθεί. Είναι σημαντικό να επιτευχθεί η σταδιακή κατάργηση με ομαλό, αποτελεσματικό και τεχνολογικά ορθό τρόπο.
<P>
Εν ολίγοις, η Επιτροπή θεωρεί ότι, δεδομένου του σχετικά μικρού περιβαλλοντικού οφέλους το οποίο θα προέκυπτε από τη συντομότερη προθεσμία για τη σταδιακή κατάργηση, η συντόμευση της προθεσμίας δεν είναι δικαιολογημένη. Ομοίως, δεν μπορούμε να υποστηρίξουμε τροπολογίες οι οποίες μεταβάλλουν την οριακή τιμή του δυναμικού πλανητικής αύξησης της θερμοκρασίας από 150 σε 50, καθώς αυτό, κατά την άποψή μας, θα όριζε την τεχνολογία που πρέπει να εφαρμόσει η βιομηχανία για μικρό περιβαλλοντικό όφελος. Πιστεύουμε επίσης πως η προταθείσα εξαίρεση για τους παραγωγούς μικρών αυτοκινήτων δεν είναι συμβατή με το σύστημα έγκρισης τύπου των οχημάτων.
<P>
Εν κατακλείδι, από τις 4 προταθείσες τροπολογίες επί του κανονισμού, η Επιτροπή μπορεί να δεχθεί πέντε πλήρως και 18 επί της αρχής ή εν μέρει. Σχετικά με την οδηγία, η Επιτροπή δεν μπορεί να υποστηρίξει τις 10 τροπολογίες που προτάθηκαν. Θα προμηθεύσω τη Γραμματεία του Κοινοβουλίου με πλήρη κατάλογο της θέσης της Επιτροπής σχετικά με τις τροπολογίες.
<P>
Τέλος, θα ήθελα απλώς να προσθέσω ότι, σε μία επιστολή του Γενικού Διευθυντή προς τον κ. Florenz, η Επιτροπή παρείχε λεπτομέρειες της συζήτησης που είχαμε στο σώμα σχετικά με τις προτάσεις που εκκρεμούν ενώπιον του νομοθέτη. Το αναφέρω απλώς και μόνο για να είναι το Κοινοβούλιο ενήμερο για όλες τις διαθέσιμες πληροφορίες, αλλά δεν είναι απαραίτητες πρόσθετες οικονομικές μελέτες. 
<SPEAKER ID="154" LANGUAGE="" NAME="Πρόεδρος." AFFILIATION="Παράρτημα – Θέση της Επιτροπής">
<P>
Η ψηφοφορία θα διεξαχθεί την Τετάρτη 26 Οκτωβρίου.
<P>
Κανονισμός (2003/0189A (COD))
<P>
Η Επιτροπή δύναται να αποδεχθεί πλήρως 5 τροποποιήσεις: 10, 13, 24, 28 και 29.
<P>
Η Επιτροπή δύναται να αποδεχθεί 18 τροποποιήσεις επί της αρχής ή εν μέρει: 2, 3, 5, 6, 7, 8, 11, 15, 16, 17, 20, 21, 22, 23, 25, 31, 43 και 44.
<P>
Η Επιτροπή απορρίπτει πλήρως 22 τροποποιήσεις: 1, 4, 9, 12, 14, 18, 19, 26, 27, 30, 32, 33, 34, 35, 36, 37, 38, 39, 40, 41, 42 και 45.
<P>
Οδηγία (2003/0189B (COD))
<P>
Η Επιτροπή απορρίπτει πλήρως 10 τροποποιήσεις: 1, 2, 3, 4, 5, 6, 7, 8, 9 και 10. 
<SPEAKER ID="155" LANGUAGE="" NAME="" AFFILIATION="(Η συνεδρίαση λήγει στις 22.50)">
