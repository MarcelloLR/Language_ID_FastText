<CHAPTER ID=1>
Ομιλία του Προέδρου
<SPEAKER ID=1 NAME="Πρόεδρος">
Κύριε Πρόεδρε του Συμβουλίου, κύριε Πρόεδρε της Επιτροπής, κυρίες και κύριοι, εδώ και λιγότερα από πενήντα χρόνια, όταν ήρθα για πρώτη φορά στην Αλσατία, η οποία μας υποδέχεται σήμερα, η Ευρώπη βρισκόταν αιματοκυλισμένη, κατεστραμμένη, διαιρεμένη από τις συνέπειες μισού αιώνα αναταραχών και από το Δεύτερο Παγκόσμιο Πόλεμο. Στο ανατολικό της τμήμα το σιδηρούν παραπέτασμα είχε σκεπάσει δέκα ευρωπαϊκά κράτη, ενώ στο νοτιοανατολικό τμήμα η Ισπανία και η Πορτογαλία εξακολουθούσαν να βρίσκονται κάτω από δικτατορίες.
<P>
Ωστόσο, λίγοι Ευρωπαίοι είχαν τον καιρό εκείνο το θάρρος και τη διαύγεια που χρειάζονταν για να αντιστρέψουν την πορεία αυτή και να αντικαταστήσουν την αντιπαράθεση από τη συνεννόηση; συνεννόηση βαθειά η οποία, υπερβαίνοντας την πρόσκαιρη συμμαχία ή την απλή συνεργασία, στηριζόταν στην επιδίωξη του κοινού συμφέροντος μέσω επίσης δημοκρατικών θεσμών.
<P>
Η πορεία που διανύθηκε με βάση τη νέα αυτή αντίληψη ήταν τεράστια και τα αποτελέσματα που επιτεύχθηκαν υπερέβησαν κάθε προσδοκία. Τα έξι ιδρυτικά κράτη έγιναν δεκαπέντε, δημιουργώντας το μεγαλύτερο χώρο ευημερίας που γνωρίζουμε σήμερα. Η πτώση του τείχους του Βερολίνου και το τέλος του ψυχρού πολέμου έδωσαν τη δυνατότητα σε εκατομμύρια Ευρωπαίους να ανακτήσουν την ελευθερία τους και, παρόλες τις δυσκολίες που γνωρίζουμε, να ακολουθήσουν με αποφασιστικότητα το δρόμο της ολοκλήρωσης. Το πρότυπο κοινότητας που δημιουργήσαμε το μιμήθηκαν και σε άλλες ηπείρους.
<P>
Εφόσον όμως η διαδικασία ευρωπαϊκής οικοδόμησης στέφθηκε από επιτυχία, παρά τις ατέλειες και τα ελαττώματα που αποτελούν ίδιον κάθε ανθρώπινου οικοδομήματος, για ποιό λόγο είναι ανήσυχοι οι συμπολίτες μας; Γιατί αμφιβάλλουν, γιατί αδιαφορούν για τη διαδικασία αυτή ή την απορρίπτουν ανοιχτά, ιδίως μάλιστα σε μια στιγμή κατά την οποία οι κυβερνήσεις των κρατών μελών και τα θεσμικά όργανα της Ένωσης καταρτίζουν φιλόδοξα σχέδια για τη συμμετοχή τους και τη συνεκτίμηση των ανησυχιών και των συμφερόντων τους;
<P>
Πρόκειται αναμφίβολα για ένα γνωστό φαινόμενο: οι αντιμετωπισθείσες δυσκολίες τείνουν να λησμονηθούν, ενώ οι επιτυχίες δίνουν τη θέση τους στα προβλήματα του παρόντος. Τα προβλήματα αυτά δεν είναι βεβαίως ήσσονος σημασίας: με δεκαοκτώ εκατομμύρια ανέργους, μια οικονομία που με αργά βήματα βγαίνει από τη στασιμότητα και με μια σταθερή αύξηση του αριθμού των Ευρωπαίων που βρίσκονται σε κατάσταση κοινωνικού αποκλεισμού, είναι υπεραρκετοί οι λόγοι που κάνουν τους συμπολίτες μας να διερωτώνται: πού πάμε και γιατί;
<P>
Κατά την εναρκτήρια αυτή ομιλία, δεν προτίθεμαι να απαντήσω ενδελεχώς στις ερωτήσεις αυτές. Ο στόχος μου είναι λιγότερο φιλόδοξος: να υπενθυμίσω ότι η Ευρωπαϊκή ΄Ενωση έχει έναν ουσιαστικό στόχο, ήτοι τη διατήρηση της ειρήνης, και για να επιτύχει αυτό το στόχο, η ΄Ενωση θα πρέπει να συνεχίσει τη βελτίωση και την ενδυνάμωσή της.Η ανάγκη για μια ευρωπαϊκή ομοσπονδία με στόχο τη διατήρηση της ειρήνης διατρανώθηκε ήδη με τη Δήλωση Schuman στις 9 Μαΐου 1950, και στα σαρανταέξι χρόνια που μεσολάβησαν δεν έχασε τίποτε από τη σημασία της. ΄Ισως μερικοί να πιστεύουν ότι έχει παρέλθει ο κίνδυνος ενός παγκοσμίου πολέμου, όμως από τη διεθνή σκηνή δεν έχουν παρέλθει ούτε ο πόλεμος ούτε η βία. Τούτο έχουν αναλάβει να μας το υπενθυμίζουν μέρα με την ημέρα τα τραγικά γεγονότα στη Βοσνία, τη Ρουάντα, το Μπουρούντι, το Ζαΐρ, τη Σομαλία και σε τόσα άλλα μέρη.
<P>
Οι Ευρωπαίοι αποδέχονται ολοένα και λιγότερο το γεγονός ότι η Ένωση αποδεικνύεται ανίκανη να παρέμβει στις συγκρούσεις αυτές είτε για την αποφυγή τους είτε, τουλάχιστον, για την αποκατάσταση της ειρήνης. Δεν είναι αρκετό να τους λέμε ότι δεν μπορεί να γίνει αλλιώς επειδή η Ένωση δεν έχει τα μέσα για να παρέμβει. Είναι αναγκαίο να αναγνωρισθεί ότι το σύστημα συνεργασίας που καθιερώνει η Συνθήκη του Μάαστριχτ για την πολιτική εξωτερικών υποθέσεων και ασφάλειας είχε παταγώδη αποτυχία και είναι απαραίτητο να αντικατασταθεί το ταχύτερο δυνατόν από ένα σύστημα αποτελεσματικότερο, ήτοι πιο κοινοτικό και λιγότερο διακυβερνητικό, όπως επανειλημμένως έχει ζητήσει το Ευρωπαϊκό Κοινοβούλιο. Γιατί, πιο κοινοτικό και λιγότερο διακυβερνητικό; Διότι για την οικοδόμηση μιας ενωμένης Ευρώπης, θα πρέπει να το υπενθυμίσουμε για μια ακόμη φορά, ο κοινοτικός δρόμος είναι συνώνυμος της αποτελεσματικότητας και ο διακυβερνητικός δρόμος συνώνυμος της καθυστέρησης, της βραδύτητας και, τελικώς, της αποτυχίας.
<P>
Η σύγκριση της πορείας που ακολούθησαν η Ευρωπαϊκή Οικονομική Κοινότητα, αφενός, και η Ευρωπαϊκή Ζώνη Ελευθέρων Συναλλαγών, αφετέρου, αρκούν για να αποδείξουν του λόγου το αληθές. Οι δυσκολίες για την ανάπτυξη του δεύτερου και του τρίτου πυλώνα της Συνθήκης για την Ένωση οδηγούν στην επίρρωση του συγκεκριμένου ισχυρισμού.
<P>
Η Ευρώπη δεν πρέπει να ασχολείται μόνον με την ειρήνη στο εξωτερικό. Ακόμη και στο εσωτερικό της κλονίζεται από φαινόμενα όπως η τρομοκρατία, το οργανωμένο έγκλημα, το σωματεμπόριο ανηλίκων και η διακίνηση ναρκωτικών. Είναι αδύνατο να αγωνισθεί με αποτελεσματικότητα το κάθε έθνος ξεχωριστά για να αντιμετωπισθούν οι μάστιγες αυτές, σε πολλές δε περιπτώσεις δεν αρκεί η απλή συνεργασία δικαστών και αστυνομικών. Για την αντιμετώπιση του εγκλήματος στην κοινή αγορά χρειαζόμαστε έναν πραγματικά ευρωπαϊκό δικαστικό και αστυνομικό χώρο.
<P>
Είναι σαφές ότι οι περισσότερες κυβερνήσεις των κρατών μελών είναι πρόθυμες να αντιμετωπίσουν με σοβαρότητα το ζήτημα αυτό στο πλαίσιο της Διακυβερνητικής Διάσκεψης. Δεν αρκεί όμως η καλή αυτή θέληση εάν, λόγω των ενδοιασμών που εκφράζουν ορισμένοι, περιθωριοποιούνται για μια ακόμη φορά τα κοινοτικά θεσμικά όργανα. Το Κοινοβούλιο έχει προτείνει συνετές λύσεις για την προοδευτική κοινοτικοποίηση ορισμένων πτυχών της πολιτικής στους τομείς της δικαιοσύνης και των εσωτερικών υποθέσεων, οι οποίες δεν μπορούν να αντιμετωπισθούν μόνον μέσω της συνεργασίας. Τα κράτη μέλη θα είχαν σημαντικότατη ευθύνη εάν έδειχναν αδύναμα να κάνουν από κοινού χρήση των εθνικών κυριαρχικών τους δικαιωμάτων ώστε να αντιμετωπισθούν ορισμένα προβλήματα που επηρεάζουν τόσο σημαντικά την ειρήνη και την ασφάλεια των πολιτών τους.
<P>
Όσον αφορά την ειρήνη αυτή, Κυρίες και Κύριοι, είναι στο χέρι και της Ένωσής μας να διατηρηθεί μια ευρεία κοινωνική συναίνεση ως προς τον τρόπο κατανομής των καρπών της εργασίας και του πλούτου, μια συναίνεση που προκύπει ύστερα από έναν μακρύ αγώνα, ο οποίος σήμανε πολλές θυσίες για την εργατική τάξη, προτού οι συχνά αιματηρές αντιπαραθέσεις δώσουν τη θέση τους στη γενικευμένη συνειδητοποίηση ότι ο διάλογος και η συμφωνία μεταξύ των κοινωνικών εταίρων αποτελεί το καλύτερο μέσον για την πρόοδο προς την κατεύθυνση μεγαλύτερης κοινωνικής δικαιοσύνης. Η καθοριστική ώθηση που έδωσε η Κοινή Αγορά στις οικονομίες των κρατών μελών αποτέλεσε αναμφίβολα σημαντικό παράγοντα για τη δημιουργία αυτού που ονομάζουμε κράτος πρόνοιας και το οποίο τόσο πολύ διευκολύνει τη συναίνεση στην οποία αναφέρθηκα προηγουμένως.
<P>
Η ανάγκη ανταγωνισμού, σε διεθνή κλίμακα, με άλλες οικονομικές δυνάμεις και οι μεταβολές που απορρέουν από την υλοποίηση της εσωτερικής αγοράς απαιτούν σήμερα την προσαρμογή του κράτους πρόνοιας στα νέα δεδομένα. Αυτό θα επιτευχθεί ίσως με τη μεγαλύτερη ενδυνάμωση του ρόλου των κοινωνικών φορέων σε σχέση με το ρόλο των δημοσίων αρχών, διατηρώντας όμως σε κάθε περίπτωση, και ας μου επιτρέψετε να επιμείνω σε αυτό, τα βασικά χαρακτηριστικά του συστήματος, του ευρωπαϊκού κοινωνικού μας προτύπου, το οποίο με κανέναν τρόπο δεν πρέπει να εγκαταλείψουμε.
<P>
Το πρότυπο αυτό στηρίζεται σε μια εύθραυστη ισορροπία μεταξύ των τριών κοινών αξιών που χαρακτηρίζουν κάθε πραγματικά δημοκρατική κοινωνία: της ελευθερίας, της ισότητας και της αδελφότητας ή αλληλεγγύης. Καμία από τις αξίες αυτές δεν μπορεί να θυσιασθεί, χωρίς να πληγεί η δημοκρατία και χωρίς να απειληθεί η κοινωνική ειρήνη.
<P>
Κυρίες και Κύριοι, το Κοινοβούλιο θα πρέπει να μεριμνήσει ώστε οι αξίες αυτές να πρυτανεύσουν κατά την ανάπτυξη της ευρωπαϊκής οικοδόμησης και τη λειτουργία των κοινοτικών θεσμικών οργάνων, αρχίζοντας, όπως είναι λογικό, από τη δική μας Συνέλευση. Στην επιστολή που έλαβα το θάρρος να σας απευθύνω ζητώντας την ψήφο σας, έχω διατυπώσει ορισμένες προτάσεις και ιδέες, ιδίως σε ό, τι αφορά την ανάγκη να διευκολυνθεί η επαφή με τους εκλογείς μας, να δοθεί μεγαλύτερο περιθώριο έκφρασης στους βουλευτές και μεγαλύτερο σφρίγος στις συζητήσεις μας. Ταυτόχρονα, θα πρέπει να τεθεί ως στόχος η δημιουργία ενιαίου καθεστώτος που να ανταποκρίνεται στη σαφή διεκδίκηση για ίδια μεταχείριση όσων ασκούν τα ίδια καθήκοντα. Η ανυπαρξία τέτοιου καθεστώτος μάς έχει δημιουργήσει σημαντικές ζημίες.
<P>
Δεν θα υπεισέλθω αυτή τη στιγμή σε λεπτομέρειες όσον αφορά συγκεκριμένα ζητήματα της εσωτερικής δραστηριότητας του Κοινοβουλίου, αλλά θα ήθελα να ζητήσω την υποστήριξή σας για την επίτευξη μεγαλύτερης διαφάνειας και αποτελεσματικότητας στη δράση μας, μια και γνωρίζετε και εσείς, όπως και εγώ, ότι, χωρίς την υποστήριξη αυτή, ακόμη και οι καλύτερες προθέσεις οιουδήποτε προέδρου είναι καταδικασμένες σε αποτυχία.
<P>
Είναι απολύτως απαραίτητο οι εργασίες του Κοινοβουλίου να χαρακτηρίζονται καθημερινά από μεγαλύτερη ποιότητα, μεγαλύτερη διαφάνεια, μεγαλύτερη προβολή και συμμετοχή, εάν θέλουμε στα αλήθεια το έργο που πραγματοποιείται εδώ να ανταποκρίνεται στις προσδοκίες των πολιτών της Ένωσης. Ωστόσο, θα ήταν ασυγχώρητο λάθος να περιορίσουμε την προσπάθειά μας στις αλλαγές που είναι απαραίτητες απλώς και μόνον για μια καλύτερη εσωτερική λειτουργία του θεσμικού μας οργάνου: ο πραγματικός στόχος είναι να φέρουμε το Κοινοβούλιο κοντά στους πολίτες. Υπ' αυτό το πνεύμα, χαιρετίζω τις σημαντικές προόδους που επιτεύχθηκαν στη διάρκεια της θητείας του προκατόχου μου κ. Klaus Hδnsch, τον οποίον θα έχω ως παράδειγμα προς μίμηση σε όχι λίγες περιπτώσεις.
<P>
Από τις προσπάθειες που θα καταβάλουμε κατά τα δυόμισυ προσεχή έτη για να προσεγγίσουμε τους πολίτες μας, από την ικανότητά μας να κατανοήσουμε τις ανησυχίες και τα προβλήματά τους, θα εξαρτηθεί σε μεγάλο βαθμό το κατά πόσον οι πολίτες μας θα θεωρήσουν τις ευρωπαϊκές εκλογές του 1999 ως σημαντική ημερομηνία που ενδέχεται να επιδράσει στο μελλοντικό προσανατολισμό της ευρωπαϊκής οικοδόμησης.
<P>
Κυρίες και Κύριοι, εδώ βρισκόμαστε για να εκπροσωπήσουμε τους Ευρωπαίους, και οι Ευρωπαίοι ζητούν από την Ένωση να συμβάλει στην επίτευξη μιας ολοένα και πιο ελεύθερης, δίκαιης και αλληλέγγυας κοινωνίας. Τούτο θα το επιτύχει μόνον εάν αντιμετωπίσει με επιτυχία τις τρεις προκλήσεις που παρουσιάζονται:
<P>
Η πρώτη αφορά τον εκσυγχρονισμό των κοινοτικών θεσμικών οργάνων στο πλαίσιο της Διακυβερνητικής Διάσκεψης. Αναφέρθηκα προηγουμένως σε διάφορες ουσιαστικές πτυχές του ζητήματος αυτού, δεν μπορώ όμως να μην τονίσω την ανάγκη προσαρμογής όλων των θεσμικών οργάνων ώστε να λειτουργούν με διαφάνεια, δημοκρατία και αποτελεσματικότητα σε μία Ένωση που έχει ήδη δεκαπέντε μέλη και που σύντομα θα έχει περισσότερα. Η προσαρμογή αυτή δεν θα επιτευχθεί με την προσθήκη διακυβερνητικών οργανισμών και μεθόδων σε ένα οικοδόμημα που ήδη λειτουργεί εξαιρετικά περίπλοκα.
<P>
Οι πολίτες μας ούτε κατανοούν ούτε μπορούν να κατανοήσουν το πολύπλοκο σύστημα των πυλώνων, των διαδικασιών και των νομικών βάσεων που χαρακτηρίζουν σήμερα την Ένωσή μας. Είναι συνηθισμένοι σε ένα πιο απλό σχήμα: ένα ή δύο σώματα που νομοθετούν, μία εκτελεστική εξουσία που κυβερνά, ορισμένα δικαστήρια που δικάζουν και επιβάλλουν το νόμο, και όλα τούτα διατυπωμένα σε ορισμένα κείμενα, τη γλώσσα των οποίων είναι σε θέση να κατανοήσουν. Η απομάκρυνση από το σχήμα αυτό θα έθετε σε κίνδυνο τη δημοκρατική νομιμότητα, θα προκαλούσε την απομάκρυνση από το κράτος δικαίου και θα οδηγούσε σε αποτυχία. Ευτυχώς, η Ευρώπη δεν αποτελεί πλέον ένα σύνολο ειδικών μειονοτήτων και δεν θα μπορέσει να προοδεύσει χωρίς την υποστήριξη των Ευρωπαίων, οι οποίοι θα την παράσχουν μόνον εάν έχουν μπροστά τους θεσμικά όργανα που μπορούν να κατανοήσουν, να προσανατολίσουν και να ελέγξουν.
<P>
Το δεύτερο ζήτημα που θα πρέπει να αντιμετωπισθεί είναι η Οικονομική και Νομισματική Ένωση. Δεν πρόκειται μόνον για νομισματική ένωση; θα έχουμε ένα ενιαίο νόμισμα και όχι απλώς ένα νόμισμα. Θα έχουμε επίσης μια κοινή οικονομική πολιτική, με αποτέλεσμα οι μεγάλοι προσανατολισμοί της οικονομικής πολιτικής των κρατών μελών - των in και των pre-in - να καθορίζονται από τα κοινοτικά θεσμικά όργανα. Το Κοινοβούλιό μας έχει να διαδραματίσει στο θέμα αυτό έναν πολύ σημαντικό ρόλο: να μεριμνήσει ώστε οι προσανατολισμοί αυτοί να ανταποκρίνονται στις ανάγκες και τα συμφέροντα των συμπολιτών μας; ώστε οι θυσίες που έγιναν για την εξυγίανση των οικονομιών μας να οδηγήσουν στη δημιουργία απασχόλησης και στην εξάλειψη του κοινωνικού αποκλεισμού. Στο ζήτημα αυτό, έχουμε ευρύ πεδίο συνεργασίας με τα εθνικά κοινοβούλια σε ό, τι αφορά την αναζήτηση λύσεων και πολιτικών που να αναστρέφουν την τάση προς μια κοινωνία δύο ταχυτήτων, την οποία με κανένα τρόπο δεν μπορούμε να αποδεχθούμε.
<P>
Η τρίτη μεγάλη πρόκληση που έχουμε να αντιμετωπίσουμε, Κυρίες και Κύριοι, είναι η διεύρυνση της Ένωσης με τους άλλους Ευρωπαίους, με τις χώρες της ηπείρου μας που μέχρι τώρα δεν έχουν μπορέσει να ενωθούν μαζί μας. Ο μόνος στόχος που είναι σήμερα πραγματικά ιστορικός για τα ευρωπαϊκά έθνη είναι η οργάνωση μιας ισχυρής και δημοκρατικής Ευρώπης, ικανής να αποτελέσει παράγοντα ειρήνης στον κόσμο.
<P>
Προς το σκοπό αυτό, θα πρέπει να ενωθούμε όλοι σε μια Ένωση που να αποτελεί υπόδειγμα πολιτικής, κοινωνικής και γεωγραφικής συνοχής. Δεν μας χρειάζεται ένα παζάρι, μια αγορά στην οποία πάει κανείς με αποκλειστικό στόχο να επιτύχει ένα οικονομικό πλεονέκτημα εις βάρος του άλλου; αυτό που χρειάζεται είναι μια κοινότητα, μια αναζήτηση του κοινού συμφέροντος κατευθυνόμενη από δημοκρατικά θεσμικά όργανα και από μια αποφασιστική βούληση για ολόκληρωση. Αυτή είναι αναμφίβολα μια από τις ουσιαστικές προκλήσεις τις οποίες έχει να αντιμετωπίσει η Διακυβερνητική Διάσκεψη, η οποία θα πρέπει να λάβει σοβαρότατα υπόψη της ζητήματα που αγγίζουν τους ευρωπαίους πολίτες, όπως η καταπολέμηση της ανεργίας - θα ήθελα να το επαναλάβω - του κοινωνικού αποκλεισμού, του περιβάλλοντος και της υγείας των πολιτών της Ερωπαϊκής Ένωσης.
<P>
Από εμάς εξαρτάται, Κυρίες και Κύριοι, να συνεχίσουμε απαρέγκλιτα τον αγώνα αυτό, να κερδίσουμε την εμπιστοσύνη της κοινής γνώμης και να ανοίξουμε δρόμους για το μέλλον. Το μόνο που μπορώ να σας υποσχεθώ εγώ είναι ότι δεν θα φεισθώ προσπαθειών και ότι θα λαμβάνω πάντοτε υπόψη τις πρωτοβουλίες και τους προσανατολισμούς σας, έχοντας συνείδηση ότι το Κοινοβούλιο αυτό, όπως οι καλοί ναυτικοί, ξέρει πάντοτε να επωφελείται από τους ανέμους της στιγμής, είτε είναι ούριοι είτε ενάντιοι, για να καταπλεύσει στο λιμάνι, ακόμη και στο πυκνότερο σκοτάδι.
<P>
Οι συμπολίτες μας κάνουν σήμερα διάλογο μέσα στο σκότος της αμφιβολίας. Όπως εκείνοι οι Ευρωπαίοι που ταξίδευαν στις καραβέλες του Χριστόφορου Κολόμβου, στρέφονται προς το μέρος μας με ανησυχία και αμφιβολίες. Σε εμάς εναπόκειται να επιβεβαιώσουμε την ορθότητα της πορείας μας, να την ακολουθήσουμε με αποφασιστικότητα και να τους αποδείξουμε ότι μέσα από το σκοτάδι του παρόντος θα ανατείλει το αυριανό φως.
<P>
Ο ιστορικός αυτός στόχος - και εδώ τελειώνω - δεν θα επιτευχθεί χωρίς την ενδυνάμωση του ρόλου του Κοινοβουλίου μας. Ο Καντ υπενθύμισε ορθώς ότι «ο αγώνας για το Κοινοβούλιο είναι αγώνας για την ελευθερία». Χθες, σήμερα και πάντα, ο αγώνας αυτός θα είναι επίσης αγώνας για την ισότητα και την αλληλεγγύη, αγώνας για ένα ειρηνικό μέλλον.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Έχουν διανεμηθεί τα συνοπτικά πρακτικά της Παρασκευής 13 Δεκεμβρίου 1996, της Δευτέρας 13 Ιανουαρίου και της Τρίτης 14 Ιανουαρίου 1997.
<P>
Υπάρχουν παρατηρήσεις;

<SPEAKER ID=3 LANGUAGE="ES" NAME="Colom i Naval">
Κύριε Πρόεδρε, στα συνοπτικά πρακτικά της 13ης τρέχοντος δεν αναφέρομαι στον κατάλογο παρουσίας, οπωσδήποτε από δική μου αφηρημάδα.

<SPEAKER ID=4 NAME="Πρόεδρος">
Ευχαριστώ πολύ, κύριε Colom i Naval. Θα εξακριβωθεί.

<SPEAKER ID=5 LANGUAGE="EN" NAME="Corbett">
Κύριε Πρόεδρε, στα Συνοπτικά Πρακτικά της 13ης Ιανουαρίου αναφέρεται ότι τοποθετήθηκα βουλευτής του Ευρωπαϊκού Κοινοβουλίου. Αυτό που συνέβη στην πραγματικότητα είναι ότι εξελέγην βουλευτής του Ευρωπαϊκού Κοινοβουλίου.
<P>
(Χειροκροτήματα) Στο Ηνωμένο Βασίλειο, ακόμη και όταν δημιουργείται κάποιο κενό κατά τη διάρκεια της κοινοβουλευτικής περιόδου δεν επιλέγεται ο πρώτος επιλαχών του κομματικού καταλόγου αλλά γίνονται επαναληπτικές εκλογές.
<P>
(Χειροκροτήματα)
<SPEAKER ID=6 NAME="Πρόεδρος">
Ευχαριστώ πολύ, κύριε Corbett. Δεν αμφιβάλλω ότι η παρατήρησή σας αυτή θα ληφθεί υπόψη από τη Διακυβερνητική Διάσκεψη αν αποφασίσει να προσεγγίσει το θέμα μιας ομοιογενούς εκλογικής διαδικασίας, το οποίο μας επηρεάζει τόσο βαθιά.

<SPEAKER ID=7 LANGUAGE="EN" NAME="Falconer">
Κύριε Πρόεδρε, στη σελίδα 9 των Συνοπτικών Πρακτικών αναφέρεται ότι εδήλωσα πως δεν είχαν γίνει ποτέ εκλογές. Θα πρέπει να διορθωθεί στο ορθό «εκείνες οι εκλογές» διότι αναφερόμουν στις εκλογές των Αντιπροέδρων.
<P>
Δεύτερον, τα Πρακτικά δεν μνημονεύουν ότι διεφώνησα με τη διαδικασία που προτείνατε και ότι εν συνεχεία αγνοήσατε τη διαφωνία μου.

<SPEAKER ID=8 NAME="Πρόεδρος">
Ευχαριστώ πολύ, κύριε Falconer. Το σημειώνουμε. Το μόνο που θα σας επισημάνω είναι ότι δε διατυπώσατε την παρατήρησή σας τη στιγμή που εγώ έκανα την ερώτηση, αν και στη συνέχεια διεπίστωσα πράγματι αυτήν τη διαμαρτυρία από πλευράς σας.

<SPEAKER ID=9 LANGUAGE="FR" NAME="Herman">
Κύριε Πρόεδρε, στα συνοπτικά πρακτικά της Δευτέρας δεν αναφέρεται το όνομά μου στον κατάλογο παρουσίας, αν και ήμουν παρών.

<SPEAKER ID=10 NAME="Πρόεδρος">
Το σημειώνουμε, κύριε Herman. Υποθέτω, εξάλλου, ότι ψηφίσατε, συνεπώς αυτό πρέπει να αναφέρεται στα συνοπτικά πρακτικά.

<SPEAKER ID=11 LANGUAGE="EN" NAME="Green">
Κύριε Πρόεδρε, θα ήθελα να σας υπενθυμίσω ότι τον Δεκέμβριο διαπιστώθηκε πως ένα Μέλος του Σώματος - και το ίδιο το Μέλος το παραδέχθηκε - ψήφισε δύο φορές κατά τη διάρκεια μιας ψηφοφορίας χρησιμοποιώντας την κάρτα ενός άλλου Μέλους. Θα γνωρίζετε επίσης ότι ύστερα από συζήτηση εντός του Σώματος το θέμα αυτό το οποίο αποτελεί μια σοβαρή παραβίαση της δεοντολογίας, παραπέμφθηκε στο Προεδρείο του Κοινοβουλίου. Σας ζητώ κατά συνέπεια να μας ενημερώσετε για το τι απεφάσισε το Προεδρείο σχετικά με αυτή τη σοβαρότατη παραβίαση της δεοντολογίας.
<P>
(Χειροκροτήματα)

<SPEAKER ID=12 NAME="Πρόεδρος">
Πολύ καλά, κυρία Green. Με μεγάλη ευχαρίστηση θα αναγνώσω τις δύο τελευταίες παραγράφους των συνοπτικών πρακτικών του Προεδρείου, προς ενημέρωση όλων, αν και είναι γνωστό σε όλους ότι τα πρακτικά του Προεδρείου είναι ένα δημοσιοποιούμενο έγγραφο που διανέμεται σε όλους τους βουλευτές. Θα αναγνώσω τις δύο τελευταίες παραγράφους.
<P>
»Το Προεδρείο, αφού άκουσε παρέμβαση του Προέδρου ο οποίος υπενθυμίζει ότι δυνάμει του άρθρου 22, παράγραφος 3 του Κανονισμού, το Προεδρείο είναι αρμόδιο για τα θέματα που αφορούν τη διεξαγωγή των συνεδριάσεων, ότι η απόφαση που λήφθηκε στην ολομέλεια από την κ. Fontaine δεν επιτρέπει την αναδρομική επιβολή κύρωσης βάσει του άρθρου 110 εις βάρος του κ. Pasty και αφού πληροφόρησε το Προεδρείο για την πρόθεσή του να απευθύνει επιστολή προς τον τελευταίο, υπογραμμίζει τη σοβαρότητα των γεγονότων και εκφράζει τη λύπη του για την προσβολή των στοιχειωδών αρχών της κοινοβουλευτικής δημοκρατίας που πλήττει την εικόνα και το κύρος του Σώματος. Όσον αφορά ενδεχόμενη ανακοίνωση στην ολομέλεια, η απόφαση αυτή εναπόκειται στον προεδρεύοντα της συνεδρίασης. Λαμβάνει γνώση της απόφασης του Προέδρου, αφού ο τελευταίος επικοινώνησε με την κ. Fontaine, προεδρεύουσα της συνεδρίασης κατά το ατυχές συμβάν, και αφού έλαβε υπόψη τη γνώμη των μελών του Προεδρείου, να απευθύνει επιστολή προς τον κ.Pasty, υπενθυμίζοντας τη μέγιστη ανάγκη του σεβασμού και της επιβολής σεβασμού προς τις διατάξεις των άρθρων 117 και 110 του Κανονισμού».

<SPEAKER ID=13 LANGUAGE="EN" NAME="Green">
Κύριε Πρόεδρε, επί διαδικαστικού. Αυτή η απόφαση του Προεδρείου δημιουργεί ορισμένα θέματα. Πρώτον, υπό το φως τις ερμηνείας που κάνει το Προεδρείο στις πράξεις αυτές μου φαίνεται ότι προκύπτει σαφώς πως η Πρόεδρος που βρισκόταν εκείνη τη στιγμή στην έδρα ερμήνευσε λανθασμένα τον Κανονισμό διότι εκείνο που θα έπρεπε να είχε συμβεί γι' αυτή τη σοβαρότατη παραβίαση της δεοντολογίας είναι ότι το Μέλος θα έπρεπε να είχε αποβληθεί από την Αίθουσα. Ως αποτέλεσμα της παραπομπής του θέματος στο Προεδρείο και της αντίστοιχης απόφασης του Προεδρείου ότι δεν μπορεί να ενεργήσει αναδρομικά, προκύπτει σαφώς ότι η αποβολή είναι αδύνατη εξ αιτίας της λανθασμένης ερμηνείας του Κανονισμού από την τότε Πρόεδρο. Το γεγονός αυτό είναι εξαιρετικά λυπηρό και κατά την άποψη της ομάδας μου σε οποιαδήποτε θέση κι' αν βρίσκεται κάποιο Μέλος που θα παρανομήσει με τον τρόπο αυτό - είτε δεξιά είναι είτε αριστερά - στο μέλλον η ομάδα μου θα ζητά την άμεση αποβολή του κατά τη στιγμή που διαπιστώνεται το παράπτωμα. Τίποτα λιγότερο δεν πρόκειται να μας ικανοποιήσει.
<P>
Δεύτερον, θα ήθελα να επιβεβαιώσετε ότι η αναφερόμενη επιστολή απεστάλη πράγματι στον ενδιαφερόμενο και να την διαβάσετε στο Σώμα ούτως ώστε όλοι να ενημερωθούν για το τι είπε το Προεδρείο στο Μέλος που διέπραξε την σοβαρότατη αυτή παραβίαση της δεοντολογίας εντός της Αιθούσης.
<P>
(Χειροκροτήματα)

<SPEAKER ID=14 LANGUAGE="NL" NAME="Martens">
Κύριε Πρόεδρε, θα ήθελα να υπογραμμίσω ότι το Προεδρείο του Σώματος είναι οπωσδήποτε αρμόδιο στην περίπτωση αυτή. Με την πρωτοβουλία της κ. Green γνωστοποιήσατε τις αποφάσεις του Προεδρείου. Επιπλέον, γνωστοποιήσατε στα μέλη του Σώματος το περιεχόμενο της επιστολής που το Προεδρείο απηύθυνε στον κ. Pasty. Πιστεύω ότι η ανάγνωση της επιστολής αυτής, δηλαδή των δύο παραγράφων που άκουσα, σημαίνει ότι το εν λόγω μέλος του Σώματος ανακαλείται δημοσίως στην τάξη, πράξη η οποία αποτελεί μία μορφή κύρωσης.

<SPEAKER ID=15 NAME="Αναστασόπουλος">
Κύριε Πρόεδρε, όλοι οι συνάδελφοι γνωρίζουν ότι η ερμηνεία του Κανονισμού αποτελεί πάντοτε θέμα που προκαλεί μεγάλες συζητήσεις. Αυτό συμβαίνει και μέσα στο Προεδρείο πολλές φορές. Είχαμε μια πολύ μακρά συζήτηση πάνω στο θέμα αυτό. Δεν θα μπορούσα να δεχθώ την παρατήρηση της κυρίας Pauline Green; ξέρει πόσο την τιμώ, αλλά σ'αυτήν την περίπτωση δεν συμφωνώ μαζί της. Νομίζω ότι η στοιχειώδης αλήθεια επιβάλλει να λεχθεί ότι η κυρία Nicole Fontaine δεν ερμήνευσε λανθασμένα τον Κανονισμό. Ο Κανονισμός της έδιδε την δυνατότητα να προχωρήσει στην ποινή του αποκλεισμού, το άφηνε στη διακριτική της ευχέρεια. Ο Κανονισμός λέει μπορεί . Μπορεί, κυρία Green, δεν είναι υποχρεωμένη. Η Πρόεδρος της ημέρας εκείνης σε μία πάρα πολύ δύσκολη συνεδρίαση, στην οποία ήμαστε πάρα πολύ κουρασμένοι, και μετά συζήτηση και με το Σώμα έκρινε ότι έπρεπε να παραπέμψει το θέμα στο Προεδρείο. Δεν νομίζω ότι εφήρμοσε λανθασμένα τον Κανονισμό, δεν ήταν υποχρεωμένη να αποπέμψει τον κ. Pasty και δεν νομίζω ότι πρέπει να δημιουργούμε την εντύπωση ότι η κυρία Fontaine ενήργησε λανθασμένα. 'Εκρινε όπως ενόμιζε ότι έπρεπε να κρίνει για να κλείσει εκείνη η ημέρα και το θέμα ήρθε και στο Προεδρείο και το είδαμε, κυρία Green. Δεν θα συμφωνήσω μαζί σας, κάνετε λάθος εκεί; δέστε τον Κανονισμό, λέει μπορεί, δεν είναι υποχρεωμένη. Από εκεί και πέρα, εάν κοιτάξετε πάλι τον Κανονισμό, θα δείτε; κάνουμε μακρά συζήτηση, ο κύριος Kerr είναι δίπλα σας και συναγάγαμε τα συμπεράσματα και ο Πρόεδρος έγραψε το γράμμα στον κύριο Pasty, διότι είχε περάσει πλέον ο χρόνος για να συζητήσουμε εφαρμογή του άρθρου περί αποκλεισμού.
<P>
(Χειροκροτήματα)

<SPEAKER ID=16 NAME="Πρόεδρος">
Πρόκειται για ένα λεπτό και δύσκολο θέμα, το οποίο άπτεται του κύρους ενός μέλους του Σώματος και του κύρους του ίδιου του Σώματος. Πιστεύω ότι πρέπει να ακούσουμε και τα πέντε πρόσωπα που έχουν ζητήσει το λόγο. Στη συνέχεια, μου ζήτησε και πάλι το λόγο η κ. Green. Πριν της δώσω και πάλι το λόγο, θα σας δώσω την ερμηνεία του Προέδρου επί του ζητήματος.

<SPEAKER ID=17 LANGUAGE="EN" NAME="Malone">
Κύριε Πρόεδρε, επί διαδικαστικού. Ήμουν παρούσα κατά το συμβάν που συζητείται αυτή τη στιγμή και ήταν η πρώτη φορά που άκουσα ένα Μέλος να παραδέχεται ανοιχτά και να ζητά συγγνώμη από το Σώμα για ψηφοφορία με ακατάλληλο τρόπο και για διπλή ψηφοφορία. Πιθανώς να μην έκανε την κατάλληλη απολογία αλλά φαινόταν συντετριμένος.
<P>
Δεν θέλω να εκτοξεύσω κατηγορίες. Δεδομένου ότι ήταν μια πολύ κρίσιμη ψηφοφορία για την έκθεση Zimmerman και πολλές από τις ψηφοφορίες ήταν πολύ κοντά, τι γίνεται με την αξιοπιστία της συνολικής ψηφοφορίας επί της εκθέσεως; Θα πρέπει άραγε να προχωρήσουμε σε δεύτερη ψηφοφορία επί της εκθέσεως δεδομένου ότι δεν γνωρίζουμε το πως θα εψήφιζε η κ. Baldi εάν ήταν παρούσα και δεν γνωρίζουμε εάν ο κ. Pasty χρησιμοποίησε την ψήφο της με τον τρόπο που η ίδια θα επιθυμούσε. Επίσης δεν γνωρίζουμε πόσο συχνά εμφανίζεται αυτό το φαινόμενο καθόσο έγινε αποδεκτό μόνο όταν το υπέδειξε ο κ. Tomlinson. Πολλοί από εμάς είδαμε τι γινόταν αλλά η αποδοχή έγινε μόνον όταν το θέμα τέθηκε στην τότε Πρόεδρο. Όλα αυτά τα ερωτήματα θα πρέπει να αντιμετωπιστούν.
<P>
(Χειροκροτήματα)

<SPEAKER ID=18 NAME="Πρόεδρος">
Κυρία Malone, υπάρχει κάτι που πρέπει να καταστεί απολύτως σαφές: το αποτέλεσμα μιας ψηφοφορίας, από τη στιγμή που ανακοινώθηκε από τον Πρόεδρο, δε μπορεί να μεταβληθεί. Επιπλέον, στην προκειμένη περίπτωση, οι υπηρεσίες του Κοινοβουλίου επαλήθευσαν ότι είτε η ψήφος αυτή εκφράστηκε με τρόπο άτοπο είτε όχι, το αποτέλεσμα θα ήταν το ίδιο. Θα είχε αλλάξει ως προς μία ψήφο, το αποτέλεσμα όμως θα ήταν το ίδιο. Συνεπώς, θα σας ήμουν ευγνώμων αν δεν επιμείνουμε περισσότερο σε αυτό το θέμα. Η απόφαση ελήφθη σε εύθετο χρόνο και κανείς δεν έθεσε τότε υπό αμφισβήτηση την εγκυρότητα της ψηφοφορίας. Συνεπώς, από τη στιγμή που ανακοινώθηκε το αποτέλεσμα της ψηφοφορίας από την κ. Fontaine, το εν λόγω αποτέλεσμα θα παραμείνει ως έχει.

<SPEAKER ID=19 LANGUAGE="NL" NAME="Van Dijk">
Πρόεδρε, κάτι σχετικά με το θέμα της ψηφοφορίας. Θα ήθελα πάρα πολύ να γνωστοποιήσετε στην ολομέλεια για άλλη μία φορά ποιο ήταν το αποτέλεσμα της ψηφοφορίας. Εάν αληθεύουν οι πληροφορίες μου, η τροπολογία αυτή ήταν ιδιαίτερα αμφιλεγόμενη και εγκρίθηκε με πλειοψηφία μίας μόνο ψήφου, δηλαδή με την ψήφο της κ. Baldi. Αυτό σημαίνει ότι, σε περίπτωση που δεν υπήρχε η ψήφος αυτή, η τροπολογία δεν θα εγκρινόταν επειδή δεν θα διέθετε την απαραίτητη πλειοψηφία. Το γεγονός αυτό καθιστά βεβαίως την κατάσταση ακόμη πιο εκνευριστική. Επρόκειτο για μία ιδιαιτέρως αμφιλεγόμενη τροπολογία. Αδυνατώ πλήρως να καταλάβω για ποιο λόγο δεν πρόκειται να επιβληθούν περαιτέρω κυρώσεις στον κ. Pasty, ώστε να αποφευχθούν στο μέλλον αυτού του είδους τα φαινόμενα στο Σώμα. Θα ήθελα να σας καλέσω να επαναλάβετε σαφώς το αποτέλεσμα της ψηφοφορίας, έτσι ώστε να δούμε εάν έχω δίκιο. Επρόκειτο για μία ονομαστική ψηφοφορία, κατά συνέπεια αυτό μπορεί να γίνει.

<SPEAKER ID=20 NAME="Πρόεδρος">
Κυρία van Dijk, σας παρακαλώ να λάβετε υπόψη αυτό που μόλις είπε ο Πρόεδρος. Υπενθύμισα κατ' αρχήν ότι οι υπηρεσίες του Κοινοβουλίου επαλήθευσαν ότι η εν λόγω ενέργεια δεν επηρέασε το αποτέλεσμα της ψηφοφορίας. Υπενθύμισα στη συνέχεια μια διάταξη του Κανονισμού: ότι από τη στιγμή που ανακοινώνεται το αποτέλεσμα της ψηφοφορίας, παραμένει αμετάβλητο. Σας παρακαλώ να λάβετε επίσης υπόψη ότι στα συνοπτικά πρακτικά της επομένης δεν υπήρξε καμιά διαμαρτυρία σε σχέση με αυτήν την ψηφοφορία.

<SPEAKER ID=21 LANGUAGE="NL" NAME="De Vries">
Πρόεδρε, δεν συνηθίζω να λαμβάνω το λόγο σ'αυτού του είδους τις συζητήσεις, πρόκειται όμως για μία σοβαρή υπόθεση η οποία μπορεί να βλάψει το κύρος του Σώματος. Δεν παρευρισκόμουν στην αντίστοιχη ψηφοφορία και δεν έχω συνεπώς την πρόθεση να αναφερθώ σ'αυτά που συνέβησαν την Πέμπτη της προηγούμενης περιόδου συνόδου. Θα ήθελα να αναφερθώ στον κανονισμό. Ούτε το άρθρο 117, ούτε το άρθρο 110 αναφέρονται σε συγκεκριμένα καθήκοντα του Προεδρείου. Κατά συνέπεια, όλες οι παραπομπές που ακούστηκαν κατά τη συζήτηση αυτή σε συγκεκριμένα καθήκοντα του Προεδρείου δεν συμβιβάζονται με τον κανονισμό. Ο κανονισμός αναφέρεται μόνο στα καθήκοντα του Προέδρου.
<P>
Πρόεδρε, η ερώτησή μου απευθύνεται, συνεπώς, άμεσα και σε εσάς. Στο άρθρο 110 του κανονισμού αναφέρεται ότι, σε παρόμοιες περιπτώσεις, ο Πρόεδρος, μετά από επίσημη ανάκληση στην τάξη, μπορεί να προτείνει στο Κοινοβούλιο την απαγγελία μομφής για τη συμπεριφορά ενός συγκεκριμένου μέλους. Θα μπορούσα να κατανοήσω από τα λόγια σας, Πρόεδρε, ότι προτείνατε πριν από λίγο την απαγγελία μομφής προς τον εν λόγω συνάδελφο σε συμφωνία με το άρθρο 110 του κανονισμού και ότι, κατά συνέπεια, αναλάβατε τις ευθύνες σας σύμφωνα με τον κανονισμό; Επί του σημείου αυτού θα ήθελα μία διευκρίνιση εκ μέρους σας.

<SPEAKER ID=22 NAME="Πρόεδρος">
Πριν δώσω το λόγο στην κ. Fontaine, απαντώ στην ερώτηση που μου απηύθυνε ευθέως ο κ. de Vries. Πρόκειται να αναφέρω το άρθρο 110, εφόσον το 117 παραπέμπει στο 110 και συνοδεύεται από μια ερμηνεία που λέει ακριβώς ότι η περίπτωση του 117 πρέπει να εξετάζεται σύμφωνα με το 110. Το άρθρο 110 αναφέρει: »Σε πολύ σοβαρές περιπτώσεις διατάραξης της τάξης, ο Πρόεδρος, αφού πρώτα ανακαλέσει επισήμως στην τάξη τον παρεκτρεπόμενο, μπορεί να προτείνει στο Κοινοβούλιο, -μπορεί , δηλαδή ο Προεδρεύων της συνεδρίασης έχει την αρμοδιότητα να το πράξει ή να μην το πράξει- είτε αμέσως είτε το αργότερο κατά τη διάρκεια της αμέσως επόμενης συνεδρίασης, -επομένως αυτό πρέπει να γίνει την ίδια ημέρα ή την επομένη- την απαγγελία μομφής, η οποία συνεπάγεται την άμεση αποβολή του υπαιτίου από την αίθουσα και απαγόρευση της παρουσίας του σε αυτήν για διάστημα δύο έως πέντε ημερών».
<P>
Επομένως, είναι σαφές ότι ο Προεδρεύων της συνεδρίασης ασκεί τις αρμοδιότητές του ανάλογα με τη σοβαρότητα του γεγονότος. Σας υπενθυμίζω -αφού ήμουν παρών- ότι, από πλευράς του Σώματος, υπήρξαν κάποιοι που θεώρησαν ότι το ζήτημα θα έπρεπε να παραπεμφθεί στην Επιτροπή Κανονισμού, κανείς όμως δεν ζήτησε την αποβολή του εν λόγω βουλευτή, αλλά θεωρήθηκε ότι η περίπτωση έπρεπε να υποβληθεί στο Προεδρείο. Ίσως οι συνάδελφοι δεν θυμήθηκαν αυτόν τον χρονικό περιορισμό, πιστεύω όμως -και αυτή είναι μια αρμοδιότητα που αντιστοιχεί στον Πρόεδρο ή στην Επιτροπή Κανονισμού- ότι, εφόσον έχουν παρέλθει οι δύο αυτές ημέρες, είναι αδύνατον, βάσει του Κανονισμού, να χρησιμοποιηθεί το άρθρο 110 και να εφαρμοστεί αυτή η κύρωση. Και η ερμηνεία μου αυτή συμπίπτει με εκείνη του κ. Hδnsch που αναφέρεται στα συνοπτικά πρακτικά. Επομένως, πρόκειται για δύο ερμηνείες που συμπίπτουν. Εντούτοις, σας λέω ήδη ότι θα αποστείλω τα σημερινά συνοπτικά πρακτικά στην Επιτροπή Κανονισμού ώστε, αν το θεωρήσει πρόσφορο, να εξετάσει αυτήν την ερμηνεία. Προς το παρόν όμως, τόσο ο Πρόεδρος Hδnsch όσο και εγώ πιστεύουμε ότι το άρθρο 110 θέτει έναν σαφέστατο χρονικό περιορισμό. Και επιπλέον, σας υπενθυμίζω ότι, σύμφωνα με το άρθρο 100, παράγραφος 2, »Το Κοινοβούλιο αποφασίζει σχετικά με το πειθαρχικό αυτό μέτρο σε χρονική στιγμή οριζόμενη από τον Πρόεδρο. Η σχετική ψηφοφορία διεξάγεται κατά τη διάρκεια της συνεδρίασης κατά την οποία έλαβε χώρα η διατάραξη της τάξης ή μιας από τις τρεις επόμενες συνεδριάσεις». Βεβαίως όμως, το πειθαρχικό μέτρο πρέπει να προταθεί την ίδια ημέρα ή την επομένη.
<P>
Γι' αυτό, ούτε το Προεδρείο ούτε ο Πρόεδρος Hδnsch, ασκώντας τις αρμοδιότητές του, δε μπόρεσαν να εφαρμόσουν την κύρωση στην προκειμένη περίπτωση. Επαναλαμβάνω ότι αν πιστεύετε ότι αυτό πρέπει να τροποποιηθεί, θα τροποποιηθεί μέσω της κατάλληλης οδού, και αυτή είναι η Επιτροπή Κανονισμού. Συνεπώς, το Προεδρείο εκτίμησε -ανέγνωσα τα συνοπτικά πρακτικά- ότι ο Πρόεδρος Hδnsch, ασκώντας τις αρμοδιότητές του να επαγρυπνεί για την καλή διεξαγωγή των συνεδριάσεων, είχε πλήρη εξουσιοδότηση να απευθυνθεί στον εν λόγω βουλευτή και να του αποστείλει επιστολή.
<P>
Μου ζητάτε να αναγνώσω την επιστολή. Θα ήθελα να σας υπενθυμίσω ότι αν αναγνώσω την επιστολή του Προέδρου Hδnsch, πρέπει επίσης να αναγνώσω και την απάντηση του κ. Pasty και αυτό για έναν προφανή λόγο: διότι οποιοσδήποτε κατηγορείται έχει δικαίωμα να ακουστεί, και βεβαίως ο Κανονισμός προβλέπει αυτήν την ευκαιρία υπεράσπισης.
<P>
Κάτω από αυτές τις συνθήκες, και δεδομένου ότι ο Κανονισμός δεν προβλέπει αν πρέπει να αναγνωσθεί ή όχι η επιστολή, υποβάλλω στο Σώμα την απόφαση να αναγνωσθούν ή όχι οι επιστολές.

<SPEAKER ID=23 LANGUAGE="EN" NAME="McGowan">
Κύριε Πρόεδρε, έδειξα από νωρίς την πρόθεσή μου να παρέμβω. Θέλω να θέσω δύο σημαντικά θέματα. Όσον αφορά το άρθρο 110 του Κανονισμού η κατάσταση είναι απολύτως σαφής. Υπάρχουν άρθρα του Κανονισμού τα οποία έχουν συζητηθεί δια μακρών στην αίθουσα αυτή και εκεί που έγκειται το πρόβλημα είναι η ερμηνεία που κάνει το Προεδρείο στην έκφραση «αμέσως επόμενη συνεδρίαση». Η αμέσως επόμενη συνεδρίαση είναι στην πραγματικότητα σήμερα - δηλ. είναι η αμέσως πρώτη ευκαιρία που έχουμε για να ασχοληθούμε με το θέμα. Από τον Κανονισμό προκύπτει σαφέστατα ότι το Κοινοβούλιο είναι εκείνο που αποφασίζει.
<P>
Όλοι γνωρίζουμε ότι η αρχή «ένα άτομο, μία ψήφος» αποτελεί την πεμπτουσία της εργασίας του Κοινοβουλίου τούτου και θα πρέπει να σας πω κύριε Πρόεδρε - και ελπίζω ότι θα με ακούσετε με προσοχή - ότι είστε ο πέμπτος πρόεδρος του Ευρωπαϊκού Κοινοβουλίου στον οποίο έχω θέσει το θέμα. Η πρακτική αυτή την οποία ορισμένοι αποκαλούν περιπαικτικά «παίζοντας το πιάνο» παρουσιάζεται εδώ και δώδεκα χρόνια στο Κοινοβούλιο. Αυτή είναι η πρώτη φορά που έγινε κάποια διερεύνηση από την προεδρία εις βάρος κάποιου Μέλους το οποίο - έστω και με δισταγμό - παραδέχθηκε στο τέλος την ενοχή του.
<P>
Το άλλο σημαντικό σημείο είναι ότι με πολλές δαπάνες εις βάρος των ευρωπαίων φορολογουμένων το Κοινοβούλιο τούτο αποστέλλει εκπροσώπους του ως διεθνείς παρατηρητές σε ολόκληρο τον κόσμο - π.χ. στην Αφρική και στην Ανατολική Ευρώπη. Μόλις πριν από μία εβδομάδα εγώ, ως εκπρόσωπος της Σοσιαλιστικής Ομάδας, ο κ. Stasi της Ομάδας του Ευρωπαϊκού Λαϊκού Κόμματος και η κ. Andrι-Lιonard της Ομάδας των Φιλελευθέρων, επιστρέψαμε από τις πρώτες πολυκομματικές εκλογές στο Τσαντ. Ο κυριότερος σκοπός μας ως παρατηρητών ήταν να διασφαλίσουμε ότι οι εκλογές θα ήταν απόλυτα έντιμες και ότι κανείς από εκείνους που έλαβαν μέρος δεν θα ψήφιζε πάνω από μία φορά. Εάν δεν είμαστε άξιοι να εφαρμόσουμε τους ίδιους τους κανονισμούς μας τότε ορισμένοι από εμάς θα ζητήσουμε τη βοήθεια της διεθνούς κοινότητας, συμπεριλαμβανομένης της Συνέλευσης Ίσης Εκπροσώπησης της Σύμβασης του Λομέ, για τη διερεύνηση των δημοκρατικών πρακτικών μέσα σ' αυτήν εδώ τη συνέλευση.
<P>
(Χειροκροτήματα)

<SPEAKER ID=24 NAME="Πρόεδρος">
Ευχαριστώ πολύ, κύριε McGowan. Ερωτώ τώρα το Σώμα αν πρέπει να αναγνώσω τις εν λόγω επιστολές.
<P>
(Το Σώμα αποφασίζει να προχωρήσει στην ανάγνωσή τους) Έτσι λοιπόν, θα αναγνώσω τις επιστολές.

<SPEAKER ID=25 LANGUAGE="EN" NAME="Green">
Κύριε Πρόεδρε, είμαι πολύ ικανοποιημένη που θα διαβάσετε την επιστολή. Θα ήθελα να δηλώσω ότι θα θεωρούσα εντελώς αντιδεοντολογικό εάν είχατε την πρόθεση να διαβάσετε προσωπικές επιστολές που έχουν ανταλλαγεί. Σας ζητούμε, ως Πρόεδρο του Κοινοβουλίου, να διαβάσετε την επιστολή που απέστειλε ο Πρόεδρος του Κοινοβουλίου σε ένα Μέλος. Εάν το υπόψη Μέλος θέλει να κάνει συζήτηση μαζί σας αυτό είναι κάτι το εντελώς διαφορετικό. Αυτό που θέλουμε να ακούσουμε είναι η επιστολή που απηύθυνε ο Πρόεδρος ως αποτέλεσμα ενός συμβάντος που έλαβε χώρα στην ολομέλεια. Το Προεδρείο μπορεί εν συνεχεία να ασχοληθεί με τις επιπτώσεις.

<SPEAKER ID=26 NAME="Πρόεδρος">
Κυρία Green, σέβομαι πλήρως τις απόψεις σας, αλλά εκείνος που αποφασίζει για το περιεχόμενο της ψηφοφορίας είναι ο Πρόεδρος, και ο Πρόεδρος επαγρυπνεί για την υπεράσπιση όλων ανεξαιρέτως των βουλευτών. Αν ένας βουλευτής υπερασπίζεται τον εαυτό του μέσω μιας επιστολής από μια κατηγορία που του απευθύνουν, το λιγότερο που μπορούμε να κάνουμε ως δημοκράτες είναι να ακούσουμε την απάντησή του. Στη συνέχεια, καθένας θα αποφασίσει όπως νομίζει, εγώ όμως δε μπορώ, με κανέναν τρόπο, να αρνηθώ το λόγο σε κάποιον από τους συναδέλφους μας ο οποίος υπερασπίζεται τον εαυτό του απέναντι σε κάτι που του προσάπτουν, και δεν θα το πράξω. Θα αναγνώσω λοιπόν και τις δύο επιστολές.
<P>
(Χειροκροτήματα) »Κύριο Jean Claude Pasty, Mέλος του Ευρωπαϊκού Κοινοβουλίου. Κύριε Βουλευτά,
<P>
Πληροφορήθηκα από την προεδρεύσασα εκείνης της συνεδρίασης, την κ. Nicole Fontaine, ότι κατά την ψηφοφορία επί της έκθεσης της κ. Zimmermann για την προστασία των ανηλίκων την Πέμπτη 12 Δεκεμβρίου 1996 προέβητε, για να επαναλάβω τις λέξεις της παρέμβασής σας, σε διπλοψηφία.
<P>
Η πράξη αυτή είναι ιδιαίτερα σοβαρή, στο μέτρο που το άρθρο 117 του Κανονισμού του Ευρωπαϊκού Κοινοβουλίου διευκρινίζει ότι «το δικαίωμα της ψήφου αποτελεί προσωπικό δικαίωμα. Οι βουλευτές ψηφίζουν ατομικά και προσωπικά».
<P>
Αφού έλαβα τη γνωμοδότηση των μελών του Προεδρείου, στο πνεύμα των διατάξεων των άρθρων 117 και 110, και δυνάμει των καθηκόντων και των υποχρεώσεων του Προέδρου όπως τα αναγνωρίζει ιδιαίτερα το άρθρο 19 του Κανονισμού, βρίσκομαι στη δυσάρεστη θέση να σας πληροφορήσω ότι η συμπεριφορά σας κατά τη συνεδρίαση της Πέμπτης 12 Δεκεμβρίου 1996 συνιστά παραβίαση του άρθρου 117 και θα πρέπει να εκληφθεί ως σοβαρή διαταραχή της συνεδρίασης.
<P>
Επιπλέον, οφείλω να σας υπενθυμίσω σαφώς ότι η κατάχρηση του δικαιώματος ψήφου στο Κοινοβούλιό μας προσβάλλει τις στοιχειώδεις αρχές της κοινοβουλευτικής δημοκρατίας και συνεπώς δεν μπορεί παρά να βλάψει σοβαρά την εικόνα του Σώματος και την αξιοπρέπεια των βουλευτών που το απαρτίζουν».
<P>
Mετά τιμής κλπ...»
<P>
Ο κ. Pasty μου απέστειλε επιστολή, στην οποία αναφέρει: »Κύριε Πρόεδρε,
<P>
Ο προκάτοχός σας, κ.Klaus Hansch, μου απηύθυνε με ημερομηνία 9 Ιανουαρίου 1997 και αριθμό πρωτοκόλλου αριθ.00090, επιστολή που αφορά την ψηφοφορία επί της έκθεσης της κ. Zimmermann για την προστασία των παιδιών, που έγινε την Πέμπτη 12 Δεκεμβρίου 1996, της οποίας δεν είμαι σε θέση να αποδεχθώ το περιεχόμενο.
<P>
Στην πραγματικότητα, η σύνταξη αυτής της επιστολής ανακινεί ένα σοβαρό ηθικό πρόβλημα διότι επιτρέπει να υποθέσει κανείς ότι προέβην εκ προθέσεως σε διπλοψηφία, γεγονός που θα ήταν εξαιρετικά σοβαρό, ενώ δεν διέπραξα παρά ένα τεχνικό σφάλμα για το οποίο αναλαμβάνω εξ ολοκλήρου την ευθύνη, όπως δήλωσα στη συνεδρίαση.
<P>
(Aνάμικτες αντιδράσεις) Η επιστολή αυτή, υπογεγραμμένη από τον Πρόεδρο Hansch, με τα υπονοούμενα που περιέχει και τις κατευθύνσεις που δίνει, αποτελεί κατά τη γνώμη μου εξαιρετικά δυσφημιστική ενέργεια εκ μέρους του Προέδρου του Σώματος. Εχω συνεπώς το δικαίωμα να διερωτηθώ για τα πραγματικά κίνητρα που υπαινίσσεται η σύνταξη αυτού του εγγράφου και τη χρήση που θα ήταν δυνατόν να γίνει.
<P>
(Ανάμικτες αντιδράσεις) Ζητώ συνεπώς να εξεταστεί η δυνατότητα ακύρωσης αυτού του εγγράφου ώστε να αντικατασταθεί από μια επιστολή της οποίας η σύνταξη θα είναι σύμφωνη με την πραγματικότητα.
<P>
Μετά τιμής κλπ...»
<P>
Είναι αυτονόητο ότι ο πρόεδρος δεν μπορεί και δεν πρέπει να ακυρώσει μια επιστολή που του απεστάλη. Απεστάλη και απαντήθηκε. Από τη στιγμή αυτή, η μόνη απόφαση που μπορεί να ληφθεί είναι να παραπεμφθεί το θέμα εκ νέου στην επιτροπή κανονισμού, για να γίνει γνωστό ποιά είναι η λύση που επιλέγει συννόμως το Σώμα, όταν παρουσιάζεται ανάλογη περίπτωση.
<P>
Έχω λάβει δύο αιτήσεις παρέμβασης για το θέμα αυτό. Στη συνέχεια, θα συνεχίσουμε την ημερήσια διάταξη.

<SPEAKER ID=27 LANGUAGE="FR" NAME="Fontaine">
Κύριε Πρόεδρε, δεν έχω καμμία πρόθεση να παρατείνω αυτή τη συζήτηση, αλλ' επειδή είχα αναλάβει το φοβερό καθήκον να χειριστώ αυτή τη δύσκολη κατάσταση στην προεδρία της συνεδρίασης, νομίζω ότι οφείλω μερικές εξηγήσεις στους συναδέλφους μου.
<P>
Επρόκειτο λοιπόν, σας υπενθυμίζω, για την τελευταία συνεδρίαση του Δεκεμβρίου, πριν τις διακοπές των Χριστουγένων, και αντιμετωπίσαμε αυτό το συμβάν. Ορισμένοι συνάδελφοί μου ζήτησαν να γίνει επαλήθευση, πράγμα που έκανα αμέσως και η επαλήθευση απεκάλυψε αυτό που γνωρίζετε.
<P>
Όπως είπε πολύ σωστά ο κ. Αναστασόπουλος, το κείμενο του άρθρου 110 του κανονισμού είναι απολύτως σαφές. Ο πρόεδρος μπορεί να προβεί στην αποβολή. Είναι σαφές και νομίζω ότι σε όλες τις γλώσσες μας, το ρήμα μπορώ δεν έχει άλλη έννοια.
<P>
Δεν έκρινα, για λόγους που μπορεί άριστα να αμφισβητήσει κανείς, ότι έπρεπε να προβώ στην άμεση αποβολή του εν λόγω συναδέλφου. Κύριε de Vries, σας υπενθυμίζω απλώς ότι η παράγραφος 3 του άρθρου 22 του κανονισμού τάσσει ότι «το Προεδρείο ρυθμίζει τα ζητήματα που αφορούν τη διεξαγωγή των συνεδριάσεων».
<P>
Αυτός είναι ο λόγος για τον οποίο νόμισα ότι έπρεπε να ακολουθήσω την εισήγηση, που μου είχε υποβληθεί εξάλλου, αν θυμάμαι καλά, και νομίζω ότι αποδεικνύεται από τα συνοπτικά πρακτικά, από τον κ. Tomlinson, να παραπέμψω το θέμα στο Προεδρείο, εισήγηση ιδιαίτερα χρήσιμη σε μια τόσο δύσκολη κατάσταση.
<P>
Ζήτησα λοιπόν να παραπεμφθεί το θέμα αμέσως στο Προεδρείο. Όπως βλέπετε, αυτό έγινε αμέσως, εφόσον το Προεδρείο κατά την αμέσως επόμενη συνεδρίασή του, την τελευταία της οποίας προήδρευσε ο πρόεδρος Klaus Hansch, εξέτασε το θέμα με τα αποτελέσματα που γνωρίζετε.
<P>
Καθησυχάζω αμέσως την κ. van Dijk. Ασφαλώς εξετάσαμε αν το αποτέλεσμα της ψηφοφορίας για τη συγκεκριμένη τροπολογία, την τροπολογία 13 της έκθεσης της κ. Zimmermann, θα ήταν διαφορετικό. Ευτυχώς, δεν θα ήταν.
<P>
Ιδού τι είχα να πω για το θέμα αυτό, αγαπητοί συνάδελφοι.
<P>
(Χειροκροτήματα)

<SPEAKER ID=28 LANGUAGE="EN" NAME="Green">
Κύριε Πρόεδρε, θα ήθελα να καταστήσω απολύτως σαφές ότι δεν αμφισβητώ τις ενέργειες ή τις αποφάσεις της τότε Προέδρου κυρίας Fontaine. Μπορεί να διαφωνώ με την ερμηνεία που έκανε αλλά δεν αμφισβητώ ότι ενήργησε σύμφωνα με τον Κανονισμό και αναγνωρίζω την ηρωική προσπάθεια του κ. Αναστασσόπουλου για την υπεράσπιση της συναδέλφου του. Δεν αμφισβητώ την κ. Fontaine έστω και εάν διαφωνώ με την ερμηνεία που έδωσε.
<P>
Ωστόσο, είμαι εντελώς απογοητευμένη από την επιστολή του κ. Pasty που διαβάσατε.
<P>
(Χειροκροτήματα) Ας είμαστε απόλυτα σαφείς ότι αυτό που συνέβη στο Σώμα έγινε αντιληπτό από πολλά Μέλη. Δεν ήταν κάτι που συνέβη σ' ένα κλειστό δωμάτιο όπου θα μπορούσαν να γίνουν διάφορες ερμηνείες. Κανείς δεν μπορεί να ψηφίσει ταυτόχρονα από τη δική του θέση και από τη θέση κάποιου άλλου και να το κάνει αυτό «κατά τύχην»! Αυτό, κύριε Πρόεδρε, είναι εντελώς απαράδεκτο.
<P>
Υπήρξε μια σαφέστατη παραβίαση του Κανονισμού. Εάν είχαμε από το υπόψη Μέλος - το οποίο, όπως θα παρατηρήσατε, δεν ανέφερα ονομαστικά στην εισαγωγική μου παρατήρηση - ένα σαφές αίτημα συγγνώμης προς το Σώμα κατόπιν της επιστολής του Προέδρου Hδnsch, θα θεωρούσαμε ότι το θέμα έληξε. Τώρα όμως είμαι υποχρεωμένη να σας ρωτήσω τι σκοπεύετε να κάνετε ως Πρόεδρος του Κοινοβουλίου ούτως ώστε να αντιμετωπίσετε την επίθεση που εξετόξευσε ένα συγκεκριμένο Μέλος το οποίο «πιάστηκε στα πράσσα» να κλέβει κατά την ψηφοφορία κατά του προεδρίου του Σώματος. Αυτό που διακυβεύεται είναι η δική σας ακεραιότητα ως Προέδρου και η δική μας ακεραιότητα ως Μελών.

<SPEAKER ID=29 NAME="Πρόεδρος">
Κυρία Green, πρότεινα στο Σώμα, και το Σώμα το αποδέχθηκε, να αναγνώσω επίσης την επιστολή του κ. Pasty όπως αναγιγνώσκεται οποιασδήποτε μορφής υπεράσπιση στην οποία προβαίνει ένα πρόσωπο, και η υπεράσπιση αυτή δε μπορεί να περιοριστεί σε καμία περίπτωση. Η ανάγνωση της εν λόγω επιστολής, από πλευράς μου, δεν συνεπάγεται την αποδοχή ή έγκριση των όσων προβάλλει ένα από τα μέλη του Σώματος προς υπεράσπισή του.
<P>
Εξέφρασα με τρόπο πολύ σαφή σε τι συμφώνησε το Προεδρείο, το οποίο υποστηρίζει πλήρως τις ενέργειες του κ. Hδnsch, και συνεπώς δε χρειάζεται να επιμείνω σχετικά με τα όσα εξέφρασε σε εύθετο χρόνο το Προεδρείο αυτού του Σώματος.
<P>
Είναι προφανές ότι βρισκόμαστε μπροστά σε ένα λεπτό πρόβλημα. Όταν ο Προεδρεύων της συνεδρίασης αντί να λάβει κάποια απόφαση προτίμησε να παραπέμψει το ζήτημα στο Προεδρείο, συζητήθηκε τότε, και ξανασυζητήθηκε στη συνέχεια, ποιό είναι το αρμόδιο όργανο και ποιά είναι η κατάλληλη διαδικασία για την επίλυση του προβλήματος. Για αυτό, το αρμόδιο όργανο είναι η Επιτροπή Κανονισμού. Θα παραπάμψω κατόπιν την περίπτωση στην Επιτροπή Κανονισμού ώστε, με βάση αυτήν -που δεν έχει προηγούμενο- η εν λόγω επιτροπή να μπορέσει να τελειοποιήσει, αν το θεωρεί σκόπιμο, τις εφαρμοζόμενες διατάξεις.
<P>
Προς το παρόν δεν υπάρχει τίποτε άλλο και θεωρώ την περίπτωση λήξασα.
<P>
Κύριε Martens, θα σας δώσω το λόγο, σας παρακαλώ όμως να μην επιμείνετε στην ανακίνηση της υπόθεσης αυτής.

<SPEAKER ID=30 LANGUAGE="NL" NAME="Martens">
Θα ήθελα να πω δύο πράγματα πολύ σύντομα: ευρισκόμουν στην αίθουσα όταν διαδραματίστηκαν τα γεγονότα. Είναι αλήθεια ότι ο κ. Tomlinson πρότεινε να παραπεμφθεί η υπόθεση στο Προεδρείο. Η κ. Fontaine το έκανε αυτό με τη συγκατάθεση του Σώματος. Κατά δεύτερον, η απόφασή σας να την παραπέμψετε στην Επιτροπή Κανονισμών είναι κατά τη γνώμη μου ορθή.

<SPEAKER ID=31 NAME="Πρόεδρος">
Ευχαριστώ πολύ, κύριε Martens.
<P>
Τα συνοπτικά πρακτικά εγκρίνονται.

<SPEAKER ID=32 LANGUAGE="IT" NAME="Muscardini">
Κύριε Πρόεδρε, εδώ και μισή ώρα ζητώ να μιλήσω επί του Κανονισμού, αλλά εσείς συνεχίζατε να δίνετε το λόγο στην κ. Green, που χρειάστηκε μισή ώρα για να αναφερθεί σε προσωπικά της θέματα. Τώρα θα ήθελα και εγώ να μιλήσω επί του Κανονισμού διότι είμαι βουλευτής του Ευρωπαϊκού Κοινοβουλίου. Αν και καθόμαστε στη δεξιά πτέρυγα, έχουμε δικαίωμα λόγου!

<SPEAKER ID=33 NAME="Πρόεδρος">
Κυρία Muscardini, το ζήτημα αυτό έληξε. Δεν πρόκειται να το ανακινήσουμε και πάλι με καμία παρέμβαση.

<SPEAKER ID=34 LANGUAGE="IT" NAME="Muscardini">
Κύριε Πρόεδρε, αναφέρομαι στον υπάλληλο που κάθεται δεξιά σας και που ίσως δεν έχει μάτια για να βλέπει αυτή την πλευρά του Ημικυκλίου, αλλά που με κοίταξε πέντε ή έξι φορές. Ζητώ να μπορώ να μιλώ στην Ολομέλεια όπως και οι άλλοι, διαφορετικά θα μείνουμε μέσα στην Αίθουσα μέχρι να ικανοποιηθεί το αίτημά μας!

<SPEAKER ID=35 NAME="Πρόεδρος">
Κυρία Muscardini, προηγουμένως έδωσα το λόγο σε όλους ανεξαιρέτως τους ομιλητές που μου τον ζήτησαν.

<SPEAKER ID=36 LANGUAGE="IT" NAME="Muscardini">
Κύριε Πρόεδρε, δεν θέλω να μιλήσω σχετικά με τη συζήτηση: θέλω να μιλήσω επί του Κανονισμού, για την ημερήσια διάταξη, όχι για τη συζήτηση!

<SPEAKER ID=37 NAME="Πρόεδρος">
Κυρία Muscardini, οι υπάλληλοι ενημερώνουν τον Πρόεδρο ο οποίος, με τον τρόπο που θεωρεί τον πλέον κατάλληλο, κατευθύνει τη συνεδρίαση. Μπορεί να σφάλλει, όπως είναι φυσικό, προσπαθώντας όμως να κάνει να προχωρήσει η ημερήσια διάταξη.

<CHAPTER ID=3>
Εκλογή κοσμητόρων (συνέχεια)
<SPEAKER ID=38 NAME="Πρόεδρος">
Ιδού το αποτέλεσμα του δεύτερου γύρου της ψηφοφορίας για την εκλογή των Κοσμητόρων:
<P>
Ψήφισαν: 449 Λευκά ή άκυρα ψηφοδέλτια: 13 Έγκυρα: 436 Απόλυτη πλειοψηφία: 219
<P>
Έλαβαν:
<P>
κ. Bardong: 225 ψήφους κ. Killilea: 182 ψήφους κ. Paasio: 216 ψήφους κ. Viola: 171 ψήφους
<P>
Ο κ. Bardong συγκέντρωσε την απόλυτη πλειοψηφία των έγκυρων ψηφοδελτίων. Συγχαίρω το συνάδελφο για την εκλογή του.
<P>
(Χειροκροτήματα) Υπολείπονται να πληρωθούν δύο έδρες Κοσμήτορος. Είναι άρα απαραίτητο να προβούμε σε τρίτο γύρο ψηφοφορίας. Υπενθυμίζω στους αξιότιμους κυρίους βουλευτές ότι, στον τρίτο γύρο, αρκεί η σχετική πλειοψηφία για την εκλογή στις υπόλοιπες προς πλήρωση έδρες. Έχουν διανεμηθεί τα ψηφοδέλτια και οι φάκελοι. Εφόσον απομένουν ακόμη δύο κενές έδρες, οι αξιότιμοι κύριοι βουλευτές δεν πρέπει να υποδείξουν περισσότερα από δύο ονόματα. Σε περίπτωση ισοψηφίας, θα εκλεγούν οι πρεσβύτεροι υποψήφιοι.
<P>
(Διεξάγεται η ψηφοφορία) Ζητώ από τους ψηφολέκτες να κατευθυνθούν στην αίθουσα 3 του δευτέρου ορόφου προκειμένου να προβούν στην καταμέτρηση των ψήφων.

<CHAPTER ID=4>
Ευρωπαϊκό Συμβούλιο του Δουβλίνου - Εξάμηνο 
δραστηριοτήτων της ιρλανδικής Προεδρίας και αποτελέσματα της Διάσκεψης για την ΠΟΕ
<SPEAKER ID=39 NAME="Πρόεδρος">
Η ημερήσια διάταξη προβλέπει την κοινή συζήτηση σχετικά με:
<P>
την έκθεση του Συμβουλίου και τη δήλωση της Επιτροπής σχετικά με τη σύνοδο του Ευρωπαϊκού Συμβουλίου στις 13 και 14 Δεκεμβρίου στο Δουβλίνο-τη δήλωση του ασκούντος την Προεδρία του Συμβουλίου όσον αφορά το εξάμηνο δραστηριοτήτων της ιρλανδικής Προεδρίας και τα αποτελέσματα της Διάσκεψης για την Παγκόσμια Οργάνωση Εμπορίου που διεξήχθη στη Σιγκαπούρη από τις 9 ως τις 13 Δεκεμβρίου 1996.Το λόγο έχει ο κ. Bruton, ασκών την Προεδρία του Συμβουλίου.

<SPEAKER ID=40 NAME="Bruton">
Κύριε Πρόεδρε, καταρχάς θα ήθελα να σας απευθύνω τα συγχαρητήριά μου για την εκλογή σας και να απευθύνω επίσης φόρο τιμής στον κ. Hδnsch για την εξαίρετη εργασία την οποία επετέλεσε κατά τη διάρκεια της παραμονής του στη θέση την οποία αναλαμβάνετε τώρα εσείς. Η ιρλανδική Προεδρία της Ευρωπαϊκής Ένωσης, η οποία μόλις έληξε, χαρακτηρίσθηκε από την πολύ στενή συνεργασία της με το Ευρωπαϊκό Κοινοβούλιο. Υπήρξαν περί τις 40 ξεχωριστές συναντήσεις μεταξύ ιρλανδών Υπουργών που εκπροσωπούσαν την Προεδρία και των διαφόρων επιτροπών του Κοινοβουλίου.
<P>
Πιστεύω ότι θα ήταν δίκαιο να πω πως η ιρλανδική Προεδρία απεδείχθη επιτυχία. Εάν είναι πράγματι έτσι, πιστεύω ότι είναι έτσι επειδή εμείς στην Προεδρία παρακολουθήσαμε προσεκτικά ό, τι έλεγε το Κοινοβούλιο και προσπαθήσαμε να καταβάλλουμε τις καλύτερες των προσπαθειών μας για να μεταφράσουμε τη δημοκρατική εντολή την οποία εσείς εκπροσωπεύετε σε αποτελεσματική δράση του Συμβουλίου.
<P>
Προσπαθήσαμε επίσης πάρα πολύ επίμονα να διασφαλίσουμε ότι κατά τη διάρκεια της Προεδρίας μας οι πολίτες της Ευρώπης θα κατανοούσαν πράγματι την εργασία την οποία κάναμε και θα συμμετείχαν σ' αυτήν, ότι θα έλεγαν στους εαυτούς τους: αυτό σημαίνει κάτι για μας. Αυτός είναι ο λόγος για τον οποίο από την αρχή ακόμη της Προεδρίας μας υιοθετήσαμε τέσσερεις φράσεις οι οποίες συνόψισαν σε πολύ κατανοητή γλώσσα το τι θα προσπαθούσαμε να κάνουμε. Οι φράσεις αυτές ήταν: η διασφάλιση θέσεων εργασίας στην Ευρώπη, η προστασία της προσωπικής ασφάλειας των πολιτών της Ευρώπης, το ισχυρό νόμισμα στις τσέπες και τα πορτοφόλια των ευρωπαίων και η ειρήνη στην Ευρώπη, μεταξύ της Ευρώπης και των γειτόνων της αλλά και μεταξύ των γειτόνων της. Είμαι ευτυχής να σας πω ότι κατά τη διάρκεια της εξάμηνης θητείας μας κάναμε πρόοδο σε όλα αυτά τα τέσσερα θέματα τα οποία εγγίζουν τον καθένα στην Ευρώπη, τα οποία όλοι μπορούν να κατανοήσουν ότι έχουν σχέση με τους ίδιους και με τη ζωή τους. Η σημερινή μου έκθεση στο Κοινοβούλιο θα ασχοληθεί αναλυτικά με τα τέσσερα αυτά θέματα.
<P>
Πρώτα απ' όλα, επί του θέματος του ισχυρού νομίσματος, είναι δίκαιο να πω ότι στο Ευρωπαϊκό Συμβούλιο του Δουβλίνου κάναμε ουσιαστική πρόοδο σχετικά με την προετοιμασία της οικονομικής και νομισματικής ένωσης. Ειδικότερα, η συμφωνία για το κοινωνικό σύμφωνο σταθερότητας και ανάπτυξης, η συμφωνία επί του νέου μηχανισμού συναλλαγματικών ισοτιμιών και για τη νομική θέση του εύρω, οι οποίες επετεύχθησαν προς το τέλος της ιρλανδικής Προεδρίας απετέλεσαν ένα τεράστιο βήμα προς την κατεύθυνση ύπαρξης ενός ισχυρού νομίσματος στις τσέπες και τα πορτοφόλια των ευρωπαίων. Θα ήθελα να αποτίσω ιδιαίτερο φόρο τιμής στον συνάδελφό μου Πρωθυπουργό του Λουξεμβούργου κ. Ζαν-Κλωντ Γιούνκερ για τη συμβολή του στα επιτεύγματα του Συμβουλίου του Δουβλίνου.
<P>
Στο πρόβλημα της προσωπικής ασφάλειας των ευρωπαίων πολιτών υπήρξαμε ιδιαιτέρως επιτυχείς. Εδώ αναφερόμαστε σε ένα πρόβλημα το οποίο κυριαρχεί στις σκέψεις των ευρωπαίων: την ασφάλεια που έχουν, ή δεν έχουν, όταν βγαίνουν από τα σπίτια τους ή ακόμη και μέσα στα σπίτια τους, από το οργανωμένο έγκλημα. Όλοι γνωρίζουμε ότι τα επίπεδα της εγκληματικότητας σημειώνουν αύξηση. Ίσως να μην παρουσιάζεται αύξηση των αναφερόμενων εγκλημάτων σε απόλυτους αριθμούς, έχουμε όμως διαπιστώσει την αύξηση του βαθμού της βιαιότητας των εγκλημάτων αυτών όταν διαπράττονται. Ένα ποσοστό αυτών των βίαιων εγκλημάτων συνδέεται με την αύξηση του εμπορίου των παράνομων ναρκωτικών.
<P>
Είμαι ευτυχής να σας πω ότι κατά τη διάρκεια της ιρλανδικής Προεδρίας επιτύχαμε μια ουσιαστική πρόοδο για να κάνουμε τους δρόμους των πόλεων αλλά και των αγροτικών περιοχών της Ευρώπης ασφαλέστερους για τους πολίτες μας. Συμφωνήσαμε σε ψήφισμα για τη σοβαρή παράνομη εμπορία ναρκωτικών. Συμφωνήσαμε σε κοινή δράση για την προσέγγιση των νόμων και της πρακτικής της αστυνομίας, των τελωνείων και των διοικητικών αρχών στη μάχη κατά της τοξικομανίας και της παράνομης διακίνησης των ναρκωτικών. Συμφωνήσαμε σε ένα πενταετές πρόγραμμα υποστήριξης ατόμων που είναι τώρα τοξικομανείς ούτως ώστε να μειώσουμε την εξάρτησή τους αλλά και τα περιστατικά εμφάνισης τοξικομανίας και συμφωνήσαμε σε ένα πρόγραμμα στενότερης συνεργασίας μεταξύ των τελωνειακών αρχών και των επιχειρήσεων στη μάχη κατά των ναρκωτικών έτσι ώστε αυτή η ελεύθερη συνόρων Ευρώπη που δημιουργήσαμε να μην καταλήξει σε κάτι που θα αποτελέσει εύκολο αντικείμενο εκμετάλλευσης εκ μέρους των εγκληματιών. Επιπλέον, στο Δουβλίνο ελάβαμε μια πολύ σημαντική απόφαση όταν συμφωνήσαμε να αναθέσουμε την εκπόνηση εμπεριστατωμένης έκθεση επί του οργανωμένου εγκλήματος, την οποία η ολλανδική Προεδρία θα παραλάβει τον Απρίλιο αυτού του έτους.
<P>
Το άλλο σημαντικό αντικείμενο είναι αυτό των ασφαλών θέσεων απασχόλησης για τους ευρωπαίους. Το συγκεκριμένο αντικείμενο αποτελεί ουσιαστικά τη μεγαλύτερη πρόκληση από όλες. Εάν οι άνθρωποι καταλήγουν τοξικομανείς και ως αποτέλεσμα της τοξικομανίας τους γίνονται εγκληματίες, αυτό σε πολλές περιπτώσεις οφείλεται στο ότι δεν έχουν άλλο τρόπο για να κάνουν τη ζωή τους υποφερτή. Δεν έχουν απασχόληση, δεν έχουν ελπίδα, δεν έχουν αίσθηση της αξιοπρέπειας και της χρησιμότητας της ζωής τους και σε μια προσπάθεια να καλύψουν όλα αυτά στρέφονται στα ναρκωτικά. Εάν εξετάσετε, π.χ., τη χρήση της ηρωίνης στο Δουβλίνο, την πόλη που γνωρίζω πιο καλά απ' όλες, σε μια συγκεκριμένη περιοχή υπάρχει μια πολύ στενή σχέση μεταξύ του επιπέδου της μακροχρόνιας ανεργίας και του επιπέδου χρήσης ηρωίνης. Η κατάχρηση της ηρωίνης περιορίζεται στις περιοχές της μακροχρόνιας ανεργίας. Τα μαλακά ναρκωτικά - τα άλλα ναρκωτικά - βρίσκονται παντού αλλά η ηρωίνη συνδέεται άμεσα με τη μακροχρόνια ανεργία. Το γεγονός αυτό αποδεικνύει ότι υπάρχει σύνδεσμος μεταξύ του προβλήματος της ανεργίας και πολλών από τα άλλα προβλήματα που συναντούμε στην κοινωνία μας.
<P>
Εγκρίναμε τη Διακήρυξη του Δουβλίνου για την Απασχόληση. Η Διακήρυξη αυτή αναγνωρίζει ότι σε τελευταία ανάλυση η κύρια ευθύνη για τη δημιουργία απασχόλησης ανήκει καταρχάς στις εθνικές κυβερνήσεις αλλά, πρακτικά, στην οικονομία της αγοράς. Ανήκει στις επιχειρήσεις και τα άτομα, είτε βελτιώνοντας τις προσωπικές τους ικανότητες εκμάθησης έτσι ώστε να αποκτήσουν μεγαλύτερες δυνατότητες απασχόλησης ή, εάν είναι επιχειρήσεις, διευρύνοντας τις αγορές τους έτσι ώστε να χρειάζονται περισσότερους ανθρώπους να εργάζονται γι' αυτές.
<P>
Αποτελεί αυταπάτη να παραστήσουμε ότι οι πολιτικοί θεσμοί μπορούν να επιλύσουν το πρόβλημα της απασχόλησης. Δεν μπορούν - είτε είναι εθνικοί θεσμοί είτε ευρωπαϊκοί. Δεν θα πρέπει να δημιουργούμε ελπίδες οι οποίες δεν έχουν καμία απολύτως σχέση με την πραγματικότητα. Οι διακηρύξεις σχετικά με την απασχόληση είναι επικίνδυνες. Θα εμπλεκόμεθα σε μια διαδικασία αυταπάτης εάν πιστεύαμε ότι με την έκδοση διακηρύξεων ή και με την δαπάνη μεγάλων χρηματικών ποσών εμείς, ως πολιτικοί, θα μπορούσαμε να λύσουμε το πρόβλημα της ανεργίας. Δεν μπορούμε. Μπορούμε να βελτιώσουμε το πλαίσιο, μπορούμε να βελτιώσουμε το περιβάλλον μέσα στο οποίο τα άτομα θα λάβουν τις αποφάσεις για την δημιουργία της απασχόλησης. Ωστόσο, η μεγάλη ευθύνη πέφτει στους ώμους των ιδίων των ατόμων.
<P>
Κατά την γνώμη μου, η πιο σημαντική δράση που μπορούμε να αναλάβουμε όσον αφορά την απασχόληση είναι στη σφαίρα της εκπαίδευσης και της κατάρτισης. Πιστεύω ότι αυτή είναι η μεγαλύτερη πρόκληση μπροστά στην Ευρωπαϊκή Ένωση. Η εκπαίδευση είναι ένας τομέας όπου παραδοσιακά η Ευρωπαϊκή Ένωση έχει σταθεί μακρυά θεωρώντας τον, κατ' αρχάς, ως εθνική υπευθυνότητα. Από την άλλη μεριά όμως έχουμε ασχοληθεί πάρα πολύ με τον τομέα της κατάρτισης. Στο σύγχρονο όμως κόσμο υπάρχει άραγε κάποια σαφής διάκριση μεταξύ της κατάρτισης και της εκπαίδευσης; Δεν είναι άραγε όλη η κατάρτιση εκπαιδευτικής μορφής και, από κάποια πλευρά, όλη η εκπαίδευση δεν έχει μια διάσταση κατάρτισης;
<P>
Από κάποια πλευρά, εάν πρόκειται να μιλήσουμε σοβαρά για να παράσχουμε στους ευρωπαίους πολίτες περισσότερες δυνατότητες απασχόλησης, θα πρέπει να αναφερθούμε στη βελτίωση των προσόντων τους, της εκπαίδευσής τους και της νοοτροπίας τους.
<P>
Σε ένα σύγχρονο κόσμο ο οποίος εξαρτάται ολοένα και περισσότερο από την τεχνολογία της πληροφορικής και τις προόδους της επιστήμης δεν είναι οι ικανότητες του καθενός εκείνες που καθορίζουν τις δυνατότητες της απασχόλησής του - είναι οι δυνατότητες κάποιου να σκέφτεται, να επικοινωνεί, να διαρρυθμίζει τα γεγονότα σύμφωνα με μια συγκεκριμένη διάταξη και να επεξεργάζεται δεδομένα. Αυτά είναι που καθορίζουν τις δυνατότητες απασχόλησής του. Οι δυνατότητες αυτές δεν είναι κάτι που μπορείτε να καταρτίσετε τον κόσμο για να έχει, είναι κάτι που εκπαιδεύετε τον κόσμο για να έχει - εκπαιδεύετε τον κόσμο, εάν θέλετε, για να ανακαλύψει την ισχύ που έχει ήδη μέσα του, εκπαιδεύετε τον κόσμο για να συνειδητοποιήσει ότι οι πιο πολλοί από εμάς μπορούμε να επιτύχουμε μόνο το 10 % του δυναμικού μας και ενθαρρύνοντας τον κόσμο να ανακαλύψει και το υπόλοιπο 90 %. Αυτή είναι η πρόκληση της απασχόλησης στην Ευρώπη: η ενθάρρυνση των ευρωπαίων να έχουν μεγαλύτερη εμπιστοσύνη στις ικανότητές τους. Αυτή είναι μια κυρίαρχη πρόταση όσον αφορά την απασχόληση.
<P>
Μολονότι συμερίζομαι την απογοήτευση του Κοινοβουλίου για το γεγονός ότι δεν χορηγήσαμε πιστώσεις για τα διευρωπαϊκά δίκτυα ας μην παριστάνουμε ότι αυτό είναι το κύριο θέμα όσον αφορά την απασχόληση: δεν είναι! Το πρόβλημα της απασχόλησης των ευρωπαίων - η ικανότητα των ευρωπαίων προς απασχόληση - στον 21ο αιώνα θα καθορισθεί στο επίπεδο της εκπαίδευσης και της κατάρτισης.
<P>
Τέλος, θα ήθελα να ασχοληθώ με την τέταρτη προτεραιότητα που προανέφερα, η οποία είναι η ειρηνική Ευρώπη και η ειρήνη μεταξύ της Ευρώπης και των γειτόνων της αλλά και γύρω από την Ευρώπη. Δεν είναι λάθος να δηλώσω ότι κατά την διάρκεια της ιρλανδικής Προεδρίας η Ευρώπη αναγνωρίσθηκε περισσότερο ως παράγων στην ειρηνευτική διαδικασία στην Μέση Ανατολή, κατόπιν του πρώτου Ευρωπαϊκού Συμβουλίου του Δουβλίνου. Είμαι ευτυχής διότι, ίσως εν μέρει ως αποτέλεσμα της συμμετοχής της Ευρώπης, έχουμε φθάσει τώρα στο σημείο όπου σήμερα το πρωϊ μονογραφήθηκε η Συμφωνία για την Χεβρώνα μεταξύ του Πρωθυπουργού Νετανιάχου και του Προέδρου Αραφάτ.
<P>
Κατά την διάρκεια της ιρλανδικής Προεδρίας διαπιστώσαμε επίσης μια ποιοτική βελτίωση στις σχέσεις μας με τις Ηνωμένες Πολιτείες. Η ενέργεια του Προέδρου των Ηνωμένων Πολιτειών αναφορικά με την αναστολή της λειτουργίας του Τίτλου 3 του Νόμου Χελμς-Μπάρτον μπορεί να αποδοθεί ευθέως στην επιτυχία του Συμβουλίου Κορυφής που έγινε πριν από τα Χριστούγεννα μεταξύ της Ευρωπαϊκής Ένωσης και των Ηνωμένων Πολιτειών.
<P>
Παραχωρούμε τώρα την Προεδρία στην Ολλανδία, ένα από τα ιδρυτικά Μέλη της Ευρωπαϊκής Ένωσης. Έχω απόλυτη εμπιστοσύνη ότι η χώρα αυτή θα κάνει μια εξαίρετη εργασία - και ήδη κάνει. Είναι πολύ σημαντικό να πράξουμε ο, τιδήποτε μπορούμε για να διασφαλίσουμε την κατάληξη της αναθεώρησης της Συνθήκης στο Αμστερνταμ. Εάν δεν καταλήξει στο Αμστερνταμ τον χρόνο που έχουμε προγραμματίσει η όλη διαδικασία της διεύρυνσης θα αναβληθεί και όλες οι στρατηγικές πτυχές που προέρχονται από αυτήν θα παραμείνουν γράμμα κενό.
<P>
Όλοι γνωρίζουν ότι ο χρόνος των εκλογών στις διάφορες χώρες έχει επίπτωση στη λήψη των αποφάσεων. Αλλά εάν θα πρέπει να ληφθούν αποφάσεις - και πρέπει να ληφθούν - είναι πολύ καλύτερο να τις λάβουμε σε ένα μήνα παρά σε τέσσερεις μήνες. Δεν πιστεύω ότι υπάρχει κανένας πολύ μεγάλος λόγος για να παρατείνουμε την αγωνία. Γνωρίζουμε ότι ορισμένες από τις αποφάσεις δεν θα είναι ευχάριστες για όλους μας - βεβαίως, όχι οι ίδιες για κάθε χώρα. Στο Αμστερνταμ μπορούμε κάλλιστα είτε να τελειώσουμε τη δουλειά είτε να την αναβάλλουμε, αλλά ελπίζω ότι θα την τελειώσουμε.
<P>
Θα ήθελα να καταλήξω τις λίγες αυτές παρατηρήσεις μου λέγοντας ότι η Ευρώπη, όπως την βλέπω εγώ, κατά τα τελευταία τρία ή τέσσερα χρόνια κοιτάζει προς τα έσω: κοιτάζουμε προς τα έσω στο πρόγραμμα του ενιαίου νομίσματος, στο πρόγραμμα της νέας Συνθήκης, στο πρόγραμμα της ενιαίας εσωτερικής αγοράς. Οι σκέψεις μας είναι πολύ εσωστρεφείς - και αναγκαστικά - διότι εάν δεν μπορέσουμε να βάλουμε τάξη στα εσωτερικά μας τότε δεν θα μπορέσουμε να αναλάβουμε εξωτερικές δράσεις. Ελπίζω όμως ότι από την στιγμή που θα έχουμε τακτοποιήσει αυτά τα θέματα η επόμενη φάση της ευρωπαϊκής ανάπτυξης θα είναι πιο εξωστρεφής. Ο κόσμος αντιμετωπίζει τεράστιες φιλοσοφικές, πολιτικές και ηθικές προκλήσεις στις οποίες η Ευρώπη όχι μόνο μπορεί αλλά και θα πρέπει να παίξει ένα κύριο ρόλο.
<P>
Εάν θέλουμε να διατυπώσουμε την κύρια πρόκληση που αντιμετωπίζουν αυτή την στιγμή οι ευρωπαίοι πολιτικοί, αυτή δεν είναι τα εργαλεία που πρέπει να ανακαλύψουν για να επιλύσουν τα προβλήματα του ενιαίου νομίσματος ή ποιες θα πρέπει να είναι οι επακριβείς σχέσεις μεταξύ Κοινοβουλίου και Επιτροπής ή μεταξύ Συμβουλίου και Κοινοβουλίου. Αυτά τα θέματα είναι σημαντικά σε όλους μας εδώ αλλά ίσως δεν είναι τόσο σημαντικά στους πολίτες μας. Αυτό που είναι σημαντικό είναι: κατανοούν άραγε οι πολίτες μας τα φιλοσοφικά, ηθικά και πολιτιστικά σχέδια στα οποία πρέπει να συμμετάσχουμε στον 21ο αιώνα; Κατανοούμε άραγε τα ηθικά προβλήματα που θέτει για όλους μας η τρομακτική αύξηση του πληθυσμού στην Αφρική, το πρόβλημα της φτώχειας που περιτριγυρίζει τους ολοένα και πιο μικρούς θύλακες των εχόντων και κατεχόντων στην Ευρώπη; Κατανοούμε άραγε, και έχουμε τα μέσα για να αντιμετωπίσουμε, τα ηθικά προβλήματα που δημιουργούνται για τον τρόπο με τον οποίο χρησιμοποιούμε τόσο μεγάλο μέρος των πλουτοπαραγωγικών πόρων του κόσμου; Εάν κάνουμε μια δημογραφική προβολή για τα επόμενα 50 χρόνια, γνωρίζουμε άραγε ότι δεν μπορούμε να συνεχίσουμε με αυτό τον τρόπο ή να επιτρέψουμε σε άλλες χώρες να συνεχίσουν με αυτόν τον τρόπο; Υπάρχει, εάν θέλετε, μια δημογραφική και περιβαλλοντική ωρολογιακή βόμβα την οποία πρέπει να εξουδετερώσουμε και για την οποία θα πρέπει να κατανοήσουμε τι είναι εκείνο που θα μας δώσει την δυνατότητα να το πράξουμε αυτό.
<P>
Με την εκμετάλλευση της τεχνολογίας έχουμε δημιουργήσει μια παγκόσμια αγορά: μέσα σε δευτερόλεπτα, μεγάλα ποσά χρημάτων μπορούν και μεταφέρονται από το ένα μέρος του κόσμου στο άλλο. Αλλά, όπως όλοι γνωρίζουμε, οι αγορές δεν στηρίζονται μόνο στους κανονισμούς, στηρίζονται επίσης και στην κοινή ηθική. Εάν δεν υπάρξει μια κοινή πολιτιστική κατανόηση της βάσεως επάνω στην οποία λειτουργεί η επιχειρήση, καμιά επιχείρηση δεν θα μπορέσει να υπάρξει μακροπρόθεσμα.
<P>
Έχουμε άραγε μια παγκόσμια ηθική; Κατανοούμε άραγε την ηθική των επιχειρήσεων στην παγκόσμια κλίμακα ή αυτή η παγκόσμια αγορά που έχουμε δημιουργήσει θα είναι ένας χώρος άδειος από ηθικές αρχές όπου απλά και μόνο θα γίνεται εκμετάλλευση του ανθρώπου από τον άνθρωπο χωρίς καμία σκέψη για τις επιπτώσεις;
<P>
(Χειροκροτήματα) Το κατανοούμε άραγε αυτό, καθώς τρέχουμε αναπόφευκτα προς την κατεύθυνση ακόμη μεγαλύτερων εισοδημάτων για εκείνους που βρίσκονται στα ανώτατα επίπεδα από την άποψη των ικανοτήτων να εκμεταλλευθούν αυτή την παγκόσμια αγορά; Κατανοούμε άραγε ότι αυτό σημαίνει πως υπάρχουν ακόμη αμέτρητοι άνθρωποι οι οποίοι μένουν εντελώς πίσω; Δεν είναι άραγε γεγονός ότι, υπό κάποια έννοια, η παγκοσμιοποίηση της οικονομίας αυξάνει τις ανισότητες στην Ευρώπη; Και ποιά είναι άραγε η επίπτωση στην αλληλεγγύη που είναι απαραίτητη στους ευρωπαίους ούτως ώστε να αισθανθούν ένα αίσθημα ταυτότητας, ένα αίσθημα ιθαγένειας; Διαθέτει άραγε τη θεμελιακή έννοια εκείνου το οποίο εμείς αποτελούμε μέσα στις παγκόσμιες πραγματικότητες; Ο καθένας από εμάς, εάν εξεταστούν οι βαθύτερες σκέψεις του, έχει μια ουσία: είμαστε ιρλανδοί πατριώτες, γάλλοι πατριώτες, βρετανοί πατριώτες, σκωτζέζοι πατριώτες ή οτιδήποτε άλλο. Είναι άραγε αυτή η ουσία του τι είμαστε - αυτή η πολύ εθνοκεντρική ουσία του τι είμαστε - πράγματι μια κατάλληλη μορφή προσδιορισμού για ένα κόσμο ο οποίος προοδευτικά γίνεται ολοένα και περισσότερο παγκόσμιος, όπου τα άτομα μιας εθνοτικής ομάδας μπορούν να μετακινηθούν ως άτομα μέσα σε 24 ώρες και, σε όρους των συναλλαγών τους, μέσα σε εκατομμυριοστά του δευτερολέπτου από τον ένα πολιτισμό στον άλλον; Αυτή η μορφή του αυτοπροσδιορισμού, αυτή η πολιτιστική ταυτότητα την οποία διατηρούμε ακόμη από τα προπολεμικά χρόνια, δεν είναι στην πραγματικότητα επαρκής στον κόσμο που έχουμε δημιουργήσει με την παγκόσμια αγορά.
<P>
Από την στιγμή που θα τελειώσει η Διακυβερνητική Διάσκεψη και θα έχει θεσπισθεί το ενιαίο νόμισμα - αντικείμενα, δέχομαι, καθόλου εύκολα - οι συζητήσεις στην Ευρώπη θα προχωρήσουν σε φιλοσοφικούς, πολιτιστικούς και ηθικούς τομείς. Εάν προχωρήσουν σ' αυτούς τους τομείς το ευρύ κοινό θα ενδιαφερθεί πολύ περισσότερο απ' όσο ενδιαφέρεται τώρα για την Ευρώπη. Το χάσμα μεταξύ των πολιτών και των θεσμών θα μικρύνει, διότι τότε θα μιλάμε για πράγματα για τα οποία τα ίδια τα άτομα ανησυχούν και θα προσδιορίζουμε την Ευρώπη σε όρους που επηρεάζουν άμεσα το είδος της φιλοσοφικής άποψης που έχουν οι πολίτες για την ίδια την ύπαρξή τους. Αυτές είναι οι προκλήσεις για την Ευρώπη κατά τα ερχόμενα χρόνια.
<P>
(Χειροκροτήματα)
<SPEAKER ID=41 NAME="Πρόεδρος">
Ευχαριστώ πολύ, κύριε Bruton, για την παρέμβασή σας και για τα ευγενικά σας λόγια προς την παρούσα Προεδρία. Το λόγο έχει, εξ ονόματος της Επιτροπής, ο κ. Σαντέρ.

<SPEAKER ID=42 NAME="Santer">
Κύριε Πρόεδρε, κύριε Πρωθυπουργέ, κυρίες, κύριοι, είναι ευχάριστο να κάνει κανείς τον απολογισμό της ιρλανδικής προεδρίας. Για άλλη μια φορά, μια μικρή χώρα απέδειξε ότι μπορεί να ασκήσει μια μεγάλη προεδρία. Η ιρλανδική προεδρία ανέλαβε πολλές πρωτοβουλίες, σκέφθηκε ώριμα τους στόχους της. Δεν μπορώ να τους αναφέρω όλους, πολύ περισσότερο που πιστεύω ότι η κατάληξη της εργασίας αυτής αντικατοπτρίζεται πλήρως στην ημερήσια διάταξη του Ευρωπαϊκού Συμβουλίου του Δουβλίνου, το οποίο κατέστησε τη λήξη της σημαντικό γεγονός.
<P>
Ένα μήνα αργότερα, πρέπει να την κρίνουμε σε σύγκριση με τους μεγάλους στόχους μας για την Ευρωπαϊκή Ένωση. Επέτρεψε να σημειωθεί πρόοδος στην κατεύθυνση μιας όλο και στενότερης Ένωσης μεταξύ των λαών της Ευρώπης; Συνέβαλε στο να προσεγγίσει η Ένωση τους Ευρωπαίους; Έθεσε, τέλος, τα θεμέλια του κοινοτικού μέλλοντος πριν τη νέα διεύρυνση;
<P>
Στις τρεις αυτές ερωτήσεις απαντώ ναι, αλλά προσθέτω αμέσως ότι η Ευρώπη χρειάζεται περισσότερα. Πρέπει να προχωρήσουμε περισσότερο, να επιμένουμε αδιάκοπα. Αυτό ισχύει για το ενιαίο νόμισμα, για την απασχόληση, για τη συνεργασία σχετικά με τις εσωτερικές υποθέσεις και τη δικαιοσύνη. Ισχύει, τέλος, για τη Διακυβερνητική Διάσκεψη, η οποία μπαίνει στην τελική ευθεία της.
<P>
Κύριε Πρόεδρε, υπεστήριζα ανέκαθεν ότι το ενιαίο νόμισμα θα υλοποιηθεί και θα υλοποιηθεί στις προβλεπόμενες προθεσμίες. Και το Συμβούλιο του Δουβλίνου εξομάλυνε ακόμα περισσότερο το δρόμο που μας οδηγεί εκεί. Πρόκειται για πολύ θετικό μήνυμα: οι δύο κανονισμοί για το νομικό καθεστώς του ευρώ εγκρίθηκαν επί της αρχής και πρόκειται να οριστικοποιηθούν με τη θέση σε ισχύ του πρώτου ήδη από εφέτος και του δεύτερου το 1998, όταν το Συμβούλιο αποφανθεί σχετικά με τα κράτη μέλη που συμμετέχουν στη ζώνη του ευρώ.
<P>
Το Ευρωπαϊκό Συμβούλιο ενέκρινε το νέο μηχανισμό ισοτιμιών ενόψει της εξασφάλισης της ενότητας της ενιαίας αγοράς μεταξύ των χωρών που θα συμμετάσχουν στο ευρώ ήδη από την 1η Ιανουαρίου 1999 και των χωρών που δεν θα συμμετάσχουν, μεταξύ των «in», των «pre-in» ή των «out». Η συμφωνία που επετεύχθη, ιδίως σχετικά με το σύμφωνο σταθερότητας και ανάπτυξης, διέλυσε τα τελευταία σύννεφα. Ενίσχυσε τις καλές προοπτικές της Νομισματικής Ένωσης. Βρήκαμε τον απαραίτητο συμβιβασμό, ένα καλό συμβιβασμό. Οι δημοσιονομικές πολιτικές εγγράφονται πλέον σε πρόσφορο πλαίσιο. Αυτή είναι η απόδειξη του ότι η πολιτική βούληση παραμένει σταθερή. Εναρμονίζεται προς τις δημοσιονομικές προσπάθειες που καταβάλλουν τα κράτη μέλη στο εσωτερικό τους και εδώ σας επαναλαμβάνω την αρχική μου πεποίθηση: δεδομένου ότι η ανάπτυξη επιστρέφει, αν τα κράτη μέλη δεν χαλαρώσουν τις προσπάθειές τους, η ζώνη του ευρώ θα περιλάβει μεγάλο αριθμό συμμετεχόντων ήδη από την 1η Ιανουαρίου 1999.
<P>
Η συμφωνία σχετικά με το σύμφωνο σταθερότητας και ανάπτυξης είναι λοιπόν, στο νομισματικό τομέα, το καλύτερο σήμα που πρέπει να συγκρατήσουμε από αυτό το Συμβούλιο. Μας ωθεί στην αισιοδοξία. Το σήμα αυτό ελήφθη εξάλλου από το σύνολο των οικονομικών και δημοσιονομικών παραγόντων στην Ευρώπη και σε ολόκληρο τον κόσμο. Όλοι γνωρίζουν πλέον ότι από την 1η Ιανουαρίου 1999, θα πρέπει να λαμβάνουν υπόψη το ευρώ. Η παρουσίαση του σχεδίου των μελλοντικών χαρτονομισμάτων του ευρώ, κατά τη διάρκεια του ίδιου Ευρωπαϊκού Συμβουλίου, ήταν ακριβώς μια ευτυχής σύμπτωση. Έδωσε μορφή στο ενιαίο νόμισμα. Εξέφρασε τον εντελώς συγκεκριμένο χαρακτήρα του σχεδίου μας, το οποίο αφορά όλους τους Ευρωπαίους και αποτελεί όπλο στον αγώνα για την απασχόληση. Το λέγω σαφώς: το ευρωπαϊκό νόμισμα είναι κατά τη γνώμη μου όργανο και όχι σκοπός, είναι ένα από τα όπλα με τα οποία θα μπορέσουμε να δώσουμε τη μάχη της απασχόλησης.
<P>
Κύριε Πρόεδρε, οι προσπάθειές μας για την απασχόληση δεν πρέπει να παραβλέψουν καμμία κατεύθυνση. Αυτή είναι η έννοια του συμφώνου εμπιστοσύνης για την απασχόληση. Δεν πρέπει να παραβλεφθεί τίποτε που να ευνοεί την απασχόληση. Και συγχαίρω την ιρλανδική προεδρία για το ότι δεν εφείσθη προσπαθειών. Το αποδεικνύει η δήλωση του Δουβλίνου για την απασχόληση. Η συνεργασία της Επιτροπής και της προεδρίας υπήρξε εξαιρετική και καρποφόρος. Λειτούργησε γύρω από τους στόχους του συμφώνου εμπιστοσύνης για την απασχόληση, το οποίο σκέφθηκα ακριβώς για να κινητοποιήσω όλους τους ευρωπαίους παράγοντες, σε όλα τα επίπεδα. Υπάρχουν αποδείξεις ότι αυτή η έννοια συγκεκριμενοποιείται και οι αποδείξεις αυτές αποτελούν ισχυρό κίνητρο για να προχωρήσουμε ακόμα περισσότερο, κατ' αρχάς, όσον αφορά τα κράτη μέλη, τα οποία είναι τα μόνα αρμόδια να ηγηθούν των μεταρρυθμίσεων. Αν, εξάλλου, έλθουν σε συνεννόηση, αν συντονίσουν τις προσπάθειές τους, θα υπάρξει ευρωπαϊκό πολλαπλασιαστικό αποτέλεσμα.
<P>
Σύμφωνα με τα συμπεράσματα του Έσεν, το Συμβούλιο ενέκρινε τη δεύτερη κοινή έκθεση για την απασχόληση: πρόκειται για άλλο ένα βήμα στην κοινή κινητοποίηση, ακριβώς όπως η απόφαση για τη δημιουργία της επιτροπής απασχόλησης και αγοράς εργασίας, η οποία πρέπει να παίξει σημαντικό ρόλο βοήθειας προς το Συμβούλιο στη χάραξη και την εφαρμογή της ευρωπαϊκής στρατηγικής για την απασχόληση. Πρέπει πάντα να προχωρούμε μαζί στην οδό του εκσυγχρονισμού των οικονομιών μας. Και αντί να καλλιεργούμε τη δυστροπία, ας αξιοποιήσουμε όσους αναλαμβάνουν πρωτοβουλίες, όσους κινούνται! Οι άνθρωποι ενεργοποιούνται σε πρώτο επίπεδο γι' αυτό τα εδαφικά σύμφωνα έτυχαν τέτοιας υποδοχής στις περιφέρειες της Ευρώπης. Το Ευρωπαϊκό Συμβούλιο αποφάσισε να θέσει σε λειτουργία και να χρηματοδοτήσει περίπου εξήντα από αυτά.
<P>
Οι κοινωνικοί εταίροι κινητοποιούνται επίσης και, για πρώτη φορά στην ιστορία της Κοινότητας, συνδικάτα και εργοδότες απηύθυναν κοινή δήλωση προς το Ευρωπαϊκό Συμβούλιο. Διαπραγματεύονται σήμερα σε ευρωπαϊκό επίπεδο σχετικά με την οργάνωση της εργασίας και την ευελιξία.
<P>
Μεταξύ των προτεραιοτήτων του συμφώνου εμπιστοσύνης για την απασχόληση περιλαμβάνεται και η εσωτερική αγορά. Δεν αναφέρω όλες τις προόδους που σημειώθηκαν υπό ιρλανδική προεδρία. Οφείλουμε όχι απλώς να ολοκληρώσουμε την εσωτερική αγορά, την ενιαία αγορά, αλλά και να εκμεταλλευθούμε όλο το δυναμικό της. Υπάρχουν σημαντικά αποθέματα ανάπτυξης και απασχόλησης: ανέλαβα λοιπόν να υποβάλω τον Ιούνιο, στο Ευρωπαϊκό Συμβούλιο του Αμστερνταμ, σχέδιο δράσης και συγκεκριμένο χρονοδιάγραμμα για να επιτευχθεί ο στόχος αυτός πριν την 1η Ιανουαρίου 1999. Πρόθεσή μου είναι να ξαναβρεί η εσωτερική αγορά το δυναμισμό της με συγκεκριμένες επείγουσες προτάσεις που θα αποβλέπουν στην πλήρωση όλων των υπαρχόντων κενών.
<P>
Πρέπει επίσης να βεβαιωθούμε ότι πληρούνται όλα τα κριτήρια καλής λειτουργίας της αγοράς αυτής. Για να εκμεταλλευθούμε όλες τις δυνατότητές της, πρέπει, για παράδειγμα, να είμαστε βέβαιοι ότι οι επιχειρήσεις είναι απολύτως ενήμερες για τις νέες ευκαιρίες που παρουσιάζονται. Η προεδρία επέτυχε να υιοθετηθεί το τρίτο πολυετές πρόγραμμα για τις μικρομεσαίες επιχειρήσεις. Τη συγχαίρω γι' αυτό, διότι οι ΜΜΕ παίζουν ζωτικό ρόλο για την απασχόληση: πρέπει να γνωρίζουν ότι η εσωτερική αγορά είναι και δικό τους πεδίο δράσης, και όχι μόνον πεδίο δράσης των μεγάλων επιχειρήσεων.
<P>
Κύριε Πρόεδρε, αν υπάρχει ένας τομέας όπου η συμβολή της ιρλανδικής προεδρίας ήταν παραδειγματική, είναι ο τομέας της δικαιοσύνης και των εσωτερικών υποθέσεων. Αν ο αγώνας κατά των ναρκωτικών είναι προτεραιότητα για τους πολίτες, ήταν και ιρλανδική προτεραιότητα και το Δουβλίνο απέδειξε ότι είναι ευρωπαϊκή προτεραιότητα. Για να ενισχυθεί η συνεργασία στον τομέα της δικαιοσύνης και των εσωτερικών υποθέσεων, υιοθετήθηκαν τέσσερα προγράμματα: GROTIUS, SHERLOCK, VOISIN και STOP. Αν τα προγράμματα αυτά μπορέσουν να τεθούν σε εφαρμογή ήδη από το τρέχον έτος, η πρόοδος αυτή πρέπει να εγγραφεί στο ενεργητικό της Ιρλανδίας.
<P>
Το ίδιο ισχύει και για την καταπολέμηση της οργανωμένης εγκληματικότητας, η οποία, όπως ξέρουμε, δεν γνωρίζει σύνορα. Τα κράτη μας πρέπει να αισθάνονται αλληλέγγυα μεταξύ τους και να το δείχνουν. Το Συμβούλιο αποφάσισε τη δημιουργία μιας ομάδας υψηλού επιπέδου. Ανέλαβε να καταρτίσει πρόγραμμα δράσης με εντατικό χρονοδιάγραμμα. Σχετικά, διαπιστώνω κάποια πρόοδο των πνευμάτων, η οποία θα μπορούσε να αποτελέσει καλό οιωνό για τη ΔΔ και γι' αυτό το λόγο η εξέλιξη αυτή πρέπει πλέον να μεταφραστεί σε πράξεις. Γνωρίζω ότι συμμερίζεστε την πεποίθησή μου. Αν δώσουμε επιτέλους στους εαυτούς μας τα μέσα να διεξάγουμε αυτή τη μάχη, οι Ευρωπαίοι θα το αντιληφθούν.
<P>
Έρχομαι τώρα, κύριε Πρόεδρε, σε αυτό που θα καθορίσει το θεσμικό μέλλον της Ένωσης. Μετά από έξι μήνες εντατικής εργασίας, το κείμενο της προεδρίας επέτρεψε να ξεκαθαρίσει η εικόνα. Πρέπει να εγγράψουμε στο ενεργητικό της ιρλανδικής προεδρίας ότι μπόρεσε να επιλέξει και να εφαρμόσει την καλύτερη δυνατή μέθοδο κατά τους τελευταίους έξι μήνες. Παρακολούθησα επίσης προσεκτικά τη δέσμευση για τη Διακυβερνητική Διάσκεψη των εκπροσώπων σας, κας Guigou και κ. Brok. Χαίρω εξάλλου για το ότι οι απόψεις του Ευρωπαϊκού Κοινοβουλίου και της Επιτροπής συγκλίνουν σε πολλά σημεία. Αλλά δεν πρέπει να έχουμε ψευδαισθήσεις: απέχουμε ακόμα πολύ του να έχουμε εγγράψει στα κείμενα τις σαφείς απαντήσεις στις προσδοκίες των πολιτών και στα προβλήματα της διεύρυνσης. Αυτός θα είναι ο ρόλος της προεδρίας των Κάτω Χωρών και συνεπώς θα το συζητήσουμε σήμερα το απόγευμα.
<P>
Κύριε Πρόεδρε, κυρίες και κύριοι, εκφράσατε επίσης την επιθυμία να συζητήσουμε τα αποτελέσματα της υπουργικής συνόδου της Σιγκαπούρης. Είναι σε γενικές γραμμές θετικά. Πράγματι, η Ευρωπαϊκή Ένωση επέτυχε να επιβεβαιωθούν οι δεσμεύσεις που είχαν αναληφθεί κατά τη διάρκεια του κύκλου της Ουρουγουάης, όπως το επιθυμούσαμε, αλλά να μην επεκταθούν, όπως επιθυμούσαν κυρίως οι χώρες που εξάγουν κλωστοϋφαντουργικά και γεωργικά προϊόντα. Η δήλωση της Σιγκαπούρης για τον πολυμερή χαρακτήρα και τη μη εισαγωγή διακρίσεων στον τομέα των υπηρεσιών είναι ενθαρρυντική, όπως και η συμφωνία για τα προϊόντα της τεχνολογίας των πληροφοριών και η πολιτική δέσμευση σχετικά με τις τηλεπικοινωνίες.
<P>
Δεν μπορώ να μην αναφερθώ στο απόσπασμα που αφιερώνει η υπουργική δήλωση στην πρωτοβουλία υπέρ των λιγότερο προοδευμένων χωρών, διότι αυτό που επέτρεψε να μην ταφεί η πρωτοβουλία αυτή, ήταν η δράση της Επιτροπής στη Σιγκαπούρη. Είναι αλήθεια ότι ούτε το θέμα των σχέσεων μεταξύ περιβάλλοντος και εμπορίου, ούτε το θέμα των θεμελιωδών κοινωνικών προτύπων δεν σημείωσαν την πρόοδο που θα επιθυμούσε η Επιτροπή. Παραμένω πεπεισμένος ότι το μέλλον θα μας επιτρέψει να αναπτύξουμε τις ιδέες μας, όπως θα μπορέσουμε να κάνουμε εξάλλου ήδη από τώρα σχετικά με τα δύο άλλα νέα θέματα στα οποία αποδίδει σημασία η Ένωση: αναφέρομαι στις σχέσεις μεταξύ του εμπορίου και των επενδύσεων, καθώς και μεταξύ του εμπορίου και των εθνικών κανόνων ανταγωνισμού.
<P>
Κύριε Πρόεδρε, λέγεται συχνά, πολύ συχνά, ότι οι Ευρωπαίοι δυσπιστούν έναντι της Ευρώπης. Δεν συμφωνώ με αυτή την ανάλυση: κατά βάθος αισθάνομαι ότι οι Ευρωπαίοι συνεχίζουν να διάκεινται ευνοϊκά έναντι της Ευρώπης. Αν είναι αλήθεια ότι σήμερα τηρούν στάση αναμονής, αυτό οφείλεται στο ότι τους την παρουσίαζαν κατά τρόπο υπερβολικά ιδεολογικό επί χρόνια. Δεν συμφωνώ με αυτή την προσέγγιση: ας προσκολληθούμε στην πραγματικότητα, ας αποδείξουμε ότι η Ένωση υπηρετεί τους Ευρωπαίους και θα ξανακερδίσουμε την υποστήριξή τους! Αυτό είναι το πολιτικό μου διάβημα, το οποίο υπήρξε και διάβημα της Ιρλανδίας: τα αποτελέσματα βρίσκονται ενώπιόν σας! Η προεδρία των Κάτω Χωρών θα συνεχίσει στην ίδια κατεύθυνση, όπως θα αναφέρουμε το απόγευμα. Η Ευρώπη δεν μπορεί παρά να κερδίσει!
<P>
(Χειροκροτήματα)

<SPEAKER ID=43 LANGUAGE="EN" NAME="Green">
Κύριε Πρόεδρε, εξ ονόματος της Σοσιαλιστικής Ομάδας επιθυμώ να καλωσορίσω σήμερα στο Σώμα τον ιρλανδό Πρωθυπουργό κ. Τζων Μπρούτον και θέλω να επωφεληθώ της ευκαιρίας για να τον ευχαριστήσω και να τον συγχαρώ για την εξαίρετη εργασία της ιρλανδικής κυβερνήσεως κατά τη διάρκεια των έξι μηνών που κατείχε την Προεδρία της Ευρωπαϊκής Ένωσης.
<P>
Η Ιρλανδία ανέλαβε την Προεδρία μια κρίσιμη στιγμή όταν η Διακυβερνητική Διάσκεψη είχε αποτελματωθεί και όταν χρειαζόταν μια συντονισμένη προσπάθεια για την επανέναρξη της κινητικότητάς της. Μολονότι η ομάδα μου μπορεί να έχει πάρα πολλές αντιρρήσεις για το σχέδιο της Συνθήκης που προέκυψε από το Συμβούλιο Κορυφής Δουβλίνο ΙΙ - πολλές από τις οποίες θα αναπτυχθούν από εξειδικευμένα άτομα της ομάδας μου αργότερα στη συζήτηση - δεν μπορεί να υπάρξει καμιά αμφιβολία ότι η δέσμευση της ιρλανδικής κυβερνήσεως και η επιτυχία της να εκπονήσει ένα σχέδιο Συνθήκης που να καλύπτει πολλούς από τους προς εξέταση ζωτικούς τομείς απετέλεσε ένα αξιόλογο κατόρθωμα, λαμβανομένων ιδιαιτέρως υπόψη των πολύ ουσιαστικών διαφορών που υφίστανται μεταξύ των κρατών μελών της Ένωσης σε λεπτά θέματα όπως: η ευελιξία και η ψηφοφορία ειδικής πλειοψηφίας, η απασχόληση και η κοινωνική διάσταση, ο τρίτος πυλώνας και η μάχη κατά των ναρκωτικών, η διεθνής εγκληματικότητα και η τρομοκρατία, η ανάπτυξη της κοινής εξωτερικής πολιτικής και πολιτικής ασφάλειας, η διεύρυνση της Ένωσης και πολλά, πολλά άλλα.
<P>
Η Ιρλανδία ανέλαβε την Προεδρία επίσης σε μια στιγμή όπου το χρονοδιάγραμμα για την οικονομική και νομισματική ένωση απαιτούσε δράσεις, μια στιγμή όπου η ιδέα της ΟΝΕ αντιμετώπιζε επιθέσεις σε πολλά κράτη μέλη και όταν θα ήταν πολύ πιο απλό και πολύ πιο άνετο να χαλάρωνε το σφίξιμο και να άφηνε στις επερχόμενες Προεδρίες την αντιμετώπιση του προβλήματος.
<P>
Θέλω να αποτίσω φόρο τιμής στον Ρουαΐρι Κουΐν, τον προεδρεύοντα του Συμβουλίου των Υπουργών Οικονομικών και Εθνικής Οικονομίας κατά την ιρλανδική Προεδρία, ο οποίος ήταν αποφασισμένος να μην ακολουθήσει την εύκολη επιλογή αλλά να επιτύχει στο πρόγραμμά του, να καταλήξει σε συμφωνία για το σύμφωνο σταθερότητας, να ολοκληρώσει τις νομικές διαδικασίες για το εύρω και τη δομή του νέου μηχανισμού συναλλαγματικών ισοτιμιών, και όλα αυτά την ώρα που η ιρλανδική Προεδρία είχε πλήρη απασχόληση με τη συμμετοχή της στις συνεδριάσεις του Συμβουλίου για την εξέταση των τεράστιων προβλημάτων του προϋπολογισμού για το 1997, διεξάγοντας συγχρόνως μια φιλόδοξη σειρά συναντήσεων με το Κοινοβούλιο τούτο. Από την άποψη αυτή αποτίω φόρο τιμής και στον κ. Μίτσελ ο οποίος παρευρίσκεται σήμερα. Η Προεδρία είχε επίσης συνεχείς συναντήσεις με τις επιτροπές και τις πολιτικές ομάδες του Κοινοβουλίου συνεχίζοντας παράλληλα να διεξάγει τη διακυβέρνηση της Ιρλανδίας και να συμμετέχει στη βασανιστική διαδικασία επιζήτησης πραγματικής ειρήνης και συνδιαλλαγής στη Βόρεια Ιρλανδία.
<P>
Ίσως θα πρέπει να στρέφουμε τα μάτια μας στην Ιρλανδία και στη ζωηρή της οικονομία, το ζωντανό δυναμικό της και την διογκούμενη εμπιστοσύνη της όταν διερωτώμεθα πως μια από τις μικρότερες χώρες της Ένωσης επέτυχε τόσο πολύ στην Προεδρία της Ένωσης. Σε αντίθεση με τη μεγάλη γείτονά της, η ιρλανδική κυβέρνηση - και όταν ακούσαμε σήμερα τον κ. Μπρούτον καταλάβαμε το γιατί - κατανοεί την ευρωπαϊκή προοπτική. Η Ιρλανδία συμμετέχει στην ευρωπαϊκή ολοκλήρωση όχι από την πρακτική μόνο άποψη αλλά και μέσω μιας διανοητικής αντιμετώπισης της μελλοντικής θέσης και των μελλοντικών προοπτικών της Ιρλανδίας στον κόσμο. Αυτά ήταν θέματα που παρουσιάστηκαν πάρα πολύ καλά με τα σχόλια του κ. Μπρούτον.
<P>
Θα ήθελα να στρέψω για μια στιγμή την προσοχή μου στον τομέα της εξωτερικής πολιτικής της Ένωσης κατά το περασμένο εξάμηνο. Η Ιρλανδία άσκησε ένα πολύ μετρημένο και λογικό ρόλο σ' αυτόν τον τομέα, τον δυσκολότερο όλων. Το Κοινοβούλιο τούτο έχει απονείμει συγχαρητήρια στον Υπουργό Εξωτερικών Ντικ Σπρινγκ για τον ευφυή και ευέλικτο χειρισμό του ρόλου της Ευρώπης στην ειρηνευτική διαδικασία της Μέσης Ανατολής. Για μια φορά ακόμη και σε πλήρη αντίθεση με ορισμένους ηγέτες κρατών μελών της Ένωσης, η ιρλανδική Προεδρία λειτούργησε με μια ωριμότητα η οποία ετίμησε την Ένωση και ευχαριστούμε τον Πρωθυπουργό και γι' αυτό επίσης.
<P>
Εμείς, από αυτή την πτέρυγα του Σώματος, πιστεύουμε ότι η Προεδρία σας υπήρξε επιτυχής. Αυτό βεβαίως δεν σημαίνει ότι συμφωνούμε με την κάθε απόφαση που λάβατε και την κάθε δήλωση που κάνατε και ούτε κι' εσείς θα περιμένατε να συμφωνήσουμε. Το αντίθετο μάλιστα, αλλά δεν μπορούμε να μην αναγνωρίσουμε ότι η ιρλανδική Προεδρία ολοκληρώθηκε με αποτελεσματικότητα, αποδοτικότητα και εντιμότητα στην σταθερή υποστήριξη των ευρωπαϊκών στόχων. Προετοίμασε τον δρόμο για την ολλανδική Προεδρία και απέδειξε ότι η Ευρώπη μπορεί να παίξει ένα διεθνή ρόλο. Ο ρόλος αυτός είναι ζωτικός αυτή τη στιγμή. Ο προεδρεύων θα θυμάται ότι η Ευρωπαϊκή Ένωση έπαιξε καταλυτικό ρόλο στην ειρηνευτική διαδικασία της Μέσης Ανατολής με τη Σύσκεψη της Βαρκελώνης η οποία εισήγαγε τη μεσογειακή πολιτική της Ένωσης. Καλωσορίζω, μαζί με όλους είμαι βεβαία, τη σημερινή υπογραφή της Συμφωνίας για τη Χεβρώνα.
<P>
Έχοντας υπόψη τις τρέχουσες εντάσεις στην Ανατολική Μεσόγειο, υπάρχει τώρα ευκαιρία για την Ένωση να επιδείξει ξανά τον καταλυτικό της ρόλο χρησιμοποιώντας την αρένα της Μεσογειακής Διάσκεψης για να φέρει κοντά όλους εκείνους που μετέχουν στην τρέχουσα τεταμένη κατάσταση - την Τουρκία, την Ελλάδα και την Κύπρο, χώρες που όλες συμμετέχουν και όλες έχουν δεσμευθεί στη μεσογειακή διαδικασία.
<P>
Σε σύντομο χρονικό διάστημα οι Υπουργοί των Εξωτερικών, συμπεριλαμβανομένου της Ιρλανδίας, θα συναντηθούν στο πλαίσιο της Μεσογειακής Διάσκεψης για να συζητήσουν θέματα ασφάλειας. Τους προτρέπω και ελπίζω ότι κι' εσείς, ως αποχωρούσα Προεδρία αλλά και ως μέρος της Τρόϊκα της Ευρωπαϊκής Ένωσης, θα τους προτρέψετε να ασκήσουν τις αξιόλογες διπλωματικές και πολιτικές πιέσεις τους για να εξουδετερώσουν τόσο τις εντάσεις όσο και τον απελπιστικά επικίνδυνο ανταγωνισμό εξοπλισμών ο οποίος διαμορφώνεται τώρα στην Ανατολική Μεσόγειο. Θα πρέπει να καταβάλουμε κάθε προσπάθεια για την υλοποίηση του αντικειμενικού σκοπού που υπάρχει στην ημερήσια διάταξη εδώ και δύο χρόνια, δηλ. της πλήρους αποστρατιωτικοποίησης της νήσου, με τον ίδιο ζήλο και επιμονή με τον οποίο οι ίδιοι επιχειρούν τον ανταγωνισμό των εξοπλισμών στην Ανατολική Μεσόγειο.
<P>
Εν συμπεράσματι, η ιρλανδική Προεδρία έθεσε σταθερά θεμέλια για τις επερχόμενες προεδρίες σχετικά με την ΔΔ, την ΟΝΕ και απέδειξε ότι η λογική διπλωματία, με την οποία αναγνωρίζεται το τι είναι εφικτό για την Ευρώπη καθώς και ο ρόλος τον οποίο μπορεί να παίξει στα πλαίσια του σημερινού κόσμου, είναι κάτι που μπορεί να υλοποιηθεί. Ευχαριστούμε την ιρλανδική Προεδρία γι' αυτό.
<P>
(Χειροκροτήματα)

<SPEAKER ID=44 LANGUAGE="NL" NAME="Martens">
Κύριε Πρόεδρε, η Ευρωπαϊκή Διάσκεψη Κορυφής του Δουβλίνου και η ιρλανδική Προεδρία σημείωσαν αξιοσημείωτη επιτυχία. Όπως ανέφερε πριν από λίγο και ο Πρόεδρος της Επιτροπής, αποδείχθηκε για άλλη μία φορά ότι οι εκπρόσωποι μίας μικρής χώρας μπορούν να αναδειχθούν σε ικανότατους Προέδρους του Ευρωπαϊκού Συμβουλίου. Αυτό συνέβη αναμφισβήτητα με τον Taoiseach John Bruton και τους Υπουργούς του, οι οποίοι εκπλήρωσαν με αποτελεσματικό τρόπο την αποστολή τους υποστηρίζοντας με σθένος τα ευρωπαϊκά ιδεώδη.
<P>
Επίκειται η καθιέρωση του ενιαίου νομίσματος. Αυτό όχι μόνο επειδή από το 2002 θα κυκλοφορήσουν σε πολλές χώρες τα επτά χαρτονομίσματα της Ευρωπαϊκής Τράπεζας, αλλά και επειδή στο Δουβλίνο ελήφθη η απόφαση για το «Σύμφωνο Σταθερότητας».
<P>
Για εμάς, το Σύμφωνο Σταθερότητας δεν αποτελεί παρά ένα πρότυπο εξέλιξης των οικονομιών μας. Είμαστε βέβαιοι ότι θα οδηγήσει σε πτώση των επιτοκίων και θα προωθήσει την οικονομική ανάπτυξη και την απασχόληση. Είναι λοιπόν καιρός να προσπαθήσουμε να πείσουμε τους συμπολίτες μας ότι αυτή ακριβώς η οικονομική και νομισματική ένωση είναι το καλύτερο όπλο για την καταπολέμηση της ανεργίας, που υπονομεύει με τόσο δραματικό τρόπο την κοινωνία μας. Κύριε Πρόεδρε του Ευρωπαϊκού Συμβουλίου, είμαι της γνώμης ότι η δήλωση για την απασχόληση που κατορθώσατε να εκδοθεί στο Δουβλίνο αποτελεί πραγματικό ορόσημο. Γνωρίζω κάπως το περιβάλλον του Ευρωπαϊκού Συμβουλίου και πιστεύω ότι καταφέρατε πραγματικά να ληφθεί μία απόφαση ορόσημο, πράγμα που αποτελεί πάρα πολύ μεγάλη επιτυχία.
<P>
Στο Δουβλίνο αποφασίστηκε επίσης ότι οι Υπουργοί Οικονομικών θα αποτελούν ένα είδος κοινής οικονομικής κυβέρνησης έναντι της Ευρωπαϊκής Κεντρικής Τράπεζας. Πρέπει να καθορίζουν τις εξωτερικές σχέσεις της Ευρώπης με τις ζώνες των άλλων νομισμάτων και ιδιαιτέρως του δολαρίου. Συνεπώς, με την καθιέρωση του ενιαίου νομίσματος οι Ευρωπαίοι θα κατορθώσουν να περιορίσουν δραστικά τους νομισματικούς κλυδωνισμούς που παρεμποδίζουν τη λειτουργία ολόκληρων κλάδων της οικονομίας μας.
<P>
Η ιρλανδική Προεδρία κατόρθωσε επίσης να φέρει σε ένα πολιτικό στάδιο τις διαπραγματεύσεις για τη Διακυβερνητική Διάσκεψη. Μετά την επιτυχία της Διακυβερνητικής Διάσκεψης στο Αμστερνταμ θα πρέπει να αρχίσουμε με τη διεύρυνση. Αυτό έχει καθοριστική σημασία για τη σταθερότητα και την ασφάλεια της ηπείρου μας. Οι λαοί της Κεντρικής και της Ανατολικής Ευρώπης τρέφουν υψηλές προσδοκίες. Οφείλω όμως να πω ότι, σε περίπτωση που η Διάσκεψη Κορυφής στο Αμστερνταμ δεν κατορθώσει να οργανώσει την Ευρωπαϊκή Ένωση με αποτελεσματικό, αποδοτικό και δημοκρατικό τρόπο, δεν θα ήταν υπεύθυνο να αρχίσουμε τις διαπραγματεύσεις για τη διεύρυνση.
<P>
Για το σκοπό αυτό πρέπει να ρυθμιστούν πολύ λεπτά θέματα, όπως η σύνθεση της Επιτροπής, οι αρμοδιότητες του Ευρωπαϊκού Κοινοβουλίου, ο συσχετισμός των ψήφων, οι πλειοψηφικές αποφάσεις του Κοινοβουλίου, οι αρμοδιότητες του Δικαστηρίου των Ευρωπαϊκών Κοινοτήτων. Η ευρωπαϊκή διπλωματία πρέπει να καταστεί ένα πραγματικό όργανο συνεργασίας και κοινής ασφάλειας. Παράλληλα, πρέπει να μορφοποιηθεί η ευρωπαϊκή άμυνα.
<P>
Δυστυχώς, παρά τις επιτυχίες της Προεδρίας σας στον τομέα της εξωτερικής πολιτικής, είμαι υποχρεωμένος να διαπιστώσω ότι οι θέσεις που ελήφθησαν στο Δουβλίνο, για παράδειγμα όσον αφορά τις σχέσεις με τη Ρωσία, τις συγκρούσεις στην περιοχή των Μεγάλων Λιμνών, την κατάσταση στην πρώην Γιουγκοσλαβία, δεν ανταποκρίνονται στις ανάγκες μίας πραγματικά ΚΕΠΠΑ. Λόγω ελλείψως πολιτικής βούλησης και λόγω ασυμφωνίας απόψεων όσον αφορά τα πρωταρχικά συμφέροντα των Ευρωπαίων σε παγκόσμιο επίπεδο, δεν έχουν δημιουργηθεί ακόμη οι προϋποθέσεις για να αναχθεί η Ευρώπη σε μία πραγματική δύναμη, η οποία μπορεί να διαδραματίσει ισότιμο ρόλο με τις Ηνωμένες Πολιτείες στο διεθνή χώρο.
<P>
Πρέπει επίσης να προσαρμοστούν η περιφερειακή και γεωργική πολιτική και η χρηματοδότηση της Ένωσης. Η προσαρμογή της χρηματοδότησης είναι απαραίτητη επειδή ορισμένα κράτη μέλη κρίνουν ότι δεν θα πρέπει να φέρουν βάρη για τη διεύρυνση με τα οποία εισάγονται διακρίσεις.
<P>
Η σημαντική πρόοδος που σημειώθηκε και που γίνεται αποδεκτή και σε ορισμένα εθνικά Υπουργεία όσον αφορά τη δημιουργία μίας πραγματικά κοινής αστυνομίας, ένα είδος ευρωπαϊκού FBI, και ενός ευρωπαϊκού νομικού χώρου, αποτελεί μία θετική βάση για τον κοινό αγώνα ενάντια στην τρομοκρατία, το εμπόριο ναρκωτικών και τη διεθνή εγκληματικότητα. Οι προσπάθειες της ιρλανδικής Προεδρίας πρέπει να αναγνωριστούν και στον τομέα αυτό. Έχουμε την πρόθεση να υποστηρίξουμε κάθε πρωτοβουλία η οποία θα προωθεί τη δημιουργία μίας κοινής πολιτικής στον τομέα της δικαιοσύνης και της εσωτερικής ασφάλειας και η οποία θα υπόκειται σε δημοκρατικό έλεγχο. Αυτό που έχει καθοριστική σημασία για τους επόμενους μήνες είναι ότι, με το έγγραφό σας, κατορθώσατε να περάσουν οι διαπραγματεύσεις για πρώτη φορά στο πολιτικό στάδιο. Πιστεύω ότι η πορεία αυτή δεν θα ανασταλεί και ότι η ολλανδική Προεδρία θα συνεχίσει τις σχετικές προσπάθειες. Σ'αυτό όμως θα αναφερθούμε αργότερα.
<P>
Θα ήθελα να συγχαρώ τόσο εσάς, όσο και την Επιτροπή για τα αποτελέσματα της Διάσκεψης Κορυφής του Δουβλίνου.
<P>
(Χειροκροτήματα)

<SPEAKER ID=45 LANGUAGE="EN" NAME="Collins, Gerard">
Καταρχάς, κύριε Πρόεδρε, θα ήθελα να σας συγχαρώ για την εκλογή σας και να σας ευχηθώ κάθε επιτυχία κατά τη διάρκεια της θητείας σας. Cuirimse cιad mile fαilte roimh Taoiseach na h'Eireann agus Aire Gnothai na h'Eorpa ata anseo chun deire oifiguil a chuir le Uachtaranach Eireann don Comhphobail .
<P>
Υποδέχομαι θερμά τον απερχόμενο προεδρεύοντα του Συμβουλίου και τον Υπουργό του επί των Ευρωπαϊκών Υποθέσεων Γκαίϋ Μίτσελ στην επίσημη επίσκεψή τους στο Ευρωπαϊκό Κοινοβούλιο για την κατάληξη της ιρλανδικής Προεδρίας της Ευρωπαϊκής Ένωσης. Είμαστε όλοι εξαιρετικά ικανοποιημένοι από την επιτυχία της ιρλανδικής Προεδρίας. Στον Taoiseach και τους συναδέλφους του στην κυβέρνηση καθώς και στις πολλές εκατοντάδες των δημοσίων λειτουργών που συμμετείχαν στην άσκηση των καθηκόντων της Προεδρίας απευθύνουμε τις θερμότερες των ευχαριστιών μας και είμαστε υπερήφανοι για την εργασία που επιτυχώς εκτελέσατε.
<P>
Είμαι επίσης ευτυχής να πω ότι το Ευρωπαϊκό Συμβούλιο του Δουβλίνου υπήρξε ένα από τα πιο επιτυχή των τελευταίων ετών. Σημειώθηκαν σαφείς επιτυχίες και στα τέσσερα θέματα προτεραιότητας τα οποία απαρίθμησε η ιρλανδική Προεδρία με την έναρξη της θητείας της και τα οποία ενέκρινε το Κοινοβούλιο, δηλ. το ενιαίο νόμισμα, τη μάχη κατά του εγκλήματος και των ναρκωτικών, τη Διακυβερνητική Διάσκεψη και την αντιμετώπιση της ανεργίας. Η θέσπιση του ενιαίου νομίσματος βρίσκεται τώρα σε απόσταση δύο μόλις ετών και ακολουθεί σταθερή πορεία. Το κοινωνικό σύμφωνο σταθερότητας και ανάπτυξης διασφαλίζει ότι οι χρηματοπιστωτικές αγορές, οι επενδυτές και το ευρύ κοινό μπορούν να είναι βέβαιοι ότι το εύρω θα είναι ένα σταθερό νόμισμα και δεν θα υπόκειται σε διακυμάνσεις λόγω των τυχόν βραχυπρόθεσμων πολιτικών που θα ακολουθήσουν μία ή περισσότερες κυβερνήσεις εντός της ζώνης του νέου ενιαίου νομίσματος.
<P>
Καλωσορίζω την πρόοδο που επετεύχθη στο Δουβλίνο για την ενίσχυση της συνεργασίας μεταξύ των χωρών της Ευρωπαϊκής Ένωσης στη μάχη κατά του οργανωμένου εγκλήματος και του διεθνούς εμπορίου ναρκωτικών. Η παράνομη διακίνηση των ναρκωτικών αποτελεί την αιτία για ένα μεγάλο ποσοστό της δυστυχίας σε κάθε μία από τις χώρες μας, ενώ τα εγκλήματα κατά ανθρώπων και περιουσίας για τη χρηματοδότηση της τοξικομανίας σημαίνουν ότι πολύ μεγάλο ποσοστό των πολιτών μας ζει μέσα σε συνεχή φόβο για την προσωπική του ασφάλεια. Εκείνοι που είναι ουσιαστικά υπεύθυνοι για τον εφοδιασμό με ναρκωτικά όλων των κοινοτήτων μας στην Ένωση λειτουργούν εδώ και καιρό σε διεθνές επίπεδο και η αποτελεσματική δράση για την ανακοπή των δραστηριοτήτων τους απαιτεί επίσης τη συντονισμένη διεθνή αντίδραση.
<P>
Η Ένωση θα πρέπει να διαθέσει πόρους από τον ετήσιο προϋπολογισμό της για να παρεμποδίσει τους λαθρεμπόρους να εισαγάγουν ναρκωτικά στην επικράτειά της, να ελέγξει τη διακίνηση των ουσιών που χρησιμοποιούνται στην παραγωγή των ναρκωτικών εντός της Ένωσης και να διερευνήσει τις ενέργειες νομιμοποίησης των παράνομων κερδών των βαρώνων των ναρκωτικών. Το σχέδιο αναθεώρησης των Συνθηκών το οποίο παρουσιάστηκε στο Ευρωπαϊκό Συμβούλιο του Δουβλίνου από τη Διακυβερνητική Διάσκεψη εκπροσωπεύει μια σταθερή βάση από την οποία μπορούμε να προχωρήσουμε στα τελικά και πιο αμφιλεγόμενα στάδια των διαπραγματεύσεων για μια νέα Συνθήκη.
<P>
Η συμφωνία του Ευρωπαϊκού Συμβουλίου επί του σχεδίου αναθεώρησης των Συνθηκών αποτελεί μια πολύ μεγάλη κατάκτηση και ιδιαίτερες ευχαριστίες οφείλονται σε όλους εκείνους που συμμετείχαν και ιδιαίτερα στον κυβερνητικό εκπρόσωπο Νοέλ Ντορ για τον εξέχοντα ρόλο που έπαιξε στη διαδικασία αυτή. Ένα από τα θέματα που παραμένει ακόμη για να αποφασιστεί στις διαπραγματεύσεις αυτές αφορά τον αριθμό των ευρωπαίων Επιτρόπων που θα υπάρχουν στο μέλλον. Έχει ζωτική σημασία να διατηρηθεί η πολιτική νομιμότητα της Ευρωπαϊκής Επιτροπής σε όλα τα κράτη μέλη και στα μάτια όλων των εθνικών εκλογικών σωμάτων. Αυτό θα καταστεί μακροπρόθεσμα δυνατό μόνο εάν η κάθε χώρα διαθέτει μια πλήρη θέση στην ολομέλεια των Επιτρόπων.
<P>
Ένα δεύτερο θεσμικό θέμα που παραμένει να αποφασιστεί αφορά τη μελλοντική λειτουργία της Προεδρίας του Συμβουλίου των Υπουργών. Έχει ειπωθεί ότι οι μικρές ευρωπαϊκές χώρες στερούνται των πόρων και των ικανοτήτων που είναι αναγκαίοι για να αναλάβουν το βαρύ φορτίο της προεδρίας για τη διεξαγωγή των υποθέσεων της Ένωσης και ότι το παρόν σύστημα της κατ' εξάμηνο εναλλαγής θα πρέπει να καταργηθεί. Το ιστορικό όμως της ιρλανδικής Προεδρίας κατά τη διάρκεια των τελευταίων έξι μηνών και ιδιαίτερα κατά το Συμβούλιο Κορυφής του Δουβλίνου δείχνει καθαρά, όπως και κατά τη διάρκεια της προηγούμενης ιρλανδικής Προεδρίας, ότι οι μικρές χώρες μπορούν να οργανώσουν αποτελεσματικές και επιτυχημένες προεδρίες και σε πολλές περιπτώσεις μάλιστα να επιτύχουν συμφωνίες τις οποίες δεν μπόρεσαν να επιτύχουν τα μεγαλύτερα κράτη μέλη κατά τη διάρκεια της δικής τους προεδρίας. Η εμπειρία των πρόσφατων έξι μηνών δείχνει ότι υπάρχουν ισχυροί λόγοι για την διατήρηση του παρόντος συστήματος της εκ περιτροπής ανάληψης της προεδρίας του Συμβουλίου.
<P>
(Χειροκροτήματα)

<SPEAKER ID=46 LANGUAGE="EN" NAME="Cox">
Κύριε Πρόεδρε, εξ ονόματος της Ομάδας των Φιλελευθέρων, θα ήθελα να αρχίσω συγχαίροντας τόσο εσάς όσο και τον Taoiseach και τους συναδέλφους του για την εξαίρετη διεξαγωγή της εξάμηνης ιρλανδικής Προεδρίας της Ένωσης.
<P>
Υπήρξε μια περίοδος η οποία χαρακτηρίσθηκε από αποφασιστικότητα, σκληρή εργασία και αξιόλογη επιτυχία. Με τον πιο έντονο και σθεναρό διαθέσιμο τρόπο η πρόοδος αυτή διαψεύδει όλους εκείνους που ισχυρίζονται ότι η εκ περιτροπής προεδρία μεταξύ όλων των κρατών μελών θα πρέπει μελλοντικά να καταργηθεί.
<P>
Εσείς, Taoiseach, έχετε αποδείξει πέραν πάσης αμφιβολίας - και στην περίπτωση της Ιρλανδίας όχι για πρώτη φορά - την ικανότητα των μικρότερων κρατών μελών να εκτελούν με υπευθυνότητα τα καθήκοντά τους, διαψεύδοντας όλους εκείνους που σε επίπεδο κρατών μελών ζητούν επιτακτικά αλλαγή.
<P>
Θα ήθελα επίσης να αποτίσω φόρο τιμής στις δημόσιες υπηρεσίες της Ιρλανδίας οι οποίες, μολονότι ολιγομελείς, αντιμετώπισαν επιτυχώς την πρόκληση της προετοιμασίας και υλοποίησης της προεδρίας προεδρεύοντας στις περισσότερες από τις 2000 περίπου συσκέψεις που συμβαδίζουν με τη διεκπεραίωση των εργασιών της προεδρίας.
<P>
Δοθείσης της αβεβαιότητας που περιέβαλε το θέμα πριν από το Ευρωπαϊκό Συμβούλιο Δουβλίνο ΙΙ, ίσως το πιο σημαντικό πολιτικό επίτευγμα να υπήρξε η συμφωνία επί του συμφώνου σταθερότητας ως μέρους της αναγκαίας προετοιμασίας για την οικονομική και νομισματική ένωση. Παράλληλα με την επίτευξη της συμφωνίας για τη νομική θέση του εύρω και για τις γενικές αρχές του ΜΣΙ ΙΙ, η ιρλανδική Προεδρία διατήρησε και βελτίωσε την κινητικότητα προς την κατεύθυνση του ενιαίου νομίσματος. Και πάλιν, η ικανότητα των μικρότερων κρατών μελών να ενεργούν ως έντιμοι ενδιάμεσοι, μεσολαβούντες μεταξύ των μεγαλύτερων κρατών μελών, απεδείχθει πολύ καλά και υπογραμμίσθηκε από την ιρλανδική Προεδρία με την υποστήριξη, όπως εξάλλου αναγνωρίσθηκε σήμερα εδώ, του Πρωθυπουργού του Λουξεμβούργου. Η Ομάδα των Φιλελευθέρων είναι ωστόσο απογοητευμένη με την μέχρι σήμερα πολύ αργή και διστακτική πρόοδο σε ένα αριθμό θεμάτων απελευθέρωσης και ιδιαιτέρως στους τομείς των τηλεπικοινωνιών και των ταχυδρομείων. Το γεγονός αυτό δεν αποτελεί αυτή καθ' εαυτή αποτυχία της προεδρίας αλλά μάλλον αποτυχία της συλλογικής βούλησης του ιδίου του Συμβουλίου. Ακόμη πιο ανησυχητική είναι η αποτυχία εκτίμησης του ανταγωνιστικού δυναμικού της ολοένα και περισσότερο ανοικτής παγκόσμιας οικονομίας - στην οποία τόσο εύγλωττα αναφέρθηκε ο Taoiseach - δηλ. ένα πρόβλημα το οποίο εάν δεν αντιμετωπιστεί μακροπρόθεσμα θα κοστίσει στην Ευρώπη θέσεις εργασίας αντί να τις προστατεύσει όπως φαίνεται ότι πιστεύουν πολλοί από τους εισηγητές του τρέχοντος status quo.
<P>
Ο τομέας εκείνος στον οποίο η ιρλανδική Προεδρία σημείωσε τη μεγαλύτερη επιτυχία της είναι ο τομέας της διακυβερνητικής διάσκεψης. Το σχέδιο της Συνθήκης χαρακτηρίζεται από φιλοδοξία και ρεαλισμό και αποτελεί τίτλο τιμής στον κύριο συντάκτη του, τον Νοέλ Ντορ. Ωστόσο, αισθανόμαστε απογοήτευση για το γεγονός ότι δεν υπήρξε μεγαλύτερη πρόοδος στο θεσμικό επίπεδο και στο πρόβλημα της ευελιξίας. Θα αποτελούσε μεγάλη αποτυχία εάν τελικά καταλήγαμε σε λύσεις κακής εμπνεύσεως χωρίς τον αναγκαίο διαλογισμό και συζήτηση διότι το γεγονός τούτο θα αποτελέσει ζωτικό παράγοντα στην αποτελεσματικότητά μας να αντιμετωπίσουμε τη διεύρυνση - ένα θέμα το οποίο, και πάλιν πολύ σωστά, ετόνισε ο Taoiseach ως την επόμενη κύρια πρόκληση μετά τη Διακυβερνητική Διάσκεψη.
<P>
(Χειροκροτήματα)

<SPEAKER ID=47 LANGUAGE="ES" NAME="Puerta">
Κύριε Πρόεδρε, αν και επί του παρόντος δεν υπάρχει στην Ομάδα μου ιρλανδική συνισταμένη αλλά ένα συνεργαζόμενο κόμμα, το οποίο βεβαίως συμμετέχει στην ιρλανδική Κυβέρνηση, θα ήθελα να εκφράσω τις ευχαριστίες της Ομάδας μας στην ιρλανδική ομάδα για την εργασία της στην Προεδρία της Ένωσης.
<P>
Οι παρεμβάσεις του κ. Bruton είναι εμβαθυμένες και λαμπρές, και ο Υπουργός Ευρωπαϊκών Υποθέσεων πραγματοποίησε ένα έργο πραγματικά υποδειγματικό στη σχέση του με το Ευρωπαϊκό Κοινοβούλιο.
<P>
Πέραν αυτού, οφείλω να εκφράσω την ανησυχία μου, εξ ονόματος της Ομάδας μας, καθώς και μια κάποια απογοήτευση, όσον αφορά τα αποτελέσματα της Συνόδου Κορυφής, αν και γνωρίζω ότι με την ολλανδική Προεδρία θα μας φανούν καλύτερα τα μέλη της ιρλανδικής Προεδρίας. Σε τι οφείλεται αυτή η ανησυχία και η απογοήτευση; Στο ότι υπάρχει κάποια αδυναμία στις προτάσεις που αφορούν τις θεσμικές μεταρρυθμίσεις ενόψει μιας καλύτερης λειτουργίας των θεσμικών οργάνων, και του εκδημοκρατισμού τους ενόψει, κυρίως, της διεύρυνσης.
<P>
Μας ικανοποιεί οπωσδήποτε ο νέος τίτλος σχετικά με την απασχόληση, δεν γίνεται όμως αναφορά στη διαφύλαξη των δημοσίων υπηρεσιών ούτε και θεσπίζονται οι πολιτικές που μπορούν να δημιουργήσουν θέσεις απασχόλησης. Εκφράζουμε τη λύπη μας για το ότι δεν προβλέπεται καμιά πραγματική πρόοδος στα ζητήματα της ιθαγένειας, και έχουμε την αίσθηση ότι οι σημαντικότερες αποφάσεις της μεταρρύθμισης θα ληφθούν την τελευταία στιγμή, χωρίς διαφάνεια ούτε άμεση ενημέρωση των πολιτών και των εκπροσώπων των πολιτών ώστε να μπορούν να αποφασίσουν με υπευθυνότητα.
<P>
Δε συμφωνούμε με ορισμένες δηλώσεις που γίνονται σχετικά με την απασχόληση και τις πολιτικές εξυγίανσης. Δεν πιστεύουμε ότι η σκληρή πολιτική δημοσιονομικής εξυγίανσης που συνδέεται με τη δημιουργία του ευρώ συνεπάγεται αυτόματα και μια τόνωση της παραγωγής και της απασχόλησης. Σε αυτό διαφωνούμε. Πιστεύουμε ότι αυξάνει την ανεργία και συγχρόνως αυξάνει παράλληλα και την κερδοσκοπία. Είναι απαραίτητο οι οικονομικές συναλλαγές στην Ευρώπη που έχουν σχέση με την κερδοσκοπία να υποβληθούν σε φορολόγηση.
<P>
Υπάρχουν αυτές οι νέες δυνατότητες απασχόλησης στον περιβαλλοντικό ή τον κοινωνικό τομέα, δεν είναι όμως επαρκείς. Πιστεύουμε ότι πρέπει να προβληματιστούμε σχετικά με το τρίτο στάδιο της Οικονομικής και Νομισματικής Ένωσης, να προβληματιστούμε για μιαν ακόμα φορά σχετικά με τις συνέπειες που επέρχονται επί ορισμένων εθνικών οικονομιών, επί ορισμένων κοινωνιών. Και διατηρούμε μια έντονη διαφωνία όσον αφορά την έννοια του συμφώνου σταθερότητας και ανάπτυξης.
<P>
Εν κατακλείδι, από το σύμφωνο σταθερότητας και ανάπτυξης πρόκειται να εξαρτηθούν στο μέλλον οι δημοσιονομικές πολιτικές των Κρατών μελών, και σε ορισμένες χώρες θα δημιουργηθούν σοβαρά προβλήματα.
<P>
Όσον αφορά την Ευρώπη των πολιτών, υποστηρίζουμε την καταπολέμηση του λαθρεμπορίου ναρκωτικών -πρέπει να καταπολεμηθεί περισσότερο το ξέπλυμα του βρόμικου χρήματος που προέρχεται από το λαθρεμπόριο ναρκωτικών- και εκφράζουμε τη λύπη μας για το ότι δεν αποφασίστηκε η δημιουργία του Ευρωπαϊκού Παρατηρητήριου για τα φαινόμενα ρατσισμού και ξενοφοβίας.
<P>
Όσον αφορά τις εξωτερικές υποθέσεις, συμφωνούμε απολύτως με τον τρόπο που τίθεται το ζήτημα της Παλαιστίνης, εκφράζουμε όμως τη λύπη μας για την ανοχή και την υπερβολική κατανόηση απέναντι στην τουρκική Κυβέρνηση. Η τουρκική Κυβέρνηση δεν είναι αξιόπιστη όσον αφορά το σεβασμό των ανθρωπίνων δικαιωμάτων για να τυγχάνει τέτοιας μεταχείρισης, διότι τα παραβιάζει ολοένα και περισσότερο, απέναντι στο σύνολο των πολιτών και ιδιαίτερα τον κουρδικό λαό.
<P>
Θα επιθυμούσαμε επίσης σχετικά με την Κούβα να πραγματοποιούνται πιο αποφασιστικές δράσεις, ώστε να υπάρξει κάποια δυνατότητα συνεργασίας μεταξύ της Ευρωπαϊκής Ένωσης και της Κούβας με όλες τις αμοιβαίες εγγυήσεις, ενόψει ενός μεγαλύτερου εκδημοκρατισμού.
<P>
Δεν έχω χρόνο για περισσότερα, κ. Bruton, να ξέρετε όμως ότι οι κριτική μας είναι πολύ νομιμόφρονη, και ότι ελπίζουμε το έργο σας να αποδώσει καρπούς στο μέλλον, στη Διακυβερνητική Διάσκεψη. Θα μπορούσα να πω, χωρίς καμιά ειρωνεία, ο Θεός να μας εισακούσει και να μας στηρίξει αυτές τις τόσο δύσκολες στιγμές, διότι δε μπορούμε να βασιζόμαστε μόνο στους Θεσμούς.

<SPEAKER ID=48 LANGUAGE="DE" NAME="Roth">
Kύριε Πρόεδρε, αγαπητοί κυρίες και κύριοι συνάδελφοι, αξιότιμοι κύριοι από το Συμβούλιο και την Eπιτροπή, ας θυμηθούμε το Δεκέμβριο. Xαρήκαμε, κύριε Σαντέρ, για τα δώρα που θα παίρναμε στο Δουβλίνο. Στη συνέχεια, η ατμόσφαιρα έγινε πολύ εορταστική - το είδα φυσικά μόνο στην τηλεόραση - και ήλθε η απονομή. Oι ευρωπαίοι Aγιοβασίληδες άνοιξαν τους σάκους τους και μπροστά στις κάμερες άρχισαν να ξεπακετάρουν τα δώρα.
<P>
Aς θυμηθούμε: O John Major ήταν ευχαριστημένος γιατί πήρε όλα όσα ήθελε. O κ. Σιράκ είπε ότι το Δουβλίνο μάς έδωσε την εικόνα μιας καινούριας Eυρώπης. O Kαγκελάριος Kολ, απόλυτα σύμφωνος με το πνεύμα των ημερών, μίλησε για ένα καραβάνι που συνεχίζει την πορεία του. Oι κύριοι John Bruton και Jaques Santer σκέφθηκαν, ευγενικά, αυτούς που βρίσκονται αποκλεισμένοι, και είπαν ότι η ανεργία είναι ανυπόφορα υψηλή και ότι δεν σέβεται σύνορα. Θα πρέπει να μας εκπλήσσει σχεδόν που, χριστουγεννιάτικα, ήταν όλοι τόσο ευτυχείς και ευχαριστημένοι.
<P>
Mε αφορμή το γεγονός αυτό, μου ήλθε στο μυαλό μια άλλη φράση, μια τελείως άλλη φράση, μια ειλικρινής φράση. Aυτήν όμως δεν την είπε ένας εκπρόσωπος της συνόδου κορυφής, αλλά κάποιος άλλος. H φράση αυτή λέει, αναφέρω κατά λέξη: »Mπορούμε να ορίσουμε την πολιτική ως επιβολή οικονομικών στόχων, με τη βοήθεια της νομοθεσίας». Tη φράση αυτή δεν την είπε ένας εκπρόσωπος της συνόδου κορυφής; όχι. Tην είπε ο Kurt Tucholsky, το 1919, σαν να είχε συγκαθήσει στο τραπέζι της απογευματινής ιρλανδικής συνόδου κορυφής, το 1996. Mε έμφαση και ακρίβεια η φράση αυτή εκφράζει το τι απέγινε πραγματικά η επειγόντως αναγκαία και μεγαλόσχημα εξαγγελθείσα μεταρρύθμιση. Ένα έργο που κάνει ακόμη ευκολότερη τη διαχείριση της οικονομίας. Ένα έργο στο οποίο τα θεμελιώδη δικαιώματα όλων ανάγονται σε απλά αιτήματα και - ο John Bruton το είπε - αναβάλλονται, κατά κάποιον τρόπο, για του Aγίου Ποτέ. Ένα έργο στο οποίο η συμμετοχή των ανατολικοευρωπαϊκών κρατών στην Eυρώπη, περιορίζεται στο ρόλο του βοηθού αστυνομικού στην καταπολέμηση του οργανωμένου εγκλήματος.
<P>
Φυσικά και στο Δουβλίνο το θέμα ήταν η ανάπτυξη. Kι εγώ είμαι υπέρ της ανάπτυξης, αλλά υπέρ μιας τελείως διαφορετικής ανάπτυξης. Δεν είμαι υπέρ των μεγαλύτερων κερδών και της ακόμη μεγαλύτερης οικολογικής καταστροφής, αλλά υπέρ της περισσότερης δημοκρατίας, υπέρ της περισσότερης κοινωνικής δικαιοσύνης, υπέρ της περισσότερης οικολογικής λογικής, υπέρ περισσότερης Eυρώπης, δηλαδή υπέρ μιας Πανευρώπης, και όλα αυτά μαζί συνδεδεμένα και όχι το ένα πίσω από το άλλο.
<P>
H Eυρώπη χρειάζεται επειγόντως ένα δημοκρατικό και κράτους δικαίου θεμέλιο προς όφελος των πολιτών της. Γι' αυτό μιλάει και το έγγραφο για τη Διακυβερνητική Διάσκεψη, αλλά μόνο στον τίτλο του. Tο ίδιο το κείμενο έχει μικρή σχέση με τη δημοκρατία; όχι περισσότερη διαφάνεια, όχι περισσότερη συναπόφαση, όχι περισσότερα δικαιώματα συμμετοχής και όχι περισσότερο δημοκρατικό λόγο.
<P>
Σας ερωτώ, δεν είναι διγλωσσία, όταν οι αρχηγοί των κυβερνήσεων στο σπίτι τους παριστάνουν τους ευρωπαίους δημοκράτες και στο Δουβλίνο αρέσκονται σε αντιδημοκρατικές ραδιουργίες; Tο σύμφωνο σταθερότητας του Δουβλίνου είναι στην πραγματικότητα ένα είδος επιχειρησιακού συντάγματος, θα μπορούσε να πει κανείς, της ανώνυμης εταιρίας της EE, και υπακούει σε σιδηρούς νόμους σταθερότητας, σύμφωνα με το σύνθημα: πρώτον, η έδρα EE δεν πρέπει να θιγεί; το να την προστατεύουμε και να την προωθούμε είναι ύψιστη επιταγή. Δεύτερον, εξασφαλίζεται η απρόσκοπτη άσκηση των οικονομικών συμφερόντων. Kανείς δεν επιτρέπεται να εξαναγκαστεί, αντίθετα προς τη συνείδησή του, σε προστασία του περιβάλλοντος, σε προστασία των κοινωνικών και δημοκρατικών δικαιωμάτων. Όλα τα άλλα τα ρυθμίζουν η Europol και το εύρω, σαν να ήταν πράγματι το εύρω και η Europol το κλειδί που ανοίγει όλες τις πόρτες, η μαγική συνταγή για όλα τα προβλήματα, και σαν να ωφελούσαν πράγματι τους πολίτες τα δύο αυτά επιτεύγματα.
<P>
Όποιος πραγματικά θέλει την Eυρώπη, δεν επιτρέπεται να θέλει κάτι τέτοιο.
<P>
(Xειροκροτήματα)

<SPEAKER ID=49 LANGUAGE="FR" NAME="Saint-Pierre">
Κύριε Πρόεδρε, αγαπητοί συνάδελφοι, εφόσον το Ευρωπαϊκό Συμβούλιο του Δουβλίνου έθεσε οριστικά σε τροχιά το ευρωπαϊκό νόμισμα, επιτρέψατέ μου να αναφερθώ εδώ μόνον στις εργασίες στο πλαίσιο της διακυβερνητικής διάσκεψης.
<P>
Όπως είπαμε ήδη το Δεκέμβριο, σε ένα ψήφισμα, το τροποποιημένο σχέδιο συνθήκης της ιρλανδικής προεδρίας - την οποία πρέπει να συγχαρούμε - έχει το μεγάλο πλεονέκτημα ότι καταγράφει την πρόοδο των εργασιών της ΔΔ, η οποία χαρακτηρίζεται από πλήρες αδιέξοδο στον τομέα των θεσμικών μεταρρυθμίσεων και από πραγματική έλλειψη βούλησης να σημειωθεί πρόοδος εκ μέρους ορισμένων κυβερνήσεων.
<P>
Η ομάδα μου θεωρεί ότι κανείς δεν διαθέτει την πολυτέλεια να περιμένει, παρά μόνον με κίνδυνο ενός παζαριού της τελευταίας στιγμής, με αβέβαια και απρόβλεπτα αποτελέσματα και, πολύ περισσότερο, διακινδύνευοντας όχι μόνον τη διεύρυνση, πράγμα ήδη σοβαρό, αλλά και το μέλλον της Ένωσης, γενικά.
<P>
Είμαστε πεπεισμένοι ότι το Σώμα πρέπει να συλλάβει μια στρατηγική, πέραν της εργασίας υποβολής προτάσεων, την οποία πρέπει ασφαλώς να ακολουθήσει. Ποιά πρέπει να είναι, στους έξι μήνες που απομένουν, η πολιτική στρατηγική του Σώματος, πέραν της εξαιρετικής εργασίας των δύο παρατηρητών μας και της έγκρισης των ψηφισμάτων μας; Ερώτημα που γίνεται κρισιμότερο λόγω του ότι δεν διαθέτουμε τη διαδικασία της σύμφωνης γνώμης για το αποτέλεσμα των διαπραγματεύσεων.
<P>
Θεωρώ σκόπιμο να υπενθυμίσω ότι το Κοινοβούλιο είχε ήδη δεσμευθεί, κατά την τελευταία διεύρυνση, να μην αποδεχθεί άλλες διευρύνσεις χωρίς ευρεία θεσμική μεταρρύθμιση. Αυτό προϋποθέτει, μεταξύ άλλων, πραγματική συναπόφαση μεταξύ του Ευρωπαϊκού Κοινοβουλίου και του Συμβουλίου, εγκατάλειψη της ομοφωνίας, τοποθέτηση της Επιτροπής στο κέντρο του θεσμικού συστήματος της Ένωσης και ενισχυμένη ρήτρα συνεργασίας για να αποφευχθεί, στο μέλλον, οποιοδήποτε αδιέξοδο ή παράλυση.
<P>
Ολοκληρώνοντας, επιθυμώ να σας απευθύνω επίσημη πρόσκληση, κύριε Σαντέρ, να συμμαχήσει η Επιτροπή με το Κοινοβούλιο σε αυτή τη μάχη. Πράγματι, η Επιτροπή είναι ο θεματοφύλακας των συνθηκών. Θα αναλάμβανε βαρειά ευθύνη, αν δεν προειδοποιούσε την κοινή γνώμη και τα κράτη μέλη για τους κινδύνους μιας διεύρυνσης της οποίας δεν θα προηγηθεί πραγματική θεσμική μεταρρύθμιση.

<SPEAKER ID=50 LANGUAGE="FR" NAME="De Gaulle">
Κύριε Πρόεδρε, κατά το Ευρωπαϊκό Συμβούλιο του Δουβλίνου εμφανίστηκε για άλλη μια φορά η αντίθεση μεταξύ των κρατών για τα οποία το νόμισμα δεν είναι παρά ένα όργανο οικονομικής ρύθμισης και των κρατών που το καθιστούν κεντρικό στοιχείο της πολιτικής τους.
<P>
Ευθυγραμμιζόμενοι προς τις γερμανικές θέσεις, οι οποίες ευνοούν επανεκτίμηση των ενεργητικών, αντί μιας πολιτικής ανάκαμψης της συνολικής ζήτησης, ορισμένοι Γάλλοι ιθύνοντες διαπράττουν στρατηγικό σφάλμα με σοβαρές συνέπειες και σημαντική οικονομική παρανόηση.
<P>
Πράγματι, τι συμφέρον μπορεί να έχει η Γαλλία, αλλά και οι Ηνωμένες Πολιτείες και η Μεγάλη Βρετανία, να προκαλέσουν τη δημιουργία στην κεντρική Ευρώπη ενός μεγάλου μπλοκ υπό τον έλεγχο μιας Γερμανίας την οποία μια παραδοσιακή πολιτική ισορροπίας δυνάμεων θα μπορούσε εύκολα να συγκρατήσει; Η ευρωπαϊκή οικοδόμηση άλλαξε χαρακτήρα. Η ουτοπία του Jean Monnet έγινε ένας χώρος διάχυτων αντιπαλοτήτων, ένα γιγάντιο πόκερ όπου παίζεται η ηγεμονία στην Ευρώπη. Μια νέα στρατηγική για έναν παλιό στόχο!
<P>
Το σύμφωνο σταθερότητας, στο οποίο προστέθηκε ο όρος ανάπτυξη, για τις ανάγκες της υπόθεσης, τείνει, από την άλλη πλευρά, να δημιουργήσει ένα οικονομικό μοντέλο εξαιρετικά δύσκαμπτο και περιοριστικό για τα κράτη μέλη. Έτσι, δεν θα τους υπαγορεύεται μόνον η νομισματική πολιτική, αλλά και οι δημοσιονομικές, φορολογικές και κοινωνικές πολιτικές τους, με άλλα λόγια η πολιτική τους ολόκληρη. Στον κόσμο της επιχείρησης, το ενεργητικό υπάρχει μόνον αν είναι επικερδές.
<P>
Ο στρατηγός Ντε Γκωλλ είχε επιβεβαιώσει ότι η πολιτική της Γαλλίας δεν γίνεται με το καλάθι. Αυτοί που ισχυρίζονται ότι πρέπει να επαφεθούμε στην αγορά κάνουν, στην πραγματικότητα, την πολιτική των άλλων. Απέναντι σε αυτή την προφανή αλήθεια, οι διασκεφθέντες του Δουβλίνου αρκέστηκαν στην χαλαρή ανάπτυξη και στις μετεγκαταστάσεις, παρόλο που γνώριζαν τα καταστρεπτικά αποτελέσματα που θα είχε αυτή η πολιτική εγκατάλειψης για την απασχόληση και την κοινωνική συνοχή.
<P>
Κυρίες και κύριοι, γνωρίζετε ότι οι όροι μετάβασης στο ενιαίο νόμισμα θα απέχουν πολύ του να έχουν εκπληρωθεί το 1997 και ότι η πραγματική απόφαση δεν θα ληφθεί πριν τις γαλλικές βουλευτικές εκλογές του 1998. Ανά πάσα στιγμή, όποια απόφαση και να ληφθεί, ο γαλλικός λαός μπορεί να αποφανθεί σχετικά με την Ευρώπη με δημοψήφισμα. Αυτό είναι κάτι που δεν θα μπορέσετε να αλλάξετε!

<SPEAKER ID=51 LANGUAGE="EN" NAME="Cushnahan">
Κύριε Πρόεδρε, θα επιθυμούσα να ξεκινήσω συγχαίροντας τον Taoiseach, τον Tαnaiste κ. Ντε Ρόσα, τον Υπουργό Μίτσελ καθώς και τους ιρλανδούς δημοσίους υπαλλήλους οι οποίοι σαφώς απέδειξαν μια για πάντα ότι ένα μικρό κράτος όχι μόνο μπορεί να επωμιστεί την υπευθυνότητα να ασκήσει την προεδρία της ΕΕ αλλά και μπορεί να εκτελέσει τα καθήκοντα αυτά με μεγάλη επιτυχία.
<P>
Κατά τη διάρκεια των πρόσφατων έξι μηνών η ιρλανδική Προεδρία επιτάχυνε την κινητικότητα προς την κατεύθυνση του ενιαίου νομίσματος, συνέταξε μια ολοκληρωμένη ευρωπαϊκή στρατηγική απασχόλησης που καλύπτει την μακροοικονομική πολιτική και τη δομική μεταρρύθμιση, έθεσε τις βάσεις για σημαντικές πρωτοβουλίες προς την κατεύθυνση εξασφάλισης αποτελεσματικής ευρωπαϊκής συνεργασίας κατά του οργανωμένου εγκλήματος γενικά και της διακίνησης ναρκωτικών ειδικότερα και, εξ ίσου σημαντικό, μας παρέσχε ένα εξαιρετικά απλό και κατανοητό σχέδιο αναθεώρησης της Συνθήκης προσδιορίζοντας τις εναλλακτικές λύσεις που έχουμε στη διάθεσή μας.
<P>
Καθώς εξετάζουμε αυτές τις επιλογές, η Επιτροπή και τα κράτη μέλη έρριξαν στο τραπέζι την τελευταία ευρωπαϊκή λέξη κλειδί - την ευελιξία. Αποτελεί άραγε αυτή η πρόσφατη έμπνευση την ιδανική στιγμιαία λύση για την επίλυση των προβλημάτων μας ή είναι άραγε ένας Δούρειος Ίππος σχεδιασμένος για να υπονομεύσει την πορεία προς μια, τελικά, ομοσπονδιακή Ένωση; Φοβούμαι πολύ ότι είναι το τελευταίο, ιδιαίτερα εάν προσφέρει ένα σύστημα που πολλαπλασιάζει τις δυνατότητες εξαιρέσεων και ένα πιθανό κατακερματισμό παρά εξυπηρετεί την ενότητα των στόχων. Η ακεραιότητα της Ένωσης απαιτεί όπως όλοι εκείνοι που πιστεύουν σ' αυτή προχωρήσουν μαζί ακολουθώντας τον ίδιο δρόμο και την ίδια κατεύθυνση, όπως σαφώς ετέθησαν από τους ιδρυτές της.
<P>
Αυτή η εσωτερική ακεραιότητα είναι πιο σημαντική από το χάϊδεμα του εθνικιστικού εγωϊσμού δύστροπων κρατών μελών που ήταν, και θα εξακολουθήσουν να είναι εμπόδιο στην πρόοδο. Δεν θα αποτελέσει αποδεκτή δικαιολογία να σταματήσουμε την πρόοδο της Ένωσης με τη θυσία σημαντικών αρχών μόνο και μόνο για να διατηρήσουμε την παρουσία του τάδε ή του δείνα αντιδραστικού κράτους μέλους.
<P>
Δεν θα πρέπει να ξεχνάμε την εμπειρία του Μάαστριχτ. Αποδυναμώσαμε τη δέσμευσή μας στο Κοινωνικό Συμβόλαιο και στο ενιαίο νόμισμα απλά και μόνο για να επιτύχουμε ομοφωνία. Ωστόσο, η τιμή που καταβάλαμε γι' αυτόν τον συμβιβασμό των θέσεών μας δεν ήταν συμφωνία, ήταν μια εξαίρεση και ένα αποδυναμωμένο κείμενο.
<P>
Για όλους αυτούς τους λόγους είμαι πολύ επιφυλακτικός απέναντι στον ορισμό της ευελιξίας που έκανε νωρίτερα αυτή την εβδομάδα ο Τζων Μέϊτζορ. Ο ορισμός αυτός λέει ότι η πλειοψηφία των κρατών μελών μπορεί να έχει την άδεια να προχωρήσει σε στενότερη ολοκλήρωση με την προϋπόθεση ότι θα έχουν τη συγκατάθεση των διαφωνούντων κρατών μελών. Αυτό δεν αποτελεί ευελιξία, αυτό είναι η δικτατορία της μειοψηφίας επί της πλειοψηφίας. Αυτό το σημαντικό αντικείμενο θα πρέπει να αντιμετωπιστεί όσο το δυνατόν ταχύτερα. Ο υπέρτατος στόχος της Ένωσης τον οποίο επιζητεί η συντριπτική πλειοψηφία των κρατών μελών δεν μπορεί να τελεί επ' άπειρον υπό καθεστώς ομηρείας. Εκείνοι οι οποίοι δεν συμμερίζονται τα οράματά μας θα πρέπει να πληροφορηθούν άπαξ δια παντός ότι δεν προτιθέμεθα να δημιουργούμε δομές για να εξυπηρετούμε επανειλημμένες εξαιρέσεις. Αντ' αυτού θα δημιουργήσουμε δομές με τις οποίες θα μπορέσουν να εξαιρεθούν ολοκληρωτικά, εάν έτσι επιθυμούν, επιτρέποντας στους υπολοίπους από εμάς να επιζητήσουμε ανενόχλητοι το κοινό μας όραμα μιας ενωμένης Ευρώπης. Πιστεύω ότι το σύνθημα της ολλανδικής Προεδρίας θα πρέπει να γίνει «ή μέσα ή έξω».
<P>
(Χειροκροτήματα)

<SPEAKER ID=52 LANGUAGE="FR" NAME="Pasty">
Κύριε Πρόεδρε, αγαπητοί συνάδελφοι, κύριε Πρόεδρε του Συμβουλίου, η διάσκεψη κορυφής του Δουβλίνου απετέλεσε ασφαλώς σημαντικό στάδιο για την υλοποίηση την προβλεπομένη ημερομηνία, δηλαδή την 1η Ιανουαρίου 1999, της Οικονομικής και Νομισματικής Ένωσης, η οποία αποτελεί μείζονα πολιτικό στόχο για την Ευρώπη. Θα πρέπει συνεπώς να χαιρετίσουμε την εξαιρετική εργασία που εκτελέστηκε υπό τις διαταγές σας, κύριε Πρόεδρε, κατά τους περασμένους έξι μήνες της ιρλανδικής προεδρίας.
<P>
Εκτός από τη σημαντική πρόοδο που πραγματοποιήθηκε στο νομισματικό τομέα, η ιρλανδική προεδρία, σύμφωνα με τις προτεραιότητες που είχε καθορίσει, κατάφερε να συγκεντρώσει ευρεία συναίνεση για τις κατευθύνσεις που θα πρέπει να ακολουθηθούν στο μέλλον στον τομέα της πολιτικής απασχόλησης και τις δράσεις που θα πρέπει να συντονιστούν καλύτερα στο μέλλον για να καταπολεμηθεί το εμπόριο ναρκωτικών, το οργανωμένο έγκλημα, η τρομοκρατία και η σεξουαλική εκμετάλλευση των παιδιών. Πρέπει συνεπώς να συγχαρούμε την ιρλανδική προεδρία για τα εξαιρετικά αποτελέσματ; a thw και να την ευχαριστήσουμε για τις προσπάθειες που κατέβαλε για να τα επιτύχει.
<P>
Η σύναψη του συμφώνου σταθερότητας και ανάπτυξης, η οποία θεωρείται σημαντικό στάδιο στην δημιουργία του ενιαίου νομίσματος, θα παραμείνει ασφαλώς το χαρακτηριστικότερο γεγονός αυτής της διάσκεψης κορυφής λόγω των επιπτώσεών της για το μέλλον της ευρωπαϊκής οικοδόμησης.
<P>
Μια δημοσκόπηση Gallup που πραγματοποιήθηκε σε τέσσερις χώρες της Ευρωπαϊκής Ένωσης - τη Γερμανία, το Ηνωμένο Βασίλειο, τη Γαλλία και την Ιταλία - αποδεικνύει ότι οι συμπολίτες μας δεν σφάλλουν σχετικά με τη σημασία όσων διακυβεύονται, ανεξαρτήτως του αν συμφωνούν ή αν δείχνουν επιφυλακτικότητα. Πράγματι, το θέμα δεν είναι απλώς τεχνικό ή οικονομικό, αλλά πολιτικό με την κύρια έννοια του όρου.
<P>
Η δημιουργία ενός κοινού νομίσματος, του ευρώ, την αυγή του 21ου αιώνα, αποτελεί μια δοκιμασία αλήθειας την οποία δεν μπορούμε να αποφύγουμε. Είτε η διαδικασία δεν θα ολοκληρωθεί και η ευρωπαϊκή οικοδόμηση θα περιοριστεί σε αυτό που έχει γίνει σήμερα, δηλαδή μια μεγάλη αγορά, μια τελωνειακή ένωση, αλλά με τάση να διαλύεται όλο και περισσότερο σε μια ευρεία ζώνη ελεύθερων συναλλαγών, ανοικτή και προσφερόμενη σε όλους τους ανέμους της παγκοσμιοποίησης. Είτε η διαδικασία θα επιτύχει και η Ευρωπαϊκή Ένωση, ισχυρή λόγω της νέας αλληλεγγύης και πειθαρχίας που δημιουργεί η νομισματική Ένωση, θα καταστεί πραγματική οικονομική δύναμη στη διεθνή σκηνή, πριν να γίνει και πολιτική δύναμη στο πλαίσιο των ανανεωμένων θεσμικών οργάνων. Δεν πρόκειται απλώς για εξέλιξη, αλλά για πραγματική μετάλλαξη στη διαδικασία της ευρωπαϊκής οικοδόμησης.
<P>
Αν θέλουμε να επιτύχουμε αυτή τη μετάλλαξη, πρέπει να εξελιχθεί παράλληλα η διαδικασία μεταρρύθμισης των ευρωπαϊκών θεσμικών οργάνων, η οποία έχει αναληφθεί σήμερα στο πλαίσιο της διακυβερνητικής διάσκεψης, αλλά δεν έχει ακόμα ξεκινήσει πραγματικά. Τη σκυτάλη θα αναλάβει η προεδρία των Κάτω Χωρών, η οποία θα πρέπει να εργαστεί ούτως ώστε να γίνει η διάσκεψη κορυφής του Αμστερνταμ, στο επίπεδο των θεσμών, το αντίβαρο αυτού που υπήρξε η διάσκεψη κορυφής του Δουβλίνου στο επίπεδο του νομίσματος.

<SPEAKER ID=53 LANGUAGE="NL" NAME="Neyts-Uyttebroeck">
Κύριε Πρόεδρε, θα ήθελα και εγώ με τη σειρά μου να συγχαρώ την ιρλανδική κυβέρνηση για την ικανότητα με την οποία άσκησε την Προεδρία. Στο ένα λεπτό που έχω στη διάθεσή μου θα ήθελα να περιοριστώ στις θεσμικές πτυχές του θέματος.
<P>
Όπως προκύπτει από την τελική διακήρυξη του Δουβλίνου, το θέμα αυτό δεν εθίγη σχεδόν καθόλου, πράγμα το οποίο δεν μας προξενεί έκπληξη, επειδή η ιρλανδική Προεδρία δεν είχε υποβάλει παρά λίγες σχετικές προτάσεις, βέβαιη ότι τα περισσότερο σημαντικά, τα περισσότερο λεπτά θεσμικά θέματα θα εξετάζονταν στον τελικό γύρο των διαπραγματεύσεων. Αυτό σημαίνει ότι ίσως να μπορούμε να τρέφουμε πολλές ελπίδες, αλλά και ότι πρέπει ταυτόχρονα να ανησυχούμε και να τηρούμε στάση επαγρύπνησης. Ένα σημείο σχετικά με το οποίο πρέπει να τηρηθεί στάση επαγρύπνησης αφορά τον κίνδυνο να αφαιρεθούν από τον τρίτο πυλώνα ορισμένες υποθέσεις χωρίς να μεταφερθούν στον πρώτο, με αποτέλεσμα να περιέλθουν σε ένα θεσμικό κενό το οποίο δεν μπορεί να ελεγχθεί από κανένα απολύτως Κοινοβούλιο.

<SPEAKER ID=54 LANGUAGE="PT" NAME="Ribeiro">
Κύριε Πρόεδρε, όλα τα Ευρωπαϊκά Συμβούλια έχουν τη δική τους ή τις δικές τους ιστορίες και ορισμένα θα μείνουν στην Ιστορία.
<P>
Η Διάσκεψη Κορυφής του Δουβλίνου είχε, προφανώς, τις δικές της ιστορίες. Κυρίως την ιστορία των προηγουμένων της, κυρίως την προηγούμενη συνάντηση της Νυρεμβέργης και την αντίστοιχη επιστολή ΚολΣιράκ, η οποία επισκίασε το έγγραφο της ιρλανδικής Προεδρίας - άλλο προηγούμενο-, κατάληξη μίας Προεδρίας η οποία είχε την αρετή ότι προσπάθησε να τονίσει τις κοινωνικές πτυχές. Επίσης η συνεδρίαση του ECOFIN, η οποία προσέφερε πολύ υλικό για πολιτικές αποφάσεις, αρχών και τεχνικής θεμελίωσης, και ακόμη τις ιστορίες των δηλώσεων των κυριότερων υπευθύνων των κυβερνήσεων των κρατών μελών, που, όπως ελάχιστες φορές, διατύπωσαν και διασαφήνισαν επιλογές ενόψει διασκέψεων κορυφής στις οποίες πρέπει να γίνουν επιλογές.
<P>
Δεν ξέρω κατά πόσο, λόγω των ιστοριών του, το Δουβλίνο θα μείνει στην ιστορία των διασκέψεων κορυφής αλλά φαίνεται ότι ξεκαθαρίστηκε μεγάλο μέρος τεχνικών ζητημάτων καθώς αναμένουμε την ευκαιρία και τη δυνατότητα να ληφθούν πολιτικές αποφάσεις, και έγιναν πολλές συστάσεις για το Ευρωπαϊκό Συμβούλιο του εξαμήνου αυτού, στην Ολλανδία.
<P>
Το σύμφωνο σταθερότητας και η ενισχυμένη σύγκλιση θα παραμείνουν ως βασικά θέματα, αν το Δουβλίνο μείνει στην Ιστορία, διότι εγκρίθηκαν οι αρχές ενός συμφώνου σταθερότητας (και ανάπτυξης) που είναι, όπως πολύ καλά το απεκάλεσε η Claudia Roth, ένα σύμφωνο ύφεσης, εφόσον καθορίζει τους όρους υπό τους οποίους η ύφεση θα μπορέσει να συγχωρήσει ελλείμματα που θεωρούνται υπερβολικά.
<P>
Και όλα τα σχετικά με τη διεύρυνση και την απασχόληση αναβλήθηκαν, διότι η διεύρυνση δεν μπορεί να παρεμποδίσει τη μετάβαση στο ενιαίο νόμισμα, που θεωρείται αποφασιστικής σημασίαςό, σαν να έπρεπε και να ήταν δυνατόν οι άνεργοι και η τόσες φορές διακηρυγμένη προτεραιότητα των προτεραιοτήτων να περιμένουν.
<P>
Για μία ακόμη φορά απουσίαζε από το Ευρωπαϊκό Συμβούλιο η πραγματική οικονομία, η κοινωνική κατάσταση όπως βιώνεται από τα άτομα, ο κοινωνικός αγώνας που δεν σταματά μπροστά στις επιλογές που γίνονται, οι οποίες προετοιμάζονται επιχειρώντας να εξαλειφθούν εμπόδια αυτά, που θα επιθυμούσαμε να είναι πιο ασήμαντα. Αλλά δεν είναι. Θα σημαδέψουν το μέλλον αυτής της «οικοδόμησης», θα συμβάλουν αποφασιστικά στις ιστορίες και στην Ιστορία των μελλοντικών συνόδων κορυφής.

<SPEAKER ID=55 LANGUAGE="EN" NAME="McKenna">
Κύριε Πρόεδρε, θα ήθελα να καλωσορίσω εδώ τον Taoiseach κ. Μπρούτον και να συγχαρώ την ιρλανδική Προεδρία, συμπεριλαμβανομένων των δημοσίων υπαλλήλων μας, για την επίπονη εργασία που έκαναν. Συμφωνώ για την εκ περιτροπής προεδρία, θα πρέπει να συνεχιστεί. Τούτων λεχθέντων όμως, δεν συμφωνώ με το αποτέλεσμα.
<P>
Δεν πιστεύω ότι η ιρλανδική Προεδρία παρά τα όσα έκανε σταμάτησε τις προσπάθειες για να γίνει η Ευρωπαϊκή Ένωση μια στρατιωτική υπερδύναμη ή σταμάτησε τη μεγέθυνση του ανοίγματος μεταξύ πλουσίων και φτωχών, γεγονός που θα είναι το πιο πιθανό αποτέλεσμα της ΟΝΕ. «Αναπροσαρμόζοντας την Ευρωπαϊκή Ένωση προς όφελος των λαών της» είναι ο τίτλος που δόθηκε στο έγγραφο που αποτελεί το περίγραμμα του σχεδίου αλλαγών της Συνθήκης. Ο τίτλος αυτός είναι εντελώς παραπλανητικός. Ορισμένες από τις αλλαγές που περιλαμβάνονται στο τμήμα του εγγράφου το σχετικό με την ασφάλεια προτείνουν μεγαλύτερη στρατιωτικοποίηση της Ευρωπαϊκής Ένωσης. Οι βιομήχανοι όπλων είναι οι μόνοι που πρόκειται να οφεληθούν από την αλλαγή αυτή. Αποτελεί τραγωδία το γεγονός ότι η ιρλανδική Προεδρία απέτυχε, στην πραγματικότητα δεν προσπάθησε καν, να περιλάβει στο σχέδιο των αλλαγών επαρκείς διασφαλίσεις ούτως ώστε να προστατεύσει την ιρλανδική ουδετερότητα και δεν πρότεινε όπως το αντικείμενο του αφοπλισμού περιληφθεί εγγράφως στη Συνθήκη. Στην πραγματικότητα, οι προτεινόμενες αλλαγές θα εμβαθύνουν τις σχέσεις της Ευρωπαϊκής Ένωσης με την πυρηνικά εξοπλισμένη Δυτικοευρωπαϊκή Ένωση και θα προετοιμάσουν τον δρόμο για την προοδευτική συγχώνευση των δύο αυτών οργανισμών.
<P>
Το σύμφωνο σταθερότητας για την ΟΝΕ το οποίο επετεύχθη στο Δουβλίνο δεν είναι κάτι για το οποίο θα πρέπει να είμαστε υπερήφανοι, μολονότι η προώθηση της μάχης κατά της ανεργίας απετέλεσε δεδηλωμένο στόχο της ιρλανδικής Προεδρίας. Με την βιασύνη να διασφαλιστεί η συμφωνία για το εύρω, η δήλωση αυτή ήρθε δεύτερη σε σημασία. Ο κ. Κουΐν, ο ιρλανδός Υπουργός Οικονομικών, περιέγραψε την ΟΝΕ ως ένα ουσιαστικά πολιτικό σχέδιο, αλλά δεν προσδιόρισε ποια θα είναι τα πολιτικά οφέλη που θα προκύψουν από αυτήν και δεν κατασίγασε τους φόβους ότι το μόνο που θα κάνει θα είναι να διευρύνει το χάσμα μεταξύ πλουσίων και φτωχών. Πιστεύω επίσης ότι θα αποτελέσει πράξη ανοησίας για την Ιρλανδία να ενταχθεί στην ΟΝΕ εάν η Μ. Βρετανία παραμείνει εκτός, κάτι που προοδευτικά καθίσταται ολοένα και πιο πιθανό. Λιγότερο από το ένα τρίτο του εμπορίου της Ιρλανδίας είναι με τις χώρες που πιθανώς θα εισέλθουν αμέσως στην ΟΝΕ ενώ το 70 % αυτού είναι με τη Μ. Βρετανία και τον υπόλοιπο κόσμο.

<SPEAKER ID=56 LANGUAGE="EN" NAME="Malone">
Κύριε Πρόεδρε, θα ήθελα να καλωσορίσω κι' εγώ τον Taoiseach και να τον ευχαριστήσω για τα εξαίρετα και αυθόρμητα σχόλιά του σήμερα εδώ. Πιστεύω ότι έχουν ήδη υποβληθεί συγχαρητήρια. Μπορείτε να διαπιστώσετε, Taoiseach, τον σεβασμό που διατυπώνουν τα Μέλη σε σας και στους συναδέλφους σας για όλα εκείνα που κάνατε κατά τη διάρκεια της ιρλανδικής Προεδρίας. Θα πρέπει να αποτελούν πηγή μεγάλης ικανοποίησης για σας. Είμαι πολύ υπερήφανη από όλα εκείνα που έχετε επιτύχει και δικαιολογημένα θα πρέπει κι' εσείς να είστε υπερήφανος για μια εργασία που εκτελέστηκε πολύ καλά. Πιστεύω ότι η σύνοδος κορυφής θα θεωρηθεί ως μια εξαιρετική επιτυχία από πολλές απόψεις. Θα ήθελα μόνο να ξεχωρίσω τρεις διαφορετικούς τομείς.
<P>
Πρώτον, στην ιρλανδική Προεδρία έλαχε ο κλήρος για να εκπονήσει το σχέδιο της Συνθήκης που θα αντικαταστήσει το Μάαστριχτ. Αυτό όχι μόνο το επιτύχατε εγκαίρως, όπως είχατε υποσχεθεί, αλλά καταλήξατε σε ένα έγγραφο 140 σελίδων το οποίο, σε αντίθεση με την ισχύουσα Συνθήκη, μπορεί εύκολα να αναγνωσθεί από τους απλούς πολίτες και, ακόμα πιο σημαντικό, μπορούν να το κατανοήσουν από την πρώτη κιόλας ανάγνωση.
<P>
Δεύτερον, το σχέδιο της Συνθήκης δείχνει ότι στη Διακυβερνητική Διάσκεψη έχει επιτευχθεί πρόοδος σε ορισμένα από τα κύρια θεσμικά προβλήματα, κυριότερο μεταξύ των οποίων είναι η αναγνώριση της ανάγκης περαιτέρω εκδημοκρατισμού των διαδικασιών λήψεως αποφάσεων.
<P>
Καλωσορίζω ιδιαίτερα τη δέσμευση για την ομαλοποίηση της διαδικασίας συναπόφασης θέτοντας με τον τρόπο αυτό τα δύο μέρη της νομοθετικής εξουσίας της Ευρωπαϊκής Ένωσης, το Συμβούλιο των Υπουργών που εκπροσωπεύει τα κράτη μέλη και εμάς στο Ευρωπαϊκό Κοινοβούλιο που εκπροσωπεύουμε τον λαό, σε μια αληθώς ίση βάση.
<P>
Καλωσορίζω επίσης τη δέσμευση υπέρ της διεύρυνσης της διαδικασίας συναπόφασης. Αναγνωρίζω, ωστόσο, ότι τα παραπάνω δεν είναι τίποτα άλλο από απλές δεσμεύσεις αρχών και ότι θα πρέπει να αποκτήσουν σάρκα και οστά. Ελπίζω ότι οι φιλοδοξίες που έδειξε η ιρλανδική Προεδρία και οι οποίες κορυφώθηκαν με το σχέδιο της νέας Συνθήκης, μπορούν τώρα να υλοποιηθούν έγκαιρα για το Ευρωπαϊκό Συμβούλιο του Αμστερνταμ.
<P>
Ο δεύτερος μεγάλος τομέας επιτυχίας ήταν αναμφισβήτητα η ΟΝΕ. Πολλοί ήταν οι ομιλητές που αναφέρθηκαν σ' αυτή. Εσημειώθηκε πρόοδος για το νέο ευρωπαϊκό νομισματικό σύστημα, για το νομικό καθεστώς του εύρω και για το σύμφωνο σταθερότητας και ανάπτυξης. Εάν οι αποφάσεις αυτές είχαν καθυστερήσει, ολόκληρο το σχέδιο της ΟΝΕ θα είχε υπονομευθεί. Είναι ζωτικό όπως οι επιτυχίες αυτές ακολουθηθούν τώρα από περαιτέρω μέτρα τα οποία θα ενισχύσουν τον δημοκρατικό έλεγχο, θα προστατεύσουν τα δικαιώματα των καταναλωτών και θα ενημερώσουν πλήρως τους απλούς πολίτες σχετικά με την αλλαγή προς το ενιαίο νόμισμα έτσι ώστε οι προφήτες της καταστροφής να διαψευσθούν. Αυτό είναι που θα πρέπει να γίνει εάν θέλουμε να κερδίσει η ΟΝΕ την εμπιστοσύνη του κοινού. Οι επεξηγήσεις θα πρέπει να είναι διαθέσιμες, θα πρέπει να είναι σαφείς και θα πρέπει να διοχετευθούν μέσω εντίμων μέσων ενημέρωσης.
<P>
Τέλος, θα ήθελα να δεχθώ με ικανοποίηση τη Διακήρυξη του Δουβλίνου για την απασχόληση. Η διακήρυξη αυτή αποτελεί ένα από τα πιο σημαντικά αποδεικτικά στοιχεία που έχω δει στην κοινοβουλευτική μου καρριέρα ότι οι απαιτήσεις μας μπορούν να επηρεάσουν την κατεύθυνση σκέψεως του Ευρωπαϊκού Συμβουλίου. Ο κ. Santer θα σας πει ότι επανειλημμένα έχουμε συζητήσει εδώ για την απασχόληση. Τώρα βλέπουμε επιτέλους και δράσεις με τη μορφή της Διακήρυξης του Δουβλίνου για την απασχόληση.
<P>
Η διακήρυξη θα πρέπει να ακολουθηθεί τώρα από πραγματική δράση καθοριζόμενη από συγκεκριμένα εργαλεία, ρεαλιστικούς στόχους και αποτελεσματικά χρονοδιαγράμματα. Η Ευρωπαϊκή Ένωση θα πρέπει να στοχεύσει στον καλύτερο συντονισμό των πολιτικών απασχόλησης και σε μια μακροοικονομική πολιτική προσανατολισμένη προς την ανάπτυξη. Η ολλανδική Προεδρία θα πρέπει να δώσει συνέχεια με εξειδικευμένα μέτρα σχετικά με τη βελτίωση της εκπαίδευσης, την πιο συναφή κατάρτιση, κοινοτικές πρωτοβουλίες απασχόλησης και απόδοση προτεραιότητας στους άνεργους νέους και στη διά βίου μάθηση. Taoiseach, εσείς μνημονεύσατε τη σημασία της κατάρτισης και της εκπαίδευσης καθώς και τον σύνδεσμό της με την κατανάλωση ναρκωτικών σε πόλεις όπως το Δουβλίνο. Εκτιμώ πάρα πολύ το γεγονός ότι πράγματι κατανοείτε τις απαιτήσεις και τις ανάγκες των απλών πολιτών.
<P>
Και πάλιν, σας συγχαίρω και σας εύχομαι τα βέλτιστα. Είμαι ευτυχής που διαπιστώνω αυτόν τον μήνα την έντονη παρουσία των ιρλανδικών μέσων ενημέρωσης. Ελπίζω ότι θα μεταδώσουν όλα αυτά πίσω στην πατρίδα έτσι ώστε ο λαός της Ιρλανδίας να ενημερωθεί για την πολύ μεγάλη εκτίμηση που υπάρχει προς την ηγεσία σας.

<SPEAKER ID=57 LANGUAGE="DA" NAME="Bonde">
Κύριε Πρόεδρε, υπάρχουν ορισμένα σημαντικά κριτήρια βάσει των οποίων μπορεί κανείς να εκτιμήσει τη Διάσκεψη Κορυφής του Δουβλίνου και το σχετικό έγγραφο? το πρώτο είναι η διαφάνεια. Ποιό είναι το αποτέλεσμα; Το άρθρο 189 Β σχετικά με την κοινή λήψη αποφάσεων για κοινούς κανόνες, αλλά καμία ουσιαστική πρόοδος. Όσον αφορά το θέμα της επικουρικότητας, υπάρχει μία πρόταση όπου αναφέρεται ότι πρέπει να αναπτυχθεί περαιτέρω το acquis communautaire . Ούτε μία απόφαση δεν θα παραμπέπεται στα κράτη μέλη, πράγμα που άλλωστε ο κ. Santer ανέφερε επανειλημμένα ότι θα ήταν επιθυμητό. Όσον αφορά τη δημοκρατία, υπάρχει μια διαδικασία κοινής λήψης αποφάσεων σε ορισμένους τομείς, τους οποίους δεν γνωρίζουμε ακόμη, αλλά η κοινοβουλευτική δημοκρατία περιορίζεται τελικά, εφόσον παραχωρούνται στην ΕΕ περισσότερες αρμοδιότητες. Όσον αφορά την απασχόληση, παρέχονται κίνητρα, αλλά δεν υπάρχουν θέσεις εργασίας για την αντικατάσταση εκείνων που καταργούνται στα πλαίσια της προσαρμογής της τρίτης φάσης της Οικονομικής και Νομισματικής Ένωσης. Όσον αφορά τη διεύρυνση, φαίνεται να υπάρχουν προοπτικές ένταξης, το έτος 2005, ορισμένων πλούσιων χωρών της Κεντρικής και Ανατολικής Ευρώπης ή των πλουσιότερων από αυτές, αλλά δεν τίθεται θέμα εσπευσμένης διεύρυνσης με τη συμμετοχή όλων των χωρών. Όσον αφορά το περιβάλλον, γίνονται διάφορες δηλώσεις καλών προθέσεων, αλλά δεν επέρχεται καμία ουσιαστική αλλαγή, εκτός από το ότι επιβεβαιώνεται τώρα στην πράξη η διαδικασία του Δικαστηρίου, που έκρινε ότι η ρήτρα διασφάλισης για το περιβάλλον είναι παράνομη και την μετέτρεψε σε ρύθμιση απαλλαγής, στα πλαίσια της οποίας η Επιτροπή θα πρέπει να εγκρίνει κάθε παρέκκλιση για τα κράτη μέλη. Σημειώθηκε δηλαδή πραγματική οπισθοδρόμηση.
<P>
Στους έξι αυτούς σημαντικούς τομείς ή στις έξι αυτές σημαντικές για τη Δανία υποθέσεις μπορεί να υποστηριχθεί ότι δεν σημειώθηκε καμία πρόοδος. Αντίθετα, μας προσφέρονται όσα δεν θα θέλαμε να έχουμε. Ιθαγένεια της Ένωσης, αστυνομία, στρατός, κοινό νόμισμα και μέσα άσκησης εξουσίας σε ένα ομοσπονδιακό κράτος, οπότε αντιλαμβάνεσθε, κ. Πρόεδρε, ότι δεν μπορώ να συμφωνήσω σχετικά.

<SPEAKER ID=58 LANGUAGE="FR" NAME="Blot">
Kύριε Πρόεδρε, αγαπητοί συνάδελφοι, θα ήθελα να αναφέρω τρία ζητήματα σχετικά με τη σημερινή συζήτηση. Δεν πιστεύω ότι υπάρχει τόσο μεγάλο πεδίο αυτοϊκανοποίησης εκ μέρους της ιρλανδικής προεδρίας. Η νομισματική πολιτική της, για την οποία υπερηφανεύθηκε, μας στοιχίζει πολύ ακριβά και το σύμφωνο για την απασχόληση προσκρούει στις δυνάμεις της αγοράς στο πλαίσιο των περιορισμών που επιβάλλει η νομισματική ένωση. Το πραγματικό πρόβλημα, το πρόβλημα του υποτιμημένου δολαρίου, ουδέποτε αναφέρεται.
<P>
Κάποιοι μίλησαν και για επιτυχία στον τομέα της ασφάλειας. Διαπιστώνω ότι το 1950, σημειώθηκαν 250.000 κακουργήματα και πλημμελήματα στο έδαφος της Γαλλίας. Το 1995, σημειώθηκαν 4, 5 εκατομμύρια. Η εξέλιξη αυτή είναι η ίδια στις περισσότερες χώρες της Ευρώπης και δεν διαπιστώθηκε εφέτος σημαντική μείωση. Η προεδρία είπε πριν λίγο ότι η απογοήτευση για τη ζωή μπορεί να εξηγήσει μια ορισμένη εγκληματικότητα, και ιδίως την ανάγκη για ναρκωτικά. Αλλά, στον τομέα αυτό, νομίζω ότι η απογοήτευση για τη ζωή προέρχεται μάλλον από αυτό τον πολιτισμό των φώτων, των κρύων και παγερών φώτων που αγνοούν τις ανάγκες ανθρώπινης ζεστασιάς τις οποίες ικανοποιεί το οικογενειακό συναίσθημα, το θρησκευτικό συναίσθημα, το πατριωτικό συναίσθημα που αμελούμε υπερβολικά.

<SPEAKER ID=59 LANGUAGE="FR" NAME="Fayot">
Κύριε Πρόεδρε, η προεδρία των τελευταίων έξι μηνών, με αποκορύφωμα τη διάσκεψη κορυφής του Δουβλίνου ΙΙ, ήταν η προεδρία μιας μικρής χώρας. Ως πολίτης του Λουξεμβούργου, χαίρομαι για την επιτυχία της ιρλανδικής προεδρίας, η οποία αποδεικνύει, λες και χρειαζόταν, ότι η πολιτική δέσμευση υπέρ της Ευρώπης δεν εξαρτάται ούτε από το μέγεθος, ούτε από τον αριθμό των κατοίκων μιας χώρας. Κάνω μια παράνθεση για να πω ότι χαίρομαι και για το ότι ο κ. Bruton αναγνώρισε εδώ το ρόλο που έπαιξε ο Πρωθυπουργός του Λουξεμβούργου στο συμβιβασμό σχετικά με τη νομισματική ένωση στο Δουβλίνο.
<P>
Η ιρλανδική επιτυχία θα πρέπει να αποδείξει ότι το σύστημα της κυλιόμενης προεδρίας παραμένει χρήσιμο. Δίδει σε κάθε κράτος μέλος, μικρό ή μεγάλο, τη δυνατότητα να αποδείξει την ευρωπαϊκή του δέσμευση και την αποτελεσματικότητά του, ανεξαρτήτως του μεγέθους της διοίκησής του. Και νομίζω ότι το δίδαγμα αυτό πρέπει να χρησιμοποιηθεί κατά τις διοργανικές συζητήσεις στο πλαίσιο της διακυβερνητικής διάσκεψης.
<P>
Κύριε Πρόεδρε, η διαδικασία της ευρωπαϊκής οικοδόμησης είναι αργή και απαιτεί υπομονή. Δεν πρέπει να δημιουργούμε αυταπάτες για ποιοτικά άλματα. Η διάσκεψη κορυφής του Δουβλίνου, για παράδειγμα, δεν επέλυσε κανένα πρόβλημα από άποψη απασχόλησης. Το σύμφωνο εμπιστοσύνης για την απασχόληση του προέδρου Σαντέρ, το οποίο χαιρετίσαμε στο Ευρωπαϊκό Κοινοβούλιο, δεν έλαβε την απαραίτητη πολιτική ώθηση, το ίδιο όπως και τα σχέδια για τα μεγάλα διευρωπαϊκά δίκτυα, όπως υπενθύμισε ο κ. Bruton.
<P>
Εμείς, οι σοσιαλιστές, παραμένουμε πεπεισμένοι ότι η απασχόληση βρίσκεται στο επίκεντρο του μέλλοντος της Ευρώπης. Πρόκειται αναμφιβόλως, όπως είπε ο κ. Bruton, για φιλοσοφικό πρόβλημα, για φιλοσοφική επιλογή. Την Ευρώπη δεν θα σώσει το κέρδος, αλλά οι επενδύσεις, η επαγγελματική κατάρτιση και συμφωνώ με όσα είπε ο Ιρλανδός πρωθυπουργός σχετικά με τη σημασία της τελευταίας. Την Ευρώπη θα σώσουν οι οικολογικές και κοινωνικές προδιαγραφές. Οι πολίτες μας δεν καταλαβαίνουν ότι ο καπιταλισμός, για να χρησιμοποιήσω αυτή τη μεγάλη λέξη, μπόρεσε να «εκπολιτιστεί» κατά τη διάρκεια του 20ου αιώνα σε εθνικό πλαίσιο, αλλ' όχι και σε ευρωπαϊκό πλαίσιο. Κύριε Πρόεδρε, απασχόληση, κοινωνικές προδιαγραφές, οικονομική και κοινωνική συνοχή, όλα αυτά αποτελούν ένα αδιάσπαστο σύνολο για μας, τους σοσιαλιστές.
<P>
Μια τελευταία λέξη, κύριε Πρόεδρε. Θα ήθελα να χαιρετήσω ιδιαιτέρως τις προσπάθειες της ιρλανδικής προεδρίας όσον αφορά την εσωτερική ασφάλεια. Επιθυμούμε, ως σοσιαλιστές, να περιληφθεί μεγάλο μέρος του αποκαλούμενου τρίτου πυλώνα στον κοινοτικό τομέα και θα υποστηρίξουμε τις προσπάθειες των μελλοντικών προεδριών των Κάτω Χωρών και του Λουξεμβούργου προς την κατεύθυνση αυτή.

<SPEAKER ID=60 LANGUAGE="DE" NAME="Brok">
Kύριε Πρόεδρε, κυρίες και κύριοι, θα ήθελα κι εγώ να ευχαριστήσω την ιρλανδική προεδρία. Eσείς, κύριε Taoiseach, προσωπικά, μ' έναν υψηλό βαθμό ενδιαφέροντος και πρωτοβουλίας, συμβάλατε στην επιτυχία της προεδρίας. Θα ήθελα όμως να ευχαριστήσω προσωπικά και τους Gay Mitchell και Noel Dorr, οι οποίοι, ειδικά για το Eυρωπαϊκό Kοινοβούλιο, συνέβαλαν σημαντικά στις διασκέψεις εργασίας τους και στη Διακυβερνητική Διάσκεψη.
<P>
H ιρλανδική προεδρία του Συμβουλίου, το τελευταίο εξάμηνο, εξομάλυνε την πορεία των διαπραγματεύσεων στη Διακυβερνητική Διάσκεψη. H συμφωνία για τα τελευταία ακόμη προβλήματα που έπρεπε να επιλυθούν, στον τομέα της Nομισματικής Ένωσης, μας ελευθέρωσε τώρα από την έγνοια, ώστε να μπορέσουμε να συγκεντρωθούμε στη Διακυβερνητική Διάσκεψη. H Nομισματική Ένωση είναι ο τελευταίος ακρογωνιαίος λίθος της οικονομικής ολοκλήρωσης. Tώρα θα πρέπει να ακολουθηθεί ο δρόμος προς την πολιτική ολοκλήρωση. Έχω τη γνώμη πως αυτή η Nομισματική Ένωση αποτελεί συμβολή στην ανταγωνιστικότητα της Eυρώπης, συμβολή στη μεγαλύτερη σταθερότητα, καθώς επίσης και συμβολή στη δημιουργία θέσεων εργασίας. Kαι δεν μπορώ να δω, κύριε de Gaulle, ότι αυτή η Nομισματική Ένωση οδηγεί σε δεσπόζουσα θέση μια χώρα, αλλά ότι η Nομισματική Ένωση κατανέμει την ευθύνη μεταξύ των κρατών μελών της Eυρωπαϊκής Ένωσης κατά τρόπο λογικό και δεν οδηγεί σε δεσπόζουσα θέση μια χώρα.
<P>
H ιρλανδική προεδρία, στο έγγραφό της για τη Διακυβερνητική Διάσκεψη, έκανε ένα σημαντικό βήμα, από τη σκοπιά του Kοινοβουλίου. Yπέβαλε δηλαδή ένα κείμενο της Συνθήκης, σύμφωνα με το οποίο η συναπόφαση θα είναι γενικός κανόνας για τη λήψη των αποφάσεων στη νομοθετική διαδικασία. Θέλουμε να ελπίζουμε ότι επί του θέματος αυτού θα γίνουν ουσιαστικές και μεθοδικές διαπραγματεύσεις, πάνω σ' αυτή τη βάση, υπό την ολλανδική προεδρία του Συμβουλίου. Στο έγγραφο λέχθηκε επίσης ότι η ειδική πλειοψηφική απόφαση, την οποία χρειαζόμαστε για να πετύχουμε τη λειτουργικότητα και την ικανότητα διεύρυνσης της Ένωσης, θα πρέπει να επεκταθεί. H Γερμανία και η Γαλλία, στην επιστολή τους, έκαναν την πρόταση να είναι αυτός ο γενικός κανόνας, από τον οποίο θα υπάρχουν ειδικά αναφερόμενες εξαιρέσεις, πράγμα που σημαίνει την αντιστροφή της διαδικασίας. Aν θα μπορούσαμε να συνδέσουμε τις δύο αυτές έννοιες, αυτό θα ήταν η αλλαγή της θεσμικής μεταρρύθμισης που χρειαζόμαστε επειγόντως.
<P>
Δεν μπορώ να θίξω πλέον πολλά άλλα πράγματα, και ειδικά τις επιδόσεις, όσον αφορά τις προόδους στον τρίτο πυλώνα, στον τομέα της εξωτερικής πολιτικής και της πολιτικής ασφαλείας. Eπιτρέψτε μου, λόγω στενότητας χρόνου, να αναφέρω δύο μόνο σημεία ακόμη. Θα πρέπει να προσέξουμε να μην προκύψει ένας περιορισμός του ρόλου του Kοινοβουλίου - εδώ το Eυρωπαϊκό Kοινοβούλιο βρίσκεται μέσα στο ίδιο πλοίο με τα εθνικά κοινοβούλια - και να μη δημιουργηθεί ένα καινούριο τρίτο όργανο. Kυρίως όμως θα θέλαμε να πούμε ότι μπορούμε να κάνουμε λόγο για μια επιτυχία της Διακυβερνητικής Διάσκεψης μόνον όταν το Eυρωπαϊκό Kοινοβούλιο αποκτήσει πλήρως το δημοσιονομικό δικαίωμα. Aυτό θα είναι για μας βασικό σημείο στην εξέταση των αποτελεσμάτων αυτής της Διακυβερνητικής Διάσκεψης.

<SPEAKER ID=61 LANGUAGE="IT" NAME="Azzolini">
Κύριε Πρόεδρε, οι έξι μήνες της Ιρλανδικής Προεδρίας αποτέλεσαν μία περίοδο έντονης και επωφελούς εργασίας. Το Ευρωπαϊκό Συμβούλιο του Δουβλίνου που πραγματοποιήθηκε πριν από έναν μήνα επισφράγησε με θετικό τρόπο τις τέσσερις κύριες προτεραιότητες που είχε ορίσει η Προεδρία στην αρχή της εντολής της και η ομάδα μας επιθυμεί να τη συγχαρεί γι αυτό το επίτευγμα και να υπενθυμίσει τις εν λόγω προτεραιότητες στο Σώμα.
<P>
Θα ήθελα να επισημάνω ορισμένα σημεία: η υιοθέτηση μιας σημαντικής σειράς μέτρων στον τομέα της δικαιοσύνης και των εσωτερικών υποθέσεων. η πρόοδος που επιτελέσθηκε στον τομέα της Οικονομικής και Νομισματικής Ένωσης, όπως είναι, παραδείγματος χάρη, η έγκριση της διάρθρωσης του νέου μηχανισμού συναλλαγματικών ισοτιμιών. η συμφωνία για τους κανονισμούς που καθορίζουν το νομικό πλαίσιο του εύρω. η έγκριση των αρχών και των κυρίων σημείων του συμφώνου σταθερότητας και επέκτασης με στόχο την εξασφάλιση της πειθαρχίας του προϋπολογισμού στην Οικονομική και Νομισματική Ένωση. τα σημαντικά αποτελέσματα σχετικά με τη στρατηγική της ανάπτυξης και της απασχόλησης που οδήγησαν στην υιοθέτηση μιας δήλωσης για την απασχόληση, η οποία αποτελεί ένα κοινό πρόγραμμα με στόχο τον εντοπισμό ενός ευρέως φάσματος μέτρων που θα πρέπει να εφαρμοσθούν σε εθνικό και κοινοτικό επίπεδο για να ενθαρρυνθούν και να ενισχυθούν από κοινού οι μακροοικονομικές και διαρθρωτικές πολιτικές στα προγράμματα υπέρ της απασχόλησης και της ανάπτυξης των κρατών μελών. η παρουσίαση, μετά από αίτηση του Ευρωπαϊκού Συμβουλίου της Φλωρεντίας, του γενικού κειμένου πλαίσιο ενός σχεδίου αναθεώρησης των συνθηκών με τρεις κύριους στόχους: την προσέγγιση της Ένωσης στους πολίτες, την ενίσχυση και τη διεύρυνση της εξωτερικής πολιτικής και της πολιτικής κοινής ασφάλειας ώστε να αυξηθεί η συνέπεια και η αποτελεσματικότητα, την εξασφάλιση, στο πλαίσο της προοπτικής της διεύρυνσης, της καλής λειτουργίας των θεσμικών οργάνων και της αποτελεσματικότητας της διαδικασίας για τη λήψη αποφάσεων. Πρόκειται για ένα έγγραφο που αποτελεί μία καλή βάση για τη συνέχιση των διαπραγματεύσεων, επιτρέποντας, μέσω μιας σαφέστερης και αποτελεσματικότερης εξεύρεσης ισόρροπων και συμβιβαστικών λύσεων, την υλοποίηση των στόχων και των φιλοδοξιών που περιέχουν τα προεισαγωγικά κείμενα, ώστε να φθάσουμε στην καθορισμένη προθεσμία της Διακυβερνητικής Διάσκεψης -τον Ιούνιο δηλαδή του 1997- με μια νέα και πιο σύγχρονη Συνθήκη για την Ένωση, ικανή να αντιμετωπίσει τις προκλήσεις του 21ου αιώνα και πρώτη, μεταξύ όλων των άλλων, τη μελλοντική διεύρυνση.
<P>
Εκτιμούμε, κύριε πρόεδρε, και άλλες αρετές της Ιρλανδικής Προεδρίας που δεν απαριθμώ διότι δεν διαθέτω επαρκή χρόνο. Η Ιρλανδική Προεδρία παρέδωσε τα ηνία στην Ολλανδία: ας ενώσουμε τις δυνάμεις μας ώστε να συμβάλουμε όλοι μαζί με τρόπο επωφελή, σαφή και συνεπή σε αυτούς τους έξι νέους μήνες της ευρωπαϊκής οικοδόμησης.

<SPEAKER ID=62 LANGUAGE="NL" NAME="De Clercq">
Πρόεδρε, λόγω ελλείψεως χρόνου θα περιοριστώ σε μία συνοπτική και, συνεπώς, όχι πλήρη πολιτική αξιολόγηση της Υπουργικής Διάσκεψης που πραγματοποιήθηκε στη Σιγκαπούρη. Σε γενικές γραμμές μπορεί να λεχθεί ότι ο απολογισμός της Διάσκεψης αυτής είναι θετικός. Ο Παγκόσμιος Οργανισμός Εμπορίου ενισχύθηκε. Μία από τις μεγαλύτερες επιτυχίες είναι οπωσδήποτε η πολυμερής συμφωνία για την τεχνολογία πληροφοριών, τον τομέα του σήμερα και του αύριο, με ένα παγκόσμιο κύκλο εργασιών ο οποίος έχει ήδη φθάσει τα 400 δισεκατομμύρια δολάρια.
<P>
Ένα άλλο σημαντικό στοιχείο είναι η ίδρυση της ομάδας εργασίας για τα δημόσια έργα. Κατ'αυτό τον τρόπο μπορούν να καταρτισθούν περαιτέρω προτάσεις σχετικά με τον ανταγωνισμό, τις επενδύσεις και τη διαφάνεια των δημόσιων έργων. Δυστυχώς όμως, πρέπει να διαπιστώσουμε ότι δεν σημειώθηκε σχεδόν καθόλου πρόοδος όσον αφορά ορισμένα θέματα τα οποία συγκαταλέγονταν στις προτεραιότητές μας.
<P>
Διαπιστώνουμε ότι στον τομέα του περιβάλλοντος δεν επετεύχθη απολύτως τίποτα. Ακόμη χειρότερα, το θέμα αυτό ούτε καν εθίγη. Με σημείο αφετηρίας τις θέσεις μας, διαπιστώνουμε ότι επετεύχθησαν πολύ λίγα πράγματα όσον αφορά τις κοινωνικές ρήτρες. Ωστόσο, οι προσπάθειές μας δεν απέβησαν εντελώς άκαρπες. Το γεγονός ότι στην τελική διακήρυξη συμπεριελήφθη η κοινωνική ρήτρα και ιδιαιτέρως η παραπομπή στα στοιχειώδη πρότυπα εργασίας πρέπει να θεωρηθεί ως νίκη, εάν ληφθεί υπόψη η πάρα πολύ ισχυρή αντιπολίτευση εκ μέρους των αναπτυσσόμενων χωρών.
<P>
Έρχομαι τώρα στις θεσμικές πτυχές. Το γεγονός ότι το Ευρωπαϊκό Κοινοβούλιο μπόρεσε για πρώτη φορά μετά την ίδρυση της GATT να υποβάλει επιτόπου τις προτάσεις του ενισχύει το ρόλο που διαδραματίζουμε στη διαδικασία λήψης αποφάσεων στην Ευρωπαϊκή Ένωση. Παραμένει όμως αλήθεια ότι η θέση του Κοινοβουλίου σε μία παρόμοια Διάσκεψη δεν είναι σαφής, δεδομένου ότι, εκτός άλλων, δεν υπάρχει η δυνατότητα άσκησης ουσιαστικού ελέγχου επί της Ευρωπαϊκής Επιτροπής.
<P>
Κύριε Πρόεδρε, συνάδελφοι, πρόκειται για μία πτυχή με την οποία θα πρέπει να ασχοληθούμε στο μέλλον και ιδιαιτέρως ενόψει της αναθεώρησης των Συνθηκών και της επόμενης Διάσκεψης του Παγκόσμιου Οργανισμού Εμπορίου.

<SPEAKER ID=63 NAME="Θεωνάς">
Κύριε Πρόεδρε, η Σύνοδος Κορυφής του Δουβλίνου αποτέλεσε ένα ακόμη βήμα στην εδραίωση της Ευρωπαϊκής 'Ενωσης της φτώχειας και της ανεργίας. Οι ηγέτες των χωρών μελών της 'Ενωσης, αγνοώντας τα έντονα αισθήματα απογοήτευσης αλλά και αγανάκτησης των ευρωπαίων πολιτών, προχώρησαν στην αποδοχή του αντιλαϊκού συμφώνου σταθερότητας, αδιαφόρησαν για τις δραματικές συνέπειες στον παραγωγικό ιστό, την απασχόληση και την κοινωνική προστασία σε όλες τις χώρες, και ιδιαίτερα τις πιο φτωχές, επέμειναν στην επιβολή των λεγόμενων πολιτικών εξυγίανσης, δηλαδή της έντονης μονόπλευρης λιτότητας, της περαιτέρω απορρύθμισης της αγοράς εργασίας και της αυστηρής δημοσιονομικής προσαρμογής, που στραγγαλίζει την ανάπτυξη.
<P>
Η Σύνοδος του Δουβλίνου συντείνει στην παραπέρα στρατιωτικοποίηση της Ευρωπαϊκής 'Ενωσης, γεγονός το οποίο εντείνει τις ανησυχίες των λαών της Ευρώπης που αγωνίζονται για την ειρήνη και την κοινωνική ευημερία, για τη διάλυση των ψυχροπολεμικών υπολειμμάτων, όπως το ΝΑΤΟ και η Δυτικοευρωπαϊκή 'Ενωση, των λαών που απαιτούν μέσω εθνικών και δεσμευτικών δημοψηφισμάτων να εκφράσουν τη γνώμη τους και να καθορίσουν οι ίδιοι το μέλλον της Ευρώπης.
<P>
Σχετικά με τη διεύρυνση θα ήθελα, κύριε Πρόεδρε, να σημειώσω την έντονη ανησυχία μου για τη διαφαινόμενη πρόθεση της Προεδρίας, οι διαπραγματεύσεις για τυχόν μελλοντική ένταξη της Κύπρου στην Ευρωπαϊκή 'Ενωση να μην πραγματοποιηθούν αποκλειστικά με τη νόμιμη κυπριακή κυβέρνηση, ανησυχίες που εντείνονται με τη συνεχιζόμενη σιωπή των θεσμικών οργάνων της Ευρωπαϊκής 'Ενωσης απέναντι στις απειλές κυβερνητικών και στρατιωτικών παραγόντων της Τουρκίας για στρατιωτική δράση ενάντια στην Κύπρο, εν όψει της ενίσχυσης της άμυνάς της. Η Ευρωπαϊκή 'Ενωση πρέπει να καταδικάσει απερίφραστα την επιθετική στάση και τις ενέργειες αυτές της Τουρκίας.

<SPEAKER ID=64 LANGUAGE="FR" NAME="Sainjon">
Κύριε Πρόεδρε, γνωρίζουμε όλοι ότι ο ΠΟΕ καλείται να παίξει ρόλο υψίστης σημασίας στη θεμιτή ρύθμιση των διεθνών εμπορικών συναλλαγών.
<P>
Έτσι, η διεξαγωγή της διάσκεψης της Σιγκαπούρης αντιπροσωπεύει αδιαμφισβήτητη πρόοδο, χρήσιμη για τον καθορισμό των συνεννοήσεων που πρέπει να συμβάλουν στο να προχωρήσει η ανθρωπότητα στην οδό της προόδου. Αλλ' η εν λόγω διάσκεψη έφερε στο φως εντελώς διαφορετικές προσεγγίσεις και έννοιες όσον αφορά ειδικότερα το ζήτημα των κοινωνικών προδιαγραφών. Το να πιστεύει κανείς ότι αρκεί να υπογραμμισθεί το πρόβλημα σε μια τελική δήλωση και να ικανοποιείται με αυτή για να έχει ήσυχη τη συνείδησή του, ή να θεωρεί ότι αρκεί να παραπεμφθεί το πρόβλημα στη ΔΟΕ με το πρόσχημα ότι δεν πρέπει να αναμειγνύονται το διεθνές εμπόριο και τα κοινωνικά δικαιώματα, είναι τουλάχιστον μη σοβαρό, ιδίως όταν γνωρίζουμε τα όρια παρέμβασης αυτού του θεσμού.
<P>
Εξομοιώνω τη συμπεριφορά αυτή με φυγή προς τα εμπρός, η οποία εκφράζει κυρίως μια πολιτική βούληση ορισμένων κυβερνήσεων της Ένωσης να σκεπάσουν το πρόβλημα των κοινωνικών προδιαγραφών στον ΠΟΕ. Επικρίνω αυστηρά την Ένωση για το ότι δεν μπόρεσε να προυσιάσει ενιαίο μέτωπο. Δεν υπήρξε συντονισμός σε αυτόν τον τομέα, πράγμα που διευκόλυνε τους χειρισμούς ορισμένων αναπτυσσομένων χωρών. Είμαι αυστηρός, διότι η Ένωση θα μπορούσε και θα έπρεπε να ενεργήσει καλύτερα για να επιτύχει τη σύσταση ομάδας εργασίας για τις κοινωνικές προδιαγραφές στο πλαίσιο του ΠΟΕ.
<P>
Κύριε Πρόεδρε, καταλαβαίνω ότι δεν είναι πάντα εύκολο να βρίσκονται οι καλύτεροι συμβιβασμοί σε συναντήσεις τόσο δύσκολες όσο οι συναντήσεις της Σιγκαπούρης. Αλλά θεωρώ φοβερό, ή ακόμα και θλιβερό, ότι αναπτυσσόμενες χώρες μπόρεσαν να ανταλλάξουν τις τεχνολογίες της ενημέρωσης, το ουίσκυ και το κονιάκ με την εκμετάλλευση, συχνά μέχρι θανάτου, εκατομμυρίων εργαζομένων παιδιών, των οποίων οι αριθμοί δεν σταματούν να αυξάνονται, σύμφωνα με την ίδια τη ΔΟΕ.
<P>
Καταλαβαίνετε την αντίδρασή μου που επιθυμεί να μετρά ο άνθρωπος περισσότερο από το οικονομικό κέρδος. Αντίδραση πιστή σε δημοκρατικές, αλληλέγγυες και ανθρωπιστικές αξίες. Επιθυμώ διακαώς να αναλάβει η Ένωση ισχυρές πρωτοβουλίες εναντίον κάθε έλλειψης σεβασμού προς τα δικαιώματα του εργαζομένου, να μην διστάσει να λάβει τα απαραίτητα μέτρα όταν γίνονται γνωστά συγκεκριμένα περιστατικά παραβίασης του δικαίου, όπως στη Βιρμανία και αλλού.
<P>
Έχουμε λοιπόν δύο επιλογές: είτε να καταφέρουμε να εισάγουμε τις κοινωνικές προδιαγραφές στον ΠΟΕ, είτε να γνωρίσουμε πολλούς κοινωνικούς αγώνες σε χώρες που θεωρούνται πολιτικά και κοινωνικά σταθερές. Αυτό που συμβαίνει σήμερα στη Νότιο Κορέα πρέπει να θεωρηθεί σοβαρή προειδοποίηση.

<SPEAKER ID=65 LANGUAGE="DE" NAME="Hager">
Kύριε Πρόεδρε, η ιρλανδική πρόταση περιέχει θέματα μεγάλης σημασίας. Aυτό αναφέρθηκε ήδη πολλαπλώς και θα ήθελα να αποφύγω τις επαναλήψεις. Ποιος δεν θα συμφωνούσε, σε βασικές γραμμές, με τα σκιαγραφηθέντα προγράμματα, σε θέματα θεμελιωδών δικαιωμάτων λ.χ., της ελεύθερης κυκλοφορίας, της ενίσχυσης της κοινής εξωτερικής πολιτικής και της πολιτικής ασφαλείας, καθώς επίσης και σε θέματα αυξημένης καταπολέμησης του εγκλήματος; Aκόμη και οι πολίτες που μας έδωσαν την εντολή - και για να απαντήσω προκαταβολικά σε μια ερώτηση του κ. Brok, αυτοί είναι το ένα τρίτο των αυστριακών ψηφοφόρων -, και οι πολίτες αυτοί γνωρίζουν τη σημασία όλων αυτών των αξιών, και ότι για τη διατήρηση και τη βελτίωσή τους, θα πρέπει να δουλεύουμε μόνιμα. Γνωρίζουν, όμως, επίσης ότι για τα βασικά θέματα που αναφέρονται διεξοδικότερα στο έγγραφο, υπάρχει ευρεία συναίνεση μεταξύ των κρατών μελών και των εκπροσώπων τους. Aυτό που δεν γνωρίζουν είναι το τι αλλαγές θα κάνει γενικώς η Διακυβερνητική Διάσκεψη στη Συνθήκη, που σημαίνει κατά πόσον η Συνθήκη αυτή θα διαφέρει από εκείνη στην οποία έδωσαν τη συγκατάθεσή τους.
<P>
Γι' αυτό και λυπούμαστε για το ότι, όπως ακούμε επανειλημμένα, για λόγους τακτικής, βασικά υλικά, αλλά κυρίως θεσμικά θέματα, παρέμειναν άλυτα και η πραγμάτευσή τους αναβλήθηκε. Δεν πιστεύουμε ότι κάνουμε τίποτε για να διαλύσουμε τις ανησυχίες των πολιτών για τη μελλοντική εξέλιξη και για να πετύχουμε την διακηρυχθείσα διαφάνεια, αν τους αφήσουμε στην άγνοια. Mάλλον ενισχύονται οι ανησυχίες τους για αυξανόμενο συγκεντρωτισμό, με δηλώσεις σαν αυτές του Eπιτρόπου μας Fischler σε μια αυστριακή εφημερίδα, ότι απορρίπτει κατηγορηματικά τη συμμετοχή του Eυρωπαϊκού Kοινοβουλίου στις αποφάσεις για τον προϋπολογισμό του.
<P>
Aνησυχίες όμως, προς την κατεύθυνση αυτή δημιουργούνται και με την σχεδιαζόμενη διεύρυνση των πλειοψηφικών αποφάσεων καθώς και με το ότι η προεδρία, στα συμπεράσματά της για το Δουβλίνο II, προτείνει να στηριχθούν οι νομικές συνθήκες πλαίσιο, για τη χρησιμοποίηση του εύρω, στο άρθρο 235 της Συνθήκης της EOK, όπως αυτό γίνεται αντιληπτό ολοένα και περισσότερο και αποδεικνύεται σε μια μελέτη του κ. Bandet, με την οποία τεκμηριώνεται η τάση της Kοινότητας, παραβλέποντας τον επίσημο ασπασμό της αρχής της επικουρικότητας, και να κάνει χρήση, σε αμφισβητούμενη νομική βάση, μιας αρμοδιότητας που κατά τη γνώμη μας δεν της αρμόζει.

<SPEAKER ID=66 LANGUAGE="ES" NAME="Morαn Lσpez">
Κύριε Πρόεδρε, και εγώ επίσης θα ήθελα να συγχαρώ εντελώς ειλικρινά την ιρλανδική Προεδρία για το έργο που ανέλαβε σε μια δύσκολη στιγμή για τη ζωή της Ένωσης, το οποίο έφερε σε αίσιο πέρας και επέτρεψε έτσι τον καθορισμό ορισμένων γραμμών που μπορεί να αποτελέσουν τους άξονες επί των οποίων, κατά την τελευταία περίοδο των διαπραγματεύσεων, θα προσεγγιστεί η Διακυβερνητική Διάσκεψη, στην οποία πρόκειται να αναφερθώ ως Πρόεδρος της Επιτροπής Θεσμικών Θεμάτων αυτού του Κοινοβουλίου.
<P>
Το Κοινοβούλιο έλαβε σαφή θέση απέναντι στο θέμα της Διάσκεψης και των θεσμικών οργάνων, μέσα από δύο εκθέσεις που μετατράπηκαν σε ψήφισμα του Κοινοβουλίου: την έκθεση Martin - Bourlanges και την έκθεση Dury - Maij-Weggen. Οι συνάδελφοι του Κοινοβουλίου τις γνωρίζουν και παραπέμπω σε αυτές.
<P>
Οι κατευθυντήριες γραμμές που εγκρίθηκαν στη Σύνοδο Κορυφής του Δουβλίνου δείχνουν ποιός θα είναι ο δρόμος αυτήν την τελευταία περίοδο των διαπραγματεύσεων. Με το ζήλο που έχουμε να συνεργαστούμε από πλευράς του Κοινοβουλίου στο έργο που αντιμετωπίζει η Διακυβερνητική Διάσκεψη, δε μπορούμε παρά να επισημάνουμε ορισμένες αδυναμίες, ορισμένα διφορούμενα και ορισμένες ελλείψεις αυτού του εγγράφου. Υπάρχουν αδυναμίες όσον αφορά τον ορισμό της επέκτασης της συναπόφασης. Η Διακυβερνητική Διάσκεψη βρίσκεται σε καλό δρόμο, αλλά αυτά που έχουν πραγματικά αποφασιστεί, θεσπιστεί, είναι λίγα.
<P>
Δεν έχει προσεγγιστεί το ζήτημα της πλειοψηφίας στο Συμβούλιο, κάτι που αποτελεί το βασικό θέμα τόσο στη σημερινή κατάσταση της Ένωσης, όσο και, πολύ περισσότερο, κατά τη διεύρυνση. Δεν υπήρξε επίσης ουσιαστική πρόοδος όσον αφορά κάποιον ορισμό που να επιτρέπει τη βελτίωση του ζητήματος της απασχόλησης, το οποίο αποτελεί τη μεγαλύτερη πληγή του σημερινού πολιτισμού και οπωσδήποτε της Ένωσης. Υπάρχουν επίσης ελλείψεις, ατολμίες, διφορούμενα. Υπάρχει ατολμία στον ορισμό της εξωτερικής πολιτικής και των μέσων για την υλοποίησή της, και σε σχέση με αυτό, δεν διευκρινίζεται ο ρόλος της Επιτροπής.
<P>
Δεν υπάρχουν επίσης σαφείς ορισμοί σχετικά με την ΚΕΠΠΑ. Ούτε και υπάρχουν σημαντικοί ορισμοί, αλλά μόνον υπαινιγμοί, σε σχέση με τα θέματα της ιθαγένειας. Υπάρχουν διφορούμενα όσον αφορά την ενισχυμένη συνεργασία και την ελαστικότητα, που πιθανώς θα αποτελέσουν τις δύο έννοιες οι οποίες θα επιτρέψουν όχι μόνο την ύπαρξη μιας Ένωσης των 15, αλλά και μιας Ένωσης άνω των 20. Ελπίζουμε ότι κατά το τελευταίο αυτό εξάμηνο, το εξάμηνο της Ολλανδίας, θα υπάρξει εμβάθυνση και θα αποφευχθούν αυτά τα διφορούμενα.
<P>
Τέλος, η σχέση των Εθνικών Κοινοβουλίων με το Ευρωπαϊκό Κοινοβούλιο δεν καθορίζεται με σαφήνεια σε αυτές τις γενικές γραμμές της ιρλανδικής Προεδρίας, οι οποίες όμως τελικά συνεπάγονται ένα πλαίσιο το οποίο θεωρούμε εξαιρετικά σημαντικό, γι' αυτό και συγχαίρουμε ειλικρινά την ιρλανδική Προεδρία.

<SPEAKER ID=67 LANGUAGE="DE" NAME="Kittelmann">
Kύριε Πρόεδρε, κυρίες και κύριοι, θα ήθελα να προσθέσω μερικά λόγια ακόμη για τη διάσκεψη της Σιγκαπούρης. Διαπιστώνω ολοένα, με κάποια έκπληξη, ότι καταφέρνουμε εμείς εδώ στο Eυρωπαϊκό Kοινοβούλιο, σε μια μεγάλη διάσκεψη όπως αυτή του Δουβλίνου ή σε μια επιτυχημένη διάσκεψη, όπως αυτή της Σιγκαπούρης, να εκτιμάμε λιγότερο την επιτυχία και να την υποτιμάμε, προβάλλοντας υπερβολικά αιτήματα. Θα πρέπει ωστόσο εμείς, ως Eυρωπαϊκό Kοινοβούλιο, να είμαστε σε θέση να εκτιμάμε κάποτε τα θετικά αποτελέσματα, ώστε οι άνθρωποι έξω, αν μας ακούν, να βλέπουν ότι υπάρχει πρόοδος, αντί να χρησιμοποιούμε πάντα την τελείως αρνητική κλίμακα. Ποιον ωφελεί αυτό; Kαι αν οι διάφοροι ομιλητές βλέπουν εκ των υστέρων ποιος τους ευχαριστεί γι' αυτό, θα δουν κι αυτοί ότι το πολύ-πολύ να είναι αυτοί οι ίδιοι, κι αυτό ούτε καν δικαιολογημένα.
<P>
Zήσαμε μαζί μια διάσκεψη στη Σιγκαπούρη, έναντι της οποίας υπήρχε, ήδη εκ των προτέρων, μεγάλος σκεπτικισμός. Ήταν μια πρώτη αναθεωρητική διάσκεψη, στην οποία 150 χώρες πήραν αποφάσεις με συναινετικές διαδικασίες. Oι 15 χώρες της Eυρωπαϊκής Ένωσης, εκπροσωπούμενες από τη φωνή του Συμβουλίου και κυρίως της Eπιτροπής, δεν θα μπορούσαν να επηρεάσουν τίποτε, αν μια χώρα, έστω η Aλβανία ή κάποια άλλη, έλεγε: Όχι, αυτό δεν το θέλω. Yπό τις συνθήκες αυτές, η διάσκεψη αυτή είναι ένα βασικό θετικό χαρακτηριστικό σημείο, ενόψει της περαιτέρω εξέλιξης του ΠOE. Aυτό θα ήθελα να πω εδώ, κι εκτός τούτου θα ήθελα να πω στο Συμβούλιο το εξής: Xαίρομαι που λειτούργησε το ότι εμφανισθήκαμε στη Σιγκαπούρη με μια φωνή. Aυτό το οφείλουμε στον Σερ Lion Britan, στον οποίο θα ήθελα να εκφράσω ιδιαίτερα θερμές ευχαριστίες για την πειθαρχημένη εμφάνισή του, σε στενή επαφή με 15 διαφορετικούς υπουργούς, που υποτάχθηκαν στο γεγονός ότι άφησαν τη Eπιτροπή να μιλάει.
<P>
Nομίζω ακόμη, ότι εμείς ως Kοινοβούλιο - όσο ήταν δυνατόν - ενσωματωθήκαμε καλά εκεί. Πήγαμε για να συμμετάσχουμε, κι αυτό θα πρέπει να το επαναλάβουμε και στο μέλλον. Kατά βάσιν είμαι ευγνώμων, αν και τα Kοινοβούλια δεν πετυχαίνουν ποτέ όλα όσα επιθυμούν.
<P>
Mεγάλη ικανοποίηση θα πρέπει να αισθανόμαστε και όσον αφορά τα αποτελέσματα. H σύναψη συμφωνίας για τις τεχνικές των πληροφοριών, με τη χάραξη των αξόνων μιας μελλοντικής ρύθμισης στις τηλεπικοινωνίες, είναι ένα ιστορικό γεγονός, ενόψει της περαιτέρω εξέλιξης του παγκόσμιου εμπορίου. Θα συμβάλει στην ευημερία και θα προωθήσει το ελεύθερο εμπόριο. Όλοι μπορούμε να το θεωρήσουμε ιδιαίτερα θετικά αυτό, αλλά θα πρέπει και να το λέμε.
<P>
Tελειώνοντας έχω να πω και το εξής: Φυσικά και οι χώρες κατωφλίου και οι αναπτυσσόμενες χώρες βρίσκονται σε ιδιαίτερα δύσκολη κατάσταση. Kάθε μέρα διαβάζουμε τι είδους αναταραχές υπάρχουν εκεί, και πώς αυξάνει η κοινωνική φτώχεια. Kαι το ότι υπάρχει εκεί η έγνοια ότι με περιβαλλοντικά και κοινωνικά στάνταρτ θέλουμε να μειώσουμε την ανταγωνιστικότητά τους, είναι κατανοητό. Xρειάζεται μια στόμα με στόμα αναπνοή, μια πραγματικά καθημερινή προσπάθεια, για να πείσουμε τις χώρες αυτές ότι είναι προς το δικό τους συμφέρον να προχωρήσουμε μαζί. H Σιγκαπούρη ήταν μια επιτυχημένη διάσκεψη. Ως Eυρωπαϊκή Ένωση μπορούμε να είμαστε περήφανοι που ήμασταν εκεί. Kαι το μόνο που μπορώ να πω είναι το εξής: Aν συνεχίσουμε στην εξέλιξη αυτή, θα πετύχουμε και τον μακροπρόθεσμο στόχο μας για ένα ελεύθερο παγκόσμιο εμπόριο.

<SPEAKER ID=68 LANGUAGE="EN" NAME="Watson">
Κύριε Πρόεδρε, θα ήθελα κι' εγώ να αναφερθώ στη Σιγκαπούρη και πιστεύω ότι θα έπρεπε να κάνουμε μια ξεχωριστή συζήτηση επ' αυτού του σημαντικού αντικειμένου. Θα ήθελα να αναφερθώ ιδιαιτέρως στις περιπτώσεις της Κίνας και της Ταϊβάν.
<P>
Η Κίνα θα είχε δίκιο να παραπονεθεί εάν - ύστερα από ικανοποιητικές οικονομικές διαπραγματεύσεις - προβάλοντο πολιτικές αντιρρήσεις για την ένταξή της. Η ίδια λογική πρέπει να ισχύσει και για την Ταϊβάν. Οι οικονομικές διαπραγματεύσεις για την είσοδο της Ταϊβάν στον ΠΟΕ θα μπορούσαν να ολοκληρωθούν πολύ εύκολα - ίσως μέσα σε λίγες εβδομάδες. Θα πρέπει να ολοκληρωθούν και η Ταϊβάν, μια κύρια εμπορική δύναμη και μια σημαντική δημοκρατία, θα πρέπει να γίνει δεκτή.
<P>
Δεν είναι καθόλου υγιές το γεγονός ότι οι παγκόσμιες εμπορικές διεργασίες συνεχίζουν να αποκλείουν τη Δημοκρατία της Κίνας λόγω των αντιρρήσεων της Λαϊκής Δημοκρατίας της Κίνας. Σ' αυτή την περίπτωση η διαφορά μεταξύ μιας «Δημοκρατίας» και μιας «Λαϊκής Δημοκρατίας» είναι παρόμοια με τη διαφορά μεταξύ ενός μανδύα και ενός ζουρλομανδύα.
<P>
Ασφαλώς θέλουμε την εισδοχή και της Λαϊκής Δημοκρατίας - μόλις εκπληρωθούν ορισμένες βασικές συνθήκες. Το γεγονός αυτό θα ενίσχυε τον ΠΟΕ και θα υποβοηθούσε τις μεταρρυθμίσεις στην Κίνα. Σύμφωνα με την νέα κινεζική πολιτική του Προέδρου Κλίντον οι θέσεις των ΗΠΑ και της Ευρώπης βρίσκονται πολύ κοντύτερα. Εμείς της Ομάδας των Φιλελευθέρων προτρέπουμε τους διαπραγματευτές μας να διπλασιάσουν τις προσπάθειές τους για την επίλυση των προβλημάτων αυτών. Εάν δεν συζητήθηκαν στη Σιγκαπούρη θα θέλαμε να μάθουμε το γιατί.

<SPEAKER ID=69 LANGUAGE="FR" NAME="Martinez">
Kύριε Πρόεδρε, είχαμε το Δουβλίνο και είχαμε και τη Σιγκαπούρη. Στο Δουβλίνο, υιοθετήθηκε το σύμφωνο δημοσιονομικής λιτότητας. Μετά από μισό αιώνα κεϋνσιανισμού, μας εξήγησαν ότι ο πλούτος γεννάται από την επιδίωξη του μύθου της δημοσιονομικής ισορροπίας. Εξέτασα όλες τις στατιστικές σειρές των αμερικανικών δημοσίων οικονομικών του 19ου αιώνα ή των ευρωπαϊκών δημοσίων οικονομικών, αλλά δεν βρήκα πουθενά δημοσιονομική ισορροπία. Είναι αλήθεια ότι εγκρίθηκε ένα σύμφωνο σταθερότητας με δημοσιονομικό ποινικό δίκαιο το οποίο θα επιτρέπει να επιβάλλονται κυρώσεις στους λαούς για την οδήγηση σε κατάσταση δημοσιονομικής μέθης. Είχαμε επίσης το ενιαίο νόμισμα που μας υπόσχονται για το 1999 και την κοινωνική ρήτρα που συντάχθηκε λες και η χώρα του Adam Smith, που δημιούργησε παντού τη φτώχεια των εθνών, μπορούσε συγχρόνως να επανέλθει στον άκρατο φιλελευθερισμό και να μιλά για την κοινωνική διάσταση.
<P>
Ευτυχώς, είχαμε τη Σιγκαπούρη. Είναι προφανές ότι στη Σιγκαπούρη αποφύγαμε την καταστροφή, εφόσον κάποιοι ήθελαν να ανοίξουν και πάλι το γεωργικό φάκελο. Δεν άνοιξε. Αλλά, κύριε Σαντέρ, ας μην ξαναρχίσουμε την Punta del Este. Οι Ηνωμένες Πολιτείες υιοθέτησαν το νόμο Fair. Το Απρίλιο 1996, αποσυνέδεσαν την παραγωγή από τις ενισχύσεις και τοποθετούνται σε θέση ισχύος ενόψει της επανάληψης των διαπραγματεύσεων, στο τέλος του 2000. Ας μην καθυστερούμε, κύριε Σαντέρ.
<P>
Είναι αλήθεια, κύριε Πρόεδρε του Συμβουλίου, ότι μας είπατε πως δημιουργήθηκε ένας φιλοσοφικός χώρος. Αυτή ήταν η μεγάλη συμβολή του Δουβλίνου. Σας υπενθυμίζω ωστόσο ότι ο Καρτέσιος γεννήθηκε στη Γαλλία, ότι εξέδοσε το έργο του στις Κάτω Χώρες και ότι πήγε να πεθάνει στη Σουηδία. Είχε εφεύρει και αυτός το φιλοσοφικό χώρο, μαζί με το Σπινόζα, πριν το Δουβλίνο.

<SPEAKER ID=70 LANGUAGE="EN" NAME="Donnelly, Alan">
Κύριε Πρόεδρε, θα ήθελα να συγχαρώ την ιρλανδική Προεδρία και ιδιαίτερα τον Πρωθυπουργό και τον Υπουργό Οικονομικών για την πρόοδο που έγινε σχετικά με την οικονομική και νομισματική ένωση.
<P>
Πιστεύω ότι ο Δεκέμβριος του 1996 θα αποτελέσει ορόσημο στην όλη διαδικασία της οικονομικής και νομισματικής ένωσης. Η ημερομηνία αυτή απετέλεσε το σημείο στροφής όπου η οικονομική και νομισματική ένωση από απλά μια φιλοδοξία της Ευρωπαϊκής Ένωσης έγινε μια πραγματικότητα. Η ημερομηνία αυτή θα αποτελέσει ένα πολύ σημαντικό σημείο στην ευρωπαϊκή ιστορία.
<P>
Θα ήθελα όμως να στρέψω την προσοχή μου στο Σύμφωνο Σταθερότητας και Ανάπτυξης. Ας μην ξεχνάμε ότι ονομάζεται Σύμφωνο Σταθερότητας και Ανάπτυξης. Είναι απόλυτα ζωτικό όπως η συμφωνία η οποία επετεύχθη στο Δουβλίνο υλοποιηθεί ακριβώς έτσι όπως είναι γραμμένη. Ελπίζω ότι όλοι εκείνοι οι οποίοι υπέγραψαν αυτή τη συμφωνία σχετικά με το Σύμφωνο για τη Σταθερότητα και την Ανάπτυξη θα την τιμήσουν έτσι όπως είναι γραμμένη και δεν θα υπάρξουν παρασκηνιακά μέτρα είτε εκ μέρους μελών της Νομισματικής Επιτροπής ή Κεντρικών Τραπεζών ή, ίσως, εκ μέρους οποιουδήποτε συγκεκριμένου Υπουργού Οικονομικών της οποιασδήποτε μεγάλης χώρας της Ευρωπαϊκής Ένωσης για να υπονομεύσει τη συμβιβαστική συμφωνία που επετεύχθη στο Δουβλίνο. Εάν, σε οποιαδήποτε φάση, υπάρξει προσπάθεια για να μεταβληθεί η συμφωνία ή για να γίνει λιγότερο αυστηρή, τότε το Κοινοβούλιο τούτο θα την καταδικάσει ολοκληρωτικά. Είναι θεμελιώδες όπως ο ιρλανδός Πρωθυπουργός και η επερχόμενη ολλανδική Προεδρία τιμήσουν τη συμφωνία.
<P>
Δεύτερον, θα ήθελα να στραφώ σε κάτι που είπε ο ιρλανδός Πρωθυπουργός, κ. Μπρούτον, σχετικά με τον ρόλο της κυβέρνησης στην προσπάθεια δημιουργίας θέσεων εργασίας και προώθησης της οικονομίας. Έχοντας υπόψη την εξαίρετη συνεργασία μεταξύ του ιδιωτικού και του δημόσιου τομέα της Ιρλανδίας στην προσπάθεια υλοποίησης των πολύ υψηλών ρυθμών ανάπτυξης της χώρας αυτής κατά τα τελευταία χρόνια, έμεινα μάλλον απογοητευμένος από τη δήλωση του Πρωθυπουργού ότι στην οικονομία της αγοράς υπάρχουν πολύ λίγα περιθώρια για κρατική δράση. Το πολλαπλασιαστικό αποτέλεσμα των δημοσίων επενδύσεων παίζει ένα πολύ μεγάλο ρόλο στην προώθηση της οικονομίας και της απασχόλησης. Εάν εξετάσετε την ιρλανδική οικονομία, κύριε Πρωθυπουργέ, θα διαπιστώσετε ότι ο ρόλος των δημοσίων επενδύσεων στην οικονομία σας υπήρξε απόλυτα ζωτικός για την επίτευξη των ρυθμών ανάπτυξης που είχατε κατά τα τελευταία χρόνια. Αυτός είναι ο λόγος για τον οποίο χρειαζόμαστε συντονισμένη δράση στο ευρωπαϊκό επίπεδο: μια κοινή οικονομική πολιτική, ιδιαίτερα στον τομέα των δημοσίων επενδύσεων, ούτως ώστε να δώσουμε ώθηση στους ρυθμούς ανάπτυξης και να αντιμετωπίσουμε το πρόβλημα της ανεργίας.
<P>
Το τελικό σημείο που θα ήθελα να θέσω έχει σχέση με τον τρόπο με τον οποίο τώρα διαθέτουμε μια συγκεντρωτική νομισματική πολιτική και τι κάνουμε σχετικά με την οικονομική πολιτική. Απευθύνομαι στον Πρόεδρο Santer και στον ιρλανδό Πρωθυπουργό. Είναι απόλυτα αναγκαίο όπως κατά τη διάρκεια του 1997 το Συμβούλιο, η Επιτροπή και το Κοινοβούλιο επιζητήσουν τη θέσπιση ενός μηχανισμού ως αντίβαρο στη συγκεντρωτική νομισματική εξουσία της Ευρωπαϊκής Κεντρικής Τράπεζας έτσι ώστε να δημιουργηθεί ένα είδος οικονομικής κυβέρνησης στην Ευρωπαϊκή Ένωση. Αυτό σημαίνει μια ενισχυμένη Επιτροπή Οικονομικών και Εθνικής Οικονομίας από τους Υπουργούς Οικονομικών, σημαίνει έναν ισχυρότερο ρόλο για την Ευρωπαϊκή Επιτροπή και σημαίνει έναν ισχυρότερο ρόλο εποπτείας για το Ευρωπαϊκό Κοινοβούλιο. Αυτός θα πρέπει να είναι ο στόχος μας κατά τη διάρκεια του 1997. Ελπίζω ότι η Επιτροπή και το Συμβούλιο θα προωθήσουν σχετικές προτάσεις.

<SPEAKER ID=71 LANGUAGE="EN" NAME="McCartin">
Κύριε Πρόεδρε, όπως και τόσοι άλλοι, θα ήθελα να συγχαρώ κι' εγώ την ιρλανδική Προεδρία για την επιτυχία της θητείας της και να πω πως εξ αιτίας του γεγονότος ότι οι μικρότερες χώρες διαθέτουν λιγότερους πόρους οι επιτυχίες τις οποίες σημειώνουν αξίζουν συγκριτικά μεγαλύτερου επαίνου. Θα ήθελα συνεπώς να συγχαρώ τον Taoiseach κ. Μπρούτον, τον Tαnaiste κ. Σπρινγκ καθώς και τον κ. Μίτσελ οι οποίοι εργάσθηκαν πολύ σκληρά και συνέβαλαν ουσιαστικά στην επιτυχία της ιρλανδικής Προεδρίας.
<P>
Θα ήθελα επίσης να αναγνωρίσω ότι ο κ. Μπρούτον δεν υπήρξε δεσμευμένος στο ευρωπαϊκό ιδεώδες μόνο κατά τη διάρκεια που ήταν προεδρεύων του Συμβουλίου. Εδώ και πάρα πολλά χρόνια έχει προωθήσει το ευρωπαϊκό ιδεώδες και υπήρξε πάντα ένας σκληρά εργαζόμενος και πολύ καλά ενημερωμένος υπερασπιστής της Ευρωπαϊκής Ένωσης. Είναι ιδιαίτερα σημαντικό να το δηλώσουμε αυτό τη στιγμή αυτή. Κατά το πρωτοχρονιάτικο διάγγελμά του, μιλώντας στη χώρα του και στον λαό του, καθόρισε ως έναν από τους τρεις στόχους του να εργασθεί ακούραστα για τη δημιουργία μιας ομόσπονδης Ευρώπης. Για μας εδώ στα θεσμικά όργανα είναι πολύ ευκολότερο να υποστηρίζουμε αυτές τις ιδέες - είναι κάτι αναμενόμενο από εμάς.
<P>
Στα χρόνια που έρχονται έχουμε να υλοποιήσουμε τρεις σημαντικούς αντικειμενικούς σκοπούς. Αναφέρομαι στη Διακυβερνητική Διάσκεψη, το ενιαίο νόμισμα και τη διεύρυνση. Ορισμένοι από αυτούς, ιδιαίτερα η διεύρυνση, δεν πρόκειται να επιτευχθούν χωρίς θυσίες από τον κόσμο που αποτελεί αυτή τη στιγμή την Ευρωπαϊκή Ένωση. Εάν θέλουμε να έχουμε επιτυχία στον τομέα αυτόν, δεν μπορούμε να την έχουμε κάνοντας συμφωνίες μεταξύ των θεσμικών μας οργάνων - του Συμβουλίου, του Κοινοβουλίου και της Επιτροπής. Θα πρέπει να κερδίσουμε την κοινή γνώμη στα κράτη μέλη. Τα εθνικά και τα περιφερειακά κοινοβούλια έχουν να παίξουν ένα πολύ σημαντικό ρόλο. Αυτός είναι ο λόγος για τον οποίο εκτιμώ τόσο πολύ την μακρόχρονη υπηρεσία του τωρινού Πρωθυπουργού της Ιρλανδίας, του κ. Μπρούτον, σε ένα ευρωπαϊκό ιδεώδες εντός του ιρλανδικού πλαισίου το οποίο ο ίδιος εδημιούργησε και ο κ. Μίτσελ υπεστήριξε.
<P>
Θα ήθελα να αναφερθώ εν συντομία στη δήλωση της κυρίας McKenna ότι η ευρωπαϊκή νομισματική ένωση είναι κάτι το καταστροφικό και ότι η Ιρλανδία δεν θα πρέπει να συμμετάσχει. Τη δήλωσή της αυτή τη στήριξε στις εμπορικές ροές με το Ηνωμένο Βασίλειο και την υπόλοιπη Ευρώπη. Θα πρέπει να την πληροφορήσω ότι οι αριθμοί της είναι παρωχημένοι. Σήμερα εξάγουμε το 40 % των αγαθών μας στις χώρες του σκληρού πυρήνα της Ευρωπαϊκής Ένωσης και μόνο το 28, 5 % στις βρετανικές αγορές. Της υπενθυμίζω ότι κατά τα 170 χρόνια της νομισματικής ένωσης με τη Μ. Βρετανία κάναμε λιγότερη πρόοδο σε σύγκριση με την αντίστοιχη των 17 ετών της νομισματικής συμφωνίας μας με τις χώρες της Ευρωπαϊκής Ένωσης.

<SPEAKER ID=72 LANGUAGE="NL" NAME="Van Velzen, Wim">
Πρόεδρε, ελπίζω ότι δεν θα μου θυμώσετε γι'αυτό. Ωστόσο, όσον αφορά την απασχόληση, θα εξετάσω τα αποτελέσματα της ιρλανδικής Προεδρίας και της Διάσκεψης της Κορυφής του Δουβλίνου κυρίως από την άποψη της αξίας που έχουν ως αφετηρία για την ολλανδική Προεδρία.
<P>
Χωρίς να θέλω να κατηγορήσω την ιρλανδική Προεδρία, θα ήθελα να διαπιστώσω ότι η κατάσταση γύρω από τα θέματα αυτά είναι τόσο θολή ώστε να μην μπορεί να λεχθεί ότι τα πράγματα έχουν διευκρινισθεί με τέτοιο τρόπο ώστε να μην υπάρχει κίνδυνος αποτυχίας της ολλανδικής Προεδρίας.
<P>
Αυτό που εννοούσαμε με το κεφάλαιο για την απασχόληση ήταν ότι θα έπρεπε να υπάρξει οπωσδήποτε μία ισορροπία μεταξύ, αφενός, της νομισματικής πολιτικής και, αφετέρου, της πολιτικής που αποσκοπεί στην ανάπτυξη, την προαγωγή της απασχόλησης και τη συνοχή στην Ένωση. Εάν κοιτάξουμε τα αποτελέσματα της Προεδρίας σας, είμαστε υποχρεωμένοι να διαπιστώσουμε ότι η ισορροπία αυτή δεν υπάρχει στο σχέδιο Συνθήκης.
<P>
Σύμφωνα με την πρόταση αυτή, η πολιτική απασχόλησης πρέπει να ευθυγραμμίζεται με τους οικονομικούς προσανατολισμούς, αυτό είναι το μόνο που αναφέρεται σχετικώς, τη στιγμή που και το αντίθετο αληθεύει. Αυτό ακριβώς είναι το θέμα. Δεν μπορεί κανείς να συνεχίσει να ασκεί μία αποκλειστικά οικονομική/νομισματική πολιτική εάν δεν υπολογισθούν ταυτόχρονα οι επιπτώσεις για την απασχόληση. Στην περίπτωση αυτή, όχι μόνο για τους ανθρώπους που έχουν ήδη εργασία, αλλά για τα πολλά εκατομμύρια που ευρίσκονται εκτός παραγωγής και που, παρά τις οικονομικές προσπάθειες το τελευταίο διάστημα, εξακολουθούν να μην έχουν δουλειά. Ελπίζω ότι το δεδομένο αυτό θα συμπεριληφθεί επιτέλους στις συζητήσεις που διεξάγονται στην κορυφή.
<P>
Εν ολίγοις, πρέπει ακόμη να γίνουν πολλά, κυρίως επειδή η πρόταση της ολλανδικής Προεδρίας πάσχει από το ίδιο ελάττωμα. Η ενσωμάτωση της διαδικασίας του Έσσεν στη Συνθήκη, όπως φαίνεται ότι έχουμε την πρόθεση να κάνουμε, δεν επαρκεί σε καμία περίπτωση. Αυτό που χρειαζόμαστε είναι επίσης ένα χρονοδιάγραμμα, συγκεκριμένοι στόχοι και δείκτες. Μόνο σε αυτή την περίπτωση θα είμαστε σε θέση να εξουδετερώσουμε τον αόριστο χαρακτήρα των δηλώσεων.
<P>
Θα ήθελα τέλος να κάνω άλλη μία παρατήρηση σχετικά με την εισαγωγή του κ. Bruton, ο οποίος τάχθηκε υπέρ της περαιτέρω εκπαίδευσης και κατάρτισης. Κατ'αρχάς πρόκειται για μία εύστοχη παρατήρηση, ακόμα και αν αυτό αφορά απλώς το γεγονός ότι τα κράτη μέλη μείωσαν δραστικά τα τελευταία χρόνια τις δαπάνες τους στο χώρο της εκπαίδευσης και της κατάρτισης. Η κατάσταση αυτή σχετίζεται, παρεμπιπτόντως, με την ΟΝΕ και το Σύμφωνο Σταθερότητας. Θα ήθελα όμως να παραθέσω με συγκατάβαση ορισμένα αποσπάσματα από μία επιστημονική έκθεση που δημοσιεύθηκε εχθές στη χώρα μου από την οποία προκύπτει πόσο σημαντική είναι η εκπαίδευση και η κατάρτιση για την αποκαλούμενη δυνατότητα απασχόλησης : δεν δημιουργείται καμία απολύτως θέση εργασίας. Παραθέτω αποσπάσματα από ένα λόγο της κ. Παπανδρέου, μίας από τις προηγούμενες Επιτρόπους, η οποία δήλωσε στο Σώμα ότι: υπάρχουν σήμερα στην Ευρώπη άνθρωποι οι οποίοι έχουν εκπαιδευτεί και επανεκπαιδευτεί έξι και επτά φορές χωρίς να έχουν βρει δουλειά. Πρόκειται για μία πτυχή η οποία λησμονείται διαρκώς. Επικρατεί διαρκώς η εντύπωση ότι η εκπαίδευση και η κατάρτιση, η οικονομική σταθερότητα, θα δημιουργήσουν αυτόματα θέσεις απασχόλησης. Εφόσον δεν υπάρχει μία συνοδευτική πολιτική που να αποσκοπεί συγκεκριμένα στη δημιουργία θέσεων απασχόλησης, όλα αυτά δεν είναι παρά ανοησίες. Αυτό που θα ήθελα είναι το Σύμφωνο Σταθερότητας του κ. Santer να επικεντρωθεί κατά κύριο λόγο σ'αυτό το σημείο.

<SPEAKER ID=73 LANGUAGE="DE" NAME="Nassauer">
Kύριε Πρόεδρε, κυρίες και κύριοι, αναφέρομαι στον τρίτο πυλώνα, στα αποτελέσματα που έβγαλε το Δουβλίνο, μέχρι τώρα, σχετικά μ' αυτόν, και στις προσδοκίες που έχουμε από τη Διακυβερνητική Διάσκεψη. Tο πιο σημαντικό έργο μας, στον τομέα αυτό, είναι η Europol. Στη Συνθήκη του Mάαστριχτ είχαν συμφωνηθεί ήδη όλα. Στη συνέχεια συρθήκαμε σε μακροχρόνιες διαπραγματεύσεις για τη σύμβαση και τώρα κολλήσαμε στις διαδικασίες επικύρωσης στα εθνικά κοινοβούλια. Eίναι σκάνδαλο το ότι η Europol δεν δουλεύει ακόμη.
<P>
(Xειροκροτήματα) Tα εθνικά κοινοβούλια καλούνται τώρα να εκπληρώσουν το δικό τους καθήκον, ώστε να δοθεί στην Europol η δυνατότητα λειτουργίας.
<P>
Δεύτερο θέμα: Aυξάνεται συνεχώς η πεποίθηση ότι η Europol χρειάζεται, τουλάχιστον μεσοπρόθεσμα, αυτοτελή ικανότητα λειτουργίας. Όχι για να υπονομεύει τις εθνικές αστυνομικές αρχές, αλλά για να έχει βέλτιστες δυνατότητες διαπραγματεύσεων: όχι ως ευρωπαϊκό FBI, αλλά σαν μια ευρωπαϊκή αστυνομική αρχή, που θα είναι αρμόδια για ορισμένα εγκλήματα που έχουν ευρωπαϊκές διαστάσεις.
<P>
H πορεία αυτή - που έχει σκιαγραφηθεί άλλωστε από το Kοινοβούλιό μας - θα πρέπει να ακολουθηθεί στη Διακυβερνητική Διάσκεψη.
<P>
Tρίτο θέμα: Όλοι ζητάμε την κοινοτική αντιμετώπιση βασικών τμημάτων του τρίτου πυλώνα. Eδώ πρόκειται κυρίως για το άσυλο και τη μετανάστευση. Aυτό είναι σωστό. Όταν καταργούνται τα σύνορα στην Eυρώπη, τότε μόνο μ' ένα κοινοτικό δίκαιο ασύλου θα έχουμε επιτυχία. Aν όμως έχουμε τη γνώμη αυτή, τότε θα πρέπει να προσπαθήσουμε να επεξεργασθούμε ένα κοινό δίκαιο ασύλου. Ένα υλικά κοινό δίκαιο ασύλου, συνεπώς, είναι το τρίτο αίτημα που προκύπτει ως συνέπεια του Δουβλίνου.

<SPEAKER ID=74 LANGUAGE="DE" NAME="Schulz">
Kύριε Πρόεδρε, κυρίες και κύριοι, δεν συμμερίζομαι πάντα τη άποψη του συναδέλφου Nassauer, αλλά σήμερα θα πρέπει να συμφωνήσω μαζί του πλήρως. Διότι, πράγματι, ένα από τα πιο επαίσχυντα αποτελέσματα της συνόδου κορυφής του Δουβλίνου είναι - κι αυτό κατά τη γνώμη μου δεν οφείλεται στην ιρλανδική προεδρία, αλλά στην ανασταλτική στάση ορισμένων κυβερνήσεων κρατών μελών - το ότι η Europol εξαγγέλλεται πάντα μεγαλόσχημα ως ο οργανισμός, που θα μπορεί προσεχώς να καταπολεμήσει αποτελεσματικά το οργανωμένο έγκλημα. Στην πραγματικότητα, όμως, τίποτε δεν αποφέρει η Europol, εκτός από μεγαλόστομες εξαγγελίες.
<P>
H Europol θα 'πρεπε να είναι η πανάκεια στην καταπολέμηση των ναρκωτικών. Kαταπολεμά όμως η Europol τα ναρκωτικά; Όχι.
<P>
H Europol θα 'πρεπε να είναι η πανάκεια στην καταπολέμηση της εγκληματικότητας με τα πυρηνικά υλικά, ένα θέμα το οποίο, κατά τα άλλα, έχει εξαφανιστεί τελείως από τη δημόσια συζήτηση. Δεν υπάρχει άραγε κανένα πυρηνικό λαθρεμπόριο πλέον στην Eυρώπη; Πιθανόν και να μην υπάρχει, διότι, ως γνωστόν, οι βουλευτικές ομοσπονδιακές εκλογές στη Γερμανία πέρασαν.
<P>
H Europol θα 'πρεπε να είναι ένα μέσο για να καταπολεμήσει τη σεξουαλική κακοποίηση των παιδιών; αυτό λέχθηκε στην τελευταία σύνοδο κορυφής στο Δουβλίνο. Αλλωστε, θα ήταν επειγόντως απαραίτητο να γίνουν εδώ ενέργειες. Aλλά δεν γίνεται τίποτε.
<P>
Γνωρίζουμε στο Kοινοβούλιό μας, εδώ και αρκετό καιρό, ότι για τα κράτη μέλη είναι σημαντικότερες οι εθνικές επιφυλάξεις κυριαρχίας - γι' αυτές πρόκειται σε τελευταία ανάλυση - από μια αποτελεσματική ευρωπαϊκή καταπολέμηση του εγκλήματος.
<P>
H ομάδα μας δεν έχει καμιά ελπίδα για αλλαγή στάσης στο Συμβούλιο Yπουργών ή στις κυβερνήσεις των κρατών μελών. Eναποθέτουμε τις ελπίδες μας σ' εσάς, κύριε Πρόεδρε της Eπιτροπής. Eναπόκειται σ' εσάς να αναλάβετε πρωτοβουλίες, καλώντας λ.χ. κάποτε τα κράτη μέλη, με τρόπο παραδειγματικό, να διαθέσουν στις υπηρεσίες σας, που δραστηριοποιούνται στον τρίτο πυλώνα, τα λειτουργικά μέσα, ώστε να μπορούν, τουλάχιστον, να λειτουργήσουν αποτελεσματικά.
<P>
Έχω κατά νου την UCLAF, τη Mονάδα Συντονισμού για την Kαταπολέμηση της Aπάτης, η οποία θα μπορούσε να δραστηριοποιηθεί πολύ εντονότερα κατά του οργανωμένου εγκλήματος. Aντί η Eπιτροπή να επαναπαύεται μόνο στο τι αποφασίσθηκε δήθεν στις συνόδους κορυφής, χωρίς να έχει αποφασιστεί στην πραγματικότητα, θα μπορούσε να αποφασίσει να καλέσει κάποτε τα κράτη μέλη και να τα πει: Aσχοληθείτε επιτέλους με την καταπολέμηση του οργανωμένου εγκλήματος, όχι με λόγια αλλά με έργα. Tότε, κύριε Σαντέρ, θα μπορούσατε να είστε σίγουρος για το χειροκρότημά μας. Aλλά δεν θα το έχετε, αν κάνετε πάντα τέτοιες δηλώσεις όπου θα λέτε όλα αυτά που αποφασίσθηκαν, αλλά στη συνέχεια δεν εφαρμόζονται στην πράξη. Aν έχετε περισσότερο θάρρος, το Kοινοβούλιο θα είναι στο πλευρό σας.

<SPEAKER ID=75 LANGUAGE="DE" NAME="Mann, Thomas">
Kύριε Πρόεδρε, η Δημοκρατία της Iρλανδίας δεν συγκαταλέγεται στα μεγαλύτερα κράτη μέλη της Eυρωπαϊκής Ένωσης, όσον αφορά την έκταση, αλλά συγκαταλέγεται στα μεγαλύτερα, όσον αφορά τις επιτυχίες της. H υψηλή δέσμευση, η ικανότητα και οι αναζωογονητικές ωθήσεις της προεδρίας του Συμβουλίου, της Kυβέρνησης John Bruton, αξίζουν κάθε σεβασμό. Έκτισαν γέφυρες κατανόησης, ζήτησαν συγκεκριμένα αποτελέσματα, αντί να κάνουν μόνο τις συνηθισμένες, πλούσιες σε μεγάλα λόγια αλλά φτωχές σε περιεχόμενο, δηλώσεις. Aυτό το «ντοπάρισμα», εκ μέρους του Δουβλίνου, έγινε και στον τομέα που έχει ύψιστη προτεραιότητα, δηλαδή στον αγώνα κατά της ανεργίας των 18 εκατομμυρίων; Kατορθώθηκε να οξυνθεί και άλλο η συνείδηση των κρατών μελών, να συγκεντρωθούν μέτρα, ώστε να έχουν επίδραση.
<P>
Eδώ υπάγονται: πρώτον, η ειδική υποστήριξη των προβληματικών ομάδων-στόχων, των μακροχρόνια ανέργων, των ανέργων γυναικών και των νέων, και με πρωτοβουλίες απασχόλησης σε τοπικό και περιφερειακό επίπεδο; δεύτερον, η σαφής αύξηση της ποιότητας κατάρτισης και επιμόρφωσης, ώστε να είμαστε σε καλή φυσική κατάσταση για το διεθνή ανταγωνισμό, καθώς επίσης και πολύ πιο ευέλικτοι και ευκίνητοι; τρίτον, η υλοποίηση των συμφωνηθέντων προγραμμάτων για τις μικρομεσαίες επιχειρήσεις, των οποίων οι υγιείς δομές και η ικανότητα για εφαρμογή καινοτομιών θα δημιουργήσουν νέες θέσεις εργασίας.
<P>
Aσφαλώς και βρισκόμαστε μόλις στην αρχή της αναγκαίας εξάλειψης των διοικητικών και φορολογικών εμποδίων. Kαι κάτι ακόμη: Tο σύμφωνο εμπιστοσύνης του Zακ Σαντέρ βρίσκει ολοένα και μεγαλύτερη υποστήριξη. H αμοιβαία προσέγγιση των κρατών μελών, που δοκιμάσθηκε με επιτυχία πριν από δύο χρόνια στο Essen και τεκμηριώνεται τώρα στη δήλωση του Δουβλίνου, είναι ο καλύτερος δρόμος για μεγαλύτερη κοινή ευθύνη, συντονισμό και συνεργασία, σε ευρωπαϊκό επίπεδο. Oλοένα και λιγότερα εμπόδια υπάρχουν στη δημιουργία, μελλοντικά, ενός κεφαλαίου για την απασχόληση, στη Συνθήκη, που θα είναι ουσιαστικό.

<SPEAKER ID=76 LANGUAGE="EN" NAME="Hughes">
Κύριε Πρόεδρε, στα δύο λεπτά που έχω στη διάθεσή μου θα ήθελα να συγκεντρώσω εν συντομία την προσοχή μου σε μία πτυχή των συμπερασμάτων της Διασκέψεως του ΠΟΕ στη Σιγκαπούρη: στο πρόβλημα της τήρησης των διεθνώς αναγνωρισμένων βασικών εργατικών δικαιωμάτων στις συμφωνίες του διεθνούς εμπορίου.
<P>
Κάνοντας αυτό θα ήθελα να αποτίσω φόρο τιμής στον ιρλανδό Υπουργό Εμπορίου Έντα Κέννυ για τις έντονες προσπάθειές του να επιτύχει στη Σιγκαπούρη μια θετική ομόφωνη θέση εκ μέρους της Ένωσης για το θέμα αυτό. Αυτό δεν ήταν καθόλου εύκολη υπόθεση δεδομένης της εχθρικής στάσης ορισμένων από τα δικά μας κράτη μέλη, μεταξύ των οποίων εξέχουσα θέση κατέχει το Ηνωμένο Βασίλειο, σε οποιαδήποτε μνεία των βασικών εργατικών δικαιωμάτων στην τελική διακήρυξη. Ορισμένοι θα είναι απογοητευμένοι με την παράγραφο σχετικά με τα εργατικά δικαιώματα όπως εμφανίστηκε στην τελική διακήρυξη καθόσο δεν κάνει τίποτα περισσότερο από το να επιβεβαιώνει εκ νέου τη δέσμευση στις αρχές που εκφράζουν τα δικαιώματα αυτά, υπογραμμίζοντας τον ρόλο της ΔΟΕ και σημειώνοντας την ανάγκη για συνεχή συνεργασία των γραμματειών της ΔΟΕ και του ΠΟΕ επί του θέματος. Το θέμα αυτό δεν απετέλεσε τελικά αντικείμενο επεξεργασίας μέσα στο πλαίσιο των διατάξεων του ΠΟΕ και συμμερίζομαι την έντονη απογοήτευση του κ. Sainjon σχετικά μ' αυτό.
<P>
Έχοντας παρακολουθήσει όμως τη διάσκεψη της Σιγκαπούρης και έχοντας γίνει μάρτυρας της εμφανούς εχθρότητας σε οποιαδήποτε μνεία των θεμάτων αυτών από μέρους ενός αριθμού ανεπτυγμένων αλλά και αναπτυσσόμενων χωρών, συμμερίζομαι την άποψη του Willy De Clercq, του επικεφαλής της αποστολής μας εκεί, ότι το γεγονός και μόνον πως το θέμα αυτό δεν απεκλείσθη εντελώς από τις διαπραγματεύσεις θα πρέπει να θεωρηθεί ως επιτυχία.
<P>
Η φλόγα διατηρήθηκε άσβεστη αλλά αυτό δεν αρκεί. Η Σοσιαλιστική Ομάδα ζητεί από την Επιτροπή και από το Συμβούλιο να εκμεταλλευτούν αυτή την αναφορά στην προπαρασκευαστική τους εργασία για την επόμενη υπουργική διάσκεψη - και αυτό χρειάζεται να αρχίσει τώρα - έτσι ώστε να διασφαλίσουν ότι θα γίνει πρόοδος επί των θεμελιωδών εργατικών δικαιωμάτων, όπως και επί των προδιαγραφών προστασίας του περιβάλλοντος, και να διασφαλίσουν επίσης ότι θα έχουμε ένα παγκόσμιο εμπόριο το οποίο θα είναι και δίκαιο και ελεύθερο.
<P>
Θα ήθελα να ευχαριστήσω ειλικρινά την ιρλανδική Προεδρία για την πολύτιμη εργασία της επί του θέματος αυτού.

<SPEAKER ID=77 LANGUAGE="EN" NAME="Pimenta">
Κύριε Πρόεδρε, θα ήθελα να αρχίσω συγχαίροντας την ιρλανδική Προεδρία για την εξαιρετική εργασία που έκανε κατά τους προηγούμενους έξι μήνες καθώς και για την πολύ καλή συνεργασία της με το Ευρωπαϊκό Κοινοβούλιο, ειδικότερα στον τομέα του περιβάλλοντος και της διεθνούς συνεργασίας, όπως ήταν η περίπτωση της Σιγκαπούρης.
<P>
Κύριε Πρόεδρε, δυστυχώς στη Σιγκαπούρη, όσον αφορά το περιβάλλον δεν έγινε τίποτα. Το Ευρωπαϊκό Κοινοβούλιο εκφράζει εδώ και δύο χρόνια την πλήρη αντίθεσή του για την έλλειψη αποφάσεων όσον αφορά τη σχέση μεταξύ της πολιτικής του περιβάλλοντος και των κανόνων της GATT. Στη Συγκαπούρη, υπό την λαμπρή ηγεσία του Willy Declercq, η αντιπροσωπεία του Ευρωπαϊκού Κοινοβουλίου δήλωσε, σε όλα τα φόρουμ, ότι δεν μπορεί να αποδεχθεί το γεγονός ότι ο Παγκόσμιος Οργανισμός Εμπορίου συνεχίζει να αγνοεί τριάντα χρόνια Διεθνούς Δικαίου για το περιβάλλον, συνεχίζει να αγνοεί τη νομιμότητα των συμβάσεων που καταπολεμούν το εμπόριο ειδών που κινδυνεύουν, που καταπολεμούν τον τουρισμό τοξικών αποβλήτων, που προστατεύουν το στρώμα του όζοντος ή που επιχειρούν να μειώσουν τις κλιματολογικές αλλαγές.
<P>
Δεν μπορούμε να συνεχίσουμε να αποδεχόμαστε τη μυστικοπάθεια με την οποία ενεργεί ο Παγκόσμιος Οργανισμός Εμπορίου και τον τρόπο με τον οποίο μεταχειρίζεται τις μη κυβερνητικές οργανώσεις. Και θα θέλαμε να απευθύνουμε μία λέξη στην Επιτροπή όσον αφορά το σημαντικό «dossier» για το εμπόριο και το περιβάλλον σχετικά με τα leg-hold traps. Ο Sir Lιon Brittan κατάφερε να αγνοήσει η Επιτροπή τη βούληση του Συμβουλίου Υπουργών και τη βούληση του Κοινοβουλίου αυτού, ακολουθώντας μία πολιτική η οποία δεν εφαρμόζει τον ισχύοντα κοινοτικό νόμο - τον Κανονισμό 91 - και αγνοεί τη ψήφο του Ευρωπαϊκού Κοινοβουλίου, αγνοεί το Συμβούλιο Υπουργών Περιβάλλοντος του Δεκεμβρίου. Πρόεδρε κύριε Santer, μπορείτε να είστε βεβαιος ότι θα αποδοκιμάσουμε αυτή τη συμπεριφορά της Επιτροπής όσον αφορά το εμπόριο και το περιβάλλον και, κυρίως, τα leg-hold traps.

<SPEAKER ID=78 LANGUAGE="DE" NAME="Randzio-Plath">
Kύριε Πρόεδρε, δικαιολογημένα η Iρλανδική προεδρία τόνισε τις επιτυχίες στην προετοιμασία της Nομισματικής Ένωσης. Aυτό θα πρέπει να επιδοκιμαστεί. Eπιτέλους μπορούμε να έχουμε ξεκάθαρη εικόνα για το πόσο μεγάλη θα είναι η διεθνής διάσταση της Nομισματικής Ένωσης, μια και χρειαζόμαστε σταθερές νομισματικές συνθήκες πλαίσιο και σε διεθνές επίπεδο, επειδή ως γνωστόν έχει καταρρεύσει το σύστημα Bretton-Woods. Δεν μπορούμε να αφήσουμε τις εθνικές μας οικονομίες να περιπέσουν στη θηλειά της κερδοσκοπίας, όπως ακριβώς δεν μπορούμε να αφήσουμε και το εμπόριο και την οικονομία στο έλεος της αγοράς. Kατ' αυτήν την έννοια, η διάσκεψη της Σιγκαπούρης ήταν ασφαλώς μια πετυχημένη διάσκεψη, όσον αφορά το περαιτέρω άνοιγμα της αγοράς και την περαιτέρω πρόοδο στην απελευθέρωση.
<P>
Kατά τη γνώμη μας, όμως, εναπομένουν να γίνουν πολλά ακόμη - ακόμη και για την Eυρωπαϊκή Ένωση - για να ικανοποιηθούν πιστά τα αιτήματα του Eυρωπαϊκού Kοινοβουλίου. Aυτά είναι κυρίως οι περαιτέρω πρόοδοι στην υλοποίηση ενός έντιμου παγκόσμιου εμπορίου. Έχουμε έναν ελάχιστα χαρακτηριστικό μηχανισμό ρύθμισης, όχι μόνο στον τομέα των κοινωνικών υποθέσεων και του περιβάλλοντος, αλλά και στον τομέα της διεθνούς τάξης για τον ανταγωνισμό. Δεν μπορεί, μέσα στην Eυρωπαϊκή Ένωση, να εγκρίνουμε μια νομοθεσία κατά των μονοπωλίων και των καρτέλ, και ταυτόχρονα να επιτρέπουμε πάλι τα καρτέλ αυτά και τα μονοπώλια, σε διεθνές επίπεδο, και να τα ισχυροποιούμε. Γι' αυτό και χρειαζόμαστε μια διεθνή τάξη για τον ανταγωνισμό, η οποία θα μας βοηθήσει να υλοποιήσουμε το έντιμο παγκόσμιο εμπόριο.
<P>
Tο ίδιο ισχύει και για τον άλλο τομέα. H Eυρώπη θα πρέπει εδώ, διαφορετικά απ' ότι έγινε στη Σιγκαπούρη, να μιλάει με μια φωνή. Mια προεδρία, μια Eπιτροπή, δεν μπορούν να επιβάλουν τίποτε, όταν στη Σιγκαπούρη γίνεται σαφές ότι η Eυρωπαϊκή Ένωση, στο θέμα αυτού του μηχανισμού ρύθμισης, είναι διχασμένη. Eδώ θα πρέπει να σημειωθούν πρόοδοι. Δεν είναι σωστό να γίνεται ο προσανατολισμός προς εκείνη την κατεύθυνση, στην οποία το ελεύθερο παγκόσμιο εμπόριο θα συνεχίσει να σημειώνει τέτοιες επιτυχίες και να συμβάλει στην ανάπτυξη των εθνικών οικονομιών, στηριζόμενο στην εκμετάλλευση των ανθρώπων και στη λεηλασία της φύσης και των φυσικών πόρων.
<P>
Δεν μπορούμε, σήμερα, να τελειώσουμε έτσι, τόσο απλά, τη σύνοδο κορυφής για την απασχόληση στη Λυών. Tις δηλώσεις των Προέδρων και των Πρωθυπουργών των χωρών της Oμάδας των 7, ότι θα πρέπει να εκμεταλλευθούμε τις ευκαιρίες της παγκοσμιοποίησης, δεν μπορώ παρά να τις θεωρήσω κυνικές, όταν οι άνθρωποι και ο πλανήτης μας είναι θύματα μιας τέτοιας πολιτικής. Γι' αυτό και χρειαζόμαστε αυτό που ανέκαθεν ήθελαν η ΓΣΔE και ο ΠOE: ένα έντιμο παγκόσμιο εμπόριο, μ' έναν μηχανισμό, όπως τον ζητούσαμε ανέκαθεν εμείς ως Eυρωπαϊκό Kοινοβούλιο.

<SPEAKER ID=79 NAME="Bruton">
Κύριε Πρόεδρε, κυρίες και κύριοι, θα ήθελα να σας ευχαριστήσω όλους για τα ευγενή σας σχόλια υπέρ της ιρλανδικής Προεδρίας και ιδιαίτερα για τους αρμόζοντες επαίνους προς τον Υπουργό Εξωτερικών Γκαίυ Μίτσελ ο οποίος έφερε την ευθύνη των σχέσεων με το Κοινοβούλιο εξ ονόματος της ιρλανδικής Προεδρίας.
<P>
(Χειροκροτήματα) Θα ήθελα, κλείνοντας αυτή τη συζήτηση, να τονίσω τέσσερα σημεία. Αυτή είναι η δεύτερη φορά στη ζωή μου που απευθύνομαι στο Ευρωπαϊκό Κοινοβούλιο. Η πρώτη ήταν τον Σεπτέμβριο και στη συζήτηση εκείνη υπήρχε μια ατμόσφαιρα έντονης απαισιοδοξίας και επικρίσεων για την πορεία της Ευρώπης. Η ατμόσφαιρα στην σημερινή συζήτηση είναι τελείως διαφορετική. Η σημερινή είναι μια θετική συζήτηση όπου οι ομιλητές απαιτούν όπως η Ευρώπη κάνει περισσότερα αλλά σ' αυτές τις απαιτήσεις υπάρχει μια υποβόσκουσα αίσθηση ότι έχουν εμπιστοσύνη πως η Ευρώπη έχει την ικανότητα να κάνει περισσότερα. Αυτή η μεταβολή της ατμόσφαιρας από τον Σεπτέμβριο στον Ιανουάριο αποτελεί τίτλο τιμής στην ηγεσία του Κοινοβουλίου καθώς επίσης και δείγμα υγείας για την Ευρώπη.
<P>
Δεύτερον, η Συνθήκη το σχέδιο της οποίας παρουσίασε η ιρλανδική Προεδρία στο Δουβλίνο είναι μια Συνθήκη για τον λαό. Είναι μια Συνθήκη για τους πολίτες της Ευρώπης. Δεν είναι μια Συνθήκη αποκλειστικά και μόνο για μια οικονομική οντότητα. Περιλαμβάνει διατάξεις για βελτιωμένες δράσεις στον τομέα του εγκλήματος και των ναρκωτικών. Περιλαμβάνει, για πρώτη φορά, διατάξεις που αφορούν την εγγύηση των ατομικών ανθρωπίνων δικαιωμάτων. Εισάγει, για πρώτη φορά στη Συνθήκη, την έννοια της αειφόρου ανάπτυξης, ένα θέμα τεράστιας σημασίας για όλους εμάς που ενδιαφερόμεθα για το περιβάλλον. Ενισχύει τις διατάξεις που περιλαμβάνει η Συνθήκη για την προστασία των καταναλωτών σε αντιδιαστολή με την προστασία των παραγωγών. Θέτει επίσης για πρώτη φορά με απόλυτη σαφήνεια το Κοινοβούλιο και το Συμβούλιο σε ίση βάση όσον αφορά τη διαδικασία της συναπόφασης. Τα παραπάνω σημεία αποδεικνύουν ότι το σχέδιο της Συνθήκης φέρει την Ευρώπη κοντύτερα στους πολίτες της.
<P>
(Χειροκροτήματα) Αυτό με φέρνει στο τρίτο σημείο. Η Συνθήκη αυτή πρέπει να κυρωθεί. Δεν πρόκειται να κυρωθεί εάν οι πολίτες δεν κατανοήσουν ότι περιλαμβάνει κάτι που έχει αξία γι' αυτούς. Όπως προέκυψε από τη συζήτηση, αυτό είναι ένα θέμα στο οποίο δεν χωρά επανάπαυση ή εφησυχασμός. Σε όλες τις συζητήσεις μας σχετικά με τη Συνθήκη είναι πολύ σημαντικό να μην λησμονούμε ότι θα πρέπει να μεταφράζουμε το πνεύμα της Συνθήκης σε κάτι το οποίο πράγματι θα κάνει τον κόσμο να αφήσει τις τηλεοράσεις του ή το φαγητό με την οικογένειά του και να πάει στο εκλογικό τμήμα, σε οποιοδήποτε μέρος της Ευρώπης κι' αν βρίσκεται, και να ψηφίσει 'Ναι'. Τα παραπάνω απαιτούν μια προσπάθεια επικοινωνίας. Δεν φτάνει να περάσουμε μόνο το μήνυμα σωστά. Θα πρέπει να το απλοποιήσουμε και να το κάνουμε κάτι που θα περιέχει ένα συναισθηματικό μήνυμα στο οποίο οι άνθρωποι να ανταποκριθούν θετικά. Αυτή είναι η πολιτική πρόκληση που αντιμετωπίζουμε.
<P>
Τέλος, συμφωνώ απόλυτα με όλα εκείνα τα Μέλη που έθεσαν το θέμα, ιδιαίτερα σε σχέση με τη Europol, ότι δεν αρκεί να εγκριθεί μια συνθήκη ή μια διακήρυξη εάν η κύρωση και η υλοποίησή της από τα κράτη μέλη δεν είναι εξ ίσου ισχυρή με την πολιτική βούληση προς έγκρισή της. Από την άποψη αυτή το Κοινοβούλιο θα πρέπει να παραμείνει άγρυπνο σχετικά με οποιοδήποτε πισωγύρισμα εκ μέρους κρατών μελών. Αποδέχομαι όλες τις επικρίσεις που απευθύνθηκαν στα κράτη μέλη σ' αυτόν τον τομέα της αποτυχίας εφαρμογής των λόγων. Η ιστορία μας δεν είναι κάτι το εξαιρετικό και, πράγματι, το ιστορικό όλων εκείνων που είναι οι πιο ένθερμοι υποστηρικτές της υιοθέτησης κοινών ευρωπαϊκών θέσεων είναι συχνά το χειρότερο από την άποψη της εκτέλεσης, ενώ αντιθέτως το ιστορικό όλων εκείνων που είναι διστακτικοί και αργοί στην υιοθέτηση κοινών ευρωπαϊκών θέσεων είναι συχνά το καλύτερο όταν το θέμα φτάνει στην εφαρμογή.
<P>
(Ζωηρά και παρατεταμένα χειροκροτήματα)
<SPEAKER ID=80 NAME="Πρόεδρος">
Έλαβα εννέα προτάσεις ψηφίσματος, που κατατέθηκαν σύμφωνα με το άρθρο 37, παράγραφος 2 του Κανονισμού.
<P>
Η ψηφοφορία θα διεξαχθεί την Πέμπτη στις 12 το μεσημέρι.
<P>
Η συζήτηση έληξε.

<CHAPTER ID=5>
Εκλογή κοσμητόρων (συνέχεια)
<SPEAKER ID=81 NAME="Πρόεδρος">
Ανακοινώνω το αποτέλεσμα του τρίτου γύρου της ψηφοφορίας για την εκλογή των Κοσμητόρων:
<P>
Ψήφισαν: 464 Λευκά ή άκυρα ψηφοδέλτια: 9 Έγκυρα: 455
<P>
Έλαβαν:
<P>
κ. Killilea: 194 ψήφους κ. Paasio: 214 ψήφους κ. Viola: 169 ψήφους
<P>
Με βάση το αποτέλεσμα του τρίτου γύρου της ψηφοφορίας, ανακηρύσσω εκλεγέντες Κοσμήτορες του Ευρωπαϊκού Κοινοβουλίου τους κ.κ. βουλευτές Paasio και Killilea, τους οποίους και συγχαίρω θερμά για την εκλογή τους.
<P>
(Χειροκροτήματα) Σύμφωνα με το άρθρο 16 του Κανονισμού, το προβάδισμα των Κοσμητόρων καθορίζεται ανάλογα με τη σειρά με την οποία εξελέγησαν.

<CHAPTER ID=6>
Ψηφοφορίες (αριθμός και σύνθεση των κοινοβουλευτικών επιτροπών)
<SPEAKER ID=82 NAME="Πρόεδρος">
Η ημερήσια διάταξη προβλέπει την ψηφοφορία επί της πρότασης απόφασης (Β4-0028/97), που υπεβλήθη από οκτώ πολιτικές Ομάδες, σχετικά με τον αριθμό και την αριθμητική σύνθεση των κοινοβουλευτικών επιτροπών.
<P>
Η τροπολογία Αριθ. 1 αποσύρθηκε.
<P>
Το λόγο έχει ο κ. Fabre-Aubrespy για ένα ζήτημα επί της διαδικασίας.

<SPEAKER ID=83 LANGUAGE="FR" NAME="Fabre-Aubrespy">
Κύριε Πρόεδρε, σχετικά με την τροπολογία 1 στην οποία αναφερθήκατε, θα ήθελα να ευχαριστήσω τους συναδέλφους που δέχθηκαν να τη συνυπογράψουν μαζί μου, καθώς και την ομάδα του Ευρωπαϊκού Λαϊκού Κόμματος που επιτρέπει σε όλες τις ομάδες να εκπροσωπούνται στην επιτροπή κανονισμού, ελέγχου της εντολής και ασυλιών, δεχόμενη να παραχωρήσει μια έδρα.
<P>
Το θέμα που έθετε η τροπολογία αφορούσε την εκπροσώπηση όλων των πολιτικών ομάδων στις επιτροπές. Νομίζω ότι πρέπει να παραπέμψετε στην επιτροπή κανονισμού το ζήτημα της πρακτικής που έχει καθιερωθεί εδώ και μερικά χρόνια και συνίσταται στη «στεγανοποίηση» ορισμένων επιτροπών και σε παραβίαση, κατά τη γνώμη μου, του άρθρου 135 του κανονισμού, το οποίο προβλέπει, πράγματι, ισότιμη εκπροσώπηση όλων των πολιτικών ομάδων και των μη εγγεγραμμένων βουλευτών στις επιτροπές, χωρίς να γίνεται διάκριση μεταξύ «μη στεγανοποιημένων» επιτροπών και επιτροπών που χαρακτηρίζονται «στεγανοποιημένες». Δεν είναι φυσιολογικό να υποβάλλει η διάσκεψη των προέδρων πρόταση σε οποιαδήποτε κοινοβουλευτική επιτροπή, στην οποία δεν εκπροσωπείται μια πολιτική ομάδα και ιδίως, φυσικά, στην επιτροπή κανονισμού. Νομίζω ότι θα έπρεπε να διευκρινιστεί το σημείο αυτό για να δοθεί στο άρθρο 135 η κατάλληλη ερμηνεία.

<SPEAKER ID=84 NAME="Πρόεδρος">
Ευχαριστώ πολύ, κύριε Fabre-Aubrespy. Θα σκεφτώ την πρότασή σας. Εν πάση περιπτώσει, εσείς, ως αναπληρωματικό και ενεργό μέλος της Επιτροπής Κανονισμού, γνωρίζετε τόσο καλά όσο εγώ ότι οποιοσδήποτε βουλευτής ή πολιτική Ομάδα μπορεί να υποβάλει σε αυτήν την επιτροπή τα ζητήματα που θεωρεί κατάλληλα.
<P>
Υποβάλλω σε ψηφοφορία το σύνολο της πρότασης απόφασης.
<P>
(Το Σώμα εγκρίνει την πρόταση απόφασης)
<P>
(Η συνεδρίαση, διακοπείσα στις 13.00 επαναλαμβάνεται στις 15.00)

<CHAPTER ID=7>
Πρόγραμμα δραστηριοτήτων της ολλανδικής Προεδρίας και κατάσταση στη Σερβία
<SPEAKER ID=85 NAME="Πρόεδρος">
Η ημερήσια διάταξη προβλέπει τη δήλωση του ασκούντος την Προεδρία του Συμβουλίου σχετικά με το πρόγραμμα δραστηριοτήτων της ολλανδικής Προεδρίας και την κατάσταση στη Σερβία.
<P>
Το λόγο έχει ο κ. Van Mierlo, ασκών την Προεδρία του Συμβουλίου.

<SPEAKER ID=86 NAME="Van Mierlo">
Κύριε Πρόεδρε, αξιότιμοι κύριοι βουλευτές, χαιρόμαστε να λέμε ότι «η Ευρώπη είναι ο κοιτώνας της δημοκρατίας». Ωστόσο, κανείς δεν μπορεί να αρνηθεί ότι μεταξύ της ευρωπαϊκής ολοκλήρωσης και της δημοκρατικής νομιμότητας αυτής εξακολουθεί να υπάρχει ένα σημαντικό κενό. Οποιαδήποτε εξήγηση και εάν δοθεί για την έλλειψη αυτή, η κατάσταση μας υποχρεώνει να μην λησμονήσουμε ότι είναι αναγκαίο να βρούμε μία λύση.
<P>
Εμφανίζομαι στο Σώμα έχοντας αυτό υπόψη μου. Αισθάνομαι μεγάλη τιμή να παρευρίσκομαι σήμερα εδώ, ιδιαιτέρως επειδή εχθές εκλέξατε ένα νέο Πρόεδρο. Κύριε Πρόεδρε, επιτρέψτε μου να σας συγχαρώ για την εκλογή σας και να σας ευχηθώ καλή δύναμη κατά την άσκηση του νέου λειτουργήματός σας.
<P>
Ελπίζω ότι η σημερινή μας συνάντηση θα δημιουργήσει τη βάση για μία εποικοδομητική συνεργασία μεταξύ Συμβουλίου και Κοινοβουλίου κατά το προσεχές εξάμηνο.
<P>
Οι δηλώσεις της ολλανδικής Προεδρίας χαρακτηρίστηκαν ως επιφυλακτικές. Αυτό είναι ορθό, αλλά ελλιπές. Είμαστε επιφυλακτικοί επειδή είμαστε φιλόδοξοι. Είμαστε επιφυλακτικοί όχι στους στόχους μας, αλλά για την επίτευξη των στόχων μας. Δεν υπάρχουν ούτε περιθώρια ούτε χρόνος για ορισμένες εθνικές προτεραιότητες. Υπάρχει μία ευρωπαϊκή ημερήσια διάταξη και μόνον αυτή, και τη στιγμή αυτή δεν μπορώ να διανοηθώ κάποια μεγαλύτερη φιλοδοξία από το να επιτευχθούν με αυτή την ημερήσια διάταξη τα αποτελέσματα που χρειάζεται η Ευρώπη.
<P>
Η ολλανδική Προεδρία κατήρτισε το πρόγραμμά της για το ερχόμενο εξάμηνο έχοντας αυτό υπόψη. Η εποικοδομητική εργασία των Ιρλανδών προκατόχων μας μας βοήθησε σημαντικά. Ήδη, σας διαβιβάστηκε γραπτώς το κείμενο του προγράμματος της Προεδρίας. Στην προφορική μου επεξήγηση θα περιοριστώ στις σημαντικότερες πολιτικές προκλήσεις.
<P>
Έχουμε τη συνήθεια να αποδίδουμε στην αλλαγή του αιώνα μία σημασία η οποία υπερβαίνει κατά πολύ την αλλαγή των αριθμών. Όπως και να'χουν τα πράγματα, είναι βέβαιο ότι η έναρξη της επόμενης χιλιετηρίδας συμπίπτει κατά κάποιο τρόπο με ουσιαστικές αλλαγές στην Ευρώπη. Πρόκειται για αλλαγές οι οποίες θα θέσουν ένα τέλος στην απελπισία που απορρέει από τις σκοτεινές μπόρες του αιώνα. Δεν πρόκειται για κάποιο φυσικό φαινόμενο το οποίο συντελείται. Πρόκειται για μία ιστορική ευκαιρία η οποία θα πρέπει να αξιοποιηθεί και να μορφοποιηθεί. Δεν επιτρέπεται να την αφήσουμε να περάσει ανεκμετάλλευτη. Για πολλά χρόνια διεξάγουμε συζητήσεις σχετικά με το δίλημμα που αφορούσε τη σχέση της εμβάθυνσης με τη διεύρυνση. Πού πρέπει να δοθεί προτεραιότητα; Η πρόσφατη ευρωπαϊκή ιστορία αφαίρεσε από τη συζήτηση αυτή τον αόριστο χαρακτήρα της. Κανείς δεν μπορεί πλέον να κρυφτεί πίσω από την εμβάθυνση ή τη διεύρυνση προσδοκώντας κρυφά ότι η εναλλακτική θα έχει λιγότερες πιθανότητες επιτυχίας. Με την πτώση του τείχους του Βερολίνου, η διεύρυνση κατέστη ιστορικά επιτακτική. Ταυτόχρονα, ανακαλύψαμε ότι η διεύρυνση δεν είναι δυνατή χωρίς την εμβάθυνση. Καταλήξαμε συνεπώς και στο ένα και στο άλλο.
<P>
Επίκειται η μεγαλύτερη δυνατή διεύρυνση της Ευρωπαϊκής Ένωσης. Πρόκειται για μία διεύρυνση η οποία θα χορηγήσει δικαιωματικά στην Ένωση τον τίτλο «ευρωπαϊκή». Ταυτόχρονα καταβάλλουμε προσπάθειες για την όσο το δυνατό μεγαλύτερη πολιτική εμβάθυνση της ολοκλήρωσης; αναφέρομαι στο εγχείρημα της Οικονομικής και Νομισματικής Ένωσης. Διερωτηθήκαμε σε ποια φάση της ιστορίας της ευρωπαϊκής ολοκλήρωσης θα αναλάβουμε την ευθύνη της Προεδρίας. Αυτό συμβαίνει πριν από τις δύο μεταλλάξεις της ευρωπαϊκής εξελικτικής πορείας, τη διεύρυνση και τη δημιουργία της Οικονομικής και Νομισματικής Ένωσης. Η Ευρώπη δεν είναι ακόμα έτοιμη γι'αυτό. Για το λόγο αυτό ο πρωταρχικός στόχος της Ολλανδίας είναι διττός: η κατάρτιση μίας Συνθήκης σε έξι μήνες και μία Συνθήκη που να είναι σημαντική; μία Συνθήκη η οποία μας επιτρέπει να αντέξουμε τις δύο μεταλλάξεις. Γι'αυτό και η πρώτη μας μέριμνα αφορά τη διαχείριση της Διακυβερνητικής Διάσκεψης, τη διαχείριση της πορείας προς την ΟΝΕ και τη διεύρυνση. Παράλληλα υπάρχουν ορισμένα θέματα που αφορούν την εξωτερική πολιτική που έχουν ένα χαρακτήρα τόσο ευρύ και τόσο σημαντικό για την Ευρώπη, ώστε να μην είναι δυνατό να μην ασχοληθούμε μαζί τους, δεδομένου ότι δεν πρόκειται για επιλεγμένες προτεραιότητες αλλά για επιτακτικές προτεραιότητες .
<P>
Θα ήθελα κατ'αρχάς να αναφερθώ στη Διακυβερνητική Διάσκεψη, την ΟΝΕ και τη διεύρυνση.
<P>
Η Διακυβερνητική Διάσκεψη ευρίσκεται στα πρόθυρα του 21ου αιώνα, ενός αιώνα ο οποίος θα πρέπει να γνωρίσει μία ενιαία Ευρώπη. Στόχος μας είναι να προσπαθήσουμε ώστε η Διακυβερνητική Διάσκεψη να επιτύχει εγκαίρως συγκεκριμένα αποτελέσματα. Για το σκοπό αυτό οι Ιρλανδοί προκάτοχοί μας προσέφεραν μία πολύ καλή βάση. Το ίδιο όμως ισχύει και για τη συμβολή της Γαλλίας, της Γερμανίας, της Πορτογαλίας και των χωρών Μπενελούξ. Το Ευρωπαϊκό Κοινοβούλιο συμβάλλει ενεργά στην προσπάθεια αυτή τόσο με τα ψηφίσματα που καταθέτει σχετικά με θέματα που αφορούν τη Διακυβερνητική Διάσκεψη, όσο και με τη δημιουργική συμμετοχή στις διαπραγματεύσεις του κ. Brok και της κ. Guigou.
<P>
Πρέπει να γίνουν ακόμα πολλά. Πρώτα απ'όλα στους ευαίσθητους τομείς όπου η πρόοδος είναι περιορισμένη, όπως συμβαίνει με τις θεσμικές μεταρρυθμίσεις. Έχω υπόψη μου την αύξηση του αριθμού των αποφάσεων που θα λαμβάνονται με ειδική πλειοψηφία, τις σχέσεις μεταξύ των Οργάνων, συμπεριλαμβανομένου του Ευρωπαϊκού Κοινοβουλίου. Επίσης, η συζήτηση σχετικά με το λεπτό θέμα της ευελιξίας θα πρέπει στο εξής να καταστεί περισσότερο συγκεκριμένη. Η ευελιξία είναι η λέξη κλειδί με την οποία πρέπει να αρθεί η υποτιθέμενη αντίθεση μεταξύ της διεύρυνσης και της εμβάθυνσης. Με την τήρηση μίας ευέλικτης στάσης πρέπει να δημιουργηθούν τα περιθώρια για την υλοποίηση και των δύο στόχων. Μία πολύ μεγαλύτερη Ένωση που δεν θα διαθέτει την απαραίτητη ευελιξία θα ακινητοποιηθεί. Όμως, η ευελιξία είναι ένα φάρμακο το οποίο πρέπει να χορηγείται με επιμέλεια και στις κατάλληλες δόσεις. Μία υπερβολική δόση θα κατακερματίσει την Ένωση.
<P>
Από διανοητική άποψη αυτό θα είναι οπωσδήποτε το δυσκολότερο θέμα που πρόκειται να αντιμετωπίσει η Διακυβερνητική Διάσκεψη, ακριβώς όπως τα θεσμικά Όργανα συνιστούν το δυσκολότερο πρόβλημα από πολιτική άποψη. Θα πρέπει να αναλάβουμε αμέσως δράση για να συμπληρώσουμε τα κενά του ιρλανδικού σχήματος.
<P>
Πρέπει επίσης να διαφυλάξουμε τα όσα έχουν επιτευχθεί σε άλλους τομείς. Έτσι, διαπιστώνω προς ικανοποίησή μου ότι υπάρχει μία τάση υπέρ της αύξησης των νομοθετικών αρμοδιοτήτων του Σώματος. Πρόκειται για μία τάση την οποία θα υποστηρίξουμε ανεπιφύλακτα. Το ίδιο ισχύει και όσον αφορά την ενίσχυση του ρόλου σας κατά το διορισμό των μελών της Επιτροπής. Το ευρωπαϊκό δημοκρατικό έλλειμμα δεν πρέπει να κλείσει και από τις δύο πλευρές; Στην περίπτωση αυτή προκύπτει το ερώτημα με ποιο τρόπο μπορεί να ενισχυθεί ο ευρωπαϊκός ρόλος των εθνικών Κοινοβουλίων, χωρίς αυτό να αποβεί σε βάρος του Ευρωπαϊκού Κοινοβουλίου.
<P>
Συμφωνούμε ότι οι διεθνείς δράσεις που αναλαμβάνει η Ένωση πρέπει επιτέλους να αποκτήσουν την αποδοτικότητα και τη συνοχή που αρμόζει στο βάρος της. Ωστόσο, η συμφωνία αυτή δεν σημαίνει ότι είναι εύκολο να αναπτυχθεί μία πραγματικά ευρωπαϊκή εξωτερική πολιτική. Για ποιο λόγο; Η συνηθισμένη απάντηση παραπέμπει στις μεγάλες αντιθέσεις που υφίστανται όσον αφορά τα εθνικά συμφέροντα. Είναι όμως οι αντιθέσεις αυτές πραγματικά τόσο μεγάλες όσο θεωρείται; Κατά τη γνώμη μου, εάν κάποιος κοιτάξει καλύτερα τα πράγματα θα διαπιστώσει ότι, παράλληλα με ορισμένες πραγματικά σκληρές αντιθέσεις, υπάρχουν και πολλές κατασκευασμένες αντιθέσεις εθνικών συμφερόντων. Μήπως η κύρια λειτουργία αυτών δεν είναι η ενίσχυση της εθνικής ταυτότητας; Εάν αυτό ισχύει, αυτό που συμβαίνει είναι το αντίθετο από αυτό που ισχυριζόμαστε: δεν χαράζεται μία πολιτική με βάση τα συμφέροντα, αλλά κατασκευάζονται συμφέροντα προς όφελος μίας πολιτικής. Έχοντας αυτό υπόψη, ας επιτεθούμε στην παραλυτική κουλτούρα της ομοφωνίας.
<P>
Ένα άλλο θέμα που θα πρέπει να συμπεριληφθεί εγκαίρως στην ημερήσια διάταξη της Διακυβερνητικής Διάσκεψης αφορά τη βελτίωση της πολιτικής που εφαρμόζεται στους τομείς της δικαιοσύνης και των εξωτερικών υποθέσεων - αυτό το χώρο που είναι τόσο σημαντικός για την εσωτερική μας ασφάλεια. Η Ένωση πρέπει να είναι σε θέση να αντιμετωπίζει με αποφασιστικότητα την αυξανόμενη διασυνοριακή εγκληματικότητα και το εμπόριο ναρκωτικών. Παρεμπιπτόντως, αυτό δεν θα καθοριστεί αποκλειστικά από τα αποτελέσματα της Διακυβερνητικής Διάσκεψης. Το Ευρωπαϊκό Συμβούλιο του Δουβλίνου ανάπτυξε διάφορες προτάσεις δράσης τις οποίες θα μπορούσαμε να εφαρμόσουμε και ήδη έχουμε αρχίσει να εφαρμόζουμε. Υπάρχουν ακόμη πάρα πολλά περιθώρια όσον αφορά τις δυνατότητες ενίσχυσης αυτής της πρακτικής συνεργασίας μεταξύ των εθνικών αρχών στους τομείς αυτούς.
<P>
Η διαμόρφωση μίας νέας Συνθήκης περιέρχεται πλέον σ'ένα αποφασιστικό στάδιο. Αυτή η νέα Συνθήκη θα υπάρξει μόνο εφόσον καταβληθούν προσπάθειες από όλους. Και αυτό όχι για την «τιμή του Αμστερνταμ», αν και θα ήταν όντως τιμή μας εάν η Σύνοδος του Αμστερνταμ απέβαινε επιτυχής.
<P>
Η Οικονομική και Νομισματική Ένωση πορεύεται προς το τρίτο στάδιό της. Το Σύμφωνο Σταθερότητας και Ανάπτυξης προδιαγράφει ένα ισχυρό και σταθερό Εύρο. Το ίδιο ισχύει και με τη συμφωνία απόψεων σχετικά με τη διάρθρωση ενός νέου μηχανισμού συναλλαγματικών ισοτιμιών και το νομικό πλαίσιο του Εύρο. Η ολλανδική Προεδρία θα καταβάλει κάθε δυνατή προσπάθεια για να προστατεύσει τη δυναμική και την αξιοπιστία της διαδικασίας αυτής. Αυτό θα συμβεί κατά πρώτον με την ολοκληρωμένη επεξεργασία των πολιτικών αποφάσεων που ελήφθησαν στο Δουβλίνο στους τομείς που μόλις προανέφερα.
<P>
Θα ήθελα κυρίως να είμαι σαφής όσον αφορά τις αντιλήψεις μας σχετικά με τη συμμετοχή. Είναι πολύ απλό: κάθε χώρα που πληροί τα κριτήρια είναι ευπρόσδεκτη. Όσο περισσότερες τόσο το καλύτερο. Η διεύρυνση της Ένωσης με την προσχώρηση των χωρών της Κεντρικής και της Ανατολικής Ευρώπης και της Μεσογείου απαιτεί να καταβληθούν σημαντικές προσπάθειες όχι μόνο από τις χώρες αυτές, αλλά και από εμάς. Είμαι βέβαιος ότι μία Ένωση που δεν θα διαθέτει ισχυρά θεμέλια δεν θα είναι σε θέση να παραμείνει ανέπαφη από μία περαιτέρω σημαντική διεύρυνση. Το επίκεντρο των προπαρασκευαστικών προσπαθειών που καταβάλλουμε για την Ένωση προσδιορίζεται συνεπώς στην αναγκαιότητα επίτευξης ενός ουσιαστικού αποτελέσματος στη Διακυβερνητική Διάσκεψη. Αυτό θα είναι και το επίκεντρο των προσπαθειών της Προεδρίας μας. Η προσχώρηση στην Ένωση απαιτεί την εντατική προετοιμασία των υποψηφίων, ιδιαιτέρως προκειμένου να μπορέσουν να συμμετάσχουν ενεργώς στην ενιαία αγορά.
<P>
Η προσχώρηση απαιτεί την ύπαρξη ενός όσο το δυνατόν ευρύτερου ερείσματος στις ενδιαφερόμενες χώρες. Το έρεισμα αυτό δεν διευρύνεται απλώς με τεχνικά επινοήματα, αλλά μέσω ενός ουσιαστικού και εντατικού διαλόγου. Κατ'αυτό τον τρόπο μπορεί να υπάρξει μία αμοιβαία προσέγγιση των απόψεων. Έτσι θα μπορεί να γίνει ο συσχετισμός των προσδοκιών με την πραγματικότητα. Το μειονέκτημα του διαρθρωτικού διαλόγου που διεξάγουμε σήμερα είναι ότι δεν διαθέτει διάρθρωση και δεν είναι καν διάλογος. Για το λόγο αυτό θα καταβάλουμε προσπάθεια ώστε να δώσουμε περισσότερη ουσία στην ανταλλαγή απόψεων. Θα μπορούσαμε ακόμη και να περιοριστούμε σε ένα ή δύο προβλήματα τα οποία έχουν συζητηθεί κατάλληλα εκ των προτέρων. Αυτό ισχύει για την ένταξη σε όλο της το εύρος, από την ενιαία αγορά έως σε θέματα που αφορούν το κράτος δικαίου και την αρχή της καλής διακυβέρνησης .
<P>
Θα ήθελα τώρα να περάσω στη διεύρυνση.
<P>
Μία ειρηνική, δημοκρατική και ευημερούσα ευρωπαϊκή ήπειρος τον προσεχή αιώνα: δεν πρόκειται για όραμα, αλλά για μία πολιτική επιταγή για την επιτυχία της προσεχούς διεύρυνσης. Είναι αναμφισβήτητο ότι οι διαπραγματεύσεις θα είναι σκληρές, δύσκολες και μακρόχρονες. Ωστόσο, σημείο αφετηρίας μας θα πρέπει να είναι το ερώτημα το οποίο είναι βαθιά ριζωμένο στον ευρωπαϊκό πολιτισμό: πώς είναι δυνατό να συνδυασθεί η αρχή της «ισότητας ευκαιριών» με την πραγματικότητα των άνισων δυνατοτήτων;
<P>
Γνωρίζω ότι η έλλειψη μίας βιώσιμης λύσης για το πρόβλημα της Κύπρου μπορεί να επιβαρύνει με μία σημαντική υποθήκη το σύνολο της προσπάθειας διεύρυνσης. Έχοντας υπόψη αυτό, αλλά και την προσχώρηση της Κύπρου, θα καταβάλουμε προσπάθειες ώστε η Ένωση να επιχειρήσει με κάθε δυνατό τρόπο να επισπεύσει την ανέρευση μίας λύσης διεξάγοντας εντατικό διάλογο με όλους τους ενδιαφερόμενους, συμπεριλαμβανομένης και της Τουρκίας. Ήδη έχουμε αρχίσει το διάλογο αυτό και με τις Ηνωμένες Πολιτείες και με τα Ηνωμένα Έθνη. Είναι σημαντικό να συνεργαστούμε στο πλαίσιο μία ατζέντας, χωρίς κρυφές ατζέντες των διαφόρων πλευρών. Ελπίζω ότι από την άποψη αυτή το Σώμα θα δώσει την απαραίτητη προσοχή στις σχέσεις με τη χώρα αυτή.
<P>
Αυτά όσον αφορά τη Διακυβερνητική Διάσκεψη, την ΟΝΕ και τη διεύρυνση, που θεωρούμε ότι αποτελούν στρατηγικό τρίγωνο. Υπάρχουν όμως και άλλα πράγματα που πρέπει να ληφθούν υπόψη. Ο κόσμος γύρω μας δεν περιμένει την ολοκλήρωση της Διακυβερνητικής Διάσκεψης. Το ίδιο ισχύει και για τους πολίτες και την οικονομία. Για το λόγο αυτό θα δώσουμε ιδιαίτερη προσοχή στην περαιτέρω ανάπτυξη της πολιτικής, στη νομοθεσία, στη διαχείριση και τη διοίκηση της Ένωσης. Στη δήλωση του Προέδρου μας μπορέσατε να διαβάσετε ότι έχουμε την πρόθεση να το κάνουμε αυτό.
<P>
Οι μεγάλες εσωτερικές προκλήσεις είναι και παραμένουν: αύξηση της απασχόλησης, καλές συνθήκες εργασίας, προσωπική και δημόσια ασφάλεια, προστασία του πολύτιμου περιβάλλοντός μας. Ιδιαίτερες προσπάθειες πρέπει να καταβληθούν αυτό το χρόνο για την καταπολέμηση του ρατσισμού.
<P>
Το οικονομικό θεμέλιο της ολοκλήρωσης - ο πιστός της σύντροφος - είναι και παραμένει η ενιαία αγορά. Η ουσιαστική λειτουργία της ενιαίας αγοράς απαιτεί εκ μέρους μας διαρκεί μέριμνα. Δεν επιτρέπεται να την απομονώσουμε. Το θέμα δεν είναι μόνο «περισσότερη αγορά» ενόψει του ενιαίου νομίσματος, αλλά και η συνοχή της αγοράς, του περιβάλλοντος, το ανθρώπινο μέτρο.
<P>
Οι εξωτερικές δράσεις απαιτούν διαρκή επαγρύπνηση. Κατά πρώτον, επειδή οι πάμπολλες περιφερειακές διενέξεις δεν μπορεί να μας αφήνουν αδιάφορους. Κατά δεύτερον, επειδή τα συμφέροντα μίας μεγάλης οικονομικής δύναμης, όπως η Ένωση, απαιτούν διαρκή επαγρύπνηση. Το ίδιο ισχύει, τέλος, επειδή η σχέση της πολιτικής με την οικονομία στο διεθνή χώρο έχει καταστεί πολύ περισσότερο πολύπλοκη. Στο επίκεντρο των εξωτερικών μας πρωτοβουλιών συγκαταλέγονται επίσης και οι δράσεις υπέρ των ανθρωπίνων δικαιωμάτων και της δημοκρατίας. Δεν πρέπει να λησμονείται ότι οι αξίες αυτές αποτελούν την καρδιά του ευρωπαϊκού πολιτισμού. Η άσκηση μίας ευρωπαϊκής πολιτικής για τα ανθρώπινα δικαιώματα είναι όμως απαραίτητη και για λειτουργικούς λόγους. Όντως, για τα επιμέρους κράτη μέλη έχει καταστεί δύσκολο να μπορέσουν να ασκήσουν με αποτελεσματικό τρόπο μία παρόμοια πολιτική σε διμερή βάση. Η προστασία των ανθρωπίνων δικαιωμάτων και της δημοκρατίας πρέπει να αποτελεί τμήμα μίας ευρείας και συνεκτικής στρατηγικής για την πρόληψη και τον έλεγχο των διενέξεων.
<P>
Θα αναφερθώ τώρα σε ορισμένες άλλες σημαντικές περιφερειακές προκλήσεις.
<P>
Αρχίσαμε την ειρηνευτική διαδικασία στη Μέση Ανατολή, όπου, μετά από πολύ καιρό, παρατηρείται σήμερα σαφής πρόοδος. Η συμφωνία που επετεύχθη σήμερα το βράδυ για το Χεβρώνα αποτελεί ένα σημαντικό βήμα προς την επίτευξη μίας δίκαιης και διαρκούς ειρήνης, ένα βήμα που μπορεί να δώσει τη νέα ώθηση που χρειάζεται οπωσδήποτε η ειρηνευτική διαδικασία. Ενθαρρυντικό είναι το γεγονός ότι στο στάδιο που προηγήθηκε της συμφωνίας αυτής η Ευρωπαϊκή Ένωση απέδειξε, σε στενή συνεργασία με τις ενδιαφερόμενες πλευρές και με τις Ηνωμένες Πολιτείες, ότι μπορεί να συμβάλει ουσιαστικά στην ειρηνευτική διαδικασία. Η συμβολή αυτή δεν χρειάζεται να περιοριστεί στην οικονομική υποστήριξη των προσπαθειών που καταβάλλονται. Δεν είναι δυνατό να γίνει μία κλινική διάκριση της οικονομίας από την πολιτική. Χωρίς την ευρωπαϊκή οικονομική βοήθεια, οι διαπραγματεύσεις θα κινδύνευαν. Αυτή η συμπληρωματικότητα προσφέρει στην Ένωση το δικαίωμα και της δημιουργεί την υποχρέωση να αναλάβει έναν ενεργό ρόλο στα πλαίσια της διαδικασίας αυτής. Δεν πρόκειται τόσο για ένα ρόλο διαπραγματευτή ή διαμεσολαβητή, αλλά οπωσδήποτε για έναν πολιτικό ρόλο. Αυτό τονίζεται και από το θετικό τρόπο με τον οποίο αξιολογήθηκε από όλες τις πλευρές ο ρόλος του ειδικού απεσταλμένου μας, του κ. Moratino. Επί τη ευκαιρία θα ήθελα να εκφράσω την ιδιαίτερη εκτίμηση της Προεδρίας για τις προσπάθειες που κατέβαλε και τον αποτελεσματικό τρόπο με τον οποίο λειτούργησε.
<P>
Όσον αφορά την πρώην Γιουγκοσλαβία, ο ρόλος της Ευρωπαϊκής Ένωσης είναι πολύ περισσότερο πολιτικός, δεδομένου ότι η στρατιωτική παρουσία πολλών κρατών μελών συμπληρώνει τις διπλωματικές και ανθρωπιστικές δράσεις που αναλαμβάνονται. Πρέπει να είμαστε ιδιαίτερα προσεκτικοί και επινοητικοί ώστε να αποφύγουμε το ενδεχόμενο να καθηλωθεί η εφαρμογή των ειρηνευτικών συμφωνιών. Σημείο αναφοράς στην προσπάθεια αυτή είναι οι πρόσφατες αποφάσεις που ελήφθησαν στο Λονδίνο από το Συμβούλιο για την Επιβολή της Ειρήνης .
<P>
Εκπρόσωποι του Σώματος με κάλεσαν να αναφερθώ στο ψήφισμα του Κοινοβουλίου σχετικά με την Ομοσπονδιακή Δημοκρατία της Γιουγκοσλαβίας. Αν και, όπως είναι φυσικό, δεν μπορώ να προηγηθώ της ψηφοφορίας που θα διεξαχθεί, μπορώ να σας διαβεβαιώσω ότι η Προεδρία υποστηρίζει το νόημα του ψηφίσματός σας. Το Συμβούλιο υποστήριξε σαφώς και σε επανειλημμένες περιπτώσεις τα συμπεράσματα της έκθεσης Gonzαlez και κάλεσε τον Πρόεδρο Milosevic να αναγνωρίσει το αποτέλεσμα των εκλογών της 17ης Νοεμβρίου. Την περίοδο αυτή πραγματοποιώ περιοδεία σε όλα τα κράτη μέλη για να μεταφέρω το μήνυμα της Προεδρίας και για να ακούσω βεβαίως και τις απόψεις τους. Όπως είναι φυσικό, σε όλες τις περιπτώσεις γίνεται αναφορά στην κατάσταση που επικρατεί στο Βελιγράδι. Επ'αυτού οι απόψεις συμπίπτουν. Ήμουν δε ευθύς εξ αρχής διατεθειμένος, και εξακολουθώ ακόμη να είμαι, να μεταβώ στο Βελιγράδι τη στιγμή που θα 'χω την εντύπωση ότι είμαστε σε θέση να επιτύχουμε κάτι εκεί. Θα ήθελα όμως να επιλέξω προσεκτικά τη στιγμή αυτή. Οι ειδήσεις που καταφθάνουν πρόσφατα από το Βελιγράδι προξενούν την εντύπωση ότι ο Milosevic ενδίδει σιγά σιγά στις εκκλήσεις, αν και βήμα προς βήμα, ιδίως δε στις εκκλήσεις των διαδηλωτών. Ο δρόμος για τον εκδημοκρατισμό της Ομοσπονδιακής Δημοκρατίας της Γιουγκοσλαβίας είναι όμως ακόμη μακρύς και, όσο δεν έχει βρεθεί μία ικανοποιητική λύση για τη Σερβία, η διεθνής κοινή γνώμη θα πρέπει να διατηρήσει την πίεση που ασκεί στον Milosevic και να εξακολουθήσει να υποστηρίζει την αντιπολίτευση και το φοιτητικό κίνημα.
<P>
Το σχέδιο της μετά τη Βαρκελώνη διαδικασίας είναι καλό. Αυτό σημαίνει ότι υπόσχεται πολλά από την άποψη της ευρωμεσογειακής σταθερότητας. Ωστόσο, η εφαρμογή εξαρτάται σε πολύ σημαντικό βαθμό από την πορεία των υφιστάμενων περιφερειακών διενέξεων. Μία από αυτές αφορά την ειρηνευτική προσπάθεια στη Μέση Ανατολή. Όπως και να έχουν τα πράγματα, η παρούσα Προεδρία θα καταβάλει κάθε δυνατή προσπάθεια για την περαιτέρω προώθηση της μετά τη Βαρκελώνη διαδικασίας. Δεν αποδεχόμαστε την κατανομή ρόλων, η οποία φαίνεται να διαγράφεται στο Συμβούλιο, μεταξύ βορείων και νοτίων κρατών μελών, με τα νότια κράτη μέλη να τάσσονται υπέρ της Μεσογείου και τα βόρεια υπέρ της διεύρυνσης προς Ανατολάς. Η σταθερότητα στην περιοχή της Μεσογείου αφορά όλες τις χώρες της Ένωσης! Οι γείτονες της Ισπανίας, της Ιταλίας και της Ελλάδας είναι και δικοί μας γείτονες, γείτονες των βόρειων χωρών.
<P>
(Χειροκροτήματα) Γι'αυτό και πιστεύω ότι αποτελεί ένα επιπλέον προνόμιο για μία βόρεια χώρα να υλοποιήσει τη θέση αυτή ασκώντας με ιδιαίτερη επιμέλεια και σοβαρότητα τη συμπροεδρία της διαδικασίας της Βαρκελώνης.
<P>
Οι καλές διατλαντικές σχέσεις εξακολουθούν να αποτελούν έναν από τους ακρογωνιαίους λίθους της εξωτερικής μας πολιτικής. Πρόκειται για άλλο έναν τομέα ο οποίος δεν επιτρέπεται να παραμεληθεί, επειδή διαφορετικά θα υπάρξουν επιπτώσεις. Αυτό συμβαίνει επειδή οι εκατέρωθεν σχέσεις δεν είναι πλέον αυτονόητες, όπως συνέβαινε στην περίοδο του ψυχρού πολέμου, όταν είμαστε απόλυτα εξαρτημένοι από τα πυρηνικά όπλα και τους Αμερικανούς. Όποιος σήμερα θέλει και επιθυμεί να διατηρήσει τις σχέσεις αυτές, θα πρέπει να τις φροντίσει και να επενδύσει σ'αυτές. Δεν επιτρέπεται να περιορίσουμε το διατλαντικό διάλογο σε business and economics , επειδή η ανάληψη κοινής δράσης εκ μέρους της Αμερικής και της Ευρώπης στον παγκόσμιο χώρο ενδέχεται, σε ορισμένες περιπτώσεις, να έχει ουσιαστική σημασία. Η Ευρώπη και η Αμερική χρειάζονται η μία την άλλη σε έναν κόσμο που περιλαμβάνει πολλές πηγές αστάθειας. Σε πάρα πολλούς τομείς - είτε πρόκειται για το παγκόσμιο σύστημα εμπορίου, τον έλεγχο περιφερειακών κρίσεων ή τις σχέσεις με τη Ρωσία - η στενή διατλαντική συνεργασία είναι το κλειδί της επιτυχίας. Αντίθετα, η ελλιπής συνεργασία είναι βέβαιο ότι θα οδηγήσει σε αποτυχίες. Όπου ο πολιτισμός και τα συμφέροντα συμπίπτουν, οι δυνάμεις πρέπει να συσπειρωθούν. Για παράδειγμα, προκειμένου να προασπίσουμε τις κοινές αξίες μας, όπως είναι τα ανθρώπινα δικαιώματα. Όπου υπάρχουν διαφορές συμφερόντων, αυτές πρέπει να συζητιώνται και να ελέγχονται. Γι'αυτό και πρέπει να προαχθούν με ενεργητικότητα ο διατλαντικός διάλογος και η εφαρμογή του προγράμματος δράσης Ευρωπαϊκής ΈνωσηςΗνωμένων Πολιτειών.
<P>
Είναι αυτονόητο ότι η Ευρώπη πρέπει να αναλάβει δράση έναντι της δραματικής κατάστασης που επικρατεί στην περιοχή των Μεγάλων Λιμνών της Αφρικής. Παράλληλα με την παράταση της ανθρωπιστικής βοήθειας, η Ένωση θα πρέπει να προσανατολιστεί σε ολοένα και μεγαλύτερο βαθμό στην πρόληψη και τον έλεγχο διενέξεων. Και επί του σημείου αυτού διεξάγονται συζητήσεις με τους Αμερικανούς, από τώρα μάλιστα, προκειμένου να διαπιστωθεί κατά πόσο μπορεί να υπάρξει μία αποτελεσματική κοινή αντιμετώπιση αυτού του ιδιαίτερα δύσκολου προβλήματος.
<P>
Γνωρίζω πάρα πολύ καλά ότι με τα προαναφερθέντα δεν κάλυψα όλες τις περιοχές του εξωτερικού οι οποίες αξίζει να τύχουν της προσοχής μας, θα ήθελα όμως σιγά σιγά να ολοκληρώσω και να αναφερθώ σε ορισμένες σκέψεις σχετικά με το μεταβαλλόμενο χαρακτήρα της ευρωπαϊκής ολοκλήρωσης.
<P>
Στα μάτια πολλών, η ευρωπαϊκή ολοκλήρωση δεν ήταν παρά μία «αφηρημένη ιδέα» για αρκετό διάστημα. Το θέμα δεν συζητιόταν παρά μόνο στο περιθώριο των εθνικών πολιτικών συζητήσεων. Με την κατάλυση του κομμουνισμού και με το «Μάαστριχτ», η Ευρώπη περιήλθε στο επίκεντρο της εθνικής πολιτικής όλων των κρατών μελών. Παραδοσιακά θέματα εσωτερικής πολιτικής απέκτησαν μία ευρωπαϊκή διάσταση, είτε το θέλουμε είτε όχι. Η εξέλιξη αυτή μετάβαλε με δραματικό τρόπο το χαρακτήρα της ολοκλήρωσης. «Η Ευρώπη» συνέπιπτε λίγο έως πολύ με μία τεχνική ατζέντα «εκεί στις Βρυξέλλες». Η Ευρώπη καθίσταται ολοένα και περισσότερο το άθροισμα των εθνικών πολιτικών ευαισθησιών. Πρόκειται για μία εξαιρετικά δύσκολη, αναπόφευκτη εξέλιξη, η οποία κατά την άποψή μου δεν είναι μόνο αρνητική! Όντως δύσκολη, επειδή η αλληλεπίδραση μεταξύ ευρωπαϊκής και εθνικής διοίκησης, μεταξύ δημοκρατίας σε ευρωπαϊκό και σε εθνικό επίπεδο έχει καταστεί πολύ περισσότερο πολύπλοκη. Μήπως όμως αυτό δεν συμβαίνει και με την εθνική διοίκηση; Ας μην τρέφουμε αυταπάτες στο σημείο αυτό.
<P>
Συχνά πιστεύω ότι οι κρίσεις που διατρέχουμε στην Ευρώπη και η αδυναμία που αισθανόμαστε είναι το άθροισμα όλων των αδυναμιών που υφίστανται σε εθνικό επίπεδο, με αποτέλεσμα όταν πηγαίνουμε στις Βρυξέλλες να διαπραγματευθούμε να μην έχουμε να προσφέρουμε τίποτα. Έχουμε πάρα πολύ λίγα περιθώρια να επιστρέψουμε στη χώρα μας με ένα μήνυμα που δεν είναι ευχάριστο για τους πολίτες μας. Η κατάσταση είναι δύσκολη και αναπόφευκτη, έχει όμως και μία θετική πτυχή. Πρόκειται για την ενηλικίωση της ολοκλήρωσης. Όντως, ποιο σκοπό εξυπηρετεί η ευρωπαϊκή ολοκλήρωση εάν δεν είναι ριζωμένη στην αντίληψη των Ευρωπαίων πολιτών; Εάν δεν αγγίζει θέματα που τους ενδιαφέρουν; Είναι αλήθεια ότι οι πολίτες ταυτίζονται με μεγαλύτερη ευκολία με το κράτος και την περιφέρειά τους, ωστόσο, συνειδητοποιούν σε ολοένα και μεγαλύτερο βαθμό και αισθάνονται καθημερινά ότι υπάρχουν πάρα πολλές προκλήσεις που υπερβαίνουν τις δυνατότητες του εθνικού κράτους. Οι πολίτες και η Ευρώπη έρχονται ολοένα και περισσότερο αντιμέτωποι, ωστόσο εξακολουθούν να παραμένουν ξένοι.
<P>
Την προβληματική αυτή είχε επίσης υπόψη του και ο Πρόεδρος Vaclav Havel, ο οποίος εκφώνησε έναν εντυπωσιακό λόγο στο Σώμα το 1994. Διαβάζοντας τη Συνθήκη του Μάαστριχτ, ο Havel εξεπλάγη από το γεγονός ότι είχαν θεσπισθεί κοινοί κανόνες για χώρες οι οποίες ήταν τόσο διαφορετικές μεταξύ τους. Είχε εντυπωσιαστεί από αυτό το περίτεχνο κατασκεύασμα. Το συμπέρασμά του ήταν όμως: Μίλησα με το μυαλό και όχι με την καρδιά μου . Υπάρχει όμως μία διαφορά μεταξύ του νεκρού γράμματος της Συνθήκης και της ζωντανής πραγματικότητας της ευρωπαϊκής ολοκλήρωσης. Εξακολουθεί όμως να είναι αλήθεια ότι η Ένωση είναι ένα οικοδόμημα το οποίο πολλοί αισθάνονται ως τέτοιο. Αμφιβάλλω εάν υπάρχει περίπτωση να παθιαστεί ποτέ κανείς με το κατασκεύασμα της Ευρώπης. Μήπως ο τελευταίος αιώνας στην Ευρώπη δεν μας δίδαξε τα απαραίτητα σχετικά με την αμφιλεγόμενη σχέση που υπάρχει μεταξύ συναισθήματος, κρατικής διοίκησης και πολέμου; Μήπως το συμπέρασμα όλων αυτών δεν δικαιολογεί το οικοδόμημα που αποκαλείται ευρωπαϊκή ολοκλήρωση;
<P>
Χρειάζεται η ταύτιση των Ευρωπαίων με την ευρωπαϊκή διοίκηση. Αυτό όμως πρέπει να συμβεί με την ίδια μορφή που θα ήθελα να αποκαλέσω λογικό συναίσθημα. Πρόκειται για κάτι το οποίο δεν μπορεί κανείς να εκβιάσει, ούτε με το να παίζουν το παιχνίδι της γάτας με το ποντίκι οι πρωτεύουσες μεταξύ τους και με τις Βρυξέλλες, ούτε με τον ανταγωνισμό των δημοκρατικών καθεστώτων σε ευρωπαϊκό και εθνικό επίπεδο. Σε καμία περίπτωση δε με τις αυξημένες ευρωπαϊκές προσδοκίες. Αυτές δεν οδηγούν παρά σε κενά και προξενούν, συνεπώς, εκ των προτέρων δυσφορία. Ωστόσο, το επίπεδο φιλοδοξιών που αντιστοιχεί στη Realpolitiek δεν επαρκεί για να επιτύχουμε τους στόχους μας.
<P>
Η ταύτιση με την Ευρώπη μπορεί να αυξηθεί μόνο εφόσον το ευρωπαϊκό οικοδόμημα εκπληρώνει τα καθήκοντά του με πειστικό τρόπο. Και μόνο εφόσον χαίρει μίας ευρείας δημοκρατικής νομιμότητας. Δηλαδή, μέσω της διαφάνειας και της προσπελασιμότητας.
<P>
Την ταύτιση με την Ευρώπη προωθεί επίσης μία ειλικρινής, ανοιχτή και επιμελημένη συζήτηση μεταξύ των εθνικών πολιτικών των διαφόρων κρατών μελών. Αυτό επιβάλλεται από τον ολοένα και περισσότερο ευρωπαϊκό χαρακτήρα που προσλαμβάνουν αυτές που αποκάλεσα εθνικές ευαισθησίες.
<P>
Μήπως θα έπρεπε επί του σημείου αυτού να αναπτύξουμε από κοινού μία νέα κουλτούρα; Σε τελευταία ανάλυση, η Συνθήκη δεν είναι απαραίτητο να απευθύνεται στην καρδιά μου. Κατά την άποψή μου θα ήταν προτιμότερο να είναι περισσότερο κατανοητή.
<P>
Η Ευρωπαϊκή Ένωση είναι ένα οικοδόμημα. Είναι το προϊόν μίας μοναδικής αλληλεπίδρασης μεταξύ του υπερεθνικού επιπέδου και των εθνικών κρατών μελών. Μοναδικό με την έννοια ότι είναι σχεδόν ευκολότερο να πει κανείς τι δεν είναι η Ευρωπαϊκή Ένωση παρά τι είναι. Η Ευρώπη υπάρχει πολύ περισσότερο στα μάτια του έξω κόσμου παρά στην αντίληψη των Ευρωπαίων. Αποστολή όλων αυτών που συμμετέχουν στην πορεία για την ευρωπαϊκή ολοκλήρωση είναι να διασαφηνίσουν τι είναι η Ένωση και κυρίως τι μπορεί να κάνει και, συνεπώς, τι πρέπει να είναι. Αυτό δεν πρέπει να συμβεί μόνο εντός των ευρωπαϊκών θεσμικών οργάνων αλλά και στις εθνικές κυβερνήσεις και τα εθνικά κοινοβούλια των κρατών μελών.
<P>
Αυτές είναι οι προθέσεις της ολλανδικής Προεδρίας.
<P>
(Χειροκροτήματα)
<SPEAKER ID=87 NAME="Πρόεδρος">
Ευχαριστώ πολύ, κύριε Προεδρεύοντα του Συμβουλίου, για τα συγχαρητήριά σας και για την ομιλία που μόλις εκφωνήσατε.
<P>
Το λόγο έχει, εξ ονόματος της Επιτροπής, ο κ. Van den Broek.

<SPEAKER ID=88 NAME="Van den Broek">
Πρόεδρε, εξ ονόματος του Προέδρου Santer και των μελών της Επιτροπής θα ήθελα να προσθέσω κάτι ακόμα στην ενδιαφέρουσα εισήγηση του Υπουργού Van Mierlo, στον οποίο εύχομαι καλή επιτυχία όπως και στην Ομάδα του. Όπως γνωρίζετε, ο Πρόεδρος Santer, λυπάται, αλλά δεν είναι σε θέση να παρευρεθεί σήμερα το μεσημέρι στο Κοινοβούλιο επειδή πρέπει να είναι παρών στην Επιτροπή Ερεύνης του Κοινοβουλίου για την BSE.
<P>
Πρόεδρε, θα είμαι σύντομος. Στις 7 Ιανουαρίου του τρέχοντος έτους, η Επιτροπή επισκέφθηκε σύσσωμη τη Χάγη για να συζητήσει με την ολλανδική Προεδρία το πρόγραμμά της. Στα πλαίσια αυτής της εντατικής και ιδιαίτερα εποικοδομητικής συζήτησης διαπιστώσαμε με ικανοποίηση ότι οι προτεραιότητές μας ταυτίζονται. Παρεμπιπτόντως, αυτό θεωρείται αυτονόητο και δεν αποτελεί έκπληξη. Αναγνωρίζουμε όλοι ότι η ολλανδική Προεδρία καλείται τους έξι επόμενους μήνες να εκπληρώσει μία εξαιρετικά δύσκολη αποστολή, δεδομένου ότι δεν μπορεί να γίνει λόγος μίας μοναδικής προτεραιότητας: υπάρχουν περισσότερες προτεραιότητες. Ίσως με κάποιο ιδιαίτερο ενδιαφέρων για τη Διακυβερνητική Διάσκεψη, από την οποία περιμένουμε όλοι τόσα πολλά. Θα ήθελα να δηλώσω ότι πιστεύω ακράδαντα στην επιτυχία της υπό την ολλανδική Προεδρία. Εξάλλου, οι ολλανδικές Προεδρίες έχουν ήδη εμπειρία με Διακυβερνητικές Διασκέψεις και στα πλαίσια αυτά θα ήθελα να υπενθυμίσω ότι η πορεία ώς το Μάαστριχτ το 1991 δεν ήταν ανώδυνη. Είναι αναμφισβήτητο ότι το ίδιο θα συμβεί και με την πορεία προς το Αμστερνταμ, πρόκειται όμως για μία προσπάθεια η οποία αξίζει να ολοκληρωθεί. Από τα όσα ανέφερε ο κ. Van Mierlo αντιλαμβανόμαστε όλοι ότι η διάθεση της ολλανδικής Προεδρίας είναι πάρα πολύ θετική καθώς και ότι είμαστε όλοι πεπεισμένοι ότι, εάν η ολοκλήρωση των εργασιών τον Ιούνιο δεν αποβεί θετική, η Ευρώπη θα υποχρεωθεί να κάνει βήματα προς τα πίσω, αντί προς τα εμπρός. Όσον αφορά τη διεύρυνση, η Επιτροπή δηλώνει ότι καταβάλλει προσπάθειες ώστε τα προπαρασκευαστικά έγγραφα που απαιτούνται να είναι έτοιμα κατά τα μέσα του τρέχοντος έτους. Αυτό αφορά τις γνωμοδοτήσεις σχετικά με τις δέκα αιτήσεις προσχώρησης των χωρών της Κεντρικής και της Ανατολικής Ευρώπης, συμπεριλαμβανομένων των χωρών της Βαλτικής, καθώς και το έγγραφο σχετικά με τις επιπτώσεις της διεύρυνσης για τους διάφορους ευρωπαϊκούς πολιτικούς τομείς, και ιδιαιτέρως την κοινή γεωργική πολιτική και την περιφερειακή πολιτική. Αυτό σημαίνει ότι θα υποβληθεί μία νέα χρηματοδοτική πρόταση πλαίσιο για τη χρηματοδότηση της Ένωσης μετά το 1999 και ότι θα καταρτισθεί ένα πολιτικό έγγραφο στο οποίο θα εξετάζονται οι επιπτώσεις της διεύρυνσης και τα υφιστάμενα σενάρια σχετικά με την πορεία της διεύρυνσης, σχετικά με τις διαπραγματεύσεις - πως μπορούν να διεξαχθούν, πως μπορούν να τεθούν μεταβατικές περίοδοι. Εν ολίγοις, η Επιτροπή θα συμβάλει στις προσπάθειες που θα καταβληθούν εκ μέρους της Προεδρίας. Αυτό ισχύει βεβαίως και για τα άλλα μεγάλα θέματα, όπως αυτό της οικονομικής και νομισματικής ένωσης και τη συμβολή που επιθυμεί να έχει η Επιτροπή στην περαιτέρω συζήτηση, ιδιαιτέρως στη θεσμική συζήτηση που διεξάγεται στους κόλπους της Διακυβερνητικής Διάσκεψης, στα πλαίσια της οποίας μας ενδιαφέρει και το θέμα της «ευελιξίας» - και από την άποψη αυτή συμμερίζομαι τις παρατηρήσεις του κ. Van Mierlo. Μπορείτε σύντομα να αναμένετε γραπτή αναφορά της Επιτροπής επί των θεμάτων αυτών.
<P>
Έγινε αναφορά στο θέμα της απασχόλησης. Χαίρομαι γι'αυτό. Γνωρίζετε ότι η Επιτροπή και ο Πρόεδρός της κ. Santer επιμένουν διαρκώς στην πρόσθετη αξία που δημιουργείται με τη σύγκλιση των σχετικών πολιτικών, χάρη στην πολιτική απασχόλησης. Επί του θέματος αυτού η Επιτροπή θα υποβάλει περαιτέρω προτάσεις και στο Αμστερνταμ, εκτός άλλων με τη μορφή ενός προγράμματος δράσης το οποίο θα αποσκοπεί στην περαιτέρω ολοκλήρωση της ελεύθερης κυκλοφορίας στην ενιαία αγορά μας.
<P>
Όσον αφορά την εξωτερική πολιτική, συμμεριζόμαστε τις προτεραιότητες που αναφέρθηκαν. Συμφωνώ με την άποψη του κ. Van Mierlo ότι οι προτεραιότητες είναι πολύ περισσότερες από αυτές που επιτρέπει ο χρόνος να κατονομαστούν.
<P>
Θα ήθελα να αναφερθώ για λίγο στην κατάσταση στο Βελιγράδι, λόγω του σχεδίου ψηφίσματος που έχει κατατεθεί και των ερωτήσεων οι οποίες έχουν υποβληθεί σχετικώς στην Επιτροπή. Είναι αυτονόητο - και σ'αυτό το σημείο επαναλαμβάνω τα όσα ανέφερε ο κ. Van Mierlo - ότι η Ένωση, συμπεριλαμβανομένης της Επιτροπής, επιμένει ότι ο Πρόεδρος Milosevic πρέπει να ακολουθήσει όλες τις συστάσεις της Επιτροπής Gonzαlez. Κατά τον ίδιο τρόπο η Επιτροπή θεωρεί αυτονόητο ότι, πριν συμβεί αυτό και πριν πληρωθούν ορισμένες άλλες προϋποθέσεις της συμφωνίας του Dayton, δεν μπορεί να γίνεται λόγος για τη σύναψη επίσημων σχέσεων μεταξύ Ευρωπαϊκής Ένωσης και Βελιγραδίου, για τη σύναψη συμφωνιών συνεργασίας, τη χορήγηση τεχνικής βοήθειας ή την παραχώρηση δασμολογικών προτιμήσεων. Επ'αυτού διαθέτουμε προτάσεις οι οποίες όμως δεν πρόκειται να υποβληθούν λόγω της κατάστασης που επικρατεί σήμερα στο Βελιγράδι.
<P>
Θα ήθελα για άλλη μία φορά να συγχαρώ τον κ. Van Mierlo με την εισαγωγή του και να του προσφέρω την υποστήριξη του συνόλου της Επιτροπής και του Προέδρου Santer. Προσβλέπουμε σε μία εντατική συνεργασία με την Προεδρία.

<SPEAKER ID=89 LANGUAGE="NL" NAME="d'Ancona">
Πρόεδρε, θεωρώ τιμή και ευχαρίστησή μου να προβώ σε ορισμένες παρατηρήσεις εκ μέρους της σοσιαλιστικής παράταξης για την υποδοχή της ολλανδικής Προεδρίας. Η πολιτική μου παράταξη τρέφει υψηλές προσδοκίες από την ολλανδική Προεδρία και πιστεύω ότι ο λόγος που εκφώνησε ο Υπουργός Van Mierlo υποστηρίζει τις προσδοκίες αυτές. Παράλληλα όμως, δεν αμφισβητούμε τον ευρωπαϊκό προσανατολισμό της ολλανδικής κυβέρνησης και ιδιαιτέρως το δικό σας, κ. Van Mierlo. Στη ζωή όμως οι φίλοι δεν δέχονται μόνο επαίνους. Η φιλία πρέπει να αντέχει και στην κριτική και έχω ορισμένες κριτικές παρατηρήσεις να κάνω.
<P>
Κατ'αρχάς, πρέπει να δοθεί περισσότερη προσοχή - και το γνωρίζετε αυτό - στο γεφύρωμα του χάσματος που χωρίζει την Ευρώπη από τους πολίτες της. Η Ευρώπη της γραφειοκρατίας, των Υπουργικών Συμβουλίων, των αδιαφανών και ακατανόητων συμφωνιών, αυτή η Ευρώπη δεν ζεσταίνει την καρδιά των Ολλανδών και των άλλων πολιτών της. Γι'αυτό και προσδοκούμε από την ολλανδική Προεδρία περισσότερη διαφάνεια, περισσότερη και καλύτερη πρόσβαση στη διαδικασία λήψης αποφάσεων και περισσότερες διαβουλεύσεις με το Ευρωπαϊκό Κοινοβούλιο. Είναι αδιανόητο να πρέπει να πάμε στη Στοκχόλμη για να πληροφορηθούμε τι συνέβη στο Συμβούλιο. Η Ολλανδία, με τη φιλελεύθερη και δημοκρατική παράδοση που διαθέτει, έχει να εκπληρώσει μία συγκεκριμένη αποστολή και όσον αφορά το άλλο βασικό πρόβλημα, που είναι συγκεκριμένα η κακή διαχείριση των πόρων της Ένωσης. Το Κοινοβούλιο, η Επιτροπή και το Συμβούλιο πρέπει να φροντίσουν από κοινού για την κατάργηση της σπατάλης και την ορθή χρήση των πόρων. Αυτό που λείπει από τα ολλανδικά σχέδια είναι συγκεκριμένες προτάσεις για τη βελτίωση του ελέγχου. Πρέπει δε να σας πω ότι αυτό ισχύει και για τα μέλη του Κοινοβουλίου. Πρέπει να καταρτιστεί ένας ευρωπαϊκός κανονισμός για όλους τους ευρωβουλευτές. Πρόκειται για κάτι που ζητάμε εδώ και 10 χρόνια και πιστεύω ότι το Συμβούλιο πρέπει να προσφέρει σχετικώς τη συνεργασία του. Από την Προεδρία αναμένουμε ότι θα αναλάβει φέτος πρωτοβουλίες για την κατάρτιση ενός παρόμοιου κανονισμού.
<P>
Η Ευρώπη χρειάζεται ένα ευρύ έρεισμα. Οι πολίτες πρέπει να πιστέψουν και πάλι στο ευρωπαϊκό εγχείρημα. Αυτό μπορεί να συμβεί εφόσον υπάρξει μέριμνα για να μπει μία τάξη στα εσωτερικά πράγματα της Ένωσης και με την άσκηση μίας σαφούς πολιτικής, με την επίτευξη συγκεκριμένων και ορατών αποτελεσμάτων. Όπως είναι αυτονόητο, μας ικανοποιεί η ενασχόληση της Προεδρίας με την απασχόληση, δεδομένου ότι η Ευρώπη χρειάζεται θέσεις εργασίας. Σε πολλές χώρες της Ένωσης, η ανεργία υπερβαίνει το 10 %, κατάσταση η οποία υποχρεώνει τα εργατικά συνδικάτα να αναλάβουν δράση. Το σύνθημα «ΟΝΕ σημαίνει ανεργία» είναι μεν λανθασμένο, το ίδιο όμως ισχύει και για την τυφλή επιδίωξη μονεταριστικών στόχων. Περισσότερες επενδύσεις στους ανθρώπους, μείωση του ωραρίου εργασίας, αύξηση των δυνατοτήτων λήψης αδείας για μικρό ή μεγαλύτερο διάστημα, για τη μέριμνα, για την κατάρτιση ή την επιμόρφωση, τα σχέδια υπάρχουν και αναμένουν να εκτελεστούν. Παράλληλα με τα όσα γίνονται από τα κράτη μέλη, η Ευρώπη πρέπει επίσης να εκπληρώσει ορισμένα καθήκοντα στους τομείς αυτούς. Η Ευρώπη χρειάζεται επίσης μία ισχυρή κοινοτική πολιτική στους τομείς της δικαιοσύνης και των εσωτερικών υποθέσεων. Πρόκειται για δύο τομείς οι οποίοι ενδιαφέρουν άμεσα τους πολίτες. Πρόκειται για τη διεθνή εγκληματικότητα, την καταπολέμηση των ναρκωτικών, του ρατσισμού και της απάτης και την πολιτική για το άσυλο. Στο Μάαστριχτ καταρτίστηκαν σχέδια για την υπαγωγή του τρίτου πυλώνα στον πρώτο, έχω όμως την εντύπωση ότι αυτό που συνέβη είναι το αντίθετο, δεδομένου ότι αυτό που βλέπουμε αυτή τη στιγμή είναι να ενισχύεται το διακυβερνητικό στοιχείο, πράγμα το οποίο είναι ανεπίτρεπτο.
<P>
Παράλληλα με την κριτική θα ήθελα να κάνω και ορισμένες θετικές παρατηρήσεις. Εκτιμώ ιδιαιτέρως τα όσα αναφέρθηκαν σε σχέση με την πολιτική για το περιβάλλον. Στον τομέα αυτό έχουμε μία πλήρη ημερήσια διάταξη πράγμα που ισχύει και για την αναπτυξιακή συνεργασία. Θεωρούμε εξαιρετικό επίτευγμα το συντονισμό, την ολοκλήρωση της πολιτικής στον τομέα του περιβάλλοντος και στον τομέα της αναπτυξιακής συνεργασίας. Δεν θα επαναλάβω τα όσα ανέφερε ο κύριος Υπουργός σχετικά με τη Διακυβερνητική Διάσκεψη, δεδομένου ότι είναι αυτονόητο ότι τις απόψεις αυτές συμμεριζόμαστε όλοι.
<P>
Κρίνουμε ότι η Ευρώπη έχει χάσει την ισορροπία της και ότι πρέπει να δοθεί όλη η απαραίτητη προσοχή στην αποκατάστασή της. Ισορροπία μεταξύ Βορρά και Νότου, και στο χρηματοδοτικό τομέα, ισορροπία μεταξύ ευρωπαϊκού συμφέροντος και διεθνούς αλληλεγγύης, προώθηση της ΟΝΕ, αλλά και της απασχόλησης, της φύσης, της ισότητας ευκαιριών. Κατανοούμε ότι Προεδρία σημαίνει αναζήτηση ισορροπίας και αποφυγή λαθών. Ωστόσο, οι ακροβάτες που δεν τολμούν και ακινητοποιούνται αναπόφευκτα θα πέσουν.
<P>
Υπουργέ Van Mierlo, σας εύχομαι καλό κουράγιο και επινοητικότητα και ελπίζω να μπορέσω τον Ιούλιο να σας χαιρετίσω από την άλλη πλευρά με ένα θερμό χειροκρότημα εξ ονόματος της σοσιαλιστικής παράταξης.

<SPEAKER ID=90 LANGUAGE="NL" NAME="Maij-Weggen">
Πρόεδρε, παρά την εποικοδομητική εισαγωγή του κ. Van Mierlo, για την οποία θα ήθελα να τον συγχαρώ, η ολλανδική Προεδρία δεν άρχισε με καλούς οιωνούς. Η άσκοπη και άκαιρη συζήτηση με αντικείμενο ένα μέτριο ιρλανδικό κείμενο σχετικά με τον κοινό αγώνα ενάντια στη διεθνή εγκληματικότητα που σχετίζεται με τα ναρκωτικά, αποτελεί ένδειξη άγνοιας της θέσης άλλων κρατών μελών και έλλειψη εσωτερικού συντονισμού.
<P>
Ελπίζω ειλικρινά ότι η συνέχεια της Προεδρίας θα είναι καλύτερη, εκτός άλλων επειδή στο παρελθόν η Ολλανδία κατόρθωσε πάντοτε να ηγηθεί με ικανοποιητικό τρόπο της Ευρωπαϊκής Ένωσης. Συνεπώς, διακυβεύεται η καλή μας φήμη.
<P>
Το 1991, η προηγούμενη ολλανδική κυβέρνηση κατόρθωσε τελικά να ολοκληρώσει τη Συνθήκη του Μάαστριχτ και τη Συνθήκη για την Οικονομική και Νομισματική Ένωση. Επρόκειτο για ένα έξοχο κατόρθωμα του πρώην Πρωθυπουργού Lubbers, του πρώην Υπουργού van den Broek, που σήμερα παρευρίσκεται στην αίθουσα, και του πρώην Υπουργού Kok. Είναι όντως αξιοσημείωτο ότι στη χώρα μας η ήττα της Μαύρης Δευτέρας , η οποία έχει πλέον λησμονηθεί στις Βρυξέλλες και το Στρασβούργο, υπολογίζεται πολύ περισσότερο από τη διπλή επιτυχία του Δεκεμβρίου του 1991. Πρόκειται για μαζοχισμό ή για φόβο αποτυχίας; Ελπίζω να μην είναι το τελευταίο, γιατί αυτό θα ήταν κακό σημάδι. Αυτό προκύπτει από το γεγονός ότι το ολλανδικό πρόγραμμα δεν περιλαμβάνει πολλά νέα και δημιουργικά στοιχεία. Έχει κανείς την εντύπωση ότι η Ολλανδία «προσέχει το μαγαζί», ότι έχει την πρόθεση να ολοκληρώσει την τρέχουσα ημερήσια διάταξη. Αυτό που φαίνεται να απουσιάζει είναι το θάρρος και η έμπνευση. Το σημαντικότερο καθήκον που πρέπει να εκπληρωθεί είναι η ολοκλήρωση της Διακυβερνητικής Διάσκεψης.
<P>
Ποια είναι όμως για εμάς τους Χριστιανοδημοκράτες τα σημαντικότερα σημεία; Με βάση ποια κριτήρια θα αξιολογήσουμε το αποτέλεσμα; Κατ'αρχάς πιστεύουμε ότι στη νέα Συνθήκη πρέπει να διασαφηνιστεί το νόημα της ευρωπαϊκής ιθαγένειας. Στο σημείο αυτό επιθυμούμε να γίνει μία σημαντική προσθήκη στη Συνθήκη. Κατά τη γνώμη μας, στην επικράτεια της Ένωσης δεν πρέπει να επιτρέπονται διακρίσεις σε βάρος κανενός πολίτη. Ούτε λόγω φυλετικής προέλευσης, ούτε λόγω καταγωγής, ούτε λόγω θρησκείας, ούτε λόγω φύλου, ούτε λόγω χρώματος, ούτε λόγω προτιμήσεων και ούτε λόγω κάποιου μειονεκτήματος. Δηλαδή, θέλουμε να προστεθεί το άρθρο 1 του ολλανδικού Συντάγματος στην Ευρωπαϊκή Συνθήκη του Αμστερνταμ.
<P>
Θέλουμε επίσης να υποχρεωθούν τα ευρωπαϊκά θεσμικά Όργανα να προσαρμόσουν τις γραφειοκρατικές και τεχνοκρατικές μεθόδους που εφαρμόζουν και να αρχίσουν να λειτουργούν με τρόπο ανοιχτό, διαφανή και δημοκρατικό. Πρέπει να θεσπιστεί ένα γενικό δικαίωμα πληροφόρησης για τους πολίτες, ένας νόμος για τη δημοσιότητα της διοίκησης σε ευρωπαϊκό επίπεδο και να χορηγηθούν κανονικές αρμοδιότητες στο Ευρωπαϊκό Κοινοβούλιο. Το λέω αυτό γιατί είναι απαράδεκτο, μετά από 18 χρόνια άμεσης εκλογής του, το Κοινοβούλιο να μην διαθέτει πλήρεις αρμοδιότητες.
<P>
Η Ευρωπαϊκή Ένωση πρέπει επίσης να σταματήσει την εναρμόνιση της νομοθεσίας που περνάει σε παράλογες λεπτομέρειες. Όλες αυτές οι περίεργες συζητήσεις που διεξάγονται σχετικά με χορτοκοπτικά μηχανήματα, με το μέγεθος των μπανανών και των φραουλών και με την περιεκτικότητα της σοκολάτας σε λίπος. Είχε δίκιο ο Geelhoed στην Ολλανδία: πρέπει να συγκεντρωθούμε στα προβλήματα που είναι πραγματικά σημαντικά, στα μεγάλα διεθνή προβλήματα της εποχής μας, στον αγώνα ενάντια στην ανεργία, ενάντια στη ρύπανση του περιβάλλοντος, ενάντια στη διεθνή εγκληματικότητα, το εμπόριο ναρκωτικών και το εμπόριο όπλων. Αυτός είναι ο λόγος που η Europol προσπαθεί να βρει κλεμμένα αυτοκίνητα και όχι παιδιά που υπήρξαν θύμα απαγωγής. Πιστεύω επίσης - και στο σημείο αυτό έχει δίκιο η κ. d'Ancona - ότι πρέπει να καταβληθούν περισσότερες προσπάθειες για να περιοριστεί η απάτη. Για ποιο λόγο δεν θα μπορούσε να υπάρξει μία καλύτερη συνεργασία των εθνικών ελεγκτικών συνεδρίων με το Ευρωπαϊκό; Πρέπει να ασκήσουμε μία περισσότερο δυναμική εξωτερική πολιτική. Τη στιγμή αυτή αντιδρούμε σαν ένα χωριό με 15 πυροσβεστικές υπηρεσίες που συνεδριάζουν ατελείωτα πριν ξεκινήσουν για να σβήσουν μία φωτιά. Στην περίπτωση αυτή δεν πρέπει να φαίνεται καθόλου παράξενο που οι Ηνωμένες Πολιτείες μας έχουν ξεπεράσει και σε πολλές περιπτώσεις ευρίσκονται σε μία συγκεκριμένη περιοχή πριν ακόμη η Ευρώπη ολοκληρώσει τις συζητήσεις της.
<P>
Πρόεδρε, αυτός είναι ο τρόπος με τον οποίο θα θέλαμε να προσαρμόσουμε την Ευρώπη. Διακατέχομαι όμως από σοβαρές ανησυχίες όσον αφορά τη στάση της «μωβ κυβέρνησης» της Ολλανδίας, επειδή προφανώς επικρατεί διαφωνία απόψεων σε ορισμένα σημαντικά θέματα. Τι συμβαίνει με τη διαδικασία λήψης αποφάσεων; Εξακολουθεί το VVD να επιμένει στο δικαίωμα άσκησης βέτο όσον αφορά ορισμένα σημεία, τη στιγμή που οι άλλοι εταίροι τάσσονται υπέρ της ειδικής πλειοψηφίας; Εξακολουθεί το VVD να αντιτάσσεται στην άσκηση μίας πολιτικής για την απασχόληση, τη στιγμή που ο Υπουργός Melkert αναλαμβάνει πρωτοβουλίες στον τομέα; Τι συμβαίνει με το δημοκρατικό χαρακτήρα της Ένωσης από την άποψη της «μωβ κυβέρνησης»; Αληθεύει ότι οι Υπουργοί του VVD αντιτάχθηκαν στο Κοινοβούλιο στη διεύρυνση των δημοσιονομικών αρμοδιοτήτων, με αποτέλεσμα στο μέλλον να διαθέτουμε μόνο νομοθετικές αρμοδιότητες και όχι πλέον δημοσιονομικές; Θα εξακολουθήσει και στο μέλλον το ήμισυ του ευρωπαϊκού προϋπολογισμού να καθορίζεται με αντιδημοκρατικό τρόπο;
<P>
Έρχομαι τώρα στην εξωτερική πολιτική. Το VVD αντιτάσσεται στη διεύρυνση των ευρωπαϊκών αρμοδιοτήτων, τη στιγμή που οι άλλοι εταίροι την εγκρίνουν. Πρόεδρε, τα προβλήματα αυτά και οι διαφορές απόψεων εξασθενίζουν σημαντικά την ολλανδική Προεδρία. Πώς μπορεί κανείς να καταρτίσει μία δημιουργική και θαρραλέα ημερήσια διάταξη όταν στη χώρα του επικρατεί ένας τέτοιος διχασμός; Όντως, στο πρόγραμμα της ολλανδικής Προεδρίας δεν περιλαμβάνονται πολλά νέα και δημιουργικά στοιχεία.
<P>
Το ΕΛΚ τάσσεται υπέρ της ανανέωσης της Ευρώπης και της αλληλεγγύης με τις χώρες της Κεντρικής και της Ανατολικής Ευρώπης. Τασσόμαστε υπέρ της ενότητας στην πολυμέρεια, υπέρ μίας ισχυρής, δυναμικής και κοινοτικής Ευρώπης. Αυτή είναι η γραμμή που ακολουθούσαν πάντοτε οι Χριστιανοδημοκράτες και που θα συνεχίσουν να ακολουθούν και στο μέλλον.
<P>
Αισθάνομαι «Ολλανδέζα» ώς τα νύχια της ψυχής μου και θα συνεχίσω να αισθάνομαι έτσι. Ωστόσο, η ασφάλεια και η ευημερία μας μπορεί να εξασφαλιστεί μόνο σε μία ενιαία Ευρώπη. Ελπίζω ολόθερμα να επιτύχει η ολλανδική Προεδρία. Θα προτιμούσα να είμαι υπερήφανη για τα καλά αποτελέσματα της Ολλανδίας παρά να ντρέπομαι για τα κακά αποτελέσματα και ενόψει αυτών εύχομαι κυρίως στην «μωβ κυβέρνηση» περισσότερη ομοψυχία και στον Υπουργό Van Mierlo, στον ευρωπαϊκό προσανατολισμό του οποίου δεν αμφιβάλλω ούτε λεπτό, καλή επιτυχία και καλή δύναμη.

<SPEAKER ID=91 LANGUAGE="NL" NAME="Van Bladel">
Πρόεδρε, ο πατέρας της πατρίδας μου - και πιστεύω πραγματικά στην Ευρώπη των Εθνών - είναι ο Πρίγκηπας της Oranje από τη Γαλλία και ταυτόχρονα Κόμης του Nassau από τη Γερμανία. Πρόκειται για το πρώτο παράδειγμα μίας γαλλογερμανικής συνεργασίας υπό την ηγεσία των οποίων δημιουργήθηκε η Ολλανδία. Ο Willem van Oranje Nassau δηλώνει κάτω από δύσκολες συνθήκες στα γαλλικά το εξής: Il n'y a pas besoin d'espιrer pour entreprendre et ni de rιussir pour persιvιrer . Δηλαδή, δεν χρειάζεται να ελπίζει κανείς για να αναλάβει δράση, ούτε να επιτύχει για να συνεχίσει τις προσπάθειές του. Πρόκειται για ένα μήνυμα το οποίο θα ήθελα να διαβιβάσω στον Ολλανδό Πρόεδρο, αν και οι περιστάσεις δεν είναι και τόσο δραματικές όπως το 1548. Ευχαριστώ τον κ. Van Mierlo για τη δημιουργική φιλοσοφική του συμβολή.
<P>
Μπορεί μεν στα μάτια 14 κρατών μελών να καταλαμβάνετε την πρώτη θέση, ωστόσο, το γεγονός ότι αποδυναμώθηκε ο μεταπολεμικός ευρωπαϊκός ιδεαλισμός και το ευρωπαϊκό ιδεώδες απειλείται με παραλυσία, δεν σας επιτρέπει πλέον να κρύβεστε πίσω από έννοιες όπως ευελιξία και πραγματισμός. Αυτό το αντιλαμβάνεστε και εσείς. Μετά την επανένωση των δύο Γερμανιών ευρισκόμαστε στην παραμονή της διεύρυνσης, μίας ιστορικής ευκαιρίας για να αποφύγουμε την καθήλωση σε μία ευρεία ζώνη εμπορικών συναλλαγών.
<P>
Πρόεδρε, πώς θα καταφέρετε στην πράξη να επιτύχετε μέσω της αμφιλεγόμενης ολλανδικής πολιτικής για τα ναρκωτικά την αποτελεσματική καταπολέμηση της εγκληματικότητας; Οι προτάσεις για την εμβάθυνση παραμένουν ασαφείς. Είστε ή δεν είστε διατεθειμένοι να δεχθείτε την εναλλαγή Επιτρόπων για τις χώρες Μπενελούξ; Πώς μπορείτε να εξακολουθείτε να ισχυρίζεστε ότι συμβάλλετε στην ειρηνευτική διαδικασία στη Μέση Ανατολή τη στιγμή που δεν το κάνετε, ούτε το κάνατε αυτό στην Ευρώπη; Είναι και πάλι οι Ηνωμένες Πολιτείες Αμερικής που υποστηρίζουν ενεργώς τη σερβική αντιπολίτευση και που φροντίζουν να κατασιγάσει η μικρή κρίση με τους πυραύλους στην Κύπρο.
<P>
Πώς μπορούμε να δικαιολογήσουμε ότι εξακολουθούμε να υποστηρίζουμε χώρες που παραβιάζουν τα ανθρώπινα δικαιώματα, όπως η Αλγερία και η Συρία, τη στιγμή που επαπειλείται καθήλωση των σχέσεων με την Τουρκία, η οποία αποφέρει πολλά χρήματα στην Ένωση που έχει παράλληλα αναλάβει και συγκεκριμένες υποχρεώσεις. Τι κάνετε ακριβώς στα πλαίσια της υποτιθέμενης εξωτερικής πολιτικής; Δεν είμαι σε θέση να διακρίνω μία συγκεκριμένη γραμμή.
<P>
Έρχομαι τώρα στο δημοκρατικό έλλειμμα. Αυτό δεν υφίσταται στο Ευρωπαϊκό Κοινοβούλιο αλλά σε εσάς! Είστε ο Πρόεδρος του κρυφού νομοθετικού Οργάνου στην Ευρώπη. Ωστόσο, σας προσφέρουμε το πλεονέκτημα της αμφιβολίας. Στο τέλος της προσπάθειας θα αξιολογήσουμε την πολιτική σας με βάση τα ακόλουθα κριτήρια: είναι η νομοθεσία του σημαντικότερου ευρωπαίου νομοθέτη, του Συμβουλίου των Υπουργών, εξίσου διαφανής όπως αυτή του Ευρωπαϊκού Κοινοβουλίου; Δεν χρειάζεται να τροποποιηθεί η Συνθήκη, ένας κανονισμός θα επαρκούσε. Διατηρείται το κοινωνικό πρόσωπο της Ευρώπης με τη νομική ρύθμιση της συμμετοχής των εργαζομένων στις αποφάσεις;
<P>
Έρχομαι τώρα στα ανθρώπινα δικαιώματα. Η κριτική σας καθηλώνεται στην Κίνα, θα είχε όμως νόημα να διευρυνθεί και στο Suriname. Θα διευκρινίσετε επιτέλους κατά πόσον ο Bouterse κατείχε την ολλανδική ιθαγένεια την περίοδο των φόνων και θα φροντίσετε να επανευρεθεί ο φάκελλος για την ιθαγένεια ο οποίος εξαφανίστηκε κάτω από τόσο μυστηριώδεις συνθήκες; Οι πράξεις αυτές θα ωφελήσουν τα ανθρώπινα δικαιώματα και τον αγώνα για την καταπολέμηση της διεθνούς εγκληματικότητας που σχετίζεται με τα ναρκωτικά. Επιμένετε στο σκληρό Εύρο; Τι κάνατε για να διευκολυνθεί η διοίκηση της Ευρωπαϊκής Ένωσης πριν προχωρήσετε στη διεύρυνση; Αυτά είναι τα σημεία που θα αξιολογήσουμε στο τέλος της προσπάθειας.
<P>
Κύριε Προέδρε, εξ ονόματος της μικρής αντιπροσωπείας του UPE θα ήθελα να ευχηθώ κάθε επιτυχία στην ολλανδική Προεδρία, γιατί είναι κάτι που η Ευρώπη και το χρειάζεται και το αξίζει. Πρέπει να βοηθήσουμε όλοι προς όφελος της σταθερότητας και της ασφάλειας. Κύριε Van Mierlo, σας εύχομαι καλή επιτυχία.

<SPEAKER ID=92 LANGUAGE="NL" NAME="De Vries">
Πρόεδρε, θα ήθελα να περιοριστώ στο κυριότερο απ'όλα που είναι συγκεκριμένα η ευρωπαϊκή πολιτική και να αφήσω την εσωτερική πολιτική της Ολλανδίας στους συναδέλφους του εθνικού Κοινοβουλίου, το οποίο η κ. Maij-Weggen αναπολεί με τόση νοσταλγία.
<P>
(Χειροκροτήματα) Η Ευρωπαϊκή Ένωση περιέρχεται στη σημαντικότερη φάση της εξέλιξής της από το 1957. Η Ένωση ευρίσκεται σε ένα σταυροδρόμι. Είτε θα καθιερωθεί το 2002 ένα νόμισμα, ένα ενιαίο νόμισμα για όλη την Ευρώπη, Βορρά και Νότο, ή θα χαθεί η ευκαιρία αυτή για μία γενιά. Ή θα ενσωματώσει η Ένωση στους κόλπους της τις Δημοκρατίες της Ανατολικής Ευρώπης, ή θα αποτύχει να εκπληρώσει την κυριότερη αποστολή της. Ή θα διατηρήσει την ακεραιότητα των μοναδικών θεσμικών της ιδρυμάτων, ή το γεωπολιτικό βάρος της Γερμανίας θα προξενήσει και πάλι δυσφορία στην υπόλοιπη Ευρώπη.
<P>
Ενόψει των καθηκόντων αυτών, πολλοί εθνικοί ηγέτες δεν προσφέρουν στην Ευρωπαϊκή Ένωση την καθοδήγηση που χρειάζεται. Πολύ συχνά προτιμούν να αναδαυλίσουν τη φωτιά του εθνικισμού με τις πράξεις τους ή με την απραξία τους. Πολύ συχνά ενδίδουν στην πρόκληση να ενοχοποιήσουν την Ευρώπη για διάφορες μη δημοφιλείς εθνικές αποφάσεις, τη στιγμή που διεκδικούν την τιμή για τα επιτεύγματα της Ένωσης. Κατ'αυτό τον τρόπο, υπάρχει κίνδυνος να καταστεί η Ένωση το επίκεντρο των φόβων των πολιτών μας αντί το επίκεντρο της ελπίδας τους. Πρόκειται για μία επικίνδυνη εξέλιξη. Η ευρωπαϊκή ολοκλήρωση δεν είναι μονόδρομος. Ο εθνικισμός είναι πολύ πιο καταστροφικός και η Ευρωπαϊκή Ένωση πολύ πιο ευάλωτη απ'ό, τι νομίζουν πολλοί.
<P>
Ενόψει των προαναφερθέντων, η σημαντικότερη αποστολή της Ευρωπαϊκής Ένωσης υπό την ολλανδική Προεδρία είναι σαφής: κατά πρώτον, να μεριμνήσει ώστε το ενιαίο νόμισμα να είναι σταθερό και ισχυρό και, κατά δεύτερον, να προετοιμαστεί για τη διεύρυνση καθιστώντας την Ένωση δυναμικότερη και δημοκρατικότερη. Έντεκα χώρες περιμένουν να προσχωρήσουν. Έξι στην Κεντρική και την Ανατολική Ευρώπη, τρεις στην περιοχή της Βαλτικής και δύο στη Μεσόγειο. Όσο μεγαλύτερη θα είναι η ποικιλομορφία της Ένωσης τόσο πιο δύσκολη θα είναι η λήψη αποφάσεων. Μία Ένωση με 18 έως 26 κράτη μέλη πρέπει λοιπόν να προβεί σε μία ουσιαστική επιλογή: είτε να περιορίσει τη χρήση του βέτο, είτε να εκφυλιστεί σε μία αποσπασματική έκδοση του ΟΑΣΕ. Όμως, οι πολίτες μας θα χάσουν σύντομα το ενδιαφέρον τους για μία Ένωση η οποία δεν θα είναι πλέον σε θέση να αποφασίζει με τρόπο ταχύ ή δυναμικό. Μία τέτοια Ένωση θα χάσει για πάντα την υποστήριξη των πολιτών της. Τίποτα δεν βλάπτει την αξιοπιστία της Ένωσης περισσότερο από τις συνεχείς αποτυχημένες προσπάθειες να μιλήσουμε με μία φωνή στο χώρο της διεθνής πολιτικής. Αυτό οφείλεται εν μέρει στην κατάχρηση του δικαιώματος της αρνησικυρίας. Η Πορτογαλία παρεμπόδισε μία συμφωνία της Ευρωπαϊκής Ένωσης με το ASEAN, η Ισπανία μία σύμβαση με τον Καναδά, το Ηνωμένο Βασίλειο παρεμπόδισε τη λήψη μίας κοινής θέσης για τα χημικά όπλα και η Ελλάδα παρεμπόδισε τη μεσογειακή πολιτική της Ένωσης. Αυτή τη στιγμή υπάρχουν πάρα πολλές δυνατότητες εκβιασμού όσον αφορά την εμπορική και την εξωτερική πολιτική της Ένωσης. Γι'αυτό και είναι απαραίτητο να τροποποιηθεί η Συνθήκη. Αυτό βεβαίως δεν αρκεί. Τα κράτη μέλη πρέπει επίσης να είναι διατεθειμένα να κινηθούν με βάση κοινά συμφέροντα και αρχές. Πουθενά δεν είναι αυτό περισσότερο απαραίτητο απ'ό, τι στην πρώην Γιουγκοσλαβία. Πότε επιτέλους θα αναλάβει η Ένωση δράση για να υποχρεώσει το Βελιγράδι και το Ζάγκρεμπ να εκδώσουν τους υπόπτους για εγκλήματα πολέμου; Είναι αλήθεια ότι η Ευρωπαϊκή Ένωση προβαίνει σε συμπαθητικές παρατηρήσεις όσον αφορά τα συμπεράσματα του Λονδίνου. Όλα αυτά όμως δεν πείθουν και οπωσδήποτε δεν είναι αποτελεσματικά. Καλώ συνεπώς την ολλανδική Προεδρία της Ένωσης να προτείνει μία κοινή δράση σύμφωνα με την οποία όλη η μη ανθρωπιστική βοήθεια που χορηγείται στην πρώην Γιουγκοσλαβία θα εξαρτηθεί από την έκδοση των υπόπτων στη Χάγη.
<P>
Οι πολίτες μας έχουν επίσης ανάγκη να δοθεί αμέσως μία απάντηση στα διογκούμενα προβλήματα της διασυνοριακής εγκληματικότητας και της μετανάστευσης. Τάσσομαι υπέρ της άμεσης επίθεσης ενάντια στην απάτη. Υπέρ του καλύτερου ελέγχου των εξωτερικών μας συνόρων και ενός δίκαιου συστήματος κατανομής των βαρών όσον αφορά τους πρόσφυγες. Για την άσκηση μίας δυναμικής πολιτικής στους τομείς αυτούς απαιτείται να αποφύγουν τα κράτη μέλη την άσκηση βέτο. Η Ευρωπαϊκή Ένωση πρέπει να είναι σε θέση να αναλάβει δράση εκεί που επιθυμούν οι πολίτες, δηλαδή στην περίπτωση επειγόντων διεθνών προβλημάτων. Είναι καιρός να υλοποιήσει η Ένωση τις υποσχέσεις που εδόθηκαν στους πολίτες με το Μάαστριχτ. Η εθνική πολιτική στην Ευρωπαϊκή Ένωση πρέπει να είναι κάτι περισσότερο από το άθροισμα των εθνικών εγωισμών. Κατ'αυτή την έννοια, εύχομαι να αποβεί επιτυχής η ολλανδική Προεδρία.

<SPEAKER ID=93 LANGUAGE="PT" NAME="Miranda">
Κύριε Πρόεδρε, θα ήθελα να κάνω εδώ μία παρένθεση σε αυτή τη συζήτηση η οποία πραγματοποιήθηκε, μέχρι τώρα, στην ολλανδική γλώσσα και να βάλω εδώ μερικές «πινελιές» με χρώματα του νότου. 'Οπως ήδη αναφέρθηκε, βρίσκονται στην ημερήσια διάταξη τρία θέματα μέγιστης σημασίας, με διασταυρώσεις που, σε ορισμένες περιπτώσεις, καθίστανται αδιαχώριστες και αναπόφευκτα περιλαμβάνονται μεταξύ των προτεραιοτήτων της ολλανδικής Προεδρίας. Αναφέρομαι στη τελική φάση της Διακυβερνητικής Διάσκεψης, στην τρίτη φάση της Οικονομικής και Νομισματικής 'Ενωσης και στη διεύρυνση. Υπάρχουν ωστόσο και άλλα θέματα που αφορούν ιδιαίτερα τους πολίτες των χωρών μας και αξίζουν επίσης την κατά προτεραιότητα προσοχή μας. Μεταξύ αυτών, επισημαίνω τα ακόλουθα: τα αυξανόμενα κοινωνικά προβλήματα - και, ιδιαιτέρως, τη σοβαρή μάστιγα της ανεργίας -, τη συμμετοχή των πολιτών στη ζωή και τις κοινοτικές αποφάσεις και την υλοποίηση -ή όχι - των αρχών της κοινοτικής συνοχής και αλληλεγγύης που καθιερώθηκαν στη Συνθήκη.
<P>
Θα εκφράσω καταρχή όχι την έκπληξη αλλά την πεποίθησή μου ότι, με την Προεδρία αυτή, προχωρήσαμε ελάχιστα ή καθόλου όσον αφορά τις τρεις τελευταίες πτυχές που υπεγράμμισα προηγουμένως. Πραγματικά, στο κοινωνικό πεδίο - και κυρίως στο πεδίο της απασχόλησης - δεν διαφαίνονται μεγάλες αλλαγές, σημαντικές αλλαγές, ουσιαστικές αλλαγές σχετικά με την κατεύθυνση που ακολούθησαν οι κοινοτικές πολιτικές μέχρι αυτή τη στιγμή. Δεδομένης της εμμονής η οποία εγκαταστάθηκε όσον αφορά την εφαρμογή των κριτηρίων ονομαστικής σύγκλισης, προβλέπεται μεγαλύτερη ελαστικότητα, μεγαλύτερη απορρύθμιση, μεγαλύτερη επισφαλής απασχόληση, μεγαλύτερη ανεργία... Προφανώς, εκτιμούμε κάποιες αναφορές που περιλαμβάνονται στο πρόγραμμα της ολλανδικής Προεδρίας όπως, για παράδειγμα, όσον αφορά τη μεγαλύτερη ισότητα μεταξύ ανδρών και γυναικών. Αλλά πρέπει να συμφωνήσουμε ότι, στην παρούσα κοινωνική κατάσταση, δεν είναι αρκετό. Είναι απαραίτητοι νέοι προσανατολισμοί και, κατά τη γνώμη μας, μία σε βάθος αλλαγή.
<P>
Το ίδιο μπορούμε να πούμε όσον αφορά τη συμμετοχή των πολιτών, που είναι όλο και πιο ανήσυχοι και απομακρυσμένοι από τη ζωή και τις επιλογές της Κοινότητας. Στις παραμονές της ολοκλήρωσης της Διακυβερνητικής Διάσκεψης και της τρίτης φάσης της Οικονομικής και Νομισματικής 'Ενωσης, θα περιμέναμε μία πιο ενδιαφερόμενη στάση και μία ισχυρή συμμετοχή των ευρωπαίων πολιτών, ενισχύοντας μία ευρεία, πολυφωνική και συμμετοχική συζήτηση και μία ακρόαση αυτών με την πραγματοποίηση δημοψηφισμάτων σχετικά με τα θέματα αυτά. 'Οπως, εξάλλου, υπογράμμισε ήδη το ίδιο το Ευρωπαϊκό Κοινοβούλιο. Ωστόσο, η ολλανδική Προεδρία προχώρησε ελάχιστα και σε αυτό το θέμα, παραμένοντας στις γνωστές και περιορισμένες προσδοκίες όσον αφορά τα αποτελέσματα της Διακυβερνητικής Διάσκεψης και σε προθέσεις που ασφαλώς λαμβάνουμε υπόψη, αλλά που θεωρούμε υπερβολικά αόριστες.
<P>
Σχετικά με τη συνοχή, εδώ το κενό είναι πλήρες, ούτε μία λέξη σχετικά με τον τομέα αυτό. Γεγονός που είναι συμπτωματικό και ενδεικτικό μίας συγκεκριμένης αντίληψης της Κοινότητας.
<P>
Επιστρέφω τώρα στα τρία βασικά θέματα που ανέφερα στην αρχή της παρέμβασής μου. Στην πρωϊνή συζήτηση, είχαμε ήδη την ευκαιρία να αξιολογήσουμε τα αποτελέσματα της Συνόδου Κορυφής του Δουβλίνου στις διάφορες πτυχές τους, γι'αυτό και δεν πρόκειται να επαναλάβουμε αυτά που δηλώσαμε τότε και θα επικεντρωθούμε σε μία πτυχή που θεωρώ ιδιαιτέρως σημαντική και επίκαιρη. Αυτή αφορά την Οικονομική και Νομισματική 'Ενωση και σχετίζεται άμεσα με την παρούσα Προεδρία. Πρόκειται για τη δήλωση που έκανε ο σημερινός ολλανδός Υπουργός Οικονομικών όσον αφορά την περιορισμένη ομάδα χωρών που, όπως δήλωσε, θα πρέπει να συσταθεί στην αρχή της τρίτης φάσης της Οικονομικής και Νομισματικής 'Ενωσης, δίνοντας έτσι προτεραιότητα στα επίπεδα ανάπτυξης ή στη δύναμη των οικονομιών των χωρών αυτών και θέτοντας σε δεύτερο πλάνο την τήρηση - ή τη μη τήρηση - των κριτηρίων ονομαστικής σύγκλισης. Δεν μας εξέπληξε μία τέτοια δήλωση. 'Αλλωστε ήδη περιμέναμε ότι θα εμφανιζόταν κάποια στιγμή, από αυτή ή από άλλη προέλευση. 'Οχι μόνο διότι πάντα θεωρούσαμε τεχνητά και αυθαίρετα αυτά τα κριτήρια, αλλά επίσης διότι, πρώτον, είναι προφανείς οι δυσκολίες οι οποίες τα συνοδεύουν - ακόμη και εκ μέρους χωρών με πιο ισχυρές οικονομίες! -, δεύτερον, διότι αυτό που πραγματικά επιδιώκεται είναι η δημιουργία ενός ισχυρού νομίσματος και, τέλος, διότι πάντα υποπτευόμασταν ότι οι τελικές αποφάσεις στον τομέα αυτό θα εγκρίνονταν - ή θα εγκριθούν - οριστικά σε συνάρτηση με κριτήρια σαφώς πολιτικά. 'Ομως, και έτσι ολοκληρώνω, όλα αυτά επιβάλλουν να διευκρινίσει η σημερινή Προεδρία με ακρίβεια και αντικειμενικότητα αυτό που πραγματικά προτείνει στον τομέα αυτό. Και αυτό της ζητάμε αυτή τη στιγμή.

<SPEAKER ID=94 LANGUAGE="NL" NAME="Aelvoet">
Κύριε Πρόεδρε, συνάδελφοι, συνεχίζω και εγώ τη σειρά των μη Ολλανδών που λαμβάνουν το λόγο. Έχουμε την καλή συνήθεια να ευχόμαστε ο ένας στον άλλο καλή επιτυχία στην αρχή του έτους και εύχομαι στην ολλανδική Προεδρία πάνω απ'όλα καλό κουράγιο για να μπορέσει να αντιμετωπίσει τα σκληροτράχηλα προβλήματα που θα επωμισθεί τους προσεχείς μήνες. Παρουσιάστηκε το πρόγραμμα εργασίας. Σ'αυτό αναφέρεται ότι η Ολλανδία αισθάνεται ικανοποίηση με το σχέδιο μίας νέας Συνθήκης που καταρτίστηκε από την Ιρλανδία. Ωστόσο, θα ήθελα να επιστήσω την προσοχή στο γεγονός ότι μία μεγάλη πλειοψηφία του Κοινοβουλίου διαφωνεί με τις προτάσεις που περιβάλλουν τη Συνθήκη εξ ονόματος της ιρλανδικής Προεδρίας κυρίως για ένα πολύ σημαντικό σημείο, που είναι συγκεκριμένα η πολύ περιορισμένη πρόοδος που σημειώνεται στον τομέα του εκδημοκρατισμού. Πιο συγκεκριμένα και όπως ανάφερε ο συνάδελφος Brok με σαφήνεια σήμερα το πρωί, υπάρχει κίνδυνος με την περαιτέρω διεύρυνση της Ένωσης να καταρρεύσει το κοινοβουλευτικό της σύστημα, πράγμα το οποίο βεβαίως είναι εντελώς αδιανόητο. Δεν μπορεί από τη μία πλευρά να αναλαμβάνονται εκστρατείες για να έλθει η Ευρώπη πιο κοντά στους πολίτες και από την άλλη πλευρά να τίθενται εκτός μάχης οι εκπρόσωποι των ίδιων των πολιτών. Γι'αυτό το λόγο θα ήθελα να επισημάνω ότι ο ρόλος του Κοινοβουλίου πρέπει να ενισχυθεί και πιστεύω ότι το σκάνδαλο με την BSE, το οποίο εκτέθηκε σε όλη του τη μεγαλοπρέπεια στους κόλπους της ερευνητικής επιτροπής μας, καταδεικνύει με πειστικό τρόπο ότι ο ρόλος των εκλεγμένων είναι αναντικατάστατος εφόσον υπάρχει πρόθεση να διασφαλισθούν τα συμφέροντα του πληθυσμού και στην προκειμένη περίπτωση η δημόσια υγεία. Η πείρα δείχνει ότι η Επιτροπή και το Συμβούλιο εντυπωσιάζονται υπερβολικά εύκολα από διάφορα λόμπυ ή κυβερνήσεις κρατών μελών. Πιστεύω λοιπόν ότι το θέμα είναι να δοθούν αποδείξεις ότι το Κοινοβούλιο πρέπει να είναι σε θέση να προστατεύσει αυτά τα ουσιαστικά συμφέροντα. Εξ ου και το αίτημά μας να χορηγηθεί δικαίωμα συναπόφασης στο Κοινοβούλιο όσον αφορά τη γεωργική πολιτική, διαφορετικά δεν θα γίνει τίποτα.
<P>
Όσον αφορά τις προτάσεις σχετικά με την ενιαία αγορά, είμαι της γνώμης ότι προβάλλεται πολύ εύκολα ο ισχυρισμός ότι αποτελεί την καλύτερη εγγύηση για την ανάπτυξη και την απασχόληση. Σε ποιο είδος ανάπτυξης αναφερόμαστε; Μιλάμε για μία ανάπτυξη με περισσότερη ρύπανση και λιγότερη απασχόληση; Είναι προφανές ότι τα τελευταία χρόνια η ενιαία αγορά δεν απέδωσε και πολλά πράγματα όσον αφορά τη δημιουργία θέσεων απασχόλησης και εκτός αυτού θα ήθελα να επισημάνω ότι, σε ολοένα και περισσότερες περιπτώσεις, δημιουργούνται προβλήματα τα οποία αφορούν τα καλά περιβαλλοντικά πρότυπα που ισχύουν σε ορισμένα κράτη μέλη και τον αποκαλούμενο ελεύθερο ανταγωνισμό στην ενιαία αγορά. Όταν η Γερμανία επιχειρεί να προσφέρει φορολογικά κίνητρα για την προαγωγή της φιλοπεριβαλλοντικής ενέργειας, παρεμποδίζεται με το αιτιολογικό ότι προξενεί στρέβλωση του ανταγωνισμού. Χώρες οι οποίες καταβάλλουν προσπάθειες για τον καταλογισμό του περιβαλλοντικού κόστους παρεμποδίζονται, ενώ άλλες που εξωτερικεύουν το περιβαλλοντικό κόστος προξενούν στρεβλώσεις του ανταγωνισμού. Η βιώσιμη ανάπτυξη δεν μπορεί να στηριχθεί σ'αυτού του είδους τις πρακτικές οι οποίες εμφανίζονται σε ολοένα και περισσότερες περιπτώσεις στην ενιαία αγορά.
<P>
Εντελώς απογοητευτικές είναι οι προαναγγελθείσες πρωτοβουλίες για την απασχόληση. Πρόκειται για άλλη μία έκθεση η οποία παραπέμπει στο ECOFIN, το οποίο τα τελευταία χρόνια απέδειξε ότι αντί να προάγει, παρεμποδίζει την εξέλιξη. Παρεμπιπτόντως, πολλοί από εμάς αναλάβαμε δράση ενάντια σ'αυτή την κατάσταση.
<P>
Τέλος, θα ήθελα να ολοκληρώσω λέγοντάς σας κ. Van Mierlo ότι, όταν διερωτάστε κατά πόσο το ευρωπαϊκό οικοδόμημα μπορεί να προξενήσει ενθουσιασμό στους πολίτες, η απάντηση είναι ότι αυτό μπορεί να γίνει μόνον εφόσον η Ένωση προβληθεί ως ένα εγχείρημα πολιτικής χειραφέτησης ενόψει μίας ανεξέλεγκτης παγκόσμιας αγοράς. Αντί όμως γι'αυτό, βλέπουμε ότι σε πολλές περιπτώσεις η Ένωση υποτάσσεται στην παγκόσμια αγορά. Καλώ την ολλανδική Προεδρία να κινηθεί πολύ δραστήρια στον τομέα των ανθρωπίνων δικαιωμάτων στις εξωτερικές μας σχέσεις. Στο χώρο αυτό η Ολλανδία δεν έχει και τόσο καλή φήμη, δεδομένου ότι προτιμά να εγκαταλείπει το σεβασμό για τα ανθρώπινα δικαιώματα σε ευρωπαϊκές πρωτοβουλίες. Τώρα έχετε αναλάβει εσείς την ευρωπαϊκή Προεδρία, ασχοληθείτε λοιπόν μία φορά με το θέμα αυτό και ασκήσετε πίεση στον Milosevic ώστε να αναγνωρίσει το αποτέλεσμα των εκλογών στη χώρα του.

<SPEAKER ID=95 NAME="Dell'Alba">
, αγαπητοί συνάδελφοι, θα ήθελα και εγώ, μετά το συνάδελφο Miranda, να συμμετάσχω με μια άλλη γλώσσα σε αυτή την πολύ ολλανδική συζήτηση, που διεξάγεται κυρίως στα ολλανδικά, για να εκφράσω την ικανοποίησή μου για το εξάμηνο αυτό της προεδρίας των Κάτω Χωρών. Δεν μπορώ να ξεχάσω, ως μέλος του διεθνικού ριζοσπαστικού κόμματος, ότι ο Ολλανδός Bos προήδρευσε της προπαρασκευαστικής επιτροπής που στα Ηνωμένα Έθνη δημιούργησε τις προϋποθέσεις ώστε ό οργανισμός αυτός να ορίσει -χάρη και στην υποστήριξη και τη βοήθεια της Ευρωπαϊκής Ένωσης- το 1998 ως χρόνο θέσπισης του Διεθνούς Ποινικού Δικαστηρίου. πρόκειται για το αποτέλεσμα ενός αγώνα, που μπορεί να αποδείξει με συγκεκριμένο τρόπο ότι μπορούν να γίνουν μικρά βήματα προς τη σωστή κατεύθυνση εάν υπάρχει η πολιτική βούληση. Εύχομαι και άλλα βήματα όπως αυτό να γίνουν στη διάρκεια του εξαμήνου της Ολλανδικής Προεδρίας.
<P>
Φυσικά οι προκλήσεις που έχουμε εμπρός μας και οι προκλήσεις που έχετε εμπρός σας είναι εξαιρετικά σημαντικές και, θα έλεγα, αποφασιστικές για το μέλλον της Ευρωπαϊκής Ένωσης. Για την Οικονομική και Νομισματική Ένωση το 1997 αποτελεί ένα έτος κλειδί: εύχομαι η Ολλανδική Προεδρία να μπορέσει να εκμεταλλευθεί το στοχασμό που προβάλλει γύρω μας όλο και περισσότερο, διότι την αναγκαία πορεία που θα μας οδηγήσει στο ενιαίο νόμισμα θα πρέπει να συνοδεύει και ένας πολιτικού χαρακτήρα στοχασμός όσον αφορά την αναγκαία αντιστάθμιση της διακυβέρνησης των οικονομιών ώστε η σύγκλιση να μην είναι μόνο νομισματική αλλά να μπορέσει να πραγματοποιήσει όντως, με το ενιαίο νόμισμα, εκείνη την οικονομική διακυβέρνηση που είχε ζητήσει ο Jacques Delors, χωρίς την οποία την ημέρα που θα αρχίσει να ισχύει το ενιαίο νόμισμα θα διατρέξουμε τον κίνδυνο να κυριαρχήσουν αισθήματα απαρέσκειας της ευρωπαϊκής κοινής γνώμης έναντι της Ευρώπης και εκείνης της Ευρωπαϊκής Ένωσης, για την πραγματοποίηση της οποίας θα πρέπει να παίξουμε όλα τα χαρτιά μας και για να αντιμετωπίσουμε τις προκλήσεις παγκοσμίου πλέον επιπέδου. Κατά τη ΔΔ, στην οποία πηγαίνουμε με το εξαιρετικό κείμενο της Επιτροπής Θεσμικών Θεμάτων, που πιστεύω να υιοθετήσει αύριο το Κοινοβούλιο, ελπίζω η Ολλανδική Προεδρία να θελήσει να λάβει υπόψη της το έγγραφο αυτό σαν μία πολύτιμη επιπρόσθετη συμβολή για να μπορέσει να ολοκληρώσει και να φέρει σε πέρας τις εργασίες που άρχισαν υπό την Ιρλανδική Προεδρία.
<P>
Όσον αφορά τις προκλήσεις που μας περιμένουν στο πεδίο της εξωτερικής πολιτικής και της ασφάλειας, διαπιστώνω δυστυχώς πόσοι περιορισμοί υπάρχουν αλλά είμαι βέβαιος ότι με την αποφασιστικότητα μιας κυβέρνησης μπορούν να γίνουν ορισμένα σημαντικά πράγματα, όπως παραδείγματος χάρη να προωθηθεί η ιδέα ενός μορατόριουμ όσον αφορά τη θανατική ποινή ή ακόμη την Κίνα. Δεν πρέπει να υποχωρήσετε, ελπίζω να μην ενδώσετε στο βέτο που θέτουν η Γαλλία και η Ιταλία για να σας εμποδίσουν να καταθέσετε προσφυγή κατά της Κίνας στην Επιτροπή Ανθρωπίνων Δικαιωμάτων στη Γενεύη. Προχωρήστε, θα έχετε μαζί σας το Κοινοβούλιο και θα κάνετε μικρά βήματα προς τη σωστή κατεύθυνση.

<SPEAKER ID=96 LANGUAGE="NL" NAME="Van der Waal">
Κύριε Πρόεδρε, η μεγαλύτερη πρόκληση που θα αντιμετωπίσει η ολλανδική Προεδρία είναι αναμφισβήτητα η ολοκλήρωση των εργασιών της Διακυβερνητικής Διάσκεψης. Η θεσμική μεταρρύθμιση είναι απαραίτητη προκειμένου να μπορέσει η Ένωση να δεχθεί στους κόλπους της 25 ή ακόμη και περισσότερα κράτη μέλη. Το γενικό σχέδιο της ιρλανδικής Προεδρίας για την αναθεώρηση των Συνθηκών δεν περιλαμβάνει στο σημείο αυτό παρά μόνο μία απλή καταγραφή των προβλημάτων. Συνεπώς, ο δρόμος είναι ακόμη δύσκολος.
<P>
Εν τω μεταξύ είναι σαφές ότι η μεταρρύθμιση κατευθύνεται κυρίως προς την περαιτέρω εμβάθυνση της ευρωπαϊκής ολοκλήρωσης. Αυτό σημαίνει ότι καταβάλλονται προσπάθειες για την αύξηση των ευρωπαϊκών αρμοδιοτήτων και την περαιτέρω συγκέντρωση των αποφάσεων σε ευρωπαϊκό επίπεδο. Αυτό είναι προφανές με βάση μία συγκεκριμένη αντίληψη της επιθυμητής μελλοντικής διάρθρωσης της Ένωσης. Δεν πρέπει όμως να λησμονούνται και οι αρνητικές πτυχές του όλου θέματος. Ιδιαιτέρως πρέπει να ληφθεί υπόψη το αυξανόμενο χάσμα μεταξύ της ευρωπαϊκής διοίκησης και των πολιτών.
<P>
Για το λόγο αυτό θα ήθελα να απευθύνω έκκληση στην ολλανδική Προεδρία να δώσει ιδιαίτερη προσοχή σε δύο πράγματα όσον αφορά αυτό το ανησυχητικό φαινόμενο, που αποτελεί την άλλη πλευρά του συγκεντρωτισμού. Για το σκοπό αυτό μπορούν να αξιοποιηθούν διάφορα σημεία που περιλαμβάνονται στο ιρλανδικό έγγραφο.
<P>
Κατά πρώτον, η θετική πρόταση για την επεξεργασία της εφαρμογής της αρχής της επικουρικότητας σε ένα πρωτόκολλο το οποίο θα προσαρτηθεί στη Συνθήκη. Στη Διάσκεψη Κορυφής του Εδιμβούργου, στα τέλη του 1992, και με αφορμή την απόρριψη της Συνθήκης του Μάαστριχτ στη Δανία, έγιναν σαφείς δηλώσεις σχετικά με την αρχή αυτή. Δυστυχώς, οι διατάξεις δεν υιοθετήθηκαν από το Ευρωπαϊκό Κοινοβούλιο, ούτε στο ιρλανδικό έγγραφο. Ωστόσο, η εφαρμογή των δηλώσεων του Εδιμβούργου μπορεί να συμβάλει σημαντικά στον περιορισμό του αριθμού των ευρωπαϊκών κανόνων καθώς και των λεπτομερειών που περιλαμβάνουν. Αυτό είναι απαραίτητο για να μπορεί να διοικηθεί μία Ένωση με 25 ή περισσότερα κράτη μέλη στην οποία οι εκατέρωθεν διαφορές θα αυξάνουν. Από την άποψη αυτή, η ολλανδική Προεδρία δεν πρέπει να διστάσει να επαναφέρει στα κράτη μέλη ορισμένες αρμοδιότητες οι οποίες έχουν ανατεθεί στην Ένωση.
<P>
Ένα άλλο αξιόλογο σημείο του ιρλανδικού εγγράφου αφορά την πρόταση για την ενίσχυση της θέσης των εθνικών κοινοβουλίων στον ευρωπαϊκό διοικητικό μηχανισμό. Στις συζητήσεις σχετικά με την άσκηση δημοκρατικού ελέγχου στην ευρωπαϊκή διαδικασία λήψης αποφάσεων γίνεται συχνά αναφορά στο δημοκρατικό έλλειμμα. Η λύση του προβλήματος αυτού αναζητείται εν γένει στη διεύρυνση των αρμοδιοτήτων του Ευρωπαϊκού Κοινοβουλίου. Ωστόσο, δεν πρέπει να λησμονείται ότι τα εθνικά κοινοβούλια αποτελούν τη βάση της κοινοβουλευτικής δημοκρατίας στην Ευρώπη, κατάσταση η οποία συμφωνεί και με τα βιώματα των πολιτών.
<P>
Συνεπώς, υποστηρίζουμε τις προτάσεις οι οποίες αποσκοπούν στην καλύτερη ενσωμάτωση των εθνικών κοινοβουλίων στην ευρωπαϊκή διαδικασία λήψης αποφάσεων, εκτός άλλων με την έγκαιρη αποστολή των ευρωπαϊκών νομοθετικών προτάσεων.
<P>
Φαίνεται ότι τους επόμενους μήνες η ευελιξία θα αποτελέσει το σημαντικότερο εμπόδιο των διαπραγματεύσεων. Η ιδέα αυτή προτάθηκε έτσι ώστε οι χώρες οι οποίες διστάζουν να παραχωρήσουν περαιτέρω κυριαρχικά δικαιώματα στην Ένωση να μην εμποδίσουν τις άλλες χώρες οι οποίες είναι διατεθειμένες να το κάνουν. Ομολογώ ότι δεν μας ενθουσιάζει ιδιαιτέρως η ιδέα αυτή. Πιστεύω ότι θα οδηγήσει σε κατακερματισμό της συνεργασίας και ότι θα καταστήσει περισσότερο πολύπλοκη τη διαδικασία λήψης αποφάσεων στην Ένωση. Κατά τη γνώμη μας, θα ήταν καλύτερο η συνεργασία στο πλαίσιο της Ευρωπαϊκής Ένωσης να περιοριστεί στους πολιτικούς τομείς οι οποίοι αφορούν την ενιαία αγορά. Οι χώρες οι οποίες επιθυμούν να συνεργαστούν και σε περισσότερους τομείς όπως η εξωτερική πολιτική και η δικαιοσύνη, μπορούν να συνάψουν σχετικώς συμφωνίες εκτός της Συνθήκης.
<P>
Τέλος, ελπίζουμε ότι η ολλανδική Προεδρία θα επιτύχει να ολοκληρώσει τη Διακυβερνητική Διάσκεψη. Πιστεύουμε όμως ότι είναι προτιμότερο να επιτευχθεί ένα ποιοτικά καλό αποτέλεσμα παρά να τηρηθεί ένα αυτοεπιβεβλημένο χρονοδιάγραμμα. Εύχομαι στην ολλανδική Προεδρία καλή δύναμη.

<SPEAKER ID=97 LANGUAGE="IT" NAME="Amadeo">
Κύριε Πρόεδρε του Συμβουλίου, ακούσαμε την παρέμβασή σας στην οποία βρήκαμε πολλά πειστικά και αξιέπαινα προγράμματα και σχέδια. δεν θα θέλαμε, εντούτοις, όπως συνέβη με άλλες Προεδρίες, οι φάκελοι να μένουν εκκρεμείς και τα προβλήματα να διαιωνίζονται φουσκώνοντας τα προγράμματα των επομένων προεδριών.
<P>
Εμείς της Εθνικής Συμμαχίας θεωρούμε ως εξαιρετικής σημασίας τους επόμενους μήνες, διότι θα πρέπει να περατωθούν οι εργασίες της Διακυβερνητικής Διάσκεψης που θα μας δώσει επιτέλους τα ερμηνευτικά εργαλεία για να καταλάβουμε πώς θα είναι ακριβώς η μελλοντική Ευρωπαϊκή Ένωση. εάν δηλαδή θα είναι μία Ευρωπαϊκή Ένωση, όπως λέμε «ΰ la carte», όπου δηλαδή κάθε χώρα θα βρίσκει αυτό που θέλει χωρίς να αισθάνεται ότι δεσμεύεται από υποχρεώσεις που δεν τη συμφέρουν, ή μια Ευρώπη της ενιαίας αγοράς και του ενιαίου νομίσματος, όπου οι δημοσιονομικές και νομισματικές πολιτικές κάθε χώρας θα αποφασίζονται από την κεντρική Ευρωπαϊκή Τράπεζα και από τους εσωτερικούς της παράγοντες, από ένα δηλαδή περιορισμένο αριθμό τραπεζιτών που ανήκουν στη λεγόμενη «ζώνη του μάρκου». ή ακόμη μία διευρυμένη στις Ανατολικές Χώρες Ευρωπαϊκή Ένωση και συνεπώς μία Ευρωπαϊκή Ένωση που θα έχει ξεφτίσει εάν δεν αλλάξουν οι κανόνες και που θα έχει συνεπώς να αντιμετωπίσει τεράστια κοινωνικά προβλήματα και προβλήματα απασχόλησης που θα περιόριζαν την προσοχή της και θα είχαν αρνητικές επιπτώσεις στις πρωτοβουλίες της σε άλλους τομείς. Διαφορετικά, όπως ευχόμαστε εμείς της Εθνικής Συμμαχίας, θα έχουμε μία Ευρώπη που, εκτός από την οικονομική και δημοσιονομική συνοχή, θα διαθέτει μία ενιαία φωνή στα θέματα της εξωτερικής πολιτικής και της ασφάλειας, μία Ευρώπη που θα θεωρεί ως ζωτικής σημασίας για τα συμφέροντά της και για την ίδια την ύπαρξή της, τα προβλήματα της Μεσογείου, από τα οποία δεν είναι το πιο αμελητέο η δημογραφική έκκρηξη των λαών που ζουν στις βορειοαφρικανικές ακτές και η συνεπαγόμενη παράνομη μετανάστευση όλων εκείνων των φουκαράδων που ζητούν δουλειά και μέσα για να επιβιώσουν.
<P>
Στην επίλυση αυτών και άλλων προβλημάτων η συμβολή της Ολλανδικής Προεδρίας θα μπορούσε να είναι σημαντική, έστω κι αν ορισμένες δηλώσεις εκ μέρους σας και εκ μέρους του διοικητή της Τράπεζας της Ολλανδίας δείχνουν κατά τη γνώμη μου ότι η προσοχή κινδυνεύει να επικεντρωθεί στην πραγματοποίηση του ενιαίου νομίσματος και το σεβασμό των παραμέτρων του Μάαστριχτ. Aν και το κόμμα μου στην Ιταλία ανήκει στην αντιπολίτευση, επιτρέψτε μου να σημειώσω, κύριε πρόεδρε, ότι οι προσπάθειες που καταβάλλει η ιταλική κυβέρνηση για να σεβασθεί τις υποχρεώσεις που έχει αναλάβει στο Μάαστριχτ, σχετικά με τις οποίες εμείς της Εθνικής Συμμαχίας διατηρούμε μία πολύ κριτική στάση, αξίζουν το σεβασμό όλων και κανένας δεν έχει το δικαίωμα να μας κρίνει με υπεροψία και έπαρση.

<SPEAKER ID=98 NAME="Πρόεδρος">
Έλαβα επτά προτάσεις ψηφίσματος που κατατέθηκαν σύμφωνα με το άρθρο 37, παράγραφος 2 του Κανονισμού.

<SPEAKER ID=99 LANGUAGE="EN" NAME="David">
Κύριε Πρόεδρε, η ολλανδική Προεδρία φέρει μεγάλες ευθύνες. Η Ευρώπη βρίσκεται σε ένα πολύ κρίσιμο σταυροδρόμι της ανάπτυξής της αντιμετωπίζοντας δύο κολοσσιαίες προκλήσεις. Πρώτη είναι, ασφαλώς, η κίνηση προς την κατεύθυνση του τελικού σταδίου της οικονομικής και νομισματικής ένωσης αλλά υπάρχει και η εξ ίσου κρίσιμη διεύρυνση της Ευρωπαϊκής Ένωσης προς τη Μεσόγειο και τις χώρες της Κεντρικής και Ανατολικής Ευρώπης.
<P>
Όπως γνωρίζουμε όλοι, οι διαπραγματεύσεις ένταξης δεν πρόκειται να αρχίσουν παρά μετά τη λήξη της Διακυβερνητικής Διάσκεψης και μετά την ολλανδική Προεδρία. Εάν θέλουμε όμως οι επερχόμενες διαπραγματεύσεις να στεφθούν από επιτυχία, οι προπαρασκευαστικές εργασίες θα πρέπει να αρχίσουν κατά τη διάρκεια των αμέσως επομένων έξι μηνών. Αντί των κάπως νεφελωδών συζητήσεων του παρελθόντος, θα πρέπει τώρα να γίνει μια πραγματική προσπάθεια για εποικοδομητικό διάλογο. Πρέπει να εξεταστεί ένας αριθμός σημαντικών θεμάτων - θέματα τα οποία ποικίλουν από τις πτυχές της εσωτερικής αγοράς μέχρι την ανάπτυξη της κοινωνίας των πολιτών, με όλες τις πολυπλοκότητές της, στην Ανατολική Ευρώπη.
<P>
Μέσα σ' αυτό το πλαίσιο ας συγκεντρώσουμε επίσης την προσοχή μας στις μεταρρυθμίσεις της ίδιας της Ευρωπαϊκής Ένωσης, μεταρρυθμίσεις οι οποίες θα καταστούν αναγκαίες ούτως ώστε να επιτραπεί η διεύρυνση. Όλοι μας στο Σώμα τούτο αναγνωρίζουμε την ανάγκη για θεσμικές μεταβολές αλλά ας μην ξεχνούμε ότι και οι δομές του προϋπολογισμού μας, ιδιαίτερα τα διαρθρωτικά ταμεία και η κοινή αγροτική πολιτική, θα πρέπει να μεταρρυθμιστούν ουσιαστικά. Χωρίς τις αλλαγές αυτές η διεύρυνση δεν πρόκειται να καταστεί δυνατή.
<P>
Κατά τα ερχόμενα λίγα χρόνια, παράλληλα με την ΟΝΕ, η διεύρυνση της Ένωσης θα πρέπει να παραμείνει σε κορυφαίο σημείο της διάταξης των εργασιών μας. Το ερώτημα για τη διεύρυνση δεν είναι πλέον το εάν, αλλά το πότε και το πως. Η διεύρυνση είναι προς το συμφέρον τόσο της Ευρωπαϊκής Ένωσης όσο και των αιτούντων χωρών. Είναι προς το συμφέρον της Ένωσης διότι θα μας παράσχει μια μεγαλύτερη αγορά και θα υποβοηθήσει τη διασφάλιση ειρήνης και σταθερότητας. Είναι προς το συμφέρον των αιτούντων χώρων διότι η Ένωση μπορεί να τις βοηθήσει να επιτύχουν οικονομική ευημερία και πολιτική πρόοδο.
<P>
Θα ήθελα να τονίσω ότι όλοι μας, μαζί ως ευρωπαίοι, έχουμε μια ηθική ευθύνη να συνεργαστούμε με τις χώρες της Κεντρικής και Ανατολικής Ευρώπης έτσι ώστε να μπορέσουν να υπερνικήσουν την κληρονομιά των τελευταίων σαράντα περίπου ετών. Η υποβάθμιση του περιβάλλοντος, η χειρίστη οικονομική διαχείριση και η κατάπνιξη όλων των γνήσιων δημοκρατικών εκδηλώσεων αποτελούν μέρος της κληρονομιάς αυτής. Με την εταιρική σχέση μας με τους λαούς της Ανατολικής Ευρώπης θα πρέπει να κατανικήσουμε οριστικά όλα τα παραπάνω. Θα πρέπει από κοινού να οικοδομήσουμε μια νέα και ενωμένη Ευρώπη - μια Ευρώπη που θα περιλαμβάνει τόσο τη Δύση όσο και την Ανατολή.
<P>
Η ταχύτητα με την οποία θα λάβει χώρα η διεύρυνση και η έκταση στην οποία θα αντιμετωπιστούν τα προβλήματα θα εξαρτηθεί κατά ένα μεγάλο μέρος από την προπαρασκευαστική εργασία που θα εκτελέσει η ολλανδική Προεδρία. Ελπίζω, και είμαι βέβαιος, ότι θα γίνει ουσιαστική προετοιμασία.

<SPEAKER ID=100 LANGUAGE="ES" NAME="Salafranca Sαnchez-Neyra">
Κυρία Πρόεδρε, και εγώ επίσης θα ήθελα να εκφράσω τις καλύτερες ευχές μου στη σημερινή Προεδρία. Κατά τη γνώμη μου, αυτό που πρέπει να περιμένουμε από μια καλή Προεδρία δεν είναι να σταθεί ικανή να διευθετήσει όλα τα προβλήματα που αντιμετωπίζει η Ευρωπαϊκή Ένωση αυτήν τη στιγμή -κάτι που θα ήταν πρακτικά αδύνατο λόγω του χρόνου- αλλά, σφυρηλατώντας τη βούληση και συγκεντρώνοντας τη συναίνεση, να σταθεί ικανή να δώσει ώθηση στο σχέδιο της ευρωπαϊκής ενοποίησης, που βρίσκεται σήμερα, κυρία Πρόεδρε, σε μια καίρια στιγμή του χρονοδιαγράμματός του. Και ακριβώς επειδή βρίσκεται σε μια καίρια στιγμή του χρονοδιαγράμματός του, πιστεύω ότι η σημερινή Προεδρία πρέπει να ενεργήσει με μεγάλη σύνεση, επιδεξιότητα και λεπτότητα.
<P>
Επιτρέψτε μου, κύριε Προεδρεύοντα του Συμβουλίου, να σας πω ότι δεν έγιναν καλώς κατανοητές οι δηλώσεις στις οποίες προέβη ο συνάδελφός σας, ο Προεδρεύων του Συμβουλίου ECOFIN, ο οποίος, με τρόπο οπωσδήποτε ανάρμοστο, αναφέρθηκε σε μια κάποια υστερία από πλευράς ορισμένων Κρατών μελών για να εισέλθουν στη Νομισματική Ένωση.
<P>
Πιστεύω, κυρία Πρόεδρε, ότι δεν αντιστοιχεί στην εκάστοτε Προεδρία να προβαίνει σε αξιολόγηση των ικανοτήτων των Κρατών μελών, και πιστεύω επίσης, κυρία Πρόεδρε, ότι είναι ανώφελο να αποσύρεται χωρίς λόγο κάποια συναίνεση, κυρίως όσον αφορά ένα θέμα του οποίου μοναδικός κριτής οφείλει να είναι η Συνθήκη. Ωστόσο, εν ονόματι της αλήθειας, θα πρέπει να πούμε ότι ο κύριος Προεδρεύων του Συμβουλίου έθεσε τα πράγματα ξεκάθαρα και κατέστη πολύ σαφής στη σημερινή του παρέμβαση.
<P>
Πιστεύω, κυρία Πρόεδρε, ότι αυτό το οποίο κρίνουμε σήμερα είναι οι στόχοι και οι προτεραιότητες της σημερινής Προεδρίας. Και σε σχέση με αυτό, θα επιθυμούσα, κύριε Προεδρεύοντα του Συμβουλίου, να θέσω δύο ερωτήσεις. Η πρώτη αφορά το αν η ολλανδική Προεδρία έχει προβλέψει, με αφορμή το άτυπο Συμβούλιο ECOFIN τον Απρίλιο, μια πρώτη ανάλυση σχετικά με την αναθεώρηση των δημοσιονομικών προοπτικών ενόψει της μελλοντικής χρηματοδότησης της Κοινότητας. Δεύτερον, κύριε Προεδρεύοντα του Συμβουλίου, θα ήθελα να ρωτήσω αν έχει προβλεφθεί η δυνατότητα να ολοκληρωθούν οι εργασίες της Διακυβερνητικής Διάσκεψης για την αναθεώρηση των Συνθηκών υποθετικά με 14 μέλη, και αν από τις επαφές που είχε με τις αρχές της σημερινής βρετανικής Κυβέρνησης, η ολλανδική Προεδρία διαθέτει κάποια πρωτοβουλία προκειμένου να βγούμε από το αδιέξοδο που θα δημιουργούσε μια τέτοια κατάσταση.
<P>
Και ολοκληρώνω, κυρία Πρόεδρε, όπως άρχισα: επαναλαμβάνοντας τις καλύτερες ευχές μου για επιτυχία στην ολλανδική Προεδρία και υπενθυμίζοντας στον Προεδρεύοντα του Συμβουλίου ότι η πρόκληση της Προεδρίας, όπως ανέφερε πολύ εύστοχα και εκείνος στην αρχή της παρέμβασής του, είναι κατά κάποιον τρόπο η ίδια πρόκληση που αντιμετωπίζει η Ευρωπαϊκή Ένωση στο σύνολό της, είναι το πώς να συνδυαστεί, με σύνεση και διορατικότητα, η ενότητα και η πολυμορφία, το πώς να καταστεί συμβατό το νόμιμο συμφέρον των Κρατών μελών, συμπεριλαμβανομένου και εκείνου της Προεδρίας, και το πώς να διαμορφωθεί η Ευρωπαϊκή Ένωση σαν μια καλοκουρδισμένη ορχήστρα, αρκετά μετριοπαθής.
<P>
Γι' αυτό, κύριε Προεδρεύοντα του Συμβουλίου, στην Ομάδα μας έχουμε δύο μεθόδους, να τίθενται οι ιδέες στην υπηρεσία των ιδανικών όσες φορές χρειάζεται και να αναζητούμε καθένας το πλεονέκτημά του στο κοινό πλεονέκτημα.

<SPEAKER ID=101 LANGUAGE="IT" NAME="Santini">
Κυρία Πρόεδρε, κύριε Πρόεδρε του Συμβουλίου, συμφωνώ και εγώ με τις θετικές εκτιμήσεις όσον αφορά τα σχέδια, τις προοπτικές που υποδείξατε σχετικά με τη ΔΔ, τη Νομισματική Ένωση, τη διεύρυνση και την ενίσχυση, κυρίως, του διαλόγου. Και όμως, σε αυτό ακριβώς το θετικό πλαίσιο μου δημιουργείται μία μεγάλη πικρία και με λύπη μου θα πρέπει να αρχίσω με μία αρνητική παρατήρηση που αφορά την ενδεχόμενη οπισθοδρόμηση της Ευρωπαϊκής Ένωσης σε τομείς οι οποίοι έχουν επιπτώσεις στην πολιτική, κοινωνική και οικονομική ζωή, ειδικότερα στην εσωτερική αγορά, την εμπορική πολιτική και αυτό το ευλογημένο πρόβλημα της απασχόλησης που όλοι μας προσπαθούμε να αντιμετωπίσουμε. Στο πρόγραμμά σας, Πρόεδρε, δεν αναφέρεται ούτε μία λέξη στον τουρισμό, τον τουρισμό που ήταν παρών κατά το παρελθόν στην Ευρωπαϊκή Ένωση σαν κάτι το τελείως τυχαίο, σχεδόν σαν ένα προγραμματικό εκτόπλασμα. Αυτός ο τουρισμός τώρα είναι νεκρός, θα έλεγα μάλιστα ότι δολοφονήθηκε στα μέσα του περασμένου μήνα από το Συμβούλιο των Υπουργών. Η νεκρώσιμη αναγγελία έγινε στην Επιτροπή Τουρισμού και Μεταφορών, που στο εξής υποθέτω θα καλείται μόνο Επιτροπή Μεταφορών, μέσα στον πόνο και τη θλίψη όλων εκείνων που για χρόνια είχαν δουλέψει σχετικά με δύο σχέδια.
<P>
Το πρώτο σχέδιο ήταν ακόμη άτολμο, ονομαζόταν «Κοινοτικές Δράσεις υπέρ του Τουρισμού» και είχε αρχίσει να ωριμάζει το 1994. επρόκειτο για ένα ταπεινό σχέδιο, προέβλεπε πιστώσεις μόνο 6 εκατ. ecu. Εάν λογαριάσετε ότι η δική μου αλπική περιφέρεια, που έχει μόνο 450 000 κατοίκους εγκρίνει περισσότερες πιστώσεις κατά 1 εκατ. ecu από όσες ενέκρινε ολόκληρη η Ευρωπαϊκή Ένωση, θα έχετε το μέτρο της σημασίας που αποκτά η ενασχόληση με τον τουρισμό. Σε εκείνη τη δράση όμως γινόταν λόγος για τον τουρισμό του 2 000, συνεπώς το νεογέννητο απεβίωσε προώρως!. Ένας τουρισμός που αναφέρεται στη Συνθήκη της Ένωσης, όπου μάλιστα χαρακτηρίζεται ως θεμελιώδης τομέας, ως θεμελιώδης δραστηριότητα. Και το λένε, κυρία Πρόεδρε, οι αριθμοί: 9, 5 εκατ. απασχολούμενοι, αριθμός που θα πρέπει να επεκταθεί σε άλλες τόσες οικογένειες, 65 % της γυναικείας απασχόλησης, 296 εκατ. αφίξεις κάθε χρόνο στην Ευρώπη, έσοδα ύψους 165 000 εκατ. δολαρίων, περισσότερο από το 5 % του ακαθάριστου ευρωπαϊκού προϊόντος. Και όμως, όπως φαίνεται, όλα αυτά δεν βαραίνουν. Ο τουρισμός, έλεγα, δολοφονήθηκε. Και δεν πρόκειται για τον τουρισμό της Βενετίας, του Παρισιού, της Μαδρίτης και του Αμστερνταμ, που έχει ενδημικό χαρακτήρα, είναι αυτόματος, υπάρχει ούτως ή άλλως.
<P>
Κυρία Πρόεδρε, πρόκειται για τον τουρισμό των μειονεκτικών περιοχών, των περιφερειακών ζωνών, όπου τουρισμός σημαίνει ζωή και ψωμί και που συχνά είναι ο μοναδικός οικονομικός πόρος. Αυτό τον τουρισμό θέλω να συστήσω, έναν τουρισμό που, όπως έλεγα, ανταποκρίνεται και σε σημαντικές προϋποθέσεις ως εργαλείο συνοχής -κουβέντα που δεν λείπει από το στόμα μας- και αποτελεί ευκαιρία συναντήσεων, κίνητρο για την προστασία και την αξιολόγηση πολιτισμικών, ιστορικών και καλλιτεχνικών αγαθών. Έναν τουρισμό που προωθεί όλους τους άλλους τομείς: τις μεταφορές, το εμπόριο, τη γεωργία. Κι εμείς καθόμαστε εδώ και συζητούμε, γεγονός που συνέβη πραγματικά, για τους γόνους των ψαριών στίς ιχθυοκαλλιέργειες και το ποσοστό του κακάου στη σοκολάτα. Κύριε υπουργέ, ακούστε με προσοχή τις 12 χώρες που είπαν ναι στον τουρισμό, όχι εκείνες τις 3 που, σύμφωνα με εκείνο τον απαράλογο μηχανισμό της ομοψυχίας, της ομοφωνίας, είπαν όχι.

<SPEAKER ID=102 LANGUAGE="NL" NAME="Bertens">
Κυρία Πρόεδρε, κύριε Προεδρεύοντα του Συμβουλίου, καλωσορίσατε στο Σώμα. Όλοι γνωρίζουν ότι η επιτυχής ολοκλήρωση των εργασιών της Διακυβερνητικής Διάσκεψης έχει ιδιαίτερη σημασία για τη μελλοντική εξέλιξη της Ένωσης. Η Ένωση όχι μόνο χρειάζεται να αποκτήσει μία δυναμικότερη δημοκρατική διοίκηση, αλλά και πρέπει να εμβαθυνθεί ώστε να ενισχυθεί ο ρόλος που διαδραματίζουμε παγκοσμίως, να επιτραπεί η διεύρυνσή της και να υπάρξει μία νόμιμη εξουσία η οποία θα στηρίξει την ΟΝΕ. Θα ήθελα να υπενθυμίσω τις δυσκολίες που δημιουργήθηκαν σχετικά με την κύρωση και την εφαρμογή της Συνθήκης του Μάαστριχτ, προκειμένου να επιστήσω την προσοχή της Προεδρίας, ίσως άσκοπα, στη μεγάλη ευθύνη που έχει αναλάβει. Την εποχή εκείνη η έλλειψη διαφάνειας και το δημοκρατικό έλλειμμα κόντεψαν να οδηγήσουν στην αποτυχία της Συνθήκης του Μάαστριχτ.
<P>
Η διαφάνεια και η δημοκρατικότητα είναι δύο απαιτήσεις που δεν προβάλλονται μόνο από το Ευρωπαϊκό Κοινοβούλιο αλλά και που θα καθορίσουν τη μελλοντική νομιμότητα της Ένωσης έναντι των πολιτών. Η νομιμότητα μπορεί να εξασφαλισθεί όχι μέσω μίας δαπανηρής εκστρατείας ενημέρωσης αλλά με τη σοβαρή προώθηση του εκδημοκρατισμού.
<P>
Ορθώς αποδίδεται εκ μέρους της Προεδρίας ιδιαίτερη προσοχή στην αποτελεσματικότητα, η οποία προϋποθέτει την κατάργηση του βέτο, στη διαδικασία λήψης αποφάσεων, την ειδική πλειοψηφία στο Συμβούλιο. Όμως, για την Ευρώπη των Πολιτών χρειάζεται να γίνουν περισσότερα. Οι πλειοψηφικές αποφάσεις απαιτούν κοινοβουλευτικό έλεγχο. Ο έλεγχος αυτός δεν μπορεί βεβαίως να ασκηθεί με αποτελεσματικό τρόπο σε εθνικό επίπεδο, επειδή η πρόταση του Υπουργού μπορεί να καταψηφιστεί ενώ αυτός θα δεσμεύεται από την απόφαση που ελήφθη. Κατά συνέπεια, η άσκηση ελέγχου εκ μέρους του Ευρωπαϊκού Κοινοβουλίου δεν αποτελεί την επιθυμία προσώπων που διψούν για περισσότερη εξουσία αλλά μία απλή προϋπόθεση της δημοκρατίας.
<P>
Δημοκρατία σημαίνει όμως και άλλα. Όσα υποτίθεται ότι σχετίζονται με την αποτελεσματικότητα δεν πρέπει να έχουν ως αποτέλεσμα να επιμείνει το Συμβούλιο στη χρηματοδότηση της γεωργικής πολιτικής σύμφωνα με τη διακυβερνητική διαδικασία, πράγμα που όπως φαίνεται ισχύει και για την εξωτερική πολιτική και την πολιτική που αφορά τη δικαιοσύνη. Είτε το ένα, είτε το άλλο. Είτε θα εφαρμοστεί η κοινοτική μέθοδος, συνοδευόμενη όμως από κοινοβουλευτικό έλεγχο, είτε θα ισχύσει η - αναποτελεσματική - χρηματοδότηση από τα κράτη μέλη τα οποία θα εμμένουν στα επίσημα κυριαρχικά τους δικαιώματα. Επιπλέον, πρέπει να πάψει η διάθεση ευρωπαϊκών πόρων χωρίς την άσκηση κοινοβουλευτικού ελέγχου. Αυτό θα πρέπει άλλωστε να το είχαμε ήδη διδαχθεί από όλα τα σκάνδαλα που αφορούν απάτες.
<P>
Η πρώτη πολιτική πράξη της ολλανδικής Προεδρίας φαίνεται να καταδεικνύει ότι αναμένονται πάρα πολλά από την ευελιξία. Η ευελιξία θα είναι απαραίτητη για την παράκαμψη εμποδίων στη σημερινή ή στη διευρυμένη Ένωση. Πρέπει να μεριμνήσουμε ώστε οι θεσμικές διαρθρώσεις που θα επιλέξουμε να διασφαλίζουν την αποτελεσματικότητα, τη δημοκρατικότητα και τη διαφάνεια μίας Ένωσης η οποία θα μπορεί να διοικηθεί.
<P>
Γνωρίζω από προσωπική πείρα, και αυτό δεν είναι νέο, ότι ο Υπουργός αυτός, αυτή η Προεδρία είναι υπέρμαχος της δημοκρατίας. Πιστεύω δε ακράδαντα ότι θα καταβάλλει κάθε δυνατή προσπάθεια. Θα ήθελα όμως να απευθύνω έκκληση στην Προεδρία να προχωρήσει με την ανάπτυξη μίας δραστήριας εξωτερικής πολιτικής. Τα σχετικά μέσα, όσο ελλιπή και εάν είναι, υπάρχουν. Είναι δε απολύτως απαραίτητα στην περίπτωση της Κύπρου. Η Ένωση δεν πρέπει να καλύπτεται πίσω από τα Ηνωμένα Έθνη. Αυτό δεν φέρει αποτελέσματα. Από την ανόητη αγορά όπλων εκ μέρους της κυπριακής πλευράς προκύπτει μόνο διατάταξη του status quo. Δεν πρέπει να λησμονούμε ότι η κρίση και η αστάθεια είναι το αποτέλεσμα της τουρκικής κατοχής του Βορείου τμήματος της Κύπρου, την οποία ανεχόμαστε επί 23 χρόνια. Την παραμονή των διαπραγματεύσεων για την προσχώρηση της Κύπρου, η Προεδρία της Ένωσης φέρει μία ιδιαίτερη ευθύνη επί του θέματος.
<P>
Ποια είναι η ουσιαστική συνδρομή της Ένωσης στην οποία αναφέρθηκε πρόσφατα ο Ολλανδός Πρωθυπουργός; Η υπερβολική αντίδραση της τουρκικής πλευράς δεν πρέπει να οδηγήσει στην αθέτηση των υποσχέσεων που έχουν δοθεί στην Κύπρο. Για το λόγο αυτό διερωτώμαι πώς πρέπει να κρίνουμε τις ειδήσεις στον ολλανδικό Τύπο σύμφωνα με τις οποίες η ολλανδική κυβέρνηση δεν αποκλείει την πώληση πυραύλων αέρος στην Τουρκία; Μου φαίνεται ότι αυτό δεν αποτελεί καλό παράδειγμα σιωπηλής διπλωματίας.
<P>
Τέλος, εύχομαι η ολλανδική Προεδρία να φανεί φιλόδοξη και να ενεργήσει με σοφία.

<SPEAKER ID=103 LANGUAGE="ES" NAME="Carnero Gonzαlez">
Κυρία Πρόεδρε, αντίθετα από τον συνάδελφο και συμπατριώτη Δον Ignacio Salafranca, εγώ αντιλήφθηκα καλώς το απώτερο νόημα των δηλώσεων του Προεδρεύοντος του Συμβουλίου ECOFIN και Υπουργού Οικονομικών της Ολλανδίας, τις οποίες ο Πρωθυπουργός της χώρας προσπάθησε να καλύψει με τρόπο αρκετά λογικό αλλά και διπλωματικό.
<P>
Εκείνος μας υπενθύμισε τι σημαίνει πράγματι η Οικονομική και Νομισματική Ένωση, και ακόμη περισσότερο, πώς την ερμηνεύουν εκείνες που θα μπορούσαμε να αποκαλέσουμε οικονομικά και δημοσιονομικά ισχυρότερες χώρες της Ένωσής μας. Μας είπε ότι αυτή η Οικονομική και Νομισματική Ένωση θα σημαίνει μια Ευρώπη δύο ταχυτήτων, και ότι επιπλέον «αυτοί οι ισχυροί» σκέφτονται αν ορισμένες «αδύναμες» χώρες θα αισθάνονται άνετα ή όχι σχετικά με αυτήν την Ευρώπη των δύο ταχυτήτων.
<P>
Με άλλα λόγια, μας είπε αυτό που μπορεί πραγματικά να σκέφτονται ο Πρόεδρος της Bundesbank και ορισμένοι άλλοι νομισματικοί ή κυβερνητικοί αρμόδιοι σχετικά με αυτήν την Ευρώπη του σκληρού πυρήνα.
<P>
Κατά συνέπεια, αντιλήφθηκα πλήρως το μήνυμα. Πιστεύω ότι πολλοί Ισπανοί, πολλοί Ιταλοί, πολλοί Έλληνες, πολλοί Ευρωπαίοι αντιλήφθηκαν πλήρως το μέλλον που μας περιμένει σε αυτού του είδους την Οικονομική και Νομισματική Ένωση. Στην προκειμένη περίπτωση, λίγα μπορεί να κάνει η διπλωματία για να καλύψει τα όσα ειπώθηκαν όχι με την καρδιά αλλά με το πορτοφόλι, και αυτό το λέει κάποιος ο οποίος χωρίς καμιά αμφιβολία δεν συμμερίζεται αυτό το ολέθριο κεφάλαιο της Συνθήκης του Μάαστριχτ, την Οικονομική και Νομισματική Ένωση.
<P>
Χρησιμοποίησα το μεγαλύτερο μέρος του χρόνου μου για να μιλήσω για ένα θέμα που δεν σκεφτόμουν να προσεγγίσω, αλλά τώρα δεν θα ήθελα να παραλείψω να πω δύο πράγματα. Συζητάμε επίσης για την κατάσταση στη Σερβία. Πιστεύω ότι αυτό το Κοινοβούλιο οφείλει να ζητήσει από τη σημερινή Προεδρία να απαιτήσει από τον Πρόεδρο Μιλόσεβιτς να αναγνωρίσει όλα ανεξαιρέτως τα αποτελέσματα που προέκυψαν από τις δημοτικές εκλογές της 17ης Νοεμβρίου. Δε μπορούμε όμως να ξεχνάμε ότι υπάρχει και μια άλλη χώρα που προέκυψε από την πρώην Γιουγκοσλαβία, η οποία συνάντησε δυσκολίες ακόμη και για να ενταχθεί στο Συμβούλιο της Ευρώπης, λόγω έλλειψης δημοκρατίας, και αναφέρομαι στην Κροατία. Δεν θα πρέπει να έχουμε δύο μέτρα και δύο σταθμά, αλλά ένα και μόνο, το ίδιο για όλους.
<P>
Ολοκληρώνω υπενθυμίζοντας επίσης ότι, ως Ισπανός, ένιωσα μια κάποια απογοήτευση διαπιστώνοντας ότι στο πρόγραμμα της Ιρλανδικής Προεδρίας δεν αναφέρεται η ανάπτυξη των σχέσεων με την Κούβα. Δεν ξέρω αν αυτό οφείλεται στο ότι ο Πρόεδρος Κλίντον είπε πριν από μερικές ημέρες την τελευταία του λέξη, ευχαριστώντας μας για τη θέση μας, με αντάλλαγμα βεβαίως το πάγωμα και όχι την κατάργηση ενός νόμου τόσο απαράδεκτου όπως είναι ο νόμος Χέλμς-Μπάρτον.

<SPEAKER ID=104 LANGUAGE="NL" NAME="Van Dijk">
Πρόεδρε, κύριε Van Mierlo και κύριε Patijn, ο συνάδελφός σας Kok δήλωσε εχθές για την ΟΝΕ ότι πρόκειται για ένα θέμα σχετικά με το οποίο οι πολιτικοί θα έκαναν καλύτερα να σιωπαίνουν. Μπορώ να σας υποσχεθώ ότι εγώ δεν πρόκειται να το κάνω αυτό. Εάν δεν μπορούμε να μιλήσουμε για το θέμα αυτό, ένα θέμα που προξενεί ολοένα και περισσότερες ανησυχίες στην Ευρώπη, τα πράγματα δεν πάνε και τόσο καλά με τη δημοκρατία στην Ευρώπη. Στη σημερινή της μορφή, η ΟΝΕ οδηγεί στην κατάργηση κοινωνικών δικαιωμάτων. Προσφέρει μεν ένα δημοσιονομικό πλαίσιο αλλά δεν προσφέρει δυνατότητες για την αποφυγή του φορολογικού ανταγωνισμού. Έχουν συνταχθεί ένα σωρό κείμενα για την απασχόληση χωρίς όμως να έχουν θεσπισθεί τα απαραίτητα μέσα. Στον αγώνα για την καθιέρωση του Εύρο τα κράτη μέλη εγκαταλείπουν στη μοίρα τους 20 εκατομμύρια ανέργους. Ένα ενιαίο νόμισμα αυτού του είδους οδηγεί σε διχασμό. Οι νότιες χώρες φοβούνται ότι θα χάσουν το πλοίο της ΟΝΕ και ο Υπουργός Zalm - όπως αναφέρθηκε στο Σώμα - αποκάλεσε το φόβο αυτό υστερικό. Πιστεύω ότι ήταν υπερβολικά ειλικρινής.
<P>
Αγαπητοί φίλοι μας από τις χώρες της Νότιας Ευρώπης, θα έπρεπε να ξέρετε πως μιλούν στην Ολλανδία σχετικά με τη συμμετοχή σας στην ΟΝΕ. Όλοι προτιμούν να σας δουν να μη συμμετάσχετε. Για την υπεράσπιση ενός σκληρού Εύρο πρέπει να παραμεριστούν όλα και εν ανάγκη ακόμη και η Συνθήκη του Αμστερνταμ. Ο Πρωθυπουργός Kok αναγνώρισε καλά το πρόβλημα: οι διαφωνίες σχετικά με την ΟΝΕ παρεμποδίζουν την αναθεώρηση της Συνθήκης, ενώ η περαιτέρω πολιτική ολοκλήρωση αποτελεί προϋπόθεση της οικονομικής ολοκλήρωσης. Μία Νομισματική Ένωση η οποία δεν είναι και μία Κοινωνική και Οικολογική Ένωση δεν δημιουργεί θέσεις απασχόλησης και απειλείται να καταρρεύσει κάτω από τη διαφωνία των κυβερνήσεων και τη δυσπιστία των πολιτών. Για μένα η ΟΝΕ θα μπορούσε να τοποθετηθεί στο ψυγείο μέχρι να καταρτισθεί μία καλύτερη Συνθήκη η οποία θα καθιστά την Ένωση περισσότερο δημοκρατική και δυναμική, πράγμα που είναι ήδη αρκετά δύσκολο.

<SPEAKER ID=105 LANGUAGE="FR" NAME="Gollnisch">
Κυρία Πρόεδρε, αγαπητοί συνάδελφοι, τι μπορεί να ευχηθεί κανείς με την έναρξη αυτής της προεδρίας των Κάτω Χωρών; Κατά ποία έννοια είναι δυνατόν, λαμβανομένων υπόψη των εξαιρετικά και ολοένα και περισσότερο περιοριστικών πτυχών των συνθηκών, να κατευθύνει κανείς το μέλλον της Ευρώπης;
<P>
Κατ' αρχήν, στο οικονομικό και δημοσιονομικό πεδίο, η προεδρία των Κάτω Χωρών θα πρέπει να διαπραγματευθεί την ενιαία ευρωπαϊκή αγορά και υπ' αυτή την έννοια, θα ασχοληθεί ασφαλώς ιδιαίτερα με μια ολόκληρη σειρά νομισματικών θεμάτων που κυριαρχούν στο μέλλον αυτού του περίφημου ενιαίου νομίσματος.
<P>
Αυτό που ελπίζουμε είναι να μην θυσιαστεί η ευρωπαϊκή ευημερία, να μην θυσιαστεί η απασχόληση, να μην θυσιαστούν όσες ελεύθερες επιχειρήσεις απομένουν στην Ευρώπη σε αυτό το δόγμα της νομισματικής σταθερότητας και να μην επιδεινωθεί η κατάσταση των διαφόρων οικονομιών μας από τις νέες νομισματικές ακαμψίες που εμποδίζουν τις απαραίτητες προσαρμογές.
<P>
Η προεδρία των Κάτω Χωρών μας λέγει ότι θα ενεργοποιηθεί επίσης στην ειρηνευτική διαδικασία στη Μέση Ανατολή. Αυτό που πρέπει να ευχηθούμε εδώ - και θα είναι ασφαλώς δύσκολο - είναι να μιλήσει η Ευρώπη με φωνή διάφορη από εκείνη των Ηνωμένων Πολιτειών της Αμερικής. Τα συμφέροντά μας δεν είναι τα ίδια και ο ρόλος που πρέπει να παίξουμε είναι διαφορετικός.
<P>
Στον τομέα της εγκληματικότητας, θα χρειαστεί ασφαλώς να επανεξεταστούν ορισμένες άφρονες διατάξεις σχετικά με το άνοιγμα των συνόρων, τόσο στο εσωτερικό της Ένωσης, όσο και στο εξωτερικό.
<P>
Όσον αφορά τη διεύρυνση, επιθυμούμε να λάβει υπόψη η ευρωπαϊκή προεδρία τους κινδύνους που αντιπροσωπεύει η διεύρυνση σε μια χώρα που δυστυχώς έχει μοιραστεί, έχει χωριστεί στα δύο πρόσφατα από έναν ανεξήγητο πόλεμο.

<SPEAKER ID=106 LANGUAGE="PT" NAME="Marinho">
Κύριε Πρόεδρε, με σαφή και συνθετικό τρόπο, που βασίζεται νομικά στις Συνθήκες, η ολλανδική Προεδρία καθορίζει στο κείμενο του προγράμματός της με ακρίβεια τις προκλήσεις που μας επιβάλλει η πορεία προς το εύρο.
<P>
Κανονικά, ελάχιστοι διαβάζουν, ή δεν το κάνουν με ιδιαίτερη προσοχή, τις δεσμεύσεις που περιλαμβάνονται στα προγράμματα εργασίας των προεδριών. Αλλά αυτή τη φορά, για μας, τα κείμενα αποκτούν μέγιστη σημασία διότι εμπεριέχουν μία πολιτική, δημόσια και καθολική δέσμευση της ολλανδικής Προεδρίας και, επίσης, διότι αντικρούουν τις πρόσφατες δηλώσεις του Υπουργού Οικονομικών, Gerrit Zalm, που με μία μονοκοντυλιά και χωρίς την ελάχιστη αυτοσυγκράτηση, καταδίκασε τις χώρες του Νότου στον εξοστρακισμό όσον αφορά το ενιαίο νόμισμα. Μεταξύ άλλων είπε δύο πράγματα ιδιαιτέρως σοβαρά: το πρώτο ήταν ότι δεν θεωρεί χρήσιμο οι χώρες του Νότου, όπου κανονικά ο ήλιος λάμπει το χειμώνα, να ενταχθούν από την αρχή στον πρώτο όμιλο του ενιαίου νομίσματος· το δεύτερο ήταν ότι θεωρεί υστερία, φυσικά κλιματολογική, φαντάζομαι, τις προσπάθειες που καταβάλλουν τα κράτη αυτά για να εκπληρώσουν τα κριτήρια σύγκλισης.
<P>
Ο Προεδρεύων του Συμβουλίου ECOFIN δεν μπορεί να λέει ανοησίες τέτοιου είδους. Πρώτον διότι, μόνο με βάση τη Συνθήκη και την αυστηρή εκπλήρωση των κριτηρίων που επιβάλλει η κοινοτική νομοθεσία, θα καθοριστεί ποιος θα μπεί και ποιος δεν θα μπει στον αρχικό όμιλο. Στα θέματα αυτά είμαστε όλοι ίσοι και δεν υπάρχουν κάποια κράτη πιο ίσα από τα άλλα. Αυτό που έκανε ο ολλανδός Υπουργός ήταν η διατύπωση μίας γνώμης χωρίς αντικειμενική ή νομική βάση, σε ένα ιδιαιτέρως ευαίσθητο θέμα των σχέσεων μεταξύ κρατών, με αφετηρία ανύπαρκτους κοινοτικούς νόμους. Δεύτερον, αυτό αποτέλεσε πλήγμα για τις προσπάθειες των κυβερνήσεων, των πολιτών και των χωρών που πιστεύουν στην ευρωπαϊκή δέσμευση και κάνουν τα πάντα για να εκπληρώσουν με αυστηρότητα τις πολιτικές που έχουν συμφωνηθεί στο σύνολό τους.
<P>
'Οπως γνωρίζει ο οποιοσδήποτε μέσος ιθύνοντας για ευρωπαϊκά θέματα, οι πολιτικές αυτές αποτελούν μία συμβολή απαραίτητη για την εξυγίανση των ευρωπαϊκών δημοσίων οικονομικών, καταπολεμούν την ανεργία και καθιστούν αξιόπιστο το σχέδιο του ενιαίου νομίσματος απέναντι στο αμερικανικό δολάριο και το γιαπωνέζικο γιεν.
<P>
Σημειώνω, κύριε Πρόεδρε, τις δηλώσεις σας στην αρχή της παρουσίασης του προγράμματος εργασιών και της συζήτησης αυτής και σας συγχαίρω γι'αυτές, όπως επίσης υπενθυμίζω και τις εκτιμήσεις του κυρίου Πρωθυπουργού, του κ. Wim KOK, προσωπικότητα για την οποία τρέφω μεγάλο σεβασμό και εκτίμηση, που θεώρησε τις δηλώσεις αυτές μία gaffe. Πραγματικά, ο κ. Gerrit Zalm θα χρειαστεί πολλούς μήνες, πολλά χρόνια, πολύ περισσότερο από όσο διαρκεί μία προεδρία, για να κατανοήσει τη Συνθήκη για την Ευρωπαϊκή 'Ενωση, να μελετήσει τα κριτήρια του Μάαστριχτ, να διαβάσει τις προβλέψεις των ανεξάρτητων οργανισμών όπως ο ΟΟΣΑ, για παράδειγμα, για να μην απορήσει όταν χρειαστεί να καταλήξει στο συμπέρασμα πως, τουλάχιστον στην περίπτωση της χώρας μου, της Πορτογαλίας, συμβαδίζουμε με τις Κάτω Χώρες ως προς το μεγαλύτερο τμήμα των κριτηρίων του Μάαστριχτ, και βρισκόμαστε σε αρκετά καλύτερη θέση όσον αφορά το δημόσιο χρέος.
<P>
Ακριβώς γι'αυτό θεωρούμε ότι οι Κάτω Χώρες έχουν κάθε δικαίωμα, από τη στιγμή που πληρούν τα κριτήρια, να ενταχθούν όπως εμείς, όπως η Ισπανία και όπως η Ιταλία, στον επικεφαλής όμιλο του ενιαίου νομίσματος. Και η ευχή μου, ευχή που διατυπώνω προς την ολλανδική Προεδρία είναι, στο τέλος της, να έχει κάνει τα πάντα ώστε το σχέδιο της δημιουργίας του ενιαίου νομίσματος να είναι ένα σχέδιο όσο το δυνατό πιο κοινό για όλους του ευρωπαίους, με βάση αυστηρές απαιτήσεις, αλλά επίσης με βάση στην ισότητα μεταξύ όλων των κρατών της 'Ενωσης αυτής.

<SPEAKER ID=107 LANGUAGE="DE" NAME="Pack">
Kυρία Πρόεδρε, αγαπητοί κυρίες και κύριοι συνάδελφοι, θα μιλήσω μόνο για το θέμα της Σερβίας. Eπιδοκιμάζω την απόφαση της 9ης Iανουαρίου του Συμβουλίου, στην οποία ζητείται από τη σερβική κυβέρνηση ο πλήρης σεβασμός των αποτελεσμάτων των δημοτικών εκλογών στη Σερβία, δηλαδή ζητεί τις νίκες του συνασπισμού των κομμάτων της αντιπολίτευσης Zαγέντνο, προσδοκά να υπάρξει εγγύηση για την ελευθερία του τύπου, να σταματήσουν οι πιέσεις προς τα ανεξάρτητα μέσα ενημέρωσης και ζητεί το διάλογο μεταξύ όλων των πολιτικών δυνάμεων στη Σερβία.
<P>
Aφού ένας Yπουργός Eξωτερικών της Eυρωπαϊκής Ένωσης, πριν από τα Xριστούγεννα, με την περιττή του επίσκεψη στο Bελιγράδι, συνοδευόμενη με τις όχι ευφυείς δηλώσεις του, δυσφήμισε και πάλι την κοινή εξωτερική πολιτική της Eυρωπαϊκής Ένωσης, η επίσκεψή μου στο Bελιγράδι, την περασμένη εβδομάδα, με τη δήλωση της 9ης Iανουαρίου του Συμβουλίου στην τσέπη, ήταν ιδιαίτερα εύκολη.
<P>
O συνασπισμός της αντιπολίτευσης Zαγέντνο, οι φοιτητές, και μαζί μ' αυτούς εκατοντάδες χιλιάδες σέρβων πολιτών, κάνουν, εδώ κι εβδομάδες τώρα, διαδηλώσεις στους δρόμους. Aν οι Yπουργοί Eξωτερικών μας ζούσαν, όπως ένοιωσα κι εγώ στο πετσί μου, τη νύχτα της Πέμπτης προς την Παρασκευή, αυτή την ατμόσφαιρα και τη διάθεση για ένα καινούργιο ξεκίνημα, θα εξέφραζαν, πιθανόν, ακόμη μεγαλύτερη υποστήριξη γι' αυτή τη δημοκρατική εξέγερση, θα απειλούσαν και θα εφάρμοζαν κατά του Mιλόσεβιτς και της κυβέρνησής του αυστηρότερα ποινικά μέτρα.
<P>
Όλοι εκείνοι που έχουν την άποψη ότι με τον Mιλόσεβιτς γνωρίζουμε πού βρισκόμαστε, ενώ δεν συμβαίνει το ίδιο και με την αντιπολίτευση, θα πρέπει να σταματήσουν για λίγο και να διερευνήσουν τη σκέψη αυτή: Kάποιος που το 1991 κατέπνιξε στο αίμα μια ειρηνική διαδήλωση στη χώρα του, που διέταξε την επίθεση κατά της Σλοβενίας, τον πόλεμο κατά της Kροατίας, με τους πρώτους ομαδικούς τάφους στο Bούκοβαρ, που ευθύνεται πρωταρχικά για τον πόλεμο της Bοσνίας, με τα στρατόπεδα συγκεντρώσεως, τους ομαδικούς τάφους και τους εκτοπισμένους, τον οποίο η αμερικανική διπλωματία, το 1992, χαρακτήρισε ως Butcher of the Balkans , είναι πιο αξιόπιστος και πιο κατάλληλος να αποκαταστήσει τη δημοκρατία στη Σερβία απ' ότι οι ηγέτες της αντιπολίτευσης, της οποίας την εκλογική νίκη ήθελε να παρακάμψει; Aνεξάρτητα από το πόσο έντονα εναλλασσόμενη ήταν η πολιτική στάση δύο ανδρών μεταξύ των ηγετών του συνασπισμού της αντιπολίτευσης κατά τα τελευταία χρόνια, οι τελευταίες εβδομάδες έδειξαν ότι, με ειρηνικά μέσα και με την υποστήριξη του άμαχου πληθυσμού της Σερβίας, θέλουν να δείξουν ένα καινούργιο δημοκρατικό πρόσωπο.
<P>
Περιμένω η Δύση να τους δείξει την ίδια, τουλάχιστον, εμπιστοσύνη που δείχνει στον Mιλόσεβιτς, κι ακόμη μεγαλύτερη, επειδή συνήψαν συμμαχία με την κ. Πέσιτς, που είναι η αρχηγός της »Civil Alliance» , και η οποία από την αρχή μάχονταν κατά του πολέμου στην περιοχή. Περιμένω ακόμη να δώσει η Eυρωπαϊκή Ένωση περισσότερη σημασία στο να λύσει ο Mιλόσεβιτς και οι άλλοι, σε περίπτωση που έλθουν στην κυβέρνηση, το πρόβλημα του Kοσσυφοπεδίου, διότι εκεί άρχισε κι εκεί θα τελειώσει.
<P>
Kυρίες και κύριοι, ο Mιλόσεβιτς δεν θα είναι και άλλο η μοναδική εγγύηση για την υλοποίηση του Dayton. H ευθύνη γι' αυτήν, βρίσκεται τώρα στο Σαράγιεβο, στο Πάλε και στη Mπάνια Λούκα, και οι κυρίες και οι κύριοι εκεί θα πρέπει να κληθούν να αναλάβουν τις ευθύνες τους, θα πρέπει να θεωρηθούν συνομιλητές μας. Kαι, κυρίες και κύριοι, όλα θα ήταν απλούστερα, αν ο Kάρατζιτς βρισκόταν επιτέλους εκεί όπου ανήκει.
<P>
Tις ημέρες και τις νύχτες που βρισκόμουν στο Bελιγράδι, ένοιωσα ότι οι άνθρωποι θέλουν επιτέλους να απελευθερωθούν από τη βαριά ατμόσφαιρα και την καταπίεση του καθεστώτος Mιλόσεβιτς. Eλπίζω, αξιότιμε Eπίτροπε κ. van den Broek, ότι εσείς με την Eυρωπαϊκή Ένωση θα βοηθήσετε, ειδικά τα ανεξάρτητα μέσα ενημέρωσης και ειδικά το Pάδιο 92 που παίζει ένα θαυμάσιο ρόλο, θα βοηθήσετε να συνοδεύσουμε αυτή τη διαδικασία εκδημοκρατισμού. Ήταν η εποχή της περασμένης ολλανδικής προεδρίας και του Yπουργού Eξωτερικών van den Broek όταν άρχισε ο πόλεμος στην πρώην Γιουγκοσλαβία. Kάντε, αξιότιμε κύριε Πρόεδρε του Συμβουλίου, ό, τι είναι δυνατόν για να εξομαλυνθεί η πορεία της Σερβίας προς την Eυρώπη και να κυριαρχήσει πράγματι η ειρήνη στη Bοσνία.

<SPEAKER ID=108 LANGUAGE="FR" NAME="Hermange">
Κυρία Πρόεδρε, κύριε Πρόεδρε του Συμβουλίου, το εξάμηνο της ιρλανδικής προεδρίας αρχίζει σε μια κρίσιμη περίοδο για την Ευρωπαϊκή Ένωση, η οποία σημαδεύεται από τη διπλή πρόκληση της διεύρυνσης και της εμβάθυνσης.
<P>
Στο πλαίσιο αυτό της Διακυβερνητικής Διάσκεψης, είναι σημαντικό να μην χάνουμε από τα μάτια το στόχο που πρέπει να επιδώκουμε: την υλοποίηση, στο πλευρό της νομισματικής Ευρώπης, μιας Ευρώπης των ανθρώπων, δηλαδή μιας Ένωσης που να ανταποκρίνεται στις ανησυχίες και στις προσδοκίες των πληθυσμών. Μια Ευρώπη των ανθρώπων, δηλαδή μια Ευρώπη που να ασχολείται με τους πιο αδύνατους, τους πιο ενδεείς, τους κοινωνικά αποκλεισμένους, τα παιδιά και τους νέους της.
<P>
Για το λόγο αυτό, κύριε Πρόεδρε, έδωσα μεγάλη προσοχή στις προτάσεις σας για την απασχόληση και την κοινωνική πολιτική. Η αναζήτηση οικονομικών συνθηκών που να ευνοούν την ανάπτυξη της αγοράς εργασίας πρέπει να αποτελέσει προτεραιότητα. Παράλληλα, είναι απαραίτητο να προστατευθεί και να αναπτυχθεί το ευρωπαϊκό κοινωνικό μοντέλο, το οποίο γεννά πλούτο για τις κοινωνίες μας και τις οικονομίες μας.
<P>
Σχετικά, η Διακυβερνητική Διάσκεψη θα αναλάβει τη βαρειά ευθύνη να χορηγήσει επιτέλους στην Ευρωπαϊκή Ένωση αδιαμφισβήτητες αρμοδιότητες στον κοινωνικό τομέα, οι οποίες θα της επιτρέψουν μεταξύ άλλων να ενεργήσει αποτελεσματικότερα για την καταπολέμηση του κοινωνικού αποκλεισμού.
<P>
Λόγω επίσης των καταστροφών που προξενεί η τοξικομανία στους νέους μας από άποψη εξάρτησης, φτώχειας, υγείας, χαίρω για το ότι η προεδρία των Κάτω Χωρών έδωσε προτεραιότητα, μεταξύ άλλων, στην καταπολέμηση της διεθνούς εγκληματικότητας και του εμπορίου ναρκωτικών. Η πρακτική συνεργασία μεταξύ της αστυνομίας, των τελωνείων και της δικαιοσύνης των χωρών μας είναι απαραίτητη για να καταπολεμήσουμε αποτελεσματικά το εμπόριο ναρκωτικών. Αλλ' όπως γνωρίζετε, κύριε Πρόεδρε, είναι επίσης ουσιώδες να εναρμονιστούν οι ευρωπαϊκές νομοθεσίες περί καταστολής του εμπορίου και χρήσεως ναρκωτικών, εναρμόνιση χωρίς την οποία δεν θα μπορούσε να υπάρξει αποτελεσματική καταπολέμηση και ασφάλεια για το σύνολο των συμπολιτών μας, και ιδίως για τους νέους μας.
<P>
Τέλος, και πάντα στο ίδιο πνεύμα, ζητώ από την προεδρία των Κάτω Χωρών να μην παραμελήσει το σοβαρό πρόβλημα της προστασίας των παιδιών στην Ευρώπη, η οποία δεν αποτελεί ανησυχία που συνδέεται με την επικαιρότητα, αλλά πραγματικά ουσιαστικό πρόβλημα για την ευρωπαϊκή οικοδόμηση.
<P>
Με την ευκαιρία αυτή, κύριε Πρόεδρε, ανανεώνω την πρότασή μου για την ίδρυση Ευρωπαϊκού κέντρου πρόληψης και καταπολέμησης της βίας επί των ανηλίκων. Το κέντρο αυτό, που θα μπορούσε να λάβει ως υπόδειγμα τους ευρωπαϊκούς οργανισμούς, θα ήταν ένα όργανο συντονισμού των μέσων δράσης, αλλά και ένας μοναδικός χώρος ενημέρωσης και ανταλλαγών στον οποίο θα ανετίθετο ως πολύ συγκεκριμένη επείγουσα αποστολή η αναζήτηση εξαφανισμένων παιδιών, εντάσσοντας σε ένα δίκτυο τα εθνικά κέντρα αναζήτησης και τους μηχανισμούς που έχουν δημιουργήσει οι ενώσεις και οι οικογένειες στις διάφορες χώρες μας.
<P>
Κατά την ψήφιση του προϋπολογισμού 1996, το Κοινοβούλιο και το Συμβούλιο εξέφρασαν την υποστήριξή τους προς την ανάληψη δράσεων για την προστασία των παιδιών. Είναι επείγον να συγκεκριμενοποιηθεί αυτή η αποφασιστικότητα και απευθύνω έκκληση προς τον πρόεδρο του Συμβουλίου να εμπνεύσει την απαραίτητη βούληση για την υλοποίηση αυτού του σχεδίου, ούτως ώστε τα 80 εκατομμύρια παιδιά που ζουν στην Ευρωπαϊκή Ένωση να μπορέσουν να μεγαλώσουν σε μιαν Ευρώπη ελκυστική και, ασφαλώς, προετοιμασμένη για ένα καλύτερο μέλλον.

<SPEAKER ID=109 NAME="Αλαβάνος">
Κυρία Πρόεδρε, θέλω να ευχηθώ στην ολλανδική Προεδρία επιτυχία κατά τη διάρκεια αυτού του εξαμήνου. Η Ολλανδία είναι μία χώρα που δεν ανήκει στους μεγάλους, μία δυναμική χώρα, που θα μπορούσε να παίξει ένα ρόλο θετικής σύνθεσης, θα έλεγα, αρκετά διαφορετικό και πολύ πιο κοινωνικό απ'αυτόν που είχαμε δει με την Συνθήκη του Μάαστριχτ και πολύ πιο αποδεκτό από τους ευρωπαίους πολίτες.
<P>
Είδαμε ευαισθησία από τη μεριά της ολλανδικής Προεδρίας σε μια σειρά ζητημάτων που έχουν σχέση με τα δικαιώματα των πολιτών. Σε μερικά ζητήματα, όμως, είδαμε πλήρη έλλειψη ευαισθησίας και ακούμε το πρόγραμμα της ολλανδικής Προεδρίας εδώ στο Στρασβούργο, στο Στρασβούργο όπου η Ολομέλεια του Ευρωπαϊκού Κοινοβουλίου έχει επανειλημμένα θέσει σοβαρότατα ζητήματα σχετικά με την παραβίαση των ανθρωπίνων δικαιωμάτων από την Τουρκία και όπου το Δικαστήριο Ανθρωπίνων Δικαιωμάτων του Στρασβούργου έχει πάρει τους τελευταίους μήνες δύο αποφάσεις, καταδικάζοντας την Τουρκία και σε σχέση με τα ανθρώπινα δικαιώματα των Κούρδων και σε σχέση με τις περιουσίες των Κυπρίων στα κατεχόμενα από τα τουρκικά στρατεύματα τμήματα της Κυπριακής Δημοκρατίας.
<P>
Από αυτή την άποψη, κύριε Προεδρεύοντα, θα ήθελα να σας θέσω το ερώτημα: Είσθε Προεδρεύων στην Ευρωπαϊκή 'Ενωση λίγες εβδομάδες. Χθες, μετά από μια κλιμάκωση απειλών, ακούσαμε τον ισλαμιστή πρωθυπουργό της Τουρκίας, τον κύριο Ερμπακάν, να απειλεί ανοικτά με πόλεμο και με καταλήψεις εδαφών μία χώρα μέλος της Ευρωπαϊκής 'Ενωσης, την Ελλάδα, και μία χώρα η οποία είναι συνδεδεμένη με την Ευρωπαϊκή 'Ενωση, την Κύπρο. Είπε συγκεκριμένα ο κύριος Ερμπακάν: »Η Ελλάδα έχει πάρει το μάθημα το 1922 όταν έγινε ο εκτοπισμός των Ελλήνων από την Μικρά Ασία και το 1974 όταν καταλήφθηκε η μισή Κύπρος, και η Τουρκία είναι έτοιμη να ξαναδώσει αυτό το μάθημα». Απειλή πολέμου ενάντια σε μία χώρα μέλος, μέλος της Ευρωπαϊκής 'Ενωσης, και από την Προεδρία, απέναντι σ'αυτή την απειλή πολέμου, δεν ακούμε ούτε μία διαμαρτυρία, ούτε μία σοβαρή τοποθέτηση. Ακούμε μονάχα και βλέπουμε από εσάς διπλωματικές κουβέντες άνευ σημασίας, που απλώς προετοιμάζουν να ανοίξουν το έδαφος για την σύγκληση του Συμβουλίου Σύνδεσης Ευρωπαϊκής 'Ενωσης - Τουρκίας. Δεν θέλει κανείς την απομόνωση της Τουρκίας. Δεν θέλει κανείς τείχη ανάμεσα στην Τουρκία και στην Ευρώπη. Θέλει όμως η Τουρκία να σεβαστεί τις χώρες μέλη, να σεβαστεί το δημοκρατικό καθεστώς της Ευρωπαϊκής 'Ενωσης όπως κάθε άλλη χώρα , και θέλουμε από την Ευρωπαϊκή 'Ενωση και από την Προεδρία της να έχει το θάρρος, το κουράγιο να ανταποκριθεί στις υποχρεώσεις της και να στηρίξει τις χώρες μέλη που απειλούνται με τέτοιες κραυγές πολέμου. Περιμένω μία απάντηση από εσάς, κύριε Προεδρεύοντα.

<SPEAKER ID=110 LANGUAGE="DE" NAME="Swoboda">
Kυρία Πρόεδρε, κύριε Πρόεδρε του Συμβουλίου, μερικές φορές, τις τελευταίες εβδομάδες, κατηγόρησαν τους Oλλανδούς ότι οι στόχοι της προεδρίας δεν είναι πολύ υψηλοί. Mπορούμε όμως να πούμε ότι είναι πολύ υψηλών απαιτήσεων. O κ. van den Broek επεσήμανε ήδη ότι το να παρακολουθεί κανείς ταυτόχρονα την εμβάθυνση και τη διεύρυνση, απαιτεί, πέρα για πέρα, πάρα πολλές σκέψεις και προσπάθειες.
<P>
Σας ερωτώ, κύριε Πρόεδρε του Συμβουλίου, αν, ειδικά στη διεύρυνση, έχετε ξεκαθαρίσει ποιες θα είναι οι προϋποθέσεις. Ήδη, εν μέρει, αναφέρθηκαν. Σκέπτομαι τις θεσμικές προϋποθέσεις. Eδώ, ως προερχόμενος από μικρή χώρα, θα ήθελα να σας υποστηρίξω στο ότι φυσικά και στο μέλλον, και σε μια μεγαλύτερη Ένωση, και οι μικρές χώρες θα πρέπει να έχουν μια ανάλογη ισχυρή εκπροσώπηση. Σκέπτομαι την ενίσχυση των περιφερειών. Ποιες ιδέες θα ρίξει στη συζήτηση η Oλλανδία; Kαι αυτές θα προετοιμάσουν την ενίσχυση των περιφερειών κατά τέτοιον τρόπο ώστε να είναι δυνατή και σε μια διευρυμένη Ένωση; Σκέπτομαι την ενίσχυση της γεωργίας. Eίστε διατεθειμένος να υποστηρίξετε μια ανακατάταξη, από μια άμεση πολιτική επιδοτήσεων της γεωργίας προς την κατεύθυνση της ενίσχυσης του χώρου της υπαίθρου, λαμβάνοντας υπόψη ιδιαίτερα τις κοινωνικές πτυχές;
<P>
Kάτι που αναφέρεται πολύ σπάνια, και στο οποίο όμως προσδοκώ ανάλογη υποστήριξη από την Oλλανδία, είναι ασφαλώς η περιβαλλοντική πολιτική και ο εκσυγχρονισμός των πυρηνικών εργοστασίων στο ανατολικό ήμισυ της Eυρώπης. Σας υποστηρίζω πλήρως στις προσπάθειές σας, να βρεθεί πράγματι μια λύση εδώ, αλλά πιστεύω πως απαιτούνται πολλές προϋποθέσεις.
<P>
Aναφέρω, δεύτερον, πολύ σύντομα, και κάτι που έχει πολύ μεγάλη σημασία, σχετικά με τον αφοπλισμό και τον πόλεμο. Bρισκόμαστε ενώπιον του προβλήματος, και θα μπορούσαμε, ελπίζω, με την υποστήριξη της ολλανδικής προεδρίας, να πετύχουμε την οριστική κατάργηση των ναρκών κατά προσωπικού, και μάλιστα το οριστικό σταμάτημα της παραγωγής, της εμπορίας και της περαιτέρω εξάπλωσή τους, και να φθάσουμε πράγματι στην εξάλειψη των ναρκών κατά προσωπικού που υπάρχουν σήμερα. Σας παρακαλώ, τελειώνοντας, γι' αυτή τη σοβαρή δραστηριότητα που αναλήφθηκε στα πλαίσια του OHE, αλλά όπου και η Eυρώπη κυρίως θα πρέπει να βάλει κάποιο σημάδι, και η Eυρωπαϊκή Ένωση να διεξάγει έναν επιτυχημένο αγώνα κατά των ναρκών κατά προσωπικού, και ελπίζω να μπορέσετε να το πετύχετε αυτό κατά τη διάρκεια της προεδρίας σας.

<SPEAKER ID=111 LANGUAGE="NL" NAME="Peijs">
Κύριε Πρόεδρε, τους προσεχείς μήνες θα δοκιμαστεί η ικανότητα της Ευρώπης. Θα είναι η Ένωση σε θέση να μεταρρυθμιστεί κατά τέτοιο τρόπο ώστε να ενατενίσει με εμπιστοσύνη τον 21ο αιώνα; Ένα νέο αιώνα με την προσχώρηση πολλών νέων κρατών μελών που θα συνοδευθεί βεβαίως από προβλήματα ένταξης. Ορισμένες από τις μεταρρυθμίσεις που είναι απαραίτητες για την προσαρμογή της διοίκησης και της δημοκρατικής διάρθρωσης στη νέα κατάσταση ενδέχεται να δημιουργήσουν ιδιαίτερες δυσχέρειες σε ορισμένα κράτη μέλη.
<P>
Η Ολλανδία έχει αναλάβει το δυσχερές καθήκον να προωθήσει τη συναίνεση γύρω από αυτή την πάρα πολύ δύσκολη επιλογή. Η Ολλανδία ήταν και είναι ειδικευμένη στο χώρο αυτό. Σύμφωνα με ορισμένους, εκεί ακριβώς στηρίζεται η επιτυχία της οικονομίας της. Ακριβώς επειδή είναι συνηθισμένη να επιδιώκει συμβιβασμούς και τη συναίνεση, η ολλανδική Προεδρία θα μπορούσε να αφήσει εποχή. Από την άποψη αυτή δεν αρμόζει την πρώτη εβδομάδα της Προεδρίας ο Υπουργός Οικονομικών να παρουσιάζει τις απόψεις του με τρόπο τόσο άμεσο και τόσο αντιδιπλωματικό ώστε να δημιουργούνται φόβοι ότι η επίτευξη συμφωνίας και η δημιουργία κλίματος εμπιστοσύνης θα δημιουργήσουν ιδιαίτερα προβλήματα. Παρεμπιπτόντως, πιστεύω ότι ο συνάδελφος Salafranca αναφέρθηκε στην κατάσταση αυτή με εξαιρετικά ευγενικό τρόπο, για τον οποίο θα ήθελα και να τον ευχαριστήσω. Ακόμη και ένα παιδί μπορεί να γνωρίζει ποιες χώρες θεωρεί υστερικές ο Υπουργός Zalm. Μία χώρα όπως η Ισπανία, η οποία για παράδειγμα πάγωσε τους μισθούς των δημοσίων υπαλλήλων για να μπορέσει να ανταποκριθεί στα κριτήρια της ΟΝΕ, δεν μπορεί να υπερασπιστεί εύκολα την πράξη της τη στιγμή που η Προεδρία της Ευρωπαϊκής Ένωσης δηλώνει στον Τύπο ότι η κυβέρνηση αυτή είναι υστερική. Εξ ονόματος της πολιτικής μου ομάδας είμαι υποχρεωμένος να ζητήσω από την ολλανδική Προεδρία μία εξήγηση γι'αυτή τη συμπεριφορά.
<P>
Πρόεδρε, η ολλανδική Προεδρία θα πρέπει να δώσει ιδιαίτερη προσοχή και στο ενιαίο νόμισμα. Οι κανόνες όσον αφορά το νομοθετικό καθεστώς του Εύρο, η ολοκλήρωση του Συμφώνου Σταθερότητας, ένα ψήφισμα για ένα νέο ευρωπαϊκό νομισματικό σύστημα, όλα αυτά τα σημεία απαιτούν εμπιστοσύνη και ομοφωνία. Παρ'ότι υπάρχει ευρεία συμφωνία απόψεων στην Ένωση όσον αφορά το ενιαίο νόμισμα, εξακολουθούν να υπάρχουν ορισμένα ανησυχητικά στοιχεία. Ίσως η ολλανδική Προεδρία να είναι ιδιαίτερα κατάλληλη για την αντιμετώπιση αυτών των προβλημάτων. Αναφέρομαι στην πολιτική απασχόλησης και την ανεργία στην Ένωση. Η Ολλανδία μπορεί να τονίσει ιδιαιτέρως τις απαραίτητες διαρθρωτικές προσαρμογές της πολιτικής όσον αφορά τα μη ευέλικτα μισθολογικά συστήματα, προσαρμογές των κοινωνικών παροχών και βελτίωση της κινητικότητας της εργασίας. Ένα σημείο επί του οποίου θα ήθελα να ασκήσω κριτική στο πρόγραμμα της ολλανδικής Προεδρίας αφορά την απουσία ενός Συμβουλίου για τον Τουρισμό. Πρέπει σιγά σιγά να θεωρείται γνωστό ότι ο κλάδος του τουρισμού είναι ο σημαντικότερος εργοδότης σε όλη την Ευρωπαϊκή Ένωση. Τη στιγμή που το σύνθημα της Ένωσης και της ολλανδικής κυβέρνησης είναι «δουλειά, δουλειά, δουλειά», είναι αδιανόητο να παραμελεί η ολλανδική Προεδρία τον τουρισμό σαν να μην υπάρχει. Τέλος, εύχομαι στην ολλανδική Προεδρία να επιτύχει την κατάρτιση μίας φιλικής προς τους πολίτες Συνθήκης του Αμστερνταμ, η οποία να είναι τόσο δημιουργική όσο και η ίδια η πόλη.

<SPEAKER ID=112 LANGUAGE="EN" NAME="Crowley">
Κυρία Πρόεδρε, θα ήθελα κι' εγώ, όπως και άλλα Μέλη, να ευχηθώ στην ολλανδική Προεδρία κάθε καλή τύχη ετούτο το πολύ σημαντικό έτος για την Ευρωπαϊκή Ένωση. Η εργασία η οποία εκτελέστηκε από την ιρλανδική Προεδρία έχει διαμορφώσει ήδη πολλά από τα ορόσημα που θα πρέπει να ακολουθήσουμε. Κρίνοντας από εκείνα που ελέχθησαν σήμερα στο Κοινοβούλιο σε απάντηση προς τον μέχρι προσφάτως προεδρεύοντα, ιρλανδό Πρωθυπουργό Τζων Μπρούτον, θα μπορούσε κανείς να διαπιστώσει ότι η έμφαση αποδόθηκε σε μια Ευρώπη πλησιέστερη προς τους πολίτες της, η οποία μπορεί να λάβει υπόψη της τις ανησυχίες του κόσμου, μπορεί να αντιδράσει με ταχύτητα και να κατασιγάσει τους φόβους του και η οποία, ταυτόχρονα, μπορεί να δημιουργήσει ενθουσιασμό και πάθος στον κόσμο.
<P>
Έτσι, αντί να επαναλάβω αυτά που ειπώθηκαν από τους άλλους ομιλητές, θέλω να υπενθυμίσω στην ολλανδική Προεδρία δύο σημεία στα οποία θα ήθελα να διαπιστώσω την ανάληψη δράσης. Το ένα μνημονεύεται ήδη στο έγγραφο της προεδρίας το οποίο έχει διανεμηθεί στα Μέλη: αφορά τη μάχη κατά της διακίνησης των ναρκωτικών και της διεθνούς εγκληματικότητας. Τα παραπάνω αποτελούν έναν από τους τομείς κύριου ενδιαφέροντος για τον κάθε απλό άνδρα ή γυναίκα που αποτελεί την προσωποποίηση της Ευρωπαϊκής Ένωσης. Ένα πρόγραμμα της διεθνούς τηλεόρασης του BBC την προηγούμενη Δευτέρα τόνισε ξανά ότι το 82 % όλων των εγκλημάτων στη Μ. Βρετανία συνδέεται με τα ναρκωτικά. Πρόσφατες στατιστικές της ιρλανδικής αστυνομίας δείχνουν ότι το 76 % όλων των εγκλημάτων στην Ιρλανδία συνδέονται με τα ναρκωτικά. Δεδομένου ότι η μονάδα διώξεως ναρκωτικών της Europol έχει την έδρα της στην Ολλανδία, ελπίζω ότι η ολλανδική Προεδρία θα συνεχίσει την εργασία που ξεκίνησε η αντίστοιχη ιρλανδική για την προώθηση συντονισμένης και συμφωνημένης δράσης, μεταφέροντας τα θέματα αυτά από τον τρίτο πυλώνα στον πρώτο και επιτυγχάνοντας ολοένα και μεγαλύτερη συνεργασία και ολοένα και μεγαλύτερο συντονισμό μεταξύ των κρατών μελών στην αντιμετώπισης αυτής της φρικτής και παράνομης μάστιγας.
<P>
Σε συνέχεια των παραπάνω, το δεύτερο και τελευταίο σημείο μου είναι ότι εάν αυτή η Ευρωπαϊκή Ένωση πρόκειται να σημαίνει κάτι, εάν η νέα Συνθήκη της Ευρωπαϊκής Ένωσης πρόκειται να σημαίνει κάτι, θα πρέπει να προστατεύει το πιο ευάλωτο τμήμα της κοινωνίας μας, δηλ. τα παιδιά. Στο Βέλγιο έχουμε τη συνεχιζόμενη ιστορία των δικτύων των παιδεραστών. Έχουμε τα συνεχιζόμενα καθημερινά προβλήματα που αντιμετωπίζουν τα παιδιά όχι μόνο σχετικά με τη σεξουαλική και τη συναισθηματική εκμετάλλευση αλλά και με τη φτώχεια, την απουσία ευκαιριών και προστασίας. Με την καλή θέληση που υπάρχει θα πρέπει τώρα να έχει δημιουργηθεί η ευκαιρία για ένα συγκεκριμένο άρθρο στη νέα Συνθήκη το οποίο ελπίζω ότι θα προτείνει η ολλανδική Προεδρία ούτως ώστε να διασφαλιστεί ότι τα δικαιώματα και οι ελευθερίες των παιδιών θα αναφέρονται ολοκληρωμένα και συγκεκριμένα. Εάν δεν είμαστε σε θέση να προστατεύσουμε το μέλλον, τα παιδιά μας, ποιό είναι το νόημα να προστατεύουμε το παρόν;

<SPEAKER ID=113 NAME="Θεωνάς">
Κυρία Πρόεδρε, η ολλανδική Προεδρία είναι επιφορτισμένη με το καθήκον που έχει δρομολογηθεί από προηγούμενες συνόδους κορυφής και τελευταία από το Δουβλίνο, να προωθήσει την ολοκλήρωση της Διακυβερνητικής Διάσκεψης, την τρίτη φάση της ΟΝΕ, την διεύρυνση της Ευρωπαϊκής 'Ενωσης προς τις χώρες ΚΑΕ. Το βέβαιο είναι πως με την δράση της προς την κατεύθυνση αυτή η ολλανδική Προεδρία θα βάλει το δικό της πετραδάκι στην οικοδόμηση της Ευρώπης της φτώχειας και της ανεργίας. Οι λαοί της Ευρώπης δεν μπορούν να περιμένουν βελτίωση του επιπέδου και των συνθηκών ζωής και εργασίας τους από το έργο που θα πραγματοποιηθεί και στο επόμενο εξάμηνο.
<P>
Σχετικά με την κατάσταση στην Σερβία, θα ήθελα πρώτα από όλα να σημειώσω τον προσεκτικό τρόπο με τον οποίον προσήγγισε το θέμα στην δήλωσή του ο Προεδρεύων του Συμβουλίου. Κυρία Πρόεδρε, ο σερβικός λαός, παρά τις τεράστιες δυσκολίες που αντιμετωπίζει τόσο σε οικονομικό επίπεδο με την εφαρμογή του εμπάργκο, όσο και από τα προβλήματα που έχουν δημιουργηθεί λόγο της εμπόλεμης κατάστασης στην περιοχή των Βαλκανίων, είναι σε θέση να διασφαλίσει τις δημοκρατικές διαδικασίες και να διευρύνει τα δημοκρατικά του δικαιώματα εάν αφεθεί ελεύθερος από εξωτερικές πιέσεις και διεθνείς σκοπιμότητες.
<P>
Η απόφαση της σερβικής κυβέρνησης να ακυρώσει τις δημοτικές εκλογές και η αντίδραση που προκλήθηκε απέναντι σε αυτήν την απόφαση επιβάλλει την αναζήτηση λύσης αυτού του θέματος στα πλαίσια της έννομης τάξης της Σερβίας και συγκεκριμένων επιλογών των πολιτικών της δυνάμεων, που θα οδηγήσουν στην ανάδειξη των πραγματικών προβλημάτων του σερβικού λαού, θα τον απεγκλωβίσουν από την σημερινή κατάσταση που δημιουργεί πρόσφορο έδαφος για όσους επιβουλεύονται τα δικαιώματα του σερβικού λαού και της Σερβίας και θα ενδυναμώσουν τον αγώνα του για ειρήνη στην περιοχή, δημοκρατία και κοινωνική ευημερία. Από αυτήν την άποψη, δεν μπορούμε να κατανοήσουμε την πρόθεση επιβολής νέων μέτρων και όρων στην Σερβία με πρόσχημα την αναγνώριση των δημοκρατικών δικαιωμάτων της αντιπολίτευσης. Δεν μπορεί παρά να προκαλεί ερωτηματικά η σπουδή για την επιβολή πρόσθετων μέτρων που σε τελική ανάλυση δυσκολεύουν την ζωή του ίδιου του σερβικού λαού. Την ώρα που ο σερβικός λαός, μετά την Συμφωνία του Ντέιτον, περίμενε εύλογα την άρση των κυρώσεων σε βάρος του, βλέπει όχι μόνον να μην υλοποιείται η υποχρέωση αυτή, αλλά αντίθετα να μην χάνεται ευκαιρία διατήρησης και επέκτασης των μέτρων σε βάρος του, και μάλιστα πολύ περισσότερο την ίδια την στιγμή που όλες οι πληροφορίες που δημοσιεύονται σήμερα στον Τύπο δείχνουν ότι η σερβική κυβέρνηση κινείται ήδη προς την κατεύθυνση της αναγνώρισης των δικαιωμάτων της αντιπολίτευσης και της αποδοχής των αποτελεσμάτων των πρόσφατων δημοτικών εκλογών.
<P>
'Ηδη φαίνεται πως έγιναν αποδεκτά τα αποτελέσματα των εκλογών στις πιο σημαντικές πόλεις, όπως το Βελιγράδι και η Νις. Νομίζω ότι η επιμονή του Ευρωπαϊκού Κοινοβουλίου στην επιβολή νέων μέτρων συνοψίζεται σε μία λέξη: αυτή η προσπάθεια μόνον ως υποκρισία μπορεί να χαρακτηρισθεί, διότι διαφορετικά οι λέξεις χάνουν το νόημά τους, εάν δεν ονομάσουμε αυτήν την κατεύθυνση, αυτήν την άποψη υποκρισία.

<SPEAKER ID=114 LANGUAGE="NL" NAME="Willockx">
Πρόεδρε, κύριε Υπουργέ, το 1997 είναι ένα εξαιρετικά σημαντικό έτος για την Ευρώπη, όπως ορθώς τονίστηκε επανειλημμένως στο Σώμα. Είναι επίσης και ένα έτος κατά τη διάρκεια του οποίου της Ευρώπης ηγούνται μικρές χώρες. Πράγματι, η τρόικα αποτελείται από την Ιρλανδία, την Ολλανδία και το Λουξεμβούργο. Μικρές, δυναμικές χώρες, που επιθυμούν να συνεχίσουν την παράδοση των επιτυχημένων Προεδριών των μικρών χωρών. Είναι αναμφισβήτητο ότι το έργο της Ιρλανδίας ήταν σημαντικό. Η Ολλανδία βρίσκεται σήμερα αντιμέτωπη με αυτή την πολύ ιδιαίτερη, ίσως ιστορική, αποστολή να ολοκληρώσει ή να προετοιμάσει την ολοκλήρωση της Διακυβερνητικής Διάσκεψης. Έχουμε εμπιστοσύνη στην ολλανδική Προεδρία αλλά τηρούμε και στάση επαγρύπνησης. Εμπιστευόμαστε την παραδοσιακή, αποτελεσματική και πραγματιστική μέθοδο που εφαρμόζει. Η τήρηση στάσης επαγρύπνησης είναι απαραίτητη επειδή στις ειδήσεις των εφημερίδων διαβάζουμε συνεντεύξεις με σημαντικά στελέχη του κυβερνητικού συνασπισμού της Ολλανδίας, όπως ο κ. Bolkestein, οι οποίες περιλαμβάνουν πράγματα σχετικά με την Ευρώπη που είναι ακριβώς το αντίθετο από αυτά που επιθυμούμε να κάνουμε. Κύριε Van Mierlo, κύριε Πρόεδρε, κύριε Patijn, ελπίζω ότι κατά τη διάρκεια της Προεδρίας της Διακυβερνητικής Διάσκεψης δεν θα ακολουθήσετε την έμπνευση του κ. Bolkestein αλλά το μνημόνιο Μπενελούξ.
<P>
Κύριε Van Mierlo, χαίρομαι που ταχθήκατε υπέρ της αύξησης του αριθμού των αποφάσεων που λαμβάνονται με ειδική πλειοψηφία. Αυτό είναι ουσιαστικό για τη λειτουργία της Ένωσης. Ωστόσο, αισθάνθηκα απογοήτευση διαπιστώνοντας ότι κατά την πρώτη συνέντευξη Τύπου της ολλανδικής Προεδρίας υπογραμμίστηκε σαφώς και επιβεβαιώθηκε η αρχή της ομοφωνίας όσον αφορά τη δημοσιονομική πολιτική. Αυτό τι στιγμή που η ολλανδική Προεδρία αποδίδει τόσο μεγάλη σημασία στη σχέση μεταξύ φορολογίας και απασχόλησης, στην καθιέρωση φόρου για το διοξείδιο του άνθρακα, τη στιγμή που έχουμε διαπιστώσει ότι τα εμπόδια που αφορούν την καθιέρωση του φόρου για το διοξείδιο του άνθρακα σχετίζονται με την καθηλωτική απαίτηση της ομοφωνίας.
<P>
Θα ήθελα τώρα να απευθυνθώ ιδιαιτέρως στον κ. Patijn, τον Πρόεδρο του Συμβουλίου Προϋπολογισμών.
<P>
Κύριε Patijn, υπήρξατε μάρτυρας των προβλημάτων που δημιουργήθηκαν μεταξύ Κοινοβουλίου και Συμβουλίου. Επιτρέψτε μου να σας καλέσω να επιχειρήσετε σε σύντομο χρονικό διάστημα με ανεπίσημο τρόπο να επιλύσετε τα προβλήματα αυτά. Πιστεύω ότι έχουμε και εμείς τις υποχρεώσεις μας, ότι φέρουμε κάποια ευθύνη για τη δημιουργία των προβλημάτων αυτών, ωστόσο, οι κυριότεροι υπεύθυνοι πρέπει να αναζητηθούν στο Συμβούλιο, το οποίο τα τελευταία χρόνια δεν έχει λειτουργήσει με ικανοποιητικό τρόπο όσον αφορά το θέμα αυτό.

<SPEAKER ID=115 LANGUAGE="ES" NAME="Garcνa-Margallo y Marfil">
Κυρία Πρόεδρε, κύριε Προεδρεύοντα του Συμβουλίου, αξιότιμοι κύριοι βουλευτές, στις 31 Δεκεμβρίου μια ομάδα βουλευτών αυτού του Κοινοβουλίου χαιρετίσαμε τη μελλοντική επιτυχία της ολλανδικής Προεδρίας, ενθουσιασμένοι καθώς ήμαστε από την επιτυχία της προηγουμένης Προεδρίας της Ολλανδίας, η οποία κορυφώθηκε με την υπογραφή και επικύρωση της Συνθήκης του Μάαστριχτ.
<P>
Στις 6 Ιανουαρίου -ημέρα των Επιφανίων, για την ακρίβεια- ο Υπουργός Οικονομικών της Ολλανδίας και Προεδρεύων του Συμβουλίου ECOFIN έκανε το ντεμπούτο του με κάποιες δηλώσεις οι οποίες τον δείχνουν οπαδό μιας Οικονομικής και Νομισματικής Ένωσης πολύ περιορισμένης ώστε, κατά λέξη, να διασφαλιστεί η αξιοπιστία του ευρώ.
<P>
Αν και οι δηλώσεις αυτές δεν υπήρξαν και πολύ εύστοχες, ο Υπουργός Οικονομικών έλαβε το θάρρος να προσθέσει ότι οι χώρες του Νότου που επιδιώκουν να ενταχθούν στο τρίτο στάδιο της Ένωσης με την πρώτη ομάδα, έχουν πάθει υστερία. Και κατά δεύτερο λόγο, ενεργώντας ως Ευρωπαίος επιλογέας, περιόρισε το τρίτο στάδιο στη Γερμανία, το Benelux, τη Γαλλία και ίσως, όπως είπε, με λίγη τύχη, στην Ιρλανδία και την Αυστρία.
<P>
Κύριε Προεδρεύοντα του Συμβουλίου, στην ομιλία σας αναρωτηθήκατε, αναφέροντας τον Havel, αν μπορούμε να ζητήσουμε ένα πάθος για την Ευρώπη -το οποίο βεβαίως αυτό το Κοινοβούλιο το έχει-, όμως το πάθος για την Ευρώπη δε μεταδίδεται, ούτε και μεγαλώνει το πάθος για την Ευρώπη στους λαούς που την αποτελούν, με παρόμοιες ομιλίες.
<P>
Οι δηλώσεις του Υπουργού Οικονομικών, που εσείς διορθώσατε χλιαρά την επομένη, δεν είναι διόλου λεπτές, είναι αδέξιες, είναι αντίθετες με τη Συνθήκη για την Ευρωπαϊκή Ένωση και, ακόμα χειρότερα, αντανακλούν ένα πνεύμα πολύ λίγο συμβατό με τις δηλώσεις αυτού του Κοινοβουλίου το οποίο, αν και έχει πάντοτε δηλώσει ότι επιθυμεί ένα ευρώ σταθερό, γερό, ισχυρό και αξιόπιστο, έχει επίσης δηλώσει ότι όσο περισσότερες χώρες ενταχθούν στο ενιαίο νόμισμα, τόσο το καλύτερο για την Ευρώπη, διότι έτσι θα αποφευχθούν ανώφελα χάσματα μεταξύ του Βορρά και του Νότου, μεταξύ πλουσίων και φτωχών, μεταξύ της Ευρώπης με τις γκρίζες στέγες και της Ευρώπης της Μεσογείου.
<P>
Ένα κλασικό έργο που ίσως γνωρίζετε, ο «Don Juan Tenorio», λέει ότι ένα δείγμα μεταμέλειας φέρνει τη σωτηρία της ψυχής. Ο κύριος Προεδρεύων του Συμβουλίου έχει την ευκαιρία σε αυτό το Κοινοβούλιο να επισημοποιήσει το προφανές λέγοντας ότι ο μοναδικός νόμος σε ό, τι αφορά την πρόσβαση στο ενιαίο νόμισμα είναι η Συνθήκη του Μάαστριχτ -ό, τι και αν σκέφτεται ο Υπουργός του των Οικονομικών-· να κάνει μια δήλωση κάπως πιο φιλόδοξη λέγοντας ότι η ολλανδική Κυβέρνηση επιθυμεί να είναι όσο το δυνατόν μεγαλύτερος ο αριθμός των χωρών της Ευρώπης που θα ενταχθούν σε αυτό το νόμισμα· ή τέλος, στο αποκορύφωμα της έκστασης και του ευρωπαϊστικού πάθους, θα μπορούσε να προβεί στη δήλωση που επιθυμούμε: μια ερμηνεία της Συνθήκης που θα επιτρέψει στον μέγιστο αριθμό χωρών να συμμετάσχουν στο ενιαίο νόμισμα. Θα μπορούσε, ως δείγμα γενναιοδωρίας, να επικροτήσει τις τεράστιες προσπάθειες που καταβάλλουν Κυβερνήσεις όπως η δική μου προκειμένου να συμμετέχουν στην πρώτη ομάδα, γεμάτες ενθουσιασμό για τη νέα ευρωπαϊκή οικοδόμηση, που είναι το τρίτο στάδιο της Νομισματικής Ένωσης. Αν συμβεί έτσι, ίσως ο κύριος Προεδρεύων του Συμβουλίου να σώσει την ψυχή του. Στην αντίθετη περίπτωση, είμαι σίγουρος ότι θα την καταδικάσει.

<SPEAKER ID=116 LANGUAGE="NL" NAME="Wiersma">
Κυρία Πρόεδρε, προσωπικά θα ήθελα να επαινέσω τον Υπουργό Εξωτερικών της Ολλανδίας για την εκτεταμένη εισήγησή του σχετικά με την ανάληψη της Προεδρίας εκ μέρους της χώρας αυτής. Στην παρέμβασή μου θα ήθελα να αναφερθώ μόνο στο θέμα της Σερβίας, ή για να το πω καλύτερα της Ομοσπονδιακής Δημοκρατίας της Γιουγκοσλαβίας.
<P>
Κατά τη γνώμη του Κοινοβουλίου, η ολλανδική Προεδρία θα μπορούσε να αναλάβει αμέσως δράση για την αντιμετώπιση αυτού του επείγοντος θέματος που έχει σχέση με την εξωτερική πολιτική στο οποίο επιθυμούμε να αποδώσουμε ιδιαίτερη σημασία στα πλαίσια αυτής της συζήτησης. Για ολόκληρες εβδομάδες παρακολουθήσαμε με αδημονία τις εξελίξεις στην Ομοσπονδιακή Δημοκρατία της Γιουγκοσλαβίας. Εβδομάδες μίας εντυπωσιακής και ειρηνικής διαμαρτυρίας ενάντια στην παραποίηση του αποτελέσματος των τοπικών εκλογών. Προφανώς, η κατάσταση έχει φθάσει στο απροχώρητο για τους Σέρβους.
<P>
Λόγω της συμφωνίας του Dayton η κυβέρνηση του Milosevic δεν έχει εκτεθεί διεθνώς σε ιδιαίτερη κριτική. Η εκλογική απάτη παραμένει απάτη και στην περίπτωση αυτή διαπιστώθηκε πέραν πάσης αμφιβολίας εκ μέρους της αποστολής του ΟΑΣΕ.
<P>
Η κυβέρνηση της Σερβίας πρέπει να ακολουθήσει το σύνολο των συστάσεων της Επιτροπής Gonzαlez. Επ'αυτού δεν χωρεί αμφιβολία. Η Ευρωπαϊκή Ένωση δεν μπορεί να συνεργαστεί με μία χώρα η οποία παραβιάζει με τόσο κατάφορο τρόπο τους κανόνες της δημοκρατίας. Με τη στάση της, η σερβική κυβέρνηση κλείνει το δρόμο για την Ευρώπη. Οι σχέσεις με τη χώρα αυτή πρέπει να παγώσουν όσο ο Πρόεδρος Milosevic δεν ενδίδει κατά 100 %. Ευτυχώς, όπως προέκυψε, ο Επίτροπος Van den Broek συμμερίζεται την άποψη αυτή.
<P>
Η Ένωση και τα κράτη μέλη πρέπει να καταβάλουν προσπάθειες ώστε το Διεθνές Νομισματικό Ταμείο να μην προβεί σε παραχωρήσεις στη σημερινή κυβέρνηση της Γιουγκοσλαβίας. Δεν μας ενδιαφέρει μόνο ο σεβασμός του εκλογικού αποτελέσματος. Η υπόθεση αποτελεί παράδειγμα της ανησυχητικής κατάστασης της σερβικής δημοκρατίας. Τα πράγματα πρέπει να βελτιωθούν. Η Ένωση πρέπει να το καταστήσει αυτό σαφές, δείχνοντας παράλληλα ότι είναι διατεθειμένη να συμβάλει στην ενίσχυση της δημοκρατίας στη χώρα. Η σχετική ευθύνη βαρύνει όλους. Τη στιγμή αυτή ο Milosevic παραπαίει. Ωστόσο, μέχρι στιγμής, οι παραχωρήσεις του δεν εντυπωσίασαν ιδιαίτερα τους διαδηλωτές. Προφανώς, πρέπει να ασκηθεί ακόμη περισσότερη πίεση στον Πρόεδρο της χώρας αυτής. Η Προεδρία της Ένωσης μπορεί να βοηθήσει με την αποστολή μίας ειδικής τρόικας η οποία θα επιχειρήσει να ασκήσει επιτόπου την απαραίτητη πίεση.
<P>
Αισθάνθηκα κάποια απογοήτευση με την αντίδραση του Υπουργού Van Mierlo, ο οποίος δήλωσε ότι συμφωνεί με το περιεχόμενο του κατατεθέντος ψηφίσματος, αλλά ότι στο σημείο αυτό δεν είναι ακόμη βέβαιος κατά πόσο θα ήταν ενδεδειγμένο να προχωρήσει με την αποστολή της τρόικα στη χώρα αυτή. Πιστεύω ότι η Ευρωπαϊκή Ένωση δεν πρέπει να περιμένει για πολύ ακόμη και ότι δεν πρέπει να διακινδυνεύσει το ενδεχόμενο η πρωτοβουλία να αναληφθεί και πάλι από τους Αμερικανούς. Κανείς δεν μπορεί να πει με ακρίβεια πότε και με ποιο τρόπο μπορεί να επιτύχει μία παρόμοια αποστολή. Πιστεύω ότι οι κάτοικοι του Βελιγραδίου έχουν δικαίωμα στη σαφή παρουσία της Ευρωπαϊκής Ένωσης. Επαναλαμβάνω ότι η Ευρωπαϊκή Ένωση πρέπει να δώσει το παρόν στο Βελιγράδι. Αυτό είναι σημαντικό σήμερα για την αντιπολίτευση, ταυτόχρονα όμως είναι και μία επένδυση στις μελλοντικές σχέσεις με μία χώρα που, όπως ευχόμαστε, θα είναι περισσότερο δημοκρατική.

<SPEAKER ID=117 LANGUAGE="ES" NAME="Valverde Lσpez">
Κυρία Πρόεδρε, άλλοι συνάδελφοι κατέκριναν το πολιτικό ολίσθημα του Ολλανδού Υπουργού Οικονομικών. Πιστεύω ότι αυτό το θέμα δεν πρέπει να συσκοτίσει την πραγματικότητα του προγράμματος της ολλανδικής Προεδρίας, και θα ήθελα να συγχαρώ τον Προεδρεύοντα του Συμβουλίου διότι είναι ο πρώτος Προεδρεύων που κάνει μια ερμηνεία, σύμφωνα με το πνεύμα και το γράμμα των Συνθηκών, σχετικά με την ουσία αυτού που αντιπροσωπεύει η κυλιόμενη Προεδρία του Συμβουλίου, έξω από κάθε βολονταρισμό και κάθε δημαγωγία που κατευθύνεται σε στόχους εσωτερικής πολιτικής.
<P>
Πιστεύω επίσης ότι σε αυτό το Κοινοβούλιο δεν θα πρέπει να δίνουμε υπερβολικά εθνικό χαρακτήρα σε αυτές τις εξαμηνιαίες συζητήσεις σχετικά με την Προεδρία του Συμβουλίου. Πέραν αυτού, κυρία Πρόεδρε, κύριε Προεδρεύοντα του Συμβουλίου, και ακολουθώντας τους προσανατολισμούς του δικού σας προγράμματος, θα ήθελα να υπεισέλθω σε ορισμένα σημεία αυτής της ευρωπαϊκής πραγματικότητας στην οποία αναφέρεστε για να υπενθυμίσετε ορισμένα από τα στοιχεία τα οποία σε αυτό το Κοινοβούλιο θεωρούμε ουσιαστικά. Πιστεύω ότι είναι πολύ σημαντικό η Προεδρία σας να ασχοληθεί με το ξεκαθάρισμα των συρταριών του Συμβουλίου, το οποίο είναι το θεσμικό όργανο με τα περισσότερα καθυστερούμενα σχέδια οδηγίας και κανονισμού. Ούτε η Επιτροπή ούτε το Κοινοβούλιο είναι εκείνοι που καθυστερούν τη νομοθετική διαδικασία· είναι το Συμβούλιο. Υπάρχει εδώ ένα εκκρεμές ζήτημα και ελπίζουμε στη σύντομη επίλυσή του.
<P>
Εξάλλου, θα μας παρείχε μεγάλη εξυπηρέτηση αν έκανε να ευδοκιμήσει στο Συμβούλιο το πνεύμα των Συνθηκών και όχι οι τρόποι αλλοίωσης που έχει επιβάλει η πρακτική. Αναφέρομαι στο ότι το Συμβούλιο, με υπερβολική συχνότητα, επιζητά μια συμφωνία, ακόμη και στις περιπτώσεις που η Συνθήκη επιτρέπει την ψήφιση με ειδική πλειοψηφία. Και αυτό επίσης είναι αντίθετο με τις Συνθήκες και καθυστερεί ανώφελα πολλές αποφάσεις.
<P>
Στο ίδιο αυτό πνεύμα, κύριε Πρόεδρε, θα πρέπει να σταματήσουν οι τάσεις για επανεθνικοποίηση ορισμένων πολιτικών τις οποίες φιλοδοξούν να φέρουν σε πέρας ορισμένες Κυβερνήσεις. Αναφέρομαι συγκεκριμένα στην περιβαλλοντική πολιτική, και σε αυτόν τον τομέα θα πρέπει να υπενθυμίσουμε ότι μία από τις προτάσεις που εσείς αναφέρετε στο πρόγραμμά σας, η οριστική θέση σε λειτουργία της συμφωνίας σχετικά με το φόρο διοξειδίου του άνθρακος/ενέργειας, είναι κάτι που το περιμένουμε από το 1992, ημερομηνία κατά την οποία διεξήχθη η Σύνοδος Κορυφής για τη Γη και όπου αναλάβαμε την επίσημη δέσμευση διεθνούς χαρακτήρα ότι το νομοθετικό αυτό μέτρο επρόκειτο σύντομα να τεθεί σε ισχύ στην Ευρωπαϊκή Ένωση.
<P>
Αναφερόμενος τώρα σε άλλους τομείς όπως είναι οι εσωτερικές πολιτικές, πιστεύω ότι η οριστική έγκριση της Συνθήκης για τη Σύμβαση των Κοινών Ευρωπαϊκών Συνόρων επείγει, όπως και τα μέτρα εναντίον της τρομοκρατίας, και βεβαίως, όπως είπαν και άλλοι συνάδελφοι, της καταπολέμησης των ναρκωτικών.
<P>
Κύριε Προεδρεύοντα του Συμβουλίου, πιστεύω ότι δεν θα πρέπει να αλλοιωθεί στην επικείμενη Συνθήκη η διττή ξεχωριστή αρμοδιότητα των εθνικών Κοινοβουλίων και του Ευρωπαϊκού Κοινοβουλίου. Οποιαδήποτε αλλοίωση ή ανάμειξη στις εν λόγω αρμοδιότητες θα ήταν πολύ αρνητική για το μέλλον του έργου μας.

<SPEAKER ID=118 LANGUAGE="EN" NAME="Collins, Kenneth">
Κυρία Πρόεδρε, πρώτα απ' όλα θα ήθελα να δηλώσω ότι τουλάχιστον στον τομέα του περιβάλλοντος δέχομαι με ικανοποίηση τους στόχους της ολλανδικής Προεδρίας. Βρίσκω ότι το πρόγραμμά της αποτελεί ένα περίεργο μίγμα αξιόλογων φιλοδοξιών αλλά και έλλειψης ρεαλισμού: έλλειψης ρεαλισμού διότι πιστεύω ότι έχει προβλήματα με τα χρονοδιαγράμματα και με τους κοινοτικούς μηχανισμούς που δεν αντικατοπτρίζονται στο πρόγραμμα που δημοσίευσε. Θα πρέπει πράγματι να αναπτυχθεί αυτός ο ρεαλισμός.
<P>
Πιστεύω ότι είναι αξιέπαινο το γεγονός ότι η ολλανδική Προεδρία θέλει να διασφαλίσει την κατάλληλη ενσωμάτωση των πολιτικών υγείας και περιβάλλοντος σε όλες τις άλλες πολιτικές της Ένωσης και κυρίως στις πολιτικές της απασχόλησης. Νομίζω ότι αυτό είναι πολύ καλό και είμαι πολύ ικανοποιημένος που παίρνει το θέμα αυτό στα σοβαρά. Ωστόσο θα ήθελα να κάνω δύο συγκεκριμένα σχόλια.
<P>
Ελπίζω ότι κατά τη διάρκεια της εξάμηνης θητείας της η ολλανδική Προεδρία θα επιτύχει πρόοδο στο 5ο Περιβαλλοντικό Πρόγραμμα Δράσης πρώτα απ' όλα διασφαλίζοντας ότι η συμφωνία του Συμβουλίου του Δεκεμβρίου θα διαβιβαστεί στο Κοινοβούλιο έτσι ώστε να μπορέσουμε να ξεκινήσουμε την εργασία της δεύτερης ανάγνωσης. Ελπίζω ότι η προεδρία θα εργαστεί προς την κατεύθυνση επίτευξης συμφωνίας τόσο για τα πόσιμα ύδατα όσο και για τα ύδατα κολύμβησης. Έχουμε κάνει ήδη την πρώτη ανάγνωση στο Κοινοβούλιο και δεν βλέπω κανένα λόγο για να μην μπορεί να επιτευχθεί πρόοδος. Ελπίζω ότι θα μπορέσει να γίνει.
<P>
Τρίτον, συμφωνώ με την ολλανδική Προεδρία ότι η εφαρμογή και η επιβολή της περιβαλλοντικής πολιτικής αποτελεί ένα αντικείμενο κεφαλαιώδους σημασίας αλλά θα της ζητούσα να μην καταλήξει σε συμφωνία κατά το πρώτο Συμβούλιο Υπουργών Περιβάλλοντος αλλά να αναμείνει το δεύτερο ούτως ώστε να μπορέσει να επωφεληθεί από τις διαβουλεύσεις και τις συζητήσεις του Κοινοβουλίου επ' αυτού του εξαιρετικά σημαντικού θέματος.
<P>
Τέταρτον, ελπίζω ότι η προεδρία θα προσπαθήσει να ασχοληθεί με το πρόγραμμα για τα λάδια των αυτοκινήτων και πάλιν όχι στο πρώτο αλλά στο δεύτερο Συμβούλιο Υπουργών Περιβάλλοντος, καθόσο πιστεύω ότι μπορούμε να βοηθήσουμε και στον τομέα αυτόν.
<P>
Τέλος, ελπίζω ότι η ολλανδική Προεδρία θα αναγνωρίσει ότι ακόμη δεν έχουμε το πρόγραμμα πλαίσιο για τα ύδατα και ότι συνεπώς θα πρέπει να ενθαρρύνει την Επιτροπή να καταλήξει σε συμφωνία έτσι ώστε να μπορέσουμε να αρχίσουμε την κοινή μας εργασία. Εύχομαι στην προεδρία κάθε επιτυχία κατά το επόμενο εξάμηνο και παρά τα εμπόδια που παρεμβάλλουν ορισμένα κράτη μέλη στο Συμβούλιο.

<SPEAKER ID=119 LANGUAGE="NL" NAME="Oostlander">
Κύριε Πρόεδρε, αντιδρώντας στη μακρά ομιλία του Υπουργού Van Mierlo, θα ήθελα να προσθέσω ακόμη κάτι το οποίο ενδέχεται να δημιουργήσει αυτό το πάθος που αναζητεί τόσο πολύ. Γνωρίζω ότι το θέμα τον ενδιαφέρει. Θα ήθελα να του υπενθυμίσω το γεγονός ότι η ευρωπαϊκή ολοκλήρωση ήταν μία εξαιρετικά γενναία και παρακινδυνευμένη πράξη με την οποία οι προηγούμενες γενιές επιχείρησαν να υλοποιήσουν ένα όνειρο. Ο στόχος ήταν να περιοριστούν οι συζητήσεις σχετικά με τις αντιπαραθέσεις και να δοθεί περισσότερη σημασία στην αποδοτική συνεργασία. Αυτό επετεύχθη. Θα μπορούσε λοιπόν να λεχθεί ότι σήμερα ζούμε μία ουτοπία η οποία έγινε πραγματικότητα. Εάν όλα αυτά εναποτεθούν στα χέρια του γραφειοκρατικού πραγματισμού, στο τέλος θα παραμείνει μόνο ένα οικοδόμημα όπως αναφέρατε στην αρχή του λόγου σας.
<P>
Πιστεύω ότι είναι πάρα πολύ σημαντικό να ενισχυθεί ιδιαίτερα ο δυναμισμός της ολλανδικής κυβέρνησης η οποία ανέλαβε την Προεδρία της Ένωσης. Πιστεύω ότι θα ανταποκριθείτε στο κάλεσμα αυτό.
<P>
Έρχομαι τώρα στον τρίτο πυλώνα, που αποτελεί τμήμα του οικοδομήματος. Η σπασμωδική επιμονή στην εθνική κυριαρχία δεν εξυπηρετεί την ασφάλεια του πολίτη. Πιστεύω ότι αυτό γίνεται ολοένα και περισσότερο αντιληπτό. Γι'αυτό και πιστεύω ότι είναι πλέον ιδιαίτερα σημαντικό να ληφθεί η απόφαση για την αντιμετώπιση της εγκληματικότητας σε ευρωπαϊκό επίπεδο. Θα ήταν ιδιαίτερα επικίνδυνο να συνεχιστεί η πορεία των πραγμάτων σ'αυτό τον παραδοσιακό τομέα του κράτους δικαίου χωρίς να έχουν καθοριστεί οι απαραίτητες αρμοδιότητες του Ευρωπαϊκού Δικαστηρίου και χωρίς να ασκείται ο ενδεδειγμένος κοινοβουλευτικός έλεγχος σε ευρωπαϊκό επίπεδο.
<P>
Θα ήθελα να σας υπενθυμίσω ότι στη χώρα σας λειτουργεί η Κοινοβουλευτική Επιτροπή Ερεύνης Van Traa, η οποία ασχολείται με τη λειτουργία της αστυνομίας και της δικαιοσύνης. Θα πρέπει να αντιληφθούμε πόσο λανθασμένο θα ήταν να αφήσουμε τα πράγματα στη ροή τους στον τομέα αυτό χωρίς να υπάρχει μία αντίστοιχη διάρθρωση σε ευρωπαϊκό επίπεδο. Δεν επιθυμούμε και ούτε επιθυμήσαμε ποτέ να αφαιρέσουμε αρμοδιότητες από τα εθνικά κοινοβούλια, αλλά να προσφέρουμε μία υγιή κοινοτική βάση για την άσκηση των αρμοδιοτήτων αυτών οι οποίες έχουν εναποτεθεί στο Συμβούλιο, μία λανθασμένη διεύθυνση στις Βρυξέλλες.
<P>
Πιστεύω ότι θα έπρεπε να είσαστε κάπως περισσότερο φιλόδοξοι και όσον αφορά την πολιτική για το άσυλο κάνατε μία χιουμοριστική παρατήρηση όσον αφορά την πολιτική που ακολουθεί η Ολλανδία στον τομέα αυτό. Προτείνετε να εναποτεθεί η μέριμνα για το σχεδιασμό ενός διαβατηρίου που δεν θα είναι δυνατό να παραποιηθεί, νομίζω, στα χέρια της Επιτροπής. Έτσι φαίνεται να έχουν τα πράγματα. Μήπως η περίπτωση αφορά ένα μονομερές συμφέρον της ολλανδικής κυβέρνησης; Αναπολώντας την ιστορία βρίσκω την κατάσταση κάπως χιουμοριστική.

<SPEAKER ID=120 LANGUAGE="FR" NAME="Reding">
Κύριε Πρόεδρε, η προεδρία των Κάτω Χωρών δεν θα είναι εύκολη. Ο κίνδυνος να μην μπορέσει να ληφθεί καμμία σημαντική απόφαση πριν τις βρετανικές εκλογές είναι μεγάλος και στη συνέχεια, θα απομένουν μόνον μερικές χρήσιμες εβδομάδες πριν τη διάσκεψη κορυφής του Αμστερνταμ. Το να μπορέσει κανείς να διεκπεραιώσει σε αυτές τις λίγες εβδομάδες αυτό που άλλοι δεν μπόρεσαν να θέσουν σε εφαρμογή μέσα σε πολλούς μήνες είναι άθλος, σε ένα πεδίο όπου οι πολίτες αναμένουν πολλά από την Ένωση.
<P>
Οι πολίτες επιθυμούν να εξασφαλιστεί η προσωπική τους ασφάλεια, να διεξαχθεί αποτελεσματικός αγώνας κατά της διεθνούς εγκληματικότητας, να καταπολεμηθούν αποτελεσματικά τα εγκλήματα κατά των παιδιών, το εμπόριο ναρκωτικών, η απάτη και η διαφθορά. Τι διαπιστώνουμε όμως; Σε όλους αυτούς τους τομείς, το διακυβερνητικό σύστημα απέδειξε την αναποτελεσματικότητά του. Είτε πρόκειται για τη δικαστική, είτε για την αστυνομική συνεργασία, το σχήμα είναι πάντα το ίδιο: η μεγάλη εγκληματικότητα έχει δημιουργήσει τον ευρωπαϊκό της χώρο, ενώ όσοι θα έπρεπε να πολεμούν αυτή τη μεγάλη εγκληματικότητα κρύβονται πίσω από τα υποτιθέμενα κυριαρχικά τους δικαιώματα και για το λόγο αυτό, κάνουν λίγα, αν όχι και τίποτε. Αν συνεχίσουμε σε αυτή την οδό, κύριε Πρόεδρε, θα είναι σαν να οδηγούμεθα αναπότρεπτα στην αποτυχία. Αντιθέτως, για να λύσουμε τα προβλήματα, χρειαζόμαστε κοινοτικές δομές τόσο σχετικά με τις βίζες, το άσυλο και τη μετανάστευση, αλλ' επίσης και πρωταρχικά σχετικά με την πρόληψη των εγκλημάτων και την αστυνομική και δικαστική δράση.
<P>
Επιβάλλονται συνεπώς δύο συμπεράσματα. Πρώτον, όσοι γαντζώνονται στην κυριαρχία τους πρέπει να γνωρίζουν ότι αν δεν καταστήσουν κοινό ένα μέρος αυτής της κυριαρχίας, κινδυνεύουν να τη χάσουν ολόκληρη. Και, δεύτερον, η προεδρία των Κάτω Χωρών, αν δεν καταφέρει να διεκπεραιώσει σε εύθετο χρόνο ένα αποτελεσματικό πακέτο μέτρων στον τομέα της καταπολέμησης της οργανωμένης εγκληματικότητας, ας μην προσπαθήσει να κλείσει το θέμα και ας διαβιβάσει το φάκελο στην επόμενη προεδρία. Πράγματι, είναι καλύτερα να περιμένουμε λίγο περισσότερο και να αποκτήσουμε καλά κείμενα, παρά να βιαστούμε και να υπομένουμε επί χρόνια τις συνέπειες ενός συστήματος που δεν λειτουργεί.

<SPEAKER ID=121 NAME="Van Mierlo">
Πρόεδρε, θα ήθελα να ευχαριστήσω θερμά τους αξιότιμους κύριους βουλευτές για τις παρεμβάσεις τους, για τα συγχαρητήρια και την εκτίμηση που εξέφρασαν προς το μέρος μας, αλλά και για τις κριτικές παρατηρήσεις που υπέβαλαν. Βρισκόμαστε στην αρχή μίας διαδικασίας και ως Πρόεδρος έχω βεβαίως τις δικές μου απόψεις γύρω από ένα σωρό ευρωπαϊκά θέματα. Ως Πρόεδρος θα πρέπει όμως κυρίως να ακούω όλες τις απόψεις, επειδή όλες διαδραματίζουν έναν κάποιο ρόλο όταν πρέπει να συντεθούν προκειμένου να επιτευχθεί ομοφωνία. Γι'αυτό και είμαι ευγνώμων στα μέλη για όλες σχεδόν τις κριτικές παρατηρήσεις που έκαναν, εξαιρουμένων των παρατηρήσεων οι οποίες είχαν ένα έντονα εθνικό περιεχόμενο. Μία βουλευτής τήρησε για αρκετή ώρα τη στάση αυτή, για να δηλώσει στο τέλος ότι αισθάνεται από την κορυφή ως τα νύχια Ολλανδέζα. Θα ήθελα να παρατηρήσω ότι πρόκειται για κάτι το οποίο δεν έκρυψε ούτε μία στιγμή. Ωστόσο, θα ήθελα να ευχαριστήσω και αυτήν για τις κριτικές παρατηρήσεις που έκανε, τις οποίες μπορώ να χρησιμοποιήσω. Αυτό ισχύει στην ουσία για όλα τα μέλη του Κοινοβουλίου. Ίσως να μπορούσα να είμαι κάπως περισσότερο σύντομος δεδομένου ότι πολλές από τις παρατηρήσεις που έγιναν εμπίπτουν στους τομείς των διαφόρων Υπουργών οι οποίοι θα παρευρεθούν πολλές φορές στο Σώμα. Έχω την πρόθεση να διαβιβάσω όλες τις παρατηρήσεις σας που αφορούν τους τομείς αυτούς, οι οποίες έχουν σημειωθεί - όπως για παράδειγμα σχεδόν όλες τις παρατηρήσεις που υπέβαλε ο κ. Collins - στους αρμόδιους Υπουργούς που θα προεδρεύσουν του Συμβουλίου. Στη συνέχεια θα είστε σε θέση να διεξάγετε μαζί τους έναν πολύ πιο συγκεκριμένο διάλογο. Όπως ανέφεραν πολλοί - και όπως ανέφερε πιθανότατα με τη μεγαλύτερη σαφήνεια και ο κ. Oostlander - διανύουμε ένα έτος που έχει καθοριστική σημασία. Η Ευρώπη άρχισε να ασχολείται με πάθος με το οικοδόμημά της χωρίς αυτό να σημαίνει ότι υπάρχει μία κάποια αντίφαση. Αυτό που είπα είναι ότι δεν πρέπει να επιχειρήσουμε να εμφυσήσουμε αμέσως σε όλους τους πολίτες πάθος για το οικοδόμημα αυτό. Ωστόσο, εμείς που ασχολούμαστε με την υπόθεση αυτή πρέπει να διαθέτουμε το σχετικό πάθος, διαφορετικά δεν μπορεί να γίνει τίποτα. Είναι σαφές ότι χρειάζομαι ένα λειτουργικό πάθος και θα ήθελα να το έχουν και άλλοι που ασχολούνται με το έργο αυτό.
<P>
Όπως προανέφερα, είναι αδύνατο να εξεταστούν όλα τα θέματα λεπτομερώς. Θα ήθελα όμως να θίξω ορισμένους τομείς στους οποίους αναφέρθηκαν σχεδόν όλοι. Ένα από τα σημεία στο οποίο έγιναν διάφορες αναφορές κατά τη διάρκεια της συζήτησης είναι η απασχόληση. Ο ένας έχει υψηλές προσδοκίες, ο άλλος αισθάνεται απογοήτευση, ο άλλος διακατέχεται από φόβους ότι το περιβάλλον θα αποβεί θύμα της κατάστασης. Από τη Διάσκεψη Κορυφής του Έσσεν και μετά, το θέμα της απασχόλησης προσέλαβε το χαρακτήρα μίας αποστολής της Προεδρίας και της Ένωσης η οποία καθίσταται ολοένα και περισσότερο σαφής. Οι διαφωνίες αφορούσαν το ερώτημα τι θα πρέπει να γίνει με το θέμα αυτό όσον αφορά τη Συνθήκη. Όπως έχουν τα πράγματα τη στιγμή αυτή, εάν κοιτάξω στην αίθουσα, διαπιστώνω ότι υπάρχουν αρκετές χώρες οι οποίες έχουν επιφυλάξεις σχετικά με το κατά πόσο η Ένωση θα μπορεί να αντιμετωπίσει με αποτελεσματικότητα το θέμα της απασχόλησης. Πρόκειται όμως για επιφυλάξεις οι οποίες δεν αφορούν στόχους ή αρμοδιότητες, αλλά το ερώτημα κατά πόσον μπορεί η Ένωση να ασχοληθεί αποδοτικά με τον τομέα αυτό. Αυτό είναι το θέμα. Ωστόσο, στην πορεία των πραγμάτων ακόμη και αυτοί που είχαν τις περισσότερες επιφυλάξεις άρχισαν να δείχνουν περισσότερη κατανόηση. Όπως φαίνεται θα προστεθεί μία νέα παράγραφος στη Συνθήκη στην οποία θα γίνεται ρητώς αναφορά στο θέμα της απασχόλησης.
<P>
Έρχομαι τώρα στο θέμα της ΟΝΕ, στην οποία αναφέρθηκαν πολλοί και μάλιστα με τέτοιο τρόπο λες και η ΟΝΕ είναι εντελώς αντίθετη προς το στόχο της απασχόλησης. Επιτρέψτε μου να αναφέρω ότι κατά τη γνώμη μου η άποψη αυτή είναι λανθασμένη. Κάθε χώρα που τακτοποιεί την οικονομία της, παρατηρεί ότι βραχυπρόθεσμα ενδέχεται να υπάρξουν ορισμένες παροδικές αρνητικές επιπτώσεις για την απασχόληση. Μετά όμως δημιουργείται μία κατάσταση η οποία μπορεί να οδηγήσει σε σημαντική αύξηση της απασχόλησης. Αυτή η κατάσταση παρουσιάστηκε στην Ολλανδία, από την οποία σήμερα επωφελούμαστε. Στην ουσία το ίδιο συμβαίνει και με την ΟΝΕ. Η ΟΝΕ δεν είναι εχθρός της απασχόλησης. Παρόμοιες επιπτώσεις μπορούν να υπάρξουν μόνο παροδικά ως αποτέλεσμα της συμπεριφοράς η οποία είναι απαραίτητη για την πλήρωση των κριτηρίων συμμετοχής σ'αυτήν. Στην ουσία, αναμένεται ότι θα έχει θετικές επιδράσεις όσον αφορά τη δυνατότητα δημιουργίας απασχόλησης.
<P>
Πιστεύω ότι η στιγμή είναι κατάλληλη για να επαναλάβω για άλλη μία φορά - για πολλοστή φορά στην ουσία επειδή το δήλωσα τόσο σαφώς στην πρώτη μου παρέμβαση, ίσως όμως, όπως αντιλαμβάνομαι, να μην μπόρεσαν όλοι να το ακούσουν - ποια είναι η θέση της ολλανδικής κυβέρνησης όσον αφορά την προσχώρηση στην ΟΝΕ. Επιτρέψτε μου να αναφέρω κάτι προς υπεράσπιση του συναδέλφου μου Υπουργού Οικονομικών. Τις ειδήσεις τις πληροφορήθηκα από διάφορες εφημερίδες του εξωτερικού - αυτός ήταν ο τρόπος με τον οποίο πληροφορήθηκα τι ειπώθηκε με αποτέλεσμα να μείνω κατάπληκτος και να σκεφθώ: Θεέ μου, το είπε πραγματικά, το εννοούσε έτσι; Τον ρώτησα λοιπόν επί του θέματος αυτού και μου έδωσε μία πολύ συγκεκριμένη απάντηση. Η λέξη υστερία αναφέρθηκε στο πλαίσιο της περιγραφής των χωρών που δεν θα είναι έτοιμες ευθύς εξ αρχής, αλλά ένα ή δύο χρόνια μετά, πριν όμως καθιερωθεί το Εύρο. Πρόκειται για χώρες για τις οποίες θεωρείται ότι θα συμμετάσχουν στην ΟΝΕ ευθύς εξ αρχής. Επ'αυτού δήλωσε τα ακόλουθα: προτιμώ να κάνουν αυτό παρά να επιχειρήσουν με υστερικό τρόπο να είναι έτοιμες σ'αυτό τον ένα χρόνο. Με άλλα λόγια, δεν θα ήθελα να κρίνω το θέμα επί της ουσίας, επρόκειτο όμως για μία φιλική παρατήρηση. Όπως και να'χουν τα πράγματα, οι ενδιαφερόμενες χώρες δεν πρέπει να αισθάνονται προσβεβλημένες από την παρατήρηση αυτή. Για να έρθω όμως τώρα στη θέση που μας ενδιαφέρει η οποία αποτελεί και τη θέση της ολλανδικής κυβέρνησης εδώ και δύο χρόνια, τη θέση του Πρωθυπουργού και των Υπουργών Εξωτερικών και Οικονομικών, τη θέση την οποία περιέγραψα και την οποία δεν μπορώ να συγκεκριμενοποιήσω ακόμη περισσότερο: όλες οι χώρες που πληρούν τα σχετικά κριτήρια είναι ευπρόσδεκτες και όσο περισσότερες είναι τόσο το καλύτερο. Επ'αυτού δεν υπάρχουν δεύτερες σκέψεις, ούτε αμφιταλαντεύσεις. Αυτό δηλώναμε πάντοτε. Είναι όμως αλήθεια ότι στην Ολλανδία επικρατεί μία άποψη σύμφωνα με την οποία τα κριτήρια πρέπει να εφαρμοστούν με αυστηρότητα. Ότι δηλαδή δεν πρέπει να γίνουν παρασπονδίες. Παρεμπιπτόντως, είμαι περίεργος πώς θα μεταφραστεί η λέξη αυτή. Έτσι έχουν λοιπόν τα πράγματα. Αυτή είναι η άποψη που επικρατεί. Απευθύνομαι συνεπώς ιδιαιτέρως στις χώρες οι οποίες επιτρέπουν στον εαυτό τους την πολυτέλεια να αισθάνονται επί μία ολόκληρη εβδομάδα προσβεβλημένες.
<P>
Επιτρέψτε μου να κάνω μερικές παρατηρήσεις όσον αφορά τη δημοκρατία. Σ'αυτή εμπίπτουν όλα, όσα σύμφωνα με τον πολίτη, έχουν σχέση με τη διαδικασία λήψης αποφάσεων. Συνεπώς και η διαφάνεια και ο κοινοβουλευτικός έλεγχος. Πρόκειται για ένα θέμα το οποίο ενδιαφέρει ιδιαιτέρως τις συζητήσεις της Διακυβερνητικής Διάσκεψης. Επ'αυτού δε αναμένω ότι θα υπάρξουν πολύ συγκεκριμένα αποτελέσματα. Η ολλανδική Προεδρία εμπνέεται ιδιαιτέρως από τη σκέψη του περιορισμού του δημοκρατικού ελλείμματος. Στις προτάσεις μας περιλαμβάνονται πάρα πολλές αρμοδιότητες μέσω των οποίων μπορούν να αυξηθούν οι δυνατότητες του Ευρωπαϊκού Κοινοβουλίου να ασκεί έλεγχο. Δεν είμαστε οι μόνοι που το υποστηρίζουμε αυτό. Είναι όμως αλήθεια, και όλοι το γνωρίζουν, ότι επί του σημείου αυτού οι απόψεις διαφέρουν. Η μία χώρα αντιμετωπίζει το θέμα με διαφορετικό τρόπο από την άλλη. Εμείς διαπιστώνουμε απλώς ότι έτσι έχουν τα πράγματα και ότι αυτό συμβαίνει και σε πάρα πολλές άλλες περιπτώσεις. Αποστολή μας είναι να συμβιβάσουμε τις απόψεις επί του σημείου αυτού. Μην έχετε όμως αμφιβολίες σχετικά με τον τρόπο με τον οποίο θα αναληφθεί δράση στο χώρο αυτό. Αυτό είναι και το σημαντικότερο που έχω να σας πω αυτή τη στιγμή.
<P>
Επιτρέψτε μου να πω κάτι που αφορά τις παρατηρήσεις σχετικά με τα ανθρώπινα δικαιώματα. Ασχολήθηκα αρκετά με το θέμα. Θεωρώ ότι η Ευρώπη θα πρέπει να αναλάβει ολοένα και περισσότερη δράση στον τομέα των ανθρωπίνων δικαιωμάτων. Στην Ολλανδία αυτό έγινε κατανοητό ως μία πρόταση εγκατάλειψης της πολιτικής αυτής στην Ευρώπη. Επιτρέψτε μου να αναφέρω σχετικώς ένα πράγμα. Δεν πρόκειται για «εγκατάλειψη» από φυγοπονία. Το λέω αυτό επειδή παρατηρώ ότι όλες οι χώρες αντιμετωπίζουν μεγάλα προβλήματα για να ασκήσουν μία αποτελεσματική πολιτική στο χώρο των ανθρωπίνων δικαιωμάτων μόνες τους. Πιστεύω ότι αυτός είναι ο λόγος για τον οποίο πρέπει να αναζητήσουμε νέους δρόμους για να συζητήσουμε το θέμα αυτό με μεγάλες χώρες, τις αναπτυσσόμενες οικονομίες, όπως είναι η Κίνα και στην ουσία το σύνολο της Νοτιοανατολικής Ασίας, στην οποία συμπεριλαμβάνεται και η Ινδονησία λόγω της ιδιαίτερης σημασίας της, και να μεριμνήσουμε ώστε να έχουμε τη δυνατότητα να κάνουμε κάτι για την προστασία των αξιών αυτών ή για την αποκατάστασή τους. Συνεπώς, το όλο θέμα πρέπει να ερμηνευθεί αποκλειστικά με θετικό τρόπο.
<P>
Έγιναν ορισμένες παρατηρήσεις σχετικά με τον τρίτο πυλώνα. Επιτρέψτε μου να τονίσω για άλλη μία φορά την ιδιαίτερη σημασία που αποδίδει η Ολλανδία στον πυλώνα αυτό, όχι μόνο για το θεαθείναι , ούτε επειδή επί του θέματος αυτού ξεκίνησε μία λεπτή συζήτηση μεταξύ Γαλλίας και Ολλανδίας σχετικά με τις διάφορες απόψεις που επικρατούν όσον αφορά την πολιτική για τα ναρκωτικά. Θα μου πείτε οι διαφορές αυτές θα εξακολουθήσουν να υφίστανται για αρκετό καιρό, αν και πρέπει να διαπιστώσω ότι σιγά σιγά υπάρχει ολοένα και περισσότερη κατανόηση για την άσκηση μίας πολιτικής απέναντι στα ναρκωτικά η οποία μπορεί να έχει ένα ιδιαίτερα εθνικό χαρακτήρα, μπορεί να είναι διαρρυθμισμένη με έναν κλασσικά ολλανδικό τρόπο, αλλά αποδίδει αποτελέσματα τα οποία, αν μου επιτρέψετε να είμαι απολύτως ειλικρινής, είναι πάρα πολύ καλύτερα από αυτά που επιτυγχάνονται στις γύρω χώρες. Αυτό είναι πάρα πολύ δύσκολο. Ποια χώρα μπορεί να δικαιολογήσει στους πολίτες της την εγκατάλειψη μίας πολιτικής η οποία αποδίδει τόσο θετικά αποτελέσματα απλώς και μόνο επειδή το θέλει μία άλλη χώρα ή επειδή η πολιτική αυτή σε πολλές περιπτώσεις δεν γίνεται κατανοητή; Αυτό δεν σημαίνει ότι η Ολλανδία δεν φέρει μεγάλη ευθύνη στην περίπτωση που οι αρνητικές συνέπειες της εθνικής μας μεθόδου υπερβαίνουν τα σύνορα και μεταφέρονται σε άλλες χώρες. Μπορώ να σας διαβεβαιώσω ότι το θεωρώ μία ιδιαίτερη πρόκληση και ότι είμαι υπερήφανος που η Ολλανδία μπορεί να ηγηθεί σήμερα της ομάδας υψηλού επιπέδου η οποία ασχολείται με την καταπολέμηση της εγκληματικότητας και των ναρκωτικών και να ασχοληθεί με τη διοργάνωση της κοινής δράσης , για την οποία έπρεπε να αναληφθούν τόσες πρωτοβουλίες. Είμαι βέβαιος ότι μπορούμε να αποδείξουμε ότι μπορεί να υπάρξει μία πολύ περισσότερο εντατική, ευρεία και αποτελεσματική συνεργασία στα σημεία αυτά, χωρίς να χρειαστεί να εγκαταλείψουμε την ουσία της εθνικής πολιτικής.
<P>
Επιτρέψτε μου να κάνω μία παρατήρηση - με το θέμα ασχολήθηκε ο κ. De Vries, πιστεύω όμως ότι επ'αυτού συμπίπτουν οι απόψεις όλων - σχετικά με το θέμα της Γιουγκοσλαβίας και των εγκληματιών πολέμου. Μας καλέσατε να αναλάβουμε δράση στον τομέα αυτό. Επιτρέψτε μου να σας πω ότι κατά την προσωπική μου γνώμη το γεγονός ότι οι εγκληματίες πολέμου παραμένουν ακόμη ελεύθεροι μοιάζει με ένα καρκίνωμα το οποίο εάν δεν μπορέσουμε να αφαιρέσουμε θα αποτελέσει το σημαντικότερο εμπόδιο για την επίτευξη του στόχου που επιδιώκουμε να επιτύχουμε στη Βοσνία-Ερζεγοβίνη, που είναι συγκεκριμένα η σύσταση ενός πολυεθνικού κράτους, το οποίο μπορεί να έχει πολυεθνικό χαρακτήρα και να λειτουργεί. Δεν είναι μόνο αυτό; υπάρχει και το Διεθνές Δικαστήριο που αντανακλά και συμβολίζει την παγκόσμια συνείδηση, το οποίο δεν έχει άλλους εγκληματίες να δικάσει, πράγμα που αποτελεί κατά κάποιο τρόπο προσβολή των προσπαθειών που καταβάλλουμε για την εξασφάλιση της διεθνούς έννομης τάξης και την προστασία των ανθρώπινων αξιών. Για το λόγο αυτό δεν πρόκειται να παραμείνουμε άπραγοι. Αναγνωρίζω ότι είναι πάρα πολύ δύσκολο να συλληφθούν οι άνθρωποι αυτοί με τις δυνάμεις που διαθέτουμε σήμερα στη Γιουγκοσλαβία. Δεν πρόκειται να υπεισέλθω σε λεπτομέρειες. Εν μέρει τις γνωρίζετε και εσείς. Το γεγονός όμως ότι μέχρι στιγμής δεν έχει επιτευχθεί στην ουσία τίποτα δεν σημαίνει σε καμία περίπτωση ότι οι χώρες της Ευρωπαϊκής Ένωσης επαναπαύονται. Στην περίπτωση αυτή εισερχόμαστε σε έναν τομέα σχετικά με τον οποίο είναι δύσκολο να διεξαχθούν δημόσιες συζητήσεις, επειδή πρόκειται για ένα άλλο είδος δράσεων. Το μόνο που μπορώ να κάνω είναι να σας ζητήσω να με πιστέψετε ότι δεν παραμένουμε άπραγοι και ότι δεν έχουμε τα περιθώρια να το κάνουμε αυτό.
<P>
Έγιναν επίσης ορισμένες παρατηρήσεις με αντικείμενο την ευελιξία. Όπως εδήλωσα, από διανοητική άποψη η ευελιξία θα καταστεί το δυσχερέστερο πρόβλημα. Η κατάσταση μπορεί να συνοψισθεί με τον καλύτερο τρόπο ως εξής: η ευελιξία είναι απαραίτητη πρέπει όμως να αντιμετωπιστεί με επιφυλακτικότητα δεδομένου ότι, πριν καλά καλά το καταλάβουμε, μπορεί να υπονομεύσει τη διαδικασία ολοκλήρωσης. Αυτή είναι η βάση των προσπαθειών που θα καταβάλουμε για να δημιουργήσουμε το δυναμικό που είναι απαραίτητο προκειμένου να επιτευχθεί αυτό που αποκάλεσα συμφιλίωση της επιταγής της διεύρυνσης με την επιταγή της εμβάθυνσης. Οι διάφορες ταχύτητες θα μπορούσαν στην περίπτωση αυτή να γεφυρώσουν την κατάσταση, εφόσον υπάρξει η απαραίτητη μέριμνα και επιφυλακτικότητα. Και επί του θέματος αυτού διαπιστώνω ότι υπάρχουν σοβαρές αντιθέσεις. Ωστόσο, είμαι σίγουρος ότι στη Συνθήκη θα συμπεριληφθεί μία ικανοποιητική παράγραφος σχετικά με την ευελιξία, με σοβαρές επιφυλάξεις στην Κοινότητα όσον αφορά την ευελιξία στον πρώτο πυλώνα. Τα πράγματα είναι διαφορετικά όσον αφορά το δεύτερο πυλώνα, επειδή εκεί αναζητούμε την απελευθέρωση από την τυραννία του βέτο. Αυτό είναι απολύτως απαραίτητο και επισημάνθηκε από τον κ. Bertens, αλλά και από πολλούς άλλους συμπεριλαμβανομένου του κ. De Vries. Πρέπει πάση θυσία να μπορέσουμε να ασκήσουμε μία περισσότερο αποτελεσματική, μία πραγματική εξωτερική πολιτική. Δεν θέλω να πω ότι διεξάγονται τόσο συχνά ψηφοφορίες, ωστόσο το δικαίωμα βέτο επισκιάζει εκ των προτέρων πολλές από τις διαδικασίες για τη λήψη αποφάσεων στο Συμβούλιο. Σε πολλές περιπτώσεις ή δεν λαμβάνεται καμία απολύτως απόφαση, ή λαμβάνεται μία απόφαση η οποία στηρίζεται απλώς στο ελάχιστο κοινό πολλαπλάσιο.
<P>
Θα ήθελα τώρα να αναφερθώ στο θέμα της Κύπρου στο οποίο αναφέρθηκαν πολλοί αξιότιμοι βουλευτές. Δήλωσα ήδη ότι, αν δεν λυθεί το κυπριακό, θα περιοριστεί ή υπάρχει κίνδυνος να περιοριστεί η ελευθερία κινήσεών μας τόσο όσον αφορά τη διεύρυνση του ΝΑΤΟ, όσο και όσον αφορά τη διεύρυνση της Ευρωπαϊκής Ένωσης. Οι κινήσεις μας πρέπει να είναι ιδιαίτερα προσεκτικές. Είναι αναμφισβήτητο ότι τη στιγμή αυτή διαγράφεται ένα άνοιγμα το οποίο προσφέρει τη δυνατότητα δράσης. Το επόμενο έτος θα διεξαχθούν εκλογές στην Κύπρο και πρέπει στην ουσία να δημιουργήσουμε από τώρα τη βάση για τις διαπραγματεύσεις οι οποίες θα πρέπει να αρχίσουν έξι μήνες μετά την ολοκλήρωση της Διακυβερνητικής Διάσκεψης. Η κατάσταση έχει κάπως βελτιωθεί, αυτό είναι όμως προσωρινό και αφορά τους πυραύλους που έχουν παραγγελθεί που όμως δεν πρόκειται να τοποθετηθούν τους επόμενους δεκαέξι μήνες. Το ίδιο ισχύει και όσον αφορά τις πτήσεις τουρκικών και ελληνικών αεροπλάνων. Απηύθυνα έκκληση και στις δύο πλευρές να αποφύγουν κάθε πράξη η οποία θα μπορούσε να οδηγήσει σε αύξηση της έντασης. Επιτρέψτε μου να δώσω μία ιδιαίτερη απάντηση στον κ. Bertens, η οποία δεν αφορά άμεσα το συγκεκριμένο θέμα αλλά περιλαμβάνει ορισμένα ευρωπαϊκά στοιχεία, και που αφορά συγκεκριμένα την πιθανή παράδοση πυραύλων στην Τουρκία. Είναι πολύ απλό, στην προκειμένη περίπτωση έχουμε να κάνουμε με μία χώρα του ΝΑΤΟ. Για το λόγο αυτό, η Τουρκία συγκαταλέγεται στον κατάλογο των χωρών στις οποίες μπορούν να παραδοθούν όπλα. Η πράξη αυτή θα εξετασθεί με ιδιαίτερη επιφυλακτικότητα όσον αφορά το ενδεχόμενο να χρησιμοποιηθούν τα όπλα αυτά ενάντια στους Κούρδους. Σε γενικές γραμμές, κάθε επίσημο αίτημα για την παράδοση όπλων αξιολογείται σύμφωνα με το κριτήριο κατά πόσον η συγκεκριμένη παράδοση μπορεί να οδηγήσει σε αύξηση της έντασης σε μία συγκεκριμένη περιοχή. Αυτά είναι τα κριτήρια που εφαρμόζονται κανονικά, και που εφαρμόζονται και στην περίπτωση αυτή. Ωστόσο, μέχρι στιγμής δεν έχει κατατεθεί αίτημα για παράδοση όπλων, με άλλα λόγια με το να προηγούμεθα αυτού του είδους αποφάσεων προκαλούμε αύξηση της έντασης. Αυτό δεν χρειάζεται να γίνει και εγώ δεν πρόκειται να το κάνω.
<P>
Κάτι ακόμα για τη Μέση Ανατολή. Έγινε μία παρατήρηση ότι στο χώρο αυτό τα συμφέροντά μας είναι διαφορετικά από αυτά των Αμερικανών. Αυτό ενδέχεται να αληθεύει όσον αφορά ορισμένες λεπτομέρειες. Σε γενικές γραμμές, η Μέση Ανατολή συνιστά απειλή όχι μόνο για την ειρήνη στην περιφέρεια, αλλά για όλο τον κόσμο σε περίπτωση που δεν επικρατήσει πραγματικά ειρήνη στην περιοχή αυτή. Πιστεύω ότι τα βασικά συμφέροντα των Αμερικανών και των Ευρωπαίων συμπίπτουν.
<P>
Στο σημείο αυτό θα ήθελα να ολοκληρώσω, όχι επειδή πιστεύω ότι απάντησα με ικανοποιητικό τρόπο σε όλες τις ερωτήσεις, αλλά επειδή γνωρίζω ότι θα επανέλθω επανειλημμένα στο Σώμα και θα έχω τη δυνατότητα να υπεισέλθω σε όλες τις παρατηρήσεις που θα γίνουν.

<SPEAKER ID=122 LANGUAGE="DE" NAME="Pack">
Kύριε Πρόεδρε του Συμβουλίου, λυπάμαι που, ουσιαστικά, δώσατε απάντηση μόνο στις ερωτήσεις ολλανδών συναδέλφων, παρόλο που εδώ είμαστε ένα πολύ ευρωπαϊκό Kοινοβούλιο. Eυρωπαϊκό σημαίνει γερμανικό, γαλλικό, πορτογαλικό κ.ο.κ. Eίχα κάνει μια πολύ συγκεκριμένη δήλωση για τη Σερβία και θα ήθελα να έχω μια συγκεκριμένη απάντηση από σας, και όχι μόνο από τον κ. van den Broek, αλλά και από τον Πρόεδρο του Συμβουλίου.
<P>
Παρακαλώ, κύριε Πρόεδρε του Συμβουλίου, λίγα λόγια, αλλά με περιεχόμενο.

<SPEAKER ID=123 NAME="Πρόεδρος">
Πρέπει να καταλάβετε ότι η συζήτηση υπήρξε πολύ μακροσκελής και ο χρόνος πιέζει.

<SPEAKER ID=124 NAME="Van Mierlo">
Πρόεδρε, είναι αλήθεια, έχετε δίκιο, πρόκειται για ένα σημείο που καθεαυτό είναι πάρα πολύ σημαντικό, πιέζομαι όμως κάπως λόγω της δικής σας ημερήσιας διάταξης.
<P>
Όσον αφορά τη Σερβία την απογοήτευσή του εξέφρασε και ο κ. Wiersma επειδή δεν δήλωσα ότι θα μεταβούμε αμέσως στη χώρα αυτή με μία τρόικα.
<P>
Επιτρέψτε μου να σας πω ότι στα ταξίδια που πραγματοποιώ στις πρωτεύουσες της Ευρώπης το θέμα της Σερβίας εξετάζεται διεξοδικά. Θα ήθελα επίσης να σας πω ότι οι απόψεις συμπίπτουν και ότι όλοι είμαστε διατεθειμένοι να διαδραματίσουμε ένα όσο το δυνατό περισσότερο αποτελεσματικό ρόλο. Τη στιγμή που θα μπορούμε να μεταβούμε στη χώρα αυτή για να κάνουμε κάτι πραγματικά θα το κάνουμε. Δεν μπορούμε όμως να πάμε εκεί με τρόπο παρορμητικό, επειδή υπάρχει περίπτωση να το κάνουμε αυτό και να επιστρέψουμε με άδεια χέρια, έχοντας επιτύχει τα αντίθετα αποτελέσματα από αυτά που επιδιώκουμε, τη στιγμή που τρεις ημέρες αργότερα θα μπορούσαμε ενδεχομένως να κάνουμε κάτι, το οποίο δεν θα είναι πλέον δυνατό επειδή θα έχει προηγηθεί η επίσκεψή μας. Με άλλα λόγια, πρέπει να περιοριστούμε σε αποτελεσματικές δράσεις. Επιτρέψτε μου όμως να σας πω ότι όλες οι χώρες αισθάνονται ικανοποίηση και υποστηρίζουν αυτούς που απέδειξαν ότι, εκτός από το Βελιγράδι του Milosevic, υπάρχει και ένα άλλο Βελιγράδι. Μην αμφιβάλλετε, στο σημείο αυτό δεν υπάρχει καμία εξαίρεση και δεν αναμένω ότι θα προκύψει κάποια στο υπόλοιπο της περιοδείας μου.

<SPEAKER ID=125 NAME="Αλαβάνος">
Κύριε Πρόεδρε, ακριβώς το θέμα που έθεσε η κ. Pack θα ήθελα να θέσω κι εγώ: δεν νομίζω ότι θα έπρεπε να απαντά μόνον στους ολλανδούς βουλευτές. 'Εθεσα στον κ. Υπουργό το ζήτημα της δήλωσης που έκανε ο κ. Erbakan χθες, είναι σε όλον τον ευρωπαϊκό Τύπο σήμερα, ότι η Τουρκία είναι έτοιμη να κάνει σε βάρος της Ελλάδας, ο τουρκικός στρατός είναι έτοιμος να κάνει ό, τι έκανε το 1974 σε βάρος της Κύπρου. Δεν μπορεί ο Πρόεδρος να αποσιωπά αυτό το θέμα, αυτήν την απειλή ενάντια σε μία χώρα μέλος. Περιμένω μέσα σε μισό λεπτό μία τοποθέτηση του κ. Προέδρου.

<SPEAKER ID=126 LANGUAGE="NL" NAME="Maij-Weggen">
Έχω ένα ερώτημα το οποίο υποβλήθηκε από τρεις πολιτικές ομάδες και στο οποίο δεν δόθηκε απάντηση. Ποια είναι η θέση της ολλανδικής Προεδρίας όσον αφορά την ιδιαιτέρως επιθυμητή διεύρυνση των δημοσιονομικών αρμοδιοτήτων του Κοινοβουλίου παράλληλα με τη νομοθετική αρμοδιότητα, την οποία όπως λέτε υποστηρίζετε. Ορισμένες όμως δηλώσεις προξένησαν αμφιβολίες όσον αφορά τη δημοσιονομική αρμοδιότητα και το θέμα εκλαμβάνεται στο Σώμα με ιδιαίτερη σοβαρότητα. Θα θέλαμε λοιπόν πάρα πολύ μία αντίδραση του Υπουργού Van Mierlo επί του θέματος αυτού. Πρόκειται για ένα αίτημα το οποίο δεν έχει υποβληθεί μόνο από την πολιτική μας ομάδα αλλά και από άλλες τρεις.

<SPEAKER ID=127 LANGUAGE="ES" NAME="Salafranca Sαnchez-Neyra">
Κύριε Πρόεδρε, περιορίστηκα να διατυπώσω δύο ερωτήσεις και η αλήθεια είναι ότι δεν έλαβα απάντηση σε καμία. Η πρώτη είναι πολύ απλή: Πρόκειται για το να γνωρίζουμε αν στο άτυπο Συμβούλιο ECOFIN του Απριλίου προβλέπεται να γίνει μια πρώτη εξέταση της αναθεώρησης των δημοσιονομικών προοπτικών για τη χρηματοδότηση της Ευρωπαϊκής Ένωσης το έτος 2000.
<P>
Και η δεύτερη ερώτηση είναι σημαντική και αναφέρεται, κύριε Πρόεδρε, στο να γνωρίζουμε αν η σημερινή Προεδρία, μετά το γύρο διαπραγματεύσεων -και ειδικότερα τις επαφές που είχε με τη σημερινή βρετανική Κυβέρνηση-, εξετάζει το ενδεχόμενο μιας λήξης με 14 των εργασιών της Διακυβερνητικής Διάσκεψης για τη μεταρρύθμιση των Συνθηκών.

<SPEAKER ID=128 LANGUAGE="FR" NAME="Antony">
Θα είμαι πολύ σύντομος, κύριε Υπουργέ. Είπατε ότι δεν ακούστηκε ούτε μια διαφωνία. Νομίζω ότι πριν πέντε χρόνια, όταν γίνονταν οι σφαγές του Βούκοβαρ, την στιγμή που εδώ υπεστηρίζετο ακόμα ο ερυθρός γιουγκοσλαβικός στρατός, ακούγονταν, πράγματι, πολύ λίγες διαφωνίες, οι διαφωνίες των φίλων μου και η δική μου. Σήμερα, προσθέτουμε στη ντροπή το γελοίο.

<SPEAKER ID=129 NAME="Van Mierlo">
Πρόεδρε, όσον αφορά την Τουρκία αποφάσισα να συζητηθούν οι σχέσεις με τη χώρα αυτή με το Συμβούλιο Σύνδεσης. Η Τουρκία είναι μέλος του ΝΑΤΟ. Ενάντια στη χώρα αυτή μπορεί να ασκηθεί πολύ κριτική, ωστόσο πρέπει να εξεταστούν όχι μόνο οι αρνητικές αλλά και οι θετικές πλευρές του θέματος και αυτός είναι ο λόγος που το Συμβούλιο Σύνδεσης με την Τουρκία θα συνέλθει όσο το δυνατό συντομότερα προκειμένου να συζητηθούν όλα αυτά τα σημεία. Χθες απηύθυνα σαφέστατη έκκληση στους ενδιαφερόμενους, και στην προκειμένη περίπτωση και στον κ. Erbakan, να μην προβαίνουν σε δηλώσεις και ενέργειες οι οποίες αυξάνουν την ένταση. Δεν πρέπει όμως να υποτιμάτε το γεγονός ότι αυτή τη στιγμή και στις δύο πλευρές διεξάγεται ανταλλαγή απόψεων η οποία οδηγεί σε αύξηση της έντασης. Η κατάσταση πρέπει να ελεγχθεί και από τις δύο πλευρές, διαφορετικά δεν πρόκειται να φθάσουμε στο σημείο που θα επιτρέπει την ανεύρεση μίας λύσης για το κυπριακό.
<P>
Όσον αφορά τη δημοσιονομική επιρροή θα αρκεστώ στην ακόλουθη παρατήρηση: η ανταλλαγή απόψεων σχετικά με τη διάκριση των υποχρεωτικών από τις μη υποχρεωτικές δαπάνες στους κόλπους της Διακυβερνητικής Διάσκεψης δεν διασαφήνισε την κατάσταση όσον αφορά την άρση της διάκρισης αυτής, και αυτό είναι ένα σημείο το οποίο θα πρέπει να αντιμετωπιστεί όπως έχει. Αυτό δεν σημαίνει ότι όλοι πιστεύουν ότι η κατάσταση θα πρέπει να παραμείνει όπως έχει αυτή τη στιγμή, ωστόσο, νομίζω ότι προηγουμένως απάντησα ότι ορισμένες επιμέρους πτυχές της διαδικασίας ολοκλήρωσης εκτυλίσσονται εξ ορισμού με βραδύ ρυθμό. Αυτή τη στιγμή δεν πιστεύω ότι θα υπάρξουν πολλά περιθώρια προκειμένου να αλλάξει η κατάσταση όσον αφορά τη διάκριση των υποχρεωτικών από τις μη υποχρεωτικές δαπάνες.
<P>
Τη διεξαγωγή ανεπίσημης συνάντησης με αντικείμενο τις δημοσιονομικές προοπτικές πρέπει κατά κύριο λόγο να αποφασίσουν οι Υπουργοί Οικονομικών στο ECOFIN. Στο ολλανδικό κείμενο για την Προεδρία αναφέρεται ότι θα μπορούσε να διεξαχθεί μία ανεπίσημη, μη δεσμευτική καταγραφή των θέσεων, ωστόσο υπήρξαν τόσες διαμαρτυρίες ώστε είναι αμφίβολο κατά πόσο η συνάντηση αυτή θα μπορέσει να πραγματοποιηθεί. Προσωπικά πιστεύω ότι, σε περίπτωση που μία χώρα επικαλεστεί τη συμφωνία να μην εξεταστεί το σημείο αυτό και εμμένει στη θέση της, δεν είναι δυνατό να τροποποιηθεί σχετικώς η ημερήσια διάταξη. Ακόμη όμως και στην περίπτωση που η συνάντηση αυτή θα πραγματοποιείτο, δεν θα επρόκειτο παρά για μία εντελώς ανεπίσημη και μη δεσμευτική ανταλλαγή απόψεων.
<P>
Ετέθη επίσης ένα ερώτημα όσον αφορά την κατάσταση σε σχέση με το Ηνωμένο Βασίλειο. Είναι πολύ δύσκολο να απαντήσει κανείς στην ερώτηση αυτή μέσα σε ένα λεπτό. Δεν πιστεύω ότι θα ήταν σωστό οι 14 χώρες να προσπαθήσουν από κοινού να καταλήξουν σε συμπεράσματα και να εγκαταλείψουν το Ηνωμένο Βασίλειο σε μία απομονωμένη θέση με όλους αυτούς τους φακέλλους. Πιστεύω ότι αυτό θα ήταν αντιπαραγωγικό. Στην περίπτωση αυτή θα δημιουργείτο αφορμή για πολιτικοποίηση και πόλωση της εκλογικής εκστρατείας στο Ηνωμένο Βασίλειο, πράγμα το οποίο δεν μας συμφέρει σε καμία περίπτωση.
<P>
Οφείλω να σας ομολογήσω ότι δεν έχω καμία διάθεση να αναμειχθώ στην εκλογική εκστρατεία που διεξάγεται στο Ηνωμένο Βασίλειο. Το θέμα δεν μας αφορά, πρόκειται για τη δημοκρατία στη χώρα αυτή, οι αξίες που διακυβεύονται είναι οι αξίες του αγγλικού λαού και δεν έχω επίσης κανέναν λόγο να εκφέρω γνώμη σχετικά με τον καταλληλότερο διοικητή. Το μόνο πράγμα το οποίο δικαιούμαι να κάνω, και μαζί με εμένα και πολλοί άλλοι άνθρωποι, είναι να ευχηθώ ότι οι Βρετανοί θα κατορθώσουν να μην μιλήσουν με ιδιαίτερα αρνητικό τρόπο για την Ευρώπη κατά τη διάρκεια της προεκλογικής εκστρατείας τους. Σε αντίθετη περίπτωση, σε περίπτωση που διεξαχθεί στην Αγγλία μία προεκλογική εκστρατεία κατά τη διάρκεια της οποίας ο περισσότερο αντιευρωπαίος υποψήφιος θα προσελκύσει τις περισσότερες ψήφους, δεν θέλω να πω ότι αυτό θα συμβεί, αλλά εάν συνέβαινε, τότε ο νικητής, οποιοσδήποτε και εάν είναι, θα έχει ελάχιστα περιθώρια να διαξάγει διαπραγματεύσεις σε σύντομο χρονικό διάστημα. Ας είμαστε ειλικρινείς, χρειαζόμαστε τους Βρετανούς για να οικοδομήσουμε την Ευρώπη και θέλουμε να τους κρατήσουμε κοντά μας. Για να το επιτύχουμε αυτό πρέπει να κάνουμε τη δουλειά μας. Πρέπει λοιπόν να προσπαθήσουμε να ξεχάσουμε όσο το δυνατό περισσότερο ότι υπάρχει αυτό το πρόβλημα. Αφήστε τους να διεξάγουν την εκστρατεία τους. Ας προσπαθήσουμε όμως και εμείς να συζητήσουμε τους φακέλλους με τους Βρετανούς με όσο το δυνατό περισσότερο εποικοδομητικό τρόπο και ας προσπαθήσουμε να αποφύγουμε καταστάσεις που θα τους οδηγήσουν σε απομόνωση όσον αφορά όλα τα σημαντικά σημεία στην τελική φάση πριν από τη διεξαγωγή των εκλογών. Περαιτέρω θα κάναμε καλά να μην σκεφτόμαστε και πολύ τις βρετανικές εκλογές. Θα ήταν λανθασμένο να πιστέψουμε ότι το Ηνωμένο Βασίλειο είναι η μοναδική χώρα που παρεμποδίζει την επίτευξη συμφωνίας για ορισμένα ουσιαστικής σημασίας σημεία. Αυτό δεν είναι αλήθεια και δεν πρέπει να διατηρήσουμε την εικόνα αυτή. Μία παρόμοια κατάσταση δεν συμφέρει ούτε τη Μ. Βρετανία, ούτε την Ευρώπη.

<SPEAKER ID=130 NAME="Πρόεδρος">
Ευχαριστώ πολύ, κύριε Van Mierlo.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<SPEAKER ID=131 LANGUAGE="ES" NAME="Valverde Lσpez">
Κύριε Πρόεδρε, πιστεύω ότι η καθημερινή πρακτική της δουλειάς μας πρέπει να χρησιμεύει για τη διόρθωση της ατζέντας μας και για τον τρόπο με τον οποίο προγραμματίζουμε τις εργασίες μας. Σας ζητώ, κύριε Πρόεδρε, να διαβιβάσετε στο Προεδρείο ότι συζητήσεις όπως αυτή που μόλις ολοκληρώσαμε πρέπει να προετοιμάζονται καλύτερα και να προβλέπεται επαρκής χρόνος ώστε όταν η Προεδρία του Συμβουλίου, όπως στην προκειμένη περίπτωση, είναι διατεθειμένη να απαντήσει με ανοιχτό τρόπο και μέσα στις παραδοσιακές κοινοβουλευτικές συνήθειες, να έχει αρκετό χρόνο για να απαντήσει και να μην εξετάζονται αυτές οι συζητήσεις σαν μια συνηθισμένη συζήτηση, διότι είναι για μας πολύ σημαντικό. Και εφιστώ επίσης την προσοχή της Προεδρίας στο ότι στην επόμενη σύνοδο στις Βρυξέλλες προβλέπεται στην ημερήσια διάταξη μια συζήτηση με το Ευρωπαϊκό Συμβούλιο. Ελπίζω ότι το Ευρωπαϊκό Συμβούλιο θα ειδοποιηθεί ότι θα διαθέτει αρκετό χρόνο για να συζητήσει ανοιχτά, σε έναν ανοιχτό κοινοβουλευτικό διάλογο, όπως ζητά και χρειάζεται πάντοτε αυτό το Κοινοβούλιο. Η παράκλησή μου είναι να το διαβιβάσετε στο Προεδρείο.

<SPEAKER ID=132 NAME="Πρόεδρος">
Σύμφωνοι. Θα το διαβιβάσω στο Προεδρείο.

<CHAPTER ID=8>
Συμβάσεις διαπραγματευόμενες από απόσταση
<SPEAKER ID=133 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0009/97) της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά την προστασία των καταναλωτών σε συμβάσεις που διαπραγματεύονται από απόσταση (C4-0666/96-00/0411(COD)) (Εισηγήτρια: η κ. Oomen-Ruijten).

<SPEAKER ID=134 NAME="Oomen-Ruijten">
Πρόεδρε, η διαδικασία διαμεσολάβησης σχετικά με τις συμβάσεις τις διαπραγματευόμενες από απόσταση απέδωσε κατά τη γνώμη μου ένα πάρα πολύ καλό αποτέλεσμα. Οι διαπραγματεύσεις απέδωσαν πάρα πολλά πράγματα. Στην ουσία ακόμη περισσότερα απ'ό, τι θα ήθελε το Συμβούλιο και είναι η πρώτη φορά που τροποποιήθηκε η θέση του Συμβουλίου μεταξύ της κοινής θέσης μετά τη δεύτερη ανάγνωση και της διαδικασίας διαμεσολάβησης. Και λέω η πρώτη φορά επειδή, ενώ το Συμβούλιο δεν ανταποκρίθηκε κατ'αρχάς στις προτάσεις του Κοινοβουλίου, στο τέλος τις ενέκρινε ομόφωνα. Μετά από όλες τις τροπολογίες του Κοινοβουλίου, ενέκριναν για πρώτη φορά με ειδική πλειοψηφία μία παρόμοια πρόταση.
<P>
Στους κόλπους της αντιπροσωπείας παρατήρησα ότι όταν επιμένουμε να ζητάμε εξηγήσεις από το Συμβούλιο, εξηγήσεις για ποιο λόγο προβαίνει σε συγκεκριμένες πράξεις, όταν υποβάλλουμε ερωτήματα, μπορούμε να επιτύχουμε κάποια αποτελέσματα και θα πρέπει να σημειωθεί ότι από τις 31 τροπολογίες συμπεριλήφθηκαν στο κείμενο 26, είτε αμιγώς, είτε σε προσαρμοσμένη μορφή.
<P>
Τρεις τροπολογίες κατέστησαν περιττές, κυρίως για τεχνικούς λόγους. Δύο τροπολογίες αποσύρθηκαν για πρακτικούς λόγους από την εισηγήτρια. Αυτό είναι ένα καλό αποτέλεσμα αν αναλογιστεί κανείς ότι το Συμβούλιο δεν ήθελε κατ'αρχάς να εγκρίνει καμία απολύτως τροπολογία.
<P>
Τελικά έχει καταρτισθεί πλέον μία οδηγία η οποία ανταποκρίνεται σε μία άμεση ανάγκη. Πρόκειται για την προστασία των καταναλωτών σε έναν τομέα όπου δεν ισχύουν ευρωπαϊκοί κανόνες, παρ'ότι είναι απολύτως απαραίτητοι. Αυτό είναι σημαντικό, εάν ληφθεί υπόψη η πώληση εξ αποστάσεως αγαθών και υπηρεσιών. Σε ολοένα και περισσότερες περιπτώσεις χρησιμοποιούνται σύγχρονες και νέες τεχνολογίες. Αγοράζουμε δίσκους από την τηλεόραση, αγοράζουμε ρούχα μέσω του Internet και κανονίζουμε τις διακοπές μας τηλεφωνικώς. Οι δυνατότητες αυτές χρησιμοποιούνται ολοένα και περισσότερο. Όχι μόνο στην ίδια μας τη χώρα, αλλά και πέραν των συνόρων προσεγγίζουμε πωλητές και προσεγγιζόμαστε από αυτούς. Ένας συνειδητός καταναλωτής στην ενιαία αγορά πρέπει να είναι σε θέση να επιλέγει με προσοχή τις αγορές του. Αυτό δεν είναι μόνο προς το συμφέρον του καταναλωτή, αλλά και προς το συμφέρον εκείνων που πωλούν αγαθά ή υπηρεσίες.
<P>
Για να γίνουν οι επιλογές αυτές πρέπει να πληρούνται ορισμένες προϋποθέσεις. Μία από τις σημαντικότερες αφορά το δικαίωμα στην κατάλληλη πληροφόρηση. Στην οδηγία ορίζεται ότι, πριν από τη σύναψη συμφωνίας, ο καταναλωτής πρέπει εκτός άλλων να γνωρίζει την τιμή, τα σημαντικότερα χαρακτηριστικά, τον τρόπο πληρωμής και, εφόσον αυτό ισχύει, τα έξοδα παράδοσης ενός εμπορεύματος ή μίας υπηρεσίας. Το Κοινοβούλιο επιθυμεί μία ρύθμιση σύμφωνα με την οποία, εάν το σχετικό ποσό έχει προκαταβληθεί χωρίς την παροχή μίας υπηρεσίας που να αναλογεί σ'αυτό, το καταβληθέν ποσό θα πρέπει να επιστρέφεται. Στην οδηγία συμπεριλάβαμε ορισμένες προϋποθέσεις όσον αφορά το μάρκετινγκ. Απαγορεύεται η χρήση φαξ, το συνδεδεμένο τηλέφωνο, η τηλεφωνική κλήση, και σε περίπτωση που θα χρησιμοποιηθεί το τηλέφωνο για λόγους που αφορούν μεταπώληση ή μάρκετινγκ θα έχουν θεσπιστεί κανόνες ώστε να μην επιτρέπεται πλέον να ενοχλείται ο κόσμος ανά πάσα στιγμή και ώρα.
<P>
Πρόεδρε, κάτι πολύ σημαντικό με το οποίο το Συμβούλιο δεν ήθελε να συμφωνήσει και που στο παρελθόν αναφερόταν μόνο στα ψιλά γράμματα μίας συμφωνίας, αφορά την παράδοση ενός ομοίου αγαθού. Αυτό σημαίνει ότι σε περίπτωση που θα πρέπει να διεξάγω μία προεκλογική εκστρατεία στη χώρα μου και χρειάζομαι πράσινα μπλουζάκια και τα παραγγείλω και μου παραδώσουν κόκκινα μπλουζάκια, μπορεί μεν να μπορώ να τα δώσω στους σοσιαλιστές, παρ'όλα αυτά εγώ ήθελα πράσινα. Τα κόκκινα μπλουζάκια θα πρέπει λοιπόν να επιστραφούν και σ'εμένα θα πρέπει να επιστραφούν τα χρήματά μου.
<P>
Αυτού του είδους οι περιπτώσεις, που συνήθως ρυθμίζονταν μόνο στα μικρά γράμματα των συμβάσεων, συμπεριλαμβάνονται πλέον στη νομοθεσία, πράγμα για το οποίο χρειάστηκε να καταβληθούν αρκετές προσπάθειες.
<P>
Έρχομαι τώρα στο θέμα της παροχής χρηματοπιστωτικών υπηρεσιών. Μία από τις τροπολογίες που είχαμε καταθέσει επί του σημείου αυτού απορρίφθηκε, δυστυχώς, για ορισμένες ψήφους - γι'αυτό θα ήθελα να ευχαριστήσω ορισμένους φιλελεύθερους συναδέλφους, συναδέλφους από το D 66 και ορισμένους άλλους από την άλλη πλευρά. Αυτό όμως που πετύχαμε - και το λέω αυτό στο συνάδελφο Fernand Herman - είναι να δεσμευτεί το Συμβούλιο σε σχέση με το Πράσινο Βιβλίο για την παροχή χρηματοπιστωτικών υπηρεσιών να δημιουργηθούν νέες νομοθετικές δυνατότητες εκεί όπου εξακολουθούν να υπάρχουν κενά.
<P>
Αυτό που θα πρέπει να ρυθμιστεί και που στην ουσία είναι εντελώς νέο στοιχείο είναι το δικαίωμα προσφυγής. Μ'αυτή τη νομοθεσία ορίσαμε ότι οι οργανώσεις των καταναλωτών θα μπορούν να καταθέσουν προσφυγή και σε άλλους νομικούς χώρους. Πιστεύω ότι πρόκειται για ένα εντελώς νέο στοιχείο. Θα ήθελα ακόμη να επιστήσω την προσοχή στην αυτορρύθμιση, η οποία πιστεύω ότι προσφέρει καλές δυνατότητες για τη διευθέτηση παραπόνων. Θα ήθελα επίσης να επιστήσω την προσοχή στο θέμα της παράδοσης λουλουδιών που εμπίπτει επίσης στην οδηγία. Ένα εντελώς νέο στοιχείο είναι επίσης η ρύθμιση για το θέμα αυτό που ήταν αποτέλεσμα μίας διαδικασίας διαμεσολάβησης, στα πλαίσια κοινής διαβούλευσης του Συμβουλίου με το Κοινοβούλιο.

<SPEAKER ID=135 LANGUAGE="EN" NAME="Whitehead">
Κύριε Πρόεδρε, σήμερα απασχοληθήκαμε δια μακρόν με πολύ σημαντικά θέματα αλλά υπήρξε πολύ κατάλληλο το γεγονός ότι ένα από τα στολίδια της ολλανδικής πολιτικής έκανε την πρώτη παρουσίαση εκθέσεως επί ολλανδικής προεδρίας για ένα αντικείμενο που το έχει κάνει απόλυτα δικό της κατά τα τελευταία χρόνια. Θα ήθελα να την συγχαρώ για τον χρόνο που αφιέρωσε ούτως ώστε να φέρει την οδηγία αυτή σε μια πολύ ικανοποιητική φάση συνδιαλλαγής. Θα ήθελα επίσης να ζητήσω εκ των προτέρων συγγνώμη τόσο από την ίδια όσο και από τον Επίτροπο Bangemann στους οποίους θα ήθελα να θέσω μια ερώτηση διότι αμέσως μετά θα πρέπει να πάω να θέσω μιαν άλλη ερώτηση στον Πρόεδρο Santer και στην προσωρινή επιτροπή για την ΣΕΒ η οποία έχει σύσκεψη την ίδια ώρα με την παρούσα.
<P>
Θα ήθελα να θέσω μερικά πολύ σύντομα σημεία καθόσο τα περισσότερα έχουν ήδη λεχθεί από την εισηγήτρια. Πρώτον, η τεράστια αύξηση των εξ αποστάσεως διαπραγματευόμενων συμβάσεων σημαίνει ότι ο καταναλωτής έρχεται σε επαφή με τις καλύτερες και τις χειρότερες πτυχές αυτού του νέου κόσμου. Τις καλύτερες με την έννοια ότι υπάρχει πρόσβαση σε ένα ολόκληρο φάσμα νέων υπηρεσιών και τις χειρότερες με την έννοια ότι δεν υπάρχει καμία προστασία από πλευράς γνώσεων αναφορικά με τις τεχνικές πωλήσεων που χρησιμοποιούνται. Ορισμένες φορές ο καταναλωτής που βρίσκεται σ' αυτή τη θέση αντιμετωπίζει αυτό που στα αγγλικά, κατόπιν δανεισμού από τα ολλανδικά, αποκαλείται μάταιη ελπίδα. Νομίζω ότι στα ολλανδικά λέγεται verloren hoop . Τη θέση αυτή, στην οποία κάποιος δεν γνωρίζει επαρκώς τι γίνεται γύρω του, προσπαθεί να διορθώσει η παρούσα οδηγία.
<P>
Είμαι ευτυχής για το γεγονός ότι εικοσιέξι από τις προτάσεις που οδηγήθηκαν στη συνδιαλλαγή έχουν γίνει αποδεκτές, ιδιαίτερα δοθέντος του γεγονότος της λυπητερής ιστορίας της αλλά και των δύο ετών καθυστέρησης κατά την προηγούμενη κοινοβουλευτική περίοδο όταν το θέμα είχε μπλοκαριστεί στο Συμβούλιο. Η διαδικασία έχει απεμπλακεί τώρα και είμαι πολύ ικανοποιημένος για το ότι σημειώθηκε πρόοδος.
<P>
Θα ήθελα να πω λίγα λόγια σχετικά με τα θέματα που έθεσε η εισηγήτρια. Έχουμε λάβει έναν αριθμό σημαντικών προσθηκών στο κείμενο. Έχουμε παραχωρήσει τώρα στους καταναλωτές περιθώριο επτά εργασίμων ημερών για να αλλάξουν γνώμη. Οι καταναλωτές θα ενημερώνονται κατάλληλα τώρα εάν πρόκειται να λάβουν υποκατάστατα προϊόντα. Πρόκειται να αποζημιώνονται εάν αλλάξουν γνώμη και έχουν το δικαίωμα πλήρους αποζημίωσης εάν ο προμηθευτής πτωχεύσει ή δεν εκπληρώσει την αντίστοιχη υπηρεσία. Όλα αυτά τα σημεία είναι εξαιρετικά και μαζί με την προστασία από τα «εν ψυχρώ» τηλεφωνήματα, μια τροπολογία η οποία με είχε απασχολήσει και προηγουμένως, συντελούν όλα μαζί σε ένα πραγματικό βαθμό προστασίας.
<P>
Παραμένει, ωστόσο, το πρόβλημα των χρηματοπιστωτικών υπηρεσιών. Η Επίτροπος Bonino ανέλαβε την υποχρέωση να κάνει μιαν ανακοίνωση, και εν ανάγκη μιαν οδηγία, για τις χρηματοπιστωτικές υπηρεσίες. Ένα χρόνο αργότερα το μόνο που έχουμε είναι μια Πράσινη Βίβλος και καμιά νομοθεσία. Εξ ονόματος της επιτροπής αλλά και προσωπικά θα ήθελα να ρωτήσω τον Επίτροπο Bangemann ποιά είναι η θέση της Επιτροπής σχετικά με την πρόταση αυτή; Το Κοινοβούλιο θα πρέπει να ζητήσει από την Επιτροπή και τον νέο Γενικό Διευθυντή της ΓΔ XXIV - όταν θα τοποθετηθεί - να επιδείξουν την ίδια αποφασιστικότητα για την εκπόνηση νομοθεσίας στον τομέα των χρηματοπιστωτικών υπηρεσιών με εκείνην που έδειξε η εισηγήτρια.
<P>
Τέλος, προερχόμενος από μια χώρα η κυβέρνηση της οποίας είναι εξαιρετικά δύστροπη όσον αφορά τη δυνατότητα των οργανώσεων καταναλωτών να προσφύγουν μαζικά στα δικαστήρια, δέχομαι με μεγάλη ικανοποίηση τις δυνατότητες που υπάρχουν τώρα σε όλα τα κράτη μέλη. Όπως πολύ σωστά λέει η κυρία Oomen-Ruijten, αυτός είναι ένας νέος δρόμος, ένας δρόμος που ελπίζω ότι θα ακολουθηθεί από όλες τις χώρες συμπεριλαμβανομένης της δικής μου. Ζητώ από το Ηνωμένο Βασίλειο να επιτρέψει στις νόμιμες οργανώσεις των καταναλωτών και όχι απλά και μόνο στον Γενικό Διευθυντή Εποπτείας Εμπορίου να προβαίνουν σ' αυτές τις ενέργειες.
<P>
Ως αποτέλεσμα της σκληρής εργασίας όλων εκείνων που συμμετείχαν στην παρούσα οδηγία, αλλά κυρίως της εισηγήτριας, οι καταναλωτές δεν θα αντιμετωπίζουν πλέον μια μάταιη ελπίδα αλλά μια στέρεη βεβαιότητα ότι θα έχουν τον αναγκαίο βαθμό προστασίας.

<SPEAKER ID=136 LANGUAGE="IT" NAME="Garosci">
Κύριε Πρόεδρε, πριν από όλα συγχαρητήρια για την επανεκλογή σας και ευχές για το έργο σας.!
<P>
Στο θέμα των εξ αποστάσεως συμβάσεων, σύμφωνα με την επιθυμία του Ευρωπαϊκού Κοινοβουλίου, το σχέδιο οδηγίας προτείνει στην ουσία τρία πράγματα: πρώτο, όπως ακούσαμε από την εισηγήτρια, την παροχή στον καταναλωτή σαφών και απλών ενδείξεων όσον αφορά την αναγκαία ενημέρωση, από το δικαίωμα επιστροφής των χρημάτων έως τον κώδικα δεοντολογίας, τις γενικές διατάξεις. Δεύτερο, την εναρμόνιση των μεθόδων και των προϋποθέσεων που αφορούν την άσκηση του δικαιώματος υπαναχώρησης εκ μέρους του τελικού καταναλωτή. Τρίτο, τέλος, την υιοθέτηση ενός αποτελεσματικού συστήματος που να επιτρέπει την επίλυση των διασυνοριακών διαφορών.
<P>
Από τα κράτη μέλη ζητείται επίσης η δέσμευση προσαρμογής τους στην οδηγία εντός τριών ετών από την έναρξη ισχύος, ενώ από την Επιτροπή ζητείται να συντάξει μία έκθεση σχετικά με την εφαρμογή της οδηγίας, εντός τριών ετών από την έναρξη ισχύος της.
<P>
Εκτιμούμε ως θετική την εργασία που επετέλεσαν, κατά κύριο λόγο, η εισηγήτρια, την οποία και ευχαριστούμε, ολόκληρη η επιτροπή συνδιαλλαγής και η Επιτροπή, που έδειξε επαρκή διαθεσιμότητα όσον αφορά το συμβιβασμό, όπου υιοθετούνται όλες σχεδόν οι τροπολογίες που είχε προτείνει το Κοινοβούλιο.
<P>
Η ομάδα μας θα υπερψηφίσει συνεπώς το κοινό σχέδιο με την ικανοποίηση ότι συνέβαλε στο να αποκτήσει ο τελικός καταναλωτής ένα σύγχρονο μέσο για την προάσπιση των δικαιωμάτων του.

<SPEAKER ID=137 LANGUAGE="NL" NAME="Kestelijn-Sierens">
Πρόεδρε, συνάδελφοι, αντίθετα με τις τροπολογίες που είχαν κατατεθεί σε δεύτερη ανάγνωση, σήμερα εξετάζουμε ένα συμβιβασμό ο οποίος έχει πολύ περισσότερο ρεαλιστικό περιεχόμενο και κρίνεται αποδεκτός από όλα τα μέλη του Σώματος. Χαίρομαι ιδιαιτέρως για το γεγονός ότι οι χρηματοπιστωτικές υπηρεσίες αποκλείστηκαν. Όχι γιατί θέλω να διαφυλάξω τον τομέα αυτό, αλλά επειδή ο ιδιαίτερος χαρακτήρας των χρηματοπιστωτικών συναλλαγών είναι ασυμβίβαστος με το γενικό χαρακτήρα της παρούσας οδηγίας. Τα προβλήματα που υφίστανται πρέπει να αντιμετωπιστούν μέσω περαιτέρω μελέτης, και, εκτός άλλων, μέσω του Πράσινου Βιβλίου. Συμφωνώ με το περιεχόμενο του άρθρου 10 όσον αφορά τη χρήση ορισμένων τεχνικών επικοινωνίας και τα αποκαλούμενα cold calling . Δυστυχώς, ο συμβιβασμός που επετεύχθη φαίνεται ότι θα οδηγηθεί σε αποτυχία δεδομένου ότι το θέμα των cold calling ρυθμίζεται στην οδηγία ISDN με λιγότερο πραγματιστικό τρόπο. Για να αποφευχθεί αυτό, κατέθεσα εξ ονόματος της πολιτικής μου ομάδας μία τροπολογία επί της έκθεσης Medina Ortega. Όπως και να'χουν τα πράγματα, η ομάδα μου υποστηρίζει το συμβιβασμό που επετεύχθη όσον αφορά την οδηγία σχετικά με τις πωλήσεις από απόσταση.

<SPEAKER ID=138 LANGUAGE="FR" NAME="Gollnisch">
Κύριε Πρόεδρε, αγαπητοί συνάδελφοι, η έκθεση που επιστρέφει σε μας από τη διαδικασία συνδιαλλαγής με το Συμβούλιο αποσκοπεί στη νομική εναρμόνιση του καθεστώτος των συμβάσεων που συνάπτονται εξ αποστάσεως και προκαλούν κάποιον αθέμιτο ανταγωνισμό.
<P>
Οι τεχνικές αυτές είναι σήμερα πολυάριθμες: έντυπα, τυποποιημένες επιστολές, κατάλογοι, τηλέφωνο, με ή χωρίς ανθρώπινη ή αυτόματη παρέμβαση, ραδιόφωνο, οπτικό τηλέφωνο, τηλεομοιοτυπία, αγορά εξ αποστάσεως μέσω της τηλεόρασης, και θα πολλαπλασιαστούν ασφαλώς από το CD-ROM, το MODEM που επιτρέπει τη σύνδεση μεταξύ μικρών ηλεκτρονικών υπολογιστών κλπ.
<P>
Συγχαίρω την εισηγήτρια και σημειώνω ότι η οδηγία θεσπίζει μια ολόκληρη σειρά μέσων που επιτρέπουν την υλοποίηση αυτών των στόχων: προθεσμίες υπαναχώρησης, δυνατότητα αντιστροφής του βάρους αποδείξεως υπό ορισμένες προϋποθέσεις, διάκριση μεταξύ επαγγελματία και ιδιώτη, εξαίρεση ορισμένων συμβάσεων, και μάλιστα των συμβάσεων που αφορούν χρηματοοικονομικές υπηρεσίες, συγκεκριμένες πληροφορίες κλπ.
<P>
Η μοναδική επιφύλαξή μου αφορά το γεγονός ότι μια πληροφορία την οποία θεωρώ απολύτως ουσιώδη δεν περιλαμβάνεται στο σχέδιο οδηγίας και δεν αναφέρεται στην εξαιρετική έκθεση της κ. Oomen-Ruijten. Είναι το εφαρμοστέο δίκαιο σε αυτές τις συμβάσεις. Πρόκειται για το σημείο εκκίνησης της προσφοράς; Πρόκειται για το σημείο άφιξης της προσφοράς; Πρόκειται για το σημείο εκκίνησης της αποδοχής, ή για το σημείο όπου ελήφθη η αποδοχή; Το πρόβλημα αυτό είναι απολύτως θεμελιώδες, ιδίως σε σχέση με τη δυνατότητα να υπόκεινται οι συμβάσεις στο δίκαιο τρίτων κρατών, πράγμα που θα επέτρεπε την καταστρατήγηση της ευρωπαϊκής νομοθεσίας. Γενικά, εξάλλου, πιστεύω ότι έχουμε συμφέρον να εναρμονίσουμε περισσότερο τους κανόνες ιδιωτικού διεθνούς δικαίου, αντί των ουσιαστικών κανόνων.

<SPEAKER ID=139 NAME="Bangemann">
Κύριε Πρόεδρε, η κ. Oomen-Ruijten ήταν πολύ μετριόφρων. Aυτή ήταν πράγματι μια εξαιρετική επιτυχία; ήταν αποτέλεσμα της δουλειάς της, για το οποίο δικαιολογημένα μπορεί να είναι κανείς υπερήφανος. Eπιτρέψτε μου να τη συγχαρώ θερμά γι' αυτό.
<P>
Θα υπεισέλθω εν συντομία σε δύο ερωτήσεις που τέθηκαν συμπληρωματικά. O κ. Whitehead και άλλοι, επεσήμαναν ακόμη και την παροχή οικονομικών υπηρεσιών. Γνωρίζετε ότι επί του θέματος αυτού έχουμε υποβάλει μια Πράσινη Bίβλο, που πραγματεύεται ακόμη στις αρμόδιες επιτροπές του Kοινοβουλίου. Mόλις ολοκληρωθεί η συζήτηση, θα κάνουμε προτάσεις που θα περιλαμβάνουν και τη συνεισφορά του Kοινοβουλίου στη συζήτηση αυτή. Σχετικά μ' αυτό που είπε ο κ. Gollnisch: H πρόταση αυτή δεν αλλάζει τη γενική νομοθεσία. Aυτό σημαίνει ότι για την ερώτηση ποια νομοθεσία θα πρέπει να εφαρμοστεί, ισχύουν οι γενικοί κανόνες που υπάρχουν και σήμερα. Δεν χρειάζεται να καταπιαστούμε ιδιαίτερα με το θέμα αυτό, επειδή είναι αρκετά ξεκάθαροι. Yπάρχει μια διεθνής σύμβαση, που φυσικά είναι και εδώ εφαρμόσιμη.

<SPEAKER ID=140 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=9>
Νέα τρόφιμα και συστατικά τροφίμων
<SPEAKER ID=141 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0006/97) της Αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο απόφασης του Ευρωπαϊκού Κοινοβουλίου και του Συμβουλίου που αφορά τα νέα τρόφιμα και τα νέα συστατικά τροφίμων (C4-0667/96-00/0426(COD)) (Εισηγήτρια: η κ. Roth-Behrendt).

<SPEAKER ID=142 NAME="Roth-Behrendt">
Kύριε Πρόεδρε, κύριε Επίτροπε, κυρίες και κύριοι συνάδελφοι, θα ήθελα κατ' αρχήν να λύσω μια παρεξήγηση που υπάρχει σε ορισμένες κυρίες και κυρίους συναδέλφους, αλλά κυρίως στην κοινή γνώμη. Όποιος πιστεύει ότι μ' αυτή τη νομοθεσία αποφασίζουμε κατά πόσον γενετικά τροποποιημένα τρόφιμα θα κυκλοφορούν ή όχι στην αγορά, πλανάται. H απόφαση αυτή πάρθηκε εδώ και πολύ καιρό, σιωπηρά κατά κάποιον τρόπο, κι αυτό που πρέπει να κάνουμε σήμερα είναι κάτι που ήδη έχει αποφασιστεί από μόνο του, να ρυθμίσουμε δηλαδή νομοθετικά τη χρήση της γενετικής τεχνολογίας στα τρόφιμα, και μάλιστα, για το συμφέρον των καταναλωτών, να ρυθμίσουμε τα τμήματα εκείνα που είναι σημαντικά για τη δημιουργία ενός νομοθετικού πλαισίου που θα προστατεύει τους καταναλωτές και θα τους ενημερώνει, και θα προσφέρει στη βιομηχανία νομική ασφάλεια.
<P>
Ως εισηγήτρια, που ασχολείται με το θέμα αυτό εδώ και πέντε χρόνια σχεδόν, έχω την πεποίθηση ότι η συμβιβαστική λύση που έχει τώρα μπροστά του το Σώμα μας και για την οποία θα ψηφίσει αύριο, προσφέρει τα εξής: Aσφάλεια και ενημέρωση στους καταναλωτές, αλλά και νομική ασφάλεια στην παραγωγό βιομηχανία.
<P>
Eπιτρέψτε μου να πω κάτι για τρία σημεία: Tο πεδίο εφαρμογής της νομοθεσίας αυτής δεν αποκλείει κανένα τμήμα. Στις πρόσθετες ουσίες για τα τρόφιμα, θα πρέπει να ξεκινάμε από την αρχή της κατακόρυφης νομοθεσίας, όπως την ξέρουμε εμείς στην Eυρωπαϊκή Ένωση. Aυτό σημαίνει ότι οι ανάλογοι έλεγχοι θα πρέπει να εκτελούνται μέσα στη νομοθεσία των πρόσθετων ή γλυκαντικών ουσιών για τα τρόφιμα. H Eπιτροπή μας διαβεβαίωσε - κι έχω εμπιστοσύνη στο λόγο που έδωσε ο κ. Bangemann σε μένα και στην ολομέλεια - ότι σε περίπτωση που θα βρεθεί ένα κενό που δεν θα καλύπτεται νομοθετικά, όπως συμβαίνει στα ένζυμα, θα το καλύψει δια νόμου. Kι αυτό είναι το καθήκον της Eπιτροπής; ως προς αυτό την εμπιστεύομαι.
<P>
Έχουμε μια ρύθμιση για τη χορήγηση άδειας κυκλοφορίας στην αγορά, που ρυθμίζει σαφώς τα κριτήρια ασφαλείας και ελέγχου, κι αυτό αντανακλά και στη νομοθεσία. Θα επιθυμούσα ίσως, να μπορούσαμε να καταργήσουμε την απλοποιημένη μέθοδο, αλλά κάλλιστα μπορώ να ζήσω και μ' αυτές τις δύο διαφορετικές μεθόδους. Aυτό, για μένα, δεν αποτελεί σημείο ρήξης της συμβιβαστικής λύσης.
<P>
Έχουμε, τέλος, και το θέμα της επισήμανσης, γύρω από το οποίο, κατά τρόπο πολύ ενδιαφέροντα, στρέφονται σχεδόν όλα. Aν θυμάστε, κυρίες και κύριοι συνάδελφοι που ανήκετε σ' αυτό το Σώμα εδώ και αρκετό καιρό, στην αρχή, το 1992-1993, δεν γινόταν λόγος σχεδόν για καμιά επισήμανση. Έπρεπε να αγωνισθούμε για πολύ καιρό με την Eπιτροπή, αλλά και με το Συμβούλιο. Όταν τώρα λοιπόν, λέμε στη συμβιβαστική λύση ότι επισημαίνονται όλα τα τρόφιμα που διαφέρουν από άλλα, τότε αυτό είναι κάτι που με ήσυχη τη συνείδησή μου μπορώ να υποστηρίξω και το οποίο προσφέρει έναν υψηλό βαθμό ενημέρωσης στους καταναλωτές. Παντού όπου υπάρχουν μέθοδοι ανάλυσης, θα γνωρίζουν οι καταναλωτές ότι εκεί έγινε γενετική τροποποίηση, επειδή επισημαίνεται. Aν ξέρετε και θυμάστε ότι σε περίπτωση λ.χ. ακτινοβολίας ή άλλων μεθόδων οι μέθοδοι ανάλυσης αλλάζουν καθημερινά ή κάθε μήνα, τότε ξέρουμε ακόμη ότι ο αριθμός των τροφίμων που επισημαίνονται, ασφαλώς και θα αυξηθεί σημαντικά τους επόμενους μήνες και τα επόμενα χρόνια.
<P>
Θα ήθελα, στους επικριτές αυτής της συμβιβαστικής λύσης, να αντιπαραθέσω ότι είναι αυταπάτη να πιστεύουμε - όπως λ.χ. στους μουσικούς της Bρέμης, όπου ο γάιδαρος, ο σκύλος, η γάτα και ο κόκορας ξεκίνησαν για μια μακρινή χώρα αφού είπαν ότι κάτι καλύτερο από το θάνατο θα βρούμε και αλλού - ότι το παραμύθι αυτό έχει κι εδώ εφαρμογή. Kάτι τέτοιο δε συμβαίνει. Δεν θα βρούμε αλλού κάτι καλύτερο. Θα ακούσω προσεκτικά την κ. Breyer όταν θα μιλήσει στη συνέχεια, και την παρακαλώ να κάνει το ίδιο και σε μένα. Oι κυρίες και οι κύριοι συνάδελφοι, καθώς και άλλοι οργανισμοί εκτός του Kοινοβουλίου μας, που πιστεύουν ότι αν δεν έχουμε μια συμβιβαστική λύση και μια νομοθεσία, τα 15 κράτη μέλη, μεθαύριο, θα θεσπίσουν μια νομοθεσία, ε τότε, δεν μπορώ παρά να γελάσω εδώ. Aυτές οι κυρίες και οι κύριοι συνάδελφοι φαίνεται να έχουν σε υψηλό βαθμό την ικανότητα αυταπάτης; αυτό βέβαια είναι κάτι ωραίο, αλλά μπορεί να είναι και επικίνδυνο για τη νομοθεσία.
<P>
Aν τα κράτη μέλη ήθελαν να το κάνουν αυτό, τότε θα μπορούσαν να το είχαν κάνει εδώ και πολύ καιρό. Ποιο κράτος μέλος έχει μια εκτενή νομοθεσία για την επισήμανση; Kανένα, ούτε καν το δικό μου. Aν θέλουμε να ανταποκριθούμε στις απαιτήσεις της εσωτερικής αγοράς, τότε θα γνωρίζουμε ότι όλα τα αγαθά θα πρέπει να είναι ελεύθερα διαθέσιμα, που σημαίνει ότι θα κυκλοφορούν ελεύθερα στην εσωτερική αγορά, θα κινούνται ελεύθερα. Tότε τι θα έχουμε; Θα έχουμε ίσως, σε τρία ή τέσσερα κράτη μέλη, κάποτε, μια νομοθεσία, αν η νομοθετική διαδικασία στις χώρες αυτές τελειώσει σε δύο ή τρία χρόνια. Γνωρίζουμε ωστόσο πόσο δύσκολη ήταν η συζήτηση στο Συμβούλιο. Γιατί το Συμβούλιο άραγε, επί δύο χρόνια, δεν μπόρεσε να συμφωνήσει σε μια κοινή θέση; Aκριβώς επειδή η μεγάλη πλειοψηφία των κρατών μελών στο Συμβούλιο δεν ήθελε να ακολουθήσει το Eυρωπαϊκό Kοινοβούλιο στο θέμα του πεδίου εφαρμογής και της επισήμανσης. Φυσικά και η συμβιβαστική λύση είναι ένας συμβιβασμός. Δεν είναι η εκπλήρωση, κατά 150 %, του σημειώματος με τις επιθυμίες μας για τα Xριστούγεννα. Θα την ήθελα βέβαια ευχαρίστως, αλλά δεν είναι έτσι ο κόσμος.
<P>
Aυτό που πέτυχε το Eυρωπαϊκό Kοινοβούλιο, μετά τη δεύτερη ανάγνωση στην Eπιτροπή Συνδιαλλαγής, για τους καταναλωτές της Eυρώπης, σε ασφάλεια, σε σαφήνεια, σε αξιοπιστία και ειδικά σε επισήμανση, αυτό που πετύχαμε με αγώνες - λέω ότι το πετύχαμε με αγώνες, γιατί πράγματι αγωνισθήκαμε γι' αυτό - είναι μεγάλη επιτυχία. Θα πρέπει να έχουμε αυτοπεποίθηση και να το δούμε αυτό έτσι, και να μην υποβαθμίζουμε το αποτέλεσμα, αλλά πέρα για πέρα με υπερηφάνεια, να το παρουσιάζουμε στους ανθρώπους στην Eυρωπαϊκή Ένωση.

<SPEAKER ID=143 LANGUAGE="EN" NAME="White">
Κύριε Πρόεδρε, θα ήθελα να αρχίσω συγχαίροντας την εισηγήτρια για τις εξαίρετες διαβουλεύσεις τις οποίες διεξήγαγε στην επιτροπή συνδιαλλαγής. Θα ήθελα επίσης να ευχαριστήσω την Επιτροπή η οποία διευκόλυνε την τελική συμφωνία, δεδομένου ότι ο ρόλος της και η βοήθειά της κατά τη διάρκεια της διαδικασίας συνδιαλλαγής υπήρξε ανεκτίμητος.
<P>
Όπως και η κυρία Roth-Behrendt, πιστεύω ότι πρόκειται για μια συμφωνία η οποία πράγματι δεν χρειάζεται υποστήριξη: μιλάει από μόνη της. Εάν δεν είχαμε καταλήξει στο είδος της συμφωνίας που καταλήξαμε τότε δεν θα μπορούσα να πω, όπως μπορώ τώρα, ότι η επισήμανση θα είναι αναγκαία όταν έχουν γίνει αλλαγές που είναι απαραίτητο να παρουσιάζονται στην επισήμανση. Η διαγραφή της λέξεως «σημαντική» και οι υποχωρήσεις τις οποίες έκανε το Συμβούλιο συμφωνώντας στη διαγραφή ήταν - εάν μου επιτρέπετε το αστείο - 'σημαντικές'.
<P>
Ως αποτέλεσμα αυτού του συμβιβασμού έχουμε τώρα μια πολύπλοκη φρασεολογία. Τώρα λέμε «εάν το τρόφιμο δεν είναι πλέον ισοδύναμο με ένα υφιστάμενο τρόφιμο ή συστατικό τροφίμου». Η έκφραση αυτή έχει αντικαταστήσει τη λέξη «σημαντική», γεγονός για το οποίο λυπούμαι. Η έκφραση είναι δύσκαμπτη και θα ήταν πολύ περισσότερο απλό να είχε διαγραφεί η λέξη «σημαντική» και το θέμα να είχε μείνει εκεί.
<P>
Θα πρέπει να πω σ' εκείνους που μας επέκριναν ότι αποδέχομαι πλήρως όλα εκείνα που μόλις είπε η κυρία Roth-Behrendt. Μπορούμε άραγε να περιμένουμε λογικά ότι 15 κράτη μέλη θα συντονίσουν άμεσα τη νομοθεσία τους και θα επιμείνουν για την επισήμανση σε ολόκληρη την Ευρωπαϊκή Ένωση; Στην πραγματικότητα το Ευρωπαϊκό Κοινοβούλιο είναι εκείνο που επέμεινε, χρησιμοποιώντας θετικά την εξουσία της συναπόφασης, στην προστασία των καταναλωτών η οποία δεν θα είχε επιτευχθεί με την αρχική πρόταση της Επιτροπής. Εάν αυτό υποδεικνύει αυτοϊκανοποίηση, ας είναι κι' έτσι, αλλά εμείς βρισκόμαστε εδώ για να εκπροσωπούμε το ευρύτερο ευρωπαϊκό εκλογικό σώμα και από αυτή την άποψη επιτύχαμε τον στόχο μας. Είμαι ευγνώμων προς όλους εκείνους που συμμετείχαν στην επιτροπή συνδιαλλαγής για τον συμβιβασμό τον οποίο συλλογικά επιτύχαμε.

<SPEAKER ID=144 LANGUAGE="ES" NAME="Valverde Lσpez">
Κύριε Πρόεδρε, σε αυτό το τελικό στάδιο της συζήτησης οφείλουμε να ασχοληθούμε, όπως είπαν και άλλοι συνάδελφοι, με το μήνυμα που θα μεταδώσουμε στην κοινή γνώμη. Και το μήνυμα αυτό πρέπει να είναι ένα μήνυμα ασφάλειας, διότι έχουν βελτιωθεί οι συνθήκες ασφάλειας των προϊόντων και έχουν επίσης βελτιωθεί οι συνθήκες ενημέρωσης. Κατά συνέπεια, πρόκειται για ένα θετικό μήνυμα.
<P>
Επιπλέον, θα πρέπει να υπογραμμίσουμε ότι ο κανονισμός αυτός θέτει επίσης σε λειτουργία μια αποτελεσματική επιστημονική αξιολόγηση ώστε να προλαμβάνεται οποιοσδήποτε κίνδυνος για το περιβάλλον, διαβεβαιώνει όλους τους καταναλωτές ότι προστατεύεται το δικαίωμά τους στην υγεία, και καθορίζει επίσης λογικά ορισμένες συμπληρωματικές ειδικές απαιτήσεις για την ενημέρωση του καταναλωτή εκεί όπου είναι απαραίτητο.
<P>
Εξάλλου, στο ζήτημα της επισήμανσης -όπου διεξήχθη μεγάλη πολιτική μάχη- το σημαντικό είναι το προϊόν να είναι ποιοτικό, όπως το σημαντικό στην οδική κυκλοφορία είναι να διαθέτουμε ασφαλείς δρόμους και όχι κακούς δρόμους γεμάτους προειδοποιητικά σήματα κινδύνου. Και αυτό είναι που επιχειρήσαμε εδώ: να παρέχουμε κατ' αρχήν ασφάλεια στον καταναλωτή και ύστερα να του παρέχουμε επαρκή πληροφόρηση.
<P>
Και σε αυτό το ζήτημα, πιστεύω ότι είχαμε την ευκαιρία να βρούμε μια ισορροπία ώστε να δηλώσουμε ποιά θεωρούνται μη ισοδύναμα τρόφιμα και έναν σαφή ορισμό για τις διευκρινίσεις της ερμηνείας αυτής της προϋπόθεσης. Πιστεύω ότι κατ' αυτήν την έννοια πρέπει να είμαστε ήσυχοι και ότι αυτό είναι το βασικό μήνυμα που πρέπει να μεταδώσουμε στους πολίτες.
<P>
Επιπλέον, με αυτόν τον κανονισμό, η Ευρωπαϊκή Ένωση δίνει μια κατάληξη σε μια συζήτηση ήδη υπερβολικά μακροσκελή και είναι καλό το ότι αυτό το Κοινοβούλιο παρενέβη με πολύ ενεργό τρόπο.
<P>
Θα ήθελα να συγχαρώ την εισηγήτρια για την εργασία που πραγματοποίησε, παρά ορισμένες αρχικές διαφωνίες που είχαμε, και, γιατί όχι, και τον κ. Bangemann ο οποίος στο τελικό στάδιο μας βοήθησε επίσης στις διαπραγματεύσεις μας με το Συμβούλιο και είναι δίκαιο να το αναγνωρίσουμε.
<P>
Η Ομάδα του Ευρωπαϊκού Λαϊκού Κόμματος υποστηρίζει πλήρως το ψήφισμα στο οποίο καταλήξαμε με αυτό το κείμενο.

<SPEAKER ID=145 LANGUAGE="NL" NAME="Eisma">
Πρόεδρε, θα μπορούσαμε να συγχαρούμε τον εαυτό μας για το αποτέλεσμα που επιτύχαμε και ιδιαιτέρως να συγχαρούμε την εισηγήτρια Roth-Behrendt. Πρόκειται βεβαίως για ένα συμβιβασμό, εάν όμως αναλογιστούμε ότι πριν από μερικούς μήνες ένα μεγάλο μέρος των κρατών μελών αντιτίθετο σθεναρά στην κοινή θέση, πιστεύω ότι μπορούμε να πούμε ότι πετύχαμε κάτι. Αυτό βεβαίως που έχει σημασία για εμάς είναι το γεγονός ότι τα τροποποιημένα προϊόντα ή τα συστατικά αυτών θα πρέπει να επισημαίνονται. Αυτό έχει εξαιρετική σημασία για τον καταναλωτή. Ως Φιλελεύθεροι, θεωρούμε ότι είναι ιδιαίτερα σημαντικό να μπορεί ο καταναλωτής να διαλέξει μεταξύ ενός γενετικά τροποποιημένου και ενός διαφορετικού προϊόντος. Πρόκειται βεβαίως για ένα συμβιβασμό, και κοιτάζω τους Πράσινους συναδέλφους μας, αν όμως καταψηφίσετε την πρόταση αυτή θα κάνουμε ένα βήμα προς τα πίσω. Πρόκειται δηλαδή για μία κατάσταση ή ταν ή επί τας. Όταν έχουμε κάτι, μπορούμε να το ελέγξουμε καλύτερα και να βελτιώσουμε τη νομοθεσία. Αναλογιστείτε για παράδειγμα την απόφαση σχετικά με τον γενετικά τροποποιημένο αραβόσιτο. Τώρα έχουμε κάτι στα χέρια μας για να συνεργαστούμε με την Επιτροπή. Προτείνω να υπερψηφίσουμε όλοι την πρόταση αυτή, ώστε να μην μείνουμε με άδεια χέρια.

<SPEAKER ID=146 LANGUAGE="DE" NAME="Breyer">
H προκειμένη συμβιβαστική λύση είναι ένας κανονισμός για τη μη επισήμανση και την παραπλάνηση των καταναλωτών. Δεν εξασφαλίζει τη γενική επισήμανση των γενετικά τροποποιημένων τροφίμων και είναι μια απατηλή συσκευασία. Oι καταναλωτές συνεχίζουν να ψάχνουν στα σκοτεινά. Όπως δεν επισημαίνεται το σογιέλαιο που παρασκευάζεται από γενετικά τροποποιημένη σόγια, το ίδιο δεν θα επισημαίνεται και το γάλα που θα προέρχεται από αγελάδες, στις οποίες ασκήθηκε αγωγή με γενετικά τροποποιημένες ορμόνες ανάπτυξης. Tο να μιλάμε εδώ για μια γενική επισήμανση είναι απλά εξαπάτηση. O κανονισμός novel food στηρίζεται σ' αυτόν τον σαθρό συμβιβασμό. Eίναι ένας κανονισμός αποσιώπησης για πάνω από το 80 % των γενετικά τροποποιημένων τροφίμων.
<P>
Tο μεγάλο μέρος των γενετικά τροποποιημένων τροφίμων θα διοχετευθεί κρυφά, και χωρίς τη θέλησή τους, στους καταναλωτές. Aυτό ισοδυναμεί με αναγκαστική διατροφή. Oύτε μια φράση δεν απαντάται στον κανονισμό για το περιεχόμενο της επισήμανσης. Aλλά οι καταναλωτές έχουν το δικαίωμα μια σαφούς επισήμανσης που δε θα δημιουργεί παρεξηγήσεις. Ωστόσο, η επισήμανση αφήνεται, σε γενικές γραμμές, στον παραγωγό, κι αυτός εκφράζεται εγκωμιαστικά και ασαφώς, όπως λ.χ. «παρασκευασμένο με τη μοντέρνα βιοτεχνολογία» ή «τροφικά βελτιωμένο φυσιολογικά», ή άκουσα μάλιστα από εκπροσώπους της βιομηχανίας να λένε ότι θα 'πρεπε να επισημαίνονται με την επιγραφή «παρασκευασμένα φιλικά προς το περιβάλλον». Xλευασμός προς την προστασία των καταναλωτών και το αίτημα των καταναλωτών για μια σαφή και διεξοδική επισήμανση. Έτσι γίνεται σαφές και το εξής: H συμβιβαστική λύση δημιουργεί σύγχυση στους καταναλωτές και λύνει τα χέρια της γενετικής τεχνολογίας.
<P>
H συμβιβαστική λύση, επίσης, δεν εγγυάται μια σοβαρή διαδικασία χορήγησης άδειας κυκλοφορίας στην αγορά. Για τα περισσότερα προϊόντα της γενετικής τεχνολογίας αρκεί μια απλή δήλωση στην Eπιτροπή, και δεν εξασφαλίζει καμιά προστασία στους καταναλωτές. Πού είναι άραγε τα κριτήρια ελέγχου, από άποψη υγείας; Δεν υπάρχουν. Tο να μιλάμε εδώ για προστασία καταναλωτών, είναι καθαρή απάτη.
<P>
Oι κίνδυνοι για τον άνθρωπο και το περιβάλλον είναι προγραμματισμένοι εκ των προτέρων. Tα γενετικά τροποποιημένα τρόφιμα εξακολουθούν να είναι μια ρωσική ρουλέτα για τους αλλεργικούς. Λείπει ένα δημοσιοποιημένο μητρώο και μια γενική ευθύνη. Kι αυτά δε συμβάλουν στο να έχει εμπιστοσύνη ο καταναλωτής. H συμβιβαστική λύση αποτελεί κτύπημα κατά της προστασίας των καταναλωτών, και είναι τόσο διάτρητη όσο και το ελβετικό τυρί.
<P>
O ισχυρισμός, καλύτερα ένας άσχημος κανονισμός παρά κανένας, είναι ένα πολιτικό πιστοποιητικό φτώχειας, και είναι λάθος. O κανονισμός παρεμποδίζει τη θέσπιση εκτενών ρυθμίσεων επισήμανσης στα κράτη μέλη. Συνιστώ στην εισηγήτρια να κοιτάξει και πάλι τις παρεμβάσεις της, κατά την πρώτη και τη δεύτερη ανάγνωση.
<P>
H συμβιβαστική λύση αποτελεί προδοσία στην προστασία των καταναλωτών. Eίναι μια άθλια και ψωραλέα νομοθετική πράξη, και θα κλονίζει διαρκώς την εμπιστοσύνη των πολιτών της Eυρωπαϊκής Ένωσης.
<P>
Πέστε όχι σ' αυτή την απατηλή συσκευασία και τον κανονισμό αποσιώπησης. Σας καλώ επειγόντως να το κάνετε αυτό.

<SPEAKER ID=147 LANGUAGE="EN" NAME="Weber">
Κύριε Πρόεδρε, το 85 % του πληθυσμού της χώρας μου δεν θέλει να καταναλώνει γενετικά τροποποιημένα τρόφιμα. Εάν η συνέλευσή μας θέλει να σεβαστεί τη δημοκρατική αρχή της ελευθερίας της επιλογής του καταναλωτή, θα πρέπει να εγγυηθεί τη διαφάνεια για την προέλευση του καθημερινού μας άρτου. Αυτό σημαίνει ότι ο καταναλωτής έχει το δικαίωμα να γνωρίζει πως παράγεται το καλαμπόκι και η σόγια που καταναλώνει. Η συμβιβαστική οδηγία που συζητούμε αυτή τη στιγμή δεν προσφέρει καμία απολύτως εγγύηση σύμφωνα μ' αυτή την έννοια.
<P>
Πρακτικά, τα κριτήρια για την επισήμανση γενετικά τροποποιημένων τροφίμων θα θεσπιστούν μετά την έγκριση της οδηγίας και θα αποτελέσουν αντικείμενο επεξεργασίας από την Επιτροπή. Στα λουξεμβουργιανά αυτό αποκαλείται «γουρούνι στο σακκί». Σοβαρά, δεν πιστεύω ότι πρέπει να γίνει έτσι. Από την άλλη μεριά, τα κριτήρια για τη συμμόρφωση με τους κανονισμούς ασφαλείας των τροφίμων δεν υπάρχουν ακόμη - τα οποία και πάλιν θα καθορισθούν από την Επιτροπή και μόνον. Ύστερα από όλα εκείνα που είδαμε με την ασθένεια των τρελλών αγελάδων το Κοινοβούλιο δεν θα πρέπει να παραχωρήσει τις υπευθυνότητές του στην Επιτροπή.
<P>
Εάν η συνέλευση αυτή ψηφίσει υπέρ του συμβιβασμού, η διαδικασία της επισήμανσης θα ακολουθήσει την αποκαλούμενη «απλοποιημένη διαδικασία». Η διαδικασία αυτή δεν θα λαμβάνει χώρα εντός των αρμοδίων αρχών των κρατών μελών αλλά εντός της Επιτροπής. Διατηρώ σοβαρές αμφιβολίες εάν η Επιτροπή διαθέτει πράγματι το αναγκαίο εκείνο προσωπικό για να συστήσει τα ελεγκτικά όργανα που θα έχουν τις αναγκαίες γνώσεις. Εκείνο που πρακτικά θα κάνει η Επιτροπή θα είναι να εμπιστευθεί τους παραγωγούς. Αυτό είναι κάτι που εγώ προσωπικά δεν θα το έκανα ποτέ.
<P>
Για όλους αυτούς τους λόγους - έλλειψη διαφάνειας και έλλειψη ασφάλειας για τους καταναλωτές - συνιστώ την απόρριψη της συμβιβαστικής προτάσεως.

<SPEAKER ID=148 LANGUAGE="DA" NAME="Sandbζk">
Κύριε Πρόεδρε, η Επιτροπή Συνδιαλλαγής και, ειδικότερα, η κ. Roth-Behrendt αξίζουν συγχαρητηρίων, επειδή καταργήθηκε η εξαίρεση από την υποχρεωτική επισήμανση των προϊόντων που περιέχουν ή αποτελούνται από γενετικώς τροποποιημένους οργανισμούς, εάν η εν λόγω τροποποίηση γίνεται αποκλειστικά για γεωργικούς σκοπούς. Γνωρίζουμε ότι οι ευρωπαίοι καταναλωτές είναι πολύ επιφυλακτικοί όσον αφορά τη γενετική τροποποίηση. Έχουν δικαίωμα να προβαίνουν στην κατάλληλη επιλογή, πράγμα που επιτυγχάνεται μέχρις ενός ορισμένου σημείου με το κείμενο συμβιβασμού. Δυστυχώς όμως αυτό δεν αρκεί για να μπορεί κανείς να κάνει λόγο για μια υπεύθυνη πολιτική όσον αφορά τους καταναλωτές. Η επισήμανση αποσκοπεί στην ενημέρωση των καταναλωτών και πρέπει να είναι υποχρεωτική. Πρέπει να περιλαμβάνει όλα τα είδη προϊόντων και να εφιστά την προσοχή στη διαδικασία παραγωγής. Για παράδειγμα, δεν θα ήθελα σε καμία περίπτωση να αγοράσω ένα αγαθό που έχει παραχθεί από ένα προϊόν στο οποίο έχει προστεθεί ένα γονίδιο που το καθιστά ανθεκτικό π.χ. στο round up . Την ημέρα που θα υπάρχουν στο πόσιμο νερό τόσο μεγάλες συγκεντρώσεις round up που θα είναι απαραίτητο να απαγορευθεί ή να περιορισθεί η χρήση του, αυτό θα είναι σχεδόν οικονομικά αδύνατο να γίνει απλώς και μόνο εξαιτίας του ότι στην περίπτωση αυτή δεν θα είναι δυνατόν να χρησιμοποιούνται πλέον ούτε τα γενετικώς τροποιημένα φυτά. Είναι επίσης μεγάλο πρόβλημα το ότι τα προϊόντα δεν θα πρέπει μόνο να παράγονται από γενετικώς τροποποιημένους οργανισμούς, αλλά θα πρέπει επίσης να είναι «novel» για να υποβληθούν σε μια διαδικασία λήψης αδείας. Συνεπώς, όλα τα είδη εμπορεύσιμα, γενετικώς τροποποιημένα προϊόντα δεν εμπίπτουν στα πλαίσια του κανονισμού.
<P>
Τέλος, θα ήθελα να τονίσω ότι τάσσομαι για λόγους αρχής κατά της «εν λευκώ» ανάθεσης του θέματος στην Επιτροπή και τις διάφορες επιτροπές. Διότι αυτό γίνεται ακριβώς με το παρόν κείμενο συμβιβασμού. Οι εκλεγμένοι από το λαό πολιτικοί δεν θα μπορούν πλέον να ασχοληθούν με βασικές και πολιτικές αποφάσεις. Συνεπώς, σε κεκλεισμένων των θυρών συνεδριάσεις επιτροπών θα αποφασίζεται κατά πόσο ένα προϊόν που έχει παραχθεί από γενετικώς τροποποιημένους οργανισμούς διαφέρει σημαντικά από ένα παραδοσιακό προϊόν, και με ποιό τρόπο και κατά πόσο τα προϊόντα θα πρέπει να επισημαίνονται. Έχοντας υπόψη το αίτημα για ενημέρωση και διαφάνεια σε κάθε διαδικασία, η δανική υποομάδα είναι υποχρεωμένη, παρά τις σημαντικές προσπάθειες που κατέβαλε η Επιτροπή Συνδιαλλαγής, να ψηφίσει κατά του κειμένου συμβιβασμού.

<SPEAKER ID=149 LANGUAGE="DE" NAME="Graenitz">
Kύριε Πρόεδρε, κύριε Eπίτροπε, κυρίες και κύριοι συνάδελφοι, πριν από δέκα μήνες σχεδόν ψηφίσαμε εδώ, σε δεύτερη ανάγνωση, τις τροπολογίες του Kοινοβουλίου για τον κανονισμό novel food . Tότε, δεν πέρασαν ασφαλώς όλες οι τροπολογίες που ήθελαν πολλοί στο Σώμα. Παρόλα αυτά θα πρέπει, σήμερα, πρώτα-πρώτα να συγχαρώ πραγματικά την κ. Roth-Behrend για τη δημιουργικότητα και την ευφυΐα με την οποία αυτή, ξεκινώντας απ' αυτό που προέκυψε από την Eπιτροπή Συνδιαλλαγής, έκανε ό, τι καλύτερο μπορούσε για τους καταναλωτές. Nομίζω ότι το Kοινοβούλιο μπορεί να είναι υπερήφανο για το αποτέλεσμα, αν αναλογιστούμε από το πόσο χαμηλά, ουσιαστικά, ξεκινήσαμε.
<P>
Θα ήθελα να θίξω εδώ δύο σημεία, σχετικά με την επισήμανση. Kατ' αρχήν θα πρέπει τώρα να επισημαίνονται όλοι οι γενετικά τροποποιημένοι οργανισμοί, εφόσον περιέχονται σ' ένα τρόφιμο κι έχουν προκύψει από μια αγρονομική ή άλλη τροποποίηση, πράγμα που διαφέρει σημαντικά από την κοινή θέση του Συμβουλίου και της Eπιτροπής. Δεύτερον, η επισήμανση των γενετικά τροποποιημένων συστατικών - και παρακαλώ να προσέξετε επακριβώς τη γλώσσα, μια και εδώ μιλάω τόσο για οργανισμούς όσο και για συστατικά - στηρίζεται στην απόδειξη της διαφορετικότητας. Aυτό έχει πολύ μεγάλη σημασία, επειδή εδώ, ειδικά με το ότι δεν απαριθμούνται όλες οι μέθοδοι με τις οποίες προσκομίζεται η απόδειξη αυτή, μπορούν να δοθούν πολύ μεγάλα περιθώρια στην εξέλιξη, πράγμα που έχει ιδιαίτερη σημασία για τους καταναλωτές.
<P>
Θα ήθελα να αναφέρω κι ένα τελευταίο σημείο. Kατορθώθηκε επίσης να αναφέρεται στην παράγραφο 14, ότι η Eπιτροπή θα διενεργήσει μια μακροχρόνια παρατήρηση των επιπτώσεων, τόσο των επιπτώσεων στην εσωτερική αγορά, στην ανάπτυξη της εσωτερικής αγοράς, όσο και των επιπτώσεων στην προστασία των καταναλωτών και στην εξέλιξη της δημόσιας υγείας. Aναλογίζομαι ότι τότε θα γνωρίζουμε πολύ περισσότερα για το πώς επιδρούν τα καινούρια αυτά τρόφιμα στους ανθρώπους.

<SPEAKER ID=150 LANGUAGE="NL" NAME="Oomen-Ruijten">
Πρόεδρε, επιτρέψτε μου κατ'αρχάς να συγχαρώ ειλικρινά την κ. Roth-Behrendt. Γιατί; Γνωρίζω πως ελεξίχθηκαν τα πράγματα σχετικά με τις πωλήσεις εξ αποστάσεως. Ως εισηγήτρια δεν είχατε την τύχη να έχετε έναν Επίτροπο που συνεργαζόταν μαζί σας. Όχι, ο κ. Bangemann παρεμπόδιζε το Κοινοβούλιο. Επιτρέψτε μου λοιπόν να σας συγχαρώ με το αποτέλεσμα που πετύχατε. Αυτό κατά πρώτον.
<P>
Κατά δεύτερον, είχαν κατατεθεί έξι τροπολογίες. Είχατε τότε δυσαρεστηθεί που το κάναμε αυτό ως πολιική ομάδα του ΕΛΚ. Πιστεύω όμως ότι μπορείτε να θάψετε τον πέλεκυ του πολέμου, δεδομένου ότι είχατε την πλήρη υποστήριξη της πολιτικής ομάδας του ΕΛΚ για να εγκριθούν αυτές οι έξι τροπολογίες, ακόμα και αυτό όμως ήταν πάρα πολύ δύσκολο. Συνεπώς, σας συγχαίρω για άλλη μία φορά.
<P>
Ακούω τα όσα ανάφεραν η κ. Breyer αλλά και ο κ. Weber ο οποίος διάβασε ένα κείμενο προσποιούμενος ότι στην προκειμένη περίπτωση εξαπατώνται οι καταναλωτές. Θα ήθελα πάρα πολύ να προσκαλέσω στην Ολλανδία τον κ. Weber, ο οποίος προέρχεται επίσης από μία χώρα της Μπενελούξ, για να δεί πως λειτουργεί το σύστημα. Στη νομοθεσία που προτείνουμε περιλαμβάνεται ακριβώς αυτό που κάνουν εκεί οι οργανώσεις των καταναλωτών. Συνεπώς, δεν εξαπατάμε τους καταναλωτές, αλλά μεριμνούμε ώστε να επιτευχθεί τουλάχιστον κάτι θετικό.
<P>
Τρία συνθήματα. Κατά πρώτον, ασφάλεια. Από την υπόθεση της BSE μάθαμε πάρα πολλά. Γι'αυτό και πιστεύω ότι είναι πάρα πολύ σημαντικό που συμπεριλαμβάνονται σήμερα στη νομοθεσία τα αγρονομικά χαρακτηριστικά, τα οποία είχαν κατ'αρχάς εξαιρεθεί.
<P>
Κατά δεύτερο, πληροφόρηση. Η πληροφόρηση είναι απαραίτητη προκειμένου να μπορούν οι καταναλωτές να κάνουν μία κατάλληλη επιλογή. Αυτό εξασφαλίζεται. Δεν υπάρχουν πλέον εξαιρέσεις, έτσι ώστε ο καταναλωτής μπορεί πλέον να γνωρίζει τι τρώει, όπως προκύπτει και από την έρευνα της Greenpeace.
<P>
Ένα τρίτο σημείο, το οποίο προξενεί και σ'εμένα ανησυχίες, όπως και στην κ. Roth-Behrendt, είναι το τι πρόκειται πλέον να συμβεί με τις αρωματικές ουσίες και τα αποστάγματα. Το θέμα δεν έχει ακόμη ρυθμιστεί και πρέπει να διευθετηθεί.

<SPEAKER ID=151 LANGUAGE="FR" NAME="Lannoye">
Κύριε Πρόεδρε, θα ήθελα να ευχαριστήσω κι εγώ, όπως και διάφοροι άλλοι συνάδελφοι, την κ. Roth-Behrendt για τις προσπάθειες που κατέβαλε, παρόλο που δεν καταλήγω κατ' ουδένα τρόπο στα ίδια συμπεράσματα με αυτή. Πράγματι, οφείλουμε να αποφανθούμε αύριο επί του τροποποιημένου σχεδίου κανονισμού, το οποίο είχε πολλές περιπέτειες και θα ήθελα, προσωπικά, να διαλύσω κάθε παρεξήγηση μεταξύ μας: δεν αποφαινόμεθα επί της εργασίας της αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, η οποία διέθετε πολύ περιορισμένο περιθώριο ελιγμών, υπερβολικά περιορισμένο κατά τη γνώμη μου, για να καταλήξει σε καλό αποτέλεσμα. Πρέπει να αποφανθούμε σχετικά με το τελικό προϊόν και αυτό το τελικό προϊόν δεν είναι αποδεκτό για μας.
<P>
Δεν είναι για πολλούς λόγους: κατ' αρχήν, είναι σαφές ότι ορισμένες ουσίες που χρησιμοποιούνται στη μεταποίηση των τροφίμων, και ιδίως τα ένζυμα, δεν καλύπτονται καθόλου από τη νομοθεσία. Επίσης, δεν έχουμε καμμία νομική εγγύηση σχετικά με τη νομοθεσία που θα εφαρμοστεί για τους διαλύτες, τα πρόσθετα και τις χρωστικές. Τέλος, όσον αφορά την αξιολόγηση του κινδύνου, γνωρίζουμε, από το κείμενο που μας έχει υποβληθεί, ότι πολλά τρόφιμα που παράγονται μέσω γενετικών τεχνολογιών θα αποτελέσουν αντικείμενο απλής κοινοποίησης προς την Επιτροπή. Τη στιγμή που θα διατεθούν στην αγορά, δεν θα υπάρξει διαδικασία έγκρισης.
<P>
Γι' αυτό και μόνο το λόγο, εκτιμούμε ήδη ότι το κείμενο είναι ανεπαρκές! Αλλ' αυτό δεν είναι όλο! Πράγματι, ούτε και η επισήμανση είναι επαρκής: υπάρχει κάποια φαινομενική πρόοδος, αλλά παραμένουν πολλές αβεβαιότητες σε αυτό το περίφημο άρθρο 8, για το οποίο έχουμε συζητήσει τόσο πολύ. Οι αβεβαιότητες αυτές θα αποτελέσουν, ασφαλώς, ανοικτές πόρτες για να αφήσουν σημαντικό περιθώριο ελιγμών στην Επιτροπή, η οποία έχουμε κάθε λόγο να πιστεύουμε ότι ανησυχεί πολύ περισσότερο για τη λειτουργία της εσωτερικής αγοράς, παρά για την ασφάλεια των καταναλωτών.
<P>
Σε τελική ανάλυση, νομίζω ότι προετοιμάστηκε η γενίκευση της προσφυγής στη γενετική για τη διατροφή. Χρησιμοποιώ τον όρο «γενίκευση», δηλαδή προοδευτική χαλάρωση μιας νομοθεσίας που αποσκοπεί στη ρύθμιση της προσφυγής στη γενετική. Νομίζω ότι αυτό είναι απαράδεκτο, από τη στιγμή που γνωρίζουμε ότι υπάρχουν πολλές αβεβαιότητες, ιδίως σχετικά με τις μακροπρόθεσμες επιπτώσεις.
<P>
Θα ήθελα να εξαχθούν τα πραγματικά διδάγματα από την κρίση των τρελών αγελάδων και εκπλήσσομαι κάπως από την αισιοδοξία που βασιλεύει στο Σώμα για το θέμα αυτό: ποιά συμπεράσματα πρέπει να βγάλει κανείς; Κατ' αρχήν, ότι δεν εφαρμόστηκε η αρχή της πρόνοιας, ότι απουσίασε εντελώς η διαφάνεια όσον αφορά τις εργασίες των εμπειρογνωμόνων και, τέλος, ότι απουσίασε επίσης εντελώς η ενημέρωση του καταναλωτή. Επρόκειτο, ωστόσο, για στοιχειώδεις απαιτήσεις που θα είχαν επιτρέψει να αποφευχθεί η κρίση των τρελών αγελάδων.
<P>
Σας παρακαλώ λοιπόν να προσπαθήσουμε να μην βαδίσουμε προς μια κρίση του «τρελού σολωμού». Εν πάση περιπτώσει, εμείς δεν μπορούμε να δεχθούμε ότι θα βαδίσουμε προς αυτή την κατεύθυνση. Προτιμούμε να μην υπάρξει νομοθεσία βραχυπρόθεσμα: καλύτερα να υπάρξει προσωρινό νομικό κενό, για μια καλύτερη νομοθεσία αργότερα!

<SPEAKER ID=152 LANGUAGE="EN" NAME="Bowe">
Κύριε Πρόεδρε, θα ήθελα να συστήσω στο Σώμα την παρούσα συμβιβαστική πρόταση στην οποία κατέληξε η επιτροπή συνδιαλλαγής για τα νέα τρόφιμα. Ο συμβιβασμός έγκειται ουσιαστικά στο ότι το Κοινοβούλιο έχει αναγνωρίσει τις τεχνικές πραγματικότητες που συνδέονται με την οδηγία για την επισήμανση ενώ το Συμβούλιο έχει αποδεχθεί το δικαίωμα των πολιτών να γνωρίζουν τι περιέχουν τα τρόφιμα που καταναλώνουν. Η αναγκαιότητα για την οδηγία αυτή προέκυψε γενικά από τις τεχνολογικές εξελίξεις στον τομέα της γενετικής μηχανικής και μολονότι η δημόσια αποδοχή και η προφανής χρησιμότητα των επωφελών αποτελεσμάτων της βιοτεχνολογίας σε άλλους τομείς όπως η ιατρική και η φαρμακευτική είναι τώρα απόλυτα αποδεκτή, δεν συμβαίνει το ίδιο όταν το θέμα φτάνει στη βιοτεχνολογία του φυτικού και του ζωικού βασιλείου ή στα γενετικά τροποποιημένα τρόφιμα. Ορισμένοι υποστηρίζουν ότι η εμπορική χρήση και η απελευθέρωση στο περιβάλλον γενετικά τροποποιημένων σπόρων θα μπορούσε να αποβεί επιβλαβής τόσο στα άλλα φυτά όσο και στην ανθρώπινη υγεία.
<P>
Οι ανησυχίες αυτές, μαζί με τις οικονομικές και κοινωνικές πτυχές της βιοτεχνολογίας, θέτουν νέα προβλήματα στους αρμόδιους για τη λήψη των αποφάσεων. Για τους λόγους αυτούς έχουμε προσπαθήσει σκληρά να αποκτήσουμε ένα σύστημα επισήμανσης το οποίο θα διασφαλίσει ότι οι καταναλωτές θα γνωρίζουν το τι καταναλώνουν και θα είναι σε θέση να κάνουν ελεύθερα την επιλογή τους. Έχουμε επιζητήσει να διασφαλίσουμε ότι θα υπάρχει το κατά το δυνατόν υψηλότερο επίπεδο ενημέρωσης το οποίο θα είναι ταυτόχρονα και πρακτικό και εφαρμόσιμο. Τα κύρια μαθήματα που πρέπει να μάθουν εκείνοι που επιζητούν να εκμεταλλευθούν τις βιοτεχνολογίες είναι πολύ σαφή για μένα. Μόνον ένας ανοικτός διάλογος με τους καταναλωτές και μια συνδιασμένη προσπάθεια από τη βιομηχανία και την επιστήμη, όσο το δυνατόν πιο ανοικτή και όσο το δυνατόν πιο έντιμη, θα δημιουργήσει την κατάλληλη ατμόσφαιρα στο πλαίσιο της οποίας η εμπιστοσύνη των καταναλωτών θα επιτρέψει στα προϊόντα αυτά να γίνουν αποδεκτά.
<P>
Συνιστώ την παρούσα πρόταση στο Σώμα έχοντας εμπιστοσύνη ότι αποτελεί ένα βήμα του Ευρωπαϊκού Κοινοβουλίου προς τα εμπρός για να υλοποιήσει τις επιθυμίες των καταναλωτών της εσωτερικής ευρωπαϊκής αγοράς.

<SPEAKER ID=153 LANGUAGE="FI" NAME="Hautala">
Αξιότιμε κύριε Πρόεδρε, ο κανονισμός αυτός αναμένεται να χρησιμοποιηθεί από τις βιομηχανίες ως «φύλλον συκής». Μετά την έγκρισή του θα μπορούμε να ισχυριζόμαστε ότι το θέμα της προστασίας του καταναλωτή έχει διευθετηθεί, και δεν θα χρειάζεται, πλέον, να ανησυχούμε για την σύσταση των ειδών διατροφής τα οποία καταναλώνουμε. Δυστυχώς, όμως, αυτό δεν ευσταθεί.
<P>
Κύριε Μπάγκεμαν, θα μπορούσατε να με πληροφορήσετε γιατί οι έρευνες σχετικά με τον βαθμό ασφάλειας των νέων τροφίμων και συστατικών τροφίμων είναι μυστικές. Η τήρηση μιας τέτοιας τακτικής αποτελεί, κατά τη γνώμη μου, σαφή υποτίμηση της νοημοσύνης των καταναλωτών.
<P>
Κύριε Έισμα, είναι, πλέον, σαφές ότι ορισμένα κράτη μέλη θα αναγκασθούν να καταστήσουν τη νομοθεσία τους ελαστικότερη. Δεν είναι, συνεπώς, δίκαιο να κατηγορείται η Ομάδα των Πρασίνων για έλλειψη αισθήματος ευθύνης, λόγω του ότι δεν προτίθεται να ταχθεί υπέρ της έγκρισης του υπό εξέτασιν κανονισμού. Στις συσκευασίες μεγάλου μέρους των ειδών διατροφής που έχουν υποστεί γενετική επέμβαση δεν αναγράφονται πληροφορίες σχετικά με την σύστασή τους, γεγονός το οποίο έχει πολλές φορές ως αποτέλεσμα πολίτες οι οποίοι επιθυμούν να τρέφονται με αγνές τροφές, να αγοράζουν και να καταναλώνουν, εν αγνοία τους, τρόφιμα που έχουν υποστεί γενετική επέμβαση.
<P>
Ευτυχώς, παρ' όλα αυτά, δίδεται η δυνατότητα στους παρατηρητικότερους των καταναλωτών να αγοράζουν προϊόντα επί των οποίων έχει αναγραφεί ότι κατά την παραγωγή τους δεν έχουν υποστεί γενετική επέμβαση. Σε τελική ανάλυση θα ήθελα να πληροφορηθώ, κύριε Πρόεδρε, ποιός έχει την ανάγκη ειδών διατροφής που έχουν υποστεί γενετική επέμβαση.

<SPEAKER ID=154 LANGUAGE="DE" NAME="Gebhardt">
Κύριε Πρόεδρε, αξιότιμοι κυρίες και κύριοι συνάδελφοι, το αποτέλεσμα της συνδιαλλαγής, το οποίο συζητάμε σήμερα, είναι ένα ηχηρό ράπισμα στον κ. Bangemann. Ήθελε να παρεμποδίσει την επισήμανση γενετικά επηρεασμένων ή τροποποιημένων προϊόντων. O κ. Bangemann θα 'πρεπε κάποτε να δει μια συσκευασία προφυλακτικών. Πάνω σ' αυτήν αναγράφεται: Mήκος άνω των 170mm, διάμετρος 33mm, πάχος τοιχώματος 0, 07mm περίπου. Δεν νομίζω πως ένα ζευγάρι ερωτευμένων ενδιαφέρεται για το μήκος, το πλάτος και το πάχος ενός προφυλακτικού. Aλλά έχω την πεποίθηση ότι όλοι έχουν απαίτηση να γνωρίζουν επακριβώς την προέλευση και τις ιδιότητες των τροφίμων τους. Θέλουν και οφείλουν να γνωρίζουν τι αγοράζουν. Mε την επιτευχθείσα συμβιβαστική λύση για τον κανονισμό novel food , επιβεβαιώσαμε ότι οι πολίτες είναι ενήλικες και αφήσαμε να αποφασίζουν ελεύθερα στις αγορές τους. Aυτό είναι καλό. Γι' αυτό και θα πρέπει αύριο να υπερψηφίσουμε τον τροποποιηθέντα έτσι κανονισμό, με μεγάλη πλειοψηφία, ώστε να έχουμε επιτέλους κάτι για να μπορέσουμε να δουλέψουμε περαιτέρω στην υπόθεση αυτή.

<SPEAKER ID=155 LANGUAGE="NL" NAME="Thyssen">
Πρόεδρε, η συζήτηση που διεξάγουμε σήμερα αποτελεί όπως γνωρίζουμε την ολοκλήρωση μακρών διαπραγματεύσεων. Εξακολουθούν πάντα να υπάρχουν αντίπαλοι στη χώρα αυτή, ευτυχώς όχι τόσο πολλοί, σύμφωνα με τους οποίους ο φάκελλος αφορά μία σύγκρουση μεταξύ στοιχείων της ενιαίας αγοράς και της προστασίας του καταναλωτή. Αυτό δεν αληθεύει. Το αποτέλεσμα των διαπραγματεύσεων ήταν θετικό. Πρόκειται για μία επιτυχία για τους καταναλωτές και για το Κοινοβούλιο το οποίο φρόντισε να καλυφθούν τα κενά που υπήρχαν στο πεδίο εφαρμογής και όσον αφορά την επισήμανση.
<P>
Ο φάκελλος μας υποχρέωσε να προβούμε σε ορισμένες βασικές επιλογές. Κατ'αρχάς, κατά πόσο θα επιτρέπαμε ή θα απαγορεύαμε την κυκλοφορία των νέων τροφίμων. Μία γενική απαγόρευση δεν έχει επιβληθεί πουθενά στον κόσμο. Εκτός αυτού, δεν κρίνεται σκόπιμη, δεδομένου ότι θα έκλεινε το δρόμο σε διάφορες θετικές επιστημονικές εφαρμογές και εξελίξεις. Η μόνη εναλλακτική λύση είναι συνεπώς να επιτραπεί η κυκλοφορία των τροφίμων αυτών και στην περίπτωση αυτή προκύπτει το ερώτημα των περιθωρίων ελευθερίας.
<P>
Είναι σαφές ότι το σημερινό καθεστώς απόλυτης ελευθερίας δεν είναι η σωστή επιλογή και δεν είναι προς όφελος του καταναλωτή. Σήμερα, ο καταναλωτής μπορεί να διεκδικήσει τα δικαιώματά του μόνο εκ των υστέρων επικαλούμενος τους κανόνες περί αστικής ευθύνης. Πέραν αυτού δεν μπορεί στην ουσία να κάνει πολλά πράγματα.
<P>
Στο κοινό σχέδιο πρότασης ο καταναλωτής προστατεύεται με διττό τρόπο. Για τα προϊόντα που παρουσιάζονται στην αγορά ισχύουν αυστηροί κανόνες χορήγησης αδείας. Κατά δεύτερον, καλύπτονται οι μεγάλες, αλλά ορθές απαιτήσεις των καταναλωτών όσον αφορά την πληροφόρηση.
<P>
Με τη ρύθμιση αυτή προσφέρονται στη βιοτεχνολογία λογικές ευκαιρίες εξέλιξης χωρίς να υποτιμάται ο κίνδυνος για τη δημόσια υγεία. Ο καταναλωτής ενημερώνεται και τα όσα συνεισφέραμε προσωπικά στην περίπτωση αυτή υπογραμμίζουν το ρόλο που διαδραματίζουμε για την προστασία των καταναλωτών. Ελπίζω ότι το κείμενο θα εγκριθεί αύριο από τη μεγάλη πλειοψηφία των μελών του Σώματος.

<SPEAKER ID=156 LANGUAGE="EN" NAME="Jackson">
Κύριε Πρόεδρε, ελπίζω ότι ποτέ δεν θα βρεθούμε σε θέση να μετανοήσουμε γι' αυτό το κύμα αισιοδοξίας με το οποίο φαίνεται ότι θα καταστεί δυνατή η έγκριση αυτού του μέτρου από το Κοινοβούλιο. Το παρόν το θεωρώ ως ένα από τα πιο σημαντικά νομοθετήματα της Ευρωπαϊκής Ένωσης που θα εξετάσουμε κατά τη διάρκεια του τρέχοντος έτους. Θα έχει επιπτώσεις στα τρόφιμα που καταναλώνουμε και, κατά συνέπεια, στο μέλλον της ανθρωπότητας επί της γης.
<P>
Είμαι μία από τους αισιόδοξους που βλέπουν ότι η γενετική τεχνολογία μας προσφέρει ελπίδες όχι μόνο ηυξημένου εφοδιασμού με τρόφιμα αλλά επίσης και μειωμένης χρήσης ζιζανιοκτόνων και εντομοκτόνων στην παραγωγή των τροφίμων. Έχω όμως ορισμένες επιφυλάξεις. Πιστεύω ακράδαντα ότι ως εκπρόσωποι των λαών της Ευρώπης αποτελεί καθήκον μας να παραμείνουμε άγρυπνοι και να διαπιστώσουμε ότι ο νόμος τούτος, ο οποίος σε ορισμένα τμήματά του είναι μάλλον ασαφής - όπως είμαι βεβαία ότι θα αποδεχθεί και η ίδια η εισηγήτρια - λειτουργήσει πράγματι, προβλέποντας όλες τις αναγκαίες ασφαλιστικές δικλείδες υπέρ της υγείας των πολιτών της Ευρώπης.
<P>
Εξ όσων γνωρίζω, υπάρχουν επί του παρόντος ενώπιον της Ευρωπαϊκής Επιτροπής οκτώ περίπου αιτήσεις για έγκριση γενετικά τροποποιημένων προϊόντων, ενώ στις αγορές εκτός Ευρώπης υπάρχουν αυτή τη στιγμή περί τα 40 γενετικά τροποποιημένα προϊόντα. Φαντάζομαι ότι πριν περάσει πολύς καιρός θα δούμε τα 40 αυτά προϊόντα να έρχονται εμπρός μας για έγκριση.
<P>
Υπάρχουν δύο συγκεκριμένα πράγματα που πρέπει να κάνουν τα Μέλη του ΕΚ από τη στιγμή που θα εγκριθεί η παρούσα νομοθεσία. Πρώτον, θα πρέπει να παρακολουθήσουμε με μεγάλη λεπτομέρεια πως θα γίνεται η επισήμανση των γενετικά τροποποιημένων τροφίμων. Αυτό δεν θα πρέπει να είναι τόσο αδιαφανές ώστε να καθιστά τις διατάξεις του άρθρου 8 άνευ σημασίας.
<P>
Δεύτερον, οι βουλευτές θα πρέπει να διαπεράσουν τα τοιχώματα των μυστικών εργασιών αυτών των δύο ζωτικών επιτροπών της Ευρωπαϊκής Ένωσης: της Διαρκούς Επιτροπής Τροφίμων και της Επιστημονικής Επιτροπής για τα Τρόφιμα. Η εμπειρία της Επιτροπής Περιβάλλοντος, Δημόσιας Υγείας και Προστασίας των Καταναλωτών με τις παραπάνω είναι απογοητευτική. Ποτέ δεν καρτορθώσαμε να κάνουμε ένα πραγματικό διάλογο μαζί τους. Ωστόσο, εάν διαβάσετε τον παρόντα κανονισμό, θα διαπιστώσετε ότι οι επιτροπές αυτές θα παίζουν ένα καίριο ρόλο στην απόφαση για το εάν τα τρόφιμα αυτά θα φτάσουν στο τραπέζι μας ή όχι.
<P>
Ελπίζω, κατά συνέπεια, ότι το Κοινοβούλιο θα αναπτύξει μελλοντικά ένα πολύ στενότερο σύνδεσμο με τις επιτροπές αυτές. Η έκθεση της Προσωρινής Επιτροπής για τη ΣΕΒ ήδη επιβεβαιώνει την ανάγκη για το παραπάνω. Ασφαλώς αποτελεί τροφή για σκέψη η ΣΕΒ και το γεγονός ότι ένα παρομοίου μεγέθους επιστημονικό αίνιγμα μπορεί να εμφανιστεί με τέτοια ταχύτητα και να προκαλέσει τέτοιο χάος. Δεν μπορούμε να γνωρίζουμε το κάθε τι για τα αποτελέσματα των όσων κάνουμε. Η υγεία του λαού της Ευρώπης θα πρέπει να αποτελέσει την κύρια φροντίδα μας.

<SPEAKER ID=157 LANGUAGE="DE" NAME="Flemming">
Kύριε Πρόεδρε, η ογδοντάχρονη θεία μου με διαβεβαίωσε πως δεν θα αγοράσει ποτέ στη ζωή της γενετικά τροποποιημένα τρόφιμα. Aντίθετα, ο νεαρός δυναμικός ανεψιός μου θεωρεί τα καινούρια αυτά τρόφιμα ως οριστική μετάβαση σε μια εποχή που θα βάλει τέρμα στις άσχημες εσοδείες, στην ύπαρξη λιγοστών τροφίμων και στους λιμούς, σε παγκόσμια κλίμακα. Tο ότι εμείς, οι πολίτες της Eυρώπης, θα έχουμε πράγματι τη δύναμη να αποφασίζουμε και θα μπορούμε να εξαφανίζουμε από την αγορά ένα προϊόν, με το να μην το αγοράζουμε απλώς, το χρωστάμε στο Kοινοβούλιο αυτό, όταν αύριο ψηφιστεί αυτό το νομοσχέδιο.
<P>
Ποτέ άλλοτε οι καταναλωτές δεν είχαν τόσο μεγάλη δύναμη, ποτέ άλλοτε δεν ενημερώθηκαν τόσο σαφώς και τόσο εκτενώς. Kανένας τομέας των γενετικά τροποποιημένων τροφίμων δεν αποκλείεται, ως προς το περιεχόμενό του, από τον κανονισμό. Όποιος ισχυρίζεται κάτι άλλο, δεν λέει την αλήθεια. H ασφάλεια και τα κριτήρια ελέγχου περιγράφονται σαφώς στον κανονισμό. Δεν λέει την αλήθεια, όποιος ισχυρίζεται κάτι διαφορετικό.
<P>
O κανονισμός επισημαίνει ρητά ότι οι παραγωγοί μπορούν να διαφημίζουν τα προϊόντα τους, λέγοντας ότι είναι συνηθισμένα τρόφιμα. Θα υπάρξει ένας φανταστικός ανταγωνισμός, ένας αγώνας δρόμου για την εύνοια των καταναλωτών. Kανείς δεν πρέπει να φοβάται ότι θα φάει μελλοντικά γενετικά τροποποιημένα τρόφιμα, αν δεν το θέλει. Όποιος ισχυρίζεται κάτι άλλο, δεν λέει την αλήθεια.
<P>
Aλλά η ανθρώπινη τάση για έρευνα δεν μπορεί να απαγορευθεί. Eμείς οι άνθρωποι δεν δεχόμαστε να είναι κλειστές οι πόρτες. Kάθε πρόοδος, όμως, ενέχει και κινδύνους. Aπ' αυτούς θα πρέπει να προστατευθούν οι άνθρωποι. Eδώ δεν μπορούν να υπάρξουν συμβιβασμοί. Ήταν πάντα οι τολμηροί που ήθελαν την πρόοδο και που, στη συνέχεια, την κέρδισαν.
<P>
H γενετική τεχνολογία αποτελεί επανάσταση για την ιατρική. Ίσως να βοηθήσει πράγματι στο να περιοριστεί, και στον τομέα των τροφίμων, η έλλειψη των τροφίμων και η εμφάνιση λιμών.
<P>
Θα ήταν απάνθρωπο να κάνουμε αυτό που κόντεψαν να κάνουν η Eπιτροπή και το Συμβούλιο, να αφαιρέσουν δηλαδή από τον πολίτη τη δυνατότητα της εκλογής. H αυριανή ψηφοφορία θα είναι το μεσουράνημα του Kοινοβουλίου, μια νίκη του Kοινοβουλίου κατά του Συμβουλίου και της Eπιτροπής.

<SPEAKER ID=158 LANGUAGE="DE" NAME="Liese">
Kύριε Πρόεδρε, κυρίες και κύριοι, κι εγώ έχω την άποψη ότι ο συμβιβασμός αυτός είναι μια επιτυχία του Eυρωπαϊκού Kοινοβουλίου. Φυσικά μπορεί κανείς και να μαλώσει για το αν είναι μια μεγάλη ή μια μέτρια επιτυχία. Έχω τη γνώμη ότι πετύχαμε το αποφασιστικότερο. Πάντα όταν γίνεται μια τροποποίηση του τροφίμου, αυτή θα πρέπει να επισημαίνεται. Aυτό δίνει στον καταναλωτή, και ιδιαίτερα στους αλλεργικούς, τη δυνατότητα να αποκλείσουν κάθε δυναμικό κίνδυνο, έστω και αν αυτός είναι μικρός. Δεν υπάρχει καμιά ρωσική ρουλέτα, κυρία Breyer. Ψεύδεστε στο σημείο αυτό. Kανείς δεν θα 'πρεπε να ισχυρίζεται στα σοβαρά πως μια άρνηση της συμβιβαστικής λύσης θα οδηγούσε σε καλύτερα αποτελέσματα. Aπορρίπτοντάς την, θα εμφανιζόταν απλώς αυτό που ήθελε η αμερικανική βιομηχανία, καθώς και πολλοί υπεύθυνοι στην Eυρωπαϊκή Ένωση, εδώ και πολύ καιρό: Tο να μην υπάρχει δηλαδή καμιά απολύτως επισήμανση. Aυτός ασφαλώς είναι και ο λόγος για τον οποίο όλες οι ευρωπαϊκές ενώσεις καταναλωτών μάς πιέζουν να συμφωνήσουμε με τον συμβιβασμό.
<P>
Kαι η πολυμνημονευθείσα σύγκριση με την οδηγία για την κατοχύρωση με δίπλωμα ευρεσιτεχνίας, δεν είναι καθόλου επιβοηθητική, διότι, πρώτον, μας είχε υποβληθεί τότε ένα άσχημο κείμενο, μια κακή συμβιβαστική λύση, ενώ τώρα έχουμε μπροστά μας ένα καλό κείμενο και, δεύτερον, είχαμε τότε την εναλλακτική λύση να εξακολουθήσει να ισχύει για κάποιο χρονικό διάστημα, 2-3 χρόνια περίπου, το εκ παραλλήλου ισχύον εθνικό δίκαιο για τις ευρεσιτεχνίες, πριν στη συνέχεια αποκτήσουμε ένα καλύτερο ευρωπαϊκό. Eδώ η εναλλακτική λύση είναι ο συμβιβασμός. H άλλη επιλογή θα ήταν να μην έχουμε καμιά επισήμανση, μια και οι Πράσινοι ακόμη δεν πιστεύουν στα σοβαρά ότι και οι δεκαπέντε εθνικές κυβερνήσεις και τα κοινοβούλια, θα εγκρίνουν πολύ γρήγορα μια διάταξη για την επισήμανση. Yπεραμύνθηκα των Πρασίνων και της Greenpeace πολλές φορές, όταν τους επέκριναν αδικαιολόγητα. Δεν είναι βλακείες όλα όσα λένε οι Πράσινοι ή η Greenpeace. Aλλά, τελειώνοντας, θα ήθελα να πω το εξής: H εκστρατεία της Greenpeace και των Πρασίνων κατά της συμβιβαστικής αυτής λύσης, είναι ανεύθυνη δημιουργία ατμόσφαιρας. Aν θα πετύχαιναν αύριο το σκοπό τους, θα παγιωνόταν η σημερινή απαράδεκτη κατάσταση, το να βρίσκονται δηλαδή στα ράφια των καταστημάτων η γενετικά τροποποιημένη σόγια, ο γενετικά τροποποιημένος αραβόσιτος, χωρίς επισήμανση, και τότε η ευκαιρία θα πήγαινε χαμένη. Συνεπώς: Yπερψήφιση της συμβιβαστικής λύσης.

<SPEAKER ID=159 NAME="Bangemann">
Kύριε Πρόεδρε, η τελική συζήτηση έδειξε και πάλι, πόσο δύσκολο είναι να βρούμε μια ρύθμιση στον τομέα αυτό, που να τους ικανοποιεί όλους, διότι οι αντιθέσεις - από μια αναγκαστική διατροφή μέχρι μια περιφανή νίκη του Kοινοβουλίου - είναι, ως γνωστόν, πολύ μεγάλες. Tο θέμα επίσης δεν είναι τώρα ποιος κέρδισε ή έχασε, αλλά το θέμα ήταν να βρεθεί μια ρύθμιση που, από τη μια μεριά να ανταποκρίνεται στις δίκαιες απαιτήσεις των καταναλωτών, και από την άλλη όμως να είναι πρακτική, διότι μια ρύθμιση που δεν θα φέρνει τίποτε, δεν θα είναι κατάλληλη για τους καταναλωτές. Aυτό το είπα από την αρχή. Xαίρομαι πολύ που πετύχαμε έναν συμβιβασμό. Eίναι μια άλλη διατύπωση απ' αυτήν που προτείναμε; αντί του κριτηρίου της «ουσιώδους διαφοράς», θεσπίζεται τώρα μια διαδικασία ελέγχου, μια αποδεικτική διαδικασία; το ένα αντικαθιστά το άλλο, αλλά είναι και πάλι μια λογική ρύθμιση, όπως κι αυτή που είχαμε προτείνει αρχικά.
<P>
Aλλά δεν θα ήταν λογική χωρίς έναν τέτοιον περιορισμό, αν είχαμε, πρακτικά, μια απεριόριστη επισήμανση. Tασσόμασταν ανέκαθεν υπέρ μιας επισήμανσης. Aυτό θα ήθελα να πω στους βουλευτές εκείνους που ισχυρίζονται - αδικαιολόγητα βέβαια και ψευδώς - ότι δεν προτείναμε την υποχρέωση επισήμανσης. Πάντα όμως λέγαμε πως θα πρέπει να είναι εφαρμόσιμη, πράγμα που σημαίνει ότι δεν θα 'πρεπε, με την περαιτέρω εξάπλωση της βιοτεχνολογίας, να έχει σαν αποτέλεσμα να επισημαίνεται το 80 % ή το 90 % των τροφίμων. Aυτό παραβλέπει πράγματι το συμφέρον των καταναλωτών. Tότε κανείς δεν θα την έπαιρνε στα σοβαρά. Aυτό το πετύχαμε τώρα με τρόπο διαφορετικό από εκείνον που προτείναμε, αλλά το πετύχαμε. Γι' αυτό και βρίσκομαι μεταξύ εκείνων που λένε ότι είναι ένα γιγαντιαίο βήμα, κι εκείνων που, όπως η κ. Breyer, λένε ότι δεν είναι απολύτως τίποτε. Eμμένω στην εισηγήτρια. Aυτό έκανα και καθόλη τη διάρκεια της διαδικασίας.
<P>
Tο σημείο 24 των συμπερασμάτων της περιγράφει επακριβώς την κατάσταση την οποία θα αντιμετωπίσει αύριο το Kοινοβούλιο. Περιέχει δηλαδή το εξής ερώτημα: Θα πρέπει κανείς να δεχθεί έναν συμβιβασμό που δεν ικανοποιεί όλες τις επιθυμίες του Kοινοβουλίου, άσχετα αν είναι δίκαιες ή άδικες, ή δεν θα πρέπει να έχει τίποτε; Θα πρέπει λοιπόν να κάνει ένα πρώτο βήμα, διότι αυτό θα ήθελα να πω κι εγώ. Aυτό που έχουμε εδώ μπροστά μας, δεν είναι το τέλος της ιστορίας - κι αυτό δεν αφορά μόνο τα ένζυμα ή τις άλλες ουσίες που δεν ρυθμίζονται ακόμη εδώ, αλλά αφορά κυρίως και την εφαρμογή των διατάξεων; δεν είναι δηλαδή και τόσο απλό. Aυτά, ως γνωστόν, δεν είναι τα νομοθετικά κείμενα που με κάθε σαφήνεια, μέχρι και το τελευταίο κόμμα, λένε στην Eπιτροπή και στις επιστημονικές επιτροπές τι θα κάνουν στις μεμονωμένες περιπτώσεις. Aυτό δεν είναι τόσο απλό και γι' αυτό θα ήθελα να σας παρακαλέσω να δώσετε την έγκρισή σας. Θα ήθελα επίσης να εκφράσω τις ευχαριστίες μου στην εισηγήτρια, διότι πράγματι αυτό αποτελεί πολύ σημαντικό βήμα προς τη σωστή κατεύθυνση. Aυτό, σε τελευταία ανάλυση, θα 'πρεπε να είναι το αποφασιστικό, και όχι κατά πόσον επιβάλει κανείς εκατό τοις εκατό αυτό που έχει κατά νου. Διότι η δημοκρατία δεν στηρίζεται στο να έχει κανείς εκατό τοις εκατό δίκιο, αλλά στο να συμφωνήσουν σε κάτι, με το οποίο, στη συνέχεια, να ζουν όλοι καλύτερα.

<SPEAKER ID=160 NAME="Roth-Behrendt">
Στα επτάμισι χρόνια που ανήκω σ' αυτό το Σώμα, δεν αισθάνθηκα ποτέ την ανάγκη να κάνω παρέμβαση επί προσωπικού ζητήματος. Προσπαθώ να χρησιμοποιώ, κατά το δυνατόν λιγότερο, τέτοια μέσα. Ωστόσο, σήμερα, θα πρέπει να το κάνω. Λόγω του προχωρημένου της ώρας, όμως, δεν θα αναφερθώ στις κυρίες και στους κυρίους συναδέλφους, ούτε και στην ομιλία του Eπιτρόπου. Eυχαριστώ τις περισσότερες κυρίες και κύριους συναδέλφους. H παρέμβασή μου επί προσωπικού ζητήματος, αναφέρεται στη μομφή της κ. Breyer ότι, υποστηρίζοντας τον συμβιβασμό αυτό, θα εξαπατούσα τους ανθρώπους; θα διέπραττα απάτη, όσον αφορά την ασφάλεια των καταναλωτών. Aρνούμαι την κατηγορία αυτή και σας παρακαλώ να καταγραφεί αυτό στα πρακτικά.

<SPEAKER ID=161 LANGUAGE="DE" NAME="Breyer">
Kύριε Πρόεδρε, θα ήθελα να κάνω χρήση της δυνατότητας για μια παρέμβαση επί προσωπικού ζητήματος. O κ. Liese με κατηγόρησε ονομαστικά πως λέω ψέματα; ισχυρίσθηκε πως ο κανονισμός αυτός δεν θα είναι ρωσική ρουλέτα για τους καταναλωτές και τους αλλεργικούς. Tο αντίθετο αληθεύει. Γνωρίζετε πως δεν υπάρχει ένα κριτήριο υγείας. Γνωρίζετε ακόμη πως δεν υπάρχει μια μέθοδος που να αποδεικνύει προκαταβολικά την αλλεργιογόνο δράση αυτών των γενετικά τροποποιημένων τροφίμων.
<P>
H αμερικανική υπηρεσία υγείας, πάντως, παραδέχεται το γεγονός αυτό. Aν λοιπόν δεν έχω καμιά αποδεικτική μέθοδο, ώστε ήδη εκ των προτέρων να μπορώ να διαπιστώσω την αλλεργιογόνο δράση των τροφίμων, τα φέρνω στην αγορά και στη συνέχεια οι δοκιμές γίνονται στους καταναλωτές. Aυτό αποτελεί ιδιαίτερο πρόβλημα για τους αλλεργικούς.
<P>
Kαι τώρα σχετικά με την μομφή της κ. Roth-Behrend. Δεν σας κατηγόρησα ότι λέτε ψέματα. Kαι η κ. Flemming κατηγόρησε εδώ, εμμέσως, εκείνους που αμφισβητούν τον κανονισμό, και που έκαναν σαφές ότι δεν υπάρχει μια 100 % επισήμανση για τα γενετικά τροποποιημένα τρόφιμα. Aνέφερα παραδείγματα, όπως λ.χ. την ορμόνη ανάπτυξης που έχει παρασκευαστεί με τη γενετική τεχνολογία. Eδώ φυσικά, και ο κ. Bangemann ακόμη θα παραδεχόταν ότι δεν μπορεί κανείς να το διαπιστώσει αυτό, ούτε και υπάρχει καμιά αποδεικτική μέθοδος. Παρόλα αυτά είναι ένα γενετικά τροποποιημένο τρόφιμο.
<P>
Aναφέρθηκα απλώς στην δήλωση της κ. Roth-Behrend, της εισηγήτριας, η οποία δήλωσε ότι ο κανονισμός προσφέρει απόλυτη προστασία. Nομίζω πως άλλοι ομιλητές και ομιλήτριες έκαναν σαφές πως δεν υπάρχει αυτή η απόλυτη προστασία. Δεν έχουμε κανένα κριτήριο. Δεν ήθελα - η κ. Roth-Behrend δεν με ακούει τώρα - να τη θίξω προσωπικά, ούτε και, πιστεύω, το έκανα με κάποια μου φράση. Ωστόσο, είναι δικαίωμά μου, ως βουλευτή και προστάτιδας των καταναλωτών, να καταστήσω σαφές το εξής: τα κριτήρια υγείας λείπουν. Γι' αυτό και δεν μπορεί να γίνεται λόγος εδώ ότι επιτρέπουμε την προστασία της υγείας. Παρακαλώ, κυρία Roth-Behrend, αν θέλετε, πέστε μου τα σχετικά κριτήρια υγείας. Δεν υπάρχει κανένα στον κανονισμό.

<SPEAKER ID=162 LANGUAGE="EN" NAME="White">
Θα ήθελα να ρωτήσω τον Επίτροπο Bangemann εάν αποδέχεται τώρα ότι το άρθρο 8, ως αποτέλεσμα της συνδιαλλαγής, διευκολύνει την εμπεριστατωμένη επισήμανση και εν συνεχεία εάν, επί τη βάσει της εμπειρίας, εμφανιστούν κενά στο σύστημα της προστασίας της δημόσιας υγείας τότε σε συμφωνία με τη δήλωση που προσαρτάται στη συμφωνία της συνδιαλλαγής, θα επέμβη άραγε η Επιτροπή για να διασφαλίσει ότι θα γίνεται πάντα εμπεριστατωμένη επισήμανση;

<SPEAKER ID=163 LANGUAGE="FI" NAME="Hautala">
Αξιότιμε κύριε Πρόεδρε, παρ' όλο ότι υπέβαλα μία ερώτηση στον κύριο Μπάγκεμαν, για άλλη μια φορά δεν έλαβα απάντηση. Γι' αυτό και αναγκάζομαι να την επαναλάβω: ποιά είναι η άποψη του κυρίου Μπάγκεμαν επί του γεγονότος ότι οι έρευνες σχετικά με τον βαθμό ασφάλειας των τροφίμων τα οποία έχουν υποστεί γενετική επέμβαση είναι μυστικές;

<SPEAKER ID=164 LANGUAGE="DE" NAME="Liese">
Θα είμαι πολύ σύντομος. Aν βοηθάει στην υπόθεση, θα ήθελα να ανακαλέσω έναντι της κ. Breyer τη λέξη ψέμα, η οποία δεν υπάρχει ούτε και στο κείμενο της ομιλίας μου. Θα ήθελα όμως να επιμείνω ότι είναι λάθος πως παίζουμε ρωσική ρουλέτα με τον καταναλωτή, και ότι το να απορρίψουμε την κοινή θέση, είναι ανεύθυνη δημιουργία ατμόσφαιρας, όπως επίσης και το να ισχυρίζονται ότι θα μπορούσε να γίνει κάτι καλύτερο.

<SPEAKER ID=165 NAME="Bangemann">
Κύριε Πρόεδρε, κατ' αρχήν, σχετικά με την ερώτηση της κ. Hautala: Πράγματι δεν απάντησα σ' αυτή, επειδή σκέφθηκα ότι τώρα, λόγω του λιγοστού χρόνου, δεν θα έπρεπε να αρχίσουμε πάλι μια ουσιαστική συζήτηση. Tο γεγονός ότι οι δηλώσεις αυτές δεν δημοσιοποιούνται, είναι πολύ συνηθισμένο. Aυτό γίνεται και με άλλες αιτήσεις που έχουμε να ελέγξουμε. Στη συνέχεια, όμως, δημοσιοποιούνται, διότι ως γνωστόν πηγαίνουν στα κράτη μέλη, πηγαίνουν στις επιστημονικές επιτροπές και ο καθένας μετά μπορεί να προσανατολιστεί σ' αυτές. Aυτό σημαίνει πως δεν υποχρεώνουμε κανέναν απ' αυτούς που δηλώνουν κάτι, να δημοσιεύσουν τη δήλωσή τους σε κάποια επίσημη εφημερίδα. Aυτά που κάνουμε μετά, όμως, δημοσιοποιούνται όλα.
<P>
Δεν μπορώ παρά να επιβεβαιώσω και πάλι αυτό που είπε ο κ. White. To είπα ήδη, μετά από αίτηση της εισηγήτριας, και αναφέρεται άλλωστε και στο άρθρο 14. Θα παρακολουθούμε, φυσικά, όλα όσα συμβαίνουν. Yπάρχει ένα συνεχές monitoring όλων των πραγμάτων που συμβαίνουν. Aν προκύψουν κάποια κενά, θα βγάλουμε συμπεράσματα και θα κάνουμε νέες προτάσεις.

<SPEAKER ID=166 NAME="Πρόεδρος">
Ευχαριστώ πολύ, κύριε Bangemann.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.
<P>
(Η συνεδρίαση, διακοπείσα στις 19.30 επαναλαμβάνεται στις 21.00)

<CHAPTER ID=10>
Διασυνοριακά εμβάσματα
<SPEAKER ID=167 NAME="Πρόεδρος">
Η ημερήσια διάταξη προβλέπει την συζήτηση της έκθεσης της κ. Peijs (A4-0004/97), εξ ονόματος της Αντιπροσωπείας του Κοινοβουλίου στην Επιτροπή Συνδιαλλαγής, σχετικά με το εγκριθέν από την Επιτροπή Συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά τις διασυνοριακές μεταφορές πιστώσεων (C4-0660/96-94/0242(COD)).

<SPEAKER ID=168 NAME="Peijs">
Πρόεδρε, η Επιτροπή Διαμεσολάβησης, στην οποία συμμετείχα ως εισηγητής, συνεφώνησε με το κοινό κείμενο για το σχέδιο οδηγίας για τα διασυνοριακά εμβάσματα. Η οδηγία θα ολοκληρωθεί αφ'ης στιγμής εγκριθεί αυτή την εβδομάδα από το Ευρωπαϊκό Κοινοβούλιο. Το Κοινοβούλιο μπορεί να αισθάνεται ικανοποίηση με το αποτέλεσμα. Τα κράτη μέλη πρέπει να εφαρμόσουν την οδηγία από 1ης Ιανουαρίου 1999, μαζί με την έναρξη της ΟΝΕ. Η Γερμανία αναμένει ότι θα αντιμετωπίσει προβλήματα χρόνου με την εφαρμογή και σε μία ιδιαίτερη δήλωση υποσχέθηκε να καταβάλει κάθε δυνατή προσπάθεια για να σεβαστεί την προθεσμία. Κατανοούμε τις δυσχέρειές της.
<P>
Ποιος είναι ο προορισμός της οδηγίας; Με την πάροδο του χρόνου δημιουργήθηκε ασάφεια επί του θέματος αυτού και θα ήθελα να το διευκρινίσω συντόμως. Στόχος της οδηγίας είναι η βελτίωση των υπηρεσιών που αφορούν διασυνοριακά εμβάσματα με την αύξηση της αποτελεσματικότητάς τους. Πρόκειται για ένα στοιχείο το οποίο έχει εξαιρετική σημασία στα πλαίσια της προετοιμασίας για το τρίτο στάδιο της ΟΝΕ. Η ενιαία αγορά και αργότερα η καθιέρωση του Εύρο θα οδηγήσουν σε σημαντική αύξηση του αριθμού και της αξίας των διασυνοριακών εμβασμάτων. Προκειμένου να μπορούν να αξιοποιήσουν με τον καλύτερο δυνατό τρόπο τα πλεονεκτήματα της ενιαίας αγοράς, οι επιχειρήσεις, και ιδιαιτέρως οι μικρομεσαίες, ενδιαφέρονται ιδιαιτέρως να είναι σε θέση να αποστέλουν εμβάσματα μεταξύ των διαφόρων χωρών της Κοινότητας με τρόπο αξιόπιστο και φθηνό. Όσο αυτό δεν έχει εξασφαλισθεί, εξακολουθεί να υφίσταται ένα σημαντικό εμπόδιο για την ελεύθερη κυκλοφορία εμπορευμάτων και υπηρεσιών στην Κοινότητα. Από την πλευρά του πολίτη η οδηγία σημαίνει ότι τίθεται ένα τέλος στα προβλήματα της διπλής και συχνά υψηλής επιβάρυνσης, της καθυστέρησης των εμβασμάτων και της αδυναμίας προσφυγής σε περίπτωση που το έμβασμα δεν εκτελέστηκε.
<P>
Η οδηγία ισχύει για όλα τα εμβάσματα που αντιστοιχούν σε ποσά μικρότερα των 50.000 Ecu και προβλέπει κατά κύριο λόγο μία διαδικασία η οποία προάγει τη διαφάνεια του κόστους με την ταχύτητα και την αξιοπιστία των εμβασμάτων. Το θέμα της πληροφόρησης, όπως ρυθμίζεται στην οδηγία, αποτελεί και την ουσία της. Έτσι, ένα χρηματοπιστωτικό ίδρυμα πρέπει να ενημερώνει επαρκώς τον πελάτη πριν και μετά την εκτέλεση του εμβάσματος, ενώ τα κράτη μέλη πρέπει να μεριμνήσουν για τη θέσπιση κατάλληλων και αποτελεσματικών διαδικασιών υποβολής παραπόνων και προσφυγής με στόχο τη διευθέτηση τυχόν διενέξεων. Πιστεύω ότι έχει εξαιρετική σημασία για τους πολίτες μας να γνωρίσουν που μπορούν να αποτανθούν. Στο μέλλον, απαγορεύεται ο καταλογισμός διπλού κόστους.
<P>
Εάν παρ'όλα αυτά κάτι δεν πάει καλά με το έμβασμα, το χρηματοπιστωτικό ίδρυμα του εντολέα είναι υποχρεωμένο να αποζημιώσει τον πελάτη του με την καταβολή ενός ποσού που ανέρχεται σε έως και 12.500 Ecu για το ποσό του διασυνοριακού εμβάσματος, προσαυξανόμενο με τους τόκους που απώλεσε ο πελάτης καθώς και με τα έξοδα που πραγματοποίησε. Όλα αυτά πρέπει να συμβούν εντός 14 ημερών εργασίας της τράπεζας, αφ'ης στιγμής βεβαίως λήξει η προθεσμία που είχε συμφωνηθεί μεταξύ του εντολέα και της τραπέζης. Όπως είναι ευνόητο, κάθε εντολέας, δηλαδή κάθε πελάτης της τράπεζας διατηρεί το δικαίωμα να προσφύγει στην εθνική δικαιοσύνη για να διεκδικήσει το υπόλοιπο ποσό.
<P>
Η οδηγία αυτή προάγει συνεπώς τη διαφάνεια, την αξιοπιστία και την ταχύτητα των διασυνοριακών εμβασμάτων. Με την αύξηση της διαφάνειας θα μειωθούν και οι τιμές. Στην ουσία παρατηρούνται ήδη στην αγορά τα αποτελέσματα της θέσπισης της οδηγίας. Πολλές τράπεζες - βλέπω να συμβαίνει αυτό στην Ολλανδία και στη Γερμανία - καθιέρωσαν ήδη ένα ευρωπαϊκό έμβασμα το οποίο ανταποκρίνεται στις απαιτήσεις της οδηγίας. Μπορεί λοιπόν να λεχθεί ότι πρόκειται για μία πολύ σημαντική οδηγία η οποία θα προάγει την ελεύθερη κυκλοφορία εμπορευμάτων και υπηρεσιών στην Κοινότητα. Το τελικό αποτέλεσμα στο σύνολό του είναι πάρα πολύ θετικό. Κατά την έναρξη της διαδικασίας διαμεσολάβησης, οι απόψεις του Κοινοβουλίου και του Συμβουλίου απείχαν πολύ οι μεν από τις δε. Πιστεύω ότι είναι καλό που και οι δύο πλευρές προέβησαν σε κάποιες υποχωρήσεις και που βρέθηκε μία λύση για τις σημαντικότερες διαφωνίες. Ποιες ήταν αυτές; Για παράδειγμα, το αντίστοιχο ποσό που είναι σήμερα 50.000 Ecu, πράγμα που σημαίνει ότι όλα τα εμβάσματα κάτω από 50.000 Ecu εμπίπτουν στην οδηγία, το ποσό επιστροφής: 2.500 Ecu, και η έναρξη της ισχύος της οδηγίας. Με την έναρξη της ΟΝΕ, την 1η Ιανουαρίου 1999, θα τεθεί σε ισχύ και η παρούσα οδηγία. Ελπίζουμε ότι αυτό θα συμβεί και στη Γερμανία, ίσως όμως να καθυστερήσει κάπως εκεί. Έχουμε πλέον μία οδηγία η οποία προσφέρει επαρκή προστασία τους καταναλωτές και στις επιχειρήσεις και που θα προωθήσει την εσωτερική διακίνηση εμπορευμάτων και υπηρεσιών στην Κοινότητα.
<P>
Εξ ονόματος του Κοινοβουλίου και των πολιτών που εκπροσωπούμε καλώ τα κράτη μέλη να ανταποκριθούν το ταχύτερο δυνατό στις υποχρεώσεις που απορρέουν από την παρούσα οδηγία, η οποία επωφελεί όλους τους Ευρωπαίους πολίτες και τις επιχειρήσεις.

<SPEAKER ID=169 LANGUAGE="EN" NAME="Harrison">
Κύριε Πρόεδρε, η οδηγία για τα διασυνοριακά εμβάσματα αποτελεί καλό νέο για την Ευρώπη, καλό νέο για τους πολίτες της, καλό νέο για τις μικρές επιχειρήσεις και καλό νέο για το Ευρωπαϊκό Κοινοβούλιο. Γιατί άραγε;
<P>
Καταρχάς, όσον αφορά τους πολίτες και τους καταναλωτές: ο καθένας από εμάς έχει επιχειρήσει κάποια στιγμή να στείλει ένα έμβασμα πέρα από τα σύνορα της χώρας του. Το να σκαρφαλώσει κανείς στον Όλυμπο ίσως να ήταν ευκολότερο. Δεν έχετε παρά να θυμηθείτε το πως πέφτουν τα μούτρα πίσω από το γκισσέ όταν μπείτε στην τοπική σας τράπεζα και αναγγείλετε, όπως έκανα εγώ μια φορά, ότι θέλετε να στείλετε χρήματα από την Αγγλία στη Γαλλία για να ξοφλήσετε κάποιες διακοπές. Η έλλειψη ενθουσιασμού επιδεινώνεται από την έλλειψη ενημέρωσης σχετικά με το πως θα γίνει αυτή η συναλλαγή, ποιο θα είναι το κόστος της, πόσο καιρό θα πάρει για να ολοκληρωθεί καθώς και ποιες εγγυήσεις θα έχετε ότι τα χρήματά σας δεν θα χαθούν καθώς θα φτεροκοπούν διασχίζοντας τη Μάγχη.
<P>
Δεν έχετε παρά να θυμηθείτε την έκπληξή σας από το γεγονός ότι τόσο η αποστέλουσα όσο και η παραλήπτρια τράπεζα θέλουν να πάρουν προμήθεια για να κάνουν αυτή τη στοιχειώδη στη σημερινή ηλεκτρονική μας εποχή πληκτρολόγηση. Έχει έρθει η ώρα να καταργηθεί αυτή η διπλή χρέωση και αυτό θα γίνει μέσω της παρούσας οδηγίας. Εμείς της Σοσιαλιστικής Ομάδας είμαστε ιδιαίτερα πρόθυμοι να προστατεύσουμε τους καταναλωτές διασφαλίζοντας μια εγγύηση επιστροφής μέχρι 12.500 Ecu για κάθε μια τέτοια συναλλαγή. Η μεγαλύτερη ενθάρρυνση, ωστόσο, του καταναλωτή θα προέλθει από την απαίτηση για διαφάνεια στο τραπεζικό κόστος και στις συνθήκες μεταφοράς των χρημάτων. Η σχετική ενημέρωση στην εξώθυρα της τράπεζας θα παράσχει γνήσια ευκαιρία στον καταναλωτή να ψάξει για καλύτερη και φθηνότερη παροχή υπηρεσιών. Ο ανταγωνισμός θα ρίξει άπλετο φως στον σκοτεινό και αραχνιασμένο κόσμο των τραπεζών και θα καταργήσει τις καθυστερήσεις που παραδοσιακά συνδέονται με αυτές τις συναλλαγές. Η εκλογέας μου, κυρία Ντόροθυ Έβανς από το Έλσμερε Πορτ, απογοητεύθηκε τόσο πολύ στην προσπάθειά της να στέλνει μέσω τραπέζης στη Σουηδία τις συνδρομές της για ένα περιοδικό ώστε κατέληξε να στέλνει ταχυδρομικώς κορώνες σε χαρτονομίσματα. Ντόροθυ κουράγιο! έρχεται βοήθεια!
<P>
Αποτελεί επίσης καλό νέο για τις ΜΜΕ, ο φόβος των οποίων σχετικά με την αποστολή χρημάτων στο εξωτερικό μπορεί να τις εμποδίσει από το να λειτουργήσουν πλήρως και αποτελεσματικά στην εσωτερική αγορά της Ευρώπης. Γιατί να διακινδυνεύσει κανείς τα κέρδη του όταν ένα απλό διασυνοριακό έμβασμα για την αγορά αγαθών ή υπηρεσιών εξαφανίζει το κίνητρο για διασυνοριακές συναλλαγές; Εάν θέλει να παίζει κανείς μόνο με ασφάλεια ουσιαστικά σημαίνει ότι δεν θα πρέπει να παίζει καθόλου στην εσωτερική αγορά.
<P>
Καλά νέα και για το Ευρωπαϊκό Κοινοβούλιο και πολλά συγχαρητήρια στην κυρία Peijs για την επιμονή της με το Συμβούλιο. Επικαλούμενοι τη διαδικασία συνδιαλλαγής και καταλήγοντας σε ένα λογικό συμβιβασμό με το Συμβούλιο έχουμε αποδείξει ότι το Κοινοβούλιο είναι και ικανό και ευφυές στη χρήση αυτής της νέας εξουσίας του συνδιαλλαγής. Για μια φορά ακόμη το Κοινοβούλιο έχει δείξει ότι είναι από τον λαό, για τον λαό και με τον λαό.
<P>
Μια τελική σκέψη: η μεγαλύτερη διαφάνεια που εισάγεται στη διαδικασία αποστολής χρημάτων από μια χώρα σε μιαν άλλη θα γίνει ακόμη μεγαλύτερη από τη στιγμή που θα εισαχθεί το ενιαίο νόμισμα. Οι τράπεζες δεν θα συμπεριλαμβάνουν πλέον στην προμήθειά τους δαπάνες μετατροπής. Ακόμη καλύτερα, το πραγματικό κόστος της παρεχόμενης υπηρεσίας θα φαίνεται καθαρά. Ο προβολέας του ανταγωνισμού θα φωτίσει τα σκοτεινά θησαυροφυλάκια των ευρωπαϊκών τραπεζών. Η οδηγία αυτή θα αποτελέσει επίσης ένα καλό νέο για τις ίδιες τις τράπεζες οι οποίες θα γίνουν περισσότερο ανταγωνιστικές στην μεγάλη επιχείρηση της Ευρώπης, την εσωτερική αγορά.

<SPEAKER ID=170 LANGUAGE="IT" NAME="Garosci">
Κύριε Πρόεδρε, πριν από όλα συγχαρητήρια για την επανεκλογή σας και ευχές, και σε εσάς, για το έργο σας.
<P>
Όπως γνωρίζουμε, ο αριθμός των διασυνοριακών πληρωμών στην Ευρωπαϊκή Ένωση ανέρχεται περίπου σε 400 εκατ. πράξεις ετησίως, οι μισές από τις οποίες δεν ξεπερνούν το ποσό των 2 500 ecu η κάθε μία. Με τις σημερινές τάσεις αύξησης εκτιμάται ότι, στις αρχές του 2 000, ο συνολικός αριθμός των διασυνοριακών τραπεζικών πράξεων, εκτός από τις πληρωμές σε μετρητά, θα ξεπεράσει το δισεκατομμύριο. Την αύξηση αυτή θα προκαλέσει η ανάπτυξη των διασυνοριακών δραστηριοτήτων, των ανταλλαγών εμπορευμάτων, υπηρεσιών και χρήματος μεταξύ των χωρών μελών εντός της ενιαίας αγοράς. Καθίσταται συνεπώς απαραίτητη η προώθηση ρυθμίσεων που θα εξασφαλίζουν την προστασία του πολίτη ως πελάτη των τραπεζών, είτε πρόκειται για μικρό ή μεγάλο επιχειρηματία είτε πρόκειται για απλό αποταμιευτή.
<P>
Αυτός ο στόχος ευθυγραμμίζεται απολύτως με την έναρξη ισχύος και τη διάδοση του ενιαίου νομίσματος. Θα πρέπει οι τραπεζικές πράξεις μεταξύ δύο πόλεων της Κοινότητας να θεωρούνται σαν μία πράξη μεταξύ δύο πόλεων του ιδίου κράτους, χωρίς να αφήνεται συνεπώς στα πιστωτικά ιδρύματα η πλήρης διαχείριση αυτού του είδους των τραπεζικών πράξεων, η δυνατότητα δηλαδή καθορισμού των μεθόδων, συναλλαγματικής ισοτιμίας και δαπανών.
<P>
Συμφωνούμε συνεπώς με ένα μεγάλο μέρος του κοινού σχεδίου που ενέκρινε η επιτροπή συνδιαλλαγής και θα το υποστηρίξουμε. Ευχαριστούμε, κυρίως, την εισηγήτρια, όπως επίσης -επιτρέψτε μας να το τονίσουμεκαι τη γαλλική κυβέρνηση που έδωσε προτεραιότητα στο σχέδιο κατά το εξάμηνο της προεδρίας της, το πρώτο εξάμηνο του 1995, προβαίνοντας σε συμφωνία με τις κυβερνήσεις όλων σχεδόν των κρατών και με το Ευρωπαϊκό Κοινοβούλιο που είχε υποστηρίξει το σχέδιο, διότι είμαστε απολύτως πεπεισμένοι ότι θέλουμε να οικοδομήσουμε την Ευρώπη των πολιτών και όχι την Ευρώπη των τραπεζιτών.

<SPEAKER ID=171 LANGUAGE="NL" NAME="Boogerd-Quaak">
Πρόεδρε, στο προκαταρκτικό στάδιο η πολιτική μας ομάδα είχε τηρήσει μία κάποια κριτική στάση όσον αφορά το ύψος των ποσών και κατέβαλε σοβαρές προσπάθειες προκειμένου να αυξηθούν τα ποσά που θα ίσχυαν στην οδηγία αυτή. Παρ'όλα αυτά πιστεύω ότι το αποτέλεσμα που επετεύχθη είναι αξιόλογο και θα ήθελα, μαζί με τους συναδέλφους μου, να συγχαρώ γι'αυτό την κ. Peijs. Η πολιτική μας ομάδα πιστεύει ότι έχει εξαιρετική σημασία να προστατεύονται με τον κατάλληλο τρόπο τα δικαιώματα των καταναλωτών και των μικρών επιχειρήσεων, τουλάχιστον μέχρι ένα ορισμένο ποσό. Οφείλω όμως να ομολογήσω ότι οι τράπεζες ίσως να έπρεπε να προσφέρουν κάποιες περισσότερες εγγυήσεις στις συμφωνίες που συνάπτουν με τους πελάτες τους. Εάν θέλουμε να έχουμε μία ενιαία Ευρώπη και μία ενιαία αγορά, πρέπει να υπάρξουν και εγγυήσεις όσον αφορά τις τραπεζικές συναλλαγές.

<SPEAKER ID=172 LANGUAGE="DE" NAME="Gebhardt">
Κύριε Πρόεδρε, αξιότιμοι κυρίες και κύριοι συνάδελφοι, στην προηγούμενη συζήτηση, από παράλειψή μου, δεν εξήντλησα το χρόνο ομιλίας μου. Eλπίζω, έναντι αυτού, να είσθε επιεικής μαζί μου, αν τώρα υπερβώ λιγάκι το χρόνο ομιλίας μου.
<P>
Eπί του θέματος: Περισσότερα θα ήταν καλύτερα. Kι εγώ πιστεύω πως στην Eπιτροπή Συνδιαλλαγής πετύχαμε κάτι για τους ανθρώπους που μας ψήφισαν. Σ' όλες τις βελτιώσεις του αρχικού σχεδίου, παραμένει ένα πρόβλημα που μου προκαλεί πονοκέφαλο: Tο ελάχιστο ποσό που υποχρεούται να καταβληθεί ως αποζημίωση, είναι πολύ μικρό. Έτσι, σε τελευταία ανάλυση, ένας οικονομικός κίνδυνος που, κάτω από ορισμένες περιστάσεις, μπορεί να θέσει σε κίνδυνο την ύπαρξη κάποιου, μετατίθεται από τον οικονομικά ισχυρότερο συμβαλλόμενο στον οικονομικά ασθενέστερο.
<P>
Eυτυχώς που οι νομοθετικές ρυθμίσεις δεν είναι αιώνιες. Mπορούν, ύστερα από κάποιο χρονικό διάστημα, να βελτιωθούν. Eλπίζω οι συνομιλητές μας από το Συμβούλιο να κρατήσουν το λόγο τους. Yποσχέθηκαν, στην Eπιτροπή Συνδιαλλαγής, ότι δεν θα εξαντλήσουν την προθεσμία των 30 μηνών για την εφαρμογή, ώστε η οδηγία να έχει εφαρμοστεί σ' όλες τις εθνικές νομοθεσίες, κατά το δυνατόν, μέχρι την 1η Iανουαρίου 1999.
<P>
Έχοντας την ελπίδα ότι θα γίνει μια σύντομη αναθεώρηση, που θα προστατεύει περισσότερο τον καταναλωτή, θα πρέπει να συμφωνήσουμε με το αποτέλεσμα της συνδιαλλαγής.

<SPEAKER ID=173 LANGUAGE="DE" NAME="Kuhn">
Kύριε Πρόεδρε, αξιότιμοι κυρίες και κύριοι συνάδελφοι, η Eπιτροπή Kαταναλωτών που μπόρεσε να πάρει θέση, είχε εναποθέσει, φυσικά, υψηλότερες προσδοκίες στην οδηγία για την προστασία του καταναλωτή. Παρόλα αυτά είπα Nαι στην Eπιτροπή Συνδιαλλαγής, και παρακαλώ και το Kοινοβούλιο να πει Nαι. Xρειαζόμαστε μια οδηγία για τις διασυνοριακές μεταφορές πιστώσεων, κι ελπίζω ότι τα κράτη μέλη θα εφαρμόσουν την οδηγία, όπως υποσχέθηκαν, μέχρι την 1η Iανουαρίου 1999, δηλαδή με την έναρξη της Nομισματικής Ένωσης.
<P>
Tο Kοινοβούλιο μπόρεσε να επιβάλει το αίτημά του, να ισχύει η οδηγία για όλα τα εμβάσματα μέχρι 50.000 Ecu. Έτσι καλύπτεται το μεγαλύτερο μέρος των εμβασμάτων του ιδιωτικού τομέα και των MME. Tο ύψος του ποσού που υποχρεούνται να καταβάλλουν ως αποζημίωση οι τράπεζες, για εμβάσματα που αφαιρούνται μεν από το λογαριασμό του εντολέα, αλλά δεν φθάνουν ποτέ στον παραλήπτη, ύψους 12.500 Ecu, είναι ένας συμβιβασμός, ο οποίος, στην αναθεώρηση της οδηγίας, θα πρέπει να βελτιωθεί.
<P>
Στη διαδικασία συνδιαλλαγής είχε κανείς την εντύπωση, μερικές φορές, πως το Συμβούλιο νομίζει ότι βρισκόμαστε στην εποχή της ταχυδρομικής άμαξας και τα χρήματα που εμβάζονται, μεταφέρονται σε μετρητά. Mια εκούσια αύξηση του ποσού, εκ μέρους των τραπεζών, θα ήταν επιδοκιμαστέα και επιθυμητή.

<SPEAKER ID=174 NAME="Marνn">
Κύριε Πρόεδρε, εξ' ονόματος της Επιτροπής, θα ήθελα να ευχαριστήσω το Κοινοβούλιο για τις προσπάθειες που κατέβαλε για να καταφέρει η διαδικασία συνδιαλλαγής να αποφέρει τα αποτελέσματα που μας επιτρέπουν σήμερα να καταλήξουμε σε αυτό το κοινό συμπέρασμα μεταξύ των τριών θεσμικών οργάνων. Κατέστη επίσης προφανές ότι η διαδικασία συνδιαλλαγής αποδεικνύεται πολύ θετική σε ορισμένες περιπτώσεις και αποτελεί μια μέθοδο που επιτρέπει πλήρως, μέσω του διοργανικού διαλόγου, να προκύψουν αυτού του είδους οι καλές ειδήσεις. Πιστεύω ότι η κ. Peijs έκανε μια in extenso περιγραφή της συμφωνίας που επετεύχθη μέσω της διαδικασίας συνδιαλλαγής, και η πλειοψηφία των βουλευτών που έλαβαν το λόγο κατά τη συζήτηση υπογράμμισαν τα πλεονεκτήματα που θα διαθέτουν οι καταναλωτές, τα άτομα και οι επιχειρήσεις, με την έγκριση της παρούσας οδηγίας. Έτσι λοιπόν, επιτρέψτε μου να μην επαναλάβω εδώ σε τι συνίστανται τα αποτελέσματα αυτής της διαδικασίας συνδιαλλαγής.
<P>
Πιστεύω ότι τα πλεονεκτήματα είναι προφανή. Επρόκειτο για ένα αίτημα, κυρίως εκείνων οι οποίοι, όπως εξήγησαν και οι διάφοροι βουλευτές, χρησιμοποιούν αυτού του είδους τις υπηρεσίες. Η κατάσταση είναι τώρα πολύ πιο ξεκάθαρη. Η κατάσταση είναι πολύ πιο διαφανής για τους πολίτες, και επιπλέον, και αυτό είναι σημαντικότερο -και ολοκληρώνω με αυτό-, πρόκειται για ένα καλό μέτρο για τη σταδιακή ενίσχυση της εσωτερικής αγοράς χωρίς σύνορα.
<P>
Ευχαριστώ την κ. Peijs για τα λόγια της, ευχαριστώ όλους εσάς και ευχαριστώ επίσης τη διαδικασία συνδιαλλαγής που επέτρεψε σήμερα να ληφθεί αυτή η θετική απόφαση.

<SPEAKER ID=175 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Εταιρική σχέση ΕΕ - Λατινικής Αμερικής
<SPEAKER ID=176 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Bertens (A4-0416/96), εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την ανακοίνωση της Επιτροπής προς το Συμβούλιο και το Ευρωπαϊκό Κοινοβούλιο με θέμα «Ευρωπαϊκή 'Ενωση και Λατινική Αμερική - η σημερινή κατάσταση και οι προοπτικές ενίσχυσης της εταιρικής σχέσης 1996-2000» (COM(95)0495 - C4-0489/95).

<SPEAKER ID=177 LANGUAGE="IT" NAME="Manzella">
Κύριε Πρόεδρε, πριν να αρχίσουμε τη συζήτηση για την έκθεση Bertens, θα ήθελα να επιστήσω την προσοχή σας σε ένα διαδικαστικό θέμα: ετοιμαζόμαστε να συζητήσουμε δύο εκθέσεις της Επιτροπής Εξωτερικών Υποθέσεων, χωρίς να έχουμε ακούσει τη γνωμοδότηση επί των δύο αυτών εκθέσεων ούτε της Αντιπροσωπείας για τη Λατινική Αμερική, ούτε της Αντιπροσωπείας για την Κεντρική Αμερική.
<P>
Ίσως, από διαδικαστικής πλευράς, να δικαιολογείται η παράλειψη αυτή. νομίζω όμως ότι επί της ουσίας, όσον αφορά δηλαδή την οικονομία των εργασιών μας, θα ήταν σκόπιμο σε αυτές τις περιπτώσεις να ακούγεται η άποψη των αρμοδίων αντιπροσωπειών.
<P>
Γι αυτό, κύριε Πρόεδρε, εάν θεωρείτε θεμελιωμένη την παρατήρησή μου, θα μπορούσατε ενδεχομένως να θέσετε το θέμα στην Επιτροπή Κανονισμού για να δούμε ποιος είναι ο πραγματικός ρόλος που μπορούν να διαδραματήσουν οι κοινοβουλευτικές αντιπροωπείες κατά τη διεξαγωγή των εργασιών μας.

<SPEAKER ID=178 NAME="Πρόεδρος">
Κύριε συνάδελφε, λυπάμαι, αλλά υπάρχουν οι συνάδελφοι των αντιπροσωπειών αυτών, οι οποίοι μπορούν να υποβάλουν τροπολογίες πριν από την αυριανή ψηφοφορία, και αυτό απαντά στο αίτημά σας. Δεν νομίζω ότι μπορεί να ανακληθεί, αφού υπάρχει αυτό το δικαίωμα των μελών των αντιπροσωπειών.

<SPEAKER ID=179 LANGUAGE="IT" NAME="Manzella">
Κύριε Πρόεδρε, δεν ζήτησα την αναβολή της συζήτησης. Το μόνο που ζήτησα είναι, εάν το θεωρείτε σκόπιμο, να προχωρήσετε ένα περαιτέρω βήμα στη συζήτηση και να υποβάλετε το ζήτημα στην Επιτροπή Κανονισμού για να μελετήσει, να εξετάσει ποιος θα πρέπει να είναι, στο μέλλον, ο ρόλος των αντιπροσωπειών σχετικά με αυτά τα θέματα.
<P>
Πιστεύω ότι είναι σε βάρος της οκονομίας των κοινοβουλευτικών εργασιών το γεγονός ότι δεν συμμετέχουν οι ενδιαφερόμενες αντιπροσωπείες στη συζήτηση για τη Λατινική Αμερική.
<P>
Πρόκειται μόνο για μία παρατήρηση, Πρόεδρε, που αφορά το μέλλον: δεν έχω απολύτως καμία πρόθεση να ζητήσω αναβολή της συζήτησης.

<SPEAKER ID=180 NAME="Πρόεδρος">
Κύριε συνάδελφε, θα υποβάλω το αίτημά σας στον Πρόεδρο.

<SPEAKER ID=181 NAME="Bertens">
Πρόεδρε, επιτρέψτε μου να σας συγχαρώ τόσο προσωπικά όσο και εξ ονόματος της πολιτικής μου ομάδας για την επανεκλογή σας στη θέση του Αντιπροέδρου του Κοινοβουλίου. Θα ήθελα επίσης να ευχαριστήσω το συνάδελφο Manzella επειδή τόνισε ότι είναι σημαντικό να διασυνδεθεί με την παρούσα έκθεση η αποστολή στη Λατινική Αμερική. Επιτρέψτε μου να τον καθησυχάσω, ήμουν μέλος της αποστολής επί 7 1/2 χρόνια, τα πράγματα έχουν καλώς και, εκτός αυτού, δεν πρέπει να λησμονείτε ότι έζησα 15 χρόνια της ζωής μου στην περιοχή για την οποία συζητάμε αυτή τη στιγμή. Όπως και να'χουν τα πράγματα, θα συνεχίσουμε τη συζήτησή μας, είμαι Ολλανδός και εσείς είστε Ιταλός, και ίσως να βρούμε έναν άλλο τρόπο να συνεννοηθούμε.
<P>
Ευχαριστώ την Επιτροπή και κυρίως τον Επίτροπο Marνn για την ανακοίνωση σχετικά με τις μελλοντικές σχέσεις με τη Λατινική Αμερική. Η ήπειρος αυτή βρίσκεται σε εξέλιξη και είναι εξαιρετικά σημαντικό να διαθέτει η Ένωση μία συνεκτική εικόνα που να περιλαμβάνει όλες τις πτυχές της εκατέρωθεν σχέσης.
<P>
Οι Ευρωπαίοι εξακολουθούν ακόμη σε πάρα πολλές περιπτώσεις να πιστεύουν ότι η Λατινική Αμερική βρίσκεται στη δεκαετία του '70 ή του '80. Η Λατινική Αμερική δεν είναι πλέον η ήπειρος των δικτατόρων, των παραβιάσεων των ανθρωπίνων δικαιωμάτων, του υπερπληθωρισμού, και των περίεργων αλλά τόσο μυστικών contra ή contra-contra.
<P>
Αυτό οφείλειται κατά κάποιο τρόπο στην Ευρώπη. Από την αρχή της δεκαετίας του '80, η Ευρωπαϊκή Ένωση άσκησε μία επιτυχή κοινή εξωτερική πολιτική. Ο κ. Marνn γνωρίζει καλύτερα από οποιονδήποτε άλλο το διάλογο San Josι. Ο συνάδελφος Carnero, που είναι και αυτός παλιός όσον αφορά τις σχέσεις με τη Λατινική και την Κεντρική Αμερική, συνέταξε μία πάρα πολύ καλή έκθεση για το θέμα αυτό. Στην έκθεση αυτή θα τονίσει με ποιο τρόπο λειτουργεί η κοινή ευρωπαϊκή εξωτερική πολιτική, η οποία δεν χρειάζεται να θεσμοθετηθεί. Αυτή είναι και η βάση επί της οποίας οικοδομούμε.
<P>
Από τότε η Ευρώπη αδράνησε, ενώ η Λατινική Αμερική μεταλλασσόταν με ταχύτητα. Η άσκηση μίας πολιτικής συμφιλίωσης, εκδημοκρατισμού και σεβασμού των ανθρωπίνων δικαιωμάτων δημιούργησε τη βάση για την πολιτική και την κοινωνική σταθερότητα. Οι οικονομικές μεταρρυθμίσεις και η μακροοικονομική σταθεροποίηση δημιούργησαν τις δυνατότητες της οικονομικής ανάκαμψης. Οι εξελίξεις αυτές αποτέλεσαν σημαντική ώθηση για την περιφερειακή συνεργασία, σύμφωνο Andino, Mercosur, κλπ.
<P>
Για άλλη μία φορά η Ευρώπη δεν κατέφερε να προχωρήσει μαζί με την εξέλιξη και άφησε αναξιοποίητες πολλές δυνατότητες που παρουσιάστηκαν. Η συνεργασία προσέλαβε το μονομερή χαρακτήρα της αναπτυξιακής συνεργασίας. Σταδιακά χάσαμε την αγορά της Λατινικής Αμερικής στις Ηνωμένες Πολιτείες, οι οποίες κάλυψαν το κενό με τη NAFTA και την Enterprise for America's Initiative , αφήνοντας την Ευρώπη να ακολουθεί σαν ουραγός. Σήμερα, οι Ηνωμένες Πολιτείες Αμερικής υπερισχύουν πλήρως της Ευρώπης όσον αφορά τις επενδύσεις και το εμπόριο με τη Λατινική Αμερική.
<P>
Οι νέες δομές στη Λατινική Αμερική είναι ακόμη ευάλωτες. 35 % του πληθυσμού ζει κάτω από το όριο της φτώχειας. Δεν υπάρχουν αρκετά περιθώρια για την εκπαίδευση και την κατάρτιση. Τα ναρκωτικά, η διαφθορά και η μη τιμωρία των υπευθύνων υπονομεύουν τις πολιτικές διαρθρώσεις της Λατινικής Αμερικής. Ο εκδημοκρατισμός είναι ένα θέμα που πρέπει να διατηρήσει την προσοχή μας. Η νέα ειρήνη που επετεύχθη στη Γουατεμάλα είναι βεβαίως ένα ευχάριστο γεγονός, η κατάσταση όμως θα παραμείνει ευάλωτη εφόσον δεν συνεχίσουμε να προσφέρουμε την υποστήριξή μας.
<P>
Η Ευρώπη πρέπει να αντιμετωπίσει τη νέα Λατινική Αμερική ως έναν ολοκληρωμένο εταίρο. Μία πρώτη κίνηση προς την κατεύθυνση αυτή γίνεται με την ανακοίνωση της Επιτροπής. Δεν είναι δυνατό να αγνοεί η εξωτερική πολιτική και πολιτική ασφάλειας της Κοινότητας μία τόσο σημαντική περιοχή με τόσο ευάλωτες διαρθρώσεις.
<P>
Παρ'όλα αυτά, οι προσπάθειες της Επιτροπής για την άσκηση μίας νέας πολιτικής έναντι της Λατινικής Αμερικής είναι ασαφείς και έχουν έντονα εθελούσιο χαρακτήρα. Καλώ την Επιτροπή να καταρτίσει ένα πρόγραμμα δράσης στα πλαίσια του οποίου θα προτείνονται συγκεκριμένες πρωτοβουλίες για την άσκηση μίας νέας πολιτικής.
<P>
Στην έκθεσή μου υπέβαλα ορισμένες προτάσεις προς την κατεύθυνση παρόμοιων συγκεκριμένων πρωτοβουλιών. Οι προτάσεις αυτές καλύπτουν την εξωτερική πολιτική, την οικονομία, την ολοκλήρωση, την αναπτυξιακή συνεργασία, την ασφάλεια και την άμυνα.
<P>
Όσον αφορά την εξωτερική πολιτική, η Λατινική Αμερική πρέπει να θεωρηθεί ως μία περιοχή προτεραιότητας. Δεν χρειάζεται να μετατρέψουμε το διατλαντικό διάλογο που έχουμε με τις Ηνωμένες Πολιτείες Αμερικής και τον Καναδά σε ένα διατλαντικό διάλογο με τη Λατινική Αμερική. Ωστόσο, η περιοχή αυτή πρέπει να συμπεριλαμβάνεται μονίμως στην ημερήσια διάταξη. Στο χώρο της οικονομίας η Ευρωπαϊκή Ένωση πρέπει να εξακολουθήσει να προωθεί την περιφερειακή ολοκλήρωση και να διατηρήσει τις επαφές της με τις αντίστοιχες περιφέρειες.
<P>
Από την άποψη της αναπτυξιακής συνεργασίας υποστηρίζω τις προτεραιότητες που έχουν τεθεί από την Επιτροπή. Ως κυριότερος χορηγός, η Ευρωπαϊκή Ένωση πρέπει να καλέσει όλες τις άλλες χώρες να αυξήσουν τις προσπάθειες που καταβάλλουν. Από την άποψη αυτή, ιδιαίτερα πενιχρή είναι η παρουσία των ΗΠΑ.
<P>
Έρχομαι τώρα στην ασφάλεια και την άμυνα. Στα πλαίσια της ασφάλειας θα ήθελα να ξεκινήσαν συζητήσεις και για τη συνεργασία για την καταπολέμηση των ναρκωτικών, η οποία πρέπει να επεκταθεί και σε άλλα τμήματα της Λατινικής Αμερικής εκτός των χωρών του συμφώνου Andino.
<P>
Η ασφάλεια και η άμυνα πρέπει επίσης να συμπεριληφθούν στην Ευρωλατινοαμερικανική ημερήσια διάταξη. Μία ολοκληρωμένη σχέση με τη Λατινική Αμερική απαιτεί να δοθεί προσοχή και σ'αυτούς τους τομείς. Η συνεργασία στον τομέα της προληπτικής διπλωματίας, η διατήρηση της ειρήνης και άλλα παρόμοια αποτελούν θέματα παγκοσμίου ενδιαφέροντος. Για το σκοπό αυτό θα ήταν σκόπιμο να υπάρχουν και οι δέουσες επαφές μεταξύ των ενδιαφερόμενων οργανώσεων.

<SPEAKER ID=182 NAME="Estevan Bolea">
Κύριε Πρόεδρε, όσον αφορά τη γνωμοδότηση της επιτροπής της οποίας είμαι εισηγήτρια, πρόκειται να αναφερθώ, όπως είναι φυσικό, στις πτυχές της ενέργειας, της έρευνας και της ανάπτυξης.
<P>
Αξιότιμοι κύριοι βουλευτές, στην περίπτωση της Λατινικής Αμερικής, μιλάμε για μια αγορά 450 εκατομμυρίων κατοίκων. Κατά συνέπεια, 450 εκατομμυρίων καταναλωτών. Ο κ. Bertens είπε ότι η Ευρωπαϊκή Ένωση έχει παραμελήσει αυτές τις αγορές. Όχι στον τομέα της ενέργειας, κύριε Bertens. Στον τομέα της ενέργειας πραγματοποιήθηκαν μεγάλες επενδύσεις από πλευράς πολλών εκ των χωρών μελών της Ευρωπαϊκής Ένωσης. Πιστεύω ότι πραγματοποιήθηκαν κάποιες πολύ σημαντικές επενδύσεις, οι οποίες τα τελευταία αυτά χρόνια είναι οι πραγματικοί πρωταγωνιστές σε αυτό το πεδίο.
<P>
Όμως, στη μεγάλη αυτή περιοχή, παρατηρείται σημαντικότατη οικονομική ανάπτυξη και ένα στάδιο μεγέθυνσης της οικονομικής ανάπτυξης χαμηλό ακόμη, κάτι που μας κάνει να περιμένουμε σημαντικότατη αύξηση της κατανάλωσης ενέργειας. Γι' αυτό, στην επιτροπή μας, μας ανησυχεί το αν γίνεται αποτελεσματική χρήση της ενέργειας. Υπάρχει ήδη το Πρόγραμμα ALURE (Λατινική Αμερική - βέλτιστη χρήση των ενεργειακών πόρων) της Γενικής Διεύθυνσης Ι της Επιτροπής, για τη συνεργασία μεταξύ Λατινικής Αμερικής και Ευρωπαϊκής Ένωσης, σημαντικό πλην ανεπαρκές. Δεν είναι καλώς προικοδοτημένο. Χρειαζόμαστε περισσότερους πόρους, κύριε Επίτροπε, για το πρόγραμμα αυτό, διότι το θεωρούμε σημαντικότατο.
<P>
Θεωρούμε επίσης ότι πρέπει να αναπτυχθούν οι ανανεώσιμες μορφές ενέργειας, και κυρίως η υδροηλεκτρική ενέργεια. Οι δυνατότητες ανάπτυξης της υδροηλεκτρικής ενέργειας στη Λατινική Αμερική είναι τεράστιες. Πρόκειται για μια ενέργεια που δεν ρυπαίνει όπως άλλες. Υπάρχει επίσης η ζούγκλα του Αμαζονίου, που αποτελεί πραγματική πηγή ανθρακικού ανυδρίτη. Όλα αυτά πρέπει να αξιοποιηθούν στη μελλοντική μας συνεργασία μέσω των κατάλληλων συμφωνιών.
<P>
Και όσον αφορά τον πιο ενεργό ρόλο που οφείλουμε να διαδραματίσουμε στο πεδίο της έρευνας και της ανάπτυξης, έχουμε προτείνει ορισμένα σεμινάρια ώστε να ανταλλαγούν εντυπώσεις αμοιβαίας συνεργασίας, για την ανταλλαγή ερευνητών και το ξεκίνημα προγραμμάτων σχετικά με τα τρόφιμα, τη βιοτεχνολογία, την ενέργεια, και κυρίως το περιβάλλον.

<SPEAKER ID=183 NAME="Pomιs Ruiz">
Κύριε Πρόεδρε, βρισκόμαστε μπροστά σε μια μεγάλη έκθεση και έτσι τη θεωρεί η Επιτροπή Ανάπτυξης και Συνεργασίας. Είναι πια καιρός η Ευρωπαϊκή Ένωση να αρχίσει να αντιμετωπίζει τη Λατινική Αμερική όπως αντιμετωπίζει άλλα αμερικανικά έθνη, όπως τις Ηνωμένες Πολιτείες της Αμερικής ή όπως τον Καναδά. Είναι πολύ καλό ότι ο εισηγητής υπογραμμίζει το πώς οι σχέσεις μας ξεπέρασαν πια κάποιους αρχικούς δισταγμούς και αρχίζουν να γίνονται σχέσεις ώριμες μεταξύ περιφερειακών πυρήνων με κλίση προς τη συνεννόηση. Κλίση προς τη συνεννόηση διότι αποτελούμε μέρος παρεμφερών πολιτισμών και η προσέγγισή μας ενισχύθηκε από την προσχώρηση της Πορτογαλίας και της Ισπανίας στην Ευρωπαϊκή Ένωση.
<P>
Αν και είναι παραδοσιακή η συνεννόηση με τη Λατινική Αμερική από πλευράς της Ισπανίας και της Πορτογαλίας, όπως ακριβώς συμβαίνει μεταξύ της Βρετανικής Κοινοπολιτείας και της Μεγάλης Βρετανίας, ίσως η Κοινότητα δεν αντέδρασε με τον ίδιο τρόπο στην περίπτωση της Λατινικής Αμερικής. Η υποστήριξη αυτή πρέπει να αποδεικνύεται με την ενίσχυση των διαφόρων μέσων που μπορούν να κάνουν τη συνεννόηση αυτή να αποκτήσει πιστοποιητικά ιθαγένειας. Αναφέρομαι σε μέσα όπως η Ευρωπαϊκή Τράπεζα Επενδύσεων, το ECIP ή το AL-INVEST, που με οδηγούν άμεσα να συνάγω ότι η Ευρωπαϊκή Ένωση βλέπει με καλό μάτι τη βοήθεια στην ανάπτυξη που χορηγεί, ότι η ΕΕ είναι ο πρώτος δωρητής βοήθειας -54 %, έναντι λιγότερο από το μισό των Ηνωμένων Πολιτειών, για παράδειγμα. Ωστόσο και παρόλα αυτά, παρατηρούμε ότι οι ευρωπαϊκές επενδύσεις στις εν λόγω χώρες όχι μόνο δεν αυξάνονται, αλλά μειώνονται. Οι Ηνωμένες Πολιτείες της Αμερικής οικειοποιούνται το 43 % του συνολικού εμπορίου και το 75 % των άμεσων εξωτερικών επενδύσεων. Γιατί η κατάσταση αυτή δεν ισοσταθμίζεται και δεν βρισκόμαστε στην πραγματικότητα σε ίσους όρους με τις Ηνωμένες Πολιτείες; Χαιρετίζω την έκθεση και εκφράζω την υποστήριξη της Επιτροπής Ανάπτυξης και Συνεργασίας προκειμένου να ενισχυθούν και να εξομαλυνθούν οι σχέσεις μας με τη Λατινική Αμερική.

<SPEAKER ID=184 LANGUAGE="ES" NAME="Cabezσn Alonso">
Κύριε Πρόεδρε, κύριε Επίτροπε, κυρίες και κύριοι βουλευτές, διάβασα με ενδιαφέρον το κείμενο της έκθεσης που συνέταξε ο κ. Bertens και τις γνωμοδοτήσεις των διαφόρων επιτροπών που συνεργάστηκαν στη διαμόρφωση της έκθεσης. Θεωρώ ότι πρόκειται για κείμενα χρήσιμα, ενδιαφέροντα, που επιχειρούν να δώσουν ιδέες για το πώς μπορούν να ενισχυθούν οι σχέσεις μεταξύ της Ευρωπαϊκής Ένωσης και της Λατινικής Αμερικής.
<P>
Το να προσεγγίσει κανείς σήμερα την πραγματικότητα της Λατινικής Αμερικής, όπως έλεγε μόλις προηγουμένως και ο ίδιος ο κ. Bertens, δε σημαίνει να προσεγγίσει τη Λατινική Αμερική των τελευταίων δεκαετιών. Σημαίνει να ανακαλύψει έναν κόσμο πολύ πιο περίπλοκο, πολύ πιο δραστήριο, με φώτα και σκιές, αλλά με τεράστιες δυνατότητες. Έναν κόσμο που μοιράζεται κάποιες ταυτότητες, δεν είναι όμως καλό να επιχειρούμε να περιορίσουμε τη Λατινική Αμερική σε μια αόριστη ομοιογένεια και να ξεχνάμε τις διαφορές. Λατινική Αμερική είναι η Χιλή που αναδύεται και η Νικαράγουα με τους πολύ υψηλούς δείκτες φτώχειας, η Γουατεμάλα που πανηγυρίζει για την ειρηνευτική συμφωνία και η Κόστα Ρίκα που αποτελεί ένα βέβαιο παράδειγμα δημοκρατικής σταθερότητας. Και είναι επίσης αλήθεια ότι Λατινική Αμερική είναι η Κολομβία, με εστίες στασιαστικής βίας συνδεδεμένης με το λαθρεμπόριο ναρκωτικών, και το Περού, όπου παρατηρείται μια απαράδεκτη χρήση της βίας και της απαγωγής ως πολιτικών μέσων. Είναι όμως επίσης και η MERCOSUR, ένα φιλόδοξο σχέδιο, και η Συμφωνία Ελευθέρου Εμπορίου μεταξύ Μεξικού, Καναδά και Ηνωμένων Πολιτειών.
<P>
Πιστεύω ότι η Ευρωπαϊκή Ένωση πρέπει να προχωρήσει προς την κατεύθυνση μιας γενικής διευθέτησης των σχέσεών της με τη Λατινική Αμερική, αξιοποιώντας την ίδια την πολυμορφία αυτής της ηπείρου. Διαθέτουμε μέσα πολιτικού διαλόγου. Ο διάλογος του Σαν Χοσέ, που επίσης έχει αναπτύξει ο Επίτροπος Marνn, αποτελεί ένα παράδειγμα, ίσως όμως δεν είναι αρκετό. Δε μπορούμε να αποδεχτούμε τον κίνδυνο η Λατινική Αμερική να εξακολουθήσει να αντιμετωπίζει με προτεραιότητα τις Ηνωμένες Πολιτείες και να θεωρεί την Ευρωπαϊκή Ένωση ως έναν πιστό συνοδό.
<P>
Είναι πολύ χρήσιμο να γνωρίζουμε την εξέλιξη των εμπορικών επενδύσεων και ροών μεταξύ της Ευρωπαϊκής Ένωσης και της Λατινικής Αμερικής ώστε να μπορέσουμε να προβούμε σε κάποια ανάλυση σχετικά με το πού θα κατευθύνονται οι μελλοντικές προοπτικές. Μας απομένει ακόμη πολύς δρόμος να διανύσουμε για να ανακαλύψουμε όλες τις δυνατότητες κοινοβουλευτικού διαλόγου, για παράδειγμα, διότι η πολιτική συνεργασία της Ευρωπαϊκής Ένωσης με τη Λατινική Αμερική, αν και είναι σημαντική, περιορίζεται σε πολλές περιπτώσεις σε έναν υπουργικό ή κυβερνητικό διάλογο. Και ο κοινοβουλετικός διάλογος είναι χρήσιμος στις διαδικασίες σταθεροποίησης της δημοκρατίας ή σε διαδικασίες περιφερειακής ολοκλήρωσης.
<P>
Η Λατινική Αμερική και η Ευρωπαϊκή Ένωση χρειάζονται η μια την άλλη, και με βάση την ισότητα και με αφοσίωση σε ένα κλίμα συνεργασίας, χρειάζεται να εμβαθύνουν τα μέσα πολιτικής και εμπορικής συνεργασίας. Οποιοσδήποτε έχει εξετάσει ή μελετήσει τη συνεργασία μεταξύ της Ευρωπαϊκής Ένωσης και της Λατινικής Αμερικής θα έχει ανακαλύψει ότι υπάρχει ένα ευρύ πεδίο για αυτήν τη συνεργασία, και ωστόσο -και η Επιτροπή το γνωρίζει επίσης- μερικές φορές είναι πολύ λίγο ορατό στον πολίτη που επιθυμεί να καθορίσει αυτά τα επίπεδα συνεργασίας.
<P>
Ένα άλλο από τα προβλήματα που ταλανίζουν την πλειοψηφία των χωρών της Λατινικής Αμερικής είναι το βάρος του χρέους. Η Ευρωπαϊκή Ένωση θα έπρεπε να είναι ένας ενεργός εταίρος, ικανός να εκπονήσει και να υποβάλει προτάσεις συντονισμένες, καινοτόμους, που θα ελαφρύνουν το βάρος του εξωτερικού χρέους των λατινοαμερικανικών χωρών. Και αυτό διότι πρόκειται για χώρες με διττές κοινωνίες, στις περισσότερες περιπτώσεις, που χρειάζονται ενίσχυση για οικονομικές μεταρρυθμίσεις ικανές να διορθώσουν τους δείκτες ανεργίας, τα ποσοστά φτώχειας, οικονομικές μεταρρυθμίσεις που θα δημιουργήσουν τις συνθήκες για την εδραίωση ή ακόμη, σε ορισμένες περιπτώσεις, τη δημιουργία συλλογικών αλληλέγγυων πολιτικών παρόμοιων με αυτό που γνωρίζουμε στην Ευρώπη ως «Κράτος Πρόνοιας».
<P>
Ορισμένες χώρες της Λατινικής Αμερικής έχουν πολύ σοβαρά προβλήματα που συνδέονται με το λαθρεμπόριο ναρκωτικών και τη διαφθορά, δε μπορούμε όμως να υψώσουμε υποκριτικά το δάχτυλο του κατήγορου ενώ δεν ενεργούμε με αυστηρότητα σε αυτό το θέμα, εφόσον η κόκα που παράγεται μεταβάλλεται σε ναρκωτικό διότι υπάρχουν καταναλωτές.
<P>
Ολοκληρώνω, κύριε Πρόεδρε, λέγοντας ότι σήμερα έχει τελειώσει πρακτικά η εποχή των στρατιωτικών δικτατοριών, μπορεί όμως να υπάρχει ο κίνδυνος εμφάνισης άλλου είδους λαϊκιστικών καθεστώτων που δεν επιλύουν τα διαρθρωτικά προβλήματα της Λατινικής Αμερικής. Η Ευρωπαϊκή Ένωση και η Λατινική Αμερική θα πρέπει να συναντώνται σε όλους τους πιθανούς δρόμους συνεργασίας. Η πρόταση της Επιτροπής βαίνει προς την κατεύθυνση αυτή, όπως και η συνεισφορά του κ. Bertens.

<SPEAKER ID=185 LANGUAGE="DE" NAME="Lenz">
Kύριε Πρόεδρε, όταν γίνεται λόγος για τις σχέσεις της Eυρώπης με τη Λατινική Aμερική, ποτέ δεν γνωρίζει κανείς επακριβώς σε ποια οικογενειακή ιστορία ανακατεύεται, μεταξύ παρελθόντος και παρόντος. Oι διενέξεις, οι συνομιλίες, το εμπόριο, η κριτική, εναλλάσσονται συνεχώς. Eδώ υπάρχουν αδελφές και αδελφοί, ξάδελφοι και ξαδέλφες, κουμπαριά αιώνων και δεκαετιών, πύργοι φυγής και διψασμένοι για επιχειρηματική δράση μετανάστες. Σήμερα όμως μας απασχολεί το μέλλον; η διαμόρφωση δηλαδή των σχέσεων της κρατικής οντότητας της Eυρωπαϊκής Ένωσης με τη Λατινική Aμερική, με την οποία, ύστερα από χρόνια γεμάτα διενέξεις, μεταξύ δικτατορίας και δημοκρατίας, μετά τον αγώνα για τα ανθρώπινα δικαιώματα και την ανάπτυξη κοινών αγορών στη Λατινική Aμερική, θα πρέπει να αναζωογονηθούν και πάλι οι εταιρικές σχέσεις πέρα από το 2000. Aυτό είναι σημαντικό, τόσο για την κοινή εξωτερική πολιτική όσο και για την εξωτερική εμπορική μας πολιτική. Θίγονται και οι δύο. Θα πρέπει, από τη μεριά μας και σύμφωνα με την επιθυμία του Eυρωπαϊκού Kοινοβουλίου, όπως αυτή εκφράζεται στην πολύ καλή έκθεση του συναδέλφου Bertens, να αξιοποιηθούν και οι δύο από τη EE, για να αποκαταστήσουμε έναν καινούριο υπερατλαντικό διάλογο, στον οποίο θα πρέπει να συμπεριληφθούν και οι Hνωμένες Πολιτείες.
<P>
Tο Eυρωπαϊκό Kοινοβούλιο, εδώ και πολλά χρόνια, από την πρώτη απευθείας εκλογή του, προσπάθησε να αποκαταστήσει αυτόν το διάλογο. H Συνθήκη του Mάαστριχτ ζητάει, στο άρθρο I.1, τη διαμόρφωση μιας δυναμικής πολιτικής έναντι της Λατινικής Aμερικής. Aυτή έλειπε εδώ και πολύ καιρό.
<P>
Oι εξελίξεις στην Eυρώπη παραγκώνισαν το ενδιαφέρον για τις πολιτικές διαδικασίες στη Λατινική Aμερική. H ίδια η Λατινική Aμερική, παρά την αναμφισβήτητη οικονομική και δημοκρατική της άνοδο, στη δεκαετία του '90, έχει καταφύγει σ' ένα απάνεμο σημείο της παγκόσμιας πολιτικής. Mε την ανακοίνωσή της «Eυρωπαϊκή Ένωση και Λατινική Aμερική - η σημερινή κατάσταση και οι προοπτικές ανάπτυξης των εταιρικών σχέσεων στο διάστημα 1996 μέχρι 2000», η Eπιτροπή δείχνει ένα δρόμο για την αναζωογόνηση αυτών των σχέσεων. Oι γνωμοδοτήσεις των επιτροπών που συμμετείχαν, η συνεπής δουλειά των αντιπροσωπειών για τη Nότια και Kεντρική Aμερική, ο διακοινοβουλευτικός διάλογος, στα πλαίσια των διακοινοβουλευτικών διασκέψεων EK-Kοινοβουλίου Λατινικής Aμερικής, υπογραμμίζουν τη σημασία που αποδίδουμε στα συμπεράσματα του ψηφίσματος.
<P>
Aγωνισθήκαμε πολύ για την ανάπτυξη της Mercosur, για το σχηματισμό περιφερειακών κοινοβουλίων στη Λατινική Aμερική, του Kοινοβουλίου των Ανδεων, του Kοινοβουλίου της Kεντρικής Aμερικής. Ωστόσο, δεν επιτρέπεται να εξαιρούμε τα δύσκολα θέματα. Tα ναρκωτικά, η διασυνοριακή εγκληματικότητα και η διαφθορά, η ανάπτυξη του εμπορίου σε ευαίσθητους τομείς, ο αγώνας για την ενίσχυση των ανθρωπίνων δικαιωμάτων και της δημοκρατίας, δεν επιτρέπεται να εξαιρούνται.
<P>
H δημόσια ακρόαση για το θέμα της ατιμωρησίας των εγκλημάτων ανθρωπίνων δικαιωμάτων, που διεπράχθησαν κατά τη διάρκεια των δικτατοριών κατά των πολιτικών αντιπάλων, αλλά και κατά πολλών πολιτών που βρέθηκαν ανάμεσα στα μέτωπα, στην Yποεπιτροπή Aνθρωπίνων Δικαιωμάτων, πέρυσι, έδειξε την πολυμορφία και την ευαισθησία τέτοιων δευτερογενών προβλημάτων. Mεταξύ δημοκρατίας και ανεξάρτητης νομολογίας υπάρχει στενή σχέση.
<P>
H δημοκρατική Eυρώπη έχει καθήκον να υποστηρίζει τη σταθεροποίηση της δημοκρατίας, προκειμένου να αυξηθεί το ποσοστό των δημοκρατικών κρατών στους παγκόσμιους οργανισμούς και να αναπτυχθούν κοινές αντιλήψεις για την πολιτική ασφαλείας, την αμυντική πολιτική και συνεπώς και για την πρόληψη των διενέξεων.
<P>
Aυτό είναι το καθήκον μας και υπέρ αυτού τασσόμασταν ανέκαθεν εμείς εδώ στο Eυρωπαϊκό Kοινοβούλιο, έναντι της Eπιτροπής και του Συμβουλίου. Eυχόμαστε καλή επιτυχία στην έκθεση.

<SPEAKER ID=186 LANGUAGE="FR" NAME="Carrere d' Encausse">
Κύριε Πρόεδρε, η σημερινή εξέλιξη της Λατινικής Αμερικής είναι ένα από τα ευτυχέστερα γεγονότα του τέλους του αιώνα μας. Ο χώρος αυτός εθεωρείτο επί καιρό πυριτιδαποθήκη όπου επολλαπλασιάζοντο οι ανταρτοπόλεμοι και τα πραξικοπήματα. Αλλά σήμερα, η ειρήνη και η δημοκρατία σημειώνουν πρόοδο και η Ευρωπαϊκή Ένωση οφείλει να υποστηρίξει και να συμμετάσχει στην ενίσχυση αυτής της διαδικασίας. Όπως ο κ. Bertens, τον οποίο συγχαίρω για την εξαιρετική έκθεσή του, χαιρετίζω την πρωτοβουλία της Επιτροπής και τον προσανατολισμό της ανακοίνωσής της, οι οποίες έχουν ως στόχο να δώσουν νέα ώθηση στις σχέσεις της Ένωσης με τη Λατινική Αμερική.
<P>
Στο λίγο χρόνο που διαθέτω δεν μπορώ να επαναλάβω, παρόλο που τους εγκρίνω, τους τρεις άξονες προτεραιοτήτων προς τους οποίους η Επιτροπή σκοπεύει να κατευθύνει τη συνεργασία της Ένωσης. Θα περιοριστώ λοιπόν να αναφέρω αυτό που θεωρώ απαραίτητη προϋπόθεση κάθε μεταρρύθμισης, δηλαδή την υποστήριξη που μπορεί και πρέπει να προσφέρει η Ευρώπη στην παγίωση των δημοκρατικών διαδικασιών.
<P>
Συχνά προσάπτεται στην Ευρωπαϊκή Ένωση ότι είναι προεχόντως οικονομική, ότι έχει εμπορικές ανησυχίες. Πρόκειται για μια επίκριση που αγνοεί τη συμβολή της στην ανάπτυξη της δημοκρατίας στον κόσμο, χάρη στις συμφωνίας συνεργασίας ή σύνδεσης που έχει συνάψει με τις χώρες όπου απειλείτο, τότε ή παλαιότερα, η δημοκρατία. Αυτό ισχύει για τη Λατινική Αμερική, όπου ορισμένα δημοκρατικά καθεστώτα παραμένουν ευάλωτα και όπου η Ένωση μπορεί να συμβάλει αποφασιστικά στην παγίωση των αναληφθεισών διαδικασιών. Οι προτάσεις της Επιτροπής για τη δημιουργία πολιτικής και εμπορικής εταιρικής σχέσης μεταξύ της Ένωσης και των χωρών αυτών ανταποκρίνονται σε αυτή την ανησυχία. Αλλ' επιθυμώ να εκφράσω ορισμένες αμφιβολίες σχετικά με δύο σημεία της έκθεσης.
<P>
Πρώτον, ο κ. Bertens προτείνει την υπέρβαση του υπουργικού πλαισίου στο οποίο διεξάγεται αυτό το είδος διαλόγου και επιθυμεί επιπλέον των διακοινοβουλευτικών συναντήσεων που θα διοργανωθούν, να συμμετάσχουν στις υπουργικές συναντήσεις το Ευρωπαϊκό Κοινοβούλιο και το αντίστοιχο λατινοαμερικανικό σώμα. Αυτό μπορεί να προκαλέσει ανώφελη θεσμική σύγχυση, τη στιγμή που ανανεώνονται δεσμοί οι οποίοι ήσαν μέχρι τώρα κάπως χαλαροί.
<P>
Δεύτερον, η καταπολέμηση του εμπορίου ναρκωτικών. Στην αιτιολογική του έκθεση, ο κ. Bertens υποστηρίζει ότι το πρόβλημα του εμπορίου ναρκωτικών είναι υπόθεση προσφοράς και ζήτησης και ότι πρέπει, πρώτα απ' όλα, να δημιουργηθούν οι προϋποθέσεις για άλλες μορφές ανάπτυξης χωρίς να κηρυχθεί πραγματικός πόλεμος κατά των ναρκωτικών, διότι η καταστολή, λέγει, ουδέποτε υπήρξε αποτελεσματική. Αυτή η παρουσίαση του προβλήματος με ανησυχεί, διότι παρόλο που είναι αλήθεια ότι πρέπει να δημιουργηθούν άλλες μορφές ανάπτυξης στις περιοχές όπου καλλιεργούνται τα προϊόντα αυτά, πρέπει επίσης και να τεθεί τέλος στο εμπόριο ναρκωτικών με κάθε μέσο, χωρίς να αποκλεισθεί κανένα. Η αποστολή της Ευρωπαϊκής Ένωσης είναι και να βοηθήσει τις χώρες αυτές να απαλλαγούν από μια μάστιγα που ουδέποτε συμβάλλει στην πρόοδο της δημοκρατικής συνείδησης.

<SPEAKER ID=187 LANGUAGE="ES" NAME="Novo Belenguer">
Κύριε Πρόεδρε, κύριε Επίτροπε, τα τελευταία χρόνια χαρακτηρίζονται πράγματι από μια προσέγγιση μεταξύ της Ευρωπαϊκής Ένωσης και της Λατινικής Αμερικής η οποία οφείλεται βασικά στην προσχώρηση της Ισπανίας και της Πορτογαλίας, γεγονός που ενέτεινε και τόνισε τις πολιτισμικές ομοιότητες μεταξύ των δύο ηπείρων.
<P>
Κατ' αυτήν την έννοια, θα ήθελα να δηλώσω ότι συμφωνούμε με το πνεύμα της έκθεσης του κ. Bertens, και να τονίσω ως πρωταρχικό και βασικό στόχο την ανάγκη διεύρυνσης και ενίσχυσης των διαφόρων δράσεων που προάγουν την ανάπτυξη και την εδραίωση της δημοκρατίας στις λατινοαμερικανικές χώρες, ακριβώς όπως αναφέρεται επίσης στην ανακοίνωση που εξέδωσε η Επιτροπή σχετικά με αυτό το ζήτημα.
<P>
Γι' αυτό, θεωρούμε ότι είναι απαραίτητο να καταβληθεί μεγαλύτερη προσπάθεια όσον αφορά την ευρωπαϊκή συνεισφορά, ώστε να εμβαθυνθούν οι οικονομικές μεταρρυθμίσεις των χωρών της Λατινικής Αμερικής, και να διασφαλιστεί έτσι η επιτυχία της διαρθρωτικής μεταρρύθμισης που πραγματοποιείται σήμερα, με το να προωθηθεί η ανάπτυξη και η πρόοδος των διαφόρων λατινοαμερικανικών περιοχών και να αποδοθεί ιδιαίτερη προσοχή στις έντονες κοινωνικές και οικονομικές ανισότητες που υφίστανται σε ολόκληρη την εν λόγω ζώνη.
<P>
Προκειμένου να το επιτύχουμε, από πλευράς της Ευρωπαϊκής Ένωσης πρέπει να πραγματοποιήσουμε δράσεις πιο δραστήριες και φιλόδοξες, έτσι ώστε οι σχέσεις με τη Λατινική Αμερική να μεταβληθούν σε κύριο στόχο της νέας κοινής εξωτερικής πολιτικής και πολιτικής ασφάλειας. Πρέπει να υπενθυμίσουμε ότι το παραδοσιακό εμπορικό πλεόνασμα της Λατινικής Αμερικής σε σχέση με την Ευρωπαϊκή Ένωση, αφού τριπλασιάστηκε στη δεκαετία του 80, μειώθηκε στις αρχές της δεκαετίας του 90 και εξαφανίστηκε πρακτικά το 1993.
<P>
Τα τελευταία τρία χρόνια σημειώθηκε ένα έλλειμμα που ανέρχεται ήδη στο ποσόν του 1, 5 δισεκατομμυρίου δολαρίων. Παράλληλα, η Ευρωπαϊκή Ένωση έπαψε να είναι ο κύριος επενδυτής στη Λατινική Αμερική, κάτι που καθιστά προφανές ότι οι σημερινές δράσεις που προορισμό έχουν την ενίσχυση της εταιρικής σχέσης με τη Λατινική Αμερική δεν είναι επαρκείς και δεν έχουν την απαιτούμενη φιλοδοξία και δυναμισμό.
<P>
Συνεπώς, κύριε Πρόεδρε, θεωρούμε ότι είναι απαραίτητο η Επιτροπή να εκπονήσει ένα πρόγραμμα δράσης για τη Λατινική Αμερική το οποίο, όπως ειπώθηκε ήδη, να περιέχει συγκεκριμένες και κοινές προτάσεις που να προάγουν αφενός την ανάπτυξη και την οικονομική εξέλιξη, και αφετέρου την ειρήνη, τη δημοκρατία και τον αυστηρό σεβασμό των ανθρωπίνων δικαιωμάτων.

<SPEAKER ID=188 LANGUAGE="FR" NAME="Souchet">
Κύριε Πρόεδρε, αγαπητοί συνάδελφοι, η έκθεση του κ. Bertens ασχολείται με μια ανακοίνωση της Επιτροπής για τις σχέσεις της Ευρωπαϊκής Ένωσης με τη Λατινική Αμερική, η οποία πρέπει ασφαλώς να εξετασθεί αυτοτελώς, αλλά και ως τμήμα ενός συνόλου που περιλαμβάνει και ανακοινώσεις για τις σχέσεις με τον Καναδά, τις Ηνωμένες Πολιτείες και την Κεντρική Αμερική.
<P>
Αυτό το σύνολο συνεκτικών κειμένων αντικατοπτρίζει την εύλογη ανησυχία της Ευρωπαϊκής Ένωσης να επανακαθορίσει τις σχέσεις της με ολόκληρη την αμερικανική ήπειρο στη μεταψυχροπολεμική συγκυρία και να εξισορροπήσει την ανάδυση ισχυρού πόλου οικονομικής και εμπορικής ανάπτυξης με επίκεντρο τον Ειρηνικό.
<P>
Χαίρω για τις εκδηλωθείσες προθέσεις σχετικά με τον αγώνα για την ανάπτυξη και κατά των ναρκωτικών, με την υπεράσπιση της κοινωνικής δικαιοσύνης και του περιβάλλοντος και με τη σύσφιξη πολιτιστικών δεσμών. Αλλ' ανησυχώ όταν οι εταίροι μας χώρες ΑΚΕ κρούουν τον κώδωνα του κινδύνου σχετικά με τη διαρκή διάβρωση των συμφωνιών του Λομέ με τη χορήγηση εμπορικών προτιμήσεων προς πάσα κατεύθυνση, και ιδίως σχετικά με τα καταστροφικά αποτελέσματα του ΣΓΠ «Ναρκωτικά».
<P>
Γνωρίζουμε σήμερα τις βλαπτικές επιπτώσεις αυτού του συστήματος, το οποίο μελετήθηκε με τις καλύτερες προθέσεις. Εκτός από το ότι δεν συνέβαλε σε σημαντική εξάλειψη της παραγωγής ναρκωτικών, κατέστεψε, αντιθέτως, ολόκληρους κλάδους της ευρωπαϊκής καλλιέργειας οπωροκηπευτικών και της ευρωπαϊκής αλιείας. Επίσης, ανησυχώ λόγω του ότι η εξέλιξη των εμπορικών μας σχέσεων παρουσιάζεται ότι πρέπει να καταλήξει υποχρεωτικά σε διηπειρωτική ζώνη ελεύθερων συναλλαγών, παρόλο που η προοπτική αυτή διατυπώνεται προς το παρόν κατά τρόπο αρκετά ασαφή ακόμα.
<P>
Αν η πραγματική πρόθεση της Επιτροπής είναι να θέσει σε ισχύ ένα σύνολο εμπορικών και τελωνειακών συμφωνιών οι οποίες να αποτελούν διηπειρωτικό πλαίσιο ελεύθερων συναλλαγών που να συμπληρώνει τον πολυμερή δασμολογικό αφοπλισμό που συμφωνήθηκε στο πλαίσιο των συμφωνιών της GATT, ας μας διευκρινήσει τους λόγους, τα πλεονεκτήματα, τα μειονεκτήματα, το κόστος και τα ωφέλη τους. Ποιές συνέπειες θα έχουν για την απασχόληση στην Ευρώπη; Τι αντάλλαγμα θα ζητήσουμε από τους εταίρους μας; Μπορούν, ιδίως, να μετρηθούν οι συνέπειες τέτοιων συμφωνιών στον αγροτικό τομέα, όταν είναι γνωστή η παραγωγικότητα της νοτιοαμερικανικής γεωργίας, το εργατικό της κόστος και οι κοινωνικές και περιβαλλοντικές προδιαγραφές της;
<P>
Για όλους αυτούς τους λόγους, κύριε Πρόεδρε, η ομάδα Ευρώπη των Εθνών, αναγνωρίζοντας την ποιότητα της εργασίας που πραγματοποίησε ο κ. Bertens, θα αντιμετωπίσει με πολύ μεγάλη προσοχή τις συγκεκριμένες προτάσεις που θα εξαγάγει η Επιτροπή.

<SPEAKER ID=189 LANGUAGE="IT" NAME="Musumeci">
Κύριε Πρόεδρε, η ανεπαρκής προσοχή που αποδίδει η Ευρωπαϊκή Ένωση κατά τα τελευταία χρόνια στα προβλήματα των χωρών της Λατινικής Αμερικής, επαναθέτει το ζήτημα της έλλειψης μιας εξωτερικής σφαιρικής στρατηγικής εκ μέρους της Ευρώπης, τουλάχιστον στο πολιτικό, στο εμπορικό επίπεδο και σε εκείνο της ασφάλειας. Βεβαίως αξίζει να σημειωθεί ότι τουλάχιστον η ανακοίνωση της Επιτροπής στο Κοινοβούλιο, μετά από χρόνια ένοχης σιωπής, υπογραμμίζει την ανάγκη αναθέρμανσης των σχέσεων μεταξύ της Ευρωπαϊκής Ένωσης και της Λατινικής Αμερικής, ενώ θα πρέπει να αναγνωρίσουμε ότι ο εισηγητής, κ. Bertens, με θάρρος φώτισε και έδειξε τις ανεπάρκειες και τα όρια της ανακοίνωσης της Επιτροπής και πρότεινε σοβαρές και συγκεκριμένες λύσεις.
<P>
Αποτελεί σοβαρό σφάλμα να θεωρούμε τη Λατινική Αμερική -όπως έχει γίνει μέχρι τώρα- σαν έναν από τους τόσους υπερατλαντικούς συνομιλητές μας με τον οποίο θα πρέπει να διατηρούμε σχέσεις βάσει προγραμμάτων που συχνά είναι αόριστα και ελάχιστα καινοτόμα. Μοναχά η πολιτική μυωπία θα μπορούσε να εμποδίσει την Ευρωπαϊκή Ένωση -και τα κράτη μέλη της- να θεωρούν τη Λατινική Αμερική σαν τη γεωγραφική ζώνη με τη μεγαλύτερη σημασία, τουλάχιστο σε πολιτικό και πολιτιστικό επίπεδο.
<P>
Στους στρατηγικούς λόγους, με την άδειά σας, θα προσέθετα κοινά ιστορικά, πολιτισμικά και γλωσσικά χαρακτηριστικά, που καθιστούν αυτή την περιοχή την πλέον εξευρωπαϊσμένη ζώνη μεταξύ των δύο ωκεανών: εκατομμύρια Ιταλών, Ισπανών, Πορτογάλων -για να αναφέρω μερικά μόνο παραδείγματα- ζουν εδώ και πολλές γενιές σε αυτές τις χώρες, εκατομμύρια, δηλαδή, ευρωπαίων μεταναστών, που μοιράζονται με τους τοπικούς πληθυσμούς τους αγώνες για την καταπολέμηση της φτώχειας και της κοινωνικής περιθωριοποίησης.
<P>
Και ενώ η Ευρώπη εγκαταλείπει το ρόλο του προνομιούχου εταίρου, ο χώρος αυτής της λιποταξίας καταλαμβάνεται αμέσως από τις Ηνωμένες Πολιτείες, που εξασφαλίζουν πλέον στη Λατινική Αμερική το 43 % του εμπορίου και το 75 % των άμεσων από το εξωτερικό επενδύσεων.
<P>
Χρειάζεται συνεπώς να ανακτηθεί ο χαμένος καιρός: η Επιτροπή και το Συμβούλιο θα πρέπει να προετοιμάσουν ένα πρόγραμμα σφαιρικής δράσης όσον αφορά την εξωτερική πολιτική και την κοινή ασφάλεια με τη Λατινική Αμερική, που να μην είναι γενικόλογο και αφηρημένο. μία πολιτική οικονομικής συνεργασίας για την προσεχή τετραετία που να χρηματοδοτηθεί επαρκέστερα, σε σχέση με τα σημερινά 1.340 εκατ. ecu. μία κοινή προσπάθεια για την καταπολέμηση των ναρκωτικών και την προώθηση των ανθρωπιστικών, κοινωνικών και πολιτισμικών δραστηριοτήτων. Σε κάθε περίπτωση, η Ευρώπη θα πρέπει να βρει τον τρόπο να συμμετάσχει με ρόλο πρωταγωνιστή στη διαδιασία ανάπτυξης της λατινοαμερικανικής ζώνης. Θα επαληθεύσουμε κατά τους προσεχείς μήνες εάν υπάρχουν οι προϋποθέσεις και η πολιτική βούληση για την άσκηση αυτού του ρόλου.

<SPEAKER ID=190 LANGUAGE="SV" NAME="Theorin">
Κύριε Πρόεδρε, ευχαριστώ τον κ. Bertens για την έκθεσή του. Αυτή η έκθεση, όπως και ο φάκελλος της Επιτροπής επιτελούν μια σημαντική λειτουργία. Η συνεργασία που ξεκίνησε στα μέσα της δεκαετίας του 1980, εντός του πλαισίου του διαλόγου του San Jose, πρέπει να αναπτυχθεί και ανανεωθεί. Τα επεξεργασμένα πολιτικά και οικονομικά εργαλεία που τώρα υπάρχουν, πρέπει να χρησιμοποιηθούν και να ανανεωθούν για να μπορέσει η Ένωση να στηρίξει την διαδικασία που έχει ξεκινήσει και που είναι προσανατολισμένη προς την δημοκρατία και την προστασία των ανθρωπίνων δικαιωμάτων στην περιοχή. Πρέπει να γίνουν νέα βήματα ώστε να μπορέσουν οι αξίες και τα πρότυπα σ&#x02BC;αυτά τα ζητήματα και στις δύο ηπείρους να πλησιάσουν μεταξύ τους.
<P>
Η ΕΕ είναι σήμερα ο μεγαλύτερος οικονομικός χορηγός ενίσχυσης προς την Λατινική Αμερική. Από πολιτική άποψη, ωστόσο, η σημασία της περιοχής για την Ευρώπη έχει μειωθεί, παρ&#x02BC;ότι έχουν πλησιάσει η μία την άλλη, κατά την διάρκεια των τελευταίων ετών στον χώρο του πολιτισμού και των ιδεών. Σημαντικές πτυχές των δεσμών της ΕΕ με αυτές τις χώρες, π.χ. η τόνωση της δημοκρατίας, ο αυξημένος σεβασμός των μειονοτήτων, η προστασία του περιβάλλοντος, η καταπολέμηση του εμπορίου ναρκωτικών και της διεθνούς εγκληματικότητας, διευρύνουν και εμβαθύνουν την αλληλεγγύη μεταξύ των δύο ηπείρων. Σ&#x02BC;αυτήν την περίσταση απαιτείται, όπως ακριβώς επισημαίνει και ο εισηγητής, ένας σε βάθος πολιτικός διάλογος μεταξύ της ΕΕ και της Λατινικής Αμερικής ώστε να διαφυλαχθεί και εν συνεχεία στηριχτεί αυτή η θετική εξέλιξη.
<P>
Είμαι όμως επιφυλακτική ως προς κάποιες πτυχές της συνεργασίας στις οποίες αναφέρεται η έκθεση. Θεωρώ ότι ακολουθείται λάθος δρόμος το να συζητείται, σ&#x02BC;αυτήν την περίσταση, η αναφορά σ&#x02BC;αυτόν τον πολιτικό διάλογο μ&#x02BC;αυτές τις χώρες των πτυχών της άμυνας και της ασφάλειας της ΕΕ. όσον αφορά την συνεργασία. Το βρίσκω αυτονόητο ότι η ΕΕ θα πρέπει να στηρίξει την διεθνή διαχείρηση της ειρήνης, την πρόληψη των συγκρούσεων και την ενδυνάμωση της δημοκρατίας. Ο καλύτερος τρόπος γι&#x02BC;αυτό είναι, κάτι που ο ίδιος ο εισηγητής αναφέρει, η ανάπτυξη μιας παγκόσμιας στρατηγικής για οικονομική και πολιτική συνεργασία μ&#x02BC;αυτές τις χώρες. Θεωρώ όμως ότι είναι παράλογο και λαθεμένο να αναλάβει η ΕΕ σ&#x02BC;αυτόν τον παγκόσμιο τομέα τον ρόλο του ΟΗΕ. Αυτά τα θέματα πρέπει και θα λυθούν σε διεθνές επίπεδο από ένα όργανο που έχει την νομιμοποίηση που απαιτείται γι&#x02BC;αυτό.
<P>
Η έκθεση αναφέρεται επίσης στο θέμα του ελέγχου των εξαγωγών όπλων. Ο περιορισμός αυτών των εξαγωγών είναι βαρύνουσας σημασίας.Έχει αναπτυχθεί εντός του ΟΗΕ μια εθελοντική καταγραφή αρχείων για την καταχώριση των βαρέων οπλικών συστημάτων. Η ΕΕ πρέπει να ενεργήσει ώστε αυτό το αρχείο να εξελιχθεί, να γίνει υποχρεωτική η καταγραφή και ο κατάλογος να συμπεριλαμβάνει όλα τα όπλα, τόσο βαρέα όσο και ελαφρά. Πρέπει να ειδωθεί ως ένα πρώτο βήμα προς έναν παγκόσμιο περιορισμό του εμπορίου όπλων. Οι αμυντικές πτυχές δεν εμπίπτουν εντός των αρμοδιοτήτων της ΕΕ και συνεπώς ο χειρισμός τους πρέπει να γίνει σε διακρατικό επίπεδο. Μου είναι αδύνατον να στηρίξω την τάση να αναλάβει η ΕΕ, μέσω της επιρροής των θεμάτων της άμυνας και της ασφάλειας της περιοχής, τον ρόλο της παγκόσμιας αστυνομίας.

<SPEAKER ID=191 LANGUAGE="ES" NAME="Salafranca Sαnchez-Neyra">
Κύριε Πρόεδρε, και εγώ επίσης θα ήθελα να συγχαρώ τον κ. Bertens για την έκθεσή του, διότι αυτή είναι μία από τις σπάνιες περιπτώσεις σε αυτό το Κοινοβούλιο όπου υπογραμμίζεται η ανάγκη όχι μόνο να ενισχυθούν οι σχέσεις με τις χώρες της Λατινικής Αμερικής, αλλά και να επανεξεταστούν.
<P>
Η Λατινική Αμερική, κύριε Πρόεδρε, είναι ο φτωχός συγγενής των εξωτερικών σχέσεων της Ευρωπαϊκής Ένωσης. Όπως συνηθίζω να λέω σχεδόν πάντοτε, η Λατινική Αμερική δε χρειάζεται δωρεές, αυτό που χρειάζεται είναι ευκαιρίες, και από τους τρεις άξονες από τους οποίους θα περάσει η δράση της Ευρωπαϊκής Ένωσης τα επόμενα χρόνια -πολιτικός διάλογος, συνεργασία και εμπορικές σχέσεις-, πιστεύω ότι ο πολιτικός διάλογος είναι εκείνος που, μαζί με αυτήν την κοινοβουλευτική διάσταση στην οποία αναφέρθηκαν άλλοι συνάδελφοι, θα χαράξει τη γραμμή της ανάπτυξης αυτών των σχέσεων.
<P>
Διότι ήταν πολιτικοί και όχι οικονομικοί οι λόγοι που βρίσκονται στο ξεκίνημα του διαλόγου του Σαν Χοσέ, διότι ήταν πολιτικοί και όχι οικονομικοί οι λόγοι που εδραίωσαν το διάλογο με την Ομάδα του Ρίο και διότι είναι πολιτικοί και όχι οικονομικοί οι λόγοι που θα χαράξουν το δρόμο για μια πολιτική μετάβαση προς τη δημοκρατία στην Κούβα, με πλήρη σεβασμό των θεμελιωδών δικαιωμάτων και ελευθεριών, όπως έχει ζητήσει αυτό το Κοινοβούλιο.
<P>
Ωστόσο όμως, αν και ο πολιτικός διάλογος είναι πολύ σημαντικός, κύριε Πρόεδρε, θα καταλήξει να ξεθυμάνει και να σβήσει, αν δε συνοδευτεί από κάποιες δράσεις συνεργασίας που θα στηρίξουν αυτόν τον πολιτικό διάλογο.
<P>
Είμαι πολύ ευχαριστημένος που ο κ. Bertens βρίσκεται εδώ, διότι ήταν επίσης παρών και στη συζήτηση με την ολλανδική Προεδρία όπου δεν αναφέρθηκε διόλου η προτεραιότητα της Λατινικής Αμερικής. Πιστεύω ότι είναι σημαντικό, τη στιγμή που ψηφίζονται οι προϋπολογισμοί, να μπορούμε να κάνουμε όλοι μαζί ό, τι χρειάζεται ώστε οι τροπολογίες που παρουσιάζονται -και υπενθυμίζω στον κ. Bertens ότι ο γενικός εισηγητής ήταν μέλος της Ομάδας του-, να μπορούν να αξιοποιηθούν.
<P>
Όσον αφορά τις εμπορικές πτυχές, πιστεύω, κύριε Πρόεδρε, ότι τα στοιχεία των ευρωπαϊκών εξαγωγών που δημοσιεύτηκαν στις αρχές Ιανουαρίου και αναφέρονται στο έτος 95 είναι πολύ ικανοποιητικά. Δεν τονώνουμε όμως την παραγωγή των λατινοαμερικανικών χωρών διότι, τελικά, αποδεικνύεται ότι είναι ανταγωνιστικές σε πολλά προϊόντα, και σε πολλές περιπτώσεις τους κλείνουμε τις αγορές μας.
<P>
Πιστεύω ότι μπορούμε να είμαστε ικανοποιημένοι από τα όσα έχουν γίνει, απομένουν ακόμη πολλά να γίνουν, και επαναλαμβάνω τα συγχαρητήριά μου στον κ. Bertens για την έκθεσή του.

<SPEAKER ID=192 LANGUAGE="IT" NAME="Manzella">
Κύριε Πρόεδρε, η σημερινή συζήτηση επιβεβαιώνει ότι η Λατινική Αμερική, όπως έχουν τα πράγματα σήμερα, αντιπροσωπεύει το σύνορο του κόσμου, με την έννοια ότι δεν υπάρχει θεσμική, οικονομική, κοινωνική και καλλιτεχνική παιδεία που να μην πρέπει να λογαρισθεί εδώ και τώρα με μία περιοχή που μέχρι πριν από λίγα χρόνια εθεωρείτο ως ζώνη desaparecido . Η παγκόσμια αλληλεξάρτηση διαπιστώνεται και στο πλήθος των πολιτικών ερωτηματικών που μας θέτει η Λατινική Αμερική. θέτουν ερωτηματικά τα 200 εκατ. φτωχών, όλο και περισσότερο φτωχών, σε αντίθεση με μία ορμητική ανάπτυξη που εξαπλώνεται σε όλο και ευρύτερες περιοχές αυτής της ηπείρου. θέτει ερωτηματικά η ύπαρξη ενός πλήθους εθνικισμών που συχνά είναι πηγή σοβαρών πληγμάτων στο κράτος δικαίου σε αντίθεση με την ανάπτυξη περιφερειακών πειραματισμών που και σε αυτή τη ζώνη αποκτούν γερές βάσεις. θέτει ερωτηματικά η καθυστέρηση σε πολλές περιπτώσεις της παγίωσης ενός δικαστικού συστήματος με την πλήρη έννοια της λέξης και αυτό σε αντίθεση με την ανάπτυξη μιας αρκετά ευαίσθητης κοινωνικής υποκειμενικότητας.
<P>
Θα πρέπει ως Ευρωπαϊκή Ένωση να αντιμετωπίσουμε αυτές τις αντιφάσεις έχοντας πλήρη συνείδηση ότι τα σύνορα του κόσμου έχουν στενέψει και ότι οι αντιφάσεις αυτές είναι και δικές μας. Γι αυτό το λόγο συμφωνώ με τον κ. Bertens σε τρία βασικά σημεία: πρώτο, ο ευρωπαϊκός υπερατλαντικός διάλογος θα πρέπει να έχει διπλή κατεύθυνση προς το Βορρά και το Νότο. δεύτερο, η πολιτική μας στη Λατινική Αμερική θα πρέπει να είναι σφαιρική, να προγραμματίζεται σύμφωνα με την κοινοτική μέθοδο των στόχων, των χρονοδιαγραμμάτων, των μέσων. το υπουργικό πλαίσιο θα πρέπει να συνοδεύεται από ένα διακοινοβουλευτικό πλαίσιο, δηλαδή ένα ειδικό πλαίσιο όπου θα μπορούν να παρεμβαίνουν και να εισακούονται τα μέλη της κοινωνίας των πολιτών και επιπλέον ένα πλαίσιο όπου τα αμερικανικά περιφερειακά πρότυπα που αρχίζουν να παγιώνονται, όπως το MERCOSUR, θα πρέπει να μπορούν να αναμετριούνται με το δικό μας κοινοβουλευτικό περιφερειακό πρότυπο.

<SPEAKER ID=193 LANGUAGE="DE" NAME="Heinisch">
Kύριε Πρόεδρε, κύριε Επίτροπε, αγαπητοί κυρίες και κύριοι συνάδελφοι, επιδοκιμάζω την έκθεση, όπως και την ανακοίνωση της Eπιτροπής. Θεωρώ σημαντικό να αναπτύξουμε περαιτέρω τις σχέσεις μεταξύ της Eυρωπαϊκής Ένωσης και της λατινοαμερικανικής ηπείρου, ώστε να μην διατρέχουμε τον κίνδυνο να παραγκωνισθούμε από τις Hνωμένες Πολιτείες στην ήπειρο αυτή. Eκτός τούτου, συμφωνώ με τον εισηγητή ότι λείπουν από την ανακοίνωση της Eπιτροπής, συγκεκριμένες προτάσεις σε ορισμένους τομείς. Ένα σχέδιο δράσης είναι επειγόντως απαραίτητο στο αμέσως προσεχές μέλλον. Έτσι, για παράδειγμα, λείπουν προτάσεις για την αντιμετώπιση του προβλήματος των ναρκωτικών, που στις χώρες αυτές είναι οξύτατο. Γι' αυτό θα πρέπει να βελτιωθούν οι γενικές κοινωνικο-οικονομικές δομές. Θα πρέπει όμως να εκπονηθεί κι ένα ειδικό πρόγραμμα, το οποίο, με μια συγκεκριμένη πολιτική για την ανάπτυξη της γεωργίας, θα αποσκοπεί, ειδικά, στην αντικατάσταση της καλλιέργειας των ναρκωτικών.
<P>
Eπιδοκιμάζω την προσέγγιση που στηρίζεται στο ότι η εμβάθυνση των γνώσεων για την άλλη ήπειρο και η αμοιβαία κατανόηση, είναι σημαντικά στοιχεία για τη σταθεροποίηση του κράτους δικαίου και τη συμμετοχή της αστικής κοινωνίας στην ανάπτυξη μιας γνήσιας δομής ανθρωπίνων δικαιωμάτων.
<P>
Oι εμπειρίες μου στην Eπιτροπή Πολιτισμού, Nεότητας, Παιδείας και Mέσων Eνημέρωσης, καθώς και στην αντιπροσωπεία της Nότιας Aμερικής, έδειξαν πόσο σημαντικό είναι να ενισχύσουμε ειδικά τις ανταλλαγές των νέων ανθρώπων. Γι' αυτό και θα ήθελα να προτείνω να επεκτείνουμε περαιτέρω τα υφιστάμενα προγράμματα στον τομέα της επιστημονικής και τεχνολογικής συνεργασίας, ιδιαίτερα για τα πανεπιστήμια, προκειμένου να δώσουμε τη δυνατότητα, σε νέους ανθρώπους και ανερχόμενους επιστήμονες ιδιαίτερα, να συμμετάσχουν ενεργά στις καινούριες εταιρικές σχέσεις και να επωφεληθούν από τις αμοιβαίες εμπειρίες.
<P>
Γενικά είναι ανάγκη, στις σπουδές της Λατινικής Aμερικής, να βρούμε μια ερευνητική προσέγγιση που θα προσπαθεί να ερευνήσει συγκριτικά την ευρω-λατινοαμερικανική αναπτυξιακή πορεία, προκειμένου να εντοπισθούν τόσο τα κοινά σημεία όσο και οι διαφορές των δύο πολιτισμών, και οι εμπειρίες αυτές να συμπεριληφθούν σε όλα τα περαιτέρω μέτρα. Mόνον έτσι μπορούμε να εξασφαλίσουμε ότι ο λατινοαμερικάνικος πολιτισμός θα αναγνωριστεί και θα πραγματευθεί ως αυτοτελής.
<P>
Tελειώνοντας, θα ήθελα να θίξω κι ένα ακόμη σημείο που, κατά τη γνώμη μου, χρειάζεται βελτιώσεις: H πολύ επικρινόμενη ευρωπαϊκή γραφειοκρατία δυσχεραίνει κι εδώ, πολύ συχνά, την υλοποίηση ωραίων ιδεών. Eίναι σημαντικό να απλοποιήσουμε τους τρόπους υποβολής αιτήσεων για την υλοποίηση προγραμμάτων και να γίνει καλύτερη διαχείριση των ερευνητικών προγραμμάτων. Mόνον έτσι μπορεί να εξασφαλιστεί η ταχεία επεξεργασία των αιτήσεων και η ταχεία έγκριση των έργων.

<SPEAKER ID=194 LANGUAGE="EN" NAME="Howitt">
Κύριε Πρόεδρε, θα επιθυμούσα να συγχαρώ τον κ. Bertens και να τον ευχαριστήσω για την υιοθέτηση των τροπολογιών τις οποίες κατέθεσα ως μέρος της γνωμοδότησης της Επιτροπής Ανάπτυξης και Συνεργασίας επί της παρούσης εκθέσεως. Οι τροπολογίες αυτές διασφαλίζουν ότι οι σχέσεις μας με όλες τις λατινοαμερικανικές χώρες θα συμπεριλαμβάνουν τις αρχές της ανάπτυξης, θα αντικατοπτρίζουν τις πολύ σοβαρές κοινωνικές επιπτώσεις των πολιτικών δομικών προσαρμογών, θα υποστηρίζουν την πολύ μεγαλύτερη συμμετοχή της κοινωνίας των πολιτών στον διάλογό μας και στις συμφωνίες μας όπως επίσης και θα διευκρινίζουν το λεπτό ερώτημα της πρόσβασης στο δίκαιο εμπόριο προϊόντων που οι χώρες εκείνες, και όχι εμείς, επιλέγουν.
<P>
Θα ήθελα επίσης να πω το πόσο πολύ συμφωνώ με τα σχόλια του εισηγητή για τη σημασία της εναλλακτικής ανάπτυξης ως τμήμα της αντιμετώπισης του προβλήματος των ναρκωτικών και πιστεύω ότι θα έπρεπε να απευθύνουμε τις καλύτερες ευχές μας στο χρηματοδοτούμενο από την Ευρώπη πρόγραμμα εναλλακτικής ανάπτυξης της Βολιβίας που ανακοινώθηκε πέρσι, το πιο σημαντικό μέχρι τώρα πρόγραμμα αυτής της μορφής.
<P>
Ωστόσο, λυπούμαι διότι δεν κρίθηκε αναγκαίο να συμπεριληφθούν στη σημερινή πρόταση ψηφίσματος δύο άλλες από τις τροπολογίες μου για την υποστήριξη εξειδικευμένων προγραμμάτων για τις γυναίκες, συμπεριλαμβανομένων των αναπαραγωγικών δικαιωμάτων, και για την εκ νέου επιβεβαίωση της δέσμευσής μας στη Σύμβαση 169 της Διεθνούς Οργάνωσης Εργασίας και στην αντιμετώπιση των ολοφάνερων παραβιάσεων των δικαιωμάτων των αυτόχθονων πληθυσμών οι οποίες συνεχίζουν να λαμβάνουν χώρα σχεδόν σε κάθε κράτος της περιοχής.
<P>
Θα ήθελα επίσης να συμφωνήσω με τον εισηγητή όταν ερωτά την Επιτροπή σε ποιό βαθμό άραγε μπορούν να υλοποιηθούν ουσιαστικά νεφελώδεις συλλήψεις; Στην αιτιολογική σκέψη Γ λέμε: ποιό είναι άραγε το αντικείμενο σχετικά με τις δημοκρατικές και κοινωνικές ρήτρες στις συμφωνίες μας όταν παράλληλα διαπιστώνεται ότι δεν γίνονται παρά ελάχιστες προσπάθειες για την επιτήρηση και επιβολή των ρητρών αυτών; Στην αιτιολογική σκέψη Θ ζητούμε την προστασία του περιβάλλοντος αλλά παράλληλα η Ευρώπη συνεχίζει να υποστηρίζει οικονομικά, στ' όνομα της ανάπτυξης, τεράστια υδροηλεκτρικά προγράμματα κάποιο από τα οποία - όπως λένε οι τοπικές κοινότητες και οι ΜΚΟ - θα αφανίσει κυριολεκτικά ένα από τα μεγαλύτερα και πολυτιμότερα τοπικά περιβάλλοντα της περιοχής.
<P>
Στην περιοχή αυτή υπάρχουν 200 εκατομμύρια άνθρωποι που ζουν στη φτώχεια. Πόσο πολύ συμβιβάζεται άραγε αυτό με τη δήλωση του Επιτρόπου Marνn πέρσι στις 29 Οκτωβρίου ότι οι χώρες της Mercosur διεγράφησαν από τον κατάλογο των χωρών που λαμβάνουν αναπτυξιακή βοήθεια ούτως ώστε οι πόροι να συγκεντρωθούν σε φτωχώτερες χώρες όπως η Βολιβία και το Περού; Μία επιφανειακά πλούσια χώρα όπως η Βραζιλία έχει τους περισσότερους φτωχούς από οποιαδήποτε άλλη χώρα στον κόσμο και η Ευρώπη δεν μπορεί να παραμείνει σιωπηλή εμπρός σ' αυτό το γεγονός.

<SPEAKER ID=195 NAME="Marνn">
Κύριε Πρόεδρε, θα ήθελα κατ' αρχήν να ευχαριστήσω τον κ. Bertens για την έκθεσή του όπου τονίζεται κάτι το οποίο δεν υπάρχει καμία αντίρρηση να γίνει αποδεκτό από πλευράς της Επιτροπής.
<P>
Οτιδήποτε αναφέρεται στο να ενισχυθούν οι σχέσεις με τη Λατινική Αμερική, να τους δοθεί περισσότερο περιεχόμενο, να μεγαλώσει η ευρωπαϊκή παρουσία, να εξασφαλιστεί η ποιότητα και η ποσότητα των πολιτικών, οικονομικών, χρηματοδοτικών, εμπορικών και πολιτιστικών μας σχέσεων, είναι κάτι που πρέπει να αποτελεί φυσική τάση της Ευρωπαϊκής Ένωσης, λαμβανομένων υπόψη των ιστορικών και πολιτισμικών δεσμών για τους μεν, των οικονομικών και εμπορικών για τους δε.
<P>
Στην πραγματικότητα, η ανακοίνωση της Επιτροπής σχετικά με τη μορφή που πρόκειται να προσδώσουμε στις σχέσεις μας κατά την τελευταία πενταετία του αιώνα, δεν αποτελεί παρά έναν πρακτικό οδηγό που φιλοδοξεί να επισημάνει αυτά που θα αποτελέσουν το άλφα και το ωμέγα της δραστηριότητάς μας. Πολύ περισσότερο από το να προβάλλει νέες ιδέες σχετικά με τη Λατινική Αμερική αυτήν τη στιγμή, αυτό που φιλοδοξεί η Επιτροπή είναι να μπορέσει να εδραιωθεί το τεράστιο έργο που έχει υλοποιηθεί, ιδιαίτερα τα δύο τελευταία χρόνια, από τότε που πραγματοποιήσαμε μια πλήρη ανανέωση, από τη Σύμβαση του Σαν Χοσέ ως τις διάφορες περιφερειακές ενοποιήσεις.
<P>
Τι νόημα θα είχε τώρα να ξεκινήσουν νέες πρωτοβουλίες, όταν η ανανέωση της Συμφωνίας του Σαν Χοσέ πραγματοποιήθηκε στο Συμβούλιο Υπουργών της Φλωρεντίας το τελευταίο εξάμηνο του προηγούμενου έτους; Τι νόημα έχουν νέες ιδέες, όταν βρισκόμαστε ακόμη στο στάδιο της διάγνωσης για το οριστικό ξεκίνημα των διαπραγματεύσεων με τη MERCOSUR, με τη Χιλή, όταν υπάρχει η νέα επιλογή που άνοιξε για την Κοινότητα των Ανδεων, και προσπαθούμε να βρούμε μια διαπραγματευτική φόρμουλα σχετικά με την τελευταία συμφωνία που απομένει, τη σχετική με το Μεξικό;
<P>
Θα προτιμούσα, τα επόμενα 3-4 χρόνια, να εδραιωθεί το έργο που έχει υλοποιηθεί, το οποίο υπήρξε πολύ σημαντικό διότι, εν κατακλείδι, είναι μόλις 2-3 χρόνια που η Ευρωπαϊκή Ένωση άρχισε να σκιαγραφεί μια στρατηγική πολύ πιο συγκεκριμένη σχετικά με τη λατινοαμερικανική ήπειρο. Όπως ανέφερε και ο κ. Cabezσn, η Λατινική Αμερική δεν αποτελεί μια ομοιογενή έννοια. Υπάρχουν πολλές Λατινικές Αμερικές. Κατά συνέπεια, επιβαλλόταν ένα έργο πολύ πιο ευέλικτο με το οποίο, διατηρώντας αποκλειστικά το οριζόντιο επίπεδο της Ομάδας του Ρίο ως φόρουμ εξειδικευμένου πολιτικού διαλόγου, η Ευρωπαϊκή Ένωση να προσφέρει από το Βορρά ως το Νότο της Λατινικής Αμερικής μια πλατφόρμα συνεργασίας προσαρμοσμένη ανάλογα με τις περιφερειακές, τοπικές και πολιτικές ανάγκες, και με το βαθμό οικονομικής ανάπτυξης αυτών των χωρών. Έτσι, αρχίσαμε να διαγράφουμε ένα σχήμα υποπεριφερειακής ενοποίησης το οποίο τροφοδοτούσαμε σιγά σιγά, σκεπτόμενοι ότι εδραιώσαμε ένα έργο πρωτοπόρων.
<P>
Δεν υπάρχει ανταγωνισμός ανάμεσα στη θέση των Ηνωμένων Πολιτειών και της Ευρωπαϊκής Ένωσης στο θέμα που αφορά, για παράδειγμα, τη NAFTA. Με τη NAFTA, κ. Bertens, είμαστε πολύ ήσυχοι. Εδώ και 3 χρόνια, η NAFTA δεν επεκτάθηκε σε καμιά άλλη χώρα της Λατινικής Αμερικής. Τα τελευταία 3 χρόνια η Ευρωπαϊκή Ένωση εργάστηκε για τις συμφωνίες με τη MERCOSUR, με τη Χιλή, για ένα νέο Σαν Χοσέ, για μια συμφωνία με το Μεξικό, για ένα νέο ΣΓΠ στον αγροτικό τομέα. Θα πρέπει να αναθεωρήσουμε τους αριθμούς, χρησιμοποιώντας όμως τους αριθμούς του ΟΟΣΑ· η Ευρωπαϊκή Ένωση, τα 3 τελευταία χρόνια και όσον αφορά τη συνεργασία στην ανάπτυξη, αντιπροσωπεύει το 61, 5 %. Έπειτα έρχεται η Ιαπωνία με 19, 5 %, και τρίτες οι Ηνωμένες Πολιτείες, με 14 %.
<P>
Θα είναι πολύ δύσκολο να προσάψει κανείς στην Ευρωπαϊκή Ένωση ότι δεν ασχολείται αρκετά με τη λατινοαμερικανική ήπειρο όταν, σύμφωνα με τους αριθμούς του ΟΟΣΑ του προηγούμενου έτους, αντιπροσωπεύουμε το 62 %, και ακόμη λιγότερο να αναζητηθεί ένας παράγοντας μίμησης απέναντι στις Ηνωμένες Πολιτείες, τις οποίες υποσκέλισε ακόμη και η Ιαπωνία το προηγούμενο έτος και αντιπροσωπεύουν μόλις το 14 %. Δε μπορεί να το προσάψει κανείς αυτό στην Ευρωπαϊκή Ένωση, διότι η προσπάθεια που κατεβλήθη ήταν πολύ αξιοσημείωτη και πολύ σημαντική.
<P>
Σε αυτό που έχετε δίκιο, κ. Bertens, είναι στο ότι αν και είμαστε ο κύριος παράγοντας συνεργασίας με 62 %, αυτό δεν είναι γνωστό, ή είναι πολύ λίγο γνωστό. Σε αυτό, έχετε δίκιο. Σε τι συνίσταται όμως η προβολή στον κόσμο που ζούμε; Για να προβάλλεται κανείς και να είναι παρών στην παγκόσμια ενημέρωση χρειάζονται, εκτός από καλή θέληση, χρήματα, χρήματα, χρήματα. Και είναι πολύ δύσκολο η Ευρωπαϊκή Ένωση να μπορεί να προβάλλει τα όσα κάνει αν οι τρόποι ενημέρωσης -που είναι στοιχειώδεις σε μια κοινωνία των μέσων ενημέρωσης όπως η σημερινή- είναι απλώς πολύ ευπαθείς.
<P>
Ανεξάρτητα από αυτό, και σε σχέση με την εξωτερική μας δράση, φτάσατε να προτείνετε στην έκθεσή σας ως 22 μέτρα, σχετικά με την ΚΕΠΠΑ και με τον πολιτικό διάλογο· και προσεύχομαι να επιλυθεί αυτό το θέμα στη Συνθήκη του Αμστερνταμ, διότι δεν είναι ακριβώς στο κεφάλαιο ΚΕΠΠΑ που η Ευρωπαϊκή Ένωση διαθέτει τη μεγαλύτερη αξιοπιστία.
<P>
Κατά δεύτερο λόγο, δεν μπορώ επίσης να δεχτώ, όπως αναφέρθηκε, ότι έχουν μειωθεί οι σχέσεις χρηματοδοτικού και εμπορικού χαρακτήρα, διότι, επιμένω, αυτό δεν αντιστοιχεί στα στοιχεία του ΟΟΣΑ. Αυτήν τη στιγμή, σε σχέση με τη Λατινική Αμερική, η Ευρωπαϊκή Ένωση είναι ο πρώτος εμπορικός εταίρος εννέα χωρών, και ο δεύτερος οκτώ χωρών. Μεταξύ των εννέα αυτών χωρών είναι και οι σημαντικότερες σε οικονομικούς όρους (αναφέρομαι στη MERCOSUR, τη Χιλή, κλπ. κλπ.).
<P>
Σε εμπορικούς όρους, οι ροές μεταξύ των δύο ηπείρων αυξήθηκαν, τα τελευταία τρία χρόνια, στο 40 %, κάτι που είναι θεαματικό. Και σε όρους στοκ, η αύξηση των ευρωπαϊκών άμεσων επενδύσεων σε παραγωγικούς τομείς τα τελευταία χρόνια ήταν επίσης απλώς θεαματική. Ορισμένες χώρες της Ευρωπαϊκής Ένωσης μπόρεσαν μάλιστα να τριπλασιάσουν τις παραγωγικές άμεσες επενδύσεις τους, και δε χρειάζεται να αναφέρω παραδείγματα που εμφανίζονται στα μέσα ενημέρωσης καθημερινά.
<P>
Θα ήθελα να θέσω και πάλι το θέμα της συμπληρωματικότητας με την πολιτική των Ηνωμένων Πολιτειών. Φέτος, κ. Bertens, το 1996, οι Ηνωμένες Πολιτείες μάς υπερσκέλισαν σε επενδύσεις, εσείς όμως γνωρίζετε ότι υπάρχουν παραγωγικές άμεσες επενδύσεις και ότι υπάρχουν ταμεία επενδύσεων. Και η Ευρωπαϊκή Ένωση εξακολουθεί να είναι ο σημαντικότερος εταίρος της Λατινικής Αμερικής, και σε αυτό οφείλεται η ποιότητα της συνεργασίας μας σε παραγωγικές άμεσες επενδύσεις, δηλαδή, κεφάλαιο που επενδύεται, που δημιουργεί πλούτο, δημιουργεί θέσεις εργασίας, δημιουργεί ανάπτυξη.
<P>
Προσοχή λοιπόν στην ανάλυση της στατιστικής του ΟΟΣΑ σε θέματα χρηματοοικονομικών ροών, διότι οι χρηματοοικονομικές ροές δεν αντιστοιχούν πάντοτε σε διαδικασίες ανάπτυξης, διότι πρόκειται απλώς για «κεφάλαια-χελιδόνια», που πάνε κι έρχονται ανάλογα με το κρύο και τη ζέστη των επιτοκίων.
<P>
Πιστεύω ότι απομένουν πολλά να γίνουν, αναμφισβήτητα, δεν έχουμε όμως τίποτε να προσάψουμε στον εαυτό μας, σε ένα άλμα το οποίο εγώ χαρακτηρίζω ως θεαματικό σε ορισμένους τομείς. Σε οικονομικούς όρους, τα πράγματα πήγαν καλά, και τώρα πρέπει να αναπτύξουμε αυτά που ξεκινήσαμε τα τελευταία χρόνια.
<P>
Υπάρχει ένα στοιχείο για το οποίο δεν έγινε πολύς λόγος, αλλά που εγώ θεωρώ βασικό σε σχέση με τη Λατινική Αμερική. Αναμφισβήτητα, ο διαφορικός δείκτης της ηπείρου είναι τώρα θετικός και η Λατινική Αμερική δεν είναι η ήπειρος ούτε του καλπάζοντος πληθωρισμού, ούτε των στρατιωτικών δικτατοριών, ούτε του εμπορικού χρέους. Υπάρχει πολιτική σταθερότητα, σημειώθηκε μεγάλη πρόοδος, παρακολουθήσαμε ειρηνευτικές διαδικασίες, εξοφλήθηκε το εμπορικό χρέος. Το πρόβλημα της Λατινικής Αμερικής για τον επόμενο αιώνα, που είναι πολύ σημαντικό και πιστεύω ότι πρέπει να μιλήσουμε γι' αυτό στο μέλλον, είναι το κοινωνικό χρέος.
<P>
Η Λατινική Αμερική δεν έχει εξοφλήσει το κοινωνικό της χρέος. Υπάρχει μεγάλη φτώχεια, υπάρχει μεγάλη περιθωριοποίηση. Τα επίπεδα αύξησης του πλούτου είναι θεαματικά, 7 με 8 %, μερικές φορές, κατά μέσον όρο για το σύνολο της ηπείρου, και κατ' αυτήν την έννοια μοιάζει με το ασιατικό πρότυπο. Πολύ φοβάμαι όμως ότι αυτός ο πλούτος δεν καταλήγει να κατανεμηθεί σωστά.
<P>
Πιστεύω ότι αυτό είναι πράγματι το εκκρεμές ζήτημα της λατινοαμερικανικής ηπείρου για τον επόμενο αιώνα. Αναδιαρθρώθηκε οικονομικά, αναδιαρθρώθηκε δημοσιονομικά, αναδιαρθρώνεται «πολιτικά», για να καταλαβαινόμαστε. Στο μέλλον θα πρέπει να ασχοληθεί με την εσωτερική σταθερότητα της ίδιας της ηπείρου, και αυτό λέγεται καταπολέμηση της φτώχειας, διότι διαφορετικά θα είναι δύσκολο να μπορέσουν να διατηρηθούν τα οικονομικά και πολιτικά επιτεύγματα των τελευταίων χρόνων.

<SPEAKER ID=196 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Διάλογος του San Josι
<SPEAKER ID=197 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης του κ. Carnero Gonzαlez (A40418/96), εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, όσον αφορά την ανακοίνωση της Επιτροπής προς το Συμβούλιο σχετικά με την ανανέωση του διαλόγου του Σαν Χοσέ μεταξύ της Ευρωπαϊκής 'Ενωσης και της Κεντρικής Αμερικής (COM(95)0600 - C4-0102/96).

<SPEAKER ID=198 NAME="Carnero Gonzαlez">
Κύριε Πρόεδρε, θα αρκούσε μια γρήγορη ματιά για να διαπιστωθεί ότι η Κεντρική Αμερική των αρχών της δεκαετίας του ογδόντα απέχει πολύ από την Κεντρική Αμερική των μέσων της δεκαετίας του ενενήντα. Πράγματι, από έναν ισθμό που μαστιζόταν από στρατοκρατικά καθεστώτα, ανοιχτές ένοπλες συγκρούσεις και συνεχείς παραβιάσεις των ανθρωπίνων δικαιωμάτων, περάσαμε σε μια περιοχή όπου πλουραλιστικά πολιτικά συστήματα βασισμένα στην καθολική ψηφοφορία κάνουν τα πρώτα τους βήματα, τα ανθρώπινα δικαιώματα γίνονται ολοένα και περισσότερο σεβαστά, και έχουν συναφθεί συμφωνίες που έκαναν τα όπλα να σιγήσουν και καθιέρωσαν την εθνική συμφιλίωση ως αρχή αλλά και ως στόχο.
<P>
Το τέλος του Ψυχρού Πολέμου, και βεβαίως η προσπάθεια των ίδιων των Κεντροαμερικανών, βρίσκονται στη βάση αυτών των αλλαγών προς το καλύτερο, από το σκοτάδι προς την ελπίδα. Εδώ όμως συνέβαλε επίσης και η δράση της Ευρωπαϊκής Ένωσης, που καθορίστηκε εδώ και πάνω από μια δεκαετία στην αποκαλούμενη διαδικασία του Σαν Χοσέ. Η διαδικασία αυτή αποτελεί μια από της εξωτερικές δράσεις της Ένωσης που όλως δικαίως μπορεί να τοποθετηθεί στα θετικά του απολογισμού των δραστηριοτήτων της. Λαμβανομένου κυρίως υπόψη ότι το ξεκίνημα και τα πρώτα της βήματα, και τελικά η διατήρησή της, έγιναν κάτω από τις αντίξοες συνθήκες της επιθετικής πολιτικής των Ηνωμένων Πολιτειών που χαρακτήρισε την αποκαλούμενη περίοδο Ρήγκαν.
<P>
Η επιτυχία όμως δε μπορεί να μας εμποδίσει να διαπιστώσουμε ότι στην Κεντρική Αμερική απομένουν πολλά να γίνουν, τόσο στο πολιτικό όσο και στο κοινωνικοοικονομικό πεδίο, ώστε να επιτευχθεί μια κατάσταση επαρκώς αποδεκτή. Είναι αναγκαίο να εδραιωθεί η δημοκρατία με την ενίσχυση του Κράτους Δικαίου και την επίτευξη του πλήρους σεβασμού των ανθρωπίνων δικαιωμάτων, ατομικών και συλλογικών, κάτι που απαιτεί, μεταξύ άλλων, τη δημιουργία ανεξάρτητων δικαστικών εξουσιών για την αποτελεσματική πάταξη του απεχθούς φαινομένου της ατιμωρησίας.
<P>
Είναι επίσης απαραίτητο η Ευρωπαϊκή Ένωση να συμβάλει στην τήρηση και την εφαρμογή των ειρηνευτικών συμφωνιών που έχουν υπογραφεί. Η τελευταία από αυτές υπογράφηκε στις 29 του περασμένου Δεκεμβρίου μεταξύ της Κυβέρνησης της Γουατεμάλας και της ηγεσίας της URNG, κάτι που αποτέλεσε αναμφισβήτητα μια καταπληκτική είδηση.
<P>
Πάνω απ' όλα, είναι αναγκαίο να αντιμετωπιστούν οι τεράστιες οικονομικές και κοινωνικές ελλείψεις που προέρχονται από τη διατήρηση της υπανάπτυξης και έχουν ως συνέπεια την αύξηση των ανισοτήτων, τη φτώχεια, την περιθωριοποίηση, καθώς και τον αποκλεισμό. Θα πρέπει όχι μόνο να ανανεώσουμε το διάλογο του Σαν Χοσέ, αλλά και να τον ενισχύσουμε και να τον διευρύνουμε στο μέγιστο, υπογραμμίζοντας τους βασικούς του σκοπούς και διαθέτοντας όσα μέσα είναι απαραίτητα για την επίτευξή τους. Μεταξύ των σκοπών αυτών πρέπει να αναφέρονται, εκτός από τους προαναφερθέντες στον πολιτικό και κοινωνικό τομέα, δύο οι οποίοι περιλαμβάνουν και αυτούς: η σωστή και αποδεκτή ένταξη της Κεντρικής Αμερικής στη διεθνή οικονομία, όχι μέσω πολιτικών προσαρμογής και ρύθμισης, αλλά μέσω στρατηγικών που να ευνοούν αναπτυξιακά πρότυπα ανθρωπίνως και περιβαλλοντικώς βιώσιμων, και την προώθηση της ίδιας της περιφερειακής ενοποίησης.
<P>
Προς αυτές τις κατευθύνσεις βαίνουν οι διάφορες προτάσεις που περιλαμβάνονται στην έκθεση που παρουσιάζω εξ ονόματος της Επιτροπής Εξωτερικών Υποθέσεων, θα ήθελα όμως να υπογραμμίσω κάτι ακόμη.
<P>
Η εκπόνηση ενός προγράμματος σφαιρικής δράσης της ΚΕΠΠΑ για την Κεντρική Αμερική, προικοδοτημένου με επαρκή μέσα, όπως και η σχετική συμφωνία πλαίσιο για τη συνεργασία, θα πρέπει να συνοδεύεται από ένα δημοσιονομικό πρωτόκολλο που να περιλαμβάνει μια ουσιαστική αύξηση των πόρων που χορηγούνται για τη συνεργασία με την Κεντρική Αμερική. Το πρόγραμμα αυτό θα έπρεπε να περιλαμβάνει μέτρα εκσυγχρονισμού και εμβάθυνσης του Κράτους Δικαίου που να αποσκοπούν, για παράδειγμα, στην καταπολέμηση της ατιμωρησίας, την προαγωγή των ανθρωπίνων δικαιωμάτων, τη στήριξη σε πρόσφυγες και επαναπατρισθέντες, τον δημοκρατικό έλεγχο των ενόπλων δυνάμεων και τη μείωση των στρατιωτικών δαπανών, καθώς και την προστασία των αυτόχθονων λαών και τομέων του πληθυσμού όπως οι γυναίκες· στην επέκταση στον βιομηχανικό τομέα της Κεντρικής Αμερικής του νέου συστήματος γενικευμένων προτιμήσεων του οποίου επωφελούνται οι χώρες του Συμφώνου των Ανδεων· στην παραγραφή, τουλάχιστον κατά ένα μέρος, του εξωτερικού χρέους των χωρών της περιοχής· στην απαραίτητη προαγωγή της καταπολέμησης του λαθρεμπορίου ναρκωτικών, και τέλος, όλα εκείνα τα μέτρα που θα επιτρέψουν την άνοδο της ποιότητας ζωής καθώς και την πρόοδο όσον αφορά την ισότητα, με την καταπολέμηση, όπως προείπα, της φτώχειας, του αποκλεισμού και της περιθωριοποίησης.
<P>
Επίσης, εφόσον λαμβάνουμε θέση υπέρ της ενίσχυσης του πολιτικού διαλόγου μεταξύ της Ευρωπαϊκής Ένωσης και της Κεντρικής Αμερικής, θα πρέπει να υποδείξουμε να λαμβάνουν περισσότερο μέρος σε αυτόν τόσο το Ευρωπαϊκό Κοινοβούλιο όσο και το PARLACEN, μοναδικά Κοινοβούλια στον κόσμο που έχουν εκλεγεί με υπερεθνικό χαρακτήρα και με άμεσο τρόπο, και να δημιουργηθεί ένα φόρουμ διαβούλευσης με την κοινωνία των πολιτών όπου να μπορούν να περιλαμβάνονται ή να συμμετέχουν πρωτοβουλίες όπως της ICIC και φορείς όπως η CIFCA.
<P>
Δεν θα πρέπει επίσης να ξεχνάμε την επιθυμία μας η Ευρωπαϊκή Επιτροπή να διαθέτει σε αυτόν τον τομέα τους απαραίτητους ανθρώπινους πόρους και τα υλικά μέσα προκειμένου να φέρει σε πέρας το έργο της με τον καλύτερο δυνατό τρόπο.
<P>
Κύριε Πρόεδρε, πιστεύω ότι συνεχίζοντας το θετικό έργο που έχει υλοποιηθεί ως τώρα, είναι σήμερα απαραίτητο να προωθηθεί, να συνεχιστεί και να κορυφωθεί μια εργασία που δεν θα πρέπει να παραμεληθεί, διότι μεταξύ Κεντρικής Αμερικής και Ευρώπης απομένει ακόμη να πραγματοποιηθεί ένα μεγάλο έργο.

<SPEAKER ID=199 LANGUAGE="EN" NAME="Newens">
Κύριε Πρόεδρε, η συμβολή της Ευρωπαϊκής Ένωσης μέσω του διαλόγου του Σαν Χοσέ στον τερματισμό των αιματηρών εμφυλίων πολέμων της Νικαράγουα, του Ελ Σαλβαντόρ και, πιο πρόσφατα, της Γουατεμάλα υπήρξε ουσιαστική και αποδεικνύει πολύ καθαρά τον θετικό ρόλο που μπορεί να παίξει η ΕΕ στην παγκόσμια σκηνή.
<P>
Ωστόσο, αποτελεί ειρωνία η πιθανότητα ότι με την επέλευση της ειρήνης η προσοχή που κατευθύνεται στην περιοχή αυτή του κόσμου θα υποβαθμιστεί τάχιστα, παρά το γεγονός ότι πάρα πολλά από τα θεμελιώδη προβλήματα δεν έχουν ακόμη επιλυθεί. Η παρούσα έκθεση είναι σημαντική δεδομένου ότι αναγνωρίζει τις βασικές ανάγκες της περιοχής και εξειδικεύει σε σαφείς όρους τις πολιτικές που θα πρέπει να ακολουθήσει από εδώ και εμπρός η Ευρωπαϊκή Ένωση.
<P>
Η διαδικασία του Σαν Χοσέ θα πρέπει να συνεχίσει να παρέχει την ευκαιρία για ανταλλαγή απόψεων και για συζητήσεις όχι μόνο μέσω διασκέψεων - σε δύο από τις οποίες είχα την ευκαιρία να μιλήσω εξ ονόματος του Κοινοβουλίου - αλλά και μέσω της μεγαλύτερης συμμετοχής της κοινωνίας των πολιτών της περιοχής. Είναι πολύ σημαντικό να ληφθεί το κάθε δυνατό μέτρο ούτως ώστε να αποδοθεί προσοχή στην πρόληψη νέων παραβιάσεων των ανθρωπίνων δικαιωμάτων και να αποκλεισθεί η συγκάλυψη εκείνων που έγιναν στο παρελθόν μέσω γενικής αμνηστείας ή παρόμοιων μέτρων.
<P>
Θα πρέπει επίσης να γίνουν προσπάθειες για τα κοινωνικά θέματα. Τεράστιοι αριθμοί ανθρώπων - ιδιαίτερα των αυτόχθονων πληθυσμών - μαστίζονται από τη φτώχεια. Η ανακούφιση της φτώχειας, η φροντίδα για την υγεία και η εκπαιδευτική μεταρρύθμιση είναι ζωτικά θέματα τα οποία δεν μπορούν να επιλυθούν με εκ του εξωτερικού εισαγόμενες νεοφιλελεύθερες λύσεις.
<P>
Είναι σαφές ότι η περιφερειακή ολοκλήρωση είναι υπέρ των συμφερόντων του πληθυσμού όχι όμως χωρίς να ληφθούν ειδικά μέτρα για την υπεράσπιση των ευάλωτων τμημάτων του. Το πρόβλημα του δημοσίου χρέους και η ανάγκη προστασίας του περιβάλλοντος είναι επίσης άλλα θέματα τα οποία δεν θα πρέπει να παραβλεφθούν ή να ξεχαστούν.
<P>
Η παρούσα έκθεση δείχνει την κατεύθυνση προς την οποία θα πρέπει να εξελιχθούν οι πολιτικές. Η Ευρωπαϊκή Ένωση και μπορεί και πρέπει να παίξει έναν ολοκληρωμένο ρόλο στην περιοχή.

<SPEAKER ID=200 LANGUAGE="DE" NAME="Lenz">
Kύριε Πρόεδρε, πολλά απ' αυτά που λέχθηκαν για την έκθεση του κ. Bertens, ισχύουν φυσικά και για την ωραία έκθεση του κ. Carnero Gonzalez. Γι' αυτό και θα ήθελα να περιοριστώ σε ορισμένες παρατηρήσεις για το ειδικό πρόβλημα αυτής της περιοχής. H Kεντρική Aμερική αποτέλεσε, για πολλά χρόνια, εδώ σ' αυτό το Kοινοβούλιο, αντικείμενο έντονων συζητήσεων - ακόμη πιο έντονων κι από τη Nότια Aμερική - μεταξύ των ευρωπαϊκών κομμάτων και των κεντροαμερικανών εταίρων τους, για το σωστό δρόμο. Σήμερα επικρατεί δημοκρατία και ειρήνη στις περισσότερες χώρες. Mόλις τώρα ένας δημοκρατικά εκλεγμένος πρόεδρος ανέλαβε τη δεύτερη ελεύθερα εκλεγείσα προεδρία στη Nικαράγουα, η EE υπέγραψε συμφωνία με τη Nικαράγουα που θα υποστηρίξει το στόχο της βελτίωσης του παιδαγωγικού συστήματος και της δικαιοσύνης.
<P>
O διάλογος που ξεκίνησε στα πλαίσια του διαλόγου του Σαν Xοσέ μεταξύ Λατινικής Aμερικής και EE, και τα αποτελέσματά του από το 1984, ήταν μερικά από τα λίγα πραγματικά πετυχημένα παραδείγματα μιας κοινής εξωτερικής πολιτικής. H συμφωνία πλαίσιο μεταξύ των χωρών εταίρων του Γενικού Συμφώνου Oικονομικής Eνοποίησης της Kεντρικής Aμερικής, του 1993, αποτελεί βασικό ακρογωνιαίο λίθο της συνεργασίας. Θα πρέπει να συνεχιστεί και να εκσυγχρονιστεί. Aυτό που μας λείπει βεβαίως, είναι ένας θεσμοθετημένος κοινοβουλευτικός διάλογος, τον οποίο επιθυμούμε σ' αυτό το επίπεδο και ως EK. Ωστόσο εκεί που υπάρχει φως, ή τουλάχιστον εκεί που έγινε φωτεινότερα, εξακολουθούν να υπάρχουν και σκιές: το υψηλό χρέος, οι άσχημες οικονομικές συνθήκες, οι κοινωνικές αντιθέσεις, η επανένταξη των προσφύγων που επιστρέφουν, η ανεργία, μια ενοποίηση που δεν λειτουργεί ακόμη, καθώς και η επανεκπαίδευση των πρώην στρατιωτικών από τη μια μεριά και των αγωνιστών της αντίστασης από την άλλη, απειλούν τις όχι ακόμη σταθερές δημοκρατίες. Eξακολουθούν ακόμη να υπάρχουν παραβιάσεις των ανθρωπίνων δικαιωμάτων. Eμείς, ως Eυρωπαϊκό Kοινοβούλιο, ασχοληθήκαμε επανειλημμένα με τα θέματα αυτά, όπως για παράδειγμα, με τα παιδιά του δρόμου στη Γουατεμάλα. Eιδικά η Γουατεμάλα, όμως, ξεκίνησε τώρα μια ειρηνευτική διαδικασία, για την οποία θέλουμε εδώ και πάλι να συγχαρούμε τα διαπραγματευόμενα μέρη. Eπιδοκιμάζουμε και υποστηρίζουμε τη διαδικασία αυτή. Tο μεγαλύτερο όμως καθήκον έχει σχέση με την υλοποίησή της. Mετά τα χρόνια της στρατιωτικής δράσης, της τρομοκρατίας, των αμέτρητων νεκρών, της δυσπιστίας, θα πρέπει να ακολουθηθεί ένας κοινός δρόμος που δεν θα είναι εύκολος. Eδώ καλείται να δράσει η Eυρωπαϊκή Ένωση, και η Mικτή Eπιτροπή της να γίνει κατάλληλο όργανο διαβούλευσης. Δεν θα πρέπει να μειώσουμε τις προσπάθειές μας για τη συνεργασία με την κυβέρνηση και τα κόμματα, τα συνδικάτα και τις κοινωνικές οργανώσεις. Θα πρέπει να αναπτύξουμε πρωτοβουλίες για την προώθηση του κράτους δικαίου και μιας ανεξάρτητης νομολογίας, των ανθρωπίνων δικαιωμάτων και της εφαρμογής τους από την αστυνομία και το στρατό.
<P>
Eίναι οπωσδήποτε αναγκαίος ο σχηματισμός μιας αστικής κοινωνίας, που θα είναι πράγματι διατεθειμένη να αναλάβει πολιτικά καθήκοντα και ευθύνες, και να λύσει οικονομικά και κοινωνικά προβλήματα. Eδώ θα πρέπει να συμβάλουμε κι εμείς, με προγράμματα ανάπτυξης των κοινοτήτων, αποκέντρωσης, μεταρρύθμισης της υπαίθρου, ισότιμης συμμετοχής των γυναικών, που δεν επιτρέπεται να είναι μόνον εκείνες που αντιμετωπίζουν τις κρίσεις. Aυτό θα πρέπει να είναι πράγματι το πρόγραμμά μας. Διότι αν δεν καταφέρουμε να αναλάβει η αστική αυτή κοινωνία την ευθύνη της, αν εμείς, η EE, δεν βοηθήσουμε, τότε και τα ωραία λόγια εδώ στο Kοινοβούλιο δεν θα μας βοηθήσουν σε τίποτε. Γι' αυτό και παρακαλούμε την Eπιτροπή όλα αυτά να τα υποστηρίξει πραγματικά.

<SPEAKER ID=201 LANGUAGE="NL" NAME="Van Bladel">
Πρόεδρε, ορισμένες φορές βρισκόμαστε στην ευχάριστη θέση να διαπιστώσουμε ότι τα πράγματα βαίνουν καλώς και αυτό συμβαίνει σήμερα με την Κεντρική Αμερική. Πριν από δέκα χρόνια ήμουν ανταποκριτής στη Νικαράγουα και στο Ελ Σαλβαντόρ για να παρουσιάσω τον αγώνα που διεξήγετο στις χώρες αυτές και σήμερα επικρατεί ειρήνη ακόμη και στη Γουατεμάλα.
<P>
Τώρα που επικρατεί ειρήνη, αυτό που ενδιαφέρει είναι παγιωθούν το κράτος δικαίου και η δημοκρατία. Ο διάλογος μεταξύ Ευρωπαϊκής Ένωσης και Κεντρικής Αμερικής έχει ήδη αποδώσει αποτελέσματα. Μπορούμε να επιτύχουμε ακόμη περισσότερα σε περίπτωση που η Επιτροπή ακολουθήσει την πρόταση του κ. Carnero, η οποία περιλαμβάνεται στην έξοχη έκθεση που εκπόνησε, σχετικά με την κατάρτιση ενός λεπτομερούς πολυετούς προγράμματος για την Κεντρική Αμερική. Στη συνέχεια πιστεύω ότι πρέπει να δώσουμε ιδιαίτερη σημασία στην όσο το δυνατό ευρύτερη συμμετοχή των κοινωνικών φορέων στην εφαρμογή του προγράμματος αυτού, για παράδειγμα με τη συμμετοχή του συνδικαλιστικού κινήματος. Πρόκειται για ένα σημείο η σημασία του οποίου δεν αναγνωρίζεται από τις περισσότερες κυβερνήσεις στην περιοχή αυτή. Για παράδειγμα, στη Γουατεμάλα απαγορεύθηκε πέρυσι η λειτουργία μίας συνδικαλιστικής οργάνωσης των δημοσίων υπαλλήλων. Θα ήταν κρίμα, και λέγοντάς το αυτό ευθυγραμμίζομαι με τα όσα ανέφερε ο Επίτροπος στην ομιλία του με αφορμή την έκθεση του κ. Bertens, εάν επρόκειτο να συμβεί στην Κεντρική Αμερική το ίδιο που συνέβη στη Λατινική Αμερική, εάν δηλαδή υπάρξει ανάπτυξη χωρίς αναλογική κατανομή. Στην περίπτωση αυτή οι πολίτες θα συνεχίσουν να διαβιούν κάτω από δυσχερείς συνθήκες. Ο Επίτροπος Marνn εντόπισε με ακρίβεια το πρόβλημα. Δεν πρέπει να ενεργήσουμε κατ'αυτό τον τρόπο. Ελπίζω λοιπόν ότι η Επιτροπή θα τηρήσει άγρυπνη στάση όσον αφορά την έναρξη του κοινωνικού διαλόγου και τη συμμετοχή των εργατικών συνδικάτων αλλά και των εργοδοτών σ'αυτόν. Ίσως σας φαίνεται παράξενο, αλλά στη Λατινική Αμερική δεν είναι οργανωμένοι ούτε και οι εργοδότες. Συνεπώς, το καλύτερο που θα μπορούσε να γίνει είναι να αρχίσει ένας κοινωνικός διάλογος μεταξύ εργαζομένων και εργοδοτών όπως αυτός που γνωρίζουμε στην Ευρώπη.
<P>
Διαπιστώνω με ικανοποίηση ότι στην αίθουσα παρευρίσκεται εκτός του Επιτρόπου, του ειδικού για θέματα Λατινικής Αμερικής, και ο νέος Αντιπρόεδρος του Κοινοβουλίου, που προέρχεται από την πολιτική μου ομάδα. Ελπίζω ότι η Επιτροπή θα δώσει συνέχεια στην έκθεση του κ. Carnero.

<SPEAKER ID=202 LANGUAGE="IT" NAME="Manzella">
Κύριε Πρόεδρε, η διαδικασία του Σαν Χοσέ επέτυχε να καταστεί ένα πρότυπο ολοκληρωμένης πολιτικής της Ευρωπαϊκής Ένωσης, συνεπώς η υποτίμηση και η μείωσή της σε έναν απλό πειραματισμό συνεργασίας για την ανάπτυξη θα αποτελούσε σφάλμα και για μας και για τις χώρες του Ισθμού. εάν η Λατινική Αμερική κατέχει σήμερα μία κεντρική θέση όσον αφορά τις μεγάλες κατευθύνσεις της παγκόσμιας προόδου, οι χώρες αυτές ευρίσκονται στο κέντρο του κέντρου. αποτελούν τον πιο ευαίσθητο και εύθραυστο, αλλά και τον πιο αποφασιστικής σημασίας, κρίκο για την πολιτική μας που θα πρέπει να αντιλαμβανόμαστε σε αυτή την περίπτωση με την πλήρη σημασία του όρου ΚΕΠΠΑ και όχι μόνο ως συνεργασία. Εάν ακολουθήσουμε αυτή την κατεύθυνση, κύριε επίτροπε, θα έχετε την πλήρη υποστήριξη του Ευρωπαϊκού Κοινοβουλίου.
<P>
Πράγμα που σημαίνει ότι οφείλουμε να έχουμε για την Κεντρική Αμερική ιδέες και ένα πρόγραμμα των οποίων οι θεσμικοί και οικονομικοί στόχοι θα πρέπει να ακολουθούνται με συνέπεια. Οι πυλώνες αυτού του προγράμματος θα πρέπει να είναι τρεις: πριν από όλα, η προώθηση της περιφερειακής ολοκλήρωσης ως της μοναδικής κατάλληλης θεσμικής μορφής για την εκμετάλλευση των θετικών επιπτώσεων της παγκοσμιοποίησης της οικονομίας και για τη μείωση των αρνητικών αποτελεσμάτων. δεύτερο, η προώθηση μιας περιφερειακής ολοκλήρωσης σε κοινοβουλευτικό επίπεδο, διότι αποτελεί το πιο σύγχρονο σύστημα για την άσκηση μιας πολιτικής με στόχο την προστασία των ανθρωπίνων και πολιτικών δικαιωμάτων σε αυτές τις χώρες και την ένταξη του κοινωνικού διαλόγου, και εκφράζουμε τη λύπη μας διότι στο έγγραφο της Φλωρεντίας δεν γίνεται λόγος για το PARLACEN. τέλος, οι ενισχύσεις κατά προτίμηση των δήμων και των τοπικών κοινοτήτων υπό τον έξυπνο και διεισδυτικό έλεγχο της Επιτροπής και του Ευρωπαϊκού Κοινοβουλίου, στα πλαίσια των αρμοδιοτήτων τους, για να εμποδισθούν ενδεχόμενες εντάσεις που θα μπορούσαν να δημιουργήσουν ορισμένοι χειρισμοί σε χώρες, όπως η Γουατεμάλα, που μόλις έχουν εξέλθει από καταστάσεις εμφυλίου πολέμου.

<SPEAKER ID=203 NAME="Marνn">
Κύριε Πρόεδρε, κύριοι βουλευτές, θα ήθελα κατ' αρχήν να ευχαριστήσω τον εισηγητή, κ. Carnero Gonzαlez, για την έκθεσή του. Η Επιτροπή συμφωνεί με αυτήν όχι μόνο σε γενικές γραμμές, αλλά και όσον αφορά τις ειδικές πτυχές οι οποίες υποδεικνύονται διότι, εν κατακλείδι, αυτό που καθίσταται εμφανές στην έκθεση του κ. Carnero είναι κατ' αρχήν -και σας παραπέμπω στα όσα επεσήμανα προηγουμένως στην τοποθέτησή μου σχετικά με τη Λατινική Αμερική- η ανάγκη να ανανεωθεί και να αποκατασταθεί ο διάλογος του Σαν Χοσέ ο οποίος, σύμφωνα με την έκφραση κάποιου βουλευτή, ίσως αποτελεί, μέσα στις περιορισμένες του διαστάσεις, μια από τις πιο στέρεες και πειστικές δράσεις εξωτερικής πολιτικής που μπόρεσε να πραγματοποιήσει η Ευρωπαϊκή Ένωση στο κεφάλαιο των εξωτερικών σχέσεων. Αν δούμε πού βρισκόταν ο διάλογος του Σαν Χοσέ όταν ξεκίνησε η Ομάδα Esquipulas και το τι συνέβη στην Κεντρική Αμερική, και την πολιτική στιγμή στην οποία βρισκόμαστε σήμερα, μπορούμε να διαπιστώσουμε ότι πράγματι έχει γίνει ένα αληθινό γιγαντιαίο άλμα όσον αφορά την πολιτική σταθεροποίηση του ισθμού της Κεντρικής Αμερικής. Είναι αλήθεια ότι το τέλος του Ψυχρού Πολέμου βοήθησε, και είναι επίσης αλήθεια ότι με την ειρήνη στη Γουατεμάλα επιλύθηκε κατά βάση η τελευταία εμφύλια διένεξη που υπήρχε στις χώρες του ισθμού αυτού.
<P>
Πώς έγινε; Ο διάλογος του Σαν Χοσέ ξεκίνησε πριν από δέκα κιόλας χρόνια, εν μέσω Ψυχρού Πολέμου, με κάποιες βάσεις όπου το σταμάτημα των εμφυλίων πολέμων, η επίτευξη δημοκρατικών συστημάτων και η σκιαγράφηση μιας οικονομικής ανάπτυξης αποτελούσαν τους κύριους άξονες.
<P>
Η Κεντρική Αμερική άλλαξε πολύ τα τελευταία πέντε χρόνια. Δημιουργήθηκαν μάλιστα και καταστάσεις πολύ δύσκολες και περίπλοκες σε πολιτικό επίπεδο, οι οποίες επιλύθηκαν μέσω της δημοκρατικής οδού, τέθηκε τέλος σε εμφυλίους πολέμους. Βρισκόμαστε μπροστά στο φαινόμενο της Γουατεμάλας: την επόμενη εβδομάδα, στις 20 και 21 του μηνός, η συμβουλευτική επιτροπή δωρητών πρόκειται να συνεδριάσει στις Βρυξέλλες, και αυτό διοργανώθηκε με την υποστήριξη της Ευρωπαϊκής Επιτροπής, κάτι που υπογραμμίζει όχι τον πρωταγωνιστικό ρόλο, αλλά την ολοένα και εντονότερη συμμετοχή μας σε λεπτές διαδικασίες, όπως η ειρηνευτική διαδικασία. Γι' αυτόν το λόγο, έπρεπε να δοθεί σε όλα αυτά μια νέα διάσταση. Και από αυτό προέκυψε η συμφωνία της Φλωρεντίας για μια νέα θεώρηση των σχέσεών μας με την Κεντρική Αμερική.
<P>
Κύριε Carnero, αυτό που απουσιάζει πραγματικά από την Κεντρική Αμερική είναι η ιδέα του Κράτους. Κατά συνέπεια, ο βασικός μας στόχος, για να το πω πολύ σύντομα, πρόκειται να είναι η ενίσχυση μιας αποκεντρωμένης συνεργασίας με την κοινωνία των πολιτών. Η ιδέα μου είναι να συμπεριληφθούν σταδιακά οι ΜΚΟ, κατά προτίμηση τοπικές. Τα σχέδια μικρής εμβέλειας -φτιάχνουμε στις Βρυξέλλες σχεδόν 400 το χρόνο- μας στοιχίζουν πολλά χρήματα, πολλή δουλειά, και βεβαίως, είναι πολύ δύσκολο να ελεγχθούν από τις Βρυξέλλες. Έχουμε ιδέες, έχουμε αρκετά χρήματα, λείπουν όμως υπάλληλοι. Κατά συνέπεια, θα ήθελα να παραπέμψω πολλά σχέδια μικρής εμβέλειας στις τοπικές ΜΚΟ, να επικεντρωθούμε στο Κράτος Δικαίου, και κυρίως στα Κοινοβούλια -πρόκειται να συνεργαστούμε στη μεταρρύθμιση πολλών Κοινοβουλίων, ακολουθώντας το πιλοτικό παράδειγμα της Παραγουάης-, στη μεταρρύθμιση της κρατικής διοίκησης, της Δικαιοσύνης, της φορολογικής διοίκησης και της δημοσιονομικής διοίκησης. Αυτό θα είναι βασικά το καίριο στοιχείο της συνεργασίας τα επόμενα πέντε χρόνια, με στόχο να παγιωθεί η ιδέα ότι ένα δημοκρατικό Κράτος χρειάζεται, πάνω απ' όλα, να διαθέτει ένα Κράτος που να αρχίσει να αποδίδει αξιοπιστία σε όλες τις ειρηνευτικές και πολιτικές διαδικασίες της περιοχής.
<P>
Η απάντηση που λάβαμε από την άλλη πλευρά του Ατλαντικού υπήρξε πράγματι εξαιρετική και η απόδειξη είναι ότι δεν υπήρξε ανάγκη να επιμείνουμε διόλου προκειμένου οι αρχές της Γουατεμάλας, την ίδια την ημέρα της υπογραφής, να μας προτείνουν να διοργανώσουμε, υπό τις νέες παραμέτρους του Σαν Χοσέ, τη συμβουλευτική επιτροπή των δωρητών στις Βρυξέλλες, κάτι που σημαίνει ότι για μια ακόμα φορά η Ευρωπαϊκή Ένωση μπορεί να κατευθύνει αυτήν την επιχείρηση -μπορούμε να το κάνουμε, διότι αυτά είναι δημοσιονομικά πειράματα σχετικά μετριοπαθή και έχουμε ανθρώπους γι' αυτό.
<P>
Το πρόβλημα της Κεντρικής Αμερικής, πολύ οξύτερο ακόμη από ό, τι σε άλλες χώρες της Λατινικής Αμερικής, είναι και πάλι η περιθωριοποίηση και η φτώχεια. Και σε αυτό το ζήτημα, κατέληξα να πιστεύω ότι στη λατινοαμερικανική ήπειρο είτε θα δημιουργηθούν ισχυρά, δημοκρατικά και αποτελεσματικά Κράτη, ή η βοήθεια στην ανάπτυξη θα είναι πολύ δύσκολο να λειτουργήσει.

<SPEAKER ID=204 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12, το μεσημέρι.

<CHAPTER ID=13>
Προστασία της ιδιωτικής ζωής στον τομέα των
τηλεπικοινωνιών
<SPEAKER ID=205 NAME="Πρόεδρος">
. Η ημερήσια διάταξη προβλέπει τη σύσταση για δεύτερη ανάγνωση της Επιτροπής Νομικών Θεμάτων και Δικαιωμάτων των Πολιτών (Α4-0415/96), σχετικά με την κοινή θέση του Συμβουλίου όσον αφορά την έγκριση οδηγίας του Ευρωπαϊκού Κοινοβουλίου και του Συμβουλίου για την προστασία δεδομένων προσωπικού χαρακτήρα της ιδιωτικής ζωής στον τηλεπεικοινωνιακό τομέα και ιδίως στο πλαίσιο του ψηφιακού δικτύου ενοποιημένων υπηρεσιών (ISDN) (C4-0470/96-00/0288(COD) (Εισηγητής: ο κ. Medina Ortega).

<SPEAKER ID=206 NAME="Medina Ortega">
Κύριε Πρόεδρε, θα ήθελα να πω ότι αν επιθυμούσαμε να βρούμε ένα όνομα αδιαφανές, κάτι ενάντια στη διαφάνεια, δεν υπάρχει άλλο όνομα πιο διασκεδαστικό από αυτό που έχει αυτήν τη στιγμή αυτή η οδηγία, ή αυτή η πρόταση σύστασης οδηγίας, διότι ονομάζεται, τουλάχιστον στα καστιλιάνικα -δεν ξέρω πώς ακούγεται στη γλώσσα του κ. Επιτρόπου- οδηγία σχετικά με την προστασία των δεδομένων προσωπικού χαρακτήρα και της ιδιωτικής ζωής στον τομέα των τηλεπικοινωνιών, και ιδιαίτερα στα πλαίσια του ψηφιακού δικτύου ολοκληρωμένων υπηρεσιών (RDSI) και των δημόσιων ψηφιακών κινητών δικτύων. Φαίνεται κάτι πολύ μυστηριώδες και πολύ εξειδικευμένο.
<P>
Στην πραγματικότητα, πρόκειται για μια οδηγία για τη διασφάλιση της προστασίας των προσώπων στον τομέα των τηλεπικοινωνιών. Και επωφελούμενος από την παρουσία του κ. Επιτρόπου, θα ήθελα να πω ότι έχω την εντύπωση, εν ονόματι της αρχής της διαφάνειας και της γνώσης του κοινοτικού Δικαίου, πως το πιο φυσικό θα ήταν να θεωρήσει ο κ. Επίτροπος αποδεκτή την τροποποίηση του τίτλου, υπό την έννοια της τροπολογίας 2 του κειμένου μας, που μιλά για οδηγία σχετικά με την επεξεργασία των δεδομένων προσωπικού χαρακτήρα και την προστασία της ιδιωτικής ζωής στον τομέα των τηλεπικοινωνιών. Πιστεύω ότι η τροπολογία 2 είναι μια τροπολογία που θα βοηθούσε τους πολίτες της Κοινότητας να καταλάβουν για τι πράγμα μιλάμε.
<P>
Η οδηγία αυτή αποτελεί συμπλήρωμα μιας άλλης οδηγίας την οποία εξετάσαμε πριν από λίγο καιρό, και ήταν η οδηγία σχετικά με την προστασία των δεδομένων προσωπικού χαρακτήρα και της ιδιωτικής ζωής εν γένει, και εδώ την εφαρμόζουμε στον τομέα των τηλεπικοινωνιών.
<P>
Μια άλλη απλουστευτική τροπολογία, την οποία νομίζω ότι ο κ. Επίτροπος δεν έχει μπροστά του διότι αφορά μόνο την ισπανική έκδοση, είναι η τροπολογία 1, που αντικαθιστά την έκφραση «δημόσιες υπηρεσίες τηλεπικοινωνίας» με την έκφραση «προσιτές υπηρεσίες τηλεπικοινωνίας».
<P>
Εν πάση περιπτώσει, θα έλεγα ότι η εργασία που πραγματοποιήθηκε σε σχέση με αυτήν την οδηγία είναι καλή, εργαστήκαμε χωρίς καμιά βία, και πιστεύω ότι αυτό ήταν καλό γιατί έτσι η ομίχλη διαλύθηκε σιγά σιγά. Η πρώτη πρόταση ανακοίνωσης της Επιτροπής χρονολογείται από το 1990, και ήρθε μαζί με τη γενική οδηγία περί προστασίας δεδομένων. Το Κοινοβούλιο εργάστηκε χωρίς βία και ολοκλήρωσε την πρώτη του έκθεση το 1992. Στη συνέχεια η οδηγία περί προστασίας δεδομένων ακολούθησε το δρόμο της, και παρέμεινε εκτός η οδηγία περί προστασίας δεδομένων στον τομέα των τηλεπικοινωνιών. Συγκεκριμένα, η τροποποιημένη πρόταση της Επιτροπής προς το Κοινοβούλιο και το Συμβούλιο χρονολογείται ήδη από το 94, μεσολάβησαν δηλαδή τέσσερα χρόνια ανάμεσα στην αρχική πρόταση και την τροποποιημένη πρόταση. Τέλος, η κοινή θέση του Συμβουλίου χρονολογείται από το 96 και φτάνει στο Κοινοβούλιο όταν τα πράγματα είναι εντελώς ξεκάθαρα.
<P>
Στην Επιτροπή Νομικών Θεμάτων συζητήσαμε το θέμα μέσα στο χαρακτηριστικό κλίμα της επιτροπής μας, που είναι ένα κλίμα αρκετά αρμονικό, πέρα από τις πολιτικές διαφορές, με την ανησυχία να διασφαλίσουμε την ιδιωτική ζωή των προσώπων. Πιθανώς, η σημαντικότερη καινοτομία αυτής της οδηγίας είναι ότι εφαρμόζεται όχι μόνο στην προστασία των φυσικών προσώπων αλλά και των νομικών προσώπων.
<P>
Αυτό που δεν έχει κανένα νόημα, και νομίζω ότι ο κ. Επίτροπος θα συμφωνήσει μαζί μου, είναι να μιλάμε για επικουρικότητα σε αυτό το πεδίο. Είναι παράλογο, στην περίπτωση μιας τηλεφωνικής κλήσης από το Παρίσι στο Λονδίνο, σε μια χώρα να εφαρμόζεται ένας νόμος και στην άλλη άλλος, διότι αν επιχειρούμε να προστατέψουμε την ιδιωτική ζωή των προσώπων, το λογικό είναι να εφαρμόζεται ο ίδιος νόμος.
<P>
Δεν έχει κανένα νόημα να μιλάμε εδώ για επικουρικότητα. Πιστεύω ότι ο λόγος για τον οποίο αρέσει τόσο σε μερικούς Βρετανούς πολιτικούς αυτή η λέξη είναι γιατί είναι μια λέξη πολύ δύσκολο να την προφέρει κανείς στα αγγλικά και κανείς δεν ξέρει τι θα πει «subsidiarity».
<P>
Αν γίνεται ένα τηλεφώνημα από το Παρίσι στο Λονδίνο, δεν έχει νόημα να εφαρμόζεται ένας νόμος στο Παρίσι και άλλος στο Λονδίνο. Συνεπώς, η επικουρικότητα δεν έχει θέση και αυτή είναι η έννοια της τροπολογίας 7. Δεν υπάρχει λόγος να υπάρχει επικουρικότητα. Η οδηγία αυτή διαφοροποιείται από την άλλη οδηγία στο ότι εφαρμόζεται όχι μόνο στα φυσικά πρόσωπα αλλά και στην προστασία των νομικών προσώπων, και η Επιτροπή Νομικών Θεμάτων δεν θεώρησε κακή αυτήν την επέκταση της προστασίας. Αυτό όμως που δεν έχει κανένα νόημα είναι σε ορισμένες χώρες να προστατεύονται τα νομικά πρόσωπα και σε άλλες όχι, διότι επανερχόμαστε στο ίδιο πρόβλημα. Δηλαδή, αν μια πολυεθνική εταιρεία καλεί Λονδίνο από Παρίσι, η επικοινωνία μπορεί να προστατεύεται στο Παρίσι αλλά ίσως όχι και στο Λονδίνο. Αυτό είναι παράλογο και γι' αυτό ορισμένες τροπολογίες αποσκοπούν στο να το εμποδίσουν. Αν και ως εισηγητής οφείλω να υποστηρίξω όλες τις τροπολογίες, σας προειδοποιώ ότι μια πολιτική Ομάδα, και συγκεκριμένα εκείνη στην οποία ανήκω, θα επιχειρήσει να εξαλείψει οποιαδήποτε κρατική νομοθετική δικαιοδοσία που να επιτρέπει, για παράδειγμα, τον καθορισμό ενός διαχωρισμού μεταξύ εθνικών αρμοδιοτήτων.
<P>
Εν κατακλείδι, εμείς πιστεύουμε ότι έγινε σωστή εργασία, πιστεύω ότι απομένουν μόνο λεπτομέρειες, και προτείνουμε ορισμένες τροπολογίες που απλουστεύουν τον κανόνα και τον καθιστούν κάπως λογικότερο: δεν έχει θέση η επικουρικότητα και δεν έχουν θέση διαφορετικές νομοθεσίες.

<SPEAKER ID=207 LANGUAGE="DA" NAME="Blak">
Κύριε Πρόεδρε, ήδη σήμερα η κοινωνία των πληροφοριών έχει ως χαρακτηριστικό γνώρισμα τις τηλεπικοινωνίες και τις μεταφορές δεδομένων που από κοινού δημιουργούν ένα σχεδόν απεριόριστο αριθμό δυνατοτήτων επικοινωνίας. Οι δυνατότητες είναι τόσο απρόβλεπτες όσο και πολυάριθμες και, για το λόγο αυτό, είναι σημαντικό να εξασφαλισθεί η προστασία του ατόμου από καταχρήσεις, και να καταβληθούν προσπάθειες ώστε να διενεργείται δημοκρατικός έλεγχος. Με τα βήματα προόδου που έχουν σημειωθεί όσον αφορά την ανάπτυξη του τομέα των τηλεπικοινωνιών, κατέστη δυνατή η συγκέντρωση και η διάδοση προσωπικών πληροφοριών, π.χ. όσον αφορά τα ενδιαφέροντα των ανθρώπων για συγκεκριμένες πτυχές της οικογενειακής τους ζωής, για τη σεξουαλικότητά τους κλπ.. Επίσης, στο Internet πρέπει να οριστούν κανόνες για το απαραβίαστο της ιδιωτικής ζωής, δεν πρέπει δε να απαγορεύεται έμμεσα σε ορισμένους η πρόσβαση σε πληροφορίες, επειδή αυτό συνεπάγεται αυτόματα ότι όλοι οι ενδιαφερόμενοι μπορούν να συγκεντρώσουν πληροφορίες για την ιδιωτική ζωή. Ωστόσο, αυτό δεν πρέπει να εμποδίζει την άσκηση ενός λογικού δημοκρατικού ελέγχου της προσφοράς στο Internet, ενός ελέγχου που πρέπει να εξασφαλίζει την προστασία από την παράνομη παροχή πληροφοριών. Σήμερα είναι δυνατόν να βρει κανείς στο Internet τα πάντα, από οδηγίες κατασκευής βομβών και μεθόδους βασανισμού μέχρι απειλές κατά υπαλλήλων και παιδική πορνογραφία, ο, τιδήποτε μπορεί να διανεμηθεί, επειδή δεν υπάρχει καμία διεύθυνση αποστολέα. Εάν για παράδειγμα επιθυμούμε να εξαλειφθεί η παιδική πορνογραφία είναι απαραίτητο να δίδεται πάντα μια διεύθυνση κατά την προσφορά υλικού στο Internet, ένας προσωπικός κώδικας ή κάτι παρόμοιο, ώστε να έχει την ευθύνη ο παρέχων τις πληροφορίες. Στο Internet πρέπει επίσης να ισχύει η αρχή της ελευθερίας υπό ευθύνη.

<SPEAKER ID=208 LANGUAGE="ES" NAME="Palacio Vallelersundi">
Κύριε Πρόεδρε, δεν είναι μόνον ο τίτλος όπως πολύ σωστά είπε ο εισηγητής -ο οποίος πραγματοποίησε ένα αξιέπαινο έργο σε αυτήν την έκθεση, και η κοινή θέση που μας απασχολεί σήμερα αντικατοπτρίζει αναμφισβήτητα μια επίπονη συναίνεση-, αλλά ολόκληρο το κείμενο είναι ασαφές και διφορούμενο, και αποδεικνύεται δύσκολο να αναγνωρίσουμε σε αυτό το αρχικό εκείνο σχέδιο επί του οποίου αυτό το Σώμα απεφάνθη σε πρώτη ανάγνωση.
<P>
Πέραν αυτού, είναι απαραίτητο να επιμείνουμε στο ότι αυτή η οδηγία έρχεται αντιμέτωπη με μια πολύπλοκη και λεπτή κατάσταση η οποία απαιτεί επείγουσα λύση. Εγγράφεται σε ένα νομικό πλαίσιο σοβαρά ασύμμετρο όπου ξεχωρίζει η ανομοιότητα των εθνικών νομοθετικών ρυθμίσεων, διότι προβάλλεται σε αυτό το πραγματικό πεδίο μάχης σε τεχνολογικό και οικονομικό επίπεδο που είναι οι τηλεπικοινωνίες. Και σε αυτό το πανόραμα θα πρέπει να προσθέσουμε επιπλέον και τις περιπέτειες αυτής της οδηγίας.
<P>
Τέθηκε σε ισχύ, μεταξύ πρώτης και δεύτερης ανάγνωσης, η γενική οδηγία περί προστασίας δεδομένων προσωπικού χαρακτήρα, και έτσι η οδηγία αυτή μεταβάλλεται σε τομεακή οδηγία, προσανατολισμένη μάλλον προς τη διαχείριση αυτών των δεδομένων στον ειδικό τομέα των επικοινωνιών, παρά προς την πραγματική προστασία στην οποία γίνεται διαρκώς αναφορά -και δεν θα μπορούσε να γίνει διαφορετικάστη γενική οδηγία.
<P>
Επιπλέον, απέναντι στο αρχικό σχέδιο, όπως επεσήμανε και ο εισηγητής, σε αυτήν την οδηγία περιλαμβάνονται και τα νομικά πρόσωπα και γίνεται επίσης μια διεύρυνση όσον αφορά ορισμένες συγκεκριμένες υπηρεσίες που δεν εξετάζονταν στην πρώτη έκδοση, για παράδειγμα το βίντεο κατ' επιλογήν και μερικές άλλες υπηρεσίες αυτού του είδους. Μπροστά σε αυτό το πανόραμα, το Ευρωπαϊκό Λαϊκό Κόμμα θα υποστηρίξει αύριο με την ψήφο του τις τροπολογίες της Επιτροπής Νομικών Θεμάτων, με την εντελώς τεχνική τροποποίηση που συνεπάγεται η Αριθ. 12 που παρουσιάστηκε στην Ολομέλεια από την Ομάδα. Μερικές αποσκοπούν στη βελτίωση του κειμένου, υπηρετούν δηλαδή τη νομική ασφάλεια, και κατ' αυτήν την έννοια τονίζω εδώ την τροπολογία που αναφέρεται στον τίτλο εφόσον, αν άλλαξε το περιεχόμενο, το σωστό είναι ο τίτλος να αντανακλά αυτήν την αλλαγή περιεχομένου. Κάποιες άλλες, όπως επεσήμανε και ο εισηγητής, αναφέρονται στη σωστή εφαρμογή της έννοιας της επικουρικότητας. Και τέλος, οι υπόλοιπες τείνουν να διαφυλάξουν τα νόμιμα συμφέροντα των καταναλωτών και των επιχειρήσεων-χρηστών.
<P>
Το Ευρωπαϊκό Λαϊκό Κόμμα θα ψηφίσει επίσης υπέρ της απάλειψης της τρίτης παραγράφου του άρθρου 12, και της αντίστοιχης της αιτιολογικής σκέψης 20, εφόσον πιστεύουμε ότι δεν έχει λόγο ύπαρξης εδώ ο διαχωρισμός μεταξύ φυσικών προσώπων και νομικών προσώπων στην επεξεργασία και την προστασία των νόμιμων συμφερόντων τους.
<P>
Και τέλος, κύριε Πρόεδρε, κύριε Επίτροπε, θα ψηφίσουμε υπέρ της τροπολογίας Αριθ. 11, που παρουσίασε η Ομάδα των Φιλελευθερων, την οποία θεωρούμε απαραίτητη, και όχι μόνο σε αυστηρή εφαρμογή των απαιτήσεων της ενιαίας αγοράς, που δε συμβαδίζουν και πολύ με αυτή τη διπλή δυνατότητα που ανοίγει το σημερινό κείμενο, αλλά επίσης διότι τη θεωρούμε έναν πιο σωστό συμβιβασμό μεταξύ των νόμιμων συμφερόντων των εταιρειών και των νόμιμων συμφερόντων της προστασίας των δεδομένων προσωπικού χαρακτήρα, των προσώπων και των χρηστών.

<SPEAKER ID=209 LANGUAGE="SV" NAME="Thors">
Κύριε Πρόεδρε, όπως ελέχθη προηγουμένως, συμβαίνουν συναρπαστικές αλλαγές στον τομέα των τηλεπικοινωνιών. Δυστυχώς όμως πρέπει να πώ ότι έχω μερικές φορές την αίσθηση ότι εξετάζουμε αυτό το θέμα ωσάν να είμαστε καθ&#x02BC;οδόν προς το μέλλον κοιτώντας προς τα πίσω. Θέτουμε κάποιες φορές πολύ απηρχαιωμένες προϋποθέσεις. Δημιουργήσαμε τον όρο «δημόσιες υπηρεσίες» ή «καθολικές υπηρεσίες». Επιθυμούμε να αποκτήσουν όλοι πρόσβαση με λογικό, δηλ. χαμηλό κόστος. Αλλά δεν υπάρχουν «δωρεάν γεύματα». Θυμούμαστε τι συνέβη στην Ανατολική Ευρώπη, όπου πίστευαν ότι υπήρχαν «δωρεάν γεύματα». Εκεί πληρώνουν οι μελλοντικές γενεές το κόστος αυτής της κατάχρησης.
<P>
Η οδηγία που συζητάμε σήμερα θίγει σε μικρότερο βαθμό αυτόν τον προβληματισμό, αλλά εξετάζεται εν μέρει π.χ. στο άρθρο 8. Η περιγραφή που υπάρχει σε συνάφεια μ&#x02BC;αυτό και σε πολλές άλλες οδηγίες για την αγορά του τομέα των τηλεπικοινωνιών δεν αντιστοιχεί καθόλου στην κατάσταση που επικρατεί στις χώρες μέλη που προχώρησαν περισσότερο όσον αφορά την ελευθέρωση της αγοράς στον τομέα των τηλεπικοινωνιών, π.χ. στις σκανδιναβικές χώρες. Εφόσον έχουμε πολύ διαφορετικές καταστάσεις στις διάφορες χώρες, είναι απολύτως αιτιολογημένο να μπορεί να εφαρμοστεί η αρχή της επικουρικότητας. Έχουμε παραδείγματα επίσης για το ότι προχωρήσαμε πολύ στις σκανδιναβικές χώρες και ότι ο ελεύθερος ανταγωνισμός παρέχει τις δυνατότητες βελτίωσης των υπηρεσιών και προώθησης της περιφερειακής εξίσωσης. Το κόστος των υπεραστικών κλήσεων και των κλήσεων του εξωτερικού μειώθηκε σημαντικά και η ανάπτυξη είναι έντονη. Ας αναφέρω ότι πέρισυ πουλήθηκαν 600.000 κινητά τηλέφωνα στην Φινλανδία η οποία έχει έναν πληθυσμό 5 εκατομμυρίων. Επομένως δεν είναι μόνον οι Φινλανδοί βουλευτές του Ευρωκοινοβουλίου που έχουν αυτό το είδος της συσκευής.
<P>
Τι θα πρέπει τότε να μάθουμε απ&#x02BC;αυτό; Ότι για αυτούς τους τομείς, όπου προχωρά η τεχνολογική εξέλιξη, να μην θέτουμε απηρχαιωμένες προϋποθέσεις που οδηγούν στην κατάχρηση των πόρων μας και αλλοιώνουν την ανταγωνιστικότητα της Ευρώπης. Γι&#x02BC;αυτό ελπίζω ότι θα το λάβουμε υπ&#x02BC;όψη μας αυτό στη συζήτηση.

<SPEAKER ID=210 LANGUAGE="SV" NAME="Lindqvist">
Κύριε Πρόεδρε, οι τηλεπικοινωνίες αναπτύσσονται και γι&#x02BC;αυτό είναι σημαντικό να μπορούν να προστατευτούν τα προσωπικά στοιχεία που υπάρχουν στο αναλογικό τηλεπικοινωνιακό δίκτυο από αδικαιολόγητη εκμετάλλευση. Ωστόσο, είναι επίσης σημαντικό να μπορούν οι πολίτες, αν το επιθυμούν, να πληροφορηθούν τα στοιχεία που υπάρχουν στους διάφορους τηλεφωνικούς καταλόγους. Σ&#x02BC;αυτήν την περίσταση, κατά την άποψή μου, η βασική αρχή θα πρέπει να είναι η δημοσιοποίηση, δηλ. ο, τιδήποτε υπάρχει στους τηλεφωνικούς καταλόγους όπως τηλεφωνικοί αριθμοί και διευθύνσεις θα πρέπει να είναι κοινοποιημένοι αν δεν έχει αποφασιστεί το αντίθετο. Θα πρέπει όμως, να καθοριστεί επακριβώς αυτό που δεν είναι δημόσιο και η αρχή της προσωπικής προστασίας δεν πρέπει να παραγκωνίσει την αρχή της δημοσιοποίησης και το δικαίωμα του καθενός να πληροφορηθεί τα στοιχεία.
<P>
Αυτό είναι σαφώς ρυθμισμένο στην σουηδική αρχή περί δημοσιοποίησης και ο νόμος προστασίας δεδομένων λειτουργεί καλά. Κατά την άποψή μου, δεν πρέπει οι κανόνες εναρμόνισης να απομακρυνθούν από την δυνατότητα διατήρησης της αρχής της δημοσιότητας. Φυσικά, θα πρέπει να ισχύει απαγόρευση των υποκλοπών, και οι συνδρομητές θα πρέπει να έχουν το δικαίωμα να έχουν απόρρητο αριθμό. Κατά την άποψή μου η διαμόρφωση λεπτομερειακών κανόνων θα πρέπει να γίνει στο μεγαλύτερο δυνατό βαθμό σε εθνικό επίπεδο.

<SPEAKER ID=211 NAME="Kinnock, Neil">
Κύριε Πρόεδρε, όπως θα γνωρίζει το Σώμα η αρχική πρόταση για την παρούσα οδηγία, όπως ανέφερε ο κ. Medina Ortega, ανάγεται στο 1990 ενώ η αναθεωρημένη πρόταση υπεβλήθη το 1994. Η κατάληξη σε κοινή θέση καθυστέρησε - τουλάχιστον - πολύ περισσότερο από το σύνηθες, γεγονός το οποίο προκάλεσε κάποια εντελώς κατανοητή δυσχέρεια στο Σώμα. Υπόψη του γεγονότος αυτού η Επιτροπή διατηρεί πολύ μεγαλύτερη ευγνωμοσύνη προς το Σώμα για την εποικοδομητική στάση που τήρησε τόσο κατά την πρώτη όσο και κατά τη δεύτερη ανάγνωση ενώ είμαστε ιδιαίτερα ευγνώμονες και προς τον εισηγητή, κ. Medina Ortega, ο οποίος ήταν επίσης εισηγητής για την γενική οδηγία επί της προστασίας των δεδομένων, για την υπομονή του καθώς και για τον ευφυή και αποτελεσματικό τρόπο με τον οποίο ασχολήθηκε στη δεύτερη ανάγνωση με την προτεινόμενη οδηγία.
<P>
Εγκρίνοντας την παρούσα οδηγία προσφέρουμε υπηρεσία τόσο στους φορείς παροχής υπηρεσιών όσο και στους καταναλωτές. Είναι προφανώς θεμελιώδες όπως ο ταχέως διευρυνόμενος τομέας των τηλεπικοινωνιών διατηρήσει την εμπιστοσύνη των χρηστών και είναι εξίσου σαφές ότι οι χρήστες αυτοί θα πρέπει να είναι βέβαιοι ότι ο ολοένα αυξανόμενος όγκος πληροφοριών που εμπιστεύονται στα δίκτυα θα υφίστανται διαχείριση με απόλυτη εντιμότητα και δεν θα χρησιμοποιείται για οποιονδήποτε σκοπό που οι ίδιοι δεν προτίθενται ή δεν επιθυμούν να χρησιμοποιηθούν.
<P>
Επιπλέον, η συνειδητοποίηση του κοινού σχετικά με την προστασία της ιδιωτικής ζωής και των δεδομένων αυξάνεται ολοένα και περισσότερο και τα κράτη μέλη θα πρέπει να ανταποκριθούν με αποτελεσματικότητα στις νόμιμες ανησυχίες των πολιτών τους. ΓΙΑ ΤΗΝ αποφυγή μεγάλων διαφοροποιήσεων στις εθνικές διατάξεις οι οποίες θα μπορούσαν να παρεμποδίσουν την ελεύθερη παροχή υπηρεσιών στην εσωτερική αγορά, είναι απαραίτητο όπως διασφαλίσουμε την ύπαρξη συμφωνίας επί ενός βασικού συνόλου αρχών που να μπορούν πρακτικά να γίνουν σεβαστές σε ολόκληρη της Κοινότητα. Εν ολίγοις, θα πρέπει να διασφαλίσουμε ότι η κοινωνία της πληροφόρησης θα προσφέρει ίσες ευκαιρίες και αμοιβαία οφέλη σε όλους. Στο πλαίσιο της διαδικασίας αυτής τα βασικά δικαιώματα των χρηστών θα πρέπει να προσδιοριστούν επαρκώς και να υπάρχουν εγγυημένες οι ίδιες ανταγωνιστικές συνθήκες για όλους τους φορείς παροχής υπηρεσιών. Αυτοί είναι οι κύριοι στόχοι της οδηγίας και ύστερα από την ανάλυση του ιστορικού είμαι τώρα έτοιμος να αναπτύξω τις απόψεις της Επιτροπής σχετικά με τις προτεινόμενες τροπολογίες.
<P>
Οι Τροπολογίες Αριθ. 2, 3, 4, 6, 7, 10 και 12 θεωρούνται από την Επιτροπή ως χρήσιμες διευκρινίσεις και βελτιώσεις του κειμένου και επομένως μπορούν να γίνουν άμεσα αποδεκτές από την Επιτροπή. Η Τροπολογία Αριθ. 9 στερεί τη δυνατότητα των φορέων παροχής υπηρεσιών να χρεώνουν τους συνδρομητές τους για τη μη συμπερίληψη των στοιχείων τους στους δημόσιους τηλεφωνικούς καταλόγους. Η Επιτροπή συμφωνεί με το Κοινοβούλιο ότι ένας συνδρομητής δεν θα πρέπει να πληρώνει για το δικαίωμά του να προστατεύει την ιδιωτική του ζωή και συνεπώς αποδεχόμεθα την τροπολογία.
<P>
Θα πρέπει, ωστόσο, να ενημερώσω το Σώμα ότι για λόγους τους οποίους ελπίζω ότι το Σώμα θα αναγνωρίσει ως λογικούς και στους οποίους θα συμφωνήσει, οι υπόλοιπες τροπολογίες που κατατέθηκαν δεν μπορούν να γίνουν δεκτές. Πρώτον, σχετικά με την Τροπολογία Αριθ. 5, θα πρέπει να υπενθυμίσω στο Σώμα ότι το σχέδιο της οδηγίας επιτρέπει στα κράτη μέλη να περιορίσουν την εφαρμογή του άρθρου 11 περί καταλόγων στα φυσικά πρόσωπα, δηλ. τους απλούς πολίτες. Ο λόγος γι' αυτό είναι προφανώς ότι η διευκόλυνση των νομικών προσώπων, των επιχειρήσεων, των εταιρειών κλπ να αποφασίσουν εάν θα περιλαμβάνονται ή όχι σε ένα δημόσιο τηλεφωνικό κατάλογο δεν αποτελεί ένα θεμελιώδες ανθρώπινο δικαίωμα αλλά μάλλον ένα νόμιμο συμφέρον. Ως αποτέλεσμα, συμφωνήσαμε ότι δεν υπήρχε ανάγκη όπως οι διαδικασίες για την εξυπηρέτηση των νομίμων συμφερόντων των νομικών προσώπων περιγραφούν εξ ίσου αναλυτικά όπως οι αντίστοιχες που εγγυώνται το δικαίωμα των φυσικών προσώπων στην ιδιωτική τους ζωή.
<P>
Επιπλέον, το επιχείρημα υπέρ της δωρεάν προσφοράς ποικίλων μορφών δημοσίων τηλεφωνικών καταλόγων θα ήταν λιγότερο ελκυστικό στην περίπτωση των νομικών προσώπων απ' όσο είναι, προφανώς, στην περίπτωση των φυσικών προσώπων. Η ενώπιόν μας τροπολογία εισάγει ένα νέο στοιχείο, δηλ. ένα δικαίωμα πληροφόρησης του χρήστη το οποίο κατά κανένα τρόπο δεν καλύπτεται από την ουσία της οδηγίας και το οποίο θα μπορούσε να θεωρηθεί ότι προτείνει, εάν ερμηνευόταν διασταλτικά, πως τα κράτη μέλη θα μπορούσαν στην πραγματικότητα να υποχρεώσουν τα νομικά πρόσωπα να περιλαμβάνονται στους δημόσιους τηλεφωνικούς καταλόγους. Αυτό δεν αποτελεί πρόθεση της οδηγίας και ασφαλώς συσκοτίζει το θέμα. Εξ αιτίας των παραπάνω, συνεπώς, η Επιτροπή δεν μπορεί να αποδεχθεί την τροπολογία αυτή.
<P>
Η Επιτροπή δεν μπορεί επίσης να αποδεχθεί την Τροπολογία Αριθ. 8 - επειδή περιλαμβάνει συντακτικό σφάλμα. Ωστόσο, η τροπολογία αυτή αντικαθίσταται από την Τροπολογία Αριθ. 12 την οποία η Επιτροπή μπορεί να αποδεχθεί. Η Επιτροπή δεν μπορεί να αποδεχθεί την Τροπολογία Αριθ. 11. Η τροπολογία αυτή θα στερούσε τη δυνατότητα από τα κράτη μέλη να προσφέρουν ένα υψηλότερο επίπεδο προστασίας στους συνδρομητές έναντι των ανεπιθύμητων κλήσεων. Η κοινή θέση επιτρέπει στα κράτη μέλη να επιλέξουν ένα σύστημα εγκλεισμού ή αποκλεισμού για τις ανεπιθύμητες κλήσεις που γίνονται για σκοπούς πωλήσεων. Αυτό σημαίνει ότι οι κυβερνήσεις μπορούν είτε να απαγορεύσουν γενικά τις κλήσεις αυτές εκτός εάν ο συνδρομητής παράσχει ένδειξη ότι δεν ενοχλήται να τις λαμβάνει ή να επιτρέψουν γενικά τη διενέργεια αυτών των κλήσεων παρέχοντας όμως τη δυνατότητα στους συνδρομητές να υποδεικνύουν στον δημόσιο τηλεφωνικό κατάλογο ότι δεν επιθυμούν να λαμβάνουν ανεπιθύμητα τηλεφωνήματα με σκοπό τις πωλήσεις.
<P>
Το Σώμα ίσως να θυμάται ότι η ίδια προσέγγιση επιλέχθηκε για το ίδιο θέμα και στην Οδηγία περί των Εξ Αποστάσεως Συμβάσεων η οποία συζητήθηκε ενωρίτερα σήμερα. Η Επιτροπή δεν μπορεί να αποδεχθεί την τροπολογία αυτή διότι θα παρεμπόδιζε την επιλογή παροχής ενός υψηλοτέρου επιπέδου προστασίας και θα το έκανε χωρίς κανένα επιτακτικό λόγο που να έχει σχέση με τη λειτουργία της εσωτερικής αγοράς.
<P>
Όσον αφορά την πρόταση για την απάλειψη της παραγράφου 3 του άρθρου 11, η Επιτροπή δεν μπορεί να την υποστηρίξει διότι υπάρχουν σοβαροί λόγοι ούτως ώστε να μην εφαρμοστούν λεπτομερείς διατάξεις αναφορικά με την προστασία της ιδιωτικής ζωής όσον αφορά τα νομικά πρόσωπα κατά τον ίδιο ακριβώς τρόπο όπως συμβαίνει με τα φυσικά πρόσωπα, όπως εξάλλου είπα και στο σχόλιό μου για μιαν άλλη τροπολογία. Σχετικά με τα νομικά πρόσωπα εκείνο που κρίνεται δεν είναι το δικαίωμα στην ιδιωτική ζωή αλλά ένα νόμιμο συμφέρον για να αποφασίσουν το πως θα αναφερθούν στον δημόσιο τηλεφωνικό κατάλογο. Τα νομικά πρόσωπα δεν θα χρειάζονται αναγκαστικά τις ίδιες επιλογές όπως τα φυσικά πρόσωπα και η προσφορά όλων των επιλογών δωρεάν ίσως να μην είναι πάντα αναγκαία. Επομένως, στο άρθρο 11 της προτεινόμενης οδηγίας γίνεται μια διαφοροποίηση. Η Επιτροπή θα μπορέσει να υποστηρίξει μια διαλεύκανση του άρθρου 11(3) ούτως ώστε να διευκρινιστεί ότι τα νόμιμα συμφέροντα των νομικών προσώπων θα πρέπει πάντα να λαμβάνονται υπόψη αλλά όχι αναγκαστικά με τον ίδιο τρόπο όπως το δικαίωμα στην ιδιωτική ζωή των φυσικών προσώπων. Μια τέτοια προσθήκη στο άρθρο 11(3) θα μπορούσε να αναφέρει: »Σ' αυτή την περίπτωση τα κράτη μέλη θα πρέπει να διασφαλίσουν ότι θα υπάρχουν επαρκείς διαθέσιμες επιλογές ούτως ώστε να μπορούν να λαμβάνονται υπόψη τα νόμιμα συμφέροντα συνδρομητών εκτός φυσικών προσώπων σχετικά με την αναγραφή τους στους δημόσιους τηλεφωνικούς καταλόγους».
<P>
Ένα τελευταίο σημείο σχετικά με τις τροπολογίες: η Επιτροπή δεν μπορεί να υποστηρίξει τη διαγραφή της παραγράφου 3 του άρθου 12 και πάλιν λόγω του ότι υπάρχουν σοβαροί λόγοι για να μην ισχύουν για τα νομικά πρόσωπα επακριβώς οι ίδιες προδιαγραφές που ισχύουν για τα φυσικά πρόσωπα. Για να διευκρινίσω εν συντομία τα αμφισβητούμενα σημεία, κατά τη γνώμη της Επιτροπής θα ήταν αποδεκτό να προστεθεί στην τρίτη παράγραφο του άρθρου 12 μια πρόταση έτσι ώστε να διαβάζεται όπως παρακάτω: »Τα κράτη μέλη μπορούν να περιορίσουν την εφαρμογή των παραγράφων 1 και 2 σε συνδρομητές που είναι φυσικά πρόσωπα και στον βαθμό εκείνο που τα νόμιμα συμφέροντα συνδρομητών εκτός φυσικών προσώπων και ειδικότερα των μικρών και μεσαίων επιχειρήσεων προστατεύονται επαρκώς».
<P>
Ελπίζω ότι κατόπιν σκέψεως τα Μέλη του Σώματος θα αποδεχθούν τους λόγους της Επιτροπής για τη μειοψηφία των τροπολογιών που δεν γίνονται δεκτές. Ελπίζω περαιτέρω ότι θα καταστεί δυνατό να επωφεληθούμε από την ουσιαστική σύγκλιση των απόψεων της Επιτροπής και του Σώματος τούτου και να διασφαλίσουμε την κατά το δυνατόν ενωρίτερον έγκριση της οδηγίας.
<P>
Ευχαριστώ τον εισηγητή και τους συναδέλφους του για την εργασία που κατέβαλαν προς βελτίωση της προτεινόμενης οδηγίας.

<SPEAKER ID=212 NAME="Medina Ortega">
Κύριε Πρόεδρε, ο κ. Επίτροπος μόλις πρότεινε μια προφορική τροποποίηση σε μια από τις τροπολογίες. Ελπίζω ότι θα μου τη μεταφέρει γραπτώς ώστε να μπορέσουμε να διατυπώσουμε την άποψή μας πριν την ψηφοφορία.

<SPEAKER ID=213 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=14>
Διαχείριση της εναέριας κυκλοφορίας
<SPEAKER ID=214 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Cornelissen, εξ ονόματος της Επιτροπής Μεταφορών και Τουρισμού (Α4-0381/96), σχετικά με τη Λευκή Βίβλο της Επιτροπής «Η διαχείριση της εναέριας κυκλοφορίας - Προς ένα ευρωπαϊκό εναέριο χώρο χωρίς σύνορα» (COM(96)0057 - C4-0191/96).

<SPEAKER ID=215 NAME="Cornelissen">
Κύριε Πρόεδρε, την εβδομάδα αυτή έλαβα τα τελευταία στοιχεία σχετικά με τις καθυστερήσεις στην εναέρια κυκλοφορία. Το Νοέμβριο του περασμένου έτους σε περισσότερο από 20 % των απευθείας διασυνδέσεων στην Ευρώπη παρουσιάστηκε καθυστέρηση 15 λεπτών ή και περισσότερο. Φοβάμαι ότι μετά τη βελτίωση του '93 και του '94, οι καθυστερήσεις θα αυξηθούν σημαντικά, με αποτέλεσμα την ταλαιπωρία των επιβατών και την απώλεια σημαντικών ποσών. Εμπειρογνώμονες υπολογίζουν ότι στον τομέα αυτό μπορούν να εξοικονομηθούν κάθε χρόνο 2, 5 δισεκατομμύρια Ecu. Με άλλα λόγια, κάθε εβδομάδα σπαταλώνται 50 εκατομμύρια Ecu. Οι καθυστερήσεις δεν εξυπηρετούν και την υπ'αριθμόν 1 προτεραιότητά μας, την ασφάλεια. Σύμφωνα με ορισμένους υπολογισμούς, λόγω της συμφόρησης ευρίσκονται στον αέρα συνήθως 60 ή 70 αεροπλάνα επιπλέον. Η κυκλοφοριακή συμφόρηση οδηγεί επίσης σε αύξηση της ρύπανσης του αέρος και της ηχορύπανσης. Η κυκλοφοριακή συμφόρηση δεν οφείλεται σε έλλειψη εναέριου χώρου αλλά στον απίστευτα αναποτελεσματικό τρόπο διαχείρισής του. Ο έλεγχος της εναέριας κυκλοφορίας στην Ευρώπη εξακολουθεί πάντοτε να είναι μία εθνική υπόθεση. Έχουμε προχωρήσει πολύ με την κατάργηση των συνόρων στο έδαφος, στον αέρα όμως ο εθνικισμός κυριαρχεί. Έτσι, στην Ευρώπη υπάρχουν 49 κέντρα ATC, 31 εθνικά συστήματα, 18 προμηθευτές υλικού, 22 συστήματα κατεύθυνσης και 30 γλώσσες προγραμματισμού. Δεν αρνούμαι ότι έχουν επιτευχθεί αρκετά αποτελέσματα από τότε που οι Υπουργοί της ΕΔΠΑ αποφάσισαν, το 1988, την εντατικοποίηση της εκατέρωθεν συνεργασίας. Πρέπει να συνεχίσουμε στο δρόμο αυτό, αυτό όμως δεν είναι αρκετό. Όλα δείχνουν ότι οι αερομεταφορές θα αναπτυχθούν με θυελλώδεις ρυθμούς. Οι εμπειρογνώμονες προβλέπουν ένα διπλασιασμό των δραστηριοτήτων για την επόμενη δεκαετία. Εάν η πολιτική παραμείνει αναλλοίωτη, η περαιτέρω κατάτμηση του ευρωπαϊκού εναέριου χώρου θα έχει καταστροφικές συνέπειες. Αυτό καθίσταται σαφές στο Λευκό Βιβλίο της Επιτροπής. Χρειάζεται μία πραγματικά ευρωπαϊκή αντιμετώπιση. Μόνο με την καθιέρωση ενός ολοκληρωμένου συστήματος ATM μπορεί να βρεθεί μία βιώσιμη λύση. Ο ευρωπαϊκός εναέριος χώρος πρέπει να χρησιμοποιείται ως μία συλλογική ενότητα, χωρίς εθνικά σύνορα και πρέπει να καταργηθούν οι διαφορές μεταξύ πολιτικού και στρατιωτικού εναέριου χώρου. Αντιλαμβάνομαι ότι οι Υπουργοί της ΕΔΠΑ προτίθενται, στις 14 Φεβρουαρίου, να λάβουν μία απόφαση σχετικά με τη μελλοντική θεσμική διάρθρωση του ευρωπαϊκού ΑΤΜ.
<P>
Λαμβάνοντας υπόψη την αρμοδιότητα της Ευρωπαϊκής Ένωσης στον τομέα αυτό, θα ήθελα να ρωτήσω τον Επίτροπο τα εξής: Με ποιο τρόπο προτίθεται να διασφαλίσει τα συμφέροντα της Κοινότητας στον τομέα αυτό; Αναφέρομαι στον αναγκαίο διαχωρισμό των νομοθετικών από τα διαχειριστικά όργανα. Πώς θα εξασφαλιστεί ότι ο σχεδιασμός και η κατανομή του εναέριου χώρου θα ρυθμίζεται από την αρμόδια αρχή; Πώς θα αποφευχθεί το ενδεχόμενο η άσκηση βέτο εκ μέρους ενός κράτους μέλους να εμποδίσει την εφαρμογή του συστήματος σε ένα άλλο κράτος μέλος; Πώς θα εξασφαλιστεί ο δημοκρατικός έλεγχος σε κοινοτικό επίπεδο; Δεν θα ήταν παρεμπιπτόντως σκόπιμο να συναφθεί μία σύμβαση Eurocontrol η οποία να μπορεί να προσαρμοστεί σύντομα ώστε να μπορούμε να ανταποκριθούμε στις τεχνολογικές, πολιτικές ή οικονομικές αλλαγές; Είναι διατεθειμένος ο Επίτροπος να τηρεί ενήμερο το Κοινοβούλιο σχετικά με τις εξελίξεις και να εξετάζει μ'εμάς το θέμα της προσχώρησης, εφόσον καταστεί γνωστό ποιο θα είναι το περιεχόμενο της νέας σύμβασης;
<P>
Οι χώρες Μπενελούξ και η Γερμανία κατήρτισαν πρόσφατα ένα ολοκληρωμένο σχέδιο για κέντρα ATC το οποίο προβλέπει την ύπαρξη ενός χώρου ελεύθερων διαδρομών σε ύψος άνω των 30.000 ποδιών. Είναι διατεθειμένη η Επιτροπή να προάγει αυτού του είδους τις περιφερειακές εξελίξεις οι οποίες, βραχυπρόθεσμα, οδηγούν σε βελτίωση της δυναμικότητας; Αυτό είναι απολύτως απαραίτητο και προς όφελος της ασφάλειας. Το 1996 ήταν το χειρότερο έτος όλων των εποχών όσον αφορά την ασφάλεια της εναέριας κυκλοφορίας. Συνέβησαν 57 δυστυχήματα με περισσότερους από 1.800 νεκρούς, χωρίς να συμπεριληφθούν και τα δυστυχήματα που οφείλονται σε δολιοφθορά. Προς όφελος της ασφάλειας, είναι απολύτως απαραίτητο να υπάρξει μία σαφής κατανομή αρμοδιοτήτων όσον αφορά τη ρύθμιση της εναέριας κυκλοφορίας στον ευρωπαϊκό χώρο. Μετά από τόσα χρόνια συζήτησης, ελπίζω ότι οι κυβερνήσεις των κρατών μελών θα έχουν το θάρρος να υπερασπιστούν επιτέλους τα συμφέροντα των πολιτών τους.

<SPEAKER ID=216 LANGUAGE="DE" NAME="Lόttge">
Kύριε Πρόεδρε, αξιότιμοι κυρίες και κύριοι συνάδελφοι, ο ουρανός χωρίς σύνορα που επανειλημμένα αναφέρει ο Pam Cornelissen γίνεται, δυστυχώς, πολύ συχνά, κόλαση με περιορισμούς. Πέρυσι, ο συνάδελφος στην ομάδα μου Brian Simpson κι εγώ, είχαμε καταθέσει μια πρόταση ψηφίσματος, επ' ευκαιρία του δυστυχήματος στην Kαραϊβική, στο οποίο έχασαν τη ζωή τους και οι 189 επιβάτες ενός αεροσκάφους της Birgen Air. Θέλαμε μ' αυτό να καταστήσουμε σαφές ότι η ασφάλεια στον εναέριο χώρο δεν είναι μόνο καθήκον του Air Traffic Control , αλλά ότι εδώ θα πρέπει να ληφθούν υπόψη, ως βασικές προϋποθέσεις, και άλλα στοιχεία, όπως για παράδειγμα τα τεχνικά στάνταρτ ασφαλείας, αλλά και η εξειδικευμένη κατάρτιση των πιλότων και όλων όσων εργάζονται στον περίγυρο των αεροσκαφών.
<P>
Ένα μέρος απ' αυτά που είχαμε βάλει σαν αιτήματα έχει υλοποιηθεί. Mερικά κράτη μέλη έχουν κάνει βήματα για τη θέσπιση μιας μαύρης λίστας. Eπιτρέψτε μου εδώ να αναφέρω θετικά και το γερμανό Yπουργό Mεταφορών, τον κ. Wissmann, ο οποίος φρόντισε ώστε σε ορισμένες ελλείψεις που διαπιστώνονται βάσει αυστηρών ελέγχων, να εκδίδονται και απαγορεύσεις απογείωσης ή προσγείωσης.
<P>
Όλα αυτά, όμως, δεν είναι παρά τα πρώτα μόνο βήματα. H παράκλησή μου προς την Eπιτροπή αποσκοπεί στο να δραστηριοποιηθεί εδώ, και να δρομολογήσει κυρίως μια οδηγία, η οποία θα αναγκάζει τα τουριστικά γραφεία να δημοσιεύουν στους καταλόγους τους τις εκάστοτε αεροπορικές εταιρίες. Σε ορισμένα κράτη μέλη, αυτό γίνεται. Mε την πρόταση ψηφίσματός μας, αποσκοπούσαμε στο να επεκταθεί αυτό και στην επικράτεια ολόκληρης της Eυρωπαϊκής Ένωσης.
<P>
Πάνω απ' όλα όσα θα μπορούσαν να γίνουν στους τομείς αυτούς, θα 'πρεπε να έχει εγκατασταθεί ένα ενιαίο σύστημα επιτήρησης της εναέριας κυκλοφορίας, μια Air Traffic Management . Eδώ και δύο χρόνια, ως Kοινοβούλιο, ζητούσαμε απόδοση, συμβατότητα και βελτιωμένη παραγωγικότητα. Aυτό το οφείλουμε, κατά τη γνώμη μου, στους καταναλωτές, αλλά και στις αεροπορικές εταιρίες που σαφώς είναι συνυπεύθυνες. Ξέρουμε ότι οι ευρωπαϊκές αεροπορικές εταιρίες βρίσκονται σε έντονο ανταγωνισμό μεταξύ τους, και οι επιβαρύνσεις κόστους που ανέφερε ο κ. Cornelissen, μιλούν, ουσιαστικά, από μόνες τους.
<P>
Ως πρώτο βήμα θα πρέπει να έχουμε έναν βελτιωμένο συντονισμό, προκειμένου να αποφευχθούν και άλλες αρνητικές εξελίξεις. Nομίζω, όμως, ότι σαν άμεσο αποτέλεσμα θα πρέπει να προκύψει εδώ ότι η Eπιτροπή θα πρέπει να έχει τη βασική αρμοδιότητα και, ανάλογα με την εντολή που πήρε η Eπιτροπή για τις διαπραγματεύσεις με τις τρίτες χώρες, να της δοθεί και μια εντολή για να συνεπηρεάσει τα στοιχεία αυτά.
<P>
Nομίζω ότι ο κοινός εναέριος χώρος θα πρέπει να υλοποιηθεί μαζί με τις χώρες της Kεντρικής και Aνατολικής Eυρώπης, καθώς και με τις χώρες ολόκληρου του μεσογειακού χώρου. Tο θέμα μας είναι επίσης να εξασφαλίζεται ο κοινός τεχνολογικός εξοπλισμός, ώστε τα πράγματα να είναι πράγματι συμβατά. Aυτό το συνδυάζω, κατά βάσιν, και με την ελπίδα να μπορέσει να εγκατασταθεί εδώ ευρωπαϊκή τεχνολογία. Γιατί θα πρέπει, με τη δυναμικότητα που έχουμε στην τεχνολογία αυτή, να αγοράζουμε από άλλους, από το «εξωτερικό»; Nομίζω πως κάτι τέτοιο δεν είναι απαραίτητο.
<P>
Oρισμένα πολύ τετριμμένα παραδείγματα: O γιος μου είναι πιλότος σε αεροπλάνο γραμμής. Διηγείται επανειλημμένα επιπολαιότητες ελεγκτών εναέριας κυκλοφορίας, οι οποίοι, καθώς πετάει κανείς πάνω από ορισμένες χώρες, και κυρίως την Iταλία και τη Γαλλία, δίνουν οδηγίες στη γλώσσα της πατρίδας τους. Λόγω της ορολογίας, θα 'πρεπε να είναι σαφές ότι η γλώσσα στις μεταφορές θα πρέπει να είναι η αγγλική. Όλα αυτά θα πρέπει να συμπεριληφθούν σ' αυτόν τον κατάλογο των μέτρων που μπορούν να δρομολογηθούν. Δεν μπορώ να καταλάβω γιατί αντιμετωπίζεται τόσο επιπόλαια ο κίνδυνος αυτός. Aυτό το θεωρώ ανεύθυνο. Στόχος μας είναι η ενιαία αντιμετώπιση σε μια ευρωπαϊκή, κατά το δυνατόν μια κοινή ευρωπαϊκή υπηρεσία εναέριας κυκλοφορίας. Aυτός είναι ο κοινός μας στόχος. Mέχρι τότε θα πρέπει να γίνουν ορισμένα προσωρινά βήματα, αλλά νομίζω πως συμφωνούμε μ' αυτή τη στοχοθέτηση.
<P>
Aγαπητέ Pam Cornelissen, ευχαριστώ πολύ για τη δουλειά που επένδυσες σ' αυτή την έκθεση. Eυχαρίστως θα εκμεταλλευθώ την ευκαιρία εδώ στην ολομέλεια για να εκφράσω θερμές ευχαριστίες για τα 2, 5 χρόνια σκληρής δουλειάς, ως προέδρου της αρμόδιας επιτροπής. O φίλος μας Pam Cornelissen δεν κατέχει πλέον το αξίωμα αυτό. Θερμές ευχαριστίες και αναγνώριση για τη δουλειά του.

<SPEAKER ID=217 LANGUAGE="ES" NAME="Salafranca Sαnchez-Neyra">
Κύριε Πρόεδρε, και εγώ επίσης θα ήθελα να συγχαρώ τον εισηγητή, κ. Cornelissen, για την έκθεσή του σχετικά με ένα πολύπλοκο και δύσκολο θέμα όπως είναι η Λευκή Βίβλος για τον έλεγχο της εναέριας κυκλοφορίας. Θα πρέπει να αναγνωρίσουμε ότι η ανάλυση της Επιτροπής στη Λευκή Βίβλο είναι μια ανάλυση πληρέστατη και εξαιρετικά ακριβής. Ωστόσο, εν ονόματι της αλήθειας, δε μπορώ επίσης παρά να συμφωνήσω με την ανάλυση του εισηγητή σχετικά με το ότι οι λύσεις που προτείνει η Λευκή Βίβλος δεν είναι στο ύψος της λαμπρής ανάλυσης που κάνει η Επιτροπή. Δε μπορεί να προτείνεται, ως μια από τις λύσεις σε αυτό το πρόβλημα, η Ένωση να ενταχθεί απλώς στο Eurocontrol. Όλος ο κόσμος γνωρίζει ότι το Eurocontrol, όπως κατέστη εντελώς σαφές στην ακρόαση που πραγματοποιήσαμε στην Επιτροπή Μεταφορών και Τουρισμού, δε μπόρεσε να εκπληρώσει το καθήκον του να εξασφαλίσει ένα εναρμονισμένο σύστημα ελέγχου της εναέριας κυκλοφορίας στην Ευρώπη, διότι πολλά από τα Κράτη μέλη απέσυραν τις υπερεθνικές εξουσίες που είχαν παραχωρήσει στον οργανισμό.
<P>
Κύριε Πρόεδρε, πάντοτε έλεγα ότι βρισκόμαστε μπροστά σε ένα σοβαρό και επείγον πρόβλημα. Σοβαρό διότι επηρεάζει το κόστος εκμετάλλευσης των επιχειρήσεών μας, οι οποίες πληρώνουν πολύ ακριβά την απουσία ενός εναρμονισμένου συστήματος ελέγχου της εναέριας κυκλοφορίας στην Ευρώπη, και επείγον διότι κάθε φορά που δημιουργείται μια αναταραχή όχι μόνον επιφέρει απώλειες για τις επιχειρήσεις μας, αλλά και ανυπολόγιστες οχλήσεις για τους πολίτες μας. Πιστεύω, κύριε Πρόεδρε, ότι αυτό το ζήτημα πρέπει να το λάβουμε πολύ σοβαρά υπόψη.
<P>
Έως ότου προσδιοριστούν σαφώς τα όρια των αρμοδιοτήτων και καταλήξουμε σε κάποιου είδους θεσμικές, πολιτικές, διοικητικές, επιστημονικές και τεχνικές λύσεις, δεν θα μπορούμε να κάνουμε τίποτε. Πάντοτε έλεγα, κύριε Επίτροπε, ότι οι αρμοδιότητες αντιστοιχούν στην Ευρωπαϊκή Ένωση και πρέπει να τις ασκεί αποφασιστικά, ότι το Eurocontrol έχει τα μέσα αλλά δεν έχει τις αρμοδιότητες και ότι η Ευρωπαϊκή Διάσκεψη Υπουργών Μεταφορών δεν έχει ούτε τα μέσα ούτε τις αρμοδιότητες, αλλά έχει πολλές ιδέες. Κύριε Επίτροπε, σας καλώ να υποβάλλετε προτάσεις με αποφασιστικό τρόπο, οι οποίες να αποσκοπούν στο να διαφυλαχτούν οι κοινοτικές αρμοδιότητες και να επιχειρηθεί να δοθούν λύσεις σε ένα πρόβλημα που επηρεάζει το κόστος των επιχειρήσεών μας και την υπομονή των πολιτών μας.

<SPEAKER ID=218 LANGUAGE="NL" NAME="Wijsenbeek">
Πρόεδρε, επιτρέψτε μου κατ'αρχάς να συγχαρώ τον κ. Cornelissen και να τον ευχαριστήσω για το ζήλο με τον οποίο προήδρευσε της επιτροπής μας επί δυόμισυ ολόκληρα χρόνια.
<P>
Η παρούσα έκθεση αποδεικνύει στην ουσία ότι ο κ. Cornelissen παρακολούθησε το θέμα αυτό με μεγάλο ενδιαφέρον και στο εθνικό κοινοβούλιο και συνέχισε να καταβάλει προσπάθειες για τη βελτίωση της ρύθμισης της εναέριας κυκλοφορίας. Είναι λυπηρό να διαπιστώνουμε και σήμερα ότι ένας οργανισμός όπως ο Eurocontrol, από τον οποίο αναμέναμε κατ'αρχάς τόσα πολλά πράγματα, δεν εξελίχθηκε με τον τρόπο που θα έπρεπε.
<P>
Από την άποψη αυτή θα ήθελα να θέσω ένα ερώτημα τόσο στον εισηγητή όσο και στον κ. Επίτροπο το οποίο σχετίζεται και με το πρόγραμμα που παρουσίασε σήμερα το μεσημέρι η ολλανδική Προεδρία. Στο πρόγραμμα αυτό αναφέρεται ότι ένας από τους στόχους της Προεδρίας του Συμβουλίου είναι να καταστεί η Ευρωπαϊκή Ένωση καθεαυτή μέλος του Eurocontrol. Αυτό τη στιγμή που στην παράγραφο 17 της έκθεσης του εισηγητή αναφέρεται κάτι άλλο. Ο εισηγητής αναφέρει επίσης ότι η Ευρωπαϊκή Ένωση πρέπει καθεαυτή να προσχωρήσει στο Eurocontrol, ωστόσο, όπως αναφέρει στην έκθεσή του, σ'αυτά θα πρέπει να προστεθεί και κάτι άλλο ή θα πρέπει να δημιουργηθεί μία νέα οργάνωση στην Ευρωπαϊκή Ένωση. Θα ήθελα να διευκρινισθεί το σημείο αυτό επειδή η αποτελεσματικότητα των αερομεταφορών και η ασφάλεια των επιβατών καθιστούν απολύτως απαραίτητο να υπάρξει μία καλύτερη ρύθμιση και να περιοριστεί ο προστατευτισμός.

<SPEAKER ID=219 LANGUAGE="NL" NAME="Van der Waal">
Κύριε Πρόεδρε, ορισμένες παρατηρήσεις εν είδει τηλεγραφήματος. Η αποσπασματική εικόνα που προσφέρει σήμερα η διαχείριση της εναέριας κυκλοφορίας αποτελεί ένα πάρα πολύ σημαντικό πρόβλημα. Η ρύθμιση της εναέριας κυκλοφορίας καθίσταται κατ'αυτό τον τρόπο περισσότερο ακριβή και σημειώνονται δαπανηρές καθυστερήσεις. Για λόγους αντικειμενικότητας πρέπει όμως να λεχθεί ότι κάποιο ρόλο διαδραματίζουν και τα προβλήματα στους αερολιμένες και η σημαντική αύξηση των αερομεταφορών. Παρ'όλα αυτά δεν πρέπει να υπάρχει αμφιβολία ότι πρέπει να αναζητηθεί ένα αποτελεσματικότερο σύστημα διαχείρισης. Κατά τη γνώμη μας, η πρόταση της Επιτροπής για το διαχωρισμό των κανονιστικών και των λειτουργικών δραστηριοτήτων της υπηρεσίας ρύθμισης της εναέριας κυκλοφορίας θα μπορούσε να συμβάλει για την επίτευξη του στόχου αυτού. Συμφωνώ με την πολιτική της Επιτροπής να μεταφέρει αποκλειστικά το κανονιστικό στοιχείο σε υπερεθνικό επίπεδο. Η προσπάθεια του Κοινοβουλίου να υπαχθεί η διαχείριση της εναέριας κυκλοφορίας σε έναν ευρωπαϊκό οργανισμό μπορεί να είναι η περισσότερο οικονομική λύση, ωστόσο, οι εθνικές κυβερνήσεις επιθυμούν να διατηρήσουν οι ίδιες τον έλεγχο της εναέριας κυκλοφορίας. Με την πρόταση αυτή γίνεται ένα βήμα προς τα εμπρός. Πρέπει όμως να συμμετάσχουν και οι χώρες της Κεντρικής και της Ανατολικής Ευρώπης.
<P>
Τέλος, κύριε Πρόεδρε, εάν είναι αλήθεια ότι το 2010 θα διπλασιαστούν οι εναέριες μεταφορές, δεν είναι καιρός να αρχίσει μία συζήτηση σχετικά με τις επιπτώσεις που έχει η κατάσταση αυτή για τις υποδομές και την επιβάρυνση του περιβάλλοντος;

<SPEAKER ID=220 LANGUAGE="IT" NAME="Bellerι">
 Κύριε Πρόεδρε, κύριοι συνάδελφοι, κύριε επίτροπε Kinnock, η ενιαία αγορά στον τομέα των αερομεταφορών έχει προκαλέσει μία γεωμετρική αύξηση την αεροπορικής κυκλοφορίας, ενώ συγχρόνως διαρκώς αυξάνουν τα δρομολόγια και οι αεροπορικές εταιρείες. Προβλέπεται ότι εντός της πρώτης δεκαετίας του 2 000 η αύξηση αυτή θα έχει διπλασιασθεί.
<P>
Η συνεχής αύξηση των μεταφορέων και η έναρξη λειτουργίας νέων αεροδρομίων θα προκαλέσουν σημαντικές πιέσεις στο ευρωπαϊκό σύστημα αερομεταφορών και γνωρίζουμε ότι ήδη από τώρα, η συμφόρηση της κυκλοφορίας στα αεροδρόμια προκαλεί εμπόδια στην ελεύθερη διακίνηση των προσώπων και των εμπορευμάτων.
<P>
Το σενάριο αυτό μας οδηγεί στις απαραίτητες εκτιμήσεις και προτάσεις, και κατά τη γνώμη μου η αποτελεσματικότητα των υπηρεσιών της εναέριας κυκλοφορίας αποτελεί μία βασική προϋπόθεση για τη διαχείριση των αερομεταφορών.
<P>
Μέχρι σήμερα την εναέρια κυκλοφορία διαχειρίζονταν, και εξακολουθούν να διαχειρίζονται, εθνικά λειτουργικά συστήματα. Αυτές όμως οι δομές είναι από καιρό ακατάλληλες για να αντιμετωπίσουν τη ζήτηση των εναέριων μεταφορών και επιπλέον αυτού του είδους ο κατακερματισμός αποτελεί την κύρια αιτία όχι μόνο των δυσκολιών που αντιμετωπίζουν οι επιβάτες ένεκα των καθυστερήσεων, αλλά και των αρνητικών οικονομικών επιπτώσεων και του κόστους, τόσο για τις αεροπορικές εταιρείες όσο και για τις επιχειρήσεις του τομέα. Ο κατακερματισμός εξάλλου της εναέριας κυκλοφορίας έχει ερνητικές επιπτώσεις και στην ασφάλεια των πτήσεων αν λάβουμε υπόψη τον υψηλό αριθμό των συγκρούσεων που απεφεύχθησαν την τελευταία στιγμή και των ατυχημάτων που σημειώθηκαν πρόσφατα.
<P>
Χρειάζεται συνεπώς να μελετήσουμε με οξυδέρκεια και έχοντας μία σφαιρική αντίληψη της μελλοντικής ανάπτυξης του τομέα των αερομεταφορών. Γι αυτό το λόγο, καθίσταται όλο και εντονότερη η ανάγκη μιας ενιαίας διαχείρισης του ευρωπαϊκού εναέριου χώρου ώστε να επιτευχθούν τα καλύτερα δυνατά αποτελέσματα με την εφαρμογή των ιδίων κανονιστικών ρυθμίσεων και λειτουργικών συστημάτων ελέγχου.
<P>
Πράγματι, με την εφαρμογή αυτού του οργάνου θα μπορούσαν να καθορισθούν αυστηρές κοινές ρυθμίσεις ώστε το επίπεδο ασφάλειας να είναι το υψηλότερο δυνατό: θα μπορούσαν να εναρμονισθούν οι μέθοδοι και διαδικασίες εργασίας και να καθορισθεί ο αριθμός των αεροπορικών δρομολογίων με βάση τη ζήτηση των εναέριων μεταφορών. Αλλα σημαντικά σημεία είναι η εφαρμογή και ο έλεγχος νέων προηγμένων τεχνολογιών όπως τα ψηφιακά και δορυφορικά συστήματα, που παρέχουν τεράστιες δυνατότητες αποτελεσματικότητας στη διαχείριση της εναέριας κυκλοφορίας, και κοινές ρυθμίσεις όσον αφορά την κατάρτιση των ελεγκτών εναέριας κυκλοφορίας.
<P>
Η Επιτροπή, από την πλευρά της, περιορίζεται στην ανάλυση των σημερινών ελλείψεων του συστήματος και στη σύσταση του αναγκαίου πλέον διαχωρισμού μεταξύ των ρυθμιστικών και λειτουργικών καθηκόντων της διαχείρισης της εναέριας κυκλοφορίας και στην ανάγκη προσχώρησης όλης της Κοινότητας στο σύστημα Eurocontrol. Πράγματι περιμέναμε περισσότερα, να αναλάβει δηλαδή η Επιτροπή έναν ουσιαστικό ρόλο. Αντίθετα από τη Λευκή Βίβλο λείπει μια πραγματική μεσοπρόθεσμη και μακροπρόθεσμη στρατηγική για την πραγματοποίηση ενός ενιαίου συστήματος ελέγχου.
<P>
Γι αυτό το λόγο, βάσει των όσων εξέθεσα, συμφωνώ με τον εισηγητή, κ. Cornelissen, και εκφράζω την ικανοποίησή μου για την έκθεση και την εργασία που έχει επιτελέσει κατά τα δυ τελευταία έτη ως πρόεδρος της Επιτροπής Μεταφορών.

<SPEAKER ID=221 LANGUAGE="DA" NAME="Sindal">
Κύριε Πρόεδρε, η έκθεση αποτελεί συμβιβασμό της επιτροπής, διότι, όπως πάντα, διεξήχθηκαν πολλές ψηφοφορίες. Δεν είμαι ικανοποιημένος με τις τρεις προτάσεις της Επιτροπής για την επίλυση του θέματος. Ωστόσο, κρίνω ότι η μία πρόταση της Επιτροπής μπορεί να χρησιμοποιηθεί ως βάση. Η έκθεση θίγει επίσης πολλά τεχνικά και πολιτικά θέματα και είναι ιδιαίτερα περιεκτική. Ωστόσο, όλοι συμφωνούν ότι φαίνεται καθαρά πως υπάρχουν προβλήματα.
<P>
Θα ήθελα να αναφερθώ σε τρία πράγματα. Πρώτον, το σημαντικότερο είναι μια πολιτική απόφαση για το κατά πόσο πρέπει να συνεχίσουμε προς την κατεύθυνση αυτή. Δεν μπορούμε να συζητήσουμε την τεχνική πλευρά του θέματος. Πρέπει να παροτρύνουμε το Συμβούλιο να λάβει μια πολιτική απόφαση. Μπορεί να υπάρχει διαφορά όσον αφορά την τεχνική ή να επικρατεί απροθυμία, αλλά πρέπει να συνεχίσουμε. Το Κοινοβούλιο πρέπει να παροτρύνει και να υποστηρίξει την Επιτροπή να συνεχίσει τις προσπάθειές της στον τομέα αυτό. Δεύτερον, η ΕΕ δεν αρκεί. Στο σημείο αυτό συμφωνώ με τον εισηγητή. Δεν πρέπει να υπάρχει ένα δημοκρατικό όργανο που να ασχολείται μόνο με τα 15 κράτη μέλη. Το όργανο αυτό πρέπει να καλύπτει ολόκληρη την ευρωπαϊκή ήπειρο. Το πρόβλημα της ασφάλειας είναι πάντα το ίδιο, ακόμη και όταν βρίσκομαι σε ύψος 30.000 ποδιών και πλησιάζω τα πολωνικά σύνορα. Συνεπώς, δεν πρέπει να ασχολούμεθα μόνο με την Κοινότητα. Το τρίτο σκέλος αφορά τις αεροπορικές εταιρείες, που εξ ονόματος του ανταγωνισμού συντελούν στην πράξη στην επιδείνωση της κατάστασης. Τα μέσα και το προσωπικό είναι περιορισμένα, αλλά εκτελούνται περισσότερες λειτουργίες, ενώ ταυτόχρονα δεν είναι δυνατή η τήρηση των χρονοθυρίδων . Όταν μιλάμε για συμφόρηση της εναέριας κυκλοφορίας, κ. Cornelissen, εννοούμε ότι είναι συχνά μια κατάσταση που προκύπτει επειδή δεν μπορεί να εξέλθει κανείς από το αεροδρόμιο λόγω ανεπαρκούς εξοπλισμού. Γίνονται προσπάθειες εξοικονόμησης σε διάφορους τομείς και για το λόγο αυτό δεν είναι δυνατή η τήρηση των χρονοθυρίδων. Οι αεροπορικές εταιρείες που διαθέτουν αρκετό εξοπλισμό και προσωπικό μπορούν κάλλιστα να εξυπηρετήσουν έγκαιρα την πελατεία τους. Πρέπει να υπάρχει συνοχή από το check in μέχρι το check out . Είναι απαράδεκτο να μπορούμε να στείλουμε κόσμο τόσο στο φεγγάρι όσο και στο δορυφορικό σταθμό MIR, και να μην μπορούμε να εγγυηθούμε την ασφάλειά του στο δικό μας εναέριο χώρο όπου η κυκλοφορία είναι πυκνή.
<P>
Θα ήθελα να ευχηθώ στον Επίτροπο να ευοδωθούν οι προσπάθειές του να ασκήσει πιέσεις στο Συμβούλιο για την εξεύρεση μιας λογικής λύσεως.

<SPEAKER ID=222 LANGUAGE="EN" NAME="McIntosh">
Κύριε Πρόεδρε, θα ήθελα να συγχαρώ τον εισηγητή κ. Cornelissen. Ελπίζω ότι αυτή δεν θα είναι η τελευταία έκθεση που κάνει για την επιτροπή. Καλωσορίζω επίσης εδώ τον Επίτροπο και ευχαριστώ την Επιτροπή για τις προτάσεις της. Ωστόσο πιστεύω ότι θα μπορούσε να είχε υπάρξει περισσότερο κοινό έδαφος μεταξύ Επιτροπής και Κοινοβουλίου αναφορικά με τις προτάσεις μας. Ο κύριος Lόttge συγκέντρωσε την προσοχή του στη μια και μοναδική γλώσσα. Σ' αυτό θα ήθελα να προσθέσω ότι θα πρέπει να υπάρχει πολύ μεγαλύτερη συμβατότητα μεταξύ των ηλεκτρονικών υπολογιστών και των διαφόρων συστημάτων που χρησιμοποιούν οι εθνικές αρχές ελέγχου της εναέριας κυκλοφορίας.
<P>
Αποδέχομαι την πρόταση της ECAC ότι θα πρέπει να υπάρχει ένα κοινό μοντέλο απόδοσης με διαφορετικά συστήματα. Ελπίζω ότι ο Επίτροπος ίσως δεν θα παρεξηγεί εν γνώσει του - όχι βέβαια ότι υπονοώ κάτι τέτοιο - αυτά που προτείνουμε εμείς εδώ στο Ευρωπαϊκό Κοινοβούλιο: δηλ. όχι μια μονολιθική κατασκευή αλλά απλά ένα ενιαίο σύστημα αλλά με πολλαπλούς προμηθευτές. Αυτό που διαπιστώνουμε ότι υπάρχει στις Ηνωμένες Πολιτείες θα μπορούσε κάλλιστα να γίνει στην Ευρώπη: ένα ενιαίο σύστημα διαχείρισης της εναέριας κυκλοφορίας το οποίο θα επιτρέπει μεν στα κράτη μέλη να οργανώνουν και να λειτουργούν τις δικές τους υπηρεσίες αλλά του οποίου οι κατευθυντήριες οδηγίες και ο προϋπολογισμός θα καθορίζονται από κοινού.
<P>
Για όλους όμως εμάς που ταξιδεύουμε - και κυρίως για την επιχειρηματική κοινότητα και τους ταξιδιώτες για αναψυχή και τουρισμό - η ουσία είναι οι απαιτούμενες από τα κράτη μέλη επενδύσεις είναι επείγουσες. Η αύξηση στην εναέρια κυκλοφορία και στους χρήστες του συστήματός μας, το οποίο είναι ήδη υπερφορτωμένο, δεν μπορεί να αναμένει τη σύνταξη αυτών των προϋπολογισμών.
<P>
Επαινώ τις προτάσεις που περιλαμβάνει η έκθεση του κ. Cornelissen και ελπίζω ότι θα τύχουν πλήρους υποστήριξης.

<SPEAKER ID=223 LANGUAGE="DE" NAME="Stockmann">
Kύριε Πρόεδρε, αγαπητοί κυρίες και κύριοι συνάδελφοι, όποιος, όπως εμείς οι βουλευτές, είναι υποχρεωμένος να κάνει 2-4 φορές την εβδομάδα ένα αεροπορικό ταξίδι, είναι ευαίσθητος στα προβλήματα της ευρωπαϊκής διαχείρισης της εναέριας κυκλοφορίας και της ασφάλειας των πτήσεων. Oι καθυστερήσεις ανήκουν στις καθημερινές μας εμπειρίες. Mία στις πέντε πτήσεις στην Eυρώπη, παρουσιάζει καθυστέρηση. Oι καθυστερήσεις, οι επιπλέον διαδρομές πτήσεων και μια πρόσθετη επιβάρυνση του εναέριου χώρου που αυτές συνεπάγονται, καθώς και ένας ολοένα και αυξανόμενος αριθμός ατυχημάτων και συμβάντων, επιβαρύνουν την ευρωπαϊκή οικονομία, τις αεροπορικές εταιρίες και σε τελευταία ανάλυση εμάς τους καταναλωτές. Σ' αυτό φταίνε τα απηρχαιωμένα συστήματα διαχείρισης και εξασφάλισης της εναέριας κυκλοφορίας, των οποίων το εθνικό προφίλ είναι στο μεταξύ αναχρονιστικό. Όλα αυτά είναι γνωστά εδώ και πολύ καιρό, όπως και ο αναμενόμενος διπλασιασμός των αεροπορικών κινήσεων στα επόμενα δεκαπέντε χρόνια. Συχνά ζητούσε έντονα το Kοινοβούλιο μια διόρθωση πορείας. Xωρίς ένα ποιοτικό άλμα στα συστήματα ATC και ATM, τα προαναφερθέντα προβλήματα θα αυξάνουν εκθετικά τα επόμενα χρόνια. Aκόμη και στην περίπτωση μιας άμεσης απόφασης, για ένα ενιαίο διάβημα στην εισαγωγή των νέων τεχνολογιών, θα χρειάζονταν δέκα περίπου χρόνια για την εφαρμογή τους.
<P>
H λύση που αναζητούμε σήμερα, θα πρέπει συνεπώς να επαρκεί για τα επόμενα τριάντα χρόνια. Γι' αυτό και είναι απαραίτητο ένα ποιοτικό άλμα στην αλλαγή του θεσμικού πλαισίου του Eurocontrol, που συζητήθηκε στη Λευκή Bίβλο. Xρειαζόμαστε μια ενιαία πανευρωπαϊκή λύση και μάλιστα σύντομα. Yπάρχουν οι τεχνικές δυνατότητες, από τη δορυφορική πλοήγηση μέχρι και τις εφαρμογές της τηλεματικής στον τομέα της διαχείρισης. Kαι τα οικονομικά προβλήματα δεν πρέπει να αποτελούν σοβαρό πρόβλημα στην υλοποίησή τους. Eγώ, για παράδειγμα, θα μπορούσα να φαντασθώ έναν ελάχιστο φόρο στην κηροζίνη, που θα συνδυάζονταν συγκεκριμένα με την υλοποίηση ενός τέτοιου συστήματος ATC και ATM. Oι οικονομίες που θα γίνονταν μ' ένα τέτοιο σύστημα, θα αντιστάθμιζαν την επιπλέον επιβάρυνση των αεροπορικών εταιριών.
<P>
Tο κύριο πρόβλημα, όπως και παλιά, εξακολουθεί να είναι θεσμικό και, κατ' αρχήν επιλύσιμο πολιτικά, αν το θέλουμε. Σαφώς και δεν θα 'πρεπε μόνον εμείς, οι ειδικοί στις μεταφορές πολιτικοί, να κατανοήσουμε ότι ο εναέριος χώρος, στον οποίον προεξέχουν τα κεφάλια μας, δεν μπορεί πλέον να εννοείται σε εθνική κλίμακα. Eνόψει της αλλαγής της χιλιετηρίδας θα έκανε καλό σε όλους μας ένας ευρωπαϊκός άνεμος ή και μια καταιγίδα στην επίλυση των επικειμένων προβλημάτων στον εναέριο χώρο. Eυχαριστώ πολύ τον εισηγητή για την εξαιρετική έκθεση.

<SPEAKER ID=224 LANGUAGE="ES" NAME="Sisσ Cruellas">
Κύριε Πρόεδρε, θα ήθελα και εγώ επίσης να συγχαρώ τον κ. Cornelissen για την εξαίρετη εργασία που πραγματοποίησε στη σύνταξη αυτής της έκθεσης, όπως και σε οποιαδήποτε άλλη, όπως συνηθίζει. Πιστεύω ότι είναι σε όλους γνωστή η θέση του Ευρωπαϊκού Κοινοβουλίου σχετικά με το ζήτημα που συζητάμε. Το Σώμα έχει ήδη δηλώσει επανειλημμένως ότι είναι υπέρ της δημιουργίας στην Ευρώπη ενός ενιαίου συστήματος διαχείρισης της εναέριας κυκλοφορίας με σκοπό την αποφυγή του σημερινού κατακερματισμού των κέντρων ελέγχου, σε εθνικά συστήματα, σε παρόχους μηχανογραφικής υποστήριξης, σε λειτουργικά συστήματα και σε ορολογίες προγραμματισμού.
<P>
Υπάρχει επίσης κατακερματισμός αυτού του είδους και κατά την επιλογή τεχνολογίας και τυποποίησης, καθώς και στην ευθύνη μεταξύ διαφόρων διεθνών οργανισμών και των Κρατών κατά τη λήψη αποφάσεων γενικής πολιτικής διαχείρισης της εναέριας κυκλοφορίας.
<P>
Ο κατακερματισμός αυτός πρέπει να αποφευχθεί, εφόσον έχει αρνητικό αντίκτυπο στην ασφάλεια της εναέριας κυκλοφορίας, στην ποιότητα των υπηρεσιών που παρέχονται στους επιβάτες και στο κόστος τους. Έχει επίσης αρνητικό αντίκτυπο στο περιβάλλον, συνεπεία της συμφόρησης στην εναέρια κυκλοφορία που δημιουργείται. Εξάλλου, αν δεν επέλθουν σημαντικές αλλαγές στη σημερινή κατάσταση, δεν θα μπορέσει να αντιμετωπιστεί η αύξηση της εναέριας κυκλοφορίας, που υπολογίζεται ότι θα έχει υπερδιπλασιαστεί ως το έτος 2010.
<P>
Επιπλέον, πρέπει να έχουμε επίγνωση ότι, για να προγραμματιστούν και να εφαρμοστούν τα απαραίτητα μέτρα για την επίτευξη της ενοποίησης της διαχείρισης της εναέριας κυκλοφορίας στην Ευρώπη, χρειάζονται περίπου 10 χρόνια, εφόσον τα εμπόδια που πρέπει να υπερκεραστούν είναι πολλά και δύσκολα, τόσο νομικής, θεσμικής και πολιτικής φύσεως, όσο και τεχνικής και οικονομικής.
<P>
Κατά συνέπεια, αξιότιμοι κύριοι βουλευτές, πιστεύω ότι θα πρέπει να παρουσιαστεί επειγόντως ένα στρατηγικό σχέδιο με σκοπό την επίτευξη της ενοποίησης της διαχείρισης της εναέριας κυκλοφορίας και ότι η εν λόγω διαχείριση πρέπει να εντάσσεται στο διευρωπαϊκό δίκτυο μεταφορών, εφόσον αυτοί οι στόχοι είναι αδύνατο να επιτευχθούν με βάση το περιεχόμενο της Λευκής Βίβλου αφού, όπως φρονεί και ο εισηγητής, αυτή η Λευκή Βίβλος δεν παρουσιάζει κανένα συγκεκριμένο μέτρο ούτε κανένα πρόγραμμα δράσης.

<SPEAKER ID=225 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, η βελτίωση της ομαλής ροής της εναέριας κυκλοφορίας στην Ευρώπη αποτελεί ένα εξαιρετικά πολυδιάστατο θέμα. Η εναέρια κυκλοφορία προκαλεί προβλήματα, σημαντικότερα των οποίων είναι η ηχορύπανση και η ρύπανση του περιβάλλοντος. Η εύρεση λύσης στα εν λόγω προβλήματα εξαρτάται, σε μεγάλο βαθμό, από την συνεργασία τόσο σε εθνικό όσο και σε πανευρωπαϊκό επίπεδο. Η εύρεση λύσης είναι ιδιαίτερα σημαντική για εμάς, τους Φινλανδούς, δεδομένου ότι η χώρα μας, λόγω γεωγραφικής θέσης, μειονεκτεί έναντι των άλλων όταν παρατηρείται συμφόρηση στον εναέριο χώρο. Στις πολύωρες πτήσεις οι καθυστερήσεις συσσωρεύονται με αποτέλεσμα να δυσχεραίνονται οι ανταποκρίσεις.
<P>
Οφείλουμε να συμφωνήσουμε με την απαίτηση του κυρίου Κορνέλισεν για θέσπιση ενός κοινού συστήματος το οποίο θα αποβλέπει στην επίλυση των προβλημάτων με τη βοήθεια του πανευρωπαϊσκού συστήματος διαχείρισης της εναέριας κυκλοφορίας. Η κατάσταση μπορεί να βελτιωθεί εάν χαραχθούν συντομότερες, όσο το δυνατόν πιο ευθείες, διαδρομές και εάν αναπτυχθούν περισσότερο τα συστήματα πολιτικής αεροπλοΐας των κρατών της Ανατολικής Ευρώπης. Όσον αφορά τη Φινλανδία, η αύξηση της συμμετοχής, ιδίως των Βαλτικών Χωρών, στην ευρωπαϊκή συνεργασία στον τομέα της εναέριας κυκλοφορίας, θεωρείται ιδιαίτερα συμφέρουσα. Θα πρέπει, ακόμη, να βρεθούν τρόποι ιδίως για τον εκσυγχρονισμό του αεροπορικού εξοπλισμού των δημοκρατιών της πρώην Σοβιετικής Ένωσης και τη βελτίωση της ασφάλειας των πτήσεων. Θα πρέπει δηλαδή, μεταξύ άλλων, να βελτιωθεί η ικανότητα των χειριστών των αεροσκαφών να χρησιμοποιούν την επίσημη γλώσσα των αερομεταφορών, την αγγλική. Δεν θα ήταν, ασφαλώς, υπερβολή να πούμε ότι η Ένωση βρίσκεται αντιμέτωπη με έναν ωρολογιακό μηχανισμό ο οποίος πρέπει να αφοπλισθεί όσο το δυνατόν ταχύτερα με τη διάθεση κοινοτικών πόρων στο πρότυπο των προγραμμάτων TACIS και PHARE.
<P>
Η κατάσταση παρουσιάζεται προβληματική και σε εθνικό επίπεδο. Τα οφέλη από τη λειτουργία του Ευροκοντρόλ και της Διαχείρισης της Εναέριας Κυκλοφορίας (ATM), στις οποίες εν μέρει συμμετέχει και η Φινλανδία, είναι, από άποψη συντονισμού, αναμφισβήτητα. Οι εν λόγω, όμως, οργανισμοί δεν έχουν επιτύχει να εναρμονίσουν τα συστήματα ελέγχου εναέριας κυκλοφορίας των κρατών τα οποία συμμετέχουν σε αυτούς, και να βελτιώσουν την ασφάλειά τους. Η Φινλανδία είναι, προς το παρόν, το μόνο κράτος μέλος της ΕΕ το οποίο δεν έχει προσχωρήσει επισήμως στον Ευροκοντρόλ. Η στάση αυτή της Φινλανδίας οφείλεται κυρίως σε φόβους οι οποίοι σχετίζονται με την ενδεχόμενη αύξηση των δαπανών σε ό, τι αφορά τα δρομολόγια εσωτερικού, με τον έλεγχο των πτήσεων της πολεμικής αεροπορίας και με την αναμενόμενη περιπλοκή όσον αφορά το θέμα της οικονομικής ενίσχυσης αεροδρομίων που παρουσιάζουν εξαιρετικά μειωμένη κίνηση. Για την μεγάλη από άποψη έκτασης, αλλά αραιοκατοικημένη, Φινλανδία, το βορειότερο αλλά και, συγχρόνως, ανατολικότερο κράτος μέλος της ΕΕ, η διατήρηση του πυκνού και λειτουργικού εθνικού εναέριου δικτύου θεωρείται απαραίτητη.
<P>
Παρά τον παρατηρούμενο συγκεντρωτισμό, το μεγαλύτερο μέρος της ευθύνης φέρουν ατομικά τα ενδιαφερόμενα κράτη. Το κάθε ένα από τα κράτη αυτά οφείλει να εκπληρώσει τις υποχρεώσεις του και να πραγματοποιήσει επενδύσεις για την εξασφάλιση της ομαλής ροής της κυκλοφορίας στον εναέριο χώρο του χρησιμοποιώντας, π.χ., ποσά τα οποία του έχουν καταβληθεί έναντι της χορήγησης αδειών διέλευσης. Για την εύρεση μιας ικανοποιητικής λύσης δεν αρκούν μόνο οι προσπάθειες οι οποίες καταβάλλονται στο πλαίσιο του ευρωπαϊκού φόρουμ συνεργασίας, αλλά πρέπει να ληφθούν υπόψη και οι απόψεις των πολιτών οι οποίοι υποφέρουν, περισσότερο από όλους, από την περιβαλλοντική ρύπανση και την ηχορύπανση που προκαλούνται από τη συμφόρηση της εναέριας κυκλοφορίας.

<SPEAKER ID=226 NAME="Kinnock, Neil">
Κύριε Πρόεδρε, θα ήθελα να προσθέσω κι' εγώ τη φωνή μου σ' εκείνη των Μελών που κατά τη διάρκεια της συζητήσεως επαίνεσαν τον κ. Cornelissen για τον τρόπο με τον οποίο προήδρευσε της Επιτροπής Μεταφορών και Τουρισμού κατά τα τελευταία δυόμιση χρόνια και, όσον αφορά συγκεκριμένα εμένα, για τον τρόπο με τον οποίο το έκανε αυτό κατά τα τελευταία δύο χρόνια. Πριν γνωρίσω τον κ. Cornelissen χρησιμοποιούσα τη φράση που λέμε μερικές φορές στα αγγλικά «διπλά ολλανδικά» και τη χρησιμοποιούσα με μάλλον υποτιμητικό τρόπο για να υποδηλώσω την ασυνεννοησία. Έχοντας γνωρίσει τον κ. Cornelissen και έχοντας την ευκαιρία να συνεργασθώ επί δύο χρόνια μαζί του, μπορώ να δηλώσω ότι από σήμερα και πέρα για μένα η έκφραση «διπλά ολλανδικά» θα σημαίνει επίσης μια διπλά σαφή και διπλά σοφή δήλωση - ή, τουλάχιστον, στις περισσότερες περιπτώσεις. Διατηρώ το δικαίωμα σε ορισμένες περιπτώσεις να κάνω εξαιρέσεις στον δικό μου κανόνα.
<P>
Θα πρέπει ασφαλώς να προσθέσω αμέσως ότι η άποψή μου για τα «διπλά ολλανδικά» ισχύει επίσης και για τον κ. Florus Wijsenbeek και βεβαίως δεν θα μπορούσε να ήταν κι' αλλιώς;
<P>
Εκτιμώ πάρα πολύ την κρίση του κ. Cornelissen και των συναδέλφων του επί του θέματος αυτού, όπως και επί άλλων, και είμαι επομένως ιδιαίτερα ικανοποιημένος για το γεγονός ότι η έκθεση την οποία εκπόνησαν έχει παράσχει ευρύτατη και σθεναρή υποστήριξη στη Λευκή Βίβλο της Επιτροπής για τη διαχείριση της εναέριας κυκλοφορίας την οποία τιτλοφορήσαμε «Απελευθερώνοντας τον εναέριο χώρο της Ευρώπης». Περιττεύει να πω στο Σώμα ότι η ανάπτυξη και ο εκσυγχρονισμός της διαχείρισης της εναέριας κυκλοφορίας αποτελεί ένα ζωτικό θέμα για εκατομμύρια ταξιδιώτες όχι μόνο της Ευρωπαϊκής Ένωσης αλλά και άλλων χωρών που χρησιμοποιούν τον εναέριο χώρο μας, για αεροπορικές εταιρίες, για αεροδρόμια και για τον καθένα που έχει σχέση με τις εναέριες μεταφορές. Ελπίζω, επομένως, ότι για τους λόγους που προαναφέρθηκαν με τόσο αποτελεσματικό τρόπο από τα Μέλη τα οποία συνεισέφεραν στη σημερινή συζήτηση, μπορούμε να αναμένουμε ουσιαστική και ταχεία πρόοδο στην υλοποίηση των αναγκαίων βελτιώσεων.
<P>
Δεδομένου ότι η κίνηση της πολιτικής αεροπορίας όχι μόνο έχει αυξηθεί αλλά αυξάνει και θα αυξάνει κατά τα επόμενα δέκα με δεκαπέντε χρόνια, είναι απαραίτητο όπως η διαχείριση του εναέριου χώρου βελτιώνεται συνεχώς ούτως ώστε να αντιμετωπίσει τη συμφόρηση, να υποστηρίξει και να βελτιώσει την ασφάλεια των πτήσεων και να μειώσει το περιβαλλοντικό και οικονομικό κόστος το οποίο είναι εξαιρετικά σημαντικό και το οποίο προέρχεται, όπως ανέφεραν αρκετά αξιότιμα Μέλη, από τις καθυστερήσεις τόσο στο έδαφος όσο και στον αέρα επάνω από την Ευρωπαϊκή Ένωση.
<P>
Τα Μέλη θα θυμούνται ότι οι προσπάθειες των τελευταίων ετών επέτυχαν ορισμένες αξιοσημείωτες μεταβολές από την εποχή των κρίσεων στα τέλη της δεκαετίας του 1980. Το γεγονός είναι, όπως πολύ σωστά μας υπενθύμισε ο κ. Cornelissen σήμερα, ότι πέρσι ο αριθμός των καθυστερήσεων ανήλθε και πάλι και αυτό πρέπει να ενεργοποιήσει τον καθένα κατά του εφησυχασμού και να εξωθήσει όλες τις υπεύθυνες αρχές, συμπεριλαμβανομένων των κυβερνήσεων των κρατών μελών, σε εργασία υπέρ βιώσιμων μεταρρυθμίσεων στη διαχείριση του ευρωπαϊκού εναέριου χώρου.
<P>
Ως ένα μέρος των προσπαθειών για την επίτευξη αυτών των βελτιώσεων, η Επιτροπή έχει προτείνει εδώ και αρκετά χρόνια ότι η Ευρωπαϊκή Κοινότητα θα πρέπει να έχει μεγαλύτερη άμεση συμμετοχή στις διαδικασίες διαχείρισης της εναέριας κυκλοφορίας και το επιχείρημα αυτό τίθεται συνεχώς - όσον αφορά την Επιτροπή και όσον αφορά το Κοινοβούλιο - όχι εξ αιτίας κάποιας μωροφιλοδοξίας ή κάποιας παρόμοιας στενοκέφαλης επιδίωξης αλλά απλά και μόνο για την παροχή πρακτικών λύσεων σε χρονίζοντα προβλήματα. Η προσέγγιση αυτή στοιχειοθετείται τόσο από τον τόνο και το περιεχόμενο της Λευκής Βίβλου που εκπονήσαμε τον περασμένο Μάρτιο όσο και από την έκθεση που εξετάζουμε σήμερα.
<P>
Περιληπτικά, η Λευκή Βίβλος που εκπονήσαμε περιγράφει διάφορες πολύ γνωστές ελλείψεις στις διαδικασίες εναέριας κυκλοφορίας επί ευρωπαϊκού επιπέδου, εξετάζει μια ποικιλία πιθανών λύσεων και καταλήγει στο ρεαλιστικό συμπέρασμα ότι ο Eurocontrol - ο οργανισμός που αυτή τη στιγμή είναι κύρια ένας φορέας παροχής υπηρεσιών διαχείρισης της εναέριας κυκλοφορίας - θα πρέπει να αναλάβει νέες, σημαντικές και πρόσθετες νομοθετικές και ρυθμιστικές αρμοδιότητες. Η Λευκή Βίβλος υπογραμμίζει επίσης ότι δεδομένου πως πολλές από αυτές τις νέες αρμοδιότητες θα καλύπτουν τομείς θεσπισμένης κοινοτικής υπευθυνότητας, η ίδια η Κοινότητα θα πρέπει αυτοδικαίως να αποτελέσει μέλος του νέου Eurocontrol.
<P>
Τα Μέλη του Σώματος θα γνωρίζουν ότι η πρωτοβουλία της Επιτροπής για τη διαχείριση της εναέριας κυκλοφορίας αναπτυσσόταν παράλληλα με τη μελέτη INSTAR που ανέλαβε η Ευρωπαϊκή Συνδιάσκεψη Πολιτικής Αεροπορίας (ECAC) στην οποία συμμετέχει στενά η Επιτροπή και στην οποία έχουμε κάνει σημαντικές οικονομικές επιχορηγήσεις. Γίνεται τώρα γενικά αποδεκτό ότι αμφότερες οι πρωτοβουλίες αυτές θα ασκήσουν σημαντική επιρροή στις μελλοντικές ευρωπαϊκές διευθετήσεις για τη διαχείριση της εναέριας κυκλοφορίας από πλευράς αναλυτικού καθορισμού των υπευθυνοτήτων, εξουσιών και δομών του Eurocontrol, και είμαι λογικά αισιόδοξος ότι οι γνώμες της Επιτροπής για τις μελλοντικές θεσμικές διευθετήσεις της ΔΕΚ σε ευρωπαϊκό επίπεδο μπορούν να συνδιαστούν με τις αντίστοιχες της ECAC με ιδιαίτερη έμφαση στη βελτίωση του Eurocontrol, στην ψηφοφορία ειδικής πλειοψηφίας για τη διασφάλιση της αποτελεσματικότητας στη λήψη των αποφάσεων, στη βελτιωμένη συνεργασία και τη βελτιωμένη παροχή πληροφοριών - όλα εκ των οποίων αποτελούν θέματα που έχουν τεθεί κατά τη διάρκεια την σημερινής συζητήσεως τόσο από τον κ. Cornelissen όσο και από άλλους - και, βεβαίως, στη συμμετοχή της Κοινότητας.
<P>
Το κύριο ερώτημα της συμμετοχής της Κοινότητας στον νέο Eurocontrol, το οποίο θέτει αφ' εαυτού του θέματα αρμοδιοτήτων, δεν έχει ασφαλώς επιλυθεί ακόμη - όπως ήδη παρατήρησαν ορισμένα αξιότιμα Μέλη. Ωστόσο ελπίζουμε ότι η παρούσα συζήτηση θα προωθηθεί περισσότερο υπό την τρέχουσα ολλανδική Προεδρία στο Συμβούλιο Μεταφορών και η Επιτροπή έχει εκπονήσει πρόσφατα σχέδια οδηγιών διαπραγματεύσεων οι οποίες θα συμβάλλουν στην υλοποίηση των δύο κύριων συστάσεων της Λευκής Βίβλου που μνημόνευσα ενωρίτερα κατά τη διάρκεια της συμβολής μου.
<P>
Γνωρίζω ότι τούτο το Κοινοβούλιο, όπως και πολλά άλλα, θα παρακολουθήσει με πολύ μεγάλο ενδιαφέρον τις αποφάσεις του Συμβουλίου επί του θέματος και κατά συνέπεια είμαι εξαιρετικά ευγνώμων για την εμπεριστατωμένη και υποβοηθητική έκθεση που εκπόνησαν ο κ. Cornelissen και οι συνάδελφοί του επί των προτάσεων της Επιτροπής. Το ελάχιστο που θα κάνω ως ανταπόκριση, όπως ζήτησε ο κ. Cornelissen, είναι να κρατώ το Σώμα και την Επιτροπή Μεταφορών πλήρως ενήμερους για όλες τις εξελίξεις που λαμβάνουν χώρα, γνωρίζοντας ότι έχουμε την υποστήριξη του Κοινοβουλίου στις προσπάθειές μας να διασφαλίσουμε την υλοποίηση των σημαντικών και επειγουσών βελτιώσεων που είναι αναγκαίες για τη διαχείριση της εναέριας κυκλοφορίας επάνω από την Ευρωπαϊκή Ένωση.

<SPEAKER ID=227 LANGUAGE="EN" NAME="Wijsenbeek">
Κύριε Πρόεδρε, θα ήθελα να θέσω μια ευθεία ερώτηση: είναι προφανές ότι η ολλανδική Προεδρία επιθυμεί την εισδοχή της ΕΕ στον Eurocontrol αυτόν καθ' εαυτόν, ενώ η παράγραφος 17 της εκθέσεως αναφέρεται σε ένα νέο οργανισμό. Ποιά είναι η άποψη της Επιτροπής;

<SPEAKER ID=228 NAME="Kinnock, Neil">
Όπως θα γνωρίζει ο κ. Wijsenbeek από την ανάγνωση της Λευκή Βίβλου, καταλήξαμε στην ρεαλιστική λύση ότι θα ήταν προς το συμφέρον όλων μας η συμμετοχή της Κοινότητας σε ένα οργανισμό που αποκαλούμε «ο νέος Eurocontrol». Η ολλανδική Προεδρία, προς τιμήν της, σαφώς αναγνωρίζει και κατανοεί ότι εκείνο στο οποίο αναφερόμαστε και εκείνο που αποτελεί αντικείμενο συζητήσεων στα κράτη μέλη είναι ένας νέος Eurocontrol. Αναμένουμε τη συνέχιση της υποστήριξης εκ μέρους της ολλανδικής κυβερνήσεως, και της Υπουργού Μεταφορών κυρίας Jorritsma ιδιαιτέρως, στις προσπάθειές μας να διασφαλίσουμε μια σύγκλιση μεταξύ των συζητήσεων που λαμβάνουν χώρα στην ECAC και των προτάσεων οι οποίες - λογικά και παραγωγικά πιστεύω - περιλαμβάνονται στη Λευκή Βίβλο μας. Είμαστε ευτυχείς για την υποστήριξη του Σώματος στις προσπάθειές μας αυτές.

<SPEAKER ID=229 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12 το μεσημέρι.

<CHAPTER ID=15>
Δημόσιες μεταφορές και κρατικές ενισχύσεις
<SPEAKER ID=230 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Castricum, εξ ονόματος της Επιτροπής Μεταφορών και Τουρισμού (A4-0419/96), σχετικά με τις δημόσιες μεταφορές και τις κρατικές ενισχύσεις.

<SPEAKER ID=231 NAME="Castricum">
Πρόεδρε, κατά τη γνώμη πολλών πολιτών, η Ευρώπη επικεντρώνεται ολοένα και περισσότερο στην αγορά και το νόμισμα. Η κατανόηση για την εξέλιξη αυτή μειώνεται. Ενώ προηγουμένως τα πλεονεκτήματα της ελεύθερης κυκλοφορίας προσώπων, εμπορευμάτων και υπηρεσιών εθεωρούντο αυτονόητα, σήμερα προβάλλονται ολοένα και περισσότερο τα μειονεκτήματα. Η ελευθέρωση της αγοράς και οι επιπτώσεις της προσπάθειας για την καθιέρωση του ενιαίου νομίσματος οδηγούν σε ανασφάλειες και αβεβαιότητες οι οποίες υπονομεύουν τις ρίζες της Ένωσης. Αυτό είναι το πλαίσιο εντός του οποίου εξετάζονται και οι δημόσιες υπηρεσίες και ιδιαιτέρως οι δημόσιες μεταφορές. Η έκθεση πρωτοβουλίας που εξετάζουμε εγκρίθηκε ομόφωνα από την Επιτροπή Μεταφορών. Το σχετικό έρεισμα ενδέχεται να διευρυνθεί ακόμη περισσότερο εφόσον εγκρίνουμε αύριο τη μοναδική τροπολογία που κατέθεσε ο συνάδελφος Wijsenbeek, πράγμα το οποίο θα πρότεινα να κάνουμε.
<P>
Στην έκθεση που κατέθεσα επιχείρησα πέρα από τις ιδεολογικές διαφορές να συνδυάσω με τον καλύτερο δυνατό τρόπο την πρωτοκαθεδρία του δημοσίου με τη δυνατότητα λειτουργίας της αγοράς. Ελπίζω ότι στην ουσία το κατόρθωσα. Σε πολλά έγγραφα, και πρόσφατα στην έκθεση σχετικά με το δίκτυο των πολιτών, το Κοινοβούλιο τόνισε την κοινωνική σημασία των δημόσιων μεταφορών. Η μεγαλύτερη συμμετοχή της Ευρωπαϊκής Ένωσης είναι εύλογη, απορρέει κατά κάποιο τρόπο από την ίδρυση της ενιαίας αγοράς και από την έντονη αύξηση της κινητικότητας, κυρίως της διασυνοριακής. Από οικονομική, οικολογική και κοινωνική άποψη, η ενίσχυση του ρόλου των δημόσιων μεταφορών είναι απολύτως απαραίτητη. Ταυτόχρονα όμως πρέπει να συνειδητοποιήσουμε ότι το δικαίωμα στην κινητικότητα δεν μπορεί να είναι απόλυτο. Στην έκθεση αναφέρεται ότι το Δημόσιο πρέπει να συνεχίσει να φέρει την πολιτική ευθύνη της παροχής δημοσίων υπηρεσιών, ότι μία ελευθερωμένη αγορά δημόσιων μεταφορών δεν προσφέρει καμία απολύτως εγγύηση για τη λειτουργία συνεκτικών δικτύων και ότι οι αλλαγές που συντελούνται μπορούν να διαμορφωθούν σε σημαντικό βαθμό με βάση τα συμφέροντα των εργαζομένων στις δημόσιες μεταφορές. Τον πυρήνα του εγγράφου αποτελεί η ιδέα ότι οι δημόσιες μεταφορές με την ευρεία έννοια του όρου δεν μπορούν να λειτουργήσουν χωρίς κρατικές ενισχύσεις, αλλά και ότι το απύθμενο βαρέλι, εφόσον εξακολουθεί να υπάρχει, θα ήταν καλύτερα να αντικατασταθεί από μία κατάλληλη πολιτική. Ο πολίτης έχει δικαίωμα σε υπηρεσίες στις οποίες συμπεριλαμβάνονται και οι δημόσιες μεταφορές. Οι ίδιοι πολίτες έχουν επίσης δικαίωμα να δουν να καταβάλεται κάθε δυνατή προσπάθεια προκειμένου οι υπηρεσίες αυτές να οργανώνονται και να προσφέρονται με υπεύθυνο τρόπο. Οι δαπάνες πρέπει να είναι προσανατολισμένες στην επίτευξη αποτελέσματος. Οι απαραίτητες εξυγιάνσεις πρέπει να πραγματοποιηθούν με κοινωνικά υπεύθυνο τρόπο. Στα πλαίσια αυτά πρέπει επίσης να ληφθεί υπόψη ότι από έρευνες προκύπτει ότι στα κράτη μέλη χορηγούνται πολύ διαφορετικές μορφές ενίσχυσης στις δημόσιες μεταφορές. Θα ήταν καλό να ληφθεί πρωτοβουλία της συλλογής συγκρίσιμων δεδομένων προκειμένου να διαπιστωθεί στη συνέχεια κάτα πόσον μπορεί να μπει τάξη στα μεγέθη αυτά, τα οποία σήμερα είναι στις περισσότερες περιπτώσεις αδύνατο να συγκριθούν. Κατ'αυτό τον τρόπο θα μπορούσαμε σιγά σιγά να προχωρήσουμε σε μία κατάσταση στην οποία θα υπάρχουν περιθώρια για τη λειτουργία της αγοράς και την εφαρμογή του ενιαίου νομίσματος με επίκεντρο το συμφέρον του πολίτη και την υπευθυνότητα των αρχών.
<P>
Τέλος, θα ήθελα να ευχαριστήσω την Επιτροπή Μεταφορών για τον εποικοδομητικό τρόπο με τον οποίο εξέτασε το σχέδιο έκθεσης που εκπόνησα, καθώς και όλους εκείνους που συνέβαλαν στην κατάρτισή της προσφέροντας τη συνεργασία και τη δημιουργικότητά τους. Συμμερίζομαι επίσης τα όσα αναφέρθηκαν σχετικά με το συνάδελφο Cornelissen, όσον αφορά τον τρόπο με τον οποίο ηγήθηκε της Επιτροπής Μεταφορών κατά τη διάρκεια των πρώτων δυόμισυ χρόνων της παρούσας περιόδου.

<SPEAKER ID=232 LANGUAGE="DA" NAME="Sindal">
Kύριε Πρόεδρε, κρίνουμε ότι η έκθεση του κ. Castricum συμβάλλει θετικά στη συζήτηση για τις δημόσιες μεταφορές. Στο Κοινοβούλιο συζητάμε τακτικά θέματα που αφορούν τις κρατικές υπηρεσίες και τις δημόσιες μεταφορές. Σε ορισμένες εκθέσεις έχει τονιστεί ότι οι μεταφορές αυτές εξυπηρετούν τις ανάγκες των πολιτών. Η παρούσα έκθεση δεν ασχολείται με το κατά μπορεί να χορηγηθεί ενίσχυση, αλλά μάλλον με το πότε μπορεί να χορηγηθεί, όταν έχει ληφθεί απόφαση για την παροχή ενίσχυσης στις δημόσιες μεταφορές.
<P>
Σε γενικές γραμμές μπορεί να λεχθεί ότι η κρατική ενίσχυση που χορηγείται αυτόματα αποτελεί κάθε φορά την αιτία δημιουργίας ή διατήρησης μονοπωλίων και, για το λόγο αυτό, πρέπει κατά κανόνα να αποφεύγεται. Όπως γνωρίζουμε όλοι, βαδίζουμε προς την κατεύθυνση αυτή. Όμως, είναι σημαντικό να τονιστεί ότι οι δημόσιες μεταφορές δεν αποτελούν πάντα επικερδή δραστηριότητα. Μεγάλα μέρη της αγοράς μεταφορών έχουν ελευθερωθεί. Αυτό σημαίνει συγκεκριμένα ότι στις αραιοκατοικημένες περιοχές οι μεταφορές αποτελούν συχνά πρόβλημα. Δεν έχει βρεθεί ένα πρότυπο για την επίλυση του προβλήματος αυτού σε ολόκληρη την ΕΕ. Με την έγκριση της παρούσας έκθεσης το Κοινοβούλιο αναγνωρίζει ότι πρέπει να είναι δυνατή η εξασφάλιση δημόσιων μεταφορών, σε περίπτωση που είναι επιθυμητή η διατήρηση των υπηρεσιών αυτών. Ωστόσο, πρέπει να τεθεί η απαίτηση να είναι οι σχετικές δραστηριότητες του δημοσίου διαφανείς και να μην στρεβλώνουν τον ανταγωνισμό.
<P>
Κατά τη γνώμη μου, έχουν ξεπεράσει το hurdle που συνίσταται στο ότι όλα έπρεπε να ιδιωτικοποιηθούν και να στηρίζονται στις συνθήκες της αγοράς. Αποδεχόμεθα τώρα τις δημόσιες υπηρεσίες, μια κρατική δέσμευση, πράγμα για το οποίο είμαι ιδιαίτερα ικανοποιημένος. Εύχομαι για μία ακόμη φορά στον εισηγητή, κ. Castricum, να εγκριθεί η έκθεσή του.

<SPEAKER ID=233 LANGUAGE="DE" NAME="Jarzembowski">
Kύριε Πρόεδρε, αγαπητοί κυρίες και κύριοι συνάδελφοι, θα ήθελα, εξ ονόματος της ομάδας μας, να ευχαριστήσω θερμά το συνάδελφο Castricum για το σχέδιο έκθεσης. Nομίζω πως είναι μια θαυμάσια έκθεση, με την οποία το Eυρωπαϊκό Kοινοβούλιο διατυπώνει τη βασική του θέση για την παροχή των δημοσίων μεταφορών, για τις οποίες φροντίζουν οι πόλεις, οι περιφέρειες και τα κράτη μέλη, προς το συμφέρον των πολιτών, και για τις κρατικές ενισχύσεις που απαιτούν, ενδεχομένως, αυτές οι δημόσιες μεταφορές.
<P>
Eμείς οι Xριστιανοδημοκράτες συμφωνούμε με τις υπόλοιπες πολιτικές ομάδες του Σώματος στο ότι οι πόλεις, οι περιφέρειες και τα κράτη μέλη υποχρεούνται να καθορίσουν τα καθήκοντα των δημοσίων αστικών μεταφορών ή των δημόσιων περιφερειακών μεταφορών προς το συμφέρον του συνόλου, και να φροντίσουν για την εκπλήρωσή τους. Δόξα τω Θεώ, οι Σοσιαλδημοκράτες αποφάσισαν, ύστερα από πολλούς αγώνες, ότι αυτές οι δημόσιες μεταφορικές υπηρεσίες δεν πρέπει οπωσδήποτε να προσφέρονται από κρατικές επιχειρήσεις. Mάλλον οι πόλεις και οι περιφέρειες θα πρέπει να προκηρύσσουν τις μεταφορικές υπηρεσίες και να ανατίθεται η παροχή τους στην επιχείρηση - δημόσια ή ιδιωτική - που θα τις προσφέρει πιο αποδοτικά, πιο φιλικά προς το περιβάλλον και πιο οικονομικά.
<P>
Aν το Σώμα μας συμφωνεί μ' αυτές τις αρχές, κι ελπίζω, κύριε Eπίτροπε, πως ούτε και η Eπιτροπή αμφισβητεί τις αρχές αυτές, τότε μπορούμε εμείς, ως Xριστιανοδημοκράτες βεβαίως, σε αντίθεση με τους Σολιαλδημοκράτες, να μη βλέπουμε την ανάγκη, η Διακυβερνητική Διάσκεψη να διατυπώσει ένα ιδιαίτερο άρθρο και να συμπεριληφθεί για συμπλήρωση στη Συνθήκη του Mάαστριχτ, το οποίο γενικώς θα ορίζει την παροχή δημοσίων υπηρεσιών.
<P>
Eπιπλέον δεν βλέπουμε και κανένα δημόσιο συμφέρον, για να εκδώσει η Eπιτροπή καινούριες νομοθετικές διατάξεις. Έχω πολλή αγωνία για το κατά πόσον ο Eπίτροπος έχει την άποψη ότι εμείς, ως Eυρωπαϊκή Eπιτροπή και Eυρωπαϊκό Kοινοβούλιο, θα πρέπει οπωσδήποτε να εκδώσουμε νέες νομοθετικές διατάξεις. Nομίζω πως η αρχή της επικουρικότητας συνηγορεί κατά των νέων άρθρων στη Συνθήκη και κατά των νέων νομοθετικών διατάξεων. Aπό την άλλη μεριά, εμείς ως Xριστιανοδημοκράτες, συμφωνούμε με τις υπόλοιπες ομάδες του Σώματος στο ότι η λειτουργία των δημοσίων μεταφορών θα πρέπει να χρηματοδοτείται, σε γενικές γραμμές, μέσω του τιμήματος του εισιτηρίου και ότι, εφόσον είναι απαραίτητη μια κρατική ενίσχυση για την κάλυψη των ελλειμμάτων, αυτή θα πρέπει να συνδυάζεται με την απόδοση και να μπορεί να την πάρει ελεύθερα οιοσδήποτε φορέας μεταφορών, κρατικός ή ιδιωτικός.
<P>
Eφόσον θα πρέπει να κατασκευαστεί ειδική υποδομή για τις δημόσιες αστικές μεταφορές, μπορεί αυτή να κατασκευαστεί, σαφώς, από ένα δημόσιο φορέα και να οριστεί ότι για τη χρήση της - κι εδώ συμφωνούμε απόλυτα με τον κ. Castricum - ο χρήστης θα πρέπει να καταβάλει ένα ανάλογο τίμημα.
<P>
Πιστεύω πως εμείς εδώ στο Σώμα συμφωνούμε, σε γενικές γραμμές, με τις βασικές αρχές. Γι' αυτό και περιμένουμε τις δηλώσεις του Eπιτρόπου, για να μάθουμε κατά πόσον και η Eυρωπαϊκή Eπιτροπή είναι σύμφωνη με το θαυμάσιο σχέδιο έκθεσης του συναδέλφου Castricum.

<SPEAKER ID=234 LANGUAGE="NL" NAME="Wijsenbeek">
Κύριε Πρόεδρε, είναι αλήθεια ότι η έκθεση αυτή υποστηρίζεται ομόφωνα από την Επιτροπή Μεταφορών και Τουρισμού. Πιστεύουμε ότι, κατά κάποιο τρόπο, συμπληρώνει και εν μέρει συμπίπτει με την έκθεση για το «Δίκτυο των Πολιτών», την οποία παρουσίασα προσωπικά στην περίοδο συνόδου του Νοεμβρίου.
<P>
Παρά το γεγονός ότι ο συνάδελφος Castricum επιθυμεί να υποστηρίξει την τροπολογία μου, και του είμαι ευγνώμων γι'αυτό, πιστεύω ότι οι προσεγγίσεις μας διαφέρουν κατά κάποιο τρόπο. Κατά πρώτον, πρέπει ή δεν πρέπει να επιδιώξουμε μία, θα έλεγα, συστηματική επιχορήγηση; Κατά δεύτερον, μέχρι ποιο σημείο φθάνει το καθήκον, θα έλεγα, της ενίσχυσης των δημόσιων υπηρεσιών και των δημόσιων συγκοινωνιών; Πιστεύω ότι στο Πράσινο Βιβλίο για το Δίκτυο των Πολιτών διαπιστώσαμε ότι σε ορισμένες περιπτώσεις θα ήταν καλύτερο να μην υπάρχουν δημόσιες μεταφορές σε ορισμένες περιοχές, αλλά ιδιωτικές μεταφορές οι οποίες μπορούν να καλύψουν τις υφιστάμενες ανάγκες και οι οποίες θα μπορούσαν ενδεχομένως να ενισχύονται κατά κάποιο τρόπο εκ μέρους του Δημοσίου. Όπως και να'χουν τα πράγματα, πιστεύω ότι συμφωνούμε σχετικά με ορισμένους τομείς και σχετικά με το ερώτημα κατά πόσον επαρκεί η ύπαρξη ενός δικτύου για την παροχή επιχορηγήσεων και τι ακριβώς είναι ένα δίκτυο. Πρόκειται βεβαίως για μία πολύ εύπλαστη έννοια και στην περίπτωση αυτή μπορεί να λεχθεί ότι ένα δίκτυο είναι το συνολικό δίκτυο ενός κράτους μέλους ή μόνο μία συγκεκριμένη διασύνδεση σ'αυτό το κράτος μέλος η οποία είναι απαραίτητη για τη διατήρηση ενός δικτύου.

<SPEAKER ID=235 LANGUAGE="ES" NAME="Novo Belenguer">
Κύριε Πρόεδρε, η υποστήριξη σε κάθε δράση που καθιστά εφικτή μια καθολική δημόσια υπηρεσία, δηλαδή ένα είδος δημοσίων μεταφορών που να εξασφαλίζουν πρόσβαση σε όλους τους πολίτες και να εκπληρώνουν το στόχο του κοινωνικού συμφέροντος, οφείλει να αποτελεί έναν από τους κύριους στόχους που πρέπει να εξετάζονται στις κοινοτιές δράσεις που αναπτύσσονται στον τομέα των μεταφορών. Η εν λόγω δημόσια υπηρεσία, είτε μέσω ενός δημόσιου είτε μέσω ενός ιδιωτικού φορέα, πρέπει να ρυθμίζεται από κανόνες που θα θεσπίζουν και θα διασφαλίζουν τα Κράτη, καθιστώντας εφικτή τη δημιουργία και την ανάπτυξη ενός συστήματος μεταφορών ολοκληρωμένου, αποτελεσματικού και ασφαλούς και τονώνοντας κατά συνέπεια τη χρήση του με δράσεις που θα βελτιώσουν τη σχέση ποιότηταςτιμής ώστε να συνειδητοποιήσει έτσι ο πολίτης και να πειστεί για τα πιθανά πραγματικά πλεονεκτήματα που συνεπάγεται η χρήση του δημοσίου δικτύου μεταφορών.
<P>
Είναι σημαντικό να υπενθυμίσουμε ότι και η ίδια η Συνθήκη για την Ένωση ορίζει με σαφή τρόπο τις υποχρεώσεις των επιχειρήσεων να εξασφαλίζουν μια υπηρεσία γενικού οικονομικού συμφέροντος. Κατ' αυτήν την έννοια, θα ήταν ίσως πρόσφορο, στην επικείμενη αναθεώρηση της Συνθήκης για την Ένωση που θα πραγματοποιηθεί κατά το τρέχον έτος, η εν λόγω εξασφάλιση να αναφέρεται με πιο σαφή τρόπο στη δημόσια υπηρεσία.
<P>
Κύριε Πρόεδρε, θα ήθελα να υπογραμμίσω τη σημασία που έχει η εξασφάλιση των δημοσίων μεταφορών για τις απομακρυσμένες και αγροτικές περιοχές, ζώνες λιγότερο ανεπτυγμένες και ιδιαίτερα αδύναμες όσον αφορά τα δίκτυα δημοσίων μεταφορών. Κατ' αυτήν την έννοια, η παροχή της δημόσιας υπηρεσίας πρέπει να εξετάζει και να προγραμματίζει ευρύτερα δίκτυα μεταφορών όπου να περιλαμβάνονται και οι απομακρυσμένες και οι αγροτικές περιοχές, που θα είναι ίσως λιγότερο θεαματικά, ζωτικής όμως σημασίας για τους πολίτες τους.
<P>
Για το λόγο αυτόν -και ολοκληρώνω- είναι απολύτως απαραίτητο η Επιτροπή να διενεργεί συνεχή παρακολούθηση και να διερευνά με σταθερότητα τις διάφορες ενισχύσεις που λαμβάνει κάθε Κράτος στον τομέα των μεταφορών ώστε να μπορεί να αξιολογεί στο σωστό μέτρο τις συνέπειες και τον αντίκτυπό τους.

<SPEAKER ID=236 LANGUAGE="DE" NAME="Swoboda">
Kύριε Πρόεδρε, κύριε Eπίτροπε, αξιότιμοι κυρίες και κύριοι συνάδελφοι, υπάρχει μεγάλη συμφωνία γι' αυτήν την ασφαλώς εξαιρετική έκθεση του κ. Castricum, ώστε δεν θα ήθελα να σας απασχολήσω για πολύ. H έκθεση αυτή δείχνει ακόμη και τη συνέχεια της εξέλιξης, που σημειώνεται όχι μόνο στον τομέα των μεταφορών, αλλά και στην εκτίμηση των δημοσίων και ιδιωτικών υπηρεσιών, γενικώς. Πριν από λίγα χρόνια υπήρχε η εναλλακτική λύση «αγορά εναντίον κράτους» ή «αγορά ή κράτος». Σήμερα - κι αυτό δείχνει η έκθεση σαφώς - το θέμα είναι να συνδυάσουμε, κατά τρόπο βέλτιστο, την αγορά και το κράτος, προκειμένου να επιτευχθούν βέλτιστες υπηρεσίες.
<P>
Όπως είναι σαφές ότι η παροχή υπηρεσιών θα πρέπει να προσανατολίζεται σε μια αγορά, άλλο τόσο είναι σαφές ότι χωρίς καμιά επιδότηση και χωρίς καμιά δημόσια σύμβαση δεν είναι εφικτή. Aυτό ισχύει ιδιαίτερα στις μεταφορές, άσχετα αν πρόκειται για τον αστικό, τον περιφερειακό ή τον εθνικό τομέα.
<P>
Eπ' αυτού και μερικές ακόμη παρατηρήσεις: Kαι οι δημόσιες επιχειρήσεις θα πρέπει να παίρνουν υπόψη τους πως πρέπει να παράγουν για μια αγορά. Aυτό δεν συνέβαινε συχνά μέχρι τώρα. Oι δημόσιες επιχειρήσεις θα πρέπει να μεταρρυθμιστούν. Mόνον τότε θα μπορείτε να περιμένετε να τις αποδεχθεί ο πολίτης. Θα πρέπει να προσφέρουν κάτι. Aν αναλογισθώ τις επιχειρήσεις των σιδηροδρόμων, ειδικά στην πατρίδα μου, θα πρέπει να πω το εξής: Θα πρέπει να αξιοποιήσουν τα κτήματα που έχουν. Δεν μπορούν να κάθονται και να περιμένουν να τους δώσει χρήματα το δημόσιο, δηλαδή οι πολίτες, ώστε να μπορέσουν να εισπράξουν τις επιδοτήσεις. Kαι το δημόσιο - αυτό είναι το δεύτερο - θα πρέπει να προσέξει την αρχή ότι οι υπηρεσίες του θα πρέπει να παρέχονται κατά τρόπο που να περιλαμβάνουν incentives , να καταργείται μάλλον η παροχή, και να μη δέχονται, ως αυτονόητο, οι δημόσιες επιχειρήσεις να παίρνουν κάθε χρόνο ένα ορισμένο ποσό και κατά το δυνατόν μεγαλύτερο τον επόμενο.
<P>
Kατ' αυτήν την έννοια, η έκθεση δείχνει, κατά βάσιν, έναν καλό δρόμο, τον οποίο μπορεί κανείς να τεκμηριώσει και να καθορίσει οριστικά, ως προς το περιεχόμενο, και σ' ένα άρθρο. Πολύ πιο αποφασιστικό, όμως, από τα θεμελιώδη άρθρα, είναι η πρακτική που θα ακολουθηθεί. Aν η Eυρώπη προσανατολιστεί στην πρακτική αυτή, σημαίνει πως μπήκε σε καλό δρόμο.

<SPEAKER ID=237 LANGUAGE="SV" NAME="Stenmarck">
Κύριε Πρόεδρε, ας μου επιτραπεί να αρχίσω, όπως και οι άλλοι ομιλητές, ευχαριστώντας τον εισηγητή κ. Castricum για το έργο που επιτέλεσε σ&#x02BC;αυτήν την έκθεση.
<P>
Είναι τρία πράγματα που θα ήθελα να διατυπώσω ως ιδιαίτερα σημαντικά στην συζήτηση για τις δημόσιες συγκοινωνίες. Το πρώτο μπορεί να ακούγεται κοινότοπο, αλλά μπορεί όντως να διαπιστωθεί ότι είναι εξαιρετικά σημαντικό να υπάρχουν αστικές συγκοινωνίες. Είναι ένας τρόπος να αντιμετωπιστούν τα προβλήματα του συνωστισμού και του περιβάλλοντος, κάτι το οποίο ωστόσο απαιτεί ότι ικανοποιείται ένας αριθμός προϋποθέσεων, π.χ. ότι οι αστικές συγκοινωνίες είναι προσιτές. Πρέπει να υπάρχουν όταν τις χρειαζόμαστε, αλλιώς δεν πρόκειται ποτέ να γίνουν εναλλακτική λύση σε σχέση με την ιδιωτική αυτοκίνηση. Πρέπει επίσης να είναι φθηνές ή τουλάχιστον να έχουν μια ανταγωνιστική τιμή. Αλλιώς πάλι δεν θα επιλεγούν από τους επιβάτες.
<P>
Το δεύτερο που είναι σημαντικό για τις αστικές συγκοινωνίες είναι να υπάρχει ανταγωνισμός. Πολύ σπάνια οι αστικές συγκοινωνίες έχουν εκτεθεί σε ανταγωνισμό από άλλες αστικές συγκοινωνίες ή από άλλους επιχειρηματίες στον τομέα των αστικών συγκοινωνιών. Αυτό είναι επίσης κάτι που πρέπει να ενθαρρυνθεί.
<P>
Τρίτον, είναι σημαντικό να μαθαίνουμε ο ένας από τον άλλο. Υπάρχουν μεγάλες διαφορές μεταξύ των κρατών μελών όσον αφορά την έκταση της επιδότησης των αστικών συγκοινωνιών, κάτι που ίσως εξαρτάται από το ότι οι υπηρεσίες αγοράζονται με πολύ διαφορετικούς τρόπους. Ο μέσος όρος κόστους π.χ. για τις συγκοινωνίες των υπεραστικών λεωφορείων στην Σουηδία είναι 46 %. Είναι σημαντικό υψηλότερο στο Βέλγιο ή στις Κάτω Χώρες. Δεν υπάρχει λόγος να γίνει αυτό αποδεκτό σε καιρούς οικονομικής λιτότητας σ&#x02BC;ολόκληρη την ΕΕ.
<P>
Είμαι πεπεισμένος ότι αν μπορέσουμε να εκπληρώσουμε αυτές τις προϋποθέσεις, οι αστικές συγκοινωνίες θα παίζουν έναν μεγάλο και σημαντικά πιο ενεργητικό ρόλο στο μέλλον. Αξίζει όμως να υπογραμμιστεί ότι θα κατακτήσουμε αυτούς τους στόχους μόνο με το να κάνουμε τις αστικές συγκοινωνίες καλύτερες και αποτελεσματικότερες και όχι με το να τιμωρούμε τους αυτοκινητιστές φορολογώντας τους.

<SPEAKER ID=238 NAME="Kinnock, Neil">
Κύριε Πρόεδρε, θα ήθελα να ξεκινήσω δεχόμενος με μεγάλη ικανοποίηση την πρωτοβουλία του Κοινοβουλίου για την εκπόνηση εκθέσεως - και μάλιστα πολύ καλής - εκ μέρους του κ. Castricum, η οποία παρέχει μιαν εκτεταμένη και επίκαιρη επισκόπιση του σημαντικού αντικειμένου χρηματοδότησης του τομέα των δημόσιων μεταφορών στην Ένωση. Είναι σαφές στον καθένα ότι για να επιτύχουμε τους αντικειμενικούς σκοπούς της κοινής πολιτικής μεταφορών, οι δημόσιες μεταφορές υψηλής ποιότητας οι οποίες θα παρέχουν μια πραγματική εναλλακτική λύση στην εξάρτηση από το ιδιωτικό αυτοκίνητο είναι απόλυτα ζωτικές ενώ είναι εξ ίσου φανερό ότι οι βελτιώσεις στην αποτελεσματικότητα των δημοσίων μεταφορών και η διαφάνεια στη χρηματοδότησή τους είναι προς το οικονομικό, κοινωνικό και περιβαλλοντικό συμφέρον της Κοινότητας ως συνόλου.
<P>
Όπως θα γνωρίζει καλώς το Σώμα - και όπως μας υπενθύμισαν οι κ.κ. Castricum και Wijsenbeek - προσπαθήσαμε να το περιγράψουμε αυτό στην Πράσινη Βίβλο της Επιτροπής για τα δίκτυα των πολιτών που εκδόθηκε πριν από ένα χρόνο περίπου και η οποία περιγράφει μιαν εμπεριστατωμένη στρατηγική για την εκπλήρωση του δυναμικού των δημοσίων μεταφορών και για την κάλυψη, μεταξύ άλλων, της ανάγκης αναθεώρησης ορισμένων υφισταμένων κανονισμών συμπεριλαμβανομένων εκείνων που αφορούν τη χρηματοδότηση του τομέα. Μια Λευκή Βίβλος για τη στρατηγική της αναζωογόνησης των σιδηροδρόμων ανέλυσε επίσης τις βελτιώσεις που απαιτούνται στον τρόπο χρηματοδότησης της πλειοψηφίας των σιδηροδρόμων της Ένωσης ως μέρους των προσπαθειών που πιστεύουμε ότι απαιτούνται για να δώσουν την ευκαιρία στον σιδηρόδρομο να αυξήσει επιτυχώς τον ρόλο του στο σύστημα των δημοσίων μεταφορών μας.
<P>
Τρίτον, ως ένα περαιτέρω παράδειγμα των κοινών στόχων και του κοινού τρόπου σκέψεως μεταξύ της Επιτροπής και του Κοινοβουλίου, η πρόσφατη ανακοίνωσή μας σχετικά με τις υπηρεσίες γενικού ενδιαφέροντος αναφέρθηκε στις μεταφορές ως ένα παράδειγμα τομέως όπου η Κοινότητα έχει υιοθετήσει μια συγκεκριμένη προσέγγιση σχεδιασμένη ούτως ώστε να λαμβάνει υπόψη της τις ανάγκες των υπηρεσιών προς το κοινό.
<P>
Λόγω χρονικών περιορισμών, θα ήθελα να αναφερθώ εν συντομία στο πως βλέπει η Επιτροπή το γενικότερο θέμα της χρηματοδότησης των δημοσίων μεταφορών πριν προχωρήσω σε σχόλια σχετικά με την έκθεση που βρίσκεται ενώπιόν μας. Πρώτον, όπως σαφώς αναφέρει η έκθεση του κ. Castricum, δεν θα πρέπει να ξεχνάμε ότι υπάρχουν ορισμένοι εξαίρετοί δημόσιοι και ιδιωτικοί φορείς παροχής υπηρεσιών μεταφορών οι οποίοι δεν λαμβάνουν καμία ενίσχυση από τον κρατικό κορβανά. Υπηρεσίες οι οποίες είναι καλά σχεδιασμένες, καλά εκτελούμενες και προσιτές στους ταξιδιώτες είναι προφανώς πιο πιθανό να προσελκύουν επιβάτες επ' αμοιβή σε αριθμούς που να καλύπτουν το κόστος. Το βασικό αλλά σημαντικό αυτό σημείο το αναφέρουμε στην Πράσινη Βίβλο για τα δίκτυα των πολιτών.
<P>
Ωστόσο, υπάρχουν άλλες περιπτώσεις όπου οι δημόσιες αρχές, και απολύτως ορθά, έχουν την άποψη ότι το κοινό έχει ανάγκη για υπηρεσίες σε αστικές περιοχές αλλά και, όπως είπαν πολλά Μέλη στη συζήτηση, σε αγροτικές περιοχές οι οποίες ίσως να μην είναι αναγκαστικά βιώσιμες με καθαρά ιδιωτικοοικονομικά κριτήρια. Είναι σαφές ότι στις περιπτώσεις αυτές αποτελεί αναγκαιότητα η χρηματοδότηση εκ μέρους των δημοσίων αρχών ορισμένων από τις υπηρεσίες που παρέχουν οι φορείς υπηρεσιών μεταφορών και είναι χρήσιμο να τονιστεί ότι η χρηματοδότηση αυτή δεν αποτελεί, μιλώντας αυστηρά, κρατική ενίσχυση.
<P>
Η απόφαση σχετικά με τη χρηματοδότηση ή όχι αυτών των υπηρεσιών είναι, για προφανείς λόγους, προτιμότερο να λαμβάνεται από τις αρμόδιες αρχές των κρατών μελών. Ωστόσο, έχει και η Επιτροπή σαφείς υπευθυνότητες. Πρώτον, για να προσπαθήσει να θεσπίσει ένα νομικό πλαίσιο που να είναι το καταλληλότερο για τις συνθήκες που αντιμετωπίζουν οι δημόσιες μεταφορές σε ολόκληρη την Ένωση. Δεύτερον, για να διαμορφώσει τις αναγκαίες διατάξεις διασφάλισης ότι οι χρηματοδοτήσεις για την παροχή υπηρεσιών προς το κοινό δεν θα χρησιμοποιούνται ως μια κρυφή και ανεξέλεγκτη μέθοδος κάλυψης απωλειών που προέρχονται από αναποτελεσματικότητα, ότι η υποστήριξη αυτή θα είναι αναλογική και ότι η «διαφάνεια» θα αναφέρεται σε θεμελιώδεις εξειδικευμένες εξυπηρετήσεις του κοινωνικού συνόλου.
<P>
Καθ' όμοιον τρόπο, είναι συχνά πρέπον για τις δημόσιες αρχές να συμβάλλουν στο κόστος των υποδομών των δημοσίων μεταφορών δεδομένου ότι είναι σαφές πως, μολονότι με μια ποικιλία έμμεσων και άμεσων τρόπων οι χρήστες πληρώνουν για την υποδομή των μεταφορών που χρησιμοποιούν, οι καταβολές αυτές δεν είναι πάντοτε επαρκείς για να καλύψουν το σύνολο του κόστους. Όσον αφορά τη χρηματοδότηση εκ μέρους των κρατών μελών, η κρατικές ενισχύσεις θα πρέπει να συμβάλλουν στην ανάπτυξη των δημοσίων μεταφορών υπέρ του κοινωνικού συνόλου και η Επιτροπή συμμερίζεται τη λογική του σχεδίου ψηφίσματος σχετικά με την αυξημένη διαφάνεια στη χρηματοδότηση του τομέα δημοσίων μεταφορών, ειδικότερα με τη βελτίωση των δεδομένων που παρέχονται στην ετήσια έκθεση περί ανταγωνιστικότητας και στις εκθέσεις περί των κρατικών ενισχύσεων.
<P>
Ο χρόνος δεν μου επιτρέπει να ανταποκριθώ αναλυτικά στην έκθεση του κ. Castricum, αλλά θα ήθελα να απαντήσω στη συγκεκριμένη υπόδειξη για συμπερίληψη στη Συνθήκη ενός άρθρου συγκεκριμένα για τις υπηρεσίες προς το κοινό - ένα θέμα που τέθηκε και πάλιν απόψε τόσο από τον κ. Castricum όσο και από τον κ. Jarzembowski. Θα πρέπει να δηλώσω στο Σώμα ότι η Επιτροπή δεν συμμερίζεται την άποψη ότι μια νέα νομική βάση της μορφής που προτείνεται είναι πράγματι αναγκαία. Αντ' αυτού, στην ανακοίνωσή μας για τις υπηρεσίες γενικού ενδιαφέροντος υποστηρίξαμε ότι στο άρθρο 3 της τρέχουσας Συνθήκης θα πρέπει να προστεθεί μια παραπομπή που να λέει ότι η συμβολή στην προαγωγή των υπηρεσιών γενικού ενδιαφέροντος θα πρέπει να αποτελεί συγκεκριμένη δραστηριότητα της Κοινότητας. Η προσέγγιση αυτή είναι ασφαλώς κατάλληλη στην περίπτωση των μεταφορών όπου η σωστή αναλογία μεταξύ απελευθέρωσης και γενικού ενδιαφέροντος παρέχεται όχι μόνο από το άρθρο 90 της Συνθήκης όπως αυτό ισχύει σήμερα αλλά και από το άρθρο 77 για τους καθέκαστα τομείς.
<P>
Ελπίζω ότι κατόπιν σκέψεως το Σώμα θα συμφωνήσει ότι η ανωτέρω είναι η πιο πρακτική προσέγγιση στην επίτευξη του στόχου που περιλαμβάνει το σχέδιο ψηφίσματος, ένα στόχο που θα πρέπει να πω ότι τον βλέπω πολύ ευνοϊκά. Μιλώντας γενικότερα, μπορώ να διαβεβαιώσω την επιτροπή ότι η Ευρωπαϊκή Επιτροπή εργάζεται συνεχώς για να βελτιώσει και να προσπαθήσει να ολοκληρώσει τους υφιστάμενους κανονισμούς αναφορικά με τις δημόσιες μεταφορές. Χωρίς να παραβλέπουμε την αρχή της επικουρικότητας, λαμβάνουμε ασφαλώς υπόψη μας τα προβλήματα που μπορούν να ανακύψουν σε συνοριακές περιοχές καθώς και σε άλλες περιφέρειες με ειδικά προβλήματα μεταφορών.
<P>
Όπως και πολλοί άλλοι που συμμετείχαν στη συζήτηση, οι συνάδελφοί μου κι' εγώ πιστεύουμε ότι οι δημόσιες μεταφορές έχουν να παίξουν έναν ουσιαστικό ρόλο στην αντιμετώπιση των προβλημάτων της συμφόρησης, της ρύπανσης και της ασφάλειας των μεταφορών και η σωστή σύνταξη των κανονισμών αποτελεί ασφαλώς ένα σημαντικό σημείο στην επίτευξη των ανωτέρω. Αυτός είναι ένας άλλος λόγος για τον οποίον καλωσορίζω την έκθεση του κ. Castricum και κατά συνέπεια την συνιστώ ένθερμα στο Σώμα.

<SPEAKER ID=239 NAME="Προεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12. 00.
<P>
(Η συνεδρίαση λήγει στις 00.15)

