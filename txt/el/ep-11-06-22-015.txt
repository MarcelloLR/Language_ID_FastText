<CHAPTER ID="015">
Η ΚΓΠ με χρονικό ορίζοντα το 2020: η αντιμετώπιση των μελλοντικών προκλήσεων όσον αφορά τη διατροφή, τους φυσικούς πόρους και το έδαφος (συζήτηση)
<SPEAKER ID="093" NAME="Πρόεδρος">
" ημερήσια διάταξη προβλέπει τη συζήτηση της έκθεσης του κ. Dess, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την ΚΓΠ με χρονικό ορίζοντα το 2020: η αντιμετώπιση των μελλοντικών προκλήσεων όσον αφορά τη διατροφή, τους φυσικούς πόρους και το έδαφος.
<SPEAKER ID="094" NAME="Albert Deß" LANGUAGE="DE">
Κύριε Πρόεδρε, κύριε Επίτροπε, κυρίες και κύριοι, πριν από 50 χρόνια, το 1961, ξεκίνησα την εκπαίδευσή μου με σκοπό να γίνω γεωργός. Από τότε, καθοδηγούμαι από την κοινή ευρωπαϊκή γεωργική πολιτική. Έχει αποβεί σημαντικό στήριγμα στη διαδικασία της ευρωπαϊκής ενοποίησης.
<P>
Από την έναρξη της ΚΓΠ υπήρξαν θεμελιώδεις αλλαγές στα καθήκοντά της. Το πρώτο καθήκον ήταν η αύξηση της παραγωγής τροφίμων προκειμένου να εξαρτώμαστε λιγότερο από τις εισαγωγές τροφίμων. Κάποια στιγμή αργότερα, η Ευρώπη έφθασε να πρέπει να ασχοληθεί με τα πλεονάσματα τροφίμων. Με τη συνεχώς μεταβαλλόμενη κατάσταση, υπήρξε και αυξανόμενος αριθμός μεταρρυθμίσεων.
<P>
Σήμερα, συζητούμε για την επόμενη μεταρρύθμιση, τη νέα προσέγγιση της ΚΓΠ μετά το 2013. Ως εισηγητής για τη μεταρρύθμιση της ΚΓΠ με χρονικό ορίζοντα το 2020, χαίρομαι που επιτύχαμε συμβιβασμό μεταξύ όλων των Ομάδων. Παρά το γεγονός ότι δεν μπορούσε να ληφθεί υπόψη το σύνολο των επιμέρους συμφερόντων σε μια συμβιβαστική λύση, η έκθεση εγκρίθηκε με μεγάλη πλειοψηφία στην Επιτροπή Γεωργίας και Ανάπτυξης της Υπαίθρου. Το σαφές αποτέλεσμα της ψηφοφορίας συνιστά ξεκάθαρο μήνυμα προς την Επιτροπή όσον αφορά τη μορφή την οποία η Επιτροπή Γεωργίας και Ανάπτυξης της Υπαίθρου θεωρεί ότι θα λάβει η ΚΓΠ με χρονικό ορίζοντα το 2020. Είμαι βέβαιος, κύριε Επίτροπε, ότι η νέα προσέγγιση της ΚΓΠ μετά το 2013 θα φέρει και τη σφραγίδα του Ευρωπαϊκού Κοινοβουλίου. " Συνθήκη της Λισαβόνας μάς δίνει τη δυνατότητα αυτή.
<P>
Οφείλω να ευχαριστήσω σήμερα τους συναδέλφους βουλευτές για τη συμμετοχή και την υποστήριξή τους, καθώς και τον πρόεδρο της επιτροπής κ. De Castro, τους συντονιστές και τους σκιώδεις εισηγητές για την άψογη συνεργασία τους και την προθυμία τους για συμβιβασμό. Θα ήθελα να ευχαριστήσω το προσωπικό της γραμματείας της επιτροπής, τις πολιτικές Ομάδες και το ιδιαίτερο γραφείο μου για την εξαιρετική συνεργασία τους.
<P>
Όσον αφορά την έκθεση τώρα: η ασφάλεια των τροφίμων και η ασφάλεια του εφοδιασμού για μισό δισεκατομμύριο ανθρώπους παραμένουν οι κύριοι στόχοι της κοινής γεωργικής πολιτικής, όχι μόνο στην ΕΕ αλλά και παγκοσμίως. " ΚΓΠ έχει ως στόχο να είναι βιώσιμη και ανταγωνιστική, να παρέχει στους καταναλωτές ασφαλή, υψηλής ποιότητας τρόφιμα, καθώς και να προωθεί τις ανανεώσιμες μορφές ενέργειας. " δομή των δυο πυλώνων της ΚΓΠ πρόκειται να παραμείνει, ούτως ώστε να δημιουργηθεί βεβαιότητα προγραμματισμού για τους γεωργούς μας για την λόγω επόμενη περίοδο.
<P>
" έκθεση αναφέρει σαφώς -και στο σημείο αυτό στηρίζουμε τον κ. Επίτροπο- ότι ο γεωργικός προϋπολογισμός πρέπει να παραμείνει στα σημερινά επίπεδα κατά την επόμενη δημοσιονομική περίοδο. Δεν μπορώ να κατανοήσω τη δήλωση του Προέδρου κ. Barroso ότι πρόκειται να γίνουν μαζικές περικοπές στον δεύτερο πυλώνα. Πιστεύω ότι όλες οι Ομάδες θα αντιταχθούν σε αυτό.
<P>
" απλοποίηση της κοινής γεωργικής πολιτικής εξακολουθεί να αποτελεί σημαντικό έργο. Πρόκειται για βασική απαίτηση του συμβιβασμού μας. Ζητούμε, επίσης, δίκαιη κατανομή μεταξύ των κρατών μελών. Είναι μεταξύ άλλων απαραίτητη προκειμένου να δημιουργηθούν ίσοι όροι όσον αφορά τον ανταγωνισμό. Επιδιώκουμε να ξεφύγουμε από τις ιστορικές και επιμέρους αναφορές και να μεταβούμε σε μια πριμοδότηση με βάση την έκταση. Ο ρόλος των μικρών γεωργών πρέπει να αναγνωριστεί και, επί τη βάσει της επικουρικότητας, τα κράτη μέλη να αποφασίζουν τα ίδια τον τρόπο με τον οποίο θα στηρίζουν τους εν λόγω μικρούς γεωργούς. Αναφέρεται η σημασία των νέων γεωργών. Κατά την άποψή μου, ήταν σημαντικό να αποφευχθεί η εισαγωγή ενός νέου πρόσθετου συστήματος ενισχύσεων που θα οδηγούσε στην εγκαθίδρυση επιπλέον συστημάτων ελέγχου και επιβολής κυρώσεων για τον περιβαλλοντικό προσανατολισμό.
<P>
Συνολικά, επιτύχαμε μια συμβιβαστική λύση που πολλοί βουλευτές θα είναι σε θέση να στηρίξουν αύριο ώστε να μπορέσουμε να αποστείλουμε σαφές μήνυμα όσον αφορά τη νέα προσέγγιση της παρούσας γεωργικής πολιτικής. Μεγάλη πλειοψηφία της Ομάδας του Ευρωπαϊκού Λαϊκού Κόμματος (Χριστιανοδημοκράτες) θα στηρίξει την παρούσα έκθεση.
<SPEAKER ID="095" NAME="Dacian Cioloş" LANGUAGE="FR">
Κύριε Πρόεδρε, κύριε Dess, αξιότιμοι βουλευτές, η έκθεση αυτή έρχεται σε μια κρίσιμη εποχή, όταν η Επιτροπή συντάσσει λεπτομερείς νομοθετικές προτάσεις που προτίθεται να υποβάλει στο Κοινοβούλιο και το Συμβούλιο τον Οκτώβριο.
<P>
Θα ήθελα να ευχαριστήσω τον εισηγητή κύριο Dess για το έργο του τις τελευταίες εβδομάδες, τους τελευταίους μήνες. Θα ήθελα επίσης να ευχαριστήσω τα μέλη της Επιτροπής Γεωργίας και Ανάπτυξης της Υπαίθρου για τη σκληρή τους δουλειά και τις γόνιμες συζητήσεις που είχαμε από τότε που ξεκίνησα το έργο της προετοιμασίας για τη μεταρρύθμιση της κοινής γεωργικής πολιτικής.
<P>
Πολλά στοιχεία της έκθεσης συνάδουν με το όραμα της Επιτροπής όπως ορίζεται στην ανακοίνωση για τη μεταρρύθμιση της κοινής γεωργικής πολιτικής, η οποία παρουσιάστηκε στα τέλη του 2010 και είχε ως σκοπό να προκαλέσει συζήτηση.
<P>
Αναφέρομαι ιδιαίτερα στο ζήτημα της επισιτιστικής ασφάλειας, η οποία αποτελεί έναν από τους βασικούς στόχους της γεωργίας. Εννοώ επίσης τη σημασία της διατήρησης των δύο πυλώνων της κοινής γεωργικής πολιτικής, όπως μόλις ανέφερε ο κ. Dess, αναγνωρίζοντας ταυτόχρονα και την ανάγκη να αποκτήσει η πολιτική συνεπέστερο περιβαλλοντικό προσανατολισμό και να επικεντρωθεί περισσότερο στην ενσωμάτωση της χρηστής διαχείρισης των φυσικών πόρων. Αναφέρομαι επίσης στη δικαιότερη κατανομή των χρημάτων της κοινής γεωργικής πολιτικής μεταξύ των ευρωπαίων γεωργών και στην ανάγκη ενός προϋπολογισμού που είναι σε θέση να αντιμετωπίσει επισιτιστικά και περιφερειακά θέματα, αλλά και τη διαχείριση των φυσικών πόρων στην Ευρωπαϊκή Ένωση.
<P>
Σημειώνω επίσης ότι έχετε συμπεριλάβει πρόταση με σκοπό την αύξηση των ανώτατων ορίων για τις άμεσες ενισχύσεις. Σε αυτό το σημείο, επιτρέψτε μου να τονίσω τη σημαντική συμβολή πολλών μεγάλων εκμεταλλεύσεων στη γεωργική απασχόληση. Κριτήρια όπως η απασχόληση θα ληφθούν επομένως υπόψη κατά τον καθορισμό των ανώτατων ορίων των ενισχύσεων στο γεωργικό εισόδημα.
<P>
" προσθήκη μιας περιβαλλοντικής συνιστώσας στον πρώτο πυλώνα σε συνδυασμό με την ισχυροποίηση της πολιτικής ανάπτυξης της υπαίθρου συνιστά έναν ακόμα βασικό στόχο που θα βοηθήσει στην αντιμετώπιση της κλιματικής αλλαγής και των περιβαλλοντικών ζητημάτων, αλλά και θα συμβάλει στην επίτευξη της στρατηγικής "Ευρώπη 2020".
<P>
Χαίρομαι που διαπιστώνω ότι η έκθεση τονίζει τη σημασία ανάπτυξης στενότερων δεσμών μεταξύ των άμεσων ενισχύσεων και της διατήρησης των φυσικών πόρων. Θέλω να καθιερωθεί ένα αποτελεσματικό, πανευρωπαϊκό μέσο που θα επιτυγχάνει τον στόχο της απλοποίησης του συστήματος άμεσων ενισχύσεων. Στηρίζω ένθερμα την αποσύνδεση των άμεσων ενισχύσεων, η οποία έχει αποδειχθεί ευεργετική βοηθώντας τους γεωργούς όσον αφορά την καλύτερη προσαρμογή τους στις συνθήκες της αγοράς. Ωστόσο, συμμερίζομαι την άποψη που εκφράζεται στην έκθεσή σας, δηλαδή ότι πρέπει να είμαστε πρακτικοί και ρεαλιστές. Σε ορισμένες καταστάσεις, συγκεκριμένα τμήματα και τομείς που είναι οικονομικά, οικολογικά και κοινωνικά ευαίσθητοι, έχω την αίσθηση ότι πρέπει επίσης να είναι διαθέσιμες προαιρετικές συνδεδεμένες ενισχύσεις.
<P>
Οι άμεσες ενισχύσεις θα συνεχίσουν να διαδραματίζουν σημαντικό ρόλο στη διατήρηση της περιφερειακής ζωτικότητας. Πρόκειται για μια ιδιαίτερη πρόκληση σε περιοχές με σημαντικούς φυσικούς περιορισμούς. Για τον λόγο αυτόν, η ανακοίνωση της Επιτροπής τόνισε την αξία της παροχής ενίσχυσης στο εισόδημα επιπροσθέτως από τις ενισχύσεις του δεύτερου πυλώνα που αφορούν περιοχές με φυσικά εμπόδια, οι οποίες θα εξακολουθήσουν να χορηγούνται.
<P>
Θα εξετάσουμε τις ανησυχίες που εκφράζονται στην έκθεσή σας, γεγονός το οποίο υποδηλώνει ότι η συνιστώσα αυτή δεν θα πρέπει να περιλαμβάνεται στο πλαίσιο του πρώτου πυλώνα. Στην ανακοίνωση σχετικά με το μέλλον της κοινής γεωργικής πολιτικής, πρότεινα τη δημιουργία ειδικού καθεστώτος ενίσχυσης για τους μικρούς γεωργούς, το οποίο θα τους βοηθούσε ελαχιστοποιώντας τη διοικητική γραφειοκρατία που συνδέεται με τις άμεσες ενισχύσεις. Στο πλαίσιο του δεύτερου πυλώνα, οι μικροί γεωργοί θα μπορούσαν να λάβουν επίσης σημαντική ενίσχυση για την αναδιάρθρωσή τους ή για να μπορέσουν να συμβάλουν περισσότερο, σε εδαφικό επίπεδο, αλλά και από οικονομική άποψη, ενισχύοντας την αποδοτικότητα και την ανταγωνιστικότητά τους.
<P>
Ο περιορισμός των άμεσων ενισχύσεων στους ενεργούς γεωργούς συνιστά ένα ακόμα σημείο στο οποίο οι προσδοκίες σας και το όραμά μου για το μέλλον της κοινής γεωργικής πολιτικής συμπίπτουν. Και στο σημείο αυτό επιθυμούμε την καθιέρωση ευρωπαϊκού ορισμού, που θα μπορεί επίσης να λαμβάνει υπόψη τις ιδιαίτερες συνθήκες στα κράτη μέλη.
<P>
Έδωσα επίσης ιδιαίτερη προσοχή στις προτάσεις σας σχετικά με τα μέτρα της αγοράς. " ενίσχυση της ικανότητας διαχείρισης και της διαπραγματευτικής ισχύος των παραγωγών και των οργανώσεων παραγωγών, η διαφανής τιμολόγηση και άλλα μέτρα διαχείρισης κινδύνων, όλα αυτά αποτελούν ζητήματα που έχω αναλάβει τη δέσμευση να εξετάσω λεπτομερώς ως μέρος της εκτίμησης των επιπτώσεων. Έχω την πρόθεση να αναπτύξω συγκεκριμένες νομοθετικές προτάσεις όσον αφορά τα σημεία αυτά.
<P>
Συμφωνώ με τα σχόλιά σας σχετικά με τη βελτίωση και την ενίσχυση των μέτρων αγροτικής ανάπτυξης. Συμφωνώ επίσης ότι χρειαζόμαστε μέτρα που θα μας επιτρέψουν να ανταποκριθούμε αποτελεσματικότερα στις προκλήσεις που συνδέονται με την υπερθέρμανση του πλανήτη, τη βιοποικιλότητα και τη βιώσιμη διαχείριση των φυσικών πόρων.
<P>
Ο δεύτερος πυλώνας της μελλοντικής κοινής γεωργικής πολιτικής θα πρέπει να αντιμετωπίσει όλες αυτές τις προκλήσεις, καθώς και να εξετάσει τον τρόπο με τον οποίο μπορούν να χρησιμοποιηθούν οι τεχνικές γνώσεις ώστε να οικοδομήσουμε ένα μέλλον που θα συνδυάζει ανταγωνιστικότητα και περιβαλλοντικές ανησυχίες. Μπορώ να δηλώσω ότι ολόκληρη η Επιτροπή -το πλήρες Σώμα των Επιτρόπων, συμπεριλαμβανομένου του Προέδρου κ. Barroso- τάσσεται υπέρ ενός ισχυρού δεύτερου πυλώνα στη μελλοντική κοινή γεωργική πολιτική.
<P>
Διάβασα με ενδιαφέρον τις προτάσεις σας σχετικά με τους νέους γεωργούς. " πολιτική αγροτικής ανάπτυξης πρέπει να παρέχει ευρύ φάσμα μέτρων στήριξης που θα καλύπτουν τις ανάγκες τους. Θα ήθελα επίσης να εξετάσω τι μπορεί να γίνει στο πλαίσιο του πρώτου πυλώνα της κοινής γεωργικής πολιτικής για τους νέους γεωργούς. Στο μέλλον, θα ήθελα τα κράτη μέλη να είναι σε θέση να καθορίζουν θεματικά υποπρογράμματα: δέσμες μέτρων που θα στοχεύουν συγκεκριμένα τους νέους γεωργούς και θα αναγνωρίζουν ότι πρόκειται για ομάδα προτεραιότητας στο κράτος μέλος. Αναφέρομαι σε μέτρα για τη σύσταση επιχειρήσεων, την επαγγελματική κατάρτιση, τις υπηρεσίες εκπαίδευσης, την επένδυση στον εκσυγχρονισμό και την αναδιάρθρωση γεωργικών εκμεταλλεύσεων.
<P>
Όπως τονίζετε στην έκθεσή σας, η πολιτική μας θα χρειαστεί επαρκή χρηματοδότηση προκειμένου να αντιμετωπίσει τις μελλοντικές προκλήσεις. Αυτήν τη στιγμή είμαστε σε αναμονή της ανακοίνωσης της Επιτροπής σχετικά με το επόμενο πολυετές δημοσιονομικό πλαίσιο, η οποία θα δημοσιευθεί μέχρι το τέλος Ιουνίου. Θα στηριχθούμε στην ανακοίνωση αυτή κατά την υποβολή της εκτίμησης των επιπτώσεων και των νομοθετικών μας προτάσεων το φθινόπωρο, όπως δήλωσα.
<P>
Σας ευχαριστώ και πάλι για την παρούσα έκθεση. Θα χαρώ να απαντήσω σε τυχόν ερωτήσεις. Ελπίζω ότι η συζήτηση θα είναι πολύ παραγωγική.
<SPEAKER ID="096" NAME="Κρίτων Αρσένης">
συντάκτης γνωμοδότησης της Επιτροπής Ανάπτυξης. - Κύριε Επίτροπε, συζητάμε σήμερα για τη νέα Κοινή Αγροτική Πολιτική. Είναι πάρα πολλοί αυτοί που ασκούν κριτική θεωρώντας ότι η Κοινή Αγροτική Πολιτική έχει οδηγήσει σε περιβαλλοντική υποβάθμιση αλλά και έχει απειλήσει κυρίως στο παρελθόν και συνεχίζει να απειλεί τις αναπτυσσόμενες χώρες με πολλούς τρόπους, ιδίως τη γεωργία τους και την ανάπτυξή τους.
<P>
Έχουν δίκιο όσοι ασκούν αυτήν την κριτική, όμως έχουν άδικο όσοι ζητάνε να μειωθούν οι πόροι για την Κοινή Αγροτική Πολιτική. " Κοινή Αγροτική Πολιτική δεν είναι μόνο μια πολιτική για τη γεωργία· είναι ένα εργαλείο αναδιανομής πόρων από τις ευρωπαϊκές πόλεις στην ευρωπαϊκή ύπαιθρο. Είναι οι ευρωπαίοι πολίτες της ευρωπαϊκής υπαίθρου που φροντίζουν τα δάση μας, τα ποτάμια μας, τις λίμνες μας, μας δίνουν τροφή, καθαρό οξυγόνο και νερό.
<P>
Πρέπει να δώσουμε κίνητρα για να αλλάξουν τα κακώς κείμενα. Όμως αν θέλουμε να εφαρμόσουμε σοβαρή πολιτική, θα πρέπει να αυξήσουμε τη χρηματοδότηση για την αγροτική μας πολιτική, για μια Κοινή Αγροτική Πολιτική πιο δίκαιη, πιο αποτελεσματική και πιο βιώσιμη.
<SPEAKER ID="097" NAME="Karin Kadenbach" LANGUAGE="DE">
Κύριε Πρόεδρε, κύριε Επίτροπε, κυρίες και κύριοι, εάν ρωτούσαμε τους ευρωπαίους πολίτες τι περιμένουν από την ευρωπαϊκή πολιτική θα απαντούσαν "ποιότητα ζωής", χρησιμοποιώντας όρους όπως η υγεία και το περιβάλλον. Με την παρούσα κοινή γεωργική πολιτική επιτελούμε ακριβώς αυτό το καθήκον εκπληρώνοντας τις εν λόγω προσδοκίες των ευρωπαίων πολιτών από εμάς τους πολιτικούς, αλλά και από την πολιτική γενικότερα.
<P>
" συνεισφορά της Επιτροπής Περιβάλλοντος, Δημόσιας Υγείας και Ασφάλειας των Τροφίμων είναι σημαντική στο πλαίσιο αυτό, επειδή επιθυμούμε τα ίδια με τους ευρωπαίους πολίτες. Θέλουμε υγιεινά τρόφιμα που παράγονται από ένα ποικίλο σύστημα, και με τον όρο ποικίλο εννοώ τη βιολογική ποικιλομορφία, αλλά και την ποικιλομορφία από την άποψη της παραγωγής.
<P>
Πρέπει να καταστεί δυνατή η διατήρηση του περιβάλλοντος στο οποίο ζούμε. Πρέπει να φροντίσουμε τις υδάτινες μάζες, τον αέρα και το έδαφος. Πρέπει να διασφαλιστεί ότι ο αγροτικός οικότοπος συνεχίζει να αναπτύσσεται και δεν καθίσταται το πτωχοκομείο της Ευρώπης. Οφείλουμε να επιδιώξουμε μια γεωργική πολιτική που περιλαμβάνει την ανάπτυξη όλων των περιφερειών. Χρειαζόμαστε χρήματα για αυτό, χρήματα σωστά και δίκαια κατανεμημένα.
<SPEAKER ID="098" NAME="Czesław Adam Siekierski" LANGUAGE="PL">
Κύριε Πρόεδρε, ζητώ συγγνώμη! Παρακαλώ ξεκινήστε τη χρονομέτρηση. Θα ήθελα να παρουσιάσω ορισμένες παρατηρήσεις από τη γνωμοδότηση της Επιτροπής Περιφερειακής Ανάπτυξης. Είναι ντροπή το γεγονός ότι δεν ενσωματώθηκαν πλήρως στην έκθεση της Επιτροπής Γεωργίας. Πρόκειται για τις εξής: η επισιτιστική ασφάλεια σε κοινοτικό και παγκόσμιο επίπεδο και η παγκοσμιοποίηση απαιτούν μια νέα και ισχυρή κοινή γεωργική πολιτική η οποία, πρώτον, θα βελτιώσει την ανταγωνιστικότητά μας στη διεθνή αγορά, δεύτερον, θα διασφαλίζει ένα δίκαιο εισόδημα για τους γεωργούς, τρίτον, θα διασφαλίζει ότι οι καταναλωτές μπορούν να αγοράζουν προϊόντα υψηλής ποιότητας σε δίκαιες τιμές, τέταρτον, θα διασφαλίζει την αειφόρο ανάπτυξη των αγροτικών περιοχών και, πέμπτον, θα συμβάλει στη βελτίωση της κατάστασης του περιβάλλοντος.
<P>
Για την εκτέλεση των καθηκόντων αυτών, πρέπει να θεσπιστούν αντικειμενικά, διαφανή και απλουστευμένα κριτήρια, τα οποία θα εγγυώνται ίση στήριξη για τους γεωργούς σε όλα τα κράτη μέλη βάσει του συστήματος άμεσων ενισχύσεων. Είναι καιρός να ξεφύγουμε από τη χρήση των ιστορικών πληρωμών. " ΚΓΠ πρέπει να περιλαμβάνει μέτρα για τη ρύθμιση και παρέμβαση στη γεωργική αγορά, καθώς και μηχανισμό διαχείρισης των κινδύνων. Τέλος, η ΚΓΠ πρέπει να δίδει μεγαλύτερη προσοχή στις μικρές, οικογενειακές γεωργικές εκμεταλλεύσεις, με δεδομένη την ανάγκη διαφοροποίησης ώστε να ...
<P>
(Ο Πρόεδρος διακόπτει τον ομιλητή)
<SPEAKER ID="099" NAME="Michel Dantin" LANGUAGE="FR">
Κύριε Πρόεδρε, κύριε Επίτροπε, κυρίες και κύριοι, επιτρέψτε μου καταρχάς να συγχαρώ τον εισηγητή μας κύριο Dess, τους σκιώδεις εισηγητές και όσους άλλους συνέβαλαν στο έργο που έχει επιτελεστεί για την εκπόνηση του παρόντος κειμένου. Κατά τη γνώμη μου, είναι και ισορροπημένο και φιλόδοξο. Θα ψηφίσουμε για την έκθεση αύριο.
<P>
Σχεδόν έξι μήνες αφότου ο κ. Lyon συνέταξε την έκθεσή του με την οποία εκτίθενται οι απόψεις του Ευρωπαϊκού Κοινοβουλίου σχετικά με την κοινή γεωργική πολιτική (ΚΓΠ) μετά το 2013, η Ευρωπαϊκή Επιτροπή αποφάσισε να αντλήσει από την έκθεση, συμπεριλαμβάνοντας πολλές από τις ιδέες της στην ανακοίνωση που εξέδωσε στις 18 Νοεμβρίου 2010. " νέα έκθεση, η οποία εγκρίθηκε σχεδόν ομόφωνα από την Επιτροπή Γεωργίας και Ανάπτυξης της Υπαίθρου, επιβεβαιώνει τη νέα κατεύθυνση που θα θέλαμε να λάβει η κοινή γεωργική πολιτική κατά τα επόμενα χρόνια. Οι γεωργοί μας δεν παράγουν απλά βασικά προϊόντα, ή εμπορεύματα προς πώληση. Παράγουν, πάνω απ' όλα, τρόφιμα για τα 500 εκατομμύρια πολίτες της Ευρώπης, αλλά και συμβάλλουν στον επισιτισμό και του υπόλοιπου κόσμου. " αναφορά του γεγονότος αυτού με τους εν λόγω όρους δεν είναι απλώς και μόνο θέμα σημασιολογίας: πρόκειται για φιλοσοφική επιλογή που κάνουμε.
<P>
" έκθεση του κ. Dess υιοθετεί θετική προσέγγιση όσον αφορά την περιβαλλοντική και οικολογική συμβολή της γεωργίας, και, ως εκ τούτου, απευθύνει έκκληση για μείωση των συχνά επαχθών διοικητικών διαδικασιών που δημιουργούνται από την ευρωπαϊκή και εθνική νομοθεσία. Επιχειρηματολογώντας υπέρ των βαθμιαίων άμεσων ενισχύσεων και της αναθεώρησης των ρυθμιστικών μέσων, η έκθεση παρέχει επίσης μια νέα προοπτική για την κοινωνική αντίληψη της ΚΓΠ και του παγκόσμιου εμπορίου.
<P>
Αυτήν τη στιγμή, η ομάδα G20 στο Παρίσι ξεκινά συζητήσεις σχετικά με τη ρύθμιση των παγκόσμιων αγορών βασικών προϊόντων, με ιδιαίτερη αναφορά στα βασικά γεωργικά προϊόντα. " προσέγγιση του Κοινοβουλίου, συνεπώς, δεν καθορίζεται στο κενό, σαν να είμαστε αποκομμένοι από τον υπόλοιπο κόσμο. Αντιθέτως, αποτελεί μέρος των ευρύτερων συζητήσεων για το πώς μπορούμε να καταλήξουμε σε μια παγκόσμια απάντηση για μια παγκόσμια πρόκληση.
<P>
Όπως και με την έκθεση του κ. Lyon πριν από ένα χρόνο και την έκθεση του κ. Garriga Polledo σχετικά με τις δημοσιονομικές προοπτικές τον περασμένο μήνα, αύριο θα ψηφίσουμε υπέρ της διατήρησης του γεωργικού προϋπολογισμού για την περίοδο προγραμματισμού 2014-2020. Είμαι βέβαιος ότι το αποτέλεσμα θα κριθεί με μικρή διαφορά, όμως πρέπει να λάβουμε θέση και να κάνουμε επιλογές διότι δεν θα έχουμε τα χρήματα να πράξουμε τα πάντα ...
<P>
(Ο Πρόεδρος διακόπτει τον ομιλητή)
<SPEAKER ID="100" NAME="Stéphane Le Foll" LANGUAGE="FR">
Κύριε Πρόεδρε, κύριε Επίτροπε, κύριε Dess, η ομιλία του κ. Dantin διεκόπη, όμως επρόκειτο να εξηγήσει ότι η παγκόσμια επισιτιστική πρόκληση είναι σημαντική, και όντως είναι σημαντική. Όπως έχει ήδη ειπωθεί, η έκθεση αυτή, μαζί με τις προηγούμενες εκθέσεις και την ανακοίνωση της Επιτροπής, επιδιώκει να αποδείξει ότι στόχος της Ευρώπης είναι να έχει κοινή γεωργική πολιτική που εγγυάται την επισιτιστική ασφάλεια στην Ευρώπη και συμβάλλει στην παγκόσμια επισιτιστική ασφάλεια. Αυτό συνεπάγεται πολιτικές δεσμεύσεις για τη ρύθμιση της αγοράς, ό,τι δηλαδή είναι υπό συζήτηση σήμερα. Θα πρέπει και εμείς να πιέσουμε για αυτό στις συζητήσεις μας σε επίπεδο ΕΕ. Σε μια εποχή κατά την οποία υπάρχουν σχέδια για την εξάλειψη του ευρωπαϊκού προγράμματος επισιτιστικής ασφάλειας, δεν πρέπει να λησμονούμε ότι η επισιτιστική ασφάλεια εξακολουθεί να συνιστά θέμα αλληλεγγύης και να είναι εξαιρετικά επίκαιρο στην Ευρώπη: περίπου 30 εκατομμύρια Ευρωπαίοι υποφέρουν σήμερα από υποσιτισμό. Ας μην λησμονούμε το γεγονός αυτό.
<P>
Ουσιαστικά, η έκθεση αυτή καθορίζει τις γενικές γραμμές: τον περιβαλλοντικό προσανατολισμό της γεωργικής πολιτικής. Φυσικά η γεωργία πρέπει να υιοθετεί θετική προσέγγιση ως προς τα περιβαλλοντικά ζητήματα. Ειδικότερα, πρέπει να εστιάζει στο ευρωπαϊκό στοιχείο και να διασφαλίζει ότι αυτό συνυπολογίζεται, με την ενσωμάτωση περιβαλλοντικών ζητημάτων στον πρώτο πυλώνα.
<P>
Ένα άλλο σημαντικό στοιχείο είναι ότι ο παρών συμβιβασμός συνιστά αποτέλεσμα μακροχρόνιων διαπραγματεύσεων στις οποίες πάντοτε συμμετείχα σχετικά με το ζήτημα της σταδιακής παροχής στήριξης. Επιτέλους, η στήριξη θα χορηγείται σύμφωνα με δύο κριτήρια: την απασχόληση -πιστεύω ότι η γεωργική πολιτική πρέπει να προβλέπει την έννοια της παροχής απασχόλησης- και, φυσικά, την παραγωγή δημόσιων αγαθών. " προσέγγιση αυτή είναι καλύτερη από τη συνέχιση της συζήτησης σχετικά με τα ανώτατα όρια των ενισχύσεων που ποτέ δεν καταλήγει σε λύσεις. Το επισημαίνω σήμερα το απόγευμα επειδή ειλικρινά το πιστεύω.
<P>
Επιτρέψτε μου να ολοκληρώσω αναφέροντας ότι η παρούσα έκθεση και η δέσμευση του Κοινοβουλίου είναι άνευ αντικειμένου εάν ο προϋπολογισμός της γεωργίας δεν παραμείνει στο σημερινό του επίπεδο. Αυτή είναι η απάντησή μου στις παρατηρήσεις που διατυπώθηκαν από τον κ. Επίτροπο και τον Πρόεδρο της Επιτροπής όσον αφορά τον δεύτερo πυλώνα. Δεν μπορούμε να αποδεχθούμε περικοπή του προϋπολογισμού.
<SPEAKER ID="101" NAME="George Lyon" LANGUAGE="EN">
Κύριε Πρόεδρε, νομίζω ότι ο παγκοσμίου φήμης σκώτος ποιητής Robert Burns θα μπορούσε να περιγράψει την αρχική μορφή της παρούσας έκθεσης ως "μαζεμένο, τρεμάμενο ζωάκι". Ευτυχώς, χάρη στο άρτιο έργο που επιτέλεσαν ο Albert Dess και όλοι οι άλλοι σκιώδεις εισηγητές τους τελευταίους μήνες των διαπραγματεύσεων, διαθέτουμε πλέον μια έκθεση που διαθέτει κάποιο ουσιαστικό περιεχόμενο και πολλούς τομείς που μπορούμε να υποστηρίξουμε.
<P>
Πιστεύω, ωστόσο, ότι υστερεί σε έναν σημαντικό τομέα, υπό την έννοια ότι αδυνατεί να απαντήσει στο θεμελιώδες ερώτημα που τίθεται από τους φορολογούμενους και τους καταναλωτές μας οι οποίοι πληρώνουν για την κοινή γεωργική πολιτική: σε τι αποσκοπούν οι αποσυνδεδεμένες άμεσες ενισχύσεις; Πρόκειται για θεμελιώδες ερώτημα που όλοι πρέπει να εξετάσουμε. Δεν υπάρχει πλέον καμία σύνδεση με την παραγωγή τροφίμων, επειδή είναι αποσυνδεδεμένες. Υπάρχει σύνδεση με τα δημόσια αγαθά μέσω της πολλαπλής συμμόρφωσης, όμως δεν νομίζω ότι αυτό απαντά ουσιαστικά το εν λόγω ερώτημα. Πιστεύω ότι η έκθεση θα έπρεπε ίσως να έχει προχωρήσει λίγο περισσότερο και να έχει απαντήσει στο ερώτημα αυτό στηρίζοντας την ιδέα μιας περισσότερο στοχευμένης άμεσης ενίσχυσης, περιλαμβάνοντας σημαντικά κίνητρα για την ανάπτυξη ενός περισσότερο βιώσιμου και ανταγωνιστικού μοντέλου γεωργίας και δίνοντας τη δυνατότητα στόχευσης των ενισχύσεων σε μειονεκτούσες περιοχές - τον λεγόμενο περιβαλλοντικό προσανατολισμό των άμεσων ενισχύσεων, υπέρ του οποίου πιστεύω ότι είναι σε μεγάλο βαθμό ο κ. Επίτροπος.
<P>
Εάν κινηθούμε προς την κατεύθυνση αυτή, πιστεύω ότι μας δίνει τη δυνατότητα να απαντήσουμε στο συγκεκριμένο ερώτημα και να εξηγήσουμε στους πολίτες σε τι ακριβώς αποσκοπούν οι άμεσες ενισχύσεις. Αρνείται επίσης να ικανοποιήσει την έκκληση να τεθούν φραγμοί και ανώτατα όρια στις ενισχύσεις διότι, εάν υπάρχουν δημόσια αγαθά που συνδέονται με τις άμεσες ενισχύσεις σε όλο το φάσμα των τελευταίων αυτών, τότε όσο μεγαλύτερος είναι ο γεωργός τόσο περισσότερα δημόσια αγαθά θα παράγει ο εν λόγω γεωργός. Δεν υπάρχει λοιπόν καμία ανάγκη να τεθούν ανώτατα όρια. Πιστεύω ότι υπάρχουν υπαινιγμοί στην έκθεση προς την κατεύθυνση αυτή και επικροτώ την κίνηση προς το συγκεκριμένο είδος μοντέλου. Ελπίζω ότι μπορούμε να βελτιώσουμε την έκθεση αύριο. Εάν γίνει αυτό, η Ομάδα μας θα είναι σίγουρα στην ευχάριστη θέση να την υποστηρίξει.
<SPEAKER ID="102" NAME="James Nicholson" LANGUAGE="EN">
Κύριε Πρόεδρε, επιτρέψτε μου να εκμεταλλευτώ την ευκαιρία για να συγχαρώ τον εισηγητή. Αποδείχθηκε σίγουρα κατά τη διάρκεια του χρόνου που ήταν σε εξέλιξη οι διαπραγματεύσεις ότι είχε πραγματικά πολύ μεγάλες αντοχές, διότι υπήρξαν πολλοί που πρόβαλλαν προσκόμματα κατά τη διάρκεια αυτής της περιόδου. Αποδείχθηκε λοιπόν άτρωτος στην αποστολή του, και τα κατάφερε.
<P>
Καταρχάς, θα ήθελα να εκφράσω την ικανοποίησή μου για το γεγονός ότι πρόκειται να δημιουργηθεί δομή πυλώνα υπ' αριθμόν δύο, διότι πιστεύω ότι είναι κάτι επί του οποίου συμφωνούμε όλοι.
<P>
Άκουσα την ομιλία σχετικά με τον περιβαλλοντικό προσανατολισμό. Όταν μιλάτε για περιβαλλοντικό προσανατολισμό, αυτός σημαίνει διαφορετικά πράγματα σε διαφορετικούς ανθρώπους σε διαφορετικές χώρες, συμπεριλαμβανομένου του τρόπου με τον οποίο εφαρμόζεται. Πρέπει να συμφωνήσουμε κατά κάποιον τρόπο. Δεν πρόκειται για απλή, απερίσκεπτη κουβέντα που μπορείτε να χρησιμοποιείτε κατά τον έναν ή τον άλλο τρόπο, διότι αναμένεται να έχει τεράστια επίδραση σε όλους τους τομείς.
<P>
Ο κ. Le Foll έχει δίκιο. Εάν σε τελική ανάλυση δεν υπάρχουν χρήματα, λίγα μπορούμε να πράξουμε σε πολλούς από αυτούς τους τομείς. Οφείλουμε να είμαστε υπεύθυνοι, και οφείλουμε να είμαστε υπεύθυνοι ως Κοινοβούλιο καθώς βαίνουμε προς το νομικό κείμενο που θα υποβάλει ο κ. Επίτροπος στα τέλη του φθινοπώρου του τρέχοντος έτους. Θα είναι μια τεράστια πρόκληση για το Σώμα. Για πρώτη φορά πρόκειται να έχουμε ευθύνη και λόγο και να αποτελούμε μέρος της τελικής διαδικασίας λήψης αποφάσεων.
<P>
Από αυτήν, λοιπόν, την άποψη εκφράζω την αντίθεσή μου για το παρόν κείμενο όσον αφορά τον καθορισμό ανώτατου ορίου. Θα υποστηρίξω τις τροπολογίες που έχουν προταθεί για τη μείωση του βαθμού καθορισμού. Είναι κάτι για το οποίο πρέπει να μιλήσουμε περισσότερο, όμως, όπως ανέφερα, τίποτε δεν θα είναι καλό εάν δεν υπάρχει προϋπολογισμός.
<P>
Πρέπει να εξετάσουμε πώς δαπανούμε τα χρήματα. Δαπανούμε τα χρήματά μας όσο πιο συνετά μπορούμε; Μήπως ξοδεύουμε πάρα πολλά στη διοίκηση; Μήπως ξοδεύουμε πάρα πολλά στη γραφειοκρατία; Μήπως ξοδεύουμε πάρα πολλά και στην επισιτιστική ασφάλεια; Όπως και για τον περιβαλλοντικό προσανατολισμό, οι άνθρωποι μιλούν για την επισιτιστική ασφάλεια σαν να είναι μια απλή, απερίσκεπτη κουβέντα.
<P>
Τι πράττουμε για την επίτευξη της επισιτιστικής ασφάλειας; Θα μπορούσαμε να βρεθούμε αντιμέτωποι με μια κρίση μέσα στα επόμενα εννέα-δέκα έτη. Υπάρχουν λιγότεροι γεωργοί, λιγότεροι εργαζόμενοι· σε αυτό το σημείο νομίζω ότι πρέπει να επικεντρωθούμε στο μέλλον.
<SPEAKER ID="103" NAME="Martin Häusling" LANGUAGE="DE">
Κύριε Πρόεδρε, κυρίες και κύριοι, κατά τη γνώμη μας η έκθεση μάς οδηγεί σαφώς προς τη σωστή κατεύθυνση. " ευρωπαϊκή γεωργική πολιτική πρέπει να είναι δικαιότερη, δικαιότερη και προς το περιβάλλον. Πιστεύω ότι έχουμε επιτύχει τους στόχους αυτούς με την έκθεση. Σε τελική ανάλυση, η ευρωπαϊκή γεωργική πολιτική πρέπει να πληροί τους στόχους μας για το κλίμα και την ποικιλομορφία. Ενσωματώνεται και αυτό στην έκθεση. " ευρωπαϊκή γεωργική πολιτική οφείλει να προσφέρει περιβαλλοντικές υπηρεσίες. Τότε οι φορολογούμενοι θα είναι διατεθειμένοι να πληρώσουν για αυτή. Χρειαζόμαστε δίκαιη κατανομή μεταξύ των γεωργικών εκμεταλλεύσεων, αλλά και μεταξύ των κρατών μελών, πρέπει δε να ασκούμε δίκαιη πολιτική εμπορίου προς τις λιγότερο αναπτυγμένες χώρες. Περιλαμβάνεται και αυτό στην έκθεση.
<P>
" επεξεργασία σχεδόν 1.300 τροπολογιών ήταν μια επίπονη διαδικασία, όμως σε βάθος χρόνου επετεύχθη ο σκοπός μας να εξευρεθεί μια σημαντική κοινή συμβιβαστική λύση με σαφώς καθορισμένους στόχους. Το Κοινοβούλιο αποδείχθηκε ικανό να εκπονήσει μια τέτοια πολιτική. Πολλά σημεία θα μπορούσαν να είχαν διατυπωθεί με μεγαλύτερη σαφήνεια κατά την άποψή μας, όπως οι όροι για τις ενισχύσεις στο πλαίσιο του πρώτου πυλώνα -η εναλλαγή καλλιεργειών, η προστασία των λειμώνων- όμως ας είναι, εναπόκειται πλέον στην Επιτροπή να διευκρινίσει τις τελικές ρυθμίσεις.
<P>
Είναι επίσης σημαντικό ότι συμπεριλαμβάνεται η σταδιακή μείωση. Οι μεγάλες γεωργικές εκμεταλλεύσεις πρέπει να αποδίδουν περισσότερο όσον αφορά την απασχόληση και το περιβάλλον. Το ζήτημα αυτό υποστηρίχθηκε από μεγάλη πλειοψηφία στην επιτροπή. Είναι επίσης σημαντικό να ενισχυθεί ο ρόλος των γεωργών στο εμπόριο, αλλά και να αντιμετωπιστεί το θέμα του ελλείμματος πρωτεϊνούχων καλλιεργειών. Μακροπρόθεσμα, δεν έχουμε την πολυτέλεια να εισάγουμε από άλλες χώρες πρωτεϊνούχες καλλιέργειες που ισοδυναμούν με 30 εκατομμύρια εκτάρια εκτάσεων για ζωοτροφές. Είναι πλέον καιρός να γίνει η αρχή σε αυτό.
<P>
Όλοι συμφωνούμε ότι είναι σημαντικός ο ισχυρός δεύτερος πυλώνας. Ανάπτυξη της υπαίθρου, περιβαλλοντικά μέτρα και μέτρα για τις μειονεκτούσες περιοχές - πρέπει να υπάρξει σαφής έμφαση στα θέματα αυτά. Εάν ο κ. Barroso επιθυμεί να μειώσει τη χρηματοδότηση στο σημείο αυτό, θα αντιμετωπίσει πολύ μεγάλη αντίδραση από το Κοινοβούλιο. Εδώ ακριβώς έγκεινται οι ευκαιρίες για την ανάπτυξη της υπαίθρου και δεν μπορούμε να αδιαφορήσουμε για τις μειονεκτούσες περιοχές.
<SPEAKER ID="104" NAME="Patrick Le Hyaric" LANGUAGE="FR">
Κύριε Πρόεδρε, κύριε Επίτροπε, η έκθεση που υποβλήθηκε σήμερα παρουσιάζει μια νέα κατεύθυνση για την κοινή γεωργική πολιτική. Περιλαμβάνει βαθμιαία δημόσια χρηματοδότηση η οποία αντικατοπτρίζει μελήματα για την απασχόληση και το περιβάλλον, το γεγονός ότι η γεωργία παράγει δημόσια αγαθά και την έννοια των ενεργών γεωργών. Ωστόσο, έχουμε κατά καιρούς γίνει μάρτυρες πάρα πολλών καλών προθέσεων που ποτέ δεν βελτίωσαν τη ζωή των εργαζομένων γεωργών. Ας έχουμε κατά νου τις σκηνές που διαδραματίζονται αυτήν τη στιγμή στις αγροτικές μας περιοχές. Αν και η ιδέα ενός δικτύου ασφαλείας είναι ελκυστική, δεν είναι επαρκής. Πρέπει να επιστρέψουμε σε μηχανισμούς δημόσιας παρέμβασης με στόχο την εγγύηση βασικών τιμών για τους γεωργούς μικρής και μεσαίας κλίμακας.
<P>
Ο συνδυασμός οικονομικής, κοινωνικής και οικολογικής απόδοσης θα θέσει επίσης τέλος στο υπερφιλελεύθερο μοντέλο του ελεύθερου εμπορίου που καταστρέφει σήμερα τις οικογενειακές γεωργικές εκμεταλλεύσεις. " Ευρωπαϊκή Ένωση πρέπει να αγωνιστεί για την πραγματοποίηση ριζικών αλλαγών στον Παγκόσμιο Οργανισμό Εμπορίου και να συνεργαστεί στενότερα με τον Οργανισμό Επισιτισμού και Γεωργίας των "νωμένων Εθνών (FAO), ούτως ώστε να επιστρέψει σε συστήματα συνεργασίας που περιλαμβάνουν μεταβλητούς δασμούς στα σύνορα.
<P>
Χρειαζόμαστε επίσης πολύ περισσότερη χρηματοδότηση για την έρευνα στην Ευρώπη. Τέλος, πρέπει να διασφαλιστεί ότι ο προϋπολογισμός για την πολιτική διατηρείται ... (Ο ομιλητής ολοκληρώνει με κλειστό μικρόφωνο)
<SPEAKER ID="105" NAME="Krisztina Morvai" AFFILIATION="NI">
(EN) Κύριε Πρόεδρε, δεν ακουγόταν η αγγλική διερμηνεία της προηγούμενης ομιλίας. Με ενδιέφερε πολύ και, εάν δεν είναι μεγάλος κόπος για τον ομιλητή, θα ήμουν ιδιαίτερα ευγνώμων εάν θα μπορούσατε να κάνετε κάτι ώστε να την ακούσουμε τελικά στα αγγλικά.
<SPEAKER ID="106" NAME="Πρόεδρος">
Υπάρχει άλλος κανείς που δεν άκουσε την αγγλική διερμηνεία; Πρόκειται ενδεχομένως μόνο για τοπικό πρόβλημα στις πίσω σειρές. Το θέμα εξετάζεται.
<P>
Κατά τα φαινόμενα, υπήρξε κάποια εμπλοκή στα κανάλια. Εργαζόμαστε για την επίλυση του προβλήματος. Ζητούμε την υπομονή σας, αλλά είμαι βέβαιος ότι θα είναι δυνατή αργότερα η ανάγνωση της ομιλίας στο διαδίκτυο. " συζήτηση μεταδίδεται σε συνεχή ροή στο διαδίκτυο και είμαι βέβαιος ότι εκεί θα υπάρχει η διερμηνεία.
<SPEAKER ID="107" NAME="Lorenzo Fontana" LANGUAGE="IT">
Κύριε Πρόεδρε, κύριε Επίτροπε, κυρίες και κύριοι, καταρχάς οφείλω να ευχαριστήσω και να συγχαρώ τον κ. Dess για το επίπονο έργο του, από κοινού με όλους τους σκιώδεις εισηγητές.
<P>
Είμαστε ιδιαίτερα ικανοποιημένοι με το ότι υπάρχουν αναφορές στην παρούσα έκθεση στις μειονεκτούσες περιοχές - οι ορεινές περιοχές μάς είναι ιδιαίτερα προσφιλείς. Είμαστε ιδιαίτερα ικανοποιημένοι με το ότι υπάρχει στήριξη για τις μικρές εκμεταλλεύσεις, οι οποίες διαδραματίζουν καθοριστικό ρόλο, διότι έχουν μεγάλη σημασία τόσο για την προστασία της γης όσο και για την ποιότητα των προϊόντων που παράγονται σε αυτή. Είμαστε επίσης ιδιαίτερα ευχαριστημένοι για το ότι υπάρχουν ουσιαστικές αναφορές στους νέους γεωργούς, οι οποίοι μέχρι κάποιο βαθμό αποτελούν το μέλλον της γεωργίας.
<P>
Θα πρέπει όλοι να γνωρίζουμε, ωστόσο, ότι πρέπει πλέον να δοθεί σημαντική μάχη όσον αφορά τον προϋπολογισμό, και αυτός είναι ο λόγος για τον οποίο απευθύνουμε έκκληση προς εσάς, κύριε Επίτροπε, καθώς το γνωρίζετε καλύτερα από εμένα ή οποιονδήποτε άλλον εδώ. Δεν μπορούμε να επιτρέψουμε περικοπή του προϋπολογισμού της κοινής γεωργικής πολιτικής (ΚΓΠ), διότι αυτό θα σήμαινε ότι η γεωργία πιθανόν αξίζει λιγότερο στην Ευρώπη. Είναι σαφές ότι, εάν η γεωργία αξίζει λιγότερο στην Ευρώπη, τότε τα γεωργικά προϊόντα και ως εκ τούτου όλα μας τα τρόφιμα αξίζουν επίσης λιγότερο. Δεν το πιστεύουμε αυτό, φυσικά.
<P>
Τέλος, κύριε Επίτροπε, θα ήθελα να αναφερθώ στο ζήτημα των εισαγωγών. Όπως γνωρίζετε, οι εισαγωγές δεν εμπίπτουν φυσικά στην ΚΓΠ, αποτελούν όμως ένα άλλο βασικό κομμάτι του παζλ που πρέπει να συμβαδίζει με την ΚΓΠ, διότι εάν εισάγουμε φτηνά και κακής ποιότητας προϊόντα, η γεωργία μας είναι βέβαιο ότι θα καταρρεύσει.
<SPEAKER ID="108" NAME="Diane Dodds" AFFILIATION="NI">
(EN) Κύριε Πρόεδρε, θα ήθελα να ευχαριστήσω τον κ. Dess για την περιεκτική του έκθεση.
<P>
Όπως και άλλοι ομιλητές, θα ήθελα να τονίσω τη σημασία του κατάλληλου προϋπολογισμού για τη νέα ΚΓΠ. Πιστεύω ότι είναι εξαιρετικά σημαντικό ο προϋπολογισμός μας να βασίζεται στα επιχειρήματα τα οποία περιστρέφονται γύρω από την επισιτιστική ασφάλεια.
<P>
Εκτιμάται ότι, μέχρι το 2050, θα χρειαστούμε αύξηση της παγκόσμιας γεωργικής παραγωγής κατά 70%. Θα έλεγα ότι η νέα ΚΓΠ θα πρέπει να τη βοηθήσει και να κρατήσει την εν λόγω παραγωγή εντός της Ευρώπης. Δεν πρέπει να πράττουμε τίποτε που να παρακωλύει την παραγωγική βάση τροφίμων την οποία ήδη διαθέτουμε.
<P>
Επικροτώ τη σαφή στήριξη της δομής των δύο πυλώνων και εκφράζω επίσης την ικανοποίησή μου για τη σημερινή επιβεβαίωση από τον κ. Επίτροπο όσον αφορά τη στήριξή του και ως προς αυτό. Ωστόσο, θα ήθελα να προσθέσω ότι δεν θέλω η στήριξη του περιβαλλοντικού προσανατολισμού στον πρώτο πυλώνα να επιβάλει περαιτέρω φόρτο και κόστος στους γεωργούς μας. Για τον λόγο αυτόν θα ήθελα να υπάρχει ευελιξία σε εθνικό και περιφερειακό επίπεδο, με δεδομένη την ευρεία ποικιλία γεωργικών διαρθρώσεων και βάσεων γης σε ολόκληρη την ΕΕ.
<SPEAKER ID="109" NAME="Giovanni La Via" AFFILIATION="PPE">
(IT) Κύριε Πρόεδρε, κύριε Επίτροπε, κυρίες και κύριοι, το επίπονο έργο που έφερε εις πέρας ο εισηγητής κ. Dess και οι σκιώδεις εισηγητές -και τους συγχαίρω όλους, φυσικά- εισέρχεται σήμερα στο τελικό του στάδιο.
<P>
Μια νέα κοινή γεωργική πολιτική (ΚΓΠ) σημαίνει πολλά για την Ευρώπη όσον αφορά το μέλλον της γεωργίας της και την επιβίωση μεγάλων αγροτικών περιοχών. " νέα ΚΓΠ πρέπει να δίνει στους πολίτες τη δυνατότητα να απολαμβάνουν επαρκή προσφορά τροφίμων υψηλής ποιότητας, καθώς επίσης και να είναι σε θέση να διατηρεί την παραγωγή μη εμπορεύσιμων περιουσιακών στοιχείων του δημοσίου. Για να επιτευχθούν οι στόχοι που αναφέρθηκαν, υπάρχει ανάγκη καθιέρωσης επιπρόσθετων, αποτελεσματικότερων και απλούστερων ειδικών μέσων για τους γεωργούς σε συνδυασμό με ευκολότερη πρόσβαση σε χρηματοδότηση και λιγότερη γραφειοκρατία.
<P>
Χρειαζόμαστε επίσης μέσα της αγοράς για την αποτελεσματική καταπολέμηση των επαναλαμβανόμενων, δυστυχώς, κρίσεων, αλλά και μέσα για την πρόληψη και την ασφάλιση έναντι κινδύνων που ενυπάρχουν στη γεωργία. Χρειαζόμαστε μια ΚΓΠ για τους νέους, στους οποίους μπορούμε να εμπιστευθούμε τη γεωργία του μέλλοντος. Έχουμε αποφασίσει να προωθήσουμε την προστασία της βιοποικιλότητας και των αμέτρητων περιφερειακών ιδιαιτεροτήτων και ιδιαιτεροτήτων που σχετίζονται με την παραγωγή στην Ευρωπαϊκή Ένωση μέσα από μια πολιτική ανάπτυξης της υπαίθρου που θα ενισχύει το σύνολο του φυσικού και ανθρώπινου δυναμικού των αγροτικών περιοχών. Ταυτόχρονα, θα πρέπει να επιδιώξουμε να καταστούν οι γεωργικές επιχειρήσεις ανταγωνιστικές. Για τον λόγο αυτόν, θα ήθελα να εντυπωθεί στην Επιτροπή η ανάγκη συμπερίληψης μέτρων μεταφοράς τεχνολογίας στην ανάπτυξη της υπαίθρου.
<P>
Όπως εγκρίθηκε και στο πλαίσιο της Επιτροπής Γεωργίας και Ανάπτυξης της Υπαίθρου, επιβεβαιώνω τη σημασία να στηριχθεί η εισαγωγή ανώτατων ορίων για τις άμεσες ενισχύσεις που χορηγούνται σε μεγάλους οικονομικούς παράγοντες. Νομίζω ότι η εισαγωγή ενός συστήματος σταδιακής μείωσης των ενισχύσεων όσο το μέγεθος της εκμετάλλευσης αυξάνεται πάνω από ένα συγκεκριμένο όριο είναι αναγκαία προκειμένου να αποφευχθεί η υπερβολική αποζημίωση των μεγαλύτερων εκμεταλλεύσεων, οι οποίες διαθέτουν ήδη σημαντικές οικονομίες κλίμακας.
<P>
Αναπόφευκτα υπογραμμίζω την ανάγκη επαρκούς χρηματοδότησης της ΚΓΠ. Το παρόν Σώμα δεν μπορεί να αποδεχτεί περικοπή της χρηματοδότησης για την ανάπτυξη της υπαίθρου.
<SPEAKER ID="111" NAME="Luís Manuel Capoulas Santos" AFFILIATION="S&amp;D">
(PT) Κυρία Πρόεδρε, με την παρούσα μεταρρύθμιση, οι βουλευτές της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο θέλουμε να καταστήσουμε την κοινή γεωργική πολιτική (ΚΓΠ) δικαιότερη, ορθότερη και καταλληλότερη για την εποχή στην οποία ζούμε, όταν τα ζητήματα της νομιμότητας της ενίσχυσης σε σχέση με την κοινωνία και της ασφάλειας των τροφίμων και της επισιτιστικής ασφάλειας στην ευρύτερη έννοιά τους είναι περισσότερο επίκαιρα από ποτέ.
<P>
Καταφέραμε οι κύριες ανησυχίες μας να συμπεριληφθούν στην παρούσα έκθεση. Σε αυτές συγκαταλέγεται η ανάγκη να διατηρηθεί η επαρκής χρηματοδότηση της κοινής γεωργικής πολιτικής για την Ένωση. Πρέπει να τονίσω ότι δεν θα αποδεχθούμε την άρση τυχόν χρηματοδοτικών πόρων προκειμένου να διασφαλιστεί η εφαρμογή της ΚΓΠ. Θέλουμε δικαιότερη κατανομή της ενίσχυσης τόσο μεταξύ των κρατών μελών όσο και μεταξύ των γεωργών, με την εισαγωγή ενός νέου συστήματος που δεν συνδέεται με την παραγωγή αλλά βασίζεται σε περιβαλλοντικά και κοινωνικά κριτήρια, ενός συστήματος δηλαδή που προωθεί την απασχόληση. Πρέπει επίσης η ΚΓΠ να προσανατολιστεί προς τους πραγματικούς γεωργούς και να δημιουργηθεί ειδικός μηχανισμός για τους γεωργούς μικρής κλίμακας.
<P>
Είμαι βέβαιος ότι με την ενίσχυση του ρόλου του Κοινοβουλίου βάσει της Συνθήκης της Λισαβόνας θα μπορέσουμε να μετατρέψουμε τους στόχους αυτούς, οι οποίοι προς το παρόν είναι απλώς θεωρητικοί, σε συγκεκριμένες ενέργειες.
<SPEAKER ID="112" NAME="Marit Paulsen" AFFILIATION="ALDE">
(SV) Κυρία Πρόεδρε, θα ήθελα να ευχαριστήσω τον κ. Dess για το εξαίρετο έργο του. Θα ήθελα να μιλήσω σχετικά με μια πτυχή της γεωργικής πολιτικής. Πρόκειται για τις πολύ μεγάλες προκλήσεις που αντιμετωπίζει η ανθρωπότητα και ο κόσμος ολόκληρος. Σε αυτές συγκαταλέγονται το κλίμα, η βιοποικιλότητα και ο ευτροφισμός των υδάτων. Θα μπορούσα να παραθέσω στο σημείο αυτό κάθε είδους παραδείγματα. Σε αυτό το πλαίσιο, νομίζω ότι πρέπει να συνειδητοποιήσουμε ότι οι γεωργοί διαχειρίζονται το περιβάλλον μας και τις προϋποθέσεις για τη ζωή και το μέλλον μας σε καθημερινή βάση. Στη γεωργία και τη δασοκομία διαθέτουμε τα καλύτερα εργαλεία και για τη χρήση αυτών των περιβαλλοντικών εργαλείων πρέπει να αμείβονται οι γεωργοί, και πρέπει να αμείβονται καλά για αυτό. Θα ήθελα ως εκ τούτου στο μέλλον να αλλάξουμε κάπως τον τρόπο σκέψης μας και να απομακρυνθούμε από τις επιδοτήσεις του εισοδήματος, για τις οποίες είναι δύσκολο να υπάρξει λογοδοσία, και να διασφαλίσουμε ότι αμείβεται η εργασία που επιτελούν οι γεωργοί. Με άλλα λόγια, πρέπει να σταματήσουμε να πληρώνουμε επιδοτήσεις και να αρχίσουμε να πληρώνουμε τις παρεχόμενες υπηρεσίες. Το σημαντικότερο καθήκον για τη γεωργία είναι, φυσικά, η παραγωγή τροφίμων -επαρκών και καλής ποιότητας τροφίμων- άποψή μου όμως είναι ότι τα τρόφιμα θα πρέπει να πληρώνονται στην αγορά. Για τις περιβαλλοντικές υπηρεσίες δεν μπορεί να υπάρξει πληρωμή στην αγορά.
<SPEAKER ID="113" NAME="Janusz Wojciechowski" AFFILIATION="ECR">
(PL) Κυρία Πρόεδρε, από πολλές απόψεις, η έκθεση Dess είναι πολύ καλή, από μια άποψη όμως είναι ακριβώς το αντίθετο, δεδομένου ότι απορρίπτει την ιδέα της δίκαιης εξισορρόπησης των άμεσων ενισχύσεων. " παράδοξη και παράλογη αρχή βάσει της οποίας δίδεται περισσότερη βοήθεια σε εκείνους που είναι πλουσιότεροι και λιγότερη σε όσους είναι φτωχότεροι θα εξακολουθήσει να υπερισχύει στον τομέα της γεωργίας. Οι γεωργοί στα νέα κράτη μέλη, και όχι μόνο οι γεωργοί, είναι ιδιαίτερα ανήσυχοι και ταραγμένοι από τις εξελίξεις αυτές. Ο γεωργικός τομέας βρίσκεται σε παρακμή, ιδίως στα νέα κράτη μέλη. Θα ήθελα να σας ζητήσω να εξετάσετε πόση γη βρίσκεται σε αγρανάπαυση στην Πολωνία, τη Λιθουανία και τη Σλοβακία.
<P>
Ζητώ από τους συναδέλφους βουλευτές των παλαιών κρατών μελών να τεθεί τέρμα σε αυτήν τη διάκριση. Ας εξισώσουμε επιτέλους δίκαια τις άμεσες ενισχύσεις και ας μην δημιουργούμε μια Ευρώπη δύο ταχυτήτων. Θα ήθελα να απευθυνθώ στους γάλλους βουλευτές του Σώματος, ιδίως, για να τους υπενθυμίσω το σύνθημα "ελευθερία, ισότητα, αδελφοσύνη" το οποίο κοσμούσε τις σημαίες της Γαλλικής Επανάστασης. Έχουμε ελευθερία, δεν έχουμε όμως ισότητα, και χωρίς ισότητα δεν μπορεί να υπάρξει αδελφοσύνη. Ας ζητήσουμε ισότητα.
<SPEAKER ID="114" NAME="José Bové" AFFILIATION="Verts/ALE">
(FR) Κυρία Πρόεδρε, κύριε Επίτροπε, κυρίες και κύριοι, συμφωνώ ότι, εκτός της ελευθερίας και της αδελφοσύνης, θα πρέπει να υπάρχει ισότητα για τους γεωργούς και τα νέα κράτη μέλη της ανατολικής Ευρώπης. Ναι, συμφωνώ μαζί σας.
<P>
Πιστεύω ότι η παρούσα έκθεση σηματοδοτεί ένα τεράστιο βήμα προόδου. Δεν ήταν εύκολη στην αρχή: η κατάσταση ήταν γεμάτη αντιπαραθέσεις. Ωστόσο, το σημαντικό είναι ότι φτάσαμε σε συναίνεση. " συναίνεση αυτή μάς επέτρεψε να διατηρήσουμε το ευρύτερο όραμα, πιστεύω δε ότι σε αυτό έγκειται η μεγάλη δύναμη του Ευρωπαϊκού Κοινοβουλίου. Πετύχαμε παρά τις δυσκολίες και θα ήθελα ως εκ τούτου να ευχαριστήσω τον εισηγητή κύριο Dess και όλους τους βουλευτές. " πρώτη φάση έχει ολοκληρωθεί.
<P>
Στο έγγραφο αυτό, επαναλαμβάνουμε την ανάγκη για ισότητα, δικαιοσύνη και ορθότητα για τους παραγωγούς και τις περιφέρειες. Νομίζω ότι αυτό είναι σημαντικό. Έχουμε δηλώσει και επιβεβαιώσει σαφώς ότι θέλουμε να διασφαλιστούν και να αναπτυχθούν οι μικρές γεωργικές εκμεταλλεύσεις, ότι θέλουμε οι μικρές εκμεταλλεύσεις να λαμβάνονται υπόψη επειδή είναι ουσιαστικής σημασίας για την ποιότητα και την περιφερειακή βιοποικιλότητα. Κατά τη γνώμη μου, αυτό ήταν ένα ακόμα βασικό σημείο. " ιδέα τού να καταστεί η γεωργία περισσότερο επιστημονική, τού να εγκαταλειφθούν οι αποκλειστικά επικεντρωμένες στην παραγωγή βιομηχανικές εκμεταλλεύσεις, κατοχυρώνεται πλέον στα κείμενα. Απομένει τώρα να γίνει πραγματικότητα: μόνο τότε θα καταστεί η γεωργία βιώσιμη επιλογή για τις μελλοντικές γενιές. Δεν είναι θέμα ιδεολογίας.
<P>
Τέλος, ανησυχούμε επί του παρόντος σχετικά με τις πραγματικές δημοσιονομικές απειλές. Πρέπει να βρεθούν σαφείς απαντήσεις. Αυτό που θέλουμε τώρα είναι να προχωρήσουμε στη δεύτερη φάση, η οποία είναι προφανώς η νομοθετική συζήτηση. Για ποιον λόγο; Διότι χρειαζόμαστε περισσότερα πράγματα από τα κείμενα και τις υψηλές προθέσεις: κατά τη συζήτηση των νομοθετικών προτάσεων θα διαπιστώσουμε πού πραγματικά βαδίζουμε. Αυτό ουσιαστικά περιμένουμε.
<P>
Επιτρέψτε μου να κλείσω, ωστόσο, εκφράζοντας την οργή ​​μου για τη στάση της Γερμανίας. Μας ανάγκασε να μειώσουμε την επισιτιστική βοήθεια προς τους φτωχότερους πολίτες της Ευρώπης στο ένα πέμπτο του αρχικού ποσού. " βοήθεια αυτή ήταν μέρος του προϋπολογισμού της κοινής γεωργικής πολιτικής. Θέλω να βρεθεί ένας άλλος τρόπος αρωγής των φτωχότερων πολιτών μας: των 80 εκατομμυρίων Ευρωπαίων οι οποίοι δεν έχουν αρκετά για να τραφούν.
<SPEAKER ID="115" NAME="Alfreds Rubiks" AFFILIATION="GUE/NGL">
(LV) Κυρία Πρόεδρε, έχει γίνει πολύ καλή δουλειά, αλλά η ολοκληρωμένη μορφή της έκθεσης είναι διατυπωμένη με πολύ γενικούς όρους. " έκθεση περιγράφει με σαφήνεια μια νέα κατεύθυνση - τον γεωργικό περιβαλλοντικό προσανατολισμό. Αυτός θα μπορούσε να αποτελέσει μια μορφή σωσιβίου για τους μη παραγωγικούς γεωργούς, οι οποίοι δεν θα χρειάζεται ενδεχομένως να προβαίνουν σε γεωργική παραγωγή και ωστόσο θα λαμβάνουν ενισχύσεις βάσει της έκτασης. Άποψή μου είναι ότι θα πρέπει, κατά την εφαρμογή της παρούσας έκθεσης στην πράξη, να έχουμε κατά νου το τι λείπει. Λείπει το πρόβλημα των πρωτεϊνούχων καλλιεργειών, το θέμα της ποιότητας των εισαγόμενων τροφίμων δεν έχει ενσωματωθεί, δεν υπάρχει καμία αναφορά στο πρόβλημα των γενετικά τροποποιημένων καλλιεργειών και τα ζητήματα της υποβάθμισης του εδάφους έχουν μελετηθεί ανεπαρκώς. Εξακολουθεί να μην υπάρχει σαφής ορισμός όρων όπως "ενεργός γεωργός", "νέος γεωργός", "δίκαιες στρεμματικές ενισχύσεις" και "οικογενειακές εκμεταλλεύσεις". Δυστυχώς, πάρα πολλοί γεωργοί δεν θα βρουν καμία απάντηση στα προβλήματα και τα ερωτήματά τους στην παρούσα έκθεση. Στο μέλλον πρέπει να τη βελτιώσουμε.
<SPEAKER ID="116" NAME="John Stuart Agnew" AFFILIATION="EFD">
(EN) Κυρία Πρόεδρε, ενώ ο όρος "περιβαλλοντικός προσανατολισμός" του πρώτου πυλώνα μπορεί να είναι αρεστός στους γεωργούς της πολυθρόνας, θα δημιουργήσει μεγάλα προβλήματα στους μεγάλους γεωργούς που θα μπορούσαν κάλλιστα να εγκαταλείψουν τη γη αντί να προσπαθήσουν να τη σπείρουν την άνοιξη. Εάν η πολιτική αυτή είχε εφαρμοστεί φέτος, θα είχε ως αποτέλεσμα την πλήρη αποτυχία των καλλιεργειών. " σωστή επιθεώρηση και εφαρμογή των οικολογικών μέτρων θα είναι επίσης αδύνατη.
<P>
Για να είναι αποτελεσματικός, ο καθορισμός ανώτατων ορίων για τις ενιαίες ενισχύσεις ανά γεωργική εκμετάλλευση θα πρέπει να είναι αυστηρός. Αυτό θα παρακινήσει αμέσως τους γεωργούς να χωρίσουν επίσημα τις επιχειρήσεις τους με τις συζύγους τους, ούτως ώστε να διατηρηθεί η πλήρης ενίσχυση και στα δύο τμήματα. Εκτός αυτού, έχω πληροφορηθεί ότι η εξοικονόμηση που θα προκύψει από τον καθορισμό ανώτατων ορίων θα ωφελήσει την ΕΕ και όχι το κράτος μέλος που στην πραγματικότητα παρήγαγε την εξοικονόμηση.
<P>
" απόφαση για την καλλιέργεια γενετικά τροποποιημένων φυτών θα πρέπει να εναπόκειται στα επιμέρους κράτη μέλη. " πρόταση να μην μπορεί να εισπραχθεί καμία ενιαία ενίσχυση ανά εκμετάλλευση από γεωργούς που διατηρούν τέτοιου είδους καλλιέργειες είναι εντελώς παράλογη. Υπάρχει έλλειψη τροφίμων στον κόσμο. Θα πρέπει να ενθαρρύνεται η εφαρμογή νέων τεχνολογιών καλλιέργειας και όχι να δυσφημείται. Ελπίζω ότι οι τρεις τελευταίοι χειμώνες σάς έχουν πείσει όλους ότι δεν υπάρχει καμία απειλή για εμάς από την υπερθέρμανση του πλανήτη.
<SPEAKER ID="117" NAME="Krisztina Morvai" AFFILIATION="NI">
(HU) Κυρία Πρόεδρε, κυρίες και κύριοι, πόσο διαφορετική θα ήταν η γνώμη των όλο και περισσότερο εξοργισμένων ευρωπαίων πολιτών για την Ευρωπαϊκή Ένωση εάν διαπίστωναν ότι οι φορολογικές τους εισφορές δαπανώνταν αποκλειστικά και μόνο ως δημόσιο χρήμα για το κοινό συμφέρον και το κοινό καλό, και ανάλογα με το δημόσιο αγαθό που παράγεται. " έκθεση Dess λαμβάνει την κατεύθυνση αυτή σε σχέση με τη γεωργική βοήθεια που παρέχεται από την Ευρωπαϊκή Ένωση. Αύριο θα φέρουμε τεράστια ευθύνη, αποφασίζοντας εάν θα εγκριθεί το ανώτατο όριο, το μέγιστο ποσό που καθορίστηκε από την έκθεση Dess ως αποτέλεσμα του επίπονου έργου όσων υπέβαλαν προτάσεις τροπολογιών, για την παροχή βοήθειας με βάση τα εκτάρια και την έκταση. Θα ήθελα να σας ζητήσω να ακολουθήσετε το αίσθημα δικαίου των ψηφοφόρων σας και να εγκρίνετε το όριο αυτό. Ας υπάρξει ανώτατο όριο όσον αφορά το δημόσιο χρήμα που εισπράττουν οι "πράσινοι" και "κόκκινοι" βαρόνοι και άλλοι αστικοί επιχειρηματίες από τους ευρωπαίους φορολογούμενους!
<SPEAKER ID="118" NAME="Esther Herranz García" AFFILIATION="PPE">
(ES) Κυρία Πρόεδρε, κυρίες και κύριοι, αν και η σημερινή συζήτηση επικεντρώνεται στη σημαντική αυτή έκθεση για τη μεταρρύθμιση της κοινής γεωργικής πολιτικής, θα ήθελα να σχολιάσω ένα δευτερεύον ζήτημα που μας επηρεάζει και θα μπορούσε να πλήξει τη βιωσιμότητα των αξιωμάτων που υπερασπιζόμαστε στο Κοινοβούλιο σε σχέση με τη μεταρρύθμιση του μέλλοντος της ΚΓΠ.
<P>
Την επόμενη εβδομάδα, η Ευρωπαϊκή Επιτροπή θα υποβάλει την πρότασή της για τις δημοσιονομικές προοπτικές για την περίοδο μετά το 2014 στην οποία, εάν οι πληροφορίες μου αποδειχθούν σωστές, το εκτελεστικό όργανο της Κοινότητας έχει αναμφισβήτητα την πρόθεση να προτείνει περικοπές του γεωργικού προϋπολογισμού της ΕΕ.
<P>
Επομένως, πρέπει να έχουμε κατά νου το γεγονός ότι η Ευρωπαϊκή Επιτροπή δεν θα λάβει υπόψη τη γνώμη που θα εγκρίνουμε αύριο και με την οποία θα ζητούμε συγκεκριμένα να διατηρηθούν οι δαπάνες της κοινής γεωργικής πολιτικής.
<P>
Δεν μπορώ να αντιληφθώ με ποιον τρόπο, με μειωμένο προϋπολογισμό, θα μπορέσουμε να αρθούμε στο ύψος όλων των προκλήσεων που περιγράφονται στο παρόν έγγραφο· με ποιον τρόπο οι επιδοτήσεις της κοινής γεωργικής πολιτικής θα καταστούν περισσότερο οικολογικές, μια διαδικασία η οποία θέλουμε να διασφαλιστεί ότι δεν θα απαιτήσει πρόσθετη προσπάθεια εκ μέρους των γεωργών και κτηνοτρόφων· με ποιον τρόπο θα μπορέσουμε να το επιτύχουμε αυτό.
<P>
Αδυνατώ να αντιληφθώ με ποιον τρόπο θα κατορθώσουμε, με αποδυναμωμένη ΚΓΠ, να ανταποκριθούμε -και ενδεικτικά παραθέτω ακόμα ένα παράδειγμα- στην αστάθεια των τιμών και να δημιουργήσουμε μια γραμμή του προϋπολογισμού, όπως είναι η πρόθεσή μας, για την αντιμετώπιση της κρίσης, την οποία βιώσαμε στο έπακρο.
<P>
" ΚΓΠ δεν θα πρέπει να αποτιμάται μόνο όσον αφορά τις δαπάνες διότι, εκτός από τα αγαθά και τις υπηρεσίες που προσφέρει, πιστεύω ότι πρέπει να καταστεί σαφές -σήμερα περισσότερο από ποτέ- ότι 1 ευρώ που επενδύεται στη γεωργία παράγει 10 ευρώ πλούτου στον τομέα των γεωργικών τροφίμων. Αυτό θα πρέπει να ληφθεί σοβαρότατα υπόψη όσον αφορά τον καθορισμό του επόμενου δημοσιονομικού πλαισίου.
<P>
Επιπλέον, δεν πρέπει να λησμονείται ότι οι διαπραγματεύσεις με τρίτες χώρες και τον Παγκόσμιο Οργανισμό Εμπορίου συνιστούν σοβαρή απειλή για το μέλλον της γεωργικής και κτηνοτροφικής παραγωγής στην Ευρωπαϊκή Ένωση.
<SPEAKER ID="119" NAME="Paolo De Castro" AFFILIATION="S&amp;D">
(IT) Κυρία Πρόεδρε, κύριε Επίτροπε, κυρίες και κύριοι, η έκθεση Dess σηματοδοτεί την αρχή μιας νέας φάσης στη διαδικασία μεταρρύθμισης της κοινής γεωργικής πολιτικής (ΚΓΠ). Είναι το αποτέλεσμα σκληρής και πολύμηνης εργασίας από την Επιτροπή Γεωργίας και Ανάπτυξης της Υπαίθρου, για την οποία θα ήθελα να ευχαριστήσω τον κ. Dess και όλους τους σκιώδεις εισηγητές και τις κοινοβουλευτικές Ομάδες.
<P>
Σήμερα το Σώμα μπορεί να παράσχει σαφή γνωμοδότηση ως προς το μέλλον της κοινής γεωργικής πολιτικής: πρέπει να είναι μια ισχυρή, απλή, ευέλικτη και περισσότερο οικολογική ΚΓΠ που λαμβάνει υπόψη τους νέους και την απασχόληση. Για αυτόν τον λόγο, κύριε Επίτροπε, ανησυχούμε για την είδηση που κυκλοφόρησε στον Τύπο σήμερα όσον αφορά περικοπές στον προϋπολογισμό, ιδιαίτερα στον δεύτερο πυλώνα. Αυτό θα ήταν ασύμβατο τόσο με την έκθεση Dess όσο και την έκθεση σχετικά με τις δημοσιονομικές προοπτικές της Ευρωπαϊκής Ένωσης του κ. Garriga Polledo, την οποία εγκρίναμε στην Ολομέλεια κατά τις τελευταίες εβδομάδες. " δεύτερη αυτή έκθεση εισήγαγε τη σημαντική αρχή βάσει της οποίας η ΚΓΠ διατηρεί το σημερινό επίπεδο χρηματοδότησης κατά την επόμενη περίοδο δημοσιονομικού προγραμματισμού.
<P>
Ως εκ τούτου, κύριε Επίτροπε, θα θέλαμε ορισμένες διευκρινίσεις σχετικά με την είδηση που κυκλοφόρησε και να πληροφορηθούμε, όσον αφορά εσάς, εάν υπάρχουν διαφορετικές οδηγίες από όσες έχουν αναφερθεί μέχρι τώρα.
<SPEAKER ID="120" NAME="Britta Reimers" AFFILIATION="ALDE">
(DE) Κυρία Πρόεδρε, κύριε Επίτροπε, κυρίες και κύριοι, θα ήθελα να ευχαριστήσω τον εισηγητή για την επιμονή και το θετικό του έργο.
<P>
Όσον αφορά το μέλλον της γεωργικής πολιτικής μετά το 2013, πρέπει να αποφασίσουμε την κατεύθυνση προς την οποία θέλουμε να κινηθούμε. Θέλουμε έναν γεωργικό τομέα που αντιμετωπίζει τις προκλήσεις ενεργώντας κατά τρόπο καινοτόμο, σύγχρονο, τολμηρό, συνειδητοποιημένο, υπεύθυνο και ανεξάρτητο στην αγορά; Ή θέλουμε έναν γεωργικό τομέα που συνεχίζει να τροφοδοτείται με το σταγονόμετρο από την Ευρώπη και χρειάζεται να του κρατάει το χέρι και να το ενθαρρύνει η μανούλα του σε κάθε βήμα προς το μέλλον; Αυτή είναι η πορεία που θέτουμε ετούτη τη στιγμή. Για να αντιμετωπίσουμε τις προκλήσεις του μέλλοντος πρέπει να προωθήσουμε σύγχρονες τεχνολογίες στον γεωργικό τομέα, και όχι να έχουμε ατελείωτες συζητήσεις σχετικά με ιδεολογίες. Για να μπορούν οι γεωργικές εκμεταλλεύσεις να προγραμματίζουν με βεβαιότητα, δεν μπορούμε να αλλάζουμε συνεχώς πορεία κάθε δύο χρόνια. Είναι πάρα πολύ μεγάλη η πίεση στα οικονομικά των γεωργών μας. Όλοι εδώ πρέπει ασφαλώς να γνωρίζετε ότι κάθε πολιτική αλλαγή κατεύθυνσης οδηγεί σε νέους νόμους και οδηγίες, οι οποίες με τη σειρά τους απαιτούν επενδύσεις από τις γεωργικές εκμεταλλεύσεις χωρίς παράλληλα να αυξάνουν τα εισοδήματά τους.
<P>
Δεν πρέπει να μας ενδιαφέρει εάν η εκμετάλλευση είναι μεγάλη ή μικρή· αντ' αυτού θα πρέπει να μας ενδιαφέρει το κατά πόσο διοικείται με τρόπο οικονομικά ορθό. Δεν πρέπει να μας ενδιαφέρει εάν παράγει συμβατικά ή βιολογικά στον βαθμό που χειρίζεται τους πόρους υπεύθυνα. Δεν πρέπει επίσης να μας ενδιαφέρει πόσα ζώα διαθέτει εφόσον τα ζώα αυτά τυγχάνουν καλής μεταχείρισης. Το σημαντικό για εμάς πρέπει να είναι να έχουμε στο μέλλον επαρκή και καλής ποιότητας τρόφιμα σε προσιτές τιμές στην Ευρώπη. Σε τελική ανάλυση, η Ευρώπη δεν είναι μόνη της στον κόσμο.
<SPEAKER ID="121" NAME="Hynek Fajmon" AFFILIATION="ECR">
(CS) Κυρία Πρόεδρε, πλησιάζει επιτέλους η ημέρα που θα ισχύει ενιαία γεωργική πολιτική στα παλαιά και νέα κράτη μέλη, τερματίζοντας 10 έτη διακριτικής μεταχείρισης εις βάρος των γεωργών από τα νέα κράτη μέλη. Επικροτώ θερμά αυτήν την εξέλιξη. Ελπίζω ότι δεν θα επιβληθούν νέες διακρίσεις στους γεωργούς κατά τη νέα περίοδο προγραμματισμού. Δυστυχώς, πρέπει να αναφέρω ότι η έκθεση Dess περιέχει μια τέτοια πρόταση. Αναφέρομαι κυρίως στην υποστήριξη του λεγόμενου καθορισμού ανώτατων ορίων στις άμεσες ενισχύσεις για τις μεγαλύτερες γεωργικές επιχειρήσεις. Θεωρώ ότι μια τέτοια πορεία δράσης εισάγει διακρίσεις εις βάρος κρατών μελών όπως η Τσεχική Δημοκρατία τα οποία, για ιστορικούς λόγους, έχουν μεγαλύτερες εκμεταλλεύσεις από οπουδήποτε αλλού στην Ευρωπαϊκή Ένωση.
<P>
Κατά συνέπεια απορρίπτω την ιδέα εφαρμογής ανώτατων ορίων στις άμεσες ενισχύσεις δεδομένου ότι πρόκειται για κίνηση που θα μειώσει την αποδοτικότητα της γεωργίας σε ολόκληρη την Ευρωπαϊκή Ένωση. Πρωταρχικός στόχος της γεωργίας ήταν πάντοτε η παραγωγή τροφίμων. Σήμερα, ωστόσο, ορισμένοι πολιτικοί, κυρίως από την Ομάδα των Πρασίνων/Ευρωπαϊκή Ελεύθερη Συμμαχία και από τις τάξεις της αριστεράς, θέλουν να μετατρέψουν τους γεωργούς σε παραγωγούς βιοκαυσίμων και μαχητές κατά της υπερθέρμανσης του πλανήτη. Δεν μπορώ να υποστηρίξω τέτοιες εξελίξεις.
<SPEAKER ID="122" NAME="Alyn Smith" AFFILIATION="Verts/ALE">
(EN) Κυρία Πρόεδρε, θα ήθελα να ακολουθήσω το παράδειγμα τόσο των συναδέλφων βουλευτών από την Ομάδα μου όσο και άλλων συναδέλφων βουλευτών, προσθέτοντας και τα δικά μου συγχαρητήρια προς τον εισηγητή μας. Δεν ήταν εύκολη η δουλειά για αυτόν -ούτε και για κανέναν από εμάς- και η έκθεση που έχουμε ενώπιόν μας έχει βελτιωθεί σημαντικά με τη συνεργασία και περιέχει πολλά που μπορεί να θαυμάσει κανείς.
<P>
Μου αρέσει ιδιαίτερα η ιδέα της συνέχισης των άμεσων ενισχύσεων και η ρητή κατάργηση των ιστορικών τιμών αναφοράς στην παράγραφο 15, καθώς και η δικαιότερη κατανομή μεταξύ των κρατών μελών, και εντός των κρατών μελών στις περιφέρειες και τα έθνη στο εσωτερικό τους, στην παράγραφο 16.
<P>
Προερχόμενος από τη Σκωτία, είμαι ιδιαίτερα ευτυχής διαπιστώνοντας την ισχυρή δήλωση υπέρ των μειονεκτουσών περιοχών στην παράγραφο 82. Γνωρίζω ότι οι γεωργοί στη Σκωτία -όπως και οπουδήποτε αλλού- θα ευχαριστηθούν πολύ με την παράγραφο 44, η οποία περιέχει τη ρητή δήλωση ότι η πολλαπλή συμμόρφωση πρέπει να είναι συναρτώμενη με τον κίνδυνο και αναλογική. Κύριε Επίτροπε, ίσως θα μπορούσατε να παραθέτετε την παράγραφο αυτή, ιδίως σε ορισμένους από τους συναδέλφους σας ελεγκτές.
<P>
Ενώ υπάρχουν πολλά που μπορεί να θαυμάσει κανείς στην έκθεση , ας είμαστε ειλικρινείς με τους εαυτούς μας και με τους ψηφοφόρους μας. Χωρίς την παράγραφο 1, όλα αυτά δεν έχουν νόημα -και η παράγραφος 1, όπου ζητούμε μια ισχυρή και βιώσιμη ΚΓΠ με έναν προϋπολογισμό ανάλογο των προς επίτευξη φιλόδοξων στόχων, θα είναι άσκοπη επίσης. Όπως και άλλοι συνάδελφοι, θα ήθελα να εκφράσω και τη δική μου ανησυχία, αν μη τι άλλο για τις σημερινές φήμες σύμφωνα με τις οποίες ο Πρόεδρος κ. Barroso επιχειρεί να προβεί σε δραστικές περικοπές στον προϋπολογισμό, και ειδικότερα στον δεύτερο πυλώνα.
<P>
Κύριε Επίτροπε, θα χρειαστείτε όλους τους συμμάχους που μπορείτε να αποκτήσετε στις εν λόγω συζητήσεις εντός της Επιτροπής και με τα κράτη μέλη. Πρέπει να έχουμε μια ΚΓΠ που διαθέτει τη δέουσα χρηματοδότηση και φιλοδοξία για τους γεωργούς και τους πολίτες μας. " ευρωπαϊκή γεωργία έχει μεγάλη σημασία για εμάς. Δεν είναι τώρα καιρός να ασχολούμαστε με μικρολεπτομέρειες.
<SPEAKER ID="123" NAME="Bairbre de Brún" AFFILIATION="GUE/NGL">
(GA) Κυρία Πρόεδρε, επικροτώ την έκθεση του κ. Dess σχετικά με τη μεταρρύθμιση της κοινής γεωργικής πολιτικής (ΚΓΠ) και τον ευχαριστώ για το έργο του.
<P>
" ψηφοφορία αυτής της εβδομάδας θα αντανακλά όσα αναμένει το Ευρωπαϊκό Κοινοβούλιο στις νομοθετικές προτάσεις για την ΚΓΠ. " ψηφοφορία επί του προϋπολογισμού, η οποία επίκειται, είναι επίσης εξαιρετικά σημαντική για τη διασφάλιση επαρκούς μελλοντικής χρηματοδότησης για τη γεωργία.
<P>
Πρέπει να έχουμε μια ισχυρή και βιώσιμη ΚΓΠ -βασισμένη σε δύο πυλώνες- η οποία θα κρατά τους γεωργούς στη γη τους, θα διασφαλίζει την προστασία του περιβάλλοντος, θα προωθεί την αγροτική οικονομία και θα παρέχει ισότιμη μεταχείριση και διαφάνεια για όλους όσοι εργάζονται στην τροφική αλυσίδα.
<P>
Τα οικολογικά γεγονότα που συνδέονται με το περιβάλλον στον πυλώνα 1 πρέπει να είναι σαφή, σωστά σχεδιασμένα και εύκολα μετρήσιμα, η δε χρηματοδότηση για τον πυλώνα 2 πρέπει να είναι επαρκής και δίκαιη.
<SPEAKER ID="124" NAME="Giancarlo Scottà" AFFILIATION="EFD">
(IT) Κυρία Πρόεδρε, κυρίες και κύριοι, από όλες τις πολιτικές της Ευρώπης, η κοινή γεωργική πολιτική είναι εκείνη που χρειάστηκε να επικαιροποιηθεί περισσότερο με την πάροδο των ετών προκειμένου να αντιμετωπίσει τις συνεχείς αλλαγές που σημειώνονται στον οικονομικό τομέα, μεταξύ άλλων και σε διεθνές επίπεδο.
<P>
Πάντοτε επικαιροποιείται λαμβάνοντας υπόψη δύο κύριους στόχους: την κατοχύρωση εισοδήματος για τους ευρωπαίους γεωργούς και την προσαρμογή σε έναν συνεχώς φθίνοντα κοινοτικό προϋπολογισμό, ενώ δεν παραλείπεται και μια ολόκληρη σειρά από άλλους στόχους που συνδέονται με την ποιότητα της παραγωγής, του περιβάλλοντος, της βιοποικιλότητας και των υδάτινων πόρων.
<P>
" μεταρρύθμιση της ΚΓΠ, επί της οποίας θα ψηφίσουμε αύριο, είναι ζωτικής σημασίας προκειμένου να συνεχίσουμε να στηρίζουμε το εισόδημα των γεωργών μας, όπως ήδη ανέφεραν οι συνάδελφοι βουλευτές. Στόχος, επομένως, δεν είναι η μείωση των άμεσων επιδοτήσεων αλλά η εξεύρεση ισορροπίας μεταξύ των επιδοτήσεων αυτών και της αγροτικής ανάπτυξης, ούτως ώστε το σύστημα να καταστεί απλούστερο και δικαιότερο χωρίς να τίθενται υπό αμφισβήτηση οι κανόνες του ανταγωνισμού.
<P>
Όσον αφορά τους στόχους της ΚΓΠ στο πλαίσιο της στρατηγικής "Ευρώπη 2020", η ΚΓΠ μπορεί να συμβάλει στην ανάπτυξη βιώσιμης οικονομίας ανταποκρινόμενη σωστά στις νέες προκλήσεις και λαμβάνοντας υπόψη την ποικιλομορφία και τον πλούτο της γεωργίας και τα ειδικά χαρακτηριστικά των 27 κρατών μελών.
<SPEAKER ID="125" NAME="Γεώργιος Παπαστάμκος" AFFILIATION="PPE">
Κυρία Πρόεδρε, η ανάγκη μιας ισχυρής ΚΑΠ είναι προφανής. Ο γεωργικός τομέας έχει σαφή προστιθέμενη αξία στην ευρωπαϊκή οικονομία. Διαδραματίζει πολυλειτουργικό ρόλο συμβάλλοντας στην παραγωγή δημοσίων αγαθών υπέρ του κοινωνικού συνόλου. Ο προϋπολογισμός της ΚΑΠ θα πρέπει τουλάχιστον να παραμείνει στα ισχύοντα επίπεδα και να διασφαλισθεί η αντιστοιχία πόρων και στόχων της νέας ΚΑΠ.
<P>
" κατανομή των πόρων της ΚΑΠ μεταξύ των γεωργών στην Ευρωπαϊκή Ένωση, η οποία καταλαμβάνει κυρίαρχη θέση στο δημόσιο διάλογο, χρήζει προσοχής. Επ' αυτού απορρίπτεται ευρέως ο καθορισμός ομοιομόρφου ύψους ενισχύσεως σε επίπεδο Ευρωπαϊκής Ένωσης, το λεγόμενο flat rate. Απαιτούνται, κατά τη γνώμη μου, αντικειμενικά κριτήρια ώστε να ληφθούν δεόντως υπόψη οι ιδιαιτερότητες του γεωργικού τομέα στα επιμέρους κράτη μέλη της Ένωσης. Θετικές είναι επίσης οι προτάσεις για θέσπιση οροφής στο ύψος των αμέσων πληρωμών, καταβολή ειδικής ενίσχυσης στους μικρούς γεωργούς και καταβολή ενισχύσεων μόνο στους ενεργούς γεωργούς.
<P>
Τα μέτρα οικολογικής πλαισίωσης θα πρέπει να είναι απλά στην εφαρμογή τους, να συνοδεύονται από επαρκές αντιστάθμισμα και να μη δημιουργούν επιπρόσθετο διοικητικό άχθος. " εντεινόμενη αστάθεια των γεωργικών αγορών καθώς και οι κλιματικοί κίνδυνοι και οι διατροφικές κρίσεις επιβάλλουν την ενεργοποίηση αποτελεσματικών εργαλείων. Τα ισχύοντα μέτρα αγοράς θα πρέπει να ενισχυθούν. Επίσης χρειάζεται ένα μόνιμο Ταμείο Διαχείρισης Κρίσεων. Θετική είναι η πρόταση για το νέο εργαλείο σταθεροποίησης γεωργικού εισοδήματος. Τέλος, υπογραμμίζω την ανάγκη αποτελεσματικών μέτρων υπέρ των νέων γεωργών.
<P>
Ευχαριστίες στον εισηγητή, κύριο Albert Dess, για το δύσκολο συνθετικό έργο που επιτέλεσε. Κύριε Επίτροπε, αποδυνάμωση της ΚΑΠ θα προσκρούσει στην πολιτική εναντίωση του Ευρωπαϊκού Κοινοβουλίου. Νομίζω ότι αυτό είναι το διακομματικό μήνυμα του Σώματος και αυτό πρέπει να ληφθεί πάρα πολύ σοβαρά υπόψη.
<SPEAKER ID="126" NAME="Ulrike Rodust" AFFILIATION="S&amp;D">
(DE) Κυρία Πρόεδρε, κυρίες και κύριοι, θα ήθελα να ευχαριστήσω τον εισηγητή, χαίρομαι δε που η έκθεση φέρει αλάνθαστα σοσιαλιστικά, σοσιαλδημοκρατικά χαρακτηριστικά. Θέλουμε μια βιώσιμη, οικολογική και κοινωνική γεωργική πολιτική. Θέλουμε περιβαλλοντικό προσανατολισμό, και τον θέλουμε στον πρώτο πυλώνα. " πολλαπλή συμμόρφωση και τα αγροπεριβαλλοντικά μέτρα του συστήματος μέχρι σήμερα δεν επαρκούν ώστε να επιτευχθεί στήριξη για το σύνολο της κοινωνίας, όμως ακριβώς αυτό χρειαζόμαστε.
<P>
Πρωταρχικός στόχος μας πρέπει να είναι η διασφάλιση ποιοτικής και βιώσιμης παραγωγής τροφίμων στην Ευρώπη, καθώς και να είναι οι αγροτικές μας περιοχές ενεργές και ζωντανές. Πρέπει οπωσδήποτε να σταματήσει η αυξανόμενη εγκατάλειψη της γης επειδή χρειαζόμαστε ανθρώπους. Ανθρώπους για να φροντίζουν τον γεωργικό τομέα, καθώς και τους τομείς που προηγούνται και έπονται. Οι φήμες που πηγάζουν από την Επιτροπή και αφορούν σχέδια για μαζικές περικοπές στην ανάπτυξη της υπαίθρου κατά το επόμενο πολυετές δημοσιονομικό πλαίσιο είναι απαράδεκτες.
<P>
Πρέπει να συνεχίσουμε να εργαζόμαστε για έναν δυνατό δεύτερο πυλώνα στην κοινή γεωργική πολιτική (ΚΓΠ), τόσο για τις αγροτικές περιοχές όσο και την Ευρώπη. Θα ήθελα να απευθύνω μια γενική προειδοποίηση σε όσους επιθυμούν να μειώσουν τη χρηματοδότηση της γεωργίας. Εάν συμβεί αυτό, δεν θα υπάρξει μεταρρύθμιση. Τα πάντα τότε θα μείνουν ίδια όπως είναι. Αυτό θα είναι ανεξήγητο για τους πολίτες της Ευρώπης.
<SPEAKER ID="127" NAME="Richard Ashworth" AFFILIATION="ECR">
(EN) Κυρία Πρόεδρε, το αίτημα του Κοινοβουλίου να διατηρηθεί, αν όχι να αυξηθεί ο γεωργικός προϋπολογισμός, είναι κατά τη γνώμη μου πολύ αισιόδοξο. Είναι δύσκολες οι στιγμές και οι προϋπολογισμοί δεν είναι απεριόριστοι. Κατά την άποψή μου, οι προτάσεις αυτές θα πρέπει να ελεγχθούν με βάση την πραγματικότητα όταν καθοριστεί ο συνολικός προϋπολογισμός της ΕΕ κάποια στιγμή το επόμενο έτος.
<P>
Πρέπει να επιστρέψουμε στις αληθινές προτεραιότητες της εν λόγω κοινής γεωργικής πολιτικής. Στο επίκεντρο πρέπει να είναι η επισιτιστική ασφάλεια, η ασφάλεια των τροφίμων, η βιοποικιλότητα, η κλιματική αλλαγή, οι νέες τεχνολογίες και η δημιουργία ενός βιώσιμου και ανταγωνιστικού κλάδου υπό την καθοδήγηση της αγοράς.
<P>
Κατά την άποψή μου, οι προτάσεις της Επιτροπής έχασαν την κατεύθυνση που είχαμε λάβει με τις δυο προηγούμενες εκθέσεις. Στερούνται εστίασης και είναι εξαιρετικά περίπλοκες. Χαίρομαι που δηλώνω ότι, στις προτάσεις του, ο Albert Dess έθεσε ένα πολύ λογικό πλαίσιο επί του οποίου μπορούμε να αναπτύξουμε τη μελλοντική μεταρρύθμιση.
<SPEAKER ID="128" NAME="Elisabeth Köstinger" AFFILIATION="PPE">
(DE) Κυρία Πρόεδρε, η έκθεση του κ. Dess αφορά την εξέταση του θέματος της προστασίας του περιβάλλοντος και του κλίματος στο πλαίσιο της γεωργίας, καθώς και την αύξηση της ανταγωνιστικότητας της γεωργίας. Έχουμε διαπραγματευθεί καλούς συμβιβασμούς ως προς τα σημεία αυτά. Έχω την αίσθηση ότι πρέπει να συνηγορήσουμε υπέρ των καλά σχεδιασμένων συμβιβασμών χρησιμοποιώντας ανώτατα όρια για τις γεωργικές εκμεταλλεύσεις, ιδιαίτερα όταν αποδέκτες είναι πολυεθνικές ομάδες οι οποίες μερικές φορές εισπράττουν ποσά που απλά δεν μπορούν να δικαιολογηθούν.
<P>
" Ομάδα του Ευρωπαϊκού Λαϊκού Κόμματος (Χριστιανοδημοκράτες) είναι σταθερά στο πλευρό των γεωργών όσον αφορά την άρση της γραφειοκρατίας. " πλήρης αναδιοργάνωση των συστημάτων και η σχετική εισαγωγή πρόσθετων ελέγχων, όπως ζητείται από άλλους, δεν θα είχε κανένα απολύτως νόημα. Πρέπει να είμαστε πολύ σαφείς σε ένα σημείο: εάν οι καταναλωτές αναμένουν η ευρωπαϊκή γεωργία να κινηθεί περαιτέρω προς τον περιβαλλοντικό προσανατολισμό και τη βιωσιμότητα, τότε στα εν λόγω μέτρα πρέπει να παρασχεθούν οι απαραίτητοι οικονομικοί πόροι.
<P>
Είμαι κατηγορηματικά αντίθετη στις περικοπές του γεωργικού προϋπολογισμού της ΕΕ κατά την προσεχή δημοσιονομική περίοδο. Όσον αφορά τα δημοσιεύματα στον Τύπο που αναφέρουν ότι ο κ. Barroso, ο Πρόεδρος της Επιτροπής, θέλει να μειώσει δραστικά τις δαπάνες για την ανάπτυξη της υπαίθρου, θα ήθελα να δηλώσω σαφέστατα ότι, εάν η Επιτροπή περικόψει τα προγράμματα για την αγροτική ανάπτυξη, τότε θα αποκόψει την πηγή ζωής των αγροτικών περιοχών. Θα πληγεί έντονα η εύρυθμη λειτουργία των γεωργικών δομών από περικοπές στον δεύτερο πυλώνα. Ο κ. Barroso θα ήταν καλό να προσέχει τα όσα λέγονται στο Σώμα.
<P>
" κοινή γεωργική πολιτική είναι και παραμένει βασικός τομέας της κοινοτικής πολιτικής και του προϋπολογισμού της ΕΕ. Δεν μπορεί να επιβάλλονται πρόσθετοι περιορισμοί στις γεωργικές εκμεταλλεύσεις μας οι οποίες αντιμετωπίζουν αυξανόμενο παγκόσμιο ανταγωνισμό, και ταυτόχρονα να μειώνεται η στήριξή τους. Αντιθέτως, οι επιδοτήσεις επενδύσεων στο πλαίσιο του δεύτερου πυλώνα θα προαγάγουν το ενδιαφέρον και την προθυμία για καινοτομία. Αυτό θα αποβεί προς όφελος όλων στις αγροτικές περιοχές. Πρέπει ειδικότερα να εφαρμόσουμε μέτρα όσον αφορά τους νέους γεωργούς, προκειμένου να εξασφαλισθεί το μέλλον της γεωργίας. Από τη μελλοντική γεωργική μας πολιτική εξαρτάται εάν η Ευρώπη θα είναι αυτάρκης στο μέλλον.
<SPEAKER ID="129" NAME="Iratxe García Pérez" AFFILIATION="S&amp;D">
(ES) Κυρία Πρόεδρε, η συζήτηση σήμερα το απόγευμα αποκαλύπτει ξεκάθαρα ότι το Σώμα στηρίζει, και μάλιστα δεσμεύεται για την επίτευξη ισχυρής κοινής γεωργικής πολιτικής που μπορεί να ανταποκριθεί στις προκλήσεις της ασφάλειας των τροφίμων, της περιβαλλοντικής βιωσιμότητας και της απασχόλησης στις αγροτικές περιοχές. Για να επιτευχθεί αυτό, δεν μπορούμε να επιτρέψουμε -όπως, ελπίζω, θα γίνει δεκτό από το Σώμα- οποιαδήποτε περικοπή στον τρέχοντα προϋπολογισμό της ΚΓΠ. Πρέπει να έχουμε επαρκή χρηματοδότηση για να ανταποκριθούμε στις προκλήσεις αυτές.
<P>
Πρέπει να έχουμε τη δυνατότητα να διασφαλίσουμε τα εισοδήματα των γεωργών, καθώς και να θέσουμε σε εφαρμογή μηχανισμούς της αγοράς για την πρόληψη και την αποφυγή της αστάθειας των τιμών, όπως διαπιστώνεται επί του παρόντος.
<P>
Επιπλέον, δεν θα ήθελα να λησμονούμε τα γεγονότα των τελευταίων εβδομάδων στον τομέα των οπωροκηπευτικών, τα οποία αποτελούν απόδειξη του γεγονότος ότι η νέα ΚΓΠ θα πρέπει επίσης να προβλέπει μέσα αντιμετώπισης των κρίσεων σε όλους τους σχετικούς τομείς, μέσα αποτελεσματικά, γρήγορα και προσαρμοσμένα στις ανάγκες του κάθε τομέα.
<SPEAKER ID="130" NAME="Julie Girling" AFFILIATION="ECR">
(EN) Κυρία Πρόεδρε, θα ήθελα να εκφράσω τις ευχαριστίες μου στον κ. Dess για την πολύ ενδιαφέρουσα και κατατοπιστική έκθεση. Αναπόφευκτα, σε ένα τόσο σύνθετο ζήτημα, υπάρχουν σημεία με τα οποία συμφωνεί κανείς, και άλλα με τα οποία δεν συμφωνεί.
<P>
Εφόσον το 42% των ευρωπαϊκών δαπανών κατευθύνεται προς την ΚΓΠ, είναι ζωτικής σημασίας να παρέχεται πλήρης λογοδοσία προς τους πολίτες μας. Οι περισσότεροι άνθρωποι, στο πλαίσιο της αύξησης των τιμών των τροφίμων -της ραγδαίας αύξησης των τιμών των τροφίμων- και των φοβερών προειδοποιήσεων για έλλειψη προσφοράς, αναμένουν μια ΚΓΠ που επικεντρώνεται σαφώς στην αύξηση της παραγωγικότητας και της αποδοτικότητας.
<P>
Ναι, πρέπει να φροντίσουμε το περιβάλλον -είμαι μέλος της Επιτροπής Περιβάλλοντος, Δημόσιας Υγείας και Ασφάλειας των Τροφίμων και το γνωρίζουμε αυτό- όμως κινδυνεύουμε πραγματικά να δημιουργηθεί μια έκθεση με ρητορική που κινείται προς θέματα όπως "ο περιβαλλοντικός προσανατολισμός του πρώτου πυλώνα"· συζητούμε για την απομάκρυνση από την αληθινή εστίαση, που είναι η αποτελεσματικότητα. Στη βάση αυτή, δεν υποστηρίζω τον καθορισμό ανώτατων ορίων για τις ενισχύσεις προς τις μεγάλες εκμεταλλεύσεις. Με την κίνηση αυτή θα θεσμοθετηθεί η αναποτελεσματικότητα και δεν υπάρχει καμία αιτιολογία για αυτό.
<SPEAKER ID="131" NAME="Elisabeth Jeggle" AFFILIATION="PPE">
(DE) Κυρία Πρόεδρε, κύριε Επίτροπε, κυρίες και κύριοι, καταρχάς, όπως έχετε ήδη κάνει όλοι, πρέπει να ευχαριστήσουμε θερμά τον εισηγητή μας για τη δέσμευση που επέδειξε στην έκθεση αυτή, αλλά και για την αντοχή του όσον αφορά την επίτευξη των συμβιβασμών. Είμαι σίγουρη ότι δεν ήταν εύκολο, επιτύχαμε όμως καλούς συμβιβασμούς.
<P>
Υποστηρίζουμε την ανταγωνιστική και αειφόρο γεωργία στην Ευρώπη. Αυτό σημαίνει ότι οι γεωργοί μας παράγουν τρόφιμα υψηλότατης ποιότητας. Ωστόσο, παράγουμε επίσης ένα πολιτιστικό τοπίο που είναι ορατό, που προσφέρει χώρους αναψυχής για όλους εσάς, για όλους εμάς, για την κοινωνία μας, το οποίο παρέχει θέσεις εργασίας όχι μόνο στη γεωργία αλλά και στον τουρισμό και σε πολλούς άλλους τομείς. Είναι μια υπηρεσία που παρέχει η γεωργία στην κοινωνία, αλλά που γίνεται πολύ λίγο σεβαστή από την κοινωνία - και μερικές φορές και από εμάς. Πρόκειται για μια ευρύτατη υπηρεσία, για μια υπηρεσία τόσο ευρεία που δεν αξίζει την περικοπή του γεωργικού προϋπολογισμού, εάν αυτό είναι δυνατόν.
<P>
Κύριε Επίτροπε, σας στηρίζουμε στην προσέγγισή σας για περισσότερο οικολογικό και περιβαλλοντικό προσανατολισμό στον πρώτο πυλώνα. Ωστόσο, αυτό δεν πρέπει να έχει ως αποτέλεσμα οι χώρες και οι γεωργοί που έχουν ήδη πολύ φιλόδοξα περιβαλλοντικά προγράμματα στο πλαίσιο του δεύτερου πυλώνα να υφίστανται διακρίσεις από τη νέα αυτή προσέγγιση. Πρέπει να βρεθεί λύση στο σημείο αυτό, δίκαιη και για τις δύο πλευρές.
<P>
Τα περιβαλλοντικά προγράμματα είναι δαπανηρά. Όταν διαβάζω στις εφημερίδες -όπως έχει ήδη αναφερθεί από πολλούς βουλευτές- ότι πρόκειται να γίνουν περικοπές στον δεύτερο πυλώνα, το απορρίπτω κατηγορηματικά. Χρειαζόμαστε έναν ισχυρό πρώτο πυλώνα. Χρειαζόμαστε επίσης -και εκφραστήκαμε υπέρ αυτού- έναν ισχυρό δεύτερο πυλώνα. Θα σας στηρίξουμε, κύριε Επίτροπε, σε αυτές τις προσπάθειες.
<SPEAKER ID="132" NAME="Csaba Sándor Tabajdi" AFFILIATION="S&amp;D">
(HU) Κυρία Πρόεδρε, κύριε Επίτροπε, το Κοινοβούλιο, η Επιτροπή και το Συμβούλιο συμφωνούν ως προς το ότι ο προϋπολογισμός της ΚΓΠ θα πρέπει να είναι ο αρμόζων και να διατηρηθεί τουλάχιστον στα σημερινά επίπεδα. Είναι σημαντικό να διατηρηθεί η δομή των δυο πυλώνων, να διατηρηθούν οι άμεσες ενισχύσεις και κυρίως η ισχυρή πολιτική αγροτικής ανάπτυξης, καθώς και να βελτιωθεί η ανταγωνιστικότητα και να ενισχυθεί η περιβαλλοντική συνείδηση. " καινοτομία, η έρευνα και η ανάπτυξη είναι επίσης καίριας σημασίας. Τα περιβαλλοντικά δημόσια αγαθά και οι τεχνολογίες που μειώνουν τις επιπτώσεις της κλιματικής αλλαγής και ενισχύουν τη βιοποικιλότητα και τη διαχείριση των υδάτων πρέπει να αποτελέσουν το επίκεντρο για την ανάπτυξη της υπαίθρου. Απαιτείται περαιτέρω οικονομική ενίσχυση και στο μέλλον ώστε να βοηθηθούν τα νέα κράτη μέλη να κλείσουν το χάσμα και να διασφαλιστεί, επίσης, ότι μπορούν να έχουν πρόσβαση στις ενισχύσεις αγροτικής ανάπτυξης με καλύτερες συνθήκες συγχρηματοδότησης μετά το 2013. Είναι σημαντικό να παρέχονται ίσες συνθήκες ανταγωνισμού και ίσες ευκαιρίες για τα νέα κράτη μέλη από το 2014. Και τέλος, είναι σημαντικό να μην στρέφουμε τις μεγάλες γεωργικές εκμεταλλεύσεις και τους μικρού μεγέθους παραγωγούς τον έναν εναντίον του άλλου.
<SPEAKER ID="133" NAME="Marc Tarabella" AFFILIATION="S&amp;D">
(FR) Κυρία Πρόεδρε, ας παραδεχτούμε ότι φαινόταν σαν να βαδίζουμε προς την καταστροφή με 1.267 τροπολογίες. " Ομάδα της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο επέλεξε, ως εκ τούτου, να καταθέσει τον μικρότερο δυνατό αριθμό τροπολογιών. Είμαστε υπερήφανοι που παραμένουμε ισχυροί και ενωμένοι με τον σκιώδη εισηγητή μας κ. Le Foll. Χαιρόμαστε επίσης διότι συνεργαστήκαμε με άλλες ομάδες και τον εισηγητή ώστε να προκύψει μια φιλόδοξη συμβιβαστική λύση.
<P>
Κατά την άποψή μου, είναι ζωτικής σημασίας οι ενισχύσεις να διατίθενται κατά κύριο λόγο σε ενεργούς γεωργούς, και όχι σε ιδιοκτήτες. Αυτό θα ενισχύσει την επισιτιστική ασφάλεια, αλλά και τη γεωργία που είναι περισσότερο βιώσιμη και φιλική προς το περιβάλλον και η οποία διασφαλίζει καλύτερη διαχείριση των πόρων και συμβάλλει στην καταπολέμηση της κλιματικής αλλαγής.
<P>
Επιπλέον, είμαστε ευτυχείς που ο οικολογικός παράγοντας θα συνιστά υποχρεωτικό μέρος του πρώτου πυλώνα, ενώ οι άμεσες ενισχύσεις θα κατανέμονται περισσότερο ομοιόμορφα μεταξύ των επιμέρους κρατών μελών και των διαφόρων γεωργικών τομέων.
<P>
Για πρώτη φορά στην ιστορία δημιουργήσαμε ένα σύστημα σταδιακής μείωσης της στήριξης με βάση κριτήρια που συνδέονται με την απασχόληση και τα περιβαλλοντικά μελήματα. Όσο για τους νέους γεωργούς, καθιερώνονται μέτρα στήριξης και κίνητρα που τους βοηθούν και τους ενθαρρύνουν να ιδρύσουν γεωργικές εκμεταλλεύσεις. Ουσιαστικά, έχουμε όλα τα συστατικά στοιχεία που απαιτούνται ώστε να μπορέσουν η Επιτροπή και το Κοινοβούλιο να εργαστούν από κοινού για τον καθορισμό της νέας κοινής γεωργικής πολιτικής, της πολιτικής τροφίμων και της περιβαλλοντικής πολιτικής που τόσο επειγόντως χρειαζόμαστε.
<SPEAKER ID="134" NAME="Daciana Octavia Sârbu" AFFILIATION="S&amp;D">
(RO) Κυρία Πρόεδρε, χρειαζόμαστε έναν γεωργικό τομέα ισχυρό, εγγυημένο από μια κοινή γεωργική πολιτική η οποία θα διαθέτει επαρκή προϋπολογισμό, και ικανό να διασφαλίζει την επισιτιστική ασφάλεια στην Ευρώπη.
<P>
Νομίζω ότι οι γεωργοί της Ευρώπης δικαιούνται αξιοπρεπές εισόδημα, γεγονός το οποίο, μαζί με την κατοχύρωση της επισιτιστικής ασφάλειας, παρέχει τη βασική αιτιολογία για τη διατήρηση της ΚΓΠ. Ωστόσο, είναι απαραίτητη περισσότερη δικαιοσύνη στην κατανομή των άμεσων ενισχύσεων, τόσο μεταξύ των κρατών μελών όσο και των γεωργών. Ελπίζω ότι η μελλοντική νομοθετική πρόταση θα παράσχει λύση ώστε να απαλλαγούμε από τις αθέμιτες ανισότητες. Την ίδια στιγμή, θέλω να ευχαριστήσω την Επιτροπή για την πρόθεσή της να εισαγάγει απλοποιημένο πρόγραμμα χρηματοδότησης για τις μικρές γεωργικές εκμεταλλεύσεις.
<P>
Επίσης, τα προγράμματα για τους νέους γεωργούς είναι εξίσου σημαντικά. Πρέπει να στηριχθούν κατά την εκκίνηση της σταδιοδρομίας τους ως γεωργοί, όχι μόνο ως συμβολή στην ανάπτυξη της υπαίθρου αλλά και για να διασφαλιστεί η αλληλουχία των γενεών, η οποία είναι απολύτως ζωτικής σημασίας για το μεσοπρόθεσμο και μακροπρόθεσμο μέλλον της ευρωπαϊκής γεωργίας.
<SPEAKER ID="135" NAME="Jarosław Kalinowski" AFFILIATION="PPE">
(PL) Κυρία Πρόεδρε, κύριε Επίτροπε, πιστεύω ότι η έκθεση Dess παρουσιάζει μια σοβαρότατη αδυναμία. " παράγραφος 16 έρχεται σε κατάφωρη αντίθεση με τη θεμελιώδη αρχή της ισότητας των όρων ανταγωνισμού στην ενιαία αγορά. Αφενός υπάρχει πρόταση για απομάκρυνση από τις ιστορικές τιμές αναφοράς, αφετέρου όμως υπάρχει πρόταση για καθιέρωση τεράστιων διαφορών στην άμεση στήριξη προς τους γεωργούς των επιμέρους κρατών μελών. Σε κάποιους θα δοθούν 200-250 ευρώ ανά εκτάριο, σε άλλους 350 ευρώ ή άνω των 400 ευρώ, και δεν μιλούμε μόνο για διαίρεση σε παλαιά και νέα κράτη μέλη, δεδομένου ότι οι γεωργοί από την Πορτογαλία, την Ισπανία, το "νωμένο Βασίλειο, την Αυστρία, τη Φινλανδία και τη Σουηδία θα λάβουν επίσης τα χαμηλότερα ποσοστά. Είναι πλέον καιρός να καθιερωθούν ίσοι όροι ανταγωνισμού στον τομέα της γεωργίας, οι δε τυχόν διαφορές -οι οποίες θα είναι προφανείς- θα πρέπει να προκύπτουν αποκλειστικά από αντικειμενικά κριτήρια.
<SPEAKER ID="136" NAME="Mario Pirillo" AFFILIATION="S&amp;D">
(IT) Κυρία Πρόεδρε, κυρίες και κύριοι, όλοι γνωρίζουμε τη σημασία της κοινής γεωργικής πολιτικής και της συνεισφοράς της στην ανάπτυξη της ΕΕ και την επισιτιστική ασφάλεια.
<P>
Οι περιβαλλοντικές προκλήσεις και η καταπολέμηση της κλιματικής αλλαγής συνεπάγονται ότι η ΚΓΠ μετά το 2013 έχει πλέον νέο ρόλο να διαδραματίσει, για τον οποίο πιστεύω ότι χρειαζόμαστε μια ισχυρότερη και περισσότερο αειφόρο ΚΓΠ, εξοπλισμένη με έναν προϋπολογισμό ο οποίος μπορεί να επιτύχει τους στόχους που πρόκειται να επιδιωχθούν, μια ΚΓΠ που θα δίνει ιδιαίτερη έμφαση στην ανάπτυξη ποιοτικών διατροφικών προϊόντων και τις ανάγκες των γεωργών μικρής κλίμακας. " κερδοσκοπία στα βασικά γεωργικά προϊόντα και η ακραία αστάθεια των τιμών θέτουν την επισιτιστική ασφάλεια σε κίνδυνο και απαιτούν ευέλικτα μέτρα. Οι πιθανές διακυμάνσεις της αγοράς πρέπει να αντιμετωπιστούν με αντικυκλικά μέτρα, τα οποία θα πρέπει να συμπεριληφθούν στον πρώτο πυλώνα και να είναι ικανά να ανταποκριθούν γρήγορα και αυτόματα.
<SPEAKER ID="137" NAME="João Ferreira" AFFILIATION="GUE/NGL">
(PT) Κυρία Πρόεδρε, η παρούσα έκθεση δεν εξετάζει τις μελλοντικές προκλήσεις που αναφέρονται στον τίτλο της, το σημαντικότερο όμως είναι ότι δεν εξετάζει τα σοβαρά προβλήματα του παρόντος. Αυτός είναι ο λόγος για τον οποίο καταθέσαμε μια σειρά σχεδίων τροπολογιών που θεωρούμε απαραίτητες για τη διεξοδική επανεξέταση της σημερινής κοινής γεωργικής πολιτικής.
<P>
Θα ήθελα να τονίσω εν προκειμένω εκείνες που υποστηρίζουν την έγκριση μέτρων ρύθμισης της αγοράς και μηχανισμών παρέμβασης ώστε να κατοχυρώνονται δίκαιες τιμές για τα προϊόντα των γεωργών και το δικαίωμα κάθε χώρας να παράγει. Μεταξύ άλλων παραδειγμάτων, προτείνουμε τη διατήρηση του συστήματος των ποσοστώσεων στην παραγωγή γάλακτος ως απαραίτητη προϋπόθεση για την προστασία των παραγωγών σε ιδιαίτερα ευαίσθητες χώρες, υποστηρίζουμε τη διατήρηση των δικαιωμάτων φύτευσης στον αμπελοοινικό τομέα και τη διατήρηση της ενίσχυσης για την απόσταξη πόσιμης αλκοόλης και την έκτακτη απόσταξη και προτείνουμε τη θέσπιση δημόσιου προγράμματος γεωργικής ασφάλισης που θα χρηματοδοτείται από τα ταμεία της ΕΕ και θα εγγυάται ένα ελάχιστο εισόδημα για τους γεωργούς σε περίπτωση φυσικών καταστροφών. Έχουμε καταθέσει προτάσεις για την καθιέρωση κοινωνικά και περιβαλλοντικά βιώσιμης γεωργίας, ένα όραμα που δεν είναι συμβατό με τις αναίσχυντες δηλώσεις πίστης προς την αγορά και την ανταγωνιστικότητα, όπως αυτές που διατυπώνονται στην παρούσα έκθεση.
<SPEAKER ID="138" NAME="Andrew Henry William Brons" AFFILIATION="NI">
(EN) Κυρία Πρόεδρε, το κόμμα μου τάσσεται υπέρ της αποχώρησης από την ΕΕ συνολικά, και ως εκ τούτου, και από την ΚΓΠ. Ωστόσο, η πραγματικότητα είναι ότι συμμετέχουμε σε αυτή και πρέπει να την αξιοποιήσουμε όσο γίνεται καλύτερα.
<P>
Τι πιστεύουμε για την έκθεση Dess; Λοιπόν, κατ' ευφημισμόν θα τη θεωρούσαμε καλή. Κάποια τμήματά της είναι θετικά. " ιδέα της εξάρτησης των άμεσων ενισχύσεων από την πολλαπλή συμμόρφωση με την περιβαλλοντική προστασία και τη διαχείριση του τοπίου είναι δυνητικά ωφέλιμη, μόνον όμως στο μέτρο που δεν συνδέονται με τις σχεδόν θεοποιημένες επιταγές οι οποίες αφορούν τις ανοησίες περί αλλαγής του κλίματος και κοινωνικής ποικιλομορφίας.
<P>
" έκθεση αναγνωρίζει ότι ο γεωργικός τομέας πρέπει να εξακολουθήσει να υποστηρίζεται από την παρέμβαση της κυβέρνησης επί των τιμών επειδή οι ποσότητες που παράγονται δεν μπορούν να προβλεφθούν ή να σχεδιασθούν με ακρίβεια και η ζήτηση για τα γεωργικά προϊόντα είναι χαμηλή σε περιόδους διακύμανσης των τιμών. Αυτό είναι σημαντικό προκειμένου να κατοχυρωθεί η επισιτιστική ασφάλεια και να αποφευχθεί η αστάθεια των τιμών.
<P>
Το σημαντικότερο, κατά τη δική μας άποψη, είναι ότι το "νωμένο Βασίλειο πρέπει να πάψει να αποτελεί καθαρό χρηματοδότη του κόστους της ΚΓΠ.
<SPEAKER ID="139" NAME="Maria do Céu Patrão Neves" AFFILIATION="PPE">
(PT) Κυρία Πρόεδρε, η μακροχρόνια εργασία που απαίτησε η σημαντική αυτή έκθεση, συμπεριλαμβανομένων των πολλών συμβιβασμών οι οποίοι επετεύχθησαν, την καθιστούν μια ευρείας αποδοχής και ισορροπημένη καταγραφή των διαφόρων συμφερόντων που πρέπει να αντιμετωπίσει η κοινή γεωργική πολιτική (ΚΓΠ).
<P>
" παρούσα έκθεση παρέχει καλή καθοδήγηση για τις νομοθετικές προτάσεις, και συγχαίρω τον εισηγητή για αυτό. Υπάρχουν, ωστόσο, μερικές προτάσεις που με ανησυχούν και θα φροντίσω να παρακολουθώ στενά την εξέλιξή τους. Αναφέρομαι στην αναδιανομή των ενισχύσεων, η οποία πιστεύω ότι πρέπει να πραγματοποιηθεί αυστηρά στο πλαίσιο του πρώτου πυλώνα και με βάση καθαρά αντικειμενικά κριτήρια, ούτως ώστε ο στόχος της αναδιανομής να μην υπονομευθεί από κριτήρια ορθότητας τα οποία απλώς θα τείνουν προς τη διατήρηση του υφιστάμενου καθεστώτος.
<P>
Χρειαζόμαστε μια δικαιότερη ΚΓΠ, με αρκετά μεγάλο προϋπολογισμό για αυτά που της ζητούνται. Πρέπει επίσης να αναφέρω την ανάγκη να τεθεί ο πολύπαθος τομέας των γαλακτοκομικών προϊόντων στην πολιτική ατζέντα της ΚΓΠ εγκρίνοντας τις τροπολογίες 16, 12 και 5.
<SPEAKER ID="140" NAME="Wojciech Michał Olejniczak" AFFILIATION="S&amp;D">
(PL) Κυρία Πρόεδρε, στόχος της κοινής γεωργικής πολιτικής είναι η κατοχύρωση της συνέχειας στην παροχή τροφίμων προς τους πολίτες της Ευρώπης. Πρέπει να παρέχουμε ασφαλή και υψηλής ποιότητας τρόφιμα σε προσιτές τιμές. Αυτό αναμένουν οι καταναλωτές. Πρέπει να φροντίζουμε για το περιβάλλον κατά την παραγωγή και επεξεργασία τροφίμων. Λέμε ναι στην κοινή γεωργική πολιτική, και όχι στην εθνικοποίησή της. Λέμε ναι στον μεγάλο προϋπολογισμό, και όχι στις περικοπές στην κοινή γεωργική πολιτική. Οι άμεσες ενισχύσεις πρέπει να καταβάλλονται σύμφωνα με απλή μέθοδο και σε ισότιμη βάση, σε όλους τους γεωργούς σε όλα τα κράτη μέλη.
<P>
Ας μην λησμονούμε ότι οι άμεσες ενισχύσεις αντιπροσωπεύουν τμήμα μόνο του εισοδήματος των γεωργών. " οργάνωση της αγοράς είναι, επομένως, σημαντική. Οι καλές τιμές και η σταθερότητα της αγοράς εγγυώνται ένα εισόδημα για τους γεωργούς. Πρέπει να διασφαλιστεί πρόσβαση σε δημόσιες υπηρεσίες όπως η εκπαίδευση, οι υπηρεσίες υγείας και μεταφορών, ο αθλητισμός και ο πολιτισμός, στους πολίτες των αγροτικών περιοχών. Πρόκειται για μέτρα τα οποία θα πρέπει να εμπίπτουν στο πλαίσιο του δεύτερου πυλώνα και της πολιτικής συνοχής.
<P>
Κύριε Επίτροπε, ας συνεχίσουμε την εφαρμογή ενός προγράμματος το οποίο μάς δίνει τη δυνατότητα να παρέχουμε τρόφιμα στους φτωχότερους πολίτες της Ευρώπης.
<SPEAKER ID="141" NAME="Marian-Jean Marinescu" AFFILIATION="PPE">
(RO) Κυρία Πρόεδρε, η επισιτιστική ασφάλεια αποτελεί μία από τις προκλήσεις του μέλλοντος. " ΚΓΠ πρέπει να ανταποκριθεί στην πρόκληση αυτή. " νέα πολιτική πρέπει να συνεχίσει με τα θετικά στοιχεία της σημερινής πολιτικής και να διορθώσει τα σφάλματα.
<P>
Αυτό πιστεύω ότι πράττει η έκθεση Dess. Προτείνονται δύο πυλώνες: άμεσες ενισχύσεις και ανάπτυξη της υπαίθρου. Τα ιστορικά κριτήρια πρόκειται να καταργηθούν και απαιτούνται αντικειμενικά κριτήρια. Δεν υπάρχει καμία πρόταση για ίση άμεση ενίσχυση προς όλα τα κράτη μέλη. Πρόκειται να υπάρξει μια δίκαιη διαφορά με βάση τις γεωγραφικές και οικονομικές συνθήκες και με ελάχιστο και μέγιστο όριο σε σχέση με τον ευρωπαϊκό μέσο όρο. Έμφαση δίδεται στην περιβαλλοντική συνιστώσα, η οποία επίσης απλοποιείται. Διατηρείται η συνιστώσα της ισχυρής ανάπτυξης της υπαίθρου και προβάλλεται το αίτημα το ποσό της χρηματοδότησης στον προϋπολογισμό μετά το 2014 να είναι τουλάχιστον ισοδύναμο με το επίπεδο του 2013.
<P>
Χαίρομαι που η πρώτη έκθεση του Κοινοβουλίου η οποία συντάχθηκε μετά την ανακοίνωση της Επιτροπής περιέχει πολλές κοινές κατευθυντήριες αρχές με το συγκεκριμένο έγγραφο.
<SPEAKER ID="142" NAME="Sergio Gutiérrez Prieto" AFFILIATION="S&amp;D">
(ES) Κυρία Πρόεδρε, το σημαντικότερο μήνυμα που αποστέλλει το Σώμα σήμερα είναι ότι θέλει μια δίκαιη κοινή γεωργική πολιτική ή, με άλλα λόγια, μια ΚΓΠ που εγγυάται επαρκές επίπεδο εισοδήματος για όλους τους παραγωγούς, ανεξάρτητα από τη δραστηριότητά τους και τον τόπο όπου αυτή ασκείται.
<P>
Για να επιτευχθεί αυτό, χρειαζόμαστε φιλόδοξες πολιτικές στους τομείς των άμεσων ενισχύσεων, της διαχείρισης της αγοράς -συμπεριλαμβανομένων επικαιροποιημένων τιμών παρέμβασης- και της ανάπτυξης της υπαίθρου, προσαρμόζοντας έτσι την ΚΓΠ στη νέα πραγματικότητα. Μάλιστα, η νέα ΚΓΠ θα πρέπει να προσαρμοστεί στη στρατηγική για το 2020, όμως αυτό δεν θα πρέπει να οδηγήσει σε περικοπές ούτε καν κατά ένα ευρώ, επειδή δεν υπάρχει καμία επικάλυψη των πόρων για όλες τις περιβαλλοντικές, κοινωνικές και υγειονομικές προκλήσεις που έχουμε την πρόθεση να αντιμετωπίσουμε.
<P>
Είμαι ιδιαίτερα ικανοποιημένος με την ανακοίνωση του Επιτρόπου κ. Cioloş σύμφωνα με την οποία θα διερευνηθούν όλες οι δυνατότητες, και στο πλαίσιο του πρώτου πυλώνα, ώστε να προσελκύσουμε νέους ανθρώπους στη γεωργία. Μερικές φορές, ορθότατα επικεντρωνόμαστε στη βελτίωση των συνθηκών για τους σημερινούς εργαζόμενους, παραβλέπουμε όμως στη δημόσια συζήτηση τι πρέπει να γίνει προκειμένου να φέρουμε νέους εργαζόμενους στη γεωργία, με στόχο τη διασφάλιση και τη βελτίωση της παραγωγής μας, λαμβάνοντας υπόψη το γεγονός ότι οι χώρες που στήριξαν περισσότερο τους νέους γεωργούς είναι λιγότερο εκτεθειμένες στον κίνδυνο της εγκατάλειψης της γης. " πρόκληση αυτή, η οποία αφορά ολόκληρη την Ευρώπη, είναι τόσο σοβαρή που δεν πρέπει με κανέναν τρόπο να αφεθεί στην αυθαίρετη κρίση της εσωτερικής πολιτικής.
<SPEAKER ID="144" NAME="Marc Tarabella" AFFILIATION="S&amp;D">
(FR) Κύριε Πρόεδρε, μια παρατήρηση επί της διαδικασίας: θα ήθελα να επισημάνω την απαράδεκτη στάση της ουγγρικής Προεδρίας, η οποία είναι πιθανότατα μία από τις χειρότερες που έχουμε παρατηρήσει ποτέ στην ΕΕ. " Προεδρία παρέστη στην πρώτη συζήτηση σχετικά με το Ευρωπαϊκό Συμβούλιο, αποχώρησε κατά την έναρξη της συζήτησης για την κοινή γεωργική πολιτική και μόλις επέστρεψε για τη συζήτηση επί της οικονομικής διακυβέρνησης. " στάση αυτή είναι ενδεικτική της σημασίας που αποδίδει στην ευρωπαϊκή γεωργία και τους ευρωπαίους γεωργούς. Πλην όμως, η ΚΓΠ καλύπτει το 40% του προϋπολογισμού: θα άξιζε, λοιπόν, τον κόπο να διαθέσει λίγο χρόνο η ουγγρική Προεδρία και να παραμείνει για τη συζήτηση. Ήθελα απλώς να το επισημάνω.
<SPEAKER ID="145" NAME="Oreste Rossi" AFFILIATION="EFD">
(IT) Κύριε Πρόεδρε, κυρίες και κύριοι, θα υπερψηφίσουμε την παρούσα έκθεση ιδίας πρωτοβουλίας, διότι η ΚΓΠ συνιστά μέσο θεμελιώδους σημασίας για την ευρωπαϊκή γεωργία και την προστασία των παραγωγών και των προϊόντων της ΕΕ έναντι των παραγωγών και των προϊόντων τρίτων χωρών.
<P>
Τα κύρια στοιχεία της έκθεσης, η οποία βασίζεται στη διατήρηση των υφιστάμενων επιπέδων χρηματοδότησης, προβλέπουν νέα και εύλογα κριτήρια για την κατανομή των πόρων, δεδομένου ότι εγκαταλείπεται το ιστορικό κριτήριο ως παράμετρο για την ανακατανομή των άμεσων ενισχύσεων. Λαμβάνεται μέριμνα για τη χορήγηση ενισχύσεων σε γεωργικές εκμεταλλεύσεις, λαμβάνονται υπόψη ο όγκος και το κόστος παραγωγής και απλοποιούνται οι ενισχύσεις. " έκθεση ζητεί τον καθορισμό ανώτατου ορίου για τις άμεσες ενισχύσεις, καθώς και τον περιορισμό τους στους ενεργούς γεωργούς, ούτως ώστε δικαιούχοι να είναι εκείνοι ακριβώς που καλλιεργούν πραγματικά τη γη και όχι κερδοσκόποι.
<P>
Ένα άλλο στοιχείο που θεωρούμε σημαντικό αφορά την ανάπτυξη της υπαίθρου και την αξιοποίηση όλων των φυσικών και ανθρωπίνων δυνατοτήτων, μέσω της ποιοτικής γεωργικής παραγωγής και της προστασίας των ορεινών περιοχών. Ένας από τους στόχους της νέας ΚΓΠ πρέπει να είναι η ενσωμάτωση νέων γεωργών, ιδίως γεωργών νεαρής ηλικίας, με στοχοθετημένους τομείς του προϋπολογισμού, καθώς και η μείωση των επιβαρύνσεων και της γραφειοκρατίας.
<SPEAKER ID="146" NAME="Herbert Dorfmann" AFFILIATION="PPE">
(DE) Κύριε Πρόεδρε, κύριε Επίτροπε, κυρίες και κύριοι, η έκθεση Dess αποτελεί ένα σημαντικό βήμα προόδου προς τη μεταρρύθμιση της κοινής γεωργικής πολιτικής. Είναι θεμελιώδους σημασίας η εξεύρεση και παροχή αποτελεσματικής βάσης για την κατανομή των γεωργικών πόρων. Τούτο αφορά και την εξασφάλιση της πιο δίκαιης διάθεσης των πόρων, ειδικότερα δε στον πρώτο πυλώνα. Νομίζω ότι είναι πλέον καιρός να εγκαταλειφθεί η ιστορική προσέγγιση.
<P>
Διεξάγονται πολλές συζητήσεις σχετικά με τον τρόπο κατανομής των πόρων μεταξύ των κρατών μελών, πρέπει όμως να συζητηθεί και ο τρόπος κατανομής τους στο εσωτερικό των κρατών μελών. Υπάρχουν σημαντικές ανισορροπίες και ως προς αυτό. Πρέπει να δοθεί ιδιαίτερη προσοχή στις μειονεκτούσες περιοχές, κυρίως τις ορεινές περιοχές και τις μικρές εκμεταλλεύσεις. Όσον αφορά τις μειονεκτούσες περιοχές, κύριε Επίτροπε, πριν από 12 μήνες, το Σώμα υπέβαλε έκθεση σχετικά με τον επαναπροσδιορισμό τους, στην οποία ασκούσαμε έντονη κριτική. Δεν έχουμε λάβει καμία περαιτέρω ενημέρωση συναφώς, και θα με ενδιέφερε ιδιαιτέρως να ακούσω το σκεπτικό της Επιτροπής επί του θέματος.
<SPEAKER ID="147" NAME="Dacian Cioloş" LANGUAGE="FR">
Κύριε Πρόεδρε, μετά από τουλάχιστον μία ώρα συζήτησης επί της έκθεσης του κ. Dess, παραμένω ιδιαίτερα αισιόδοξος, όχι μόνο για την αυριανή ψηφοφορία και τη στήριξη μιας έκθεσης που συγκλίνει σε μεγάλο βαθμό, όπως ανέφερα και στις εισαγωγικές μου παρατηρήσεις, προς τις προτάσεις που περιέχονται στην ανακοίνωση της Επιτροπής του τέλους του προηγούμενου έτους, αλλά και για το μέλλον της κοινής γεωργικής μας πολιτικής.
<P>
Θα ήθελα να επαναλάβω όσα δήλωσα στην εισαγωγή μου: παραμένω προσηλωμένος στην αρχή της διατήρησης ισορροπίας και συμπληρωματικότητας μεταξύ των δύο πυλώνων της κοινής γεωργικής πολιτικής. Προτίθεμαι επίσης να διατηρήσω ισχυρό τον δεύτερο πυλώνα στη μελλοντική κοινή γεωργική πολιτική. Πράγματι, εναποθέτουμε πολλές προσδοκίες στον δεύτερο πυλώνα: για την εδαφική ισορροπία, τα περιβαλλοντικά θέματα, τους νέους γεωργούς, τις μικρές γεωργικές εκμεταλλεύσεις, τις τοπικές αγορές και την αγροτική ανάπτυξη. Μπορώ να σας υποσχεθώ ότι τόσο εγώ όσο και ο Πρόεδρος κ. Barroso, αλλά και η Επιτροπή γενικά, θεωρούμε τον δεύτερο πυλώνα προτεραιότητα. Δεν πρόκειται να θυσιαστεί στον βωμό των συζητήσεων σχετικά με τον προϋπολογισμό της μελλοντικής κοινής γεωργικής πολιτικής. Επιτρέψτε μου να σας διαβεβαιώσω ως προς το σημείο αυτό - ομιλώ δε εκ μέρους και του Προέδρου κ. Barroso.
<P>
Επίσης, δεν θα ήθελα ούτε το θέμα των τροφίμων, το οποίο εξακολουθεί να αποτελεί τον κατεξοχήν στόχο της κοινής γεωργικής πολιτικής, να τεθεί σε αντιπαράθεση με τις περιβαλλοντικές ανησυχίες - και η ανακοίνωση της Επιτροπής δεν τα θέτει ουσιαστικά σε αντιπαράθεση. Αυτό που προτείνουμε είναι ισορροπημένη στήριξη για ευρύ φάσμα γεωργικών πρακτικών. Με τον τρόπο αυτόν, θα διασφαλιστεί η ισορροπία μεταξύ του στόχου της οικονομικής μας ανταγωνιστικότητας και της επιθυμίας μας να διατηρηθούν και να διαφυλαχθούν οι αναγεννητικές δυνατότητες των φυσικών μας πόρων. Στην ουσία, δεν μπορώ να σκεφθώ άλλον τρόπο ενίσχυσης της ανταγωνιστικότητας της γεωργίας σε μεσοπρόθεσμο και μακροπρόθεσμο ορίζοντα, χωρίς τη συνετή διαχείριση των φυσικών πόρων. Αυτός είναι ο λόγος για τον οποίο θέλουμε να εξευρεθεί ισορροπία στο πλαίσιο της ΚΓΠ, αντί να υπάρξει αντιπαράθεση μεταξύ των επισιτιστικών προβληματισμών και των περιβαλλοντικών ζητημάτων.
<P>
Έπειτα, τίθεται και το ζήτημα της πιο στοχοθετημένης κοινής γεωργικής πολιτικής. Ο κ. Ashworth έθιξε αυτό το ζήτημα, παρόλο που διαπιστώνω ότι δεν είναι πλέον παρών. " Επιτροπή προτείνει πιο στοχοθετημένες άμεσες ενισχύσεις. Και εν προκειμένω, θεωρώ ότι οι προτάσεις που διατυπώνονται στην έκθεση του κ. Dess συνάδουν σε πολύ μεγάλο βαθμό με όσα σχεδιάζει η Επιτροπή να συμπεριλάβει στις νομοθετικές της προτάσεις.
<P>
Θα προτείνουμε μέτρα τα οποία θα μας επιτρέπουν να διαχειριζόμαστε κρίσεις, είτε πρόκειται για κρίσεις της αγοράς, είτε για υγειονομικές κρίσεις ή κρίσεις που σχετίζονται με ακραία καιρικά φαινόμενα. Τέτοιου είδους μέσα θα προτείνουμε. Θα ήθελα επίσης να ευχαριστήσω το Κοινοβούλιο για τη στήριξη που μας παρέχει όσον αφορά αυτόν τον στρατηγικό στόχο, ο οποίος θα προσφέρει διασφαλίσεις στους γεωργούς για το μέλλον.
<P>
Μετά από τις πρόσθετες αυτές παρατηρήσεις, επιτρέψτε μου να ολοκληρώσω επαναλαμβάνοντας ότι έχω εμπιστοσύνη στο αποτέλεσμα της αυριανής ψηφοφορίας και στην ποιότητα της έκθεσης Dess. Μπορώ να σας υποσχεθώ ότι, τον Οκτώβριο, κατά την παρουσίαση των νομοθετικών προτάσεων από την Επιτροπή, θα αναγνωρίσετε όλα τα στρατηγικά στοιχεία. Θα ήθελα να σας ευχαριστήσω και πάλι για τον παρόν έργο, το οποίο προσέδωσε πραγματική προστιθέμενη αξία στη δέσμη νομοθετικών μέτρων που πρόκειται να υποβάλει η Επιτροπή.
<SPEAKER ID="148" NAME="Albert Deß" LANGUAGE="DE">
Κύριε Πρόεδρε, κύριε Επίτροπε, κυρίες και κύριοι, θα ήθελα να σας ευχαριστήσω όλους για τη ζωηρή αυτή συζήτηση, αλλά και για τη στήριξη που μου παρείχατε στο Σώμα. Κύριε Επίτροπε, προσβλέπουμε όλοι στην ανακοίνωσή σας τον Οκτώβριο και, κατόπιν, στην καλή, θετική συνεργασία μας. " ευρωπαϊκή γεωργία αποτελεί θετικό παράγοντα. Εγγυάται τον επισιτισμό τουλάχιστον 500 εκατομμυρίων ανθρώπων, εξασφαλίζει την καλλιέργεια και τη φροντίδα άνω των 170 εκατομμυρίων εκταρίων καλλιεργήσιμης γης και βοσκοτόπων, προσφέρει πολλές θέσεις εργασίας σε τομείς που προηγούνται και έπονται, αποτελεί σημαντικό στήριγμα των αγροτικών περιοχών και συνιστά ήδη τον πλέον βιώσιμο γεωργικό τομέα παγκοσμίως. Ως εκ τούτου, αδυνατώ να κατανοήσω τον λόγο για τον οποίο ο Πρόεδρος κ. Barroso μίλησε για τεράστιες περικοπές στον δεύτερο πυλώνα. Με τον τρόπο αυτόν, θέτει σε κίνδυνο και τους στόχους της στρατηγικής ΕΕ 2020 - με άλλα λόγια, τους δικούς του στόχους. Όταν 14 εκατομμύρια γεωργοί εξασφαλίζουν τον επισιτισμό 500 εκατομμυρίων ανθρώπων, είναι υπερβολικό άραγε να ζητείται, τρόπον τινά, η χρήση της ευρωπαϊκής γεωργικής πολιτικής προκειμένου να διασφαλισθεί ότι και οι 500 εκατομμύρια πολίτες λαμβάνουν τη δέουσα μέριμνα για τους 14 εκατομμύρια γεωργούς;
<P>
Στο σημείο αυτό, θα ήθελα να τονίσω -όπως ήδη αναφέρθηκε μερικές φορές σήμερα- ότι υπήρξαν αποκλίσεις από την αρχική μου έκθεση σε ορισμένα θέματα. Βρίσκομαι στην πολιτική αρένα επί σειρά ετών, και γνωρίζω επακριβώς τον λόγο για τον οποίο συνέταξα την έκθεση με τον συγκεκριμένο τρόπο. Εάν είχα συντάξει εξαρχής την έκθεση ως έχει σήμερα, τι θα μπορούσα να προσφέρω στις διαπραγματεύσεις για την επίτευξη συμβιβασμού; Άφησα αρκετά περιθώρια, προκειμένου να διασφαλιστεί ότι θα κατευνάσουν τα πνεύματα, και έτσι σήμερα επιτεύχθηκε ένα ικανοποιητικό αποτέλεσμα. Κατά συνέπεια, η έκθεσή μου διαδραμάτισε ουσιαστικά ρόλο "κυματοθραύστη".
<P>
Το αποτέλεσμα που επεδίωκα να επιτευχθεί ήταν να αποσταλεί από τους βουλευτές του Κοινοβουλίου το μήνυμα ότι εξετάζουμε τις σημαντικές πτυχές που είναι απαραίτητες ενόψει της διασφάλισης ενός αισιόδοξου μέλλοντος για τους ευρωπαίους γεωργούς. Μόλις τεθούν προς διαπραγμάτευση οι νομοθετικές προτάσεις, κύριε Επίτροπε, θα εργαστούμε εντατικά ώστε να επιτύχουμε από κοινού ένα ικανοποιητικό αποτέλεσμα. Μπορώ να σας διαβεβαιώσω ήδη ότι θα λάβετε πιθανότατα μεγαλύτερη στήριξη από το Σώμα σε σύγκριση ενδεχομένως με άλλους Επιτρόπους. Είμαστε σε θέση να σας την προσφέρουμε.
<SPEAKER ID="149" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί την Πέμπτη 23 Ιουνίου 2011.
<P>
Γραπτές δηλώσεις (άρθρο 149 του Κανονισμού)
<SPEAKER ID="150" NAME="Luís Paulo Alves" LANGUAGE="PT">
" γεωργία παρέχει ασφάλεια εφοδιασμού ποιοτικών τροφίμων σε προσιτές τιμές, ουσιαστική προστασία για το περιβάλλον και ισορροπημένη χρήση της γης, ενώ δημιουργεί, ταυτόχρονα, θέσεις εργασίας, ανάπτυξη και ευημερία. " διάθεση χρηματοδοτικών πόρων στους γεωργούς με βάση απλώς την έκταση γης που έχουν στην ιδιοκτησία τους στερείται αιτιολόγησης.
<P>
Ασκήσαμε επιτυχώς πιέσεις για την τροποποίηση των επιδοτήσεων, ούτως ώστε να μην επωφελείται πλέον μόλις το 20% των μεγαλύτερων γεωργών από το 80% των επιδοτήσεων, και με τον τρόπο αυτόν βοηθήσαμε τους γεωργούς μικρής κλίμακας. Προετοιμάσαμε το έδαφος για μια κοινή γεωργική πολιτική που θα είναι πιο δίκαιη για τις χώρες της Ευρωπαϊκής Ένωσης, καθώς και για τους γεωργούς και τα διαφορετικά είδη παραγωγής, θα σέβεται τις ειδικές συνθήκες που επικρατούν στις περιφέρειές μας, θα είναι φιλική προς το περιβάλλον και θα προάγει την απασχόληση στις αγροτικές περιοχές.
<P>
Όσον αφορά τις ποσοστώσεις γάλακτος, πρέπει να ελέγξουμε εάν θα ήταν ουσιαστικά καλό να συνεχιστεί ή όχι η εφαρμογή μιας απόφασης που ελήφθη πριν από οκτώ χρόνια βάσει προβλέψεων. Το ζήτημα αυτό είναι εξαιρετικά σημαντικό για τις Αζόρες, δεδομένου του γεγονότος ότι ο τομέας διαδραματίζει στρατηγικό ρόλο και οι ποσοστώσεις ε'χουν αποβεί μέχρι στιγμής πολύ σημαντικές για τους παραγωγούς γάλακτος. Οφείλω να το τονίσω αυτό, διότι δεν έχουν προταθεί ακόμα εναλλακτικές λύσεις για το καθεστώς των ποσοστώσεων γάλακτος.
<SPEAKER ID="151" NAME="Elena Oana Antonescu" LANGUAGE="RO">
Όλοι γνωρίζουμε τον δυνητικό και κρίσιμο ρόλο της κοινής γεωργικής πολιτικής στην επίτευξη περιβαλλοντικών και κλιματικών στόχων, στην παροχή δημόσιων αγαθών, αλλά και στην επίτευξη των στόχων της ΕΕ για την επισιτιστική ασφάλεια. Ωστόσο, κατά τη συζήτηση σχετικά με τη γεωργία και το μέλλον της ΚΓΠ, είναι εξαιρετικά σημαντικό το σύνθημα να είναι η "απλοποίηση" και η "καινοτομία". Πρέπει να επικεντρωθούμε στα μέτρα πολιτικής που δεν επιβάλλουν νέο διοικητικό φόρτο, διότι δεν θέλουμε να καταστήσουμε ακόμα δυσχερέστερη τη ζωή των γεωργών μας. " κοινή γεωργική πολιτική πρέπει να γίνει πιο δίκαιη και απλή. Πιστεύω ότι πρέπει να εξευρεθεί δίκαιη ισορροπία μεταξύ των στόχων της πολιτικής που προτείνουμε και του διοικητικού φόρτου. Οφείλουμε να διαφυλάξουμε την ευημερία των γεωργών και να ενισχύσουμε τις τοπικές οικονομίες. Πρέπει να προστατεύσουμε το περιβάλλον και να μεριμνήσουμε, επίσης, για την παραγωγή υψηλής ποιότητας, ασφαλών και υγιεινών τροφίμων. Όσον αφορά τη γεωργία, δεν πρέπει να εστιάζουμε αποκλειστικά σε τεχνολογικές λύσεις ή σε συζητήσεις περί τεχνολογικών λύσεων. Πρέπει να λαμβάνουμε εξίσου υπόψη τα καταναλωτικά πρότυπα, το ζήτημα των αποβλήτων και τη σύνθετη σχέση μεταξύ περιβάλλοντος, βιοποικιλότητας και υγείας.
<SPEAKER ID="152" NAME="Liam Aylward" LANGUAGE="EN">
Καταρχάς, θα ήθελα να ευχαριστήσω τον εισηγητή για το εξαίρετο έργο του. Το τελικό έγγραφο αποστέλλει σαφές μήνυμα προς την Επιτροπή, η οποία βρίσκεται εν μέσω της εσωτερικής της συζήτησης επί του προϋπολογισμού για το προσεχές δημοσιονομικό πρόγραμμα: το μήνυμα, δηλαδή, ότι το Κοινοβούλιο αντιλαμβάνεται τη μελλοντική κοινή γεωργική πολιτική ως μια πολιτική που είναι ικανή να αποφέρει αποτελέσματα στο πλαίσιο της ευρωπαϊκής οικονομίας, όσον αφορά την απασχόληση και την οικονομική ανάπτυξη. Πρόκειται για μια πολιτική η οποία θα ανταποκρίνεται στις προκλήσεις της επισιτιστικής ασφάλειας, θα προσφέρει δημόσια αγαθά, θα προστατεύει το περιβάλλον και θα ενισχύει τη βιοποικιλότητα, συνιστώντας, παράλληλα, μέσο για την αντιμετώπιση της κλιματικής αλλαγής.
<P>
" μείωση του δυναμικού των ευρωπαίων γεωργών και η παρακώλυση της ανταγωνιστικότητας και της βιωσιμότητάς τους μέσω ενός αποδυναμωμένου προϋπολογισμού για την ΚΓΠ θα ήταν αντιπαραγωγική και κοντόφθαλμη. Πρόκειται για τομέα με πλούσιες δυνατότητες όσον αφορά την επέκταση, την οικονομική μεγέθυνση, την έρευνα και καινοτομία, καθώς και την καταπολέμηση της κλιματικής αλλαγής. " ΚΓΠ παράγει μετρήσιμα αποτελέσματα και σαφή απόδοση των επενδύσεων στον τομέα της παροχής δημόσιων αγαθών. Όπως περιγράφεται και στην παρούσα έκθεση, η ΚΓΠ μετά το 2014 έχει σαφείς στόχους και προτεραιότητες, βάσει των οποίων οι ευρωπαίοι γεωργοί μπορούν να αποδώσουν και θα αποδώσουν, αλλά χρειάζονται τη στήριξη ενός αξιόπιστου προϋπολογισμού.
<SPEAKER ID="152" NAME="Elena Băsescu" LANGUAGE="RO">
Πιστεύω ότι η έκθεση που συνέταξε ο κ. Dess είναι ζωτικής σημασίας στο πλαίσιο της παγκόσμιας επισιτιστικής κρίσης και των σημερινών περιβαλλοντικών κινδύνων. " νέα εκδοχή της κοινής γεωργικής πολιτικής συμπεριλαμβάνει αξίες όπως η προστασία των καταναλωτών και η περιφερειακή συνοχή. Νομίζω ότι η μακροπρόθεσμη παραγωγικότητα εξαρτάται, σε μεγάλο βαθμό, από τη βιώσιμη διαχείριση των φυσικών πόρων, η οποία αποτελεί έναν ακόμα στόχο του εν λόγω θεματολογίου. Επικροτώ την πρωτοβουλία για την προώθηση της πιο ενεργού συμμετοχής των γεωργών σε προγράμματα αγροτικής ανάπτυξης, η οποία θα συμβάλει στην τόνωση της τοπικής ανταγωνιστικότητας.
<P>
" επισιτιστική ασφάλεια συνιστά μία ακόμα προτεραιότητα στη νέα κοινή γεωργική πολιτική. Ουσιαστικής σημασίας είναι η συνεργασία μεταξύ των κρατών μελών, όπως αποδείχθηκε κατά τη διάρκεια της κρίσης του βακτηρίου Ε. coli αυτό το καλοκαίρι. Ενόψει της αποφυγής διακυμάνσεων στις τιμές των τροφίμων, τάσσομαι υπέρ της έγκρισης επιπρόσθετων μέτρων πρόληψης των κινδύνων που θα είναι διαθέσιμα σε όλους τους γεωργούς της ΕΕ.
<P>
Ταυτόχρονα, θεωρώ σημαντική τη δίκαιη κατανομή των γεωργικών πόρων. Σε αυτό το σημείο, θα ήθελα να τονίσω, για παράδειγμα, τον αντίκτυπο των άμεσων ενισχύσεων στην ενίσχυση της οικονομικής αποδοτικότητας και της ανταγωνιστικότητας των μικρών γεωργικών εκμεταλλεύσεων.
<P>
Πρέπει επίσης να προγραμματιστούν ειδικές ενισχύσεις για περιοχές με φυσικά μειονεκτήματα, οι οποίες έχουν ειδικές ανάγκες.
<SPEAKER ID="152" NAME="Nessa Childers" LANGUAGE="EN">
Ως μέλος της Επιτροπής Περιβάλλοντος, Δημόσιας Υγείας και Ασφάλειας των Τροφίμων και αφοσιωμένη υπέρμαχος των περιβαλλοντικών θεμάτων, περίμενα η έκθεση Dess να αποτυπώνει μια ΚΓΠ για την εποχή του άνθρακα - μια ΚΓΠ που θα βασίζεται σε περιβαλλοντικά κίνητρα, στη διαχείριση των πόρων και σε σημαντικές επενδύσεις στα ευρύτερα περιβαλλοντικά ζητήματα που αντιμετωπίζει η ΕΕ. Ως εκ τούτου, εντυπωσιάζομαι από τον βαθμό στον οποίο η έκθεση Dess δεσμεύεται όσον αφορά τον περιβαλλοντικό προσανατολισμό της ΚΓΠ, τη στήριξη των παραγωγών τροφίμων μικρής και μεσαίας κλίμακας και τον μελλοντοστραφή χαρακτήρα της, εξετάζοντας παράλληλα τις υφιστάμενες ανησυχίες σχετικά με την ευρωπαϊκή γεωργία. Δεδομένου ότι η Επιτροπή συμφωνεί σε γενικές γραμμές με τις προτάσεις του Κοινοβουλίου, θα ήθελα να ζητήσω από το Σώμα να εκφράσει με σθένος τις απόψεις του, προκειμένου να διασφαλίσει ότι και το Ευρωπαϊκό Συμβούλιο θα στηρίξει τις περιβαλλοντικές προτάσεις της παρούσας έκθεσης.
<SPEAKER ID="153" NAME="Vasilica Viorica Dăncilă" LANGUAGE="RO">
" κοινή γεωργική πολιτική βρίσκεται αντιμέτωπη με μια σειρά προκλήσεων, οι οποίες απαιτούν από την Ευρωπαϊκή Ένωση και τα κράτη μέλη να λάβουν στρατηγική απόφαση σχετικά με το μέλλον της γεωργίας. Για να είναι σε θέση να αντιμετωπίσει τις προκλήσεις αυτές αποτελεσματικά, η ΚΓΠ πρέπει να ασκείται σε ένα περιβάλλον υγιούς οικονομικής πολιτικής και βιώσιμης δημόσιας χρηματοδότησης που θα βοηθήσει την Ένωση να επιτύχει τους στόχους της στρατηγικής ΕΕ 2020. Φρονώ ότι η Ευρωπαϊκή Ένωση οφείλει επίσης να διαθέτει στο μέλλον τα κατάλληλα μέσα για την αντιμετώπιση των κρίσεων που πλήττουν την αγορά και τον επισιτιστικό εφοδιασμό, καθώς και των διακυμάνσεων των τιμών και της αγοράς στον γεωργικό τομέα. Πιστεύω ότι οι πόροι της ΚΓΠ πρέπει να κατανέμονται δίκαια για τον πρώτο και δεύτερο πυλώνα, τόσο μεταξύ των κρατών μελών όσο και μεταξύ των γεωργών στο εσωτερικό κάθε κράτους μέλους. Αυτό θα μειώσει αισθητά τις μεγάλες διαφορές στον τρόπο με τον οποίο κατανέμονται οι εν λόγω πόροι μεταξύ των κρατών μελών. Ο δεύτερος πυλώνας της ΚΓΠ είναι υψίστης σημασίας για την αγροτική ανάπτυξη. Εκτιμώ ότι πρέπει να δοθεί ιδιαίτερη προσοχή στην παροχή κινήτρων και την ενθάρρυνση των νέων γεωργών. Ως εκ τούτου, τάσσομαι υπέρ της εισαγωγής σε αυτόν τον πυλώνα στοχοθετημένων μέτρων, τα οποία θα καθοριστούν από τα κράτη μέλη με σκοπό την επίτευξη των στόχων προτεραιότητας της ΕΕ, ούτως ώστε να διατηρηθούν οι αντισταθμιστικές ενισχύσεις για τις μειονεκτούσες περιοχές στο πλαίσιο του δεύτερου πυλώνα.
<SPEAKER ID="154" NAME="Anne Delvaux" LANGUAGE="FR">
" γεωργία αποτελεί αναμφίβολα τον οικονομικό τομέα στον οποίο η Ευρωπαϊκή Ένωση έχει επιτύχει τα περισσότερα αποτελέσματα. " σημερινή συζήτηση λαμβάνει χώρα με φόντο τα σχέδια της Επιτροπής να αποκαλύψει προτάσεις ζωτικής σημασίας για τη μεταρρύθμιση του Οκτωβρίου.
<P>
Στην υπό συζήτηση έκθεση, το Σώμα κατέληξε σε συμβιβασμό. Διατηρούνται δύο ισχυροί πυλώνες: ο πρώτος πυλώνας, των άμεσων ενισχύσεων, χρήζει επαρκούς χρηματοδότησης, η οποία πρέπει να αντικατοπτρίζει τις προκλήσεις που αντιμετωπίζει η γεωργία, γεγονός το οποίο προϋποθέτει τη διατήρηση τουλάχιστον των σημερινών επιπέδων χρηματοδότησης. Ωστόσο, χρήζει εξίσου μεγαλύτερης εναρμόνισης με τον δεύτερο πυλώνα, της στήριξης της βιώσιμης ανάπτυξης. Πιστεύω ότι ο περιβαλλοντικός προσανατολισμός του πρώτου πυλώνα πρέπει να σταθμιστεί σωστά, ούτως ώστε να μην επιβαρύνει περαιτέρω τις περιβαλλοντικές απαιτήσεις που είναι ήδη επαχθείς για τους γεωργούς. Σε τελική ανάλυση, πρωταρχικός τους ρόλος είναι η παραγωγή τροφίμων. " έκθεση αναφέρεται επίσης στους νέους γεωργούς, οι οποίοι αγωνίζονται σκληρά, όπως γνωρίζουμε, για να ξεκινήσουν στον τομέα.
<P>
Εντούτοις, είναι σαφές ότι οι στόχοι αυτοί μπορούν να επιτευχθούν μόνο υπό την προϋπόθεση ότι δεν θα περικοπεί ο κοινοτικός προϋπολογισμός. Τι νόημα έχει να θέτουμε φιλόδοξους στόχους εάν δεν διαθέτουμε τα μέσα για την υλοποίησή τους;
<SPEAKER ID="155" NAME="Ismail Ertug" LANGUAGE="DE">
Οι βουλευτές της Ομάδας της Προοδευτικής Συμμαχίας των Σοσιαλιστών και Δημοκρατών στο Ευρωπαϊκό Κοινοβούλιο έχουμε εργαστεί σκληρά προκειμένου να διασφαλιστεί ότι η νέα γεωργική πολιτική της ΕΕ προσανατολίζεται προς την καθιέρωση οικολογικών προτύπων. Κατά την άποψή μας, οι γεωργοί πρέπει να ανταμείβονται για την παροχή των υπηρεσιών τους στην κοινωνία. Αυτό ακριβώς πράττουν, και τίποτα δεν θα μπορούσε να ανταμείβεται λιγότερο βάσει των τιμών που διαμορφώνονται επί του παρόντος στην αγορά.
<P>
" διατήρηση του μοντέλου των δύο πυλώνων εγγυάται ότι οι γεωργοί θα συνεχίσουν να λαμβάνουν ένα σταθερό ποσό στο μέλλον, επί του οποίου μπορούν να βασίζονται. Οι ενισχύσεις αυτές είναι σημαντικές για τον μακροπρόθεσμο σχεδιασμό. Συνδέοντας τις άμεσες ενισχύσεις με μια οικονομική μεταβλητή, μπορούμε να επιτύχουμε τη μετάβαση από την Ευρώπη των 15 κρατών μελών στην Ευρώπη των 27, χωρίς αυτό να συνιστά υπερβολικό πλήγμα για κανέναν.
<P>
" έκθεση αποτελεί ικανοποιητική συμβιβαστική λύση· αποτελεί μια ευρωπαϊκή συμβιβαστική λύση. Το ερώτημα πλέον είναι πώς θα την χειριστεί η Επιτροπή, ειδικότερα δε ο Πρόεδρος κ. Barroso. Συγκεκριμένα, η μείωση της χρηματοδότησης για την προστασία του περιβάλλοντος αποκαλύπτει στενότητα πνεύματος, και ευελπιστώ ο Επίτροπος κ. Cioloş να είναι σε θέση να τον μεταπείσει.
<SPEAKER ID="156" NAME="Ilda Figueiredo" LANGUAGE="PT">
" παρούσα έκθεση προτείνει τη συνέχιση της κοινής γεωργικής πολιτικής (ΚΓΠ), αν και με κάποιες αντιφάσεις.
<P>
Για τον λόγο αυτόν, υιοθετούμε επικριτική στάση και έχουμε υποβάλει εναλλακτικές προτάσεις, οι οποίες ανταποκρίνονται αποτελεσματικά τόσο στην ανάγκη διασφάλισης της επισιτιστικής κυριαρχίας και ασφάλειας σε κάθε χώρα μέσω της γεωργικής παραγωγής όσο και στα προβλήματα της οικογενειακής γεωργίας και της αγροτικής ανάπτυξης. Όλες αυτές οι προτάσεις λαμβάνουν υπόψη την κοινωνική σημασία της γης και των ανθρώπων που εργάζονται σε αυτήν, τα ιδιαίτερα χαρακτηριστικά της κάθε χώρας και την κοινωνική δικαιοσύνη στη διανομή των επιδοτήσεων, τόσο μεταξύ των κρατών μελών όσο και μεταξύ των καλλιεργειών και των γεωργών.
<P>
Αυτός είναι ο λόγος για τον οποίο υποβάλαμε την παρούσα δέσμη προτάσεων, στις οποίες υπερασπιζόμαστε, ειδικότερα, κατά τρόπο σαφή και απερίφραστο την προσαρμογή του συστήματος των ποσοστώσεων παραγωγής σε κάθε κράτος μέλος, ανάλογα με τις ανάγκες του σε τρόφιμα, διασφαλίζοντας έτσι την προστασία των γεωργών σε χώρες όπως η Πορτογαλία.
<P>
Θέλουμε να εγγυηθούμε το δικαίωμα κάθε χώρας στην παραγωγή, και τασσόμαστε κατά της ελευθέρωσης του τομέα των γαλακτοκομικών προϊόντων και των δικαιωμάτων φύτευσης στον αμπελοοινικό τομέα. Θέλουμε επίσης να διατηρηθούν οι ενισχύσεις για την απόσταξη πόσιμης αλκοόλης και την έκτακτη απόσταξη μετά το 2012, και υποστηρίζουμε τη "διατήρηση διαφόρων μέσων ρύθμισης των αγορών και μηχανισμών παρέμβασης που να εξασφαλίζουν δίκαιες τιμές στην παραγωγή", εξουδετερώνοντας κατά τον τρόπο αυτόν την τάση απορρύθμισης των προηγούμενων μεταρρυθμίσεων της ΚΓΠ.
<SPEAKER ID="157" NAME="Béla Glattfelder" LANGUAGE="HU">
" Ευρώπη θα χρειαστεί ισχυρή γεωργία ακόμα και μετά το 2013, διότι το κύριο μέσο για την εγγύηση της επισιτιστικής ασφάλειας των ευρωπαίων πολιτών είναι η ευρωπαϊκή γεωργία. " παραγωγή τροφίμων πρέπει να παραμείνει πρωταρχικός στόχος της γεωργίας, δεδομένου ότι ο παγκόσμιος πληθυσμός εξακολουθεί να αυξάνεται και προβλέπεται να φθάσει έως το 2045 στα 9 δισεκατομμύρια. Ωστόσο, για την επίτευξη αυτού του στόχου, χρειαζόμαστε ισχυρή κοινή γεωργική πολιτική και ισχυρή γεωργική στήριξη. Θεωρώ, επομένως, σημαντική, σύμφωνα με την έκθεση, τη διατήρηση του γεωργικού προϋπολογισμού τουλάχιστον στο ίδιο επίπεδο με το 2013 κατά την επόμενη περίοδο χρηματοδότησης της ΕΕ. Τον Μάρτιο του τρέχοντος έτους, η ουγγρική Προεδρία ενέκρινε προεδρικά συμπεράσματα, τα οποία εξυπηρετούν τα συμφέροντα των ευρωπαίων γεωργών. " υπερβολική αστάθεια των τιμών κατά την προηγούμενη περίοδο αποτελεί εν μέρει συνέπεια των εσφαλμένων αποφάσεων που ελήφθησαν από την ΕΕ, όπως, για παράδειγμα, η κατάργηση της παρέμβασης για τον αραβόσιτο. Συνεπώς, χρειαζόμαστε μια γεωργική πολιτική που διασφαλίζει αποτελεσματική δράση κατά της υπερβολικής αστάθειας των τιμών και της κερδοσκοπίας. " κρίση του γάλακτος κατέστησε σαφές ότι απαιτείται η λήψη μέτρων για τον περιορισμό της παραγωγής στον γαλακτοκομικό τομέα. Πρέπει να επιτραπεί αύξηση της παραγωγής στα κράτη μέλη όπου σημειώθηκε υψηλότερη του μέσου όρου μείωση της παραγωγής ζάχαρης συνεπεία της μεταρρύθμισης του τομέα της ζάχαρης.
<SPEAKER ID="157" NAME="Louis Grech" LANGUAGE="EN">
Είναι επιτακτική η ανάγκη να εξοπλισθεί επαρκώς η ΚΓΠ ώστε να ανταποκριθεί στις προκλήσεις που θα κληθεί να αντιμετωπίσει στο μέλλον. " ΚΓΠ δεν μπορεί να είναι μονολιθική· πρέπει να εφαρμόζεται με ευελιξία και εντός του υφιστάμενου οικονομικού και πολιτικού πλαισίου. Πρέπει να αναπτυχθεί ένα ρυθμιστικό πλαίσιο, το οποίο θα βασίζεται στην πολιτική και θα λαμβάνει υπόψη μακροπρόθεσμους στόχους. Αυτό θα παρείχε στους μικρούς γεωργούς μεγαλύτερη σταθερότητα και θα τους επέτρεπε να καταρτίζουν επενδυτικά σχέδια με ευρύτερο χρονικό ορίζοντα, χωρίς να ανησυχούν για τυχόν διαταραχές που θα μπορούσαν να προκληθούν από βραχυπρόθεσμες πολιτικές εύκολων λύσεων, αλλά και θα τους προσέφερε τη στήριξη που χρειάζονται για την προστασία της επαγγελματικής τους δραστηριότητας. Πρέπει να αντιμετωπιστεί η ευαισθησία του γεωργικού τομέα στην αστάθεια της αγοράς και τη διακύμανση των τιμών, ενώ η ΚΓΠ οφείλει να εγγυηθεί τη λειτουργία ενός μηχανισμού ασφαλείας και μέριμνας για την αποτελεσματική πρόληψη των κινδύνων, στοιχείο το οποίο θα μπορούσε να προσφέρει στους γεωργούς ένα μέτρο ασφάλειας του εισοδήματός τους στην παρούσα δύσκολη οικονομική συγκυρία και να χρησιμεύσει στη διαμόρφωση προβλέψεων όσον αφορά τον τρόπο με τον οποίο η παγκόσμια αστάθεια των τιμών θα επηρεάσει τις αναπτυσσόμενες χώρες. Οι παγκόσμιες κλιματικές προκλήσεις, οι πιέσεις που ασκούν οι δημογραφικές αλλαγές στην επισιτιστική ασφάλεια, καθώς και η οικονομική ύφεση, θα πρέπει να οδηγήσουν στην εντατικοποίηση των προσπαθειών για τη διασφάλιση βιώσιμης ανάπτυξης και την ενίσχυση και προστασία των θέσεων εργασίας. " καινοτομία και η έρευνα στον συγκεκριμένο τομέα θα στηρίξουν τη μετάβαση της Ευρώπης προς την ενίσχυση της περιβαλλοντικής και οικονομικής βιωσιμότητάς της.
<SPEAKER ID="157" NAME="Ville Itälä" LANGUAGE="FI">
" παρούσα έκθεση αποτέλεσε νίκη για τους υποστηρικτές της φινλανδικής και ευρωπαϊκής γεωργίας. Λόγω της γεωγραφικής μας θέσης στον Βορρά, διαθέτουμε στη Φινλανδία μείζον φυσικό μειονέκτημα όσον αφορά τις καλλιέργειες, και, κατά συνέπεια, είναι σημαντικό να μην επέλθουν αλλαγές στο ποσό της ενίσχυσης που λαμβάνουμε. " θέση του Κοινοβουλίου συνιστά ισχυρό μήνυμα για την Επιτροπή, η οποία καταρτίζει επί του παρόντος την πρότασή της σχετικά με τη μεταρρύθμιση της κοινής γεωργικής πολιτικής. Κατόπιν τούτου, δεν είναι δυνατόν να γίνουν αποδεκτοί περιορισμοί στα υφιστάμενα επίπεδα των εθνικών ενισχύσεων.
<SPEAKER ID="158" NAME="Petru Constantin Luhan" LANGUAGE="RO">
" επισιτιστική ασφάλεια είναι και θα παραμείνει η βασική πρόκληση με την οποία βρίσκεται αντιμέτωπη η γεωργία της ΕΕ. Δεν είναι η μοναδική, όπως τονίζεται και στην έκθεση του ΟΟΣΑ και του FAO με τίτλο Agricultural Outlook 2011-2020 ("Προοπτικές για τον γεωργικό τομέα 2011-2020").
<P>
Φρονώ ότι πρέπει να δοθεί ιδιαίτερη προσοχή στις δημογραφικές προκλήσεις που επηρεάζουν ειδικότερα την ύπαιθρο. Εάν δεν χειριστούμε σωστά τις δημογραφικές αλλαγές και δεν καταστήσουμε τις αγροτικές περιοχές πιο ελκυστικές για τους νέους γεωργούς, ελλοχεύει ο κίνδυνος η κατάσταση αυτή να μετατραπεί, εντός ορισμένης χρονικής περιόδου, σε πραγματικό εμπόδιο για τη σταθερή, υψηλής ποιότητας γεωργική παραγωγή. Έχοντας αυτό κατά νου, οφείλουμε να προσφέρουμε στους νέους καινούρια και ελκυστικά μέτρα, συνεπή χρηματοδοτική στήριξη και αυξημένη πρόσβαση σε καινοτόμες υπηρεσίες και υποδομές.
<P>
Επιπλέον αυτών των μέτρων, κρίνεται εξίσου αναγκαία η βελτίωση του συντονισμού μεταξύ της χρηματοδοτικής στήριξης που διατίθεται για την ανάπτυξη της υπαίθρου και των άλλων περιφερειακών πολιτικών, καθώς και η διατήρηση της χρηματοδότησης της ΚΓΠ σε επίπεδο το οποίο διασφαλίζει τη δυνατότητα εκπλήρωσης όλων των προτεινόμενων υποχρεώσεων. Αυτό θα μας επιτρέψει να διευκολύνουμε την πιο ενεργή οικονομική, κοινωνική και πολιτιστική συμμετοχή των νέων στη γεωργία της Ευρωπαϊκής Ένωσης.
<SPEAKER ID="158" NAME="Astrid Lulling" LANGUAGE="FR">
Δυστυχώς, οι τολμηροί και καινοτόμοι στόχοι που προτάθηκαν αρχικά από τον εισηγητή δεν διασώθηκαν μετά τις συζητήσεις μας. Σε ορισμένες περιπτώσεις, επιβλήθηκε η αντικατάστασή τους από άοσμους, άχρωμους και ανούσιους συμβιβασμούς.
<P>
Πρόκειται για αποδεκτή, εκ μέρους μου, εξέλιξη, ιδιαίτερα όσον αφορά τη δικαιότερη κατανομή των άμεσων ενισχύσεων στην Ευρώπη, ενόψει της διασφάλισης της εύρυθμης λειτουργίας της εσωτερικής αγοράς.
<P>
Ωστόσο, εκφράζω τη λύπη μου για την έλλειψη σθεναρής στάσης όσον αφορά τον γενικότερο περιβαλλοντικό προσανατολισμό της κοινής γεωργικής πολιτικής. Οι γεωργοί μας θέλουν να παράγουν υγιεινά τρόφιμα κατά τρόπο αποδοτικό, ούτως ώστε να παρέχουν επισιτιστική ασφάλεια στους 500 εκατομμύρια πολίτες της Ευρώπης.
<P>
Έντεκα κράτη μέλη, μεταξύ των οποίων και το Λουξεμβούργο, υπέγραψαν κοινή επιστολή με αποδέκτη τον Επίτροπο κ. Cioloş, στην οποία εκφράζουν την αντίθεσή τους προς τον τερματισμό του συστήματος των δικαιωμάτων φύτευσης για τους αμπελώνες το 2015.
<P>
Χαίρομαι που το Ευρωπαϊκό Κοινοβούλιο τάχθηκε υπέρ της συγκεκριμένης πρότασης στην έκθεση του κ. Dess. Εντούτοις, οφείλουμε να επιδείξουμε μεγαλύτερη προσοχή: οι γεωργοί μας δεν πρέπει να καταλήξουν να εργάζονται ως ανεπαρκώς αμειβόμενοι κηπουροί ανθοκόμοι, αφήνοντάς μας να εξαρτιόμαστε από τις εισαγωγές τροφίμων και βασικών γεωργικών προϊόντων από τρίτες χώρες, προϊόντων τα οποία υπόκεινται σε πολύ λιγότερο αυστηρές απαιτήσεις από τις αντίστοιχες που επιβάλλονται στους γεωργούς μας.
<P>
Συμμερίζομαι απόλυτα αυτήν τη θέση. Αναμένουμε να συμπεριληφθεί στις νομοθετικές προτάσεις του κ. Επιτρόπου.
<SPEAKER ID="159" NAME="Mariya Nedelcheva" AFFILIATION="PPE">
γραπτώς. - (BG) Το Ευρωπαϊκό Κοινοβούλιο πρέπει να ορθώσει το ανάστημά του για την άσκηση μιας ισχυρής, δίκαιης και άρτια χρηματοδοτούμενης ΚΓΠ. Είναι καιρός να διασφαλίσουμε ότι οι άμεσες ενισχύσεις κατανέμονται με δίκαιο τρόπο μεταξύ των κρατών μελών, των περιφερειών και των τομέων. Πρέπει να αποδείξουμε στους ευρωπαίους πολίτες ότι υπάρχει πραγματική ευρωπαϊκή αλληλεγγύη και να μην επιδεικνύουμε απλώς προσποιητή προσήλωση σε αυτήν. " έκθεση του κ. Dess σηματοδοτεί μεν ένα πολύ μικρό βήμα, αλλά προς τη σωστή κατεύθυνση. Επικροτώ επίσης τα μέτρα που προτείνονται για τη διατήρηση της εδαφικής ισορροπίας στην ΕΕ. Χαίρομαι που στην έκθεση εκφράζεται υποστήριξη προς τους νέους στον τομέα της γεωργίας, διότι πρέπει να καταπολεμήσουμε τη συρρίκνωση του πληθυσμού στις αγροτικές περιοχές. Είναι σημαντικό να διατηρηθεί η στήριξη των μειονεκτουσών περιφερειών και η δυνατότητα παροχής ενισχύσεων που συνδέονται με την παραγωγή στις περιφέρειες όπου δεν υπάρχει εναλλακτική λύση για συγκεκριμένο τύπο παραγωγής. Είμαι στην ευχάριστη θέση να επισημάνω ότι ελήφθη εξίσου υπόψη το αίτημά μου για μεγαλύτερη ευελιξία στο πλαίσιο του δεύτερου πυλώνα. " κατάσταση στους κλάδους της γεωργίας διαφέρει από το ένα κράτος μέλος στο άλλο. " μεγαλύτερη ελευθερία όσον αφορά τον καθορισμό των προτεραιοτήτων των χωρών θα προσφέρει πραγματικές ευκαιρίες ανάπτυξης για τις γεωργικές περιοχές. Ωστόσο, είναι σημαντικό να διασφαλίσουμε ότι τα προτεινόμενα μέτρα δεν θα επισύρουν περαιτέρω γραφειοκρατία για τους παραγωγούς γεωργικών προϊόντων. Ας αποστείλουμε ένα ισχυρό μήνυμα στην Ευρωπαϊκή Επιτροπή και τους παραγωγούς γεωργικών προϊόντων της Ευρώπης, εκφράζοντας εμπράκτως τη θέση μας υπέρ μιας πιο δίκαιης, απλής και ευέλικτης ΚΓΠ.
<SPEAKER ID="159" NAME="Franz Obermayr" LANGUAGE="DE">
Ένας υγιής γεωργικός τομέας -και δεν αναφέρομαι εν προκειμένω στις αγροβιομηχανικές εργοστασιακές μονάδες, αλλά κυρίως στις μικρής κλίμακας οικογενειακές εκμεταλλεύσεις- παρέχει εγγυήσεις για τη διατήρηση του αγροτικού πολιτισμού, της φύσης και του πολιτιστικού μας τοπίου, ενώ είναι επίσης ουσιαστικής σημασίας για την εξασφάλιση του επισιτιστικού εφοδιασμού του πληθυσμού μας. Συνειδητοποιήσαμε, για μία ακόμα φορά, την εξαιρετική σημασία του τελευταίου στόχου κατά την πρόσφατη εντεροαιμορραγική κρίση του βακτηρίου E. coli (EHEC). Οι καταναλωτές έχουν μείζονες απαιτήσεις από τα βιολογικά προϊόντα. Προσδοκούν από τα βιολογικά προϊόντα να παρέχουν οικολογική ισορροπία, η οποία συχνά είναι, στην πραγματικότητα, τουλάχιστον αμφίβολη. Διότι, αντί να έχουν θετικό αντίκτυπο ειδικά στη βιωσιμότητα, τη συνετή χρήση των πόρων, την εξοικονόμηση CO2 και την προστασία της κτηνοτροφίας, τα βιολογικά προϊόντα συχνά μεταφέρονται διασχίζοντας απ' άκρου εις άκρον την Ευρώπη. " ΕΕ οφείλει να δράσει εν προκειμένω - και μιλώ ως εκπρόσωπος της Αυστρίας, της πρωτοπόρου χώρας στη βιολογική γεωργία. Πρέπει να δοθεί μεγαλύτερη σημασία στον περιφερειακό εφοδιασμό και την εποχική διαθεσιμότητα, καθώς και στην αυστηρή επισήμανση της προέλευσης των τροφίμων. Ως εκ τούτου, οι υπηρεσίες που παρέχονται από την γεωργία πρέπει να ανταμείβονται με τον καθορισμό δίκαιων τιμών για τα προϊόντα. Ας μην χρησιμοποιούμε την κοινή γεωργική πολιτική για την προώθηση της γεωργικής βιομηχανίας· ας προωθήσουμε, αντιθέτως, τους γεωργούς μας.
<SPEAKER ID="159" NAME="Sirpa Pietikäinen" LANGUAGE="FI">
" μεταρρύθμιση της κοινής γεωργικής πολιτικής της ΕΕ αποτελεί ένα από τα σημαντικότερα καθήκοντα του παρόντος Σώματος. " έκθεση του κ. Dess συνιστά ικανοποιητική βάση για τη συνέχιση της μεταρρύθμισης. Ωστόσο, απαιτείται η διεξαγωγή ευρύτερης συζήτησης, προκειμένου να επιτευχθεί ο στόχος της φιλικής προς το περιβάλλον, αποδοτικής ως προς τη χρήση των πόρων και διαφοροποιημένης γεωργίας. " απάντηση στα παγκόσμια προβλήματα της γεωργίας δεν συνίσταται στην αύξηση της παραγωγής στην Ευρώπη· αντιθέτως, εντάσσεται στο πλαίσιο μιας ευρύτερης εξίσωσης, στην οποία συνεκτιμώνται οικονομικές, κοινωνικές και περιβαλλοντικές πτυχές. Αντί μιας στενόμυαλης γεωργικής πολιτικής, χρειαζόμαστε μια επισιτιστική πολιτική, η οποία θα εξετάζει ολόκληρη την αλυσίδα παραγωγής τροφίμων, από την αρχή μέχρι το τέλος της. Αυτός είναι ο καλύτερος τρόπος με τον οποίο μπορούμε να ανταποκριθούμε στις σοβαρές και γενικευμένες προκλήσεις με τις οποίες βρίσκεται αντιμέτωπη η γεωργία, στη σημερινή της μορφή, από την αρχή της δεκαετίας του 2000.
<SPEAKER ID="160" NAME="Pavel Poc" AFFILIATION="S&amp;D">
γραπτώς. - (CS) Πληροφορούμαι μετά χαράς ότι η νέα κοινή γεωργική πολιτική θα δώσει τέλος στην περίοδο διακριτικής μεταχείρισης των γεωργών σε ορισμένα κράτη μέλη, συμπεριλαμβανομένης της γενέτειράς μου. Θα ήθελα να ευχαριστήσω τον εισηγητή για το έργο του, το οποίο αποτελεί σαφώς πόνημα ενός συντάκτη που έχει γνώση των σχετικών ζητημάτων. Εντείνονται, ωστόσο, οι ανησυχίες μου σχετικά με την απόπειρα καθιέρωσης νέων συνθηκών διακριτικής μεταχείρισης. Ο καθορισμός ανώτατου ορίου στις άμεσες ενισχύσεις συνιστά νέα μορφή εισαγωγής διακρίσεων εις βάρος των κρατών μελών στα οποία, για ιστορικούς λόγους, οι περισσότερες από τις γεωργικές επιχειρήσεις διαχειρίζονται μεγάλες εκτάσεις γης. Οι εν λόγω γεωργικές επιχειρήσεις τηρούν τους ίδιους κανόνες και παρέχουν τις ίδιες υπηρεσίες με τις μικρές επιχειρήσεις άλλων χωρών, πληρούν δε εξίσου άρτια τις προϋποθέσεις για τη χορήγηση άμεσων ενισχύσεων. Οι διακρίσεις εις βάρος των μεγάλων επιχειρήσεων που απορρέουν από τον καθορισμό ανώτατου ορίου ενδέχεται να θέσουν σε κίνδυνο τις θέσεις εργασίας στις αγροτικές περιοχές και να καταπνίξουν τις δυνατότητες καινοτομίας. Δεδομένης της επιθυμίας μας να είμαστε αξιόπιστοι στο όραμά μας για την ενιαία αγορά, μας επιτρέπεται άραγε να ανεχόμαστε τις διακρίσεις εις βάρος ορισμένων κρατών μελών υπό τη μορφή διαφοροποίησης των ενισχύσεων ανά εκτάριο ή καθορισμού ανώτατου ορίου;
<P>
Οι γεωργοί των 12 νέων κρατών μελών έχουν φθάσει πλέον στο τέλος μιας δύσκολης δεκαετούς περιόδου, επί της οποίας συμφώνησαν υπό τον όρο ότι αποτελούσε μεταβατική περίοδο που δεν επρόκειτο να παραταθεί. Ας μην παρατείνουμε τις ανισότητες αυτές, οι οποίες αντιβαίνουν στο πνεύμα των ενταξιακών διαπραγματεύσεων της ΕΕ, και ας μην παραβλάπτουμε την αξιοπιστία της ΕΕ στα μάτια ορισμένων πολιτών της. Κατ' αυτόν τον τρόπο διακυβεύεται το μέλλον της ίδιας της ΕΕ. Επομένως, θα ήθελα να καλέσω όλους τους συναδέλφους βουλευτές να στηρίξουν τις τροπολογίες 10 και 11, οι οποίες απορρίπτουν τον καθορισμό ανώτατου ορίου στις ενισχύσεις.
<SPEAKER ID="161" NAME="Olga Sehnalová" AFFILIATION="S&amp;D">
γραπτώς. - (CS) Θεμελιώδη προϋπόθεση του θεμιτού ανταγωνισμού στην εσωτερική αγορά αποτελεί η καθιέρωση δίκαιων και διαφανών συνθηκών για όλους τους γεωργούς σε ολόκληρη την ΕΕ. " έκθεση σχετικά με το μέλλον της κοινής γεωργικής πολιτικής (ΚΓΠ) οδεύει προς αυτήν την κατεύθυνση. Πολλοί από τους συμβιβασμούς που επιτεύχθηκαν κατόπιν διαπραγματεύσεων πρέπει να επικροτηθούν ανεπιφύλακτα, όπως, για παράδειγμα, η απλοποίηση των διοικητικών διαδικασιών σε διάφορες πτυχές της ΚΓΠ ή η συνέχιση της πλήρους χρηματοδότησης των άμεσων ενισχύσεων από τον προϋπολογισμό της ΕΕ και η απόρριψη της επανεθνικοποίησής τους. Ωστόσο, θεωρώ προβληματικό το ζήτημα της προτιμησιακής μεταχείρισης των ευρωπαίων γεωργών ή της τοποθέτησής τους σε μειονεκτική θέση βάσει πρόσθετων κριτηρίων, όπως, για παράδειγμα, το μέγεθος των εκμεταλλεύσεων, λαμβανομένων υπόψη των ιστορικών δεδομένων που καθόρισαν τη φύση της κατάστασης στα επιμέρους κράτη μέλη.
<SPEAKER ID="162" NAME="Sergio Paolo Francesco Silvestris" LANGUAGE="IT">
Θα ήθελα να εκφράσω την ικανοποίησή μου για το ανά χείρας πρώτο κείμενο σχετικά με το μέλλον της ΚΓΠ. Ακόμα και σε αυτό το πρώιμο στάδιο, έχει ως στόχο να αποστείλει στην Επιτροπή ένα θετικό μήνυμα για τους γεωργούς μας, εν αναμονή της παραλαβής του νομοθετικού κειμένου. Πράγματι, θεωρώ ότι πολλά σημεία περιέχουν πληροφορίες που κάποιοι από τους συναδέλφους βουλευτές και εγώ, προσωπικά, επιδιώξαμε να συμπεριληφθούν. Αναφέρομαι στις σημαντικές δηλώσεις που προωθούν τη γεωργία μας στον Νότο. Για παράδειγμα, οι άμεσες ενισχύσεις δεν θα βασίζονται πλέον απλώς σε πριμοδοτήσεις ανά εκτάριο, αλλά θα λαμβάνονται, επιτέλους, εξίσου υπόψη το μέγεθος της εκμετάλλευσης, οι εργασιακές σχέσεις, η παραγωγικότητα της εργασίας και η νομική μορφή. Χαίρομαι επίσης ιδιαιτέρως, διότι οι ενισχύσεις αυτές θα χορηγούνται μόνο σε πραγματικά ενεργούς γεωργούς του τομέα, ούτως ώστε η βοήθεια να διοχετεύεται προς όσους την έχουν πραγματικά ανάγκη και την χρησιμοποιούν προς όφελος της γεωργίας. Προβλέπεται επίσης μεγαλύτερη ομοιομορφία στη διανομή της βοήθειας, λαμβάνοντας ταυτόχρονα υπόψη ότι, για ιστορικούς λόγους, οι γεωργικές εκμεταλλεύσεις στην Ευρωπαϊκή Ένωση παρουσιάζουν μεγάλη ποικιλία στις δομές τους. Υποστηρίζω πλήρως την παράγραφο στην οποία ζητείται να εξοπλισθεί η νέα ΚΓΠ με τα απαραίτητα μέσα για τον περιορισμό της αστάθειας των τιμών. Θα ήθελα να ολοκληρώσω με μια αναφορά στην πλέον κοινή μορφή γεωργικής παραγωγής στην περιφέρειά μου, την παραγωγή ελαιολάδου, καθώς και στο μέτρο που αναμένουμε από την Επιτροπή, ήτοι ένα επικαιροποιημένο σύστημα ιδιωτικής αποθεματοποίησης, καθώς και την καθιέρωση της ιδιωτικής αποθεματοποίησης.
<SPEAKER ID="162" NAME="Dominique Vlasto" LANGUAGE="FR">
Δεδομένου ότι η επισιτιστική ασφάλεια αποτελεί σήμερα βασικό παράγοντα της παγκοσμιοποίησης, πρέπει να διατηρήσουμε την ικανότητά μας να είμαστε αυτάρκεις. Αυτό συνεπάγεται τη διατήρηση φιλόδοξης κοινής γεωργικής πολιτικής, η οποία είναι σε θέση να καλύπτει τη βασικότερη μακροπρόθεσμη ανάγκη μας: τη διατροφή. Ωστόσο, η ΚΓΠ χρήζει όντως προσαρμογής ώστε να καταστεί πιο δίκαιη. Διότι οι ευρωπαίοι πολίτες δεν θα μπορούσαν να κατανοήσουν την πιθανή διοχέτευση του μεγαλύτερου μέρους της βοήθειας προς τις μεγάλες γεωργικές επιχειρήσεις: πρέπει να είναι σε θέση και οι μικροί γεωργοί να ζουν από όσα παράγουν, να εργάζονται υπό αξιοπρεπείς συνθήκες και να πληρώνονται με δίκαιο τρόπο. Κατά τη διάθεση των ενισχύσεων, πρέπει να εξετάζονται επίσης περισσότερο οι φυσικοί περιορισμοί όπως η υπερθέρμανση του πλανήτη, οι ορεινές περιοχές και η ανεπάρκεια των αποθεμάτων ύδατος. " σημερινή ξηρασία καταδεικνύει ότι στην ΚΓΠ πρέπει να συμπεριληφθούν επειγόντως πρακτικοί πόροι, οι οποίοι θα επιτρέπουν στους γεωργούς να αντιμετωπίζουν τις λειψυδρίες. Κατά συνέπεια, θα ήθελα να απευθύνω έκκληση για την ελαφρά αλλαγή πορείας της ΚΓΠ, ούτως ώστε να ενισχυθεί η πρακτική συνιστώσα της και να μπορεί να εγγυηθεί την επισιτιστική μας αυτάρκεια, τη ζωτικότητα του γεωργικού μας τομέα και τη διατήρηση των αγροτικών μας περιοχών.
