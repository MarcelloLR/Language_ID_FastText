<CHAPTER ID="1">
<SPEAKER ID="1" LANGUAGE="" NAME="" AFFILIATION="Αντιπροέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 09.00)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0222/2005) του κ. Kreissl-Dörfler, εξ ονόματος της Επιτροπής Πολιτικών Ελευθεριών, Δικαιοσύνης και Εσωτερικών Υποθέσεων, σχετικά με την τροποποιημένη πρόταση οδηγίας του Συμβουλίου σχετικά με τις ελάχιστες προδιαγραφές για τις διαδικασίες με τις οποίες τα κράτη μέλη χορηγούν και ανακαλούν το καθεστώς του πρόσφυγα (14203/2004 – C6-0200/2004 – 2000/0238(CNS)). 
<SPEAKER ID="4" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Υπάρχουν επίσης λόγοι προοπτικής: η μετατροπή της διαδικασίας από την ομοφωνία στην ειδική πλειοψηφία και από την απλή γνωμοδότηση του Κοινοβουλίου στη συναπόφαση θα μας επιτρέψει εντός του 2010 να φτάσουμε σε αυτό που, κατά την άποψή μου, την οποία πιστεύω ότι συμμερίζονται και πολλοί άλλοι, είναι το πιο σημαντικό, ήτοι σε ένα κοινό ευρωπαϊκό σύστημα ασύλου, όχι μόνο στις διαδικασίες, αλλά στην ουσία που είναι οι διαφορές μεταξύ της ευρωπαϊκής δράσης και της δράσης των μεμονωμένων εθνικών κρατών.
<SPEAKER ID="5" LANGUAGE="DE" NAME="Wolfgang Kreissl-Dörfler (PSE )," AFFILIATION="εισηγητής">
<P>
   . Κύριε Πρόεδρε, κύριε Frattini, κυρίες και κύριοι, το θέμα της σημερινής μας ψηφοφορίας αφορά έναν θεμελιώδη πυλώνα της Ευρωπαϊκής Ένωσης. Η Ευρωπαϊκή Ένωση δημιουργήθηκε μέσα από τα συντρίμμια του Δευτέρου Παγκοσμίου Πολέμου και η επιτυχία της πηγάζει από τα διδάγματα που αντλήσαμε από τους παγκόσμιους πολέμους, τον εθνικοσοσιαλισμό και τις δικτατορίες του προηγούμενου αιώνα –και στην Ανατολική Ευρώπη. Πολλοί Ευρωπαίοι υποχρεώθηκαν τότε να εγκαταλείψουν τις πατρίδες τους και να αναζητήσουν καταφύγιο σε ξένες χώρες, προκειμένου να σώσουν τις ζωές τους. Σήμερα φθάνουν στην Ευρώπη άνθρωποι που προσπαθούν να γλιτώσουν από τη δυστυχία και την καταδίωξη. Κανένας τους δεν εγκαταλείπει επιπόλαια την πατρίδα του. Συχνά, η φυγή τους θέτει σε κίνδυνο την ζωή τους, και το όνειρό τους είναι μια ζωή με ασφάλεια. Πολλές φορές, ωστόσο, το όνειρο αυτό τελειώνει σε στρατόπεδα υποδοχής όπου κάποτε επικρατούν φρικτές συνθήκες, και ύστερα οι πρόσφυγες στέλνονται πίσω σε μια χώρα που υποτίθεται πως είναι ασφαλής, π.χ. στη Λιβύη, χωρίς να εξεταστεί επαρκώς η ατομική κατάσταση του καθενός τους. Το ζητούμενο είναι, λοιπόν, να απαλλαγούμε όσο πιο γρήγορα γίνεται από κάθε βάρος και ευθύνη; Μου δημιουργείται η εντύπωση ότι το «φρούριο Ευρώπη» δεν ενδιαφέρεται τόσο για την προστασία των προσφύγων, αλλά αντίθετα, εμείς θέλουμε να προστατεύσουμε τον εαυτό μας από αυτούς. Πώς, όμως, θέλουμε να εκπληρώσουμε την ιστορική μας ευθύνη αν δεν δίνουμε στους πρόσφυγες την ευκαιρία να παρουσιάσουν εκτενώς τους λόγους που τους οδηγούν σε εμάς; Πώς θέλουμε να υπερασπιστούμε αξιόπιστα τις ευρωπαϊκές αξίες αν αρνούμαστε σε εκείνους που ζητούν προστασία την πρόσβαση σε νόμιμες διαδικασίες; Ο φόβος της κατάχρησης ασύλου, που αναμφισβήτητα συμβαίνει, δεν πρέπει να μας ωθεί να προδώσουμε τις αξίες μας. Αυτό που χρειαζόμαστε είναι κοινές ελάχιστες ευρωπαϊκές προδιαγραφές για την αντιμετώπιση των προσφύγων, οι οποίες θα στηρίζονται στο κράτος δικαίου, τις διεθνείς συμβάσεις και τις δεσμεύσεις του διεθνούς δικαίου όπως είναι η Σύμβαση της Γενεύης για τους Πρόσφυγες. Το Συμβούλιο μας υπέβαλε για διαβούλευση την πρότασή του για αυτήν την οδηγία μόλις τον Νοέμβριο του 2004, αφού είχε ήδη λάβει την απόφασή του. Απορρίπτουμε κατηγορηματικά αυτό το είδος συνεργασίας, που δεν είναι καθόλου συνεργασία. Πέρα από αυτό, η πρόταση που υπέβαλε τώρα το Συμβούλιο απέχει πάρα πολύ από την στοχοθεσία που διατυπώθηκε το 1999 στο Τάμπερε. Αυτός είναι ένας από τους λόγους που στην Επιτροπή Πολιτικών Ελευθεριών, Δικαιοσύνης και Εσωτερικών Υποθέσεων και στις γνωμοδοτικές επιτροπές καταλήξαμε με πλειοψηφία στην πεποίθηση ότι η οδηγία, ενάντια σε κάθε προσδοκία, δεν επιτυγχάνει καμία σημαντική πρόοδο στην εναρμόνιση, αφού τα κράτη μέλη μπορούν να διατηρήσουν τις εθνικές νομικές διατάξεις τους σε πάρα πολλές περιπτώσεις.
<P>
Συγκεκριμένα, υπάρχουν αρκετά σημεία που προξενούν μεγάλη ανησυχία αναφορικά με τον σεβασμό των διεθνώς αναγνωρισμένων ανθρωπίνων δικαιωμάτων και με τις αρχές του δικαίου για τους πρόσφυγες. Ως εκ τούτου, προτείναμε τις εξής ουσιαστικές αλλαγές: πρώτον, απορρίπτουμε την έννοια των επονομαζόμενων «εξαιρετικά ασφαλών τρίτων χωρών» του άρθρου 35α –που είναι άριστο επίτευγμα στο πλαίσιο της παγκόσμιας φιλοσοφίας– και αντί γι’ αυτό πρεσβεύουμε την τροποποίηση αυτής της άποψης των επονομαζόμενων «ασφαλών τρίτων χωρών» του άρθρου 27. Η έννοια αυτή θέλουμε να εφαρμόζεται μόνο –και αυτό είναι σημαντικό– εφ’ όσον η τρίτη χώρα έχει επικυρώσει και τηρεί την Σύμβαση της Γενεύης και άλλες διεθνείς συμβάσεις για τα ανθρώπινα δικαιώματα, ιδίως δε εφ’ όσον τηρεί την αρχή της μη επαναπροώθησης σύμφωνα με την Σύμβαση της Γενεύης για τους Πρόσφυγες. Ο αιτών άσυλο πρέπει να έχει τη δυνατότητα να εκθέσει τους λόγους για τους οποίους η ασφάλειά του δεν είναι εγγυημένη στην επονομαζόμενη ασφαλή τρίτη χώρα ή την ασφαλή χώρα καταγωγής του.
<P>
Δεύτερον, θέλουμε να ενισχύσουμε το δικαίωμα του αιτούντος άσυλο για αποτελεσματική νομική συνδρομή σύμφωνα με το άρθρο 38.
<P>
Τρίτον, τασσόμαστε υπέρ της ενίσχυσης των δικαιωμάτων των παιδιών. Σύμφωνα με όσα αναφέρονται στην Σύμβαση του ΟΗΕ για τα Δικαιώματα του Παιδιού του 1989, κάθε άτομο κάτω των 18 ετών πρέπει να θεωρείται παιδί. Ως εκ τούτου, συμφωνήσαμε σε επίπεδο Ομάδων να τροποποιηθούν όλα τα αντίστοιχα άρθρα της οδηγίας σύμφωνα με το πνεύμα της Σύμβασης του ΟΗΕ για τα Δικαιώματα του Παιδιού. Τέταρτον, οι αιτούντες άσυλο δεν πρέπει να συλλαμβάνονται πριν αποδειχθεί ότι η φυλάκισή τους είναι αναγκαία και σύννομη και συμφωνεί με τις προδιαγραφές των διεθνών συμφωνιών. Οι αιτούντες άσυλο πρέπει να κρατούνται μόνο σε ιδρύματα που θα διαφέρουν ουσιαστικά από τις φυλακές. Πρέπει να είναι εξασφαλισμένη η πρόσβασή τους σε αποτελεσματική νομική συνδρομή, σε εξειδικευμένους και αμερόληπτους διερμηνείς και σε εξειδικευμένο ιατρικό προσωπικό. Τα ασυνόδευτα παιδιά δεν πρέπει ποτέ να κρατούνται ως μετανάστες, το ίδιο και οι ευαίσθητες ομάδες όπως π.χ. τα θύματα βασανιστηρίων και τα άτομα με ψυχικά τραύματα, καθώς και τα άτομα με πνευματικές ή σωματικές αναπηρίες. Οι αρχές θα πρέπει να αναζητήσουν εναλλακτικές λύσεις για την κράτηση στις παραπάνω περιπτώσεις.
<P>
Χαίρομαι πολύ για την παραχώρηση του Επιτρόπου Frattini. Ελπίζω ότι εκείνοι που είχαν ενδεχομένως αποφασίσει εδώ και πολύ καιρό να καταψηφίσουν αυτήν την έκθεση θα επανεξετάσουν τη θέση τους. Σας παρακαλώ και πάλι να εγκρίνετε την έκθεσή μου. Την χρειαζόμαστε και για τις διαπραγματεύσεις με το Συμβούλιο τα επόμενα χρόνια. Σας ζητώ να την εγκρίνετε για το καλό όλων, καθώς και σε ανάμνηση όλων των Ευρωπαίων που εξαναγκάστηκαν σε φυγή εξαιτίας του πολέμου, των εθνοκαθάρσεων και των διώξεων.
<SPEAKER ID="6" LANGUAGE="DE" NAME="Feleknas Uca (GUE/NGL )," AFFILIATION="συντάκτρια γνωμοδότησης της Επιτροπής Ανάπτυξης">
<P>
   . Κύριε Πρόεδρε, κυρίες και κύριοι, η δημιουργία μιας κοινής νομοθεσίας για το άσυλο –όπως είχε αποφασιστεί από το Ευρωπαϊκό Συμβούλιο τον Οκτώβριο του 1999 στο Τάμπερε– πρέπει να επικροτηθεί. Όμως, η τροποποιημένη πρόταση του Ευρωπαϊκού Συμβουλίου έχει τόσο σημαντικές ελλείψεις, ώστε αν εφαρμοζόταν χωρίς τροποποίηση η παρούσα οδηγία στα κράτη μέλη, θα περιοριζόταν στο ελάχιστο η προστασία των προσφύγων στην Ευρώπη.
<SPEAKER ID="7" LANGUAGE="PT" NAME="Carlos Coelho," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κύριε Frattini, κυρίες και κύριοι, όπως είπε ο κ. Frattini, αυτή υπήρξε μια μακρά διαδικασία. Η πρώτη πρόταση υποβλήθηκε πριν από πέντε χρόνια· το 2001, το Ευρωπαϊκό Κοινοβούλιο υπέβαλε εκατό τροπολογίες στην έκθεση Watson· το Συμβούλιο χρειάστηκε δύο χρόνια διαπραγματεύσεων και τελικά συμφώνησε στη γενική προσέγγιση τον Απρίλιο του 2004.
<P>
Ήμουν πολύ απογοητευμένος που η διαβούλευση του Ευρωπαϊκού Κοινοβουλίου έγινε μόνο αφού πρώτα το Συμβούλιο κατέληξε σε πολιτική συμφωνία, πράγμα που στην πράξη σημαίνει ότι το Συμβούλιο δεν θα δώσει τώρα καμία προσοχή σε αυτήν τη συζήτηση· η απουσία του Συμβουλίου από την Αίθουσα. απεικονίζει κατά τον πλέον χαρακτηριστικό τρόπο τη στάση του σε αυτήν τη συζήτηση. Γεγονός είναι ότι, όπως είπε ο κ. Frattini, η οδηγία είναι σημαντική. Αυτό το πρώτο βήμα με στόχο την ενεργοποίηση ενός ευρωπαϊκού συστήματος ασύλου πρέπει να το εκλάβουμε ως επιτακτικό, και αυτή η πρόταση οδηγίας είναι το πρώτο νομικά δεσμευτικό μέσο που αφορά τη διαδικασία ασύλου. Πρέπει να θεσπίσουμε κοινές διαδικασίες ασύλου, ούτως ώστε να διαχειριστούμε τις μεταναστευτικές ροές κατά τον δυνατόν αποτελεσματικότερο και ορθότερο τρόπο, τόσο για τους μετανάστες όσο και για τις κοινωνίες υποδοχής. Επιπλέον, αυτό πρέπει να γίνει χωρίς να παραβιαστεί η Σύμβαση της Γενεύης του 1951, ιδίως όσον αφορά την αρχή της μη επαναπροώθησης, βάσει της οποίας κανένα κράτος δεν θα απελαύνει άτομα σε χώρες ή εδάφη όπου τίθεται σε κίνδυνο η ζωή ή η ελευθερία τους.
<P>
Με αυτό το δεδομένο, πρέπει να λάβουμε υπόψη μας το γεγονός ότι τα κράτη μέλη επιδιώκουν την καταπολέμηση της κατάχρησης των συστημάτων ασύλου από τους οικονομικούς μετανάστες. Θέλω να συγχαρώ τον εισηγητή, τον κ. Kreissl-Dörfler, για το έργο του. Υποστήριξα πολλές από τις τροπολογίες του, και ομοίως οι προτάσεις μου συμπεριελήφθησαν στην πλειονότητά τους, όσον αφορά τα ανθρωπιστικά θέματα και την προστασία των δικαιωμάτων των αιτούντων άσυλο, την ανάγκη για ταχείς και αποτελεσματικές διαδικασίες, τις συνθήκες κράτησης και την προστασία των ανηλίκων και άλλων ατόμων που ενδεχομένως είναι ευάλωτοι. Ωστόσο, διαφωνούμε σε δύο θέματα, συγκεκριμένα στην απάλειψη των καταλόγων με τις ασφαλείς χώρες, που ήδη υπήρχαν σε ορισμένα κράτη μέλη, και στην απάλειψη της έννοιας της «εξαιρετικά ασφαλούς» χώρας.
<SPEAKER ID="8" LANGUAGE="FR" NAME="Martine Roure," AFFILIATION="εξ ονόματος της Ομάδaς PSE">
<P>
Θέλουμε, πρωτίστως, να υπενθυμίσουμε ότι η Ευρώπη είναι ακριβώς χώρος ασύλου και πρέπει να διαφυλάξουμε αυτήν την ανθρωπιστική παράδοση. Η ευρωπαϊκή πολιτική ασύλου πρέπει καταρχάς να εγγυάται ένα υψηλό επίπεδο προστασίας στους αιτούντες άσυλο, ενισχύοντας τα θεμελιώδη τους δικαιώματα. Έχουμε άραγε επίγνωση της καλής μας τύχης που γεννηθήκαμε στην Ευρώπη; Ωστόσο, η αρχή των λεγόμενων «εξαιρετικά ασφαλών» τρίτων χωρών είναι απαράδεκτη, αφού συνιστά παραβίαση των δικαιωμάτων των αιτούντων άσυλο. Κάθε άνθρωπος δικαιούται να υποβάλει ατομική αίτηση και το αίτημά του να εξεταστεί σε ατομική βάση. Μπορεί κάλλιστα να διώκεται κάποιος σε μια κατά τα φαινόμενα ασφαλή χώρα. Η ιστορία το κατέδειξε αρκούντως, αν αναλογιστεί κανείς μόνο τον 20ο αιώνα. Η αρχή της ασφαλούς χώρας μπορεί να είναι λίαν επικίνδυνη, αν δεν υπάρχει αντίστοιχο αυστηρό ρυθμιστικό πλαίσιο, και υπό αυτήν την έννοια, θα ήταν απαράδεκτο να βρεθούμε με 25 διαφορετικούς καταλόγους.
<SPEAKER ID="9" LANGUAGE="NL" NAME="Jeanine Hennis-Plasschaert," AFFILIATION="εξ ονόματος της Ομάδας ALDE">
<P>
Σήμερα το απόγευμα, το Σώμα θα ψηφίσει επί της πρότασης οδηγίας που αφορά τις ελάχιστες προδιαγραφές βάσει των οποίων τα κράτη μέλη χορηγούν ή ανακαλούν το καθεστώς του πρόσφυγα. Η πρόταση καθεαυτή είναι ήσσονος σημασίας· στην πράξη δεν είναι τίποτε παραπάνω από μια συλλογή πολιτικών, που εφαρμόζονται στα 25 κράτη μέλη. Είναι απογοητευτικό ότι μόλις και μετά βίας εντοπίζονται κάποια σημάδια εναρμόνισης.
<P>
Προκειμένου να αποστείλουμε ένα ισχυρό πολιτικό μήνυμα στο Συμβούλιο, καλώ τους βουλευτές του ΕΚ που ανήκουν στην Ομάδα του Ευρωπαϊκού Λαϊκού Κόμματος (Χριστιανοδημοκράτες), ιδίως τον κ. Coelho, αλλά και εκείνους που ανήκουν στη Συνομοσπονδιακή Ομάδα της Ευρωπαϊκής Ενωτικής Αριστεράς/Αριστερά των Πρασίνων των Βορείων Χωρών, να επιλέξουν τον πιο βιώσιμο συμβιβασμό και, συνεπώς, να μην καταλήξουν στην καταψήφιση αυτής της έκθεσης. Η Ομάδα μου κατέδειξε τη βούλησή της να το πράξει. Υπάρχει ένα πεδίο που μας δημιουργεί δυσχέρειες, και συγκεκριμένα η έννοια των εξαιρετικά ασφαλών χωρών, θα μου προκαλούσε όμως ιδιαίτερη έκπληξη αν υπάρξει πλειοψηφία επ’ αυτού σήμερα το απόγευμα.
<SPEAKER ID="10" LANGUAGE="EN" NAME="Jean Lambert," AFFILIATION="εξ ονόματος της ομάδας Verts/ALE">
<P>
Εκφράζουμε τη βαθιά μας ανησυχία για τις επιπτώσεις της επαναπροώθησης, ιδιαίτερα καθώς διαπιστώνουμε επίσης μια επίθεση στο άρθρο 3 της Ευρωπαϊκής Σύμβασης για τα Ανθρώπινα Δικαιώματα, το οποίο πραγματεύεται το θέμα της μη επιστροφής ατόμων σε μια κατάσταση στην οποία ενδεχομένως να αντιμετωπίσουν βασανιστήρια ή απάνθρωπη και εξευτελιστική μεταχείριση. Χαιρετίζουμε την τροπολογία του εισηγητή και της κ. Roure, η οποία κρατά ανοικτή τη δυνατότητα να ελέγχεται από τα δικαστήρια η διάσταση των ανθρωπίνων δικαιωμάτων αυτής της ενέργειας.
<SPEAKER ID="11" LANGUAGE="IT" NAME="Giusto Catania," AFFILIATION="εξ ονόματος της Ομάδας GUE/NGL">
<P>
   . Κύριε Πρόεδρε, κυρίες και κύριοι, όπως και άλλοι συνάδελφοι, θα ήθελα και εγώ να ευχαριστήσω τον φίλο και συνάδελφο, κ. Kreissl-Dörfler, για το σημαντικό έργο που επιτέλεσε και για το δύσκολο εγχείρημα να εκπονήσει μια κοινά αποδεκτή έκθεση. Δυστυχώς, πρέπει να σημειώσουμε ότι το Συμβούλιο έχει ήδη αποφασίσει να απουσιάσει και σήμερα και πολύ πιθανόν να μην λάβει καθόλου υπόψη τις υποδείξεις του Κοινοβουλίου.
<P>
Πιστεύω ότι η έκθεση Kreissl-Dörfler βελτιώνει την προτεινόμενη οδηγία, ιδίως όσον αφορά τη διαγραφή της εξαιρετικά ασφαλούς χώρας και το γεγονός ότι διευρύνονται τα περιθώρια προσφυγής κατά των ενδεχόμενων απορρίψεων.
<P>
Θεωρώ επίσης ότι ο έλεγχος του Κοινοβουλίου είναι υπερβολικά περιορισμένος, καθώς η διαδικασία συναπόφασης θα εφαρμόζεται μόνο για την τροποποίηση του καταλόγου των ασφαλών τρίτων χωρών. Ο Επίτροπος Frattini μας είπε ότι η έκθεση έχει εκπονηθεί με τη διαδικασία της σταδιακής προσέγγισης. Κατά την άποψή μου, το βήμα αυτό δεν ήταν καθόλου τολμηρό και θα μπορούσαμε να επιδιώξουμε και να ζητήσουμε πολύ περισσότερα. Πιθανώς η εναρμόνιση που εφαρμόσαμε είναι μια εναρμόνιση που επιδεινώνει ακόμη και ορισμένες εθνικές νομοθεσίες. 
<SPEAKER ID="12" LANGUAGE="NL" NAME="Johannes Blokland," AFFILIATION="εξ ονόματος της Ομάδας IND/DEM">
<P>
Οι τροπολογίες που κατατέθηκαν με βάση την έκθεση του κ. Kreissl-Dörfler δεν δείχνουν καμία ένδειξη ότι τέθηκαν προτεραιότητες. Αν το Ευρωπαϊκό Κοινοβούλιο είχε επιδιώξει να εκφράσει σαφή αιτήματα, θα ήμασταν σε καλύτερη θέση για να επιμείνουμε στα κύρια σημεία. Αντιθέτως, παράλληλα με την πολιτική συμφωνία του Συμβουλίου, το Σώμα εκπόνησε ένα λίαν εκτεταμένο έγγραφο. Σε μια διαδικασία διαβούλευσης, υπάρχει μικρό περιθώριο να ξαναγραφεί η πρόταση του Συμβουλίου.
<P>
Ένα σημαντικό σημείο είναι τι προτίθεται να πράξει το Συμβούλιο με τις τροπολογίες του Ευρωπαϊκού Κοινοβουλίου· είναι λίαν λυπηρό που το Συμβούλιο δεν είναι παρόν ώστε να εκθέσει λεπτομερώς τη θέση του, πράγμα που θα ήθελα να πράξει. Ο Επίτροπος Frattini αμφιβάλλει κατά πόσο το Συμβούλιο είναι έτοιμο να εγκρίνει κάποια τροπολογία του Ευρωπαϊκού Κοινοβουλίου. Είναι, όμως, δυνατόν να αρχίσουμε διάλογο με το Συμβούλιο για έναν περιορισμένο αριθμό θεμάτων, τα οποία θεωρούμε ουσιώδη. 
<SPEAKER ID="13" LANGUAGE="IT" NAME="Romano Maria La Russa," AFFILIATION="εξ ονόματος της Ομάδας UEN">
<SPEAKER ID="14" LANGUAGE="PT" NAME="Carlos Coelho (PPE-DE ). –" AFFILIATION="">
<SPEAKER ID="15" LANGUAGE="" NAME="Πρόεδρος." AFFILIATION="">
<SPEAKER ID="16" LANGUAGE="NL" NAME="Frank Vanhecke (NI ). –" AFFILIATION="">
<P>
   Κύριε Πρόεδρε, πρέπει να καταλάβουμε ότι η Σύμβαση της Γενεύης που αφορά το καθεστώς των προσφύγων και το πρόσθετο Πρωτόκολλο του 1967 αρχικά είχαν εκπονηθεί προκειμένου να διασφαλιστεί η υποδοχή των ευρωπαίων πολιτικών προσφύγων από τις κομμουνιστικές δικτατορίες στο πρώην Ανατολικό Μπλοκ. Συνεπώς, είναι αυτονόητο ότι αυτά τα μέσα αντενδείκνυνται τελείως για να αντιμετωπιστούν τα τρέχοντα προβλήματα ασύλου, ιδίως το γεγονός ότι εκατοντάδες χιλιάδες άνθρωποι έρχονται στην Ευρώπη από ολόκληρο τον κόσμο σε αναζήτηση όχι απλώς καταφυγίου αλλά και οικονομικής εξασφάλισης και ευημερίας.
<SPEAKER ID="17" LANGUAGE="DE" NAME="Ewa Klamt (PPE-DE ). –" AFFILIATION="">
<P>
Στις ανθρωπιστικές υποχρεώσεις μας συγκαταλέγονται και διαφανείς, γρήγορες διαδικασίες που σέβονται την ανθρώπινη αξιοπρέπεια, και η Ομάδα ΕΛΚ-ΕΔ παίρνει αυτήν την υποχρέωση πολύ σοβαρά, όπως φαίνεται από τις τροπολογίες του σκιώδους εισηγητή κ. Coelho, τις οποίες ενέκρινε η Επιτροπή. Αντίθετα, η προσέγγιση του εισηγητή κ. Kreissl-Dörfler δεν βοηθάει καθόλου την ανταπόκρισή μας στις ανθρωπιστικές μας υποχρεώσεις. Το ζητούμενο δεν είναι δηλαδή να δεχθούμε όσο περισσότερους ανθρώπους είναι δυνατόν, αλλά να προσφέρουμε ασφάλεια σε όσους διώκονται στην χώρα τους και μπορούν να βρουν καταφύγιο μόνο στην Ευρώπη. Ταυτόχρονα πρέπει ασφαλώς να συνειδητοποιήσουμε ότι, φυσικά, γίνεται και κατάχρηση του δικαιώματος ασύλου. Γι’ αυτό πρέπει να αποτρέψουμε την υποβολή αιτήσεων που είναι οφθαλμοφανώς αστήρικτες, ώστε να υπάρξει χώρος για τα άτομα που πραγματικά διώκονται. Σε αυτό συμβάλλει η χρησιμοποίηση ενός καταλόγου ασφαλών τρίτων χωρών.
<P>
Ο εισηγητής απορρίπτει την αρχή των ασφαλών τρίτων χωρών και των ασφαλών χωρών καταγωγής. Έτσι, για παράδειγμα, ούτε ο Καναδάς ούτε η Νορβηγία ή η Ελβετία θεωρούνται ασφαλείς χώρες για τους αιτούντες άσυλο. Θα ήθελα να πω στον εισηγητή ότι πρέπει να συμπεριληφθούν σε κάθε διαδικασία και, ενώ οι Πράσινοι και Σοσιαλιστές συνάδελφοί μας απορρίπτουν τη Βουλγαρία και τη Ρουμανία ως ασφαλείς χώρες, ταυτόχρονα θέλουν να ενταχθούν οι χώρες αυτές σε λίγους μήνες στην ΕΕ. Αυτό είναι αντιφατικό ως προς την ουσία του. Ο κ. Kreissl-Dörfler στην αρχική του έκθεση έφθανε μάλιστα μέχρι σημείου να ζητήσει να χορηγείται άσυλο, πριν από τη σύλληψή τους, σε εγκληματίες εναντίον των οποίων έχει εκδοθεί ένταλμα σύλληψης. Επίσης, αρνείται επικαλούμενος πολιτισμικές ευαισθησίες τη λήψη δακτυλικών αποτυπωμάτων, που ωστόσο συχνά είναι η μόνη δυνατότητα σαφούς ταυτοποίησης των αιτούντων άσυλο που φθάνουν χωρίς χαρτιά. Έτσι θα ήταν σχεδόν αδύνατο να ελεγχθεί αν κάποιος έχει κάνει αίτηση ασύλου σε περισσότερα από ένα κράτη μέλη της ΕΕ.
<P>
Θέλω να πω στον κ. Kreissl-Dörfler ότι η έγκριση της έκθεσής του με την παρούσα μορφή της θα προσέφερε, κατά την γνώμη μου, κακή υπηρεσία για πολλούς σοβαρούς αιτούντες άσυλο. 
<SPEAKER ID="18" LANGUAGE="" NAME="Σταύρος Λαμπρινίδης (PSE ). –" AFFILIATION="">
<P>
   Κύριε Πρόεδρε, να εκφράσω τα συγχαρητήρια μου στον κ. Wolfgang Kreissl-Dörfler για την έκθεσή του.
<P>
Γιατί επιμένει το Συμβούλιο να αγνοεί τη σύμβαση των δικαιωμάτων του παιδιού και επιμένει σε διακρίσεις κατά των 17χρονων; Μήπως επειδή αυξάνεται ο ρυθμός των προσφύγων ή μήπως επειδή έχουμε έναν κατακλυσμό στα ευρωπαϊκά σύνορα; Όχι, διότι μειώνονται το τελευταίο διάστημα οι αιτήσεις προσφύγων.
<P>
Συγχαρητήρια λοιπόν και πάλι Wolfgang και είμαι βέβαιος ότι αυτή η έκθεση θα έχει καλή τύχη. 
<SPEAKER ID="19" LANGUAGE="DE" NAME="Johannes Voggenhuber (Verts/ALE ). –" AFFILIATION="">
<SPEAKER ID="20" LANGUAGE="" NAME="Αθανάσιος Παφίλης (GUE/NGL ). –" AFFILIATION="">
<P>
   Κύριε Πρόεδρε η οδηγία για τις ελάχιστες προδιαγραφές για τη χορήγηση ασύλου που συζητείται σήμερα αναθεωρεί και καταργεί και νομοθετικά την όποια προστασία υπήρχε για τους πρόσφυγες με βάση τη Συνθήκη της Γενεύης αλλά και τον Κανονισμό υπ’ αριθμό 2 του Δουβλίνου.
<P>
Βέβαια, το Συμβούλιο ήδη έχει συμφωνήσει και, από μια άποψη, η συζήτηση που γίνεται εδώ είναι εντελώς διακοσμητική. Η οδηγία αποτελεί συνέχεια της συνολικής αντιπροσφυγικής πολιτικής της Ευρωπαϊκής Ένωσης. Διότι, όπως θα γνωρίζετε, τα τελευταία χρόνια, τα ποσοστά αναγνώρισης του προσφυγικού καθεστώτος στις χώρες της Ευρωπαϊκής Ένωσης, έχουν πέσει καθέτως. Παραδείγματος χάριν, στην Ελλάδα είναι κάτω από το 1% των αιτήσεων. Ενώ πέρσι, παρατηρήθηκε και κάθετη πτώση των αιτήσεων παροχής ασύλου.
<P>
Θεωρούμε ότι οι τροπολογίες της Επιτροπής Πολιτικών Ελευθεριών, με εξαίρεση τις τροπολογίες της Ομάδας GUE, ασκούν μια ανέξοδη κριτική στην οδηγία, αφού ουσιαστικά αποδέχονται τις βασικές αντιπροσφυγικές κατευθύνσεις. Η μοναδική δημοκρατική πρόταση είναι να αποσυρθεί η οδηγία. 
<SPEAKER ID="21" LANGUAGE="EN" NAME="Kathy Sinnott (IND/DEM ). –" AFFILIATION="">
<P>
Αυτή η έκθεση τονίζει την ανάγκη για πραγματικές, αποτελεσματικές κατευθυντήριες γραμμές και πρότυπα για τους πρόσφυγες. Κατανοώ αυτήν την ανάγκη πολύ καλά. Έχω ασκήσει πολιτική πίεση για πραγματικούς πρόσφυγες στη δική μου χώρα, κατά μέγα μέρος ανεπιτυχώς. Αναλογίζομαι ιδιαίτερα δύο ουκρανούς ιατρούς που διέφυγαν μετά βίας τον θάνατο αφού αποκάλυψαν εμπόριο ανθρωπίνων ιστών από ζώντα έμβρυα 20 εβδομάδων που είχαν προέλθει από άμβλωση με την άδεια της κυβέρνησης. Αυτοί οι ιατροί –ένας κλινικός ογκολόγος και ένας παιδίατρος– οι οποίοι κατέστρεψαν τις σταδιοδρομίες τους για τη γενναία ενέργειά τους, παρέμειναν στην Ιρλανδία επί έναν χρόνο σε έναν συνωστισμένο ξενώνα χωρίς καμία βεβαιότητα ότι δεν θα στέλνονταν πίσω στη δίωξη και τον θάνατο. Η ανταπόκρισή μας στην Ιρλανδία, από ό,τι ξέρω από άλλες χώρες της ΕΕ, τείνει να είναι αργή και όχι γενναιόδωρη. Ενώπιον της πραγματικής αίτησης ασύλου, αυτό δεν είναι αρκετά καλό. Ανεξάρτητα από τις τρίτες χώρες, θα μπορούσαμε να χαρακτηρίσουμε ακόμα και τις δικές μας ευρωπαϊκές χώρες ασφαλείς; Δεν πρέπει να το προεικάζουμε αυτομάτως. 
<SPEAKER ID="22" LANGUAGE="PL" NAME="Jan Tadeusz Masiel (NI ). –" AFFILIATION="">
<SPEAKER ID="23" LANGUAGE="FI" NAME="Alexander Stubb (PPE-DE ). –" AFFILIATION="">
<P>
   Κύριε Πρόεδρε, θέλω να προβώ σε δύο γενικές τοποθετήσεις και τρεις αναλυτικότερες παρατηρήσεις. Η πρώτη γενική μου τοποθέτηση είναι ότι εγώ ο ίδιος συμμετείχα με επίσημη ιδιότητα στο Ευρωπαϊκό Συμβούλιο του Τάμπερε τον Οκτώβριο του 1999, ακριβώς πριν από έξι χρόνια. Εκεί συντάξαμε τα 10 βασικά σημεία του Τάμπερε, για να δείξουμε με ποιόν τρόπο μπορούσαμε να σημειώσουμε πρόοδο σε αυτά τα θέματα, για παράδειγμα. Δυστυχώς, η πρόοδος ήταν πολύ αργή.
<P>
Η δεύτερη τοποθέτησή μου αφορά στο Σύνταγμα, στην εκπόνηση του οποίου ενεπλάκη ο Franco Frattini. Είναι λυπηρό να ακούμε εκείνους που αντιτίθονταν στο Σύνταγμα εδώ στο Ευρωπαϊκό Κοινοβούλιο να θέλουν την ίδια στιγμή μια αυστηρότερη πολιτική ασύλου. Αυτά συμβαδίζουν, και τουλάχιστον προσωπικά ελπίζω ότι το Σύνταγμα θα τεθεί σε ισχύ με τον ένα ή τον άλλο τρόπο όσο το δυνατόν συντομότερα.
<P>
Έπειτα, θέλω να προβώ σε τρεις αναλυτικές παρατηρήσεις. Πρώτον, αυτό είναι το μόνο τμήμα του Κοινού Ευρωπαϊκού Συστήματος για το Άσυλο, που εγκρίθηκε το 1999, για το οποίο δεν έχει ληφθεί ακόμα απόφαση. Δεν πιστεύω ότι είναι σωστό να δυσανασχετούμε για το εάν εισακούστηκε ή δεν εισακούστηκε το Ευρωπαϊκό Κοινοβούλιο. Εκείνο που είναι το πλέον σημαντικό είναι να διεκπεραιωθεί αυτό το πρόγραμμα τώρα.
<SPEAKER ID="24" LANGUAGE="IT" NAME="Giovanni Claudio Fava (PSE ). –" AFFILIATION="">
<P>
Χρειαζόμαστε αντικειμενικούς και σαφείς όρους, ακριβώς το αντίθετο δηλαδή από αυτό που συμβαίνει σήμερα. Από τη Λαμπεντούζα ξεκινούν χιλιάδες μετανάστες για να απελαθούν και να σταλούν στη Λιβύη, την οποία μπορείτε να χαρακτηρίσετε όπως θέλετε, κυρία Klamt, αλλά όχι ασφαλή χώρα, και όταν από τη Μεγάλη Βρετανία μεταφέρονται στο Ιράκ, αναχωρούν για μια χώρα που δεν μπορεί βεβαίως να θεωρηθεί ασφαλής τρίτη χώρα.
<SPEAKER ID="25" LANGUAGE="DE" NAME="Cem Özdemir (Verts/ALE ). –" AFFILIATION="">
<P>
Θεωρώ ανησυχητικό το γεγονός ότι ο Προεδρεύων του Συμβουλίου και υπουργός Εσωτερικών της Μεγάλης Βρετανίας, κ. Clarke, τάχθηκε στη συνάντηση των υπουργών Δικαιοσύνης και Εσωτερικών της ΕΕ στο Νιουκάσλ στις 9 Σεπτεμβρίου υπέρ της εξέτασης μιας νέας ερμηνείας της Ευρωπαϊκής Σύμβασης για τα Ανθρώπινα Δικαιώματα. Ο κ. Clarke θέλει ολοφάνερα να είναι δυνατή η απέλαση των κηρύκων του μίσους και των τρομοκρατών –που ασφαλώς είναι τρομακτικές μορφές της σύγχρονης πραγματικότητας– ακόμα και όταν απειλούνται στη χώρα καταγωγής τους με βασανιστήρια ή και θανατική ποινή. Θεωρώ ότι αυτό είναι ξεκάθαρη περιφρόνηση του διεθνούς δικαίου για τους πρόσφυγες. Για εμένα και την Ομάδα μου είναι επίσης απόλυτα σαφές ότι η ρύθμιση των «εξαιρετικά ασφαλών τρίτων χωρών» είναι απαράδεκτη –πράγμα που έθιξε ήδη ο κ. Kreissl-Dörfler με του οποίου την κριτική συμφωνώ. Είναι σαφές ότι εδώ πρέπει το Συμβούλιο να προβεί σε βελτιώσεις. 
<SPEAKER ID="26" LANGUAGE="DE" NAME="Andreas Mölzer (NI ). –" AFFILIATION="">
<P>
   Κύριε Πρόεδρε, η Δανία, η Σουηδία, αλλά και η Ελβετία κατάφεραν με μια συνεπή πολιτική ασύλου να αποτρέψουν αναρίθμητους ανθρώπους που ποτέ δεν είχαν δικαίωμα σε άσυλο από ένα επικίνδυνο ταξίδι και κατέφεραν με τον τρόπο αυτόν ένα βαρύ πλήγμα στις συμμορίες των λαθρεμπόρων ανθρώπων. Με συνοπτικές διαδικασίες και αυστηρές απελάσεις, το ρεύμα των αιτούντων άσυλο μειώθηκε κατά 50% και έτσι εξοικονομήθηκαν εκατομμύρια που θα δαπανούνταν για άσκοπες διαδικασίες. Και όμως, τηρούν αυστηρά τον ορισμό του πρόσφυγα που θεσπίζεται σε διεθνείς συμβάσεις και με τον τρόπο αυτόν κατάφεραν να αυξήσουν τον αριθμό των περιπτώσεων που αναγνωρίζεται το αίτημά τους.
<SPEAKER ID="27" LANGUAGE="MT" NAME="Simon Busuttil (PPE-DE ). –" AFFILIATION="">
<SPEAKER ID="28" LANGUAGE="SV" NAME="Inger Segelström (PSE ). –" AFFILIATION="">
<P>
   Κύριε Πρόεδρε, θέλω να ευχαριστήσω τον εισηγητή, τον κ. Kreissl-Dörfler, για την εποικοδομητική του έκθεση. Είναι σημαντικό για όλους μας να εργαστούμε για τον ίδιο στόχο: προκειμένου η ΕΕ μακροπρόθεσμα να ακολουθήσει μια πολιτική για τους πρόσφυγες και το άσυλο, η οποία να είναι παντού η ίδια για όλους.
<P>
Επίσης αντιμετωπίζω με δυσφορία το γεγονός ότι τόσο σε διεθνές όσο και σε κοινοτικό πλαίσιο τίθεται το θέμα του χρόνου ενηλικίωσης των παιδιών και των νέων. Κανένας δεν έχει ενηλικιωθεί στα 16 του, ούτε σε αυτήν ούτε σε άλλες περιπτώσεις. Ελπίζω ότι με τη βοήθεια αυτής της έκθεσης θα σημειώσουμε κάποια πρόοδο στην πορεία, που εν ευθέτω χρόνω, θα μας παράσχει μια κοινή πολιτική για τους πρόσφυγες και το άσυλο στην ΕΕ. Αυτό ζητά ο κόσμος στην ΕΕ να πράξουμε γιατί θέλουν να δουν την ΕΕ ως ενιαία οντότητα. 
<SPEAKER ID="29" LANGUAGE="PL" NAME="Genowefa Grabowska (PSE ). –" AFFILIATION="">
<P>
Ένα άλλο σχόλιο που θέλω να κάνω είναι ότι το Ευρωπαϊκό Κοινοβούλιο δεν μπορεί να παραμείνει στο περιθώριο καθώς αναπτύσσεται η πολιτική ασύλου. Με έκπληξη σημείωσα σήμερα ότι εναπόκειτο στο Ευρωπαϊκό Κοινοβούλιο να ζητήσει συμμόρφωση στο διεθνές δίκαιο. Θέλουμε να επισημάνουμε στο Σώμα ότι δεν υπάρχει συμμόρφωση προς τη Σύμβαση που αφορά στο Καθεστώς των Προσφύγων, ούτε έχει εφαρμοστεί το Πρόσθετο Πρωτόκολλο του 1967. Αυτές οι ελλείψεις μπορούν να καλυφθούν αν γίνουν αποδεκτές οι σχετικές τροπολογίες στην ψηφοφορία.
<SPEAKER ID="30" LANGUAGE="IT" NAME="Franco Frattini," AFFILIATION="Αντιπρόεδρος της Επιτροπής">
<P>
Πιστεύω ότι η Ευρωπαϊκή Ένωση πρέπει να αναγνωρίζει και να προστατεύει αυτό το θεμελιώδες δικαίωμα όσων δραπετεύουν πραγματικά από διώξεις ή από τον πόλεμο, αλλά μόνο για τους πραγματικούς πρόσφυγες. Πράγματι, όπως είπε μεταξύ άλλων και η κ. Klamt, υπάρχει ένα ακόμη σαφές σημείο, καθώς πρέπει να αποφύγουμε τις καταχρήσεις και να διακρίνουμε με σαφήνεια τους αληθινούς πρόσφυγες και όσους δραπετεύουν πραγματικά από τους οικονομικούς μετανάστες.
<P>
Πολλοί από εσάς, όπως ο κ. Fava και η κ. Lambert, έθεσαν ένα πολύ σημαντικό ζήτημα σχετικά με τον ευρωπαϊκό κατάλογο των ασφαλών χωρών. Γνωρίζω καλά ότι υπάρχουν προβλήματα νομικής βάσης, καθώς επίσης ότι υπάρχει ένα επιτακτικό αίτημα του Συμβουλίου προκειμένου ο κατάλογος να καταρτίζεται αποκλειστικά με τη διαδικασία διαβούλευσης. Ανεξάρτητα από τις επίσημες νομικές βάσεις, η προσωπική μου άποψη είναι ότι για τον καθορισμό του καταλόγου των ασφαλών χωρών είναι αναγκαία η συνεργασία με το Κοινοβούλιο.
<P>
Υπάρχουν τυπικά προβλήματα νομικής βάσης, υπάρχουν ωστόσο και ουσιαστικά πολιτικά προβλήματα για διαφορετικούς τομείς όπως ο Οργανισμός Θεμελιωδών Δικαιωμάτων και το ζήτημα της φύλαξης των δεδομένων, θέματα δηλαδή για τα οποία έχω προτείνει στο Κοινοβούλιο τη σύναψη μιας πολιτικής και ουσιαστικής διοργανικής συμφωνίας πέρα από τις επίσημες νομικές βάσεις. Όπως είπε ο κ. Coelho, γιατί να μην διερευνήσουμε τη δυνατότητα συνεργασίας Συμβουλίου και Κοινοβουλίου για ένα αντικειμενικά λεπτό ζήτημα; Συμμερίζομαι ειλικρινά πολλές από τις παρατηρήσεις σας, αλλά είναι δύσκολο να φαντασθούμε ότι το Συμβούλιο μπορεί να εγκαταλείψει οριστικά την ιδέα για τον κατάλογο των ασφαλών χωρών μετά από τέσσερα χρόνια διαπραγματεύσεων. Πιστεύω, λοιπόν, πως πρέπει να δώσουμε μια πολιτική ώθηση για περισσότερη συμμετοχή του Κοινοβουλίου σε σχέση με το παρελθόν!
<P>
Για τους λόγους αυτούς, κλείνω ευχόμενος ακόμη μια φορά την υπερψήφιση της οδηγίας, καθώς η θετική ψήφος θα δώσει σάρκα και οστά στην ιδέα της ευρωπαϊκής αλληλεγγύης, όπως υπενθύμισε τελευταίος ο κ. Busuttil: ευρωπαϊκή αλληλεγγύη σημαίνει συμμετοχή στις ευθύνες και στις δαπάνες και απόρριψη των απόψεων εκείνων που επιθυμούν μόνο την εθνική προσέγγιση. Κατά την άποψή μου, το Κοινοβούλιο έχει τη δυνατότητα να δώσει μια τέτοια πολιτική απάντηση. 
<SPEAKER ID="31" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί σήμερα, στις 12.00. 
<SPEAKER ID="32" LANGUAGE="" NAME="Πρόεδρος." AFFILIATION="">
<SPEAKER ID="33" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
   . Κύριε Πρόεδρε, χαίρομαι που μου δίνεται η δυνατότητα να αναφερθώ στο ζήτημα της συμφωνίας οίνου μεταξύ της Ευρωπαϊκής Ένωσης και των Ηνωμένων Πολιτειών, η οποία υπογράφηκε στην Ουάσιγκτον στις 14 Σεπτεμβρίου. Θα υποβληθεί στο Συμβούλιο για τελική έγκριση τις ερχόμενες εβδομάδες.
<P>
Αυτές οι ατέρμονες διαπραγματεύσεις επηρέασαν το εμπορικό περιβάλλον με αρνητικό τρόπο. Οι Ηνωμένες Πολιτείες εγκατέλειψαν τον Διεθνή Οργανισμό Οίνου το 2001 και δημιούργησαν τον Παγκόσμιο Όμιλο Εμπορίου Οίνου (World Wine Trade Group). Εκτός αυτού, από τότε που η Κοινότητα αναθεώρησε τους κανόνες σήμανσης το 2002 με την έγκριση του κανονισμού της Επιτροπής (ΕΚ) αριθ. 753/2002, οι Ηνωμένες Πολιτείες υπήρξαν ένα από τα πλέον επικριτικά μέλη του ΠΟΕ, αμφισβητώντας τη συμβατότητα όλων αυτών των κανόνων με τον ΠΟΕ.
<P>
Ένα ακόμη παράδειγμα των αρνητικών εμπορικών σχέσεων ήταν η έγκριση από το Κογκρέσο τον Νοέμβριο του 2004 των απαιτήσεων πιστοποίησης για τα εισαγόμενα κρασιά, με εξαίρεση τις χώρες με τις οποίες είχαν συνάψει συμφωνία οίνου οι Ηνωμένες Πολιτείες.
<P>
Οι κοινοτικές εξαγωγές στις Ηνωμένες Πολιτείες ανήλθαν περίπου σε 2 δισεκατομμύρια ευρώ το 2004, τα οποία αντιστοιχούν σχεδόν στο 40% των εξαγωγών μας σε κρασί. Οι Ηνωμένες Πολιτείες εξάγουν μόνο 415 εκατομμύρια ευρώ στην Ευρωπαϊκή Ένωση. Λαμβάνοντας υπόψη, ως εκ τούτου, τη σημασία της αγοράς των Ηνωμένων Πολιτειών για την Ευρωπαϊκή Ένωση, την εξέλιξη των εμπορικών μας σχέσεων τα τελευταία χρόνια και την κατάσταση του κοινοτικού τομέα του κρασιού, η γνώμη μου είναι ότι αυτή η πρώτης φάσης συμφωνία είναι πολύ θετική για τον οινοπαραγωγικό μας τομέα. Αυτή η συμφωνία θα εξασφαλίσει τη μεγαλύτερη αγορά εξαγωγών μας τόσο από την άποψη της αξίας όσο και του όγκου.
<P>
Χαιρετίζω τη συμφωνία, η οποία θα βοηθήσει να εδραιωθούν και να βελτιωθούν οι εμπορικές μας σχέσεις με τις Ηνωμένες Πολιτείες. Θα διευκολύνει ενδεχομένως έναν εποικοδομητικό και ουσιαστικό διάλογο με τα μέλη του Ομίλου Οίνου του Νέου Κόσμου (New World Wine Group). Επιπροσθέτως, αυτή η συμφωνία πρώτης φάσης περιέχει ορισμένες διατάξεις οι οποίες ευνοούν σαφώς την Κοινότητα. Οι Ηνωμένες Πολιτείες αναγνωρίζουν πλέον επισήμως τις γεωγραφικές μας ενδείξεις κρασιού, οι οποίες θα προστατεύονται σύμφωνα με τους κανόνες σήμανσης.
<P>
Υπάρχουν οι 17 ευρωπαϊκές ονομασίες κρασιού, όπως πόρτο, τσέρι και σαμπάνια, οι οποίες θεωρούνται επί του παρόντος ως ημιγενικές στις Ηνωμένες Πολιτείες. Έχουμε συμφωνήσει ότι η χρήση τους θα περιοριστεί στις Ηνωμένες Πολιτείες και ότι θα αλλάξουν το νομικό τους καθεστώς προκειμένου να τις περιορίσουν στο μέλλον σε κρασιά τα οποία έχουν προέλευση από την Κοινότητα.
<P>
Θα απαλλαγούμε επίσης από τις απαιτήσεις πιστοποίησης που έθεσαν οι Ηνωμένες Πολιτείες το 2004. Όχι μόνο για κρασιά τα οποία καλύπτονται από τη συμφωνία, αλλά επίσης για κρασιά τα οποία περιέχουν λιγότερο από 7% οινόπνευμα, γεγονός το οποίο αποτέλεσε θέμα ενδιαφέροντος για πολλά οινοπαραγωγικά κράτη μέλη. Και ας μην ξεχνάμε ότι, χωρίς την παρούσα συμφωνία, θα ήμασταν αντιμέτωποι με δυσχερείς απαιτήσεις πιστοποίησης για την εσοδεία του 2005. Μπορώ να σας διαβεβαιώσω ότι όλες αυτές οι απαιτήσεις θα είχαν μεγάλο κόστος για τον εξαγωγικό μας τομέα.
<P>
Δεδομένου ότι αυτή είναι μόνο μια πρώτης φάσης συμφωνία, είναι ζωτικής σημασίας να υπάρχουν ορισμένες σαφείς προοπτικές για τη δεύτερη και πιο φιλόδοξη φάση. Έχουμε επιτύχει σαφή δέσμευση για την έναρξη των διαπραγματεύσεων της δεύτερης φάσης το αργότερο 90 ημέρες μετά την έναρξη ισχύος της πρώτης φάσης.
<P>
Τελευταία, έχω ακούσει κάποιες επικρίσεις ότι η Επιτροπή έχει χορηγήσει στις Ηνωμένες Πολιτείες αμοιβαία αναγνώριση των οινοπαραγωγικών πρακτικών της. Αυτό δεν ισχύει καθόλου. Θα συνεχίσουμε να δεχόμαστε τις οινοπαραγωγικές πρακτικές των Ηνωμένων Πολιτειών οι οποίες καλύπτονται επί του παρόντος από κοινοτικές άδειες. Θα δεχτούμε επίσης υφιστάμενες οινοπαραγωγικές πρακτικές των Ηνωμένων Πολιτειών οι οποίες δεν καλύπτονται από τις ισχύουσες κοινοτικές παρεκκλίσεις. Εντούτοις, θα είναι δυνατό για τις Ηνωμένες Πολιτείες να εξάγουν αυτά τα κρασιά μόνο εφόσον αλλάξει το καθεστώς των 17 ημιγενικών ονομασιών των Ηνωμένων Πολιτειών. Οι νέες οινοπαραγωγικές πρακτικές θα αναλυθούν και θα γίνουν δεκτές στην Κοινότητα μόνο εάν δεν υπάρξουν ενστάσεις. Αυτό δεν αποτελεί αμοιβαία αναγνώριση.
<SPEAKER ID="34" LANGUAGE="DE" NAME="Christa Klaß," AFFILIATION="εξ ονόματος της Ομάδας PPE-DE">
<P>
Η Επίτροπος είπε ότι πρέπει να γίνουν και άλλες συζητήσεις. Όμως, οι διαπραγματεύσεις διήρκεσαν πάρα πολύ καιρό, και έτσι ερωτώ γιατί αναβάλλουμε τέτοιες σημαντικές αποφάσεις. Στην Ευρώπη έχουμε σαφώς ορισμένους όρους για την παραγωγή του κρασιού. Για εμάς, η προσθήκη νερού στο κρασί είναι εντελώς αδιανόητη και για τους καταναλωτές θα ήταν απαράδεκτη. Τώρα υποχρεωνόμαστε να αναγνωρίσουμε ότι η Αμερική έχει το δικαίωμα προσθήκης νερού μέχρι 7%; Σήμερα είναι υλοποιήσιμες σύγχρονες μέθοδοι ανάλυσης του κρασιού στα συστατικά του, και εμείς πρέπει να δεχτούμε στο πλαίσιο της αμοιβαίας αναγνώρισης να μπορεί να συντεθεί βιομηχανικά;
<P>
Η Επίτροπος Fischer Boel μίλησε εδώ και για έναν άλλο οργανισμό. Οι ΗΠΑ αποχώρησαν από το Διεθνές Γραφείο Αμπέλου και Οίνου (OIV). Σημαίνει αυτό ότι το OIV τρόπον τινά απέτυχε; Και το αίτημά μας –η απαραίτητη προστασία των γεωγραφικών προστατευομένων ονομασιών χωρίς καθορισμό ημερομηνίας– μετατίθεται απλά επ’ αόριστον. Η σαμπάνια έρχεται από την Καμπανία, το κρασί του Ρήνου καλλιεργείται στον Ρήνο και το κρασί του Μοζέλα στον Μοζέλα και όχι κάπου στην Αμερική. Οι χαρακτηρισμοί αυτοί πρέπει να απαγορευτούν τώρα και όχι σε κάποια απροσδιόριστη στιγμή, αν θέλουμε να έχουμε ένα δίκαιο εμπόριο. Κατά τη γνώμη μου, ακόμα και η διατήρηση του σημερινού καθεστώτος πάει πολύ μακριά. Ερωτώ την Επιτροπή: που είναι η επιτυχία των διαπραγματεύσεων γι’ αυτήν την συμφωνία; Κατά τη γνώμη μου, εδώ κάναμε μόνο παραχωρήσεις, και μάλιστα οπωσδήποτε υπερβολικά πολλές.
<SPEAKER ID="35" LANGUAGE="" NAME="Κατερίνα Μπατζελή," AFFILIATION="εξ ονόματος της Ομάδας PSE">
<P>
Η συμφωνία αυτή θα μπορούσε πράγματι να θεωρηθεί ως μια από τις πιο χρονοβόρες διεθνείς εμπορικές τομεακές συμφωνίες εφόσον εκκρεμούσαν ζητήματα από το 1983. Τα τελευταία 20 χρόνια η Ευρωπαϊκή Ένωση, όπως πολύ σωστά είπατε, παρείχε συνεχώς παρεκκλίσεις στις ΗΠΑ σχετικά με τις οινολογικές πρακτικές και τη σήμανση των αμερικανικών κρασιών που εισάγονταν στην Κοινότητα.
<P>
Πρώτον, οι προστατευόμενες ονομασίες δεν κατοχυρώνονται, όπως διαφαίνεται, επαρκώς από τη συμφωνία, ενώ η αναγνώριση που παρέχεται στις οινολογικές πρακτικές των ΗΠΑ, να επιτρέπεται δηλαδή προσθήκη νερού κατά 7%, ή να γίνεται ωρίμανση με τρίμματα ξύλου μέσα στο βαρέλι, δεν αποτελεί βέβαια κίνδυνο για την υγεία, θέτει όμως σε κίνδυνο τη φήμη του κρασιού ως προϊόντος υψηλής ποιότητας.
<P>
Τέταρτον, θα πρέπει να επιταχυνθεί η διαδικασία για την εξασφάλιση της αναγνώρισης των 17 ονομασιών του Παραρτήματος 2, ώστε όλες οι ευρωπαϊκές προστατευόμενες ονομασίες να τύχουν αυστηρής προστασίας από τις αμερικανικές αρχές.
<SPEAKER ID="36" LANGUAGE="" NAME="" AFFILIATION="Αντιπροέδρου">
<SPEAKER ID="37" LANGUAGE="DE" NAME="Jorgo Chatzimarkakis," AFFILIATION="εξ ονόματος της Ομάδας ALDE">
<P>
   Κύριε Πρόεδρε, κυρία Επίτροπε, καταρχάς θα ήθελα να εκφράσω τα συγχαρητήριά μου και τα συγχαρητήρια της Ομάδας μου για το ότι επιτύχατε αυτό το ενδιάμεσο αποτέλεσμα στις διαπραγματεύσεις με τις ΗΠΑ. Πρόκειται για ένα σημαντικό εμπορικό σχέδιο που ανέρχεται σε 2,3 δισ. ευρώ. Όμως, πρόκειται για εμπόριο ανάμεσα σε δύο διαφορετικά συστήματα, δηλαδή εδώ η παραγωγή και η διάθεση διαφέρουν ως προς την προσέγγιση, και γι’ αυτό η συνεργασία δεν είναι εύκολη. Ως εκ τούτου, αυτή η συμφωνία δεν μπορεί να θεωρηθεί παρά μόνο σαν ένα πρώτο βήμα, μια συμφωνία πρώτης φάσης, και χαίρομαι που το διατυπώσατε και εσείς έτσι.
<SPEAKER ID="38" LANGUAGE="FR" NAME="Marie-Hélène Aubert," AFFILIATION="εξ ονόματος της Ομάδας Verts/ALE">
<SPEAKER ID="39" LANGUAGE="PT" NAME="Ilda Figueiredo," AFFILIATION="εξ ονόματος της Ομάδας GUE/NGL">
<P>
Αυτή η πρώτη συμφωνία οίνου με τις Ηνωμένες Πολιτείες, καρπός 20 χρόνων διμερών διαπραγματεύσεων, είναι σημαντική, παράλληλα όμως εγείρει ανησυχίες. Λαμβάνοντας υπόψη τις μαζικές παραχωρήσεις προς τις Ηνωμένες Πολιτείες, αυτή η συμφωνία φαίνεται να έχει προταθεί περισσότερο λόγω των συνεχιζόμενων διαπραγματεύσεων στον Παγκόσμιο Οργανισμό Εμπορίου και λιγότερο με στόχο την προάσπιση των συμφερόντων των οινοπαραγωγών της ΕΕ.
<P>
Πιστεύουμε, επίσης, ότι το φάσμα των διαπραγματεύσεων πρέπει να διευρυνθεί σε διεθνή κλίμακα. Επιπροσθέτως, σε ό,τι αφορά τις Ηνωμένες Πολιτείες, η κ. Fischer-Boel πρέπει να εξηγήσει πλήρως τον τρόπο με τον οποίο προτίθεται να εγγυηθεί τα συμφέροντα των οινοπαραγωγών περιοχών της Ευρώπης όπου η οινοπαραγωγή είναι κρίσιμη για την οικονομική ανάπτυξη.
<SPEAKER ID="40" LANGUAGE="IT" NAME="Roberta Angelilli," AFFILIATION="εξ ονόματος της Ομάδας UEN">
<P>
   . Κύριε Πρόεδρε, κυρίες και κύριοι, η πρόσφατη συμφωνία μεταξύ των Ηνωμένων Πολιτειών και της Ευρωπαϊκής Ένωσης αποτελεί ασφαλώς ένα ανεπαρκές και δειλό πρώτο βήμα προς την αναγνώριση και την προστασία των προστατευόμενων ονομασιών σε διεθνές επίπεδο. Ήταν καιρός να αλλάξει η κατάσταση μετά τις συνέπειες του περιβόητου κανονισμού (ΕΚ) αριθ. 316/2004, ο οποίος εκ των πραγμάτων επέτρεπε στους παραγωγούς των μη ευρωπαϊκών χωρών την καταχρηστική χρήση των προστατευόμενων ονομασιών, προκαλώντας έτσι τεράστιες ζημίες στην ιταλική και ασφαλώς στη συνολική ευρωπαϊκή ποιοτική παραγωγή οίνου.
<P>
Η Επίτροπος Fischer Boel δήλωσε ενώπιον του Σώματος ότι η συμφωνία προστατεύει τις ευρωπαϊκές ονομασίες και θα προφυλάξει τη μεγαλύτερη εξαγωγική αγορά της Ευρωπαϊκής Ένωσης. Είναι αναμφίβολο ότι αυτοί είναι οι επιδιωκόμενοι στόχοι, ωστόσο υπάρχουν ορισμένες αμφιβολίες εάν η συμφωνία αποτελεί τη σωστή βάση για την επίτευξή τους.
<P>
Πράγματι, είναι γεγονός ότι η αμερικανική κυβέρνηση θα προτείνει στο Κογκρέσο την τροποποίηση του καθεστώτος και τον περιορισμό της χρήσης 17 ευρωπαϊκών ονομασιών που προς το παρόν θεωρούνται ως ημιγενικές στις Ηνωμένες Πολιτείες, αλλά αληθεύει επίσης ότι οι Ηνωμένες Πολιτείες θα διατηρήσουν το δικαίωμα να χρησιμοποιούν 14 παραδοσιακές κοινοτικές ονομασίες, έστω και υπό ορισμένους όρους και για περιορισμένο χρονικό διάστημα. Στην πραγματικότητα, το χρονίζον ζήτημα των καταχρήσεων δεν έχει ακόμη διαλευκανθεί άπαξ διά παντός.
<P>
Ποια είναι όμως η πλέον ανησυχητική παραχώρηση της Ευρωπαϊκής Ένωσης; Λοιπόν, χάρη στη συμφωνία, η Ευρωπαϊκή Ένωση αναγνωρίζει τις οινολογικές μεθόδους των αμερικανών οινοπαραγωγών. Αυτό στην πράξη σημαίνει ότι θα επιτρέπεται η εισαγωγή στην Ευρωπαϊκή Ένωση αραιωμένου οίνου με προσθήκη νερού 7% ή θραυσμάτων ξύλου για ενίσχυση της γεύσης, πράγμα που απαγορεύεται αυστηρά στους δικούς μας παραγωγούς. Αυτό θα αποτελέσει σοβαρό κίνδυνο για τον ποιοτικό οίνο και θα προκαλέσει έντονους κλυδωνισμούς στην οινολογική αγορά.
<P>
Ολοκληρώνω λέγοντας ότι η συμφωνία ειδικής παρέκκλισης για τις αμερικανικές εισαγωγές θα μπορούσε να χρησιμοποιηθεί και από άλλα κράτη του ΠΟΕ για να απαιτήσουν ίση μεταχείριση, ανοίγοντας έτσι τον δρόμο στην εισαγωγή προϊόντων αμφίβολης προέλευσης και σύνθεσης. Για να αντιμετωπίσει αυτήν την κατάσταση, η Ευρωπαϊκή Ένωση πρέπει να λάβει δραστικότερα μέτρα, προκειμένου να προστατεύσει τις παραδοσιακές και ποιοτικές παραγωγές οίνου. Η αρχή θα πρέπει να γίνει με την κατάργηση του κανονισμού (ΕΚ) αριθ. 316/2004 που ελευθέρωσε τη χρήση των προστατευόμενων παραδοσιακών ονομασιών, δημιουργώντας αθέμιτο ανταγωνισμό και παραπλανώντας τους καταναλωτές όσον αφορά την προέλευση και την ποιότητα των προϊόντων. 
<SPEAKER ID="41" LANGUAGE="FR" NAME="Jean-Claude Martinez (NI ). –" AFFILIATION="(Χειροκροτήματα)">
<P>
   Κύριε Πρόεδρε, κυρία Επίτροπε, ομιλώ εξ ονόματος όλων των δικών μου. Καταρχάς, εξ ονόματος των αμπελουργών του Languedoc-Roussillon, που παράγουν κρασί εδώ και 2 000 χρόνια –από την εποχή της ρωμαϊκής αυτοκρατορίας και όχι εδώ και έναν αιώνα, όπως στην Καλιφόρνια– και οι οποίοι παράγουν κρασί με τον ίδιο τρόπο που ο άνθρωπος κάνει έρωτα, που καλλιεργεί την καλαισθησία, την ομορφιά. Μιλώ επίσης εξ ονόματος όλων των αμπελουργών της Γαλλίας, της Ισπανίας, της Rioja, της Ουγγαρίας, του Tokay –του οίνου των βασιλέων, του βασιλέα των οίνων– της Ιταλίας, της Ελλάδας, ολόκληρης της Μεσογείου, όπου το κρασί είναι κομμάτι του πολιτισμού, τέχνη των θεών.
<P>
Εσείς, όμως, συναινείτε στην υποβάθμιση του κρασιού από πολιτιστικό προϊόν σε βιομηχανικό προϊόν για εμπορευματοποίηση. Η Συμφωνία του Μονάχου για το κρασί αλλάζει τον ορισμό του κρασιού, τη φύση του κρασιού. Δεν πρόκειται πλέον για φυσική δημιουργία, για προϊόν ζύμωσης, αλλά για χημικό προϊόν. Αποδέχεστε τις χημικές και όχι τις οινολογικές πρακτικές των Ηνωμένων Πολιτειών. Αποδέχεσθε μια οινική κόκα κόλα, που γίνεται με νερό, συν ζάχαρη, χρωστικές ουσίες, ξύλο. Είναι σαν να θέλουν οι Ηνωμένες Πολιτείες να αλλάξουν την Επίτροπο Fischer Boel και να κάνουν μια απομίμηση Επιτρόπου, αραιωμένη σε ποσοστό 7 %. Αντιλαμβάνεστε τον λόγο για τον οποίο οι Ηνωμένες Πολιτείες δεν θέλουν πλέον τις ετικέτες: επειδή προφανώς δεν θέλουν να αναφέρονται εκεί οι χημικές ουσίες. Λίαν προσεχώς θα εφαρμοστεί η οδηγία REACH στο κρασί.
<P>
Επιπλέον, αποδέχεστε την κλοπή δεκαεπτά ονομασιών, υπό την πρόφαση ότι είναι ημιγενικές. Η σαμπάνια δεν σημαίνει τίποτα· το Chablis, δεν σημαίνει τίποτε απολύτως· το Sauternes, ακόμα λιγότερα! Επισφραγίζετε την απάτη, την παραχάραξη. Για πέντε χρόνια, οι Ηνωμένες Πολιτείες θα μπορούν να χρησιμοποιούν ψευδεπίγραφους τίτλους ονομαστών κτημάτων και αμπελώνων, ως αντάλλαγμα της σύναψης ειρήνης. Ό,τι δηλαδή έγινε και με τις διαπραγματεύσεις του κύκλου της Ουρουγουάης, με τους ελαιούχους σπόρους: ο κλέφτης δέχεται να μην σύρει τους εξαπατημένους οινοπαραγωγούς μπροστά στα μάτια του χωροφύλακα ΠΟΕ. Ήδη είχε γίνει αυτό στη συμφωνία με τη Νότια Αφρική και προφανώς, στον ΠΟΕ, οι οινοπαραγωγοί από τη Χιλή, την Αυστραλία, την Καλιφόρνια, από όλες τις οινοπαραγωγές περιοχές του Ειρηνικού, θα εξεγερθούν, θα στηριχθούν σε αυτό το προηγούμενο.
<P>
Κυρία Επίτροπε, προέρχομαι από μια περιοχή που γέννησε τις μεγάλες εξεγέρσεις τη δεκαετία του ´50. Λοιπόν, οι αμπελουργοί του Languedoc θα σας πουν «όχι». Θα εξεγερθούν και θα έλθουν ίσως στην Επιτροπή στις Βρυξέλλες. Μπόρεσαν να εξεγείρουν όλη τη Νότια Γαλλία, συνεπώς δεν θα δυσκολευτούν να σας αντιτάξουν ένα «όχι» τόσο βίαιο όσο χρειάζεται, διότι τους επιτίθεσθε και επιτίθεσθε σε έναν πολιτισμό.
<SPEAKER ID="42" LANGUAGE="" NAME="Πρόεδρος." AFFILIATION="">
<SPEAKER ID="43" LANGUAGE="ES" NAME="María Esther Herranz García (PPE-DE ). –" AFFILIATION="">
<SPEAKER ID="44" LANGUAGE="ES" NAME="María Isabel Salinas García (PSE ). –" AFFILIATION="">
<SPEAKER ID="45" LANGUAGE="FR" NAME="Anne Laperrouze (ALDE ). –" AFFILIATION="Beaujolais nouveau">
<P>
   Κύριε Πρόεδρε, τα όσα διακυβεύονται στην αγορά του κρασιού είναι λίαν σημαντικά. Οι Ηνωμένες Πολιτείες παραμένουν από τις πλέον σημαντικές αγορές για την Ευρωπαϊκή Ένωση, με 60 εκατομμύρια καταναλωτές κρασιού και με έναν ετήσιο μέσο όρο κατανάλωσης που ανήλθε από τα 8 στα 13 λίτρα ανά κάτοικο μέσα στην τελευταία δεκαετία. Την περασμένη χρονιά, η αμερικανική αγορά αυξήθηκε κατά 5,6% σε όγκο. Η Γαλλία είναι η τρίτη κατά σειρά εξαγωγέας στις ΗΠΑ, μετά την Ιταλία και την Αυστραλία.
<SPEAKER ID="46" LANGUAGE="FR" NAME="Astrid Lulling (PPE-DE ). –" AFFILIATION="">
<P>
   Κύριε Πρόεδρε, κυρία Επίτροπε, η συμφωνία Ευρωπαϊκής Ένωσης-Ηνωμένων Πολιτειών για την εμπορία οίνων, που μονογράφηκε από την Ευρωπαϊκή Επιτροπή στις 14 Σεπτεμβρίου μετά από 20 έτη διαπραγματεύσεων, διχάζει. Υπάρχουν οι ευρωπαίοι επιχειρηματίες, για τους οποίους αυτή η συμφωνία θα διασφαλίσει τις εξαγωγές προς τις Ηνωμένες Πολιτείες, που είναι η πρώτη τους αγορά, με εξαγωγές αξίας 1,6 δισ. ευρώ. Εκτιμούν ότι αυτή η συμφωνία θα επιτρέψει επίσης την αποκατάσταση κλίματος εμπιστοσύνης στον κλάδο και τη διασφάλιση της ροής των εμπορικών συναλλαγών, υπό την προϋπόθεση, προφανώς, ότι θα αρχίσουν γρήγορα οι διαπραγματεύσεις για τη δεύτερη φάση της διμερούς συμφωνίας και για να καθοριστούν κοινές θέσεις στις πολυμερείς διαπραγματεύσεις, κυρίως στο Χονγκ Κονγκ όσον αφορά τις πτυχές που συνδέονται με την πνευματική ιδιοκτησία.
<P>
Υπάρχουν, όμως, επίσης οι άλλοι οικονομικοί παράγοντες, κυρίως οι ευρωπαίοι αμπελουργοί, μεταξύ των οποίων η συνάδελφος κ. Klass, στην οποία άλλωστε χρωστούμε την πρωτοβουλία αυτής της συζήτησης, και την ευχαριστώ για αυτό. Εξέφρασε πολύ καλά τις ανησυχίες που, ως πρόεδρος της διατομεακής ομάδας «Κρασί, παράδοση, ποιότητα» του Ευρωπαϊκού Κοινοβουλίου, συμμερίζομαι απολύτως. Σύμφωνα με αυτές τις ανησυχίες, αυτή η συμφωνία κινδυνεύει να επιδεινώσει περαιτέρω την κρίση που πλήττει σήμερα τον τομέα της οινοκαλλιέργειας και, μακροπρόθεσμα, να ακυρώσει διά παντός την ιδιαιτερότητα των ευρωπαϊκών κρασιών, τα οποία χαρακτηρίζει η παραδοσιακή προσκόλληση στο έδαφος και οι φυσικές και προσιδιάζουσες οινολογικές πρακτικές.
<SPEAKER ID="47" LANGUAGE="PT" NAME="Luis Manuel Capoulas Santos (PSE ) –" AFFILIATION="">
<P>
Αυτό δεν αποκρύπτει το γεγονός ότι έχω πλήρη επίγνωση της σημασίας της σύναψης της συμφωνίας με τις Ηνωμένες Πολιτείες. Έχω επίγνωση του μείζονος αντίκτυπου που είχαν οι ευρωπαϊκές εξαγωγές σε αυτήν τη χώρα και του ευαίσθητου διαπραγματευτικού πλαισίου, εντός του οποίου σύρεται επί πολλά χρόνια αυτό το πρόβλημα. Ο πραγματισμός στο τραπέζι των διαπραγματεύσεων δεν πρέπει να επιτρέψουμε να υπονομεύσει την ανάγκη κατοχύρωσης βασικών κανόνων προστασίας των ονομασιών μας προέλευσης και των γεωγραφικών ενδείξεων. Σε καμία περίπτωση δεν πρέπει η Επιτροπή να αμελήσει το θέμα της προστασίας των ημιγενικών ονομάτων στην εσωτερική αγορά των ΗΠΑ. Πρέπει να καθοριστεί συγκεκριμένη ημερομηνία για την υπογραφή της τελικής δέσμευσης. Η επόμενη φάση των διαπραγματεύσεων πρέπει να δρομολογηθεί χωρίς χρονοτριβή, ούτως ώστε να κατοχυρωθούν επίσημα οι 17 ονομασίες προέλευσης στο Παράρτημα II.
<SPEAKER ID="48" LANGUAGE="" NAME="Jean Marie Beaupuy (ALDE ). –" AFFILIATION="(FR )">
<P>
   Κύριε Πρόεδρε, κυρία Επίτροπε, κυρίες και κύριοι, λαμβάνω τον λόγο ως αιρετός εκπρόσωπος της σπουδαίας Ανατολικής Γαλλίας, μιας περιοχής που παράγει το βουργουνδικό κρασί, το κρασί της Αλσατίας –της Αλσατίας όπου και βρισκόμαστε σήμερα– και βεβαίως τη σαμπάνια. Οφείλω, ως βουλευτής ακριβώς της Champagne, να σας αναφέρω τις ακόλουθες παρατηρήσεις, δεδομένου ότι η ουσία της σημερινής συζήτησης είναι η έναρξη της συμφωνίας για την οποία μιλήσατε, κυρία Επίτροπε, και την οποία προφανώς θέλετε να ολοκληρώσετε. Αν θέλουμε και εμείς επίσης να ολοκληρωθεί, είναι για τους λόγους που θα εκθέσω.
<P>
Σε αυτήν την υπόθεση υπάρχει μια οικονομική αναγκαιότητα. Η αμερικανική αγορά, όπως αναφέρθηκε μόλις προ ολίγου επανειλημμένα, είναι άκρως σημαντική για τους Ευρωπαίους. Σε αυτήν, όμως, την εποχή της παγκοσμιοποίησης, θέλω να εστιάσω τον λόγο μου στην ποιότητα. Σε διεθνές επίπεδο, η UNESCO αναγνωρίζει τακτικά αρκετούς τόπους μας, κτήριά μας, ως κληροδοτήματα της παγκόσμιας κληρονομιάς. Ωστόσο, τα ευρωπαϊκά κρασιά, ιδίως της περιοχής της Μεσογείου, όπως αναφέρθηκε πριν από λίγο, απέκτησαν τους τίτλους ευγενείας τους στο διάβα των αιώνων, των χιλιετιών.
<P>
Σε μια εποχή που, σε όλες τις μεγάλες στιγμές, όταν υπογράφουμε μια συμφωνία ειρήνης, όταν εορτάζουμε μια οικογενειακή γιορτή κλπ. χρησιμοποιούνται κρασιά και κρασιά ποιότητας, πρέπει να αναγνωρίσουμε την ποιότητα. Τι συμβαίνει, όμως, εδώ και μερικές δεκαετίες; Είμαστε μάρτυρες της επέκτασης των αμπελοκαλλιεργειών σε ολόκληρο τον κόσμο –στη Χιλή, στην Αυστραλία, στη Νέα Ζηλανδία– και κυρίως, και αυτό ακριβώς τροφοδοτεί τη συζήτηση σήμερα το πρωί, μιας εκρηκτικής παραγωγής του «Canada Dry». Κρασιά πλέον παράγονται παντού, σε ολόκληρο τον κόσμο, αναφέροντας στις σημάνσεις ονομασίες που παραπέμπουν στην ποικιλία του κλήματος και στην περιοχή προέλευσης –σαμπάνια, μπορντώ, πόρτο κλπ.– και επιχειρείται να πειστεί ο καταναλωτής ότι έχει, στο μπουκάλι που αγοράζει, ένα κρασί η καταγωγή και η ποιότητα του οποίου ανταποκρίνονται στα όσα αφήνει να εννοηθεί η σήμανση.
<P>
Κυρία Επίτροπε, αυτή η συμφωνία που πρόκειται να ολοκληρώσετε εντός των ερχόμενων εβδομάδων και μηνών, θα επιτρέψει στους καταναλωτές ολόκληρου του κόσμου να μην νιώθουν ότι παραπλανόνται, ότι εξαπατώνται. Βρισκόμαστε σε μια εποχή όπου πολλαπλασιάζονται οι παραχαράξεις, στα ρούχα στη μάρκα Lacoste, στα ρολόγια στη μάρκα Rolex, δυστυχώς και στα φάρμακα. Είναι απολύτως φυσικό, λογικό και αναγκαίο οι καταναλωτές σε ολόκληρο τον κόσμο να είναι βέβαιοι ότι ένα μπουκάλι με σήμανση «κρασί Αλσατίας», «Βουργουνδίας», «Σαμπάνια», «Πόρτο», όντως περιέχει το εν λόγω κρασί. Διακυβεύεται η ποιότητα της παγκόσμιας κληρονομιάς μας, τα συμφέροντα όλων των ευρωπαίων οινοπαραγωγών. Ζήτω τα ευρωπαϊκά κρασιά! 
<SPEAKER ID="49" LANGUAGE="IT" NAME="Giuseppe Castiglione (PPE-DE ). –" AFFILIATION="">
<P>
Κυρία Επίτροπε, η Ευρωπαϊκή Ένωση εφήρμοζε ανέκαθεν την πολιτική της ποιότητας στον αμπελοοινικό τομέα με συγκεκριμένους και πολύ αυστηρούς κανόνες όσον αφορά το περιεχόμενο και τις οινολογικές πρακτικές. Πώς μπορούμε να ζητούμε σήμερα από τους παραγωγούς μας την εφαρμογή των κοινοτικών κανόνων και της κοινοτικής πολιτικής ποιότητας, εάν παράλληλα αναγνωρίζουμε σε τρίτες χώρες το δικαίωμα εξαγωγής στην αγορά μας προϊόντων που η ίδια η Κοινότητα απαγορεύει στους παραγωγούς της; Πώς μπορούμε να ζητήσουμε από τους παραγωγούς μας να ανταγωνισθούν στις τιμές προϊόντα εισαγωγής με περιορισμένο κόστος παραγωγής χάρη στη χρήση πρακτικών οινοποίησης που υποβαθμίζουν αισθητά την ποιότητα; Ποιότητα σημαίνει προπαντός διασφάλιση υγιεινού προϊόντος για τον καταναλωτή: η ασφάλεια των τροφίμων αποτελεί για εμάς προτεραιότητα που υποστηρίξαμε με όλες μας τις δυνάμεις και την οποία έχουμε κατοχυρώσει με σειρά μέτρων, όπως ο κανονισμός (ΕΚ) αριθ. 178/2002 και η Αρχή για την Ασφάλεια των Τροφίμων.
<SPEAKER ID="50" LANGUAGE="IT" NAME="Vincenzo Lavarra (PSE ). –" AFFILIATION="">
<P>
   Κύριε Πρόεδρε, κυρίες και κύριοι, η συμφωνία μεταξύ της Ευρωπαϊκής Ένωσης και των ΗΠΑ σχετικά με το εμπόριο του οίνου επιτρέπει την εγκαθίδρυση ενός σταθερού νομικού πλαισίου στις εμπορικές σχέσεις και, συνεπώς, αποτελεί ένα χρήσιμο βήμα προόδου. Οφείλω να πω στην Επίτροπο Fischer Boel ότι αναγνωρίζω τις προσπάθειές της.
<SPEAKER ID="51" LANGUAGE="DE" NAME="Agnes Schierhuber (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, πιστεύω πως όλοι συμφωνούμε ότι το κρασί συγκαταλέγεται στα πιο κομψά γεωργικά προϊόντα. Κάθε χρόνο παράγονται σε ολόκληρο τον κόσμο περίπου 265 εκατομμύρια εκατόλιτρα κρασί, εκ των οποίων τα δύο τρίτα παράγονται στην Ευρώπη. Η εμπορική συμφωνία για το κρασί μεταξύ ΕΕ και ΗΠΑ είναι η πρώτη συμφωνία που συνάπτεται για να εξασφαλιστεί αυτή η σημαντική αγορά διάθεσης της ΕΕ.
<P>
Η Ευρωπαϊκή Ένωση κάνει κάτι πρωτόγνωρο αποδεχόμενη για πρώτη φορά την αρχή της απεριόριστης αμοιβαίας αναγνώρισης οινολογικών διαδικασιών. Μέχρι τώρα, τα κράτη μέλη πάντα ήταν υπέρ της δημιουργίας ενός επονομαζόμενου διεθνούς κώδικα για τον ορισμό του κρασιού και των διαδικασιών παραγωγής του. Γι’ αυτό, κατά τη γνώμη μου, με αυτήν τη διαδικασία τίθεται υπό αμφισβήτηση η ύπαρξη του διεθνούς οργανισμού OIV (Διεθνές Γραφείο Αμπέλου και Οίνου).
<SPEAKER ID="52" LANGUAGE="PT" NAME="Duarte Freitas (PPE-DE ). –" AFFILIATION="">
<P>
   Κύριε Πρόεδρε, κυρία Επίτροπε, κυρίες και κύριοι, θέλω καταρχάς να ευχαριστήσω την κ. Klass και την κ. Herranz Garcia που έφεραν αυτό το θέμα ενώπιον του Σώματος τόσο γρήγορα, προσδίδοντάς του έτσι τη σημασία που του αξίζει.
<P>
Το κρασί είναι ένα από τα προϊόντα που αντιμετωπίζουν αυξανόμενο διεθνή ανταγωνισμό ως αποτέλεσμα της παγκοσμιοποίησης και της ελευθέρωσης των αγορών. Το κρασί είναι μία από τις λίγες ιστορίες επιτυχίας που μπορούμε να επιδείξουμε στην Ευρώπη. Οι ονομασίες μας προέλευσης είναι καρπός παράδοσης αιώνων και αποτελούν μέρος μιας κουλτούρας της οποίας το κρασί είναι ένα από τα πλέον εμβληματικά στοιχεία. Σε αυτό το σημείο, αξίζει να αναφερθούμε στη Διακήρυξη της Ντόχα και στη δήλωση του Γενικού Συμβουλίου του ΠΟΕ, της 31ης Ιουλίου 2004 στη Γενεύη, η οποία εισήγαγε την έννοια των «ενδιαφερόντων μη εμπορικής φύσης». Αυτές οι πτυχές, που μπορούμε να τις αποκαλέσουμε μη ποσοτικές, πρέπει να ληφθούν υπόψη σε οποιαδήποτε συμφωνία, συμπεριλαμβανομένης αυτής της συμφωνίας με τις Ηνωμένες Πολιτείες, μια χώρα που εισάγει το 40% των εξαγωγών μας σε κρασί. Αν είναι έτσι, πρέπει να εγγυηθούν ότι όταν ολοκληρωθούν οι διαπραγματεύσεις θα διασφαλιστεί ότι η πόρτα δεν θα παραμείνει μισάνοιχτη για μελλοντικούς περιορισμούς σε άλλες διαπραγματεύσεις με τρίτες χώρες, είτε σε διμερή είτε σε πολυμερή βάση, είτε με τον ΠΟΕ.
<SPEAKER ID="53" LANGUAGE="ES" NAME="María del Pilar Ayuso González (PPE-DE ). –" AFFILIATION="">
<P>
   Κύριε Πρόεδρε, κυρία Επίτροπε, ο μοναδικός λόγος για τον οποίο μπορώ να φανταστώ ότι αισθάνεστε ικανοποίηση μετά την υπογραφή αυτής της συμφωνίας είναι το γεγονός ότι έθεσε τέλος σε είκοσι χρόνια διαπραγματεύσεων και ότι οι Ηνωμένες Πολιτείες απορροφούν το 40% της εξαγωγικής αγοράς των κρασιών μας.
<P>
Ωστόσο, κυρία Επίτροπε, καταρχάς, οι Ηνωμένες Πολιτείες έχουν ικανοποιήσει το 100% των επιθυμιών τους και εμείς αφήσαμε τα συμφέροντα της Ευρώπης για τη δεύτερη φάση. Ο αντίπαλός μας στις διαπραγματεύσεις εισέπραξε για άλλη μία φορά εκ των προτέρων.
<SPEAKER ID="54" LANGUAGE="" NAME="Πρόεδρος." AFFILIATION="">
<P>
   Πριν δώσω τον λόγο στην κ. Επίτροπο, επιτρέψτε μου να κάνω μια προσωπική παρατήρηση. Είμαι αρκετό καιρό εδώ στο Σώμα και λίγες φορές έχω δει μια τόσο ενδιαφέρουσα και ζωηρή συζήτηση. Για εμένα, όμως, είναι και αυτό ένα παράδειγμα εξευρωπαϊσμού και παγκοσμιοποίησης. Πριν από λίγα μόλις χρόνια, όταν λέγαμε «εμείς», ο καθένας εννοούσε το δικό του έθνος και ακόμα και έτσι, είχαμε ακριβώς τα ίδια προβλήματα: την αμοιβαία αναγνώριση, την ονομασία προέλευσης, την πιστοποίηση και την υποχρέωση σήμανσης. Τότε είχαμε πολεμήσει σκληρά για πολύ καιρό για να τα εξασφαλίσουμε αυτά για την Ευρώπη και φαίνεται ότι τώρα πρέπει να πολεμήσουμε και πάλι για όλα αυτά για μια παγκόσμια αγορά που έχει γίνει μικρή. Ο αμερικανός καθηγητής Jeremy Rifkin έχει απόλυτο δίκιο λέγοντας ότι οι Ευρωπαίοι είναι οι πιο καλά εξοπλισμένοι για την αντιμετώπιση αυτών των προβλημάτων, επειδή έχουν ήδη περάσει από αυτές τις κοπιαστικές εμπειρίες που πρέπει τώρα να αντιμετωπίσει ο κόσμος, διότι έχουμε ήδη πείρα αυτών των προβλημάτων και γνωρίζουμε πώς να τα αντιμετωπίσουμε. Τώρα περιμένουμε όλοι με ανυπομονησία να δούμε πώς θα λύσετε εσείς τα προβλήματα του κρασιού, κυρία Επίτροπε. Ο καθένας μας γνωρίζει –και οι θεατές– πόσο σημαντικό είναι το κρασί για τους οινοκαλλιεργητές της πατρίδας του. Πώς θα λύσουμε τα προβλήματα, κυρία Επίτροπε; 
<SPEAKER ID="55" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
Συγχρόνως, έλαβα υπό σημείωση όλες τις παρατηρήσεις σας, τις οποίες δεν θα αγνοήσω. Οι διαπραγματεύσεις για τη δεύτερη φάση, οι όποιες όπως ανέφερα προηγουμένως θα αρχίσουν εντός 90 ημερών από την έναρξη ισχύος της συμφωνίας, θα μας επιτρέψουν να ενεργήσουμε σε πολλές από τις παρατηρήσεις που έγιναν σήμερα. Ωστόσο, πιστεύω επίσης ότι η πλειονότητα των παρατηρήσεών σας προχωρούν πέραν της σύναψης αυτής της πρώτης φάσης συμφωνίας και, κατά μία έννοια, επιβεβαιώνουν ότι είναι η κατάλληλη στιγμή να ξεκινήσουμε την ανάλυση και τις συζητήσεις για τη μεταρρύθμιση του οινοπαραγωγικού τομέα.
<P>
Εξάλλου, αρκετές διατάξεις ζωτικού ενδιαφέροντος για τις Ηνωμένες Πολιτείες, όπως η έγκριση των υφιστάμενων οινοπαραγωγικών πρακτικών τους που δεν καλύπτονται από τις ισχύουσες κοινοτικές άδειες και οι πολύ απλουστευμένες απαιτήσεις πιστοποίησης, θα ισχύσουν μόνον εφόσον οι Ηνωμένες Πολιτείες κοινοποιήσουν στην Κοινότητα ότι έχουν τροποποιήσει το καθεστώς των 17 διάσημων ονομασιών ευρωπαϊκών κρασιών οι οποίες είναι ημιγενικές στις ΗΠΑ.
<P>
Υπάρχει το ζήτημα της ανεπαρκούς προστασίας που παρέχεται στις ονομασίες των ευρωπαϊκών κρασιών. Η προστασία σύμφωνα με τη συμφωνία παρέχεται μέσω των κανόνων επισήμανσης των ΗΠΑ και εγγυάται ότι οι ευρωπαϊκές ονομασίες κρασιών θα χρησιμοποιούνται μόνο για ευρωπαϊκά κρασιά, παρά τη ρήτρα κατοχύρωσης των κεκτημένων δικαιωμάτων για τις υφιστάμενες εμπορικές ονομασίες. Επιπροσθέτως, αυτή η συμφωνία δεν θίγει τα δικαιώματά μας που απορρέουν από τη συμφωνία TRIPs και δεν επηρεάζει το νομοθετικό πλαίσιο για τις γεωγραφικές ενδείξεις.
<P>
Όσον αφορά τη δυνατότητα προσθήκης νερού, επιτρέψτε μου να υπενθυμίσω ότι αυτό επιτρέπεται σήμερα στην Ευρωπαϊκή Ένωση για λόγους τεχνικής αναγκαιότητας. Δεν έχουμε καθορισμένα όρια για την προσθήκη νερού στο κρασί, αλλά, για παράδειγμα, έχει καθορισθεί ένα όριο 7% σε σχέση με την προσθήκη νερού σε συμπυκνωμένα σταφύλια, καθώς είναι αδύνατο να ανιχνευθεί η προσθήκη νερού κάτω από αυτό το όριο. Αλλά μην αμφιβάλλετε, δεν θα δεχτούμε οιανδήποτε υπονόμευση της ποιότητας των προϊόντων της ΕΕ.
<P>
Σχετικά με το ζήτημα της αμοιβαίας αναγνώρισης, όπως είπα στην εισαγωγική μου δήλωση, αυτή η συμφωνία δεν παρέχει στις Ηνωμένες Πολιτείες αμοιβαία αναγνώριση των οινοπαραγωγικών πρακτικών της. Αυτός ήταν ένας από τους καίριους στόχους των ΗΠΑ, ακριβώς όπως ήταν για εμάς η σταδιακή κατάργηση των ημιγενικών ονομασιών. Ωστόσο, εφόσον οι ΗΠΑ δεν συμφώνησαν να καταργήσουν σταδιακά τη χρήση των 17 ημιγενικών ονομασιών κρασιού της ΕΕ που χρησιμοποιούνται στις ΗΠΑ, δεν συμφωνήσαμε να τους παράσχουμε αμοιβαία αναγνώριση των οινοπαραγωγικών πρακτικών τους.
<P>
Θα ήθελα να πληροφορήσω τον κ. Freitas ότι τόσο η ονομασία «μαδέρα» όσο και η ονομασία «πόρτο» περιλαμβάνονται στον κατάλογο των 17 ονομασιών κρασιών που θεωρούνται ημιγενικές και ότι η χρήση αυτών των ονομασιών, ως εκ τούτου, θα απαγορευθεί. Μπορεί να είναι απολύτως σίγουρος για αυτό.
<SPEAKER ID="56" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 11.45 και συνεχίζεται με την έναρξη της ψηφοφορίας στις 12.05)">
<P>
Στο τέλος της συζήτησης έλαβα έξι προτάσεις ψηφίσματος(1) που υποβλήθηκαν σύμφωνα με το άρθρο 103, παράγραφος 2, του Κανονισμού.
<P>
Η ψηφοφορία θα διεξαχθεί την Πέμπτη, 29 Σεπτεμβρίου, στις 12.00.
<P>
Η συνεδρίαση διακόπτεται μέχρι την έναρξη της ψηφοφορίας. Για όσους ίσως ρωτήσουν γιατί αυτό γίνεται κάπως νωρίτερα από ό,τι συνήθως, θα ήθελα να πω ότι στο Προεδρείο συζητήθηκε πώς μπορούμε να αποφύγουμε το γεγονός ότι πάντα στις 12.00, στις 12.05 ή στις 12.10 το Συμβούλιο Υπουργών ή η Επιτροπή μιλούν ενώ γίνεται αρκετή φασαρία, καθώς όλοι οι συνάδελφοι προσέρχονται για την ψηφοφορία. Συμφωνήσαμε, λοιπόν, να προσπαθήσουμε να διακόπτουμε τη συζήτηση στις 11.50 για να μπορούμε ύστερα να συζητήσουμε χωρίς προβλήματα. Αυτός είναι ο λόγος που έχουμε τώρα λίγο περισσότερο χρόνο από ό,τι συνήθως.
<SPEAKER ID="57" LANGUAGE="" NAME="" AFFILIATION="Αντιπροέδρου">
<SPEAKER ID="58" LANGUAGE="" NAME="" AFFILIATION="">
<SPEAKER ID="59" LANGUAGE="" NAME="Πρόεδρος. –" AFFILIATION="">
<SPEAKER ID="60" LANGUAGE="" NAME="" AFFILIATION="- Πριν από την ψηφοφορία:">
<P>
 Κύριε Zappalà, σας δίνω τον λόγο δυνάμει του άρθρου 131, παράγραφος 4, του Κανονισμού. 
<SPEAKER ID="61" LANGUAGE="IT" NAME="Stefano Zappalà (PPE-DE )," AFFILIATION="εισηγητής">
<P>
   . Κύριε Πρόεδρε, κυρίες και κύριοι, το ζήτημα είναι αρκετά απλό: κατά τη φάση εκπόνησης αυτής της οδηγίας προέκυψε μια παραδρομή μεταξύ των άρθρων 7 και 8 και του άρθρου 78, και σήμερα επανορθώνουμε.
<SPEAKER ID="62" LANGUAGE="" NAME="" AFFILIATION="Πριν από την ψηφοφορία:">
<SPEAKER ID="63" LANGUAGE="FR" NAME="Bronisław Geremek (ALDE ). –" AFFILIATION="">
<SPEAKER ID="64" LANGUAGE="" NAME="Πρόεδρος. –" AFFILIATION="">
<P>
   Κύριε Geremek, καθαρά για λόγους ευγένειας προς το πρόσωπό σας, θα θεωρήσω την παρέμβασή σας ως παρέμβαση για προσωπικό λόγο, δεν μπορείτε όμως να ανακινήσετε τη συζήτηση σε αυτό το στάδιο. Δίνω επίσης τον λόγο στον εισηγητή, τον κ. Lehne, ζητώντας του να μην ανοίξει εκ νέου τη συζήτηση· είναι η ώρα της ψηφοφορίας. 
<SPEAKER ID="65" LANGUAGE="DE" NAME="Klaus-Heiner Lehne (PPE-DE )," AFFILIATION="εισηγητής">
<P>
   . Κύριε Πρόεδρε, κυρίες και κύριοι, θα ήθελα μόνο να εξηγήσω την παρατήρηση του κ. Geremek. Ο λόγος είναι πολύ απλός: το κυπριακό σύνταγμα προβλέπει έναν κανόνα για την άρση της ασυλίας εθνικών βουλευτών που δεν υπάρχει στο σύνταγμα άλλων κρατών μελών. Στην Κύπρο, αρμόδιο για την άρση της ασυλίας δεν είναι το Κοινοβούλιο αλλά το Ανώτατο Δικαστήριο. Επειδή, όμως, ο συνάδελφος κ. Ματσάκης είναι βουλευτής του ΕΚ, είναι σαφές ότι σύμφωνα με το πρωτόκολλο για τα προνόμια και τις ασυλίες, φυσικά αρμόδιο δεν είναι το Ανώτατο Δικαστήριο της Κύπρου αλλά η Ολομέλεια, δηλαδή αυτή εδώ η συνέλευση.
<SPEAKER ID="66" LANGUAGE="" NAME="Πρόεδρος. –" AFFILIATION="- Μετά την ψηφοφορία:">
<SPEAKER ID="67" LANGUAGE="EN" NAME="Christopher Heaton-Harris (PPE-DE ). –" AFFILIATION="(Χειροκροτήματα)">
<P>
   Κύριε Πρόεδρε, ένα θέμα επί της διαδικασίας σύμφωνα με το άρθρο 166 του Κανονισμού. Γνωρίζετε το ίδιο καλά με εμένα ότι, ασχέτως πολιτικής απόχρωσης, σε αυτόν τον χώρο, υπάρχει ένας παράγοντας ο οποίος μας ενώνει σχεδόν όλους μοναδικά: μαύροι, γαλάζιοι, κίτρινοι, κόκκινοι ή πράσινοι, όλοι βάζουμε τα δυνατά μας να εκπροσωπήσουμε τους ανθρώπους που μας έδωσαν ευγενικά αυτό το καθήκον.
<P>
Στην περιφέρειά μου, την περιοχή East Midlands του Ηνωμένου Βασιλείου, στις τελευταίες εκλογές οι ψηφοφόροι πειραματίστηκαν και δοκίμασαν ένα νέο χρώμα. Επηρεασμένοι από παλαιές διαφημίσεις και τηλεοπτική φήμη, πίστεψαν ότι, όπως λέμε στο Ηνωμένο Βασίλειο, το μέλλον είναι λαμπρό, το μέλλον είναι πορτοκαλί. Λίγους μήνες αργότερα αλίμονο, ένας από τους νέους αντιπροσώπους μας εξαφανίστηκε από το προσκήνιο και από αυτό το Κοινοβούλιο. Υπάρχει έντονη ανησυχία για την ασφάλειά του: ορισμένοι πίστεψαν ότι απήχθη, άλλοι ότι ήταν συγγενής του Λόρδου Lucan. Διεξήγαγα έναν διαγωνισμό στο East Midlands προσφέροντας ένα μπουκάλι σαμπάνια για την πρώτη επιβεβαιωμένη μαρτυρία εμφάνισης του διαπρεπούς αλλά εξαφανισθέντος συναδέλφου κ. Robert Kilroy-Silk. Αλίμονο, έως σήμερα δεν έχει διεκδικήσει κανείς τη σαμπάνια, και συνεπώς, ως αζήτητο βραβείο, πιστεύω ότι πρέπει να το δώσω στον ίδιο. Ιδού το αναφερθέν μπουκάλι σαμπάνιας.
<SPEAKER ID="68" LANGUAGE="" NAME="Πρόεδρος. –" AFFILIATION="">
<SPEAKER ID="69" LANGUAGE="" NAME="" AFFILIATION="">
<SPEAKER ID="70" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
Οι καλές προτάσεις οδηγιών που συζητούμε θα καταστούν άχρηστες αν δεν τροποποιηθεί το άρθρο 78. Πιστεύω, πάντως, ότι η ανάγκη για ένα σαφές, απλοποιημένο νομικό πλαίσιο, που να είναι συνεπές στο θέμα των δημοσίων συμβάσεων, αποτελεί επαρκή λόγο για την έγκριση αυτής της πρότασης το συντομότερο δυνατόν. 
<SPEAKER ID="71" LANGUAGE="DE" NAME="Joachim Wuermeling (PPE-DE )," AFFILIATION="γραπτώς">
<P>
   . Επιδοκιμάζω απερίφραστα το αποτέλεσμα της ψηφοφορίας για τη διόρθωση της οδηγίας 2004/18/EΚ της 31ης Μαρτίου 2004 περί συντονισμού των διαδικασιών σύναψης δημόσιων συμβάσεων έργων, προμηθειών και υπηρεσιών. Η διόρθωση του υπηρεσιακού σφάλματος ήταν απαραίτητη για την προσαρμογή των οριακών τιμών κατά τη σύναψη δημοσίων συμβάσεων.
<P>
Ως εκ τούτου, θεωρώ επειγόντως απαραίτητο να αναθεωρηθεί ως προς το σημείο αυτό στις αρχές του 2006 η οδηγία, ώστε να δοθεί προσοχή στο θέμα αυτό. Χαίρομαι διότι η Επιτροπή Εσωτερικής Αγοράς και Προστασίας του Καταναλωτή αποφάσισε ήδη να διεξαγάγει σχετική ακρόαση των ενδιαφερομένων κύκλων. 
<SPEAKER ID="72" LANGUAGE="" NAME="" AFFILIATION="">
<SPEAKER ID="73" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   .  Ψήφισα υπέρ της έκθεσης Costa σχετικά με την πρόταση απόφασης του Συμβουλίου που αφορά την υπογραφή και την προσωρινή εφαρμογή της συμφωνίας μεταξύ της Ευρωπαϊκής Κοινότητας και της Δημοκρατίας της Βουλγαρίας σχετικά με ορισμένες πτυχές των αεροπορικών υπηρεσιών.
<SPEAKER ID="74" LANGUAGE="" NAME="" AFFILIATION="">
<SPEAKER ID="75" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   .  Υπερψήφισα την έκθεση Costa που αφορά την υπογραφή και την προσωρινή εφαρμογή της συμφωνίας μεταξύ της Ευρωπαϊκής Κοινότητας και της Δημοκρατίας της Κροατίας σχετικά με ορισμένες πτυχές των αεροπορικών υπηρεσιών.
<SPEAKER ID="76" LANGUAGE="" NAME="" AFFILIATION="">
<SPEAKER ID="77" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<P>
   Οι οικονομικές συνέπειες της πρότασης για αύξηση των τελών που καταβάλλονται στον Ευρωπαϊκό Οργανισμό Αξιολόγησης Φαρμάκων (ΕΟΑΦ) δεν έχουν αποσαφηνιστεί ακόμα. Η πρόταση σε κάθε περίπτωση θα έχει συνέπειες για τις γραμμές του προϋπολογισμού 3 και 2 των νέων δημοσιονομικών προοπτικών για την περίοδο 2007-2013. Είμαστε καταρχήν αρνητικά διακείμενοι στην ενίσχυση του ΕΟΑΦ ως αρχής και στην αύξηση του προϋπολογισμού του. Συνεπώς, καταψηφίσαμε αυτήν την έκθεση. 
<SPEAKER ID="78" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   .  Η έκθεση Florenz σχετικά με τα τέλη που καταβάλλονται στον Ευρωπαϊκό Οργανισμό Αξιολόγησης Φαρμάκων αποτελεί καλό παράδειγμα του τρόπου με τον οποίο πρέπει να λαμβάνουμε υπόψη την εμπειρία και τις αξιολογήσεις που διεξάγουν οι οργανισμοί της Κοινότητας.
<P>
Κατά συνέπεια, υπερψήφισα την έκθεση Florenz σχετικά με τα τέλη που καταβάλλονται στον Ευρωπαϊκό Οργανισμό Αξιολόγησης Φαρμάκων. 
<SPEAKER ID="79" LANGUAGE="" NAME="" AFFILIATION="">
<SPEAKER ID="80" LANGUAGE="SV" NAME="Christofer Fjellner (PPE-DE )," AFFILIATION="γραπτώς.">
<SPEAKER ID="81" LANGUAGE="PT" NAME="Duarte Freitas (PPE-DE )," AFFILIATION="γραπτώς">
<P>
   .  Το νέο αλιευτικό πρωτόκολλο μεταξύ ΕΕ και Νήσων Κομορών για την περίοδο 2005-2010 είναι η λογική και προβλέψιμη συνέχεια της προηγούμενης συμφωνίας, και διαφέρει λίγο από αυτήν.
<P>
Σε συνέχεια του πολύ καλού επιπέδου εκμετάλλευσης των αλιευτικών δυνατοτήτων μεταξύ 2001 και 2004, το νέο πρωτόκολλο προτείνει μείωση του συνολικού αριθμού αλιευτικών σκαφών, παρά την αύξηση του επιτρεπόμενου ετήσιου όγκου αλιευμάτων από 4 670 σε 6 000 τόνους.
<SPEAKER ID="82" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<P>
   .  Το νέο πρωτόκολλο για την αλιευτική συμφωνία με τις Νήσους Κομόρες θα τεθεί σε ισχύ για την περίοδο 2005-2010. Διαφέρει λίγο σε σύγκριση με το προηγούμενο πρωτόκολλο (2001-2004), το οποίο επεκτάθηκε για δέκα μήνες. Η έγκριση αυτής της συμφωνίας θα δώσει τη δυνατότητα παροχής αλιευτικών ευκαιριών σε κράτη μέλη που επιχειρούν σε αυτά τα ύδατα, συμπεριλαμβανομένης της Πορτογαλίας.
<P>
Από πλευράς ΕΕ, υπολογίζεται ότι κάθε ευρώ που επένδυσε η Κοινότητα στη συμφωνία δημιούργησε προστιθέμενη αξία 5,7 ευρώ, εντυπωσιακό ποσοστό απόδοσης επένδυσης.
<P>
Ο αριθμός θυνναλιευτικών γρι-γρι παραμένει ως έχει (21 ισπανικά αλιευτικά, 18 γαλλικά και 1 ιταλικό), ενώ ο αριθμός των σκαφών με παραγάδι μειώνεται από 25 σε 17 (12 ισπανικά και 5 πορτογαλικά). Αυτό οφείλεται στο χαμηλό επίπεδο εκμετάλλευσης στη διάρκεια του προηγούμενου πρωτοκόλλου, πράγμα που καταδεικνύει ότι ο στόλος ανοιχτής θαλάσσης έγινε ακόμα μικρότερος, όπως αποδεικνύει το αμελητέο μέγεθος του πορτογαλικού αλιευτικού στόλου ανοιχτής θαλάσσης.
<P>
Αυτό το πρωτόκολλο αυξάνει τις εισφορές των πλοιοκτητών κατά 40%, από 25 σε 35 ευρώ ανά τόνο, και περικόπτει την εισφορά της Κοινότητας. Αυτό το θεωρούμε απαράδεκτο, δεδομένου ότι η Επιτροπή εξέφρασε την πρόθεσή της να διαπραγματευτεί τα μελλοντικά πρωτόκολλα με άλλες χώρες με το ίδιο ποσοστό εισφοράς για τους πλοιοκτήτες. 
<SPEAKER ID="83" LANGUAGE="PT" NAME="Luís Queiró (PPE-DE )," AFFILIATION="γραπτώς">
<P>
   . Το νέο πρωτόκολλο που καθορίζει τις δυνατότητες αλιείας τόνου μεταξύ της Ευρωπαϊκής Κοινότητας και των Νήσων Κομορών για την περίοδο από 1ης Ιανουαρίου 2005 έως 31 Δεκεμβρίου 2010 εγείρει σειρά ερωτημάτων για τα κράτη μέλη με αλιευτικούς στόλους όσον αφορά τη βιωσιμότητά της.
<P>
Έχοντας παρακολουθήσει με προσοχή τη διαδικασία, μου έκανε εντύπωση το γεγονός ότι οι διαπραγματεύσεις δεν συμπεριέλαβαν και διαβούλευση με τον τομέα. Η Επιτροπή έλαβε υπόψη της αυτήν την κριτική και επανέλαβε την τεράστια σημασία της συνέχισης και κλιμάκωσης του διαλόγου με την αλιευτική βιομηχανία στο πλαίσιο των συμφωνιών εταιρικής σχέσης. Η Επιτροπή εξέφρασε επίσης την πρόθεσή της να διεξαγάγει συνομιλίες με τον κλάδο της αλιείας τόνου το Φθινόπωρο του 2005, για να αντιμετωπιστούν όλα τα θέματα που άπτονται του τομέα.
<P>
Θέλω να επισημάνω το γεγονός ότι η χρηματοδοτική συμβολή ανήλθε από 350 250 ευρώ σε 390 000 ευρώ ετησίως. Ακόμα πιο σημαντικό, το 60% αυτού του ποσού καθορίζεται για μέτρα που στοχεύουν στη στήριξη της ανάπτυξης των τοπικών αλιευτικών βιομηχανιών.
<SPEAKER ID="84" LANGUAGE="" NAME="" AFFILIATION="">
<SPEAKER ID="85" LANGUAGE="SV" NAME="Jan Andersson, Anna Hedh, Ewa Hedkvist Petersen, Inger Segelström και Åsa Westlund (PSE )," AFFILIATION="γραπτώς.">
<P>
   Εγκρίνουμε την πρωτοβουλία που έλαβε το Συμβούλιο όσον αφορά τη φύλαξη τηλεπικοινωνιακών δεδομένων με στόχο να δώσουμε στις αρχές επιβολής του νόμου καλύτερα μέσα στην καταπολέμηση του σοβαρού εγκλήματος και της τρομοκρατίας. Η εμπειρία στη Σουηδία δείχνει ότι τα τηλεπικοινωνιακά δεδομένα αποδείχτηκαν σημαντικά σε πολλές έρευνες για σοβαρά εγκλήματα. Κατά συνέπεια, στηρίζουμε καταρχήν την πρόταση του Συμβουλίου. Η πρόταση που υπέβαλε η Επιτροπή στις 21 Σεπτεμβρίου 2005 όσον αφορά τη φύλαξη τηλεπικοινωνιακών δεδομένων ανοίγει τον δρόμο για μια συζήτηση όσον αφορά την καταπολέμηση του εγκλήματος. Η πρόταση της Επιτροπής θα προσδώσει επιρροή στο Ευρωπαϊκό Κοινοβούλιο. Κατά συνέπεια, επιλέγουμε να απόσχουμε της σημερινής ψηφοφορίας εν αναμονή της έγκρισης μιας νέας θέσης. 
<SPEAKER ID="86" LANGUAGE="SV" NAME="Hélène Goudin και Nils Lundgren (IND/DEM )," AFFILIATION="γραπτώς.">
<SPEAKER ID="87" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<SPEAKER ID="88" LANGUAGE="FR" NAME="Patrick Louis και Philippe de Villiers (IND/DEM )," AFFILIATION="γραπτώς">
<P>
Καθώς και δεν μπορούν να βασιστούν στους λαούς, μετά τα δημοψηφίσματα σε Γαλλία και Κάτω Χώρες, τα υπερεθνικά θεσμικά όργανα της Ευρωπαϊκής Ένωσης φαίνεται να κινούνται εκτός Συνθηκών, προκειμένου να ιδιοποιηθούν προοδευτικά αρμοδιότητες των κρατών μελών, κατά το παράδειγμα της απόφασης ορόσημο, που εκδόθηκε στις 13 Σεπτεμβρίου 2005 από το Δικαστήριο των Ευρωπαϊκών Κοινοτήτων και εξουσιοδοτεί ακριβώς την Επιτροπή να νομοθετεί σε θέματα ποινικού δικαίου.
<SPEAKER ID="89" LANGUAGE="DE" NAME="Andreas Mölzer (NI )," AFFILIATION="γραπτώς">
<SPEAKER ID="90" LANGUAGE="EN" NAME="Claude Moraes (PSE )," AFFILIATION="γραπτώς">
<SPEAKER ID="91" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="92" LANGUAGE="" NAME="" AFFILIATION="">
<SPEAKER ID="93" LANGUAGE="NL" NAME="Philip Claeys (NI ). –" AFFILIATION="">
<SPEAKER ID="94" LANGUAGE="SV" NAME="Hélène Goudin, Nils Lundgren και Lars Wohlin (IND/DEM )," AFFILIATION="γραπτώς.">
<SPEAKER ID="95" LANGUAGE="PT" NAME="Pedro Guerreiro (GUE/NGL )," AFFILIATION="γραπτώς">
<SPEAKER ID="96" LANGUAGE="EN" NAME="Mary Honeyball (PSE )," AFFILIATION="γραπτώς">
<P>
   . Αυτή η έκθεση αποτελεί το πλαίσιο για την κοινή θέση της Ευρωπαϊκής Ένωσης σχετικά με το ευαίσθητο ζήτημα της αντιμετώπισης της διαδικασίας χορήγησης και αφαίρεσης του καθεστώτος του πρόσφυγα. Παρά το γεγονός ότι η αντιπροσωπεία του Εργατικού Κόμματος στο Ευρωπαϊκό Κοινοβούλιο εξακολουθεί να έχει κάποιες επιφυλάξεις όσον αφορά την έκθεση Kreissl-Dörfler, οι βουλευτές του Εργατικού Κόμματος στο Ευρωπαϊκό Κοινοβούλιο υπερψήφισαν την έκθεση στην τελική ψηφοφορία. Το πράττουμε αυτό σίγουροι ότι οιαδήποτε ανεπίλυτα προβλήματα ή ανησυχίες θα διορθωθούν από τις εθνικές κυβερνήσεις στο Συμβούλιο κατά το στάδιο υλοποίησης των νέων διαδικασιών. Διατηρούμε την πεποίθησή μας ότι μπορεί να βρεθεί ισορροπία στο Συμβούλιο βάσει ορισμένων από τις συστάσεις που έγιναν στο πλαίσιο της διαδικασίας διαβούλευσης στην έκθεση Kreissl-Dörfler. 
<SPEAKER ID="97" LANGUAGE="NL" NAME="Kartika Tamara Liotard και Erik Meijer (GUE/NGL )" AFFILIATION="γραπτώς">
<P>
   , . Σε γενικές γραμμές, πρέπει να συμπεράνουμε ότι η έκθεση από πολλές απόψεις αποτελεί τεράστια βελτίωση για την πρόταση της Επιτροπής. Στη διάρκεια της επίσκεψης της κ. Liotard στο ιταλικό στρατόπεδο προσφύγων στη νήσο Λαμπεντούζα στις 27 και 28 Ιουνίου 2005, μπόρεσε να δει ιδίοις όμμασιν πόσο σημαντικό είναι να έχουν οι πρόσφυγες ειδικά δικαιώματα. Αν μια Συνθήκη της ΕΕ μπορεί να κάνει κάτι για τη βελτίωση της κατάστασης αυτών των ανθρώπων, τότε υποστηρίζουμε μια τέτοια βελτίωση. Εξακολουθούμε, πάντως, να έχουμε σοβαρότατες αμφιβολίες για κάποια σκέλη της πρότασης της Επιτροπής, συμπεριλαμβανομένης, για παράδειγμα, της έννοιας των «ασφαλών τρίτων χωρών». Δυστυχώς, υποχρεωθήκαμε να διαλέξουμε μεταξύ του διαβόλου και του απέραντου γαλάζιου, και έτσι, παρά τις ανησυχίες μας αυτές, θα υπερψηφίσουμε την τροποποιημένη πρόταση, επειδή μπορεί να βελτιώσει δραματικά τη θέση των αιτούντων άσυλο, επειδή η Διεθνής Αμνηστία την αντιμετώπισε αρκετά θετικά, και γιατί ευελπιστούμε να θέσει τέρμα στις επαίσχυντες Λαμπεντούζες της Ευρώπης. 
<SPEAKER ID="98" LANGUAGE="EN" NAME="David Martin (PSE )," AFFILIATION="γραπτώς">
<P>
Συντάσσομαι με την άποψη του εισηγητή ότι τα διεθνή πρότυπα για την προστασία των προσφύγων (συμπεριλαμβανομένης της Σύμβασης της Γενεύης του 1951) δεν πρέπει να υπονομεύονται και υποστηρίζω πλήρως τον ρόλο των βουλευτών στην εξέταση των τροπολογιών που προτείνονται από το Συμβούλιο. Εντούτοις, δεδομένου του ταχέως μεταβαλλόμενου διεθνούς κλίματος, η ανάγκη για τη διατήρηση κάποιας ευελιξίας σε εθνικό επίπεδο στην κατάταξη των «ασφαλών τρίτων χωρών» με οδηγεί να αποστασιοποιηθώ από πτυχές της εν λόγω έκθεσης. Είναι σαφές ότι χρειαζόμαστε μια δίκαιη αλλά λειτουργική προσέγγιση για τη διαχείριση του ασύλου, μια προσέγγιση η οποία θα επιδεικνύει ευαισθησία έναντι των αναγκών όσων διαφεύγουν από πολιτικές διώξεις, ενώ θα περιφρουρεί ενδεχόμενη κατάχρηση από άλλους οι οποίοι δεν έχουν κάποια θεμιτή αξίωση. Χαιρετίζω, συνεπώς, τα μέτρα τα οποία ελήφθησαν από το Συμβούλιο προς μια ολοκληρωμένη προσέγγιση της πολιτικής ασύλου και αδημονώ για περαιτέρω εποικοδομητικές προτάσεις σε αυτόν τον ευαίσθητο τομέα. 
<SPEAKER ID="99" LANGUAGE="EN" NAME="Claude Moraes (PSE )," AFFILIATION="γραπτώς.">
<P>
   Στην ψήφο μου για την έκθεση Kreissl-Dörfler, θα ήθελα να εκφράσω τις ανησυχίες μου σχετικά με την έννοια των «εξαιρετικά ασφαλών» χωρών, μέσω της οποίας θα επιτραπεί στις Ηνωμένες Πολιτείες να καταρτίσουν έναν κατάλογο τρίτων χωρών οι οποίες θεωρούνται τόσο σίγουρα ασφαλείς, ώστε το καθεστώς του πρόσφυγα να απορρίπτεται αυτομάτως. Έχοντας ασχοληθεί με το δίκαιο του ασύλου στο παρελθόν, πιστεύω ότι έχει ζωτική σημασία να μην διαβρώσουμε εντελώς την εξατομικευμένη αξιολόγηση των αιτήσεων χορήγησης ασύλου και την αρχή της «μη επαναπροώθησης» της Σύμβασης της Γενεύης (αρχή σύμφωνα με την οποία οι κυβερνήσεις δεν μπορούν να εμποδίσουν την είσοδο στους πρόσφυγες αυτομάτως χωρίς να εξετάσουν την περίπτωσή τους ή να ελέγξουν υποκειμενικά ή αντικειμενικά στοιχεία στις πραγματικές περιπτώσεις ασύλου). 
<SPEAKER ID="100" LANGUAGE="DE" NAME="Tobias Pflüger (GUE/NGL )," AFFILIATION="γραπτώς">
<P>
   . Η έκθεση Kreissl-Dörfler που εγκρίθηκε σήμερα στο Ευρωπαϊκό Κοινοβούλιο με οριακή πλειοψηφία, αντικατοπτρίζει όλη την κακομοιριά της κοινοτικής πολιτικής για το άσυλο και τη μετανάστευση. Αντιδρώντας στην πρόταση οδηγίας του Συμβουλίου, που χαρακτηρίζεται αποκλειστικά και μόνο από την επιθυμία να κρατηθούν μακριά οι πρόσφυγες, η έκθεση καταγράφει σημαντικές ελλείψεις:
<SPEAKER ID="101" LANGUAGE="PT" NAME="Luís Queiró (PPE-DE )," AFFILIATION="γραπτώς">
<SPEAKER ID="102" LANGUAGE="SV" NAME="Carl Schlyter (Verts/ALE )," AFFILIATION="γραπτώς.">
<SPEAKER ID="103" LANGUAGE="NL" NAME="Bart Staes (Verts/ALE )," AFFILIATION="γραπτώς">
<P>
   . Μετά από πολλές συναντήσεις με πρόσφυγες από το Κοσσυφοπέδιο, την Τσετσενία, το Αφγανιστάν, το Νεπάλ, τη Ρωσία, το Ουζμπεκιστάν και το Καζακστάν, κατανοώ ότι αυτές οι φτωχές ψυχές δεν έρχονται στην ήπειρό μας για πλάκα. Κάθε ζευγάρι γονέων και κάθε παιδί έχει να πει τη δική του ιστορία – μια ιστορία απελπισίας και φόβου. Αυτό το σχέδιο οδηγίας είναι ανησυχητικό και αποτελεί την ύστατη απόδειξη ότι οι υπουργοί Εσωτερικών και Δικαιοσύνης παίζουν τα δικά τους παιχνίδια και αρνούνται να διαβουλευθούν με το Ευρωπαϊκό Κοινοβούλιο. Κινήθηκαν αντίθετα προς το πνεύμα των Συνθηκών όταν συνήψαν αυτό που πιστεύω πως είναι μια κακομελετημένη πολιτική συμφωνία χωρίς να συμβουλευθούν το Ευρωπαϊκό Κοινοβούλιο. Συνεπώς, υποστηρίζω την τροπολογία 182, σύμφωνα με την οποία το Ευρωπαϊκό Κοινοβούλιο διατηρεί το δικαίωμα προσφυγής ενώπιον του Ευρωπαϊκού Δικαστηρίου, προκειμένου να ελέγξει τη νομιμοποίηση της πρότασης σε σχέση με τα θεμελιώδη πολιτικά δικαιώματα. Υποστήριξα επίσης όλες τις τροπολογίες που στοχεύουν στην απάλειψη της έννοιας της «ασφαλούς τρίτης χώρας» από την πρόταση. Αυτή η έννοια είναι απαράδεκτη, δεδομένου ότι μεταθέτει την ευθύνη από τα κράτη μέλη σε τρίτες χώρες και αναπόφευκτα θα οδηγήσει σε αυθαιρεσίες και πολιτικές μηχανορραφίες. Παρεμπιπτόντως, ποιος αποφασίζει για το αν μια χώρα είναι ή δεν είναι (εξαιρετικά) ασφαλής; Είναι το Αφγανιστάν ασφαλές μετά τον πόλεμο; Είναι το Καζακστάν και το Ουζμπεκιστάν –δύο χώρες που υφίστανται τριγμούς υπό το βάρος ολοκληρωτικών καθεστώτων– ασφαλείς χώρες; Ορισμένοι στο Βέλγιο πιστεύουν πως είναι.
<SPEAKER ID="104" LANGUAGE="DA" NAME="Britta Thomsen (PSE )," AFFILIATION="γραπτώς">
<P>
   . Οι δανοί Σοσιαλδημοκράτες του Ευρωπαϊκού Κοινοβουλίου υπερψήφισαν σήμερα την έκθεση του κ. Kreissl-Dörfler σχετικά με την τροποποιημένη πρόταση οδηγίας του Συμβουλίου σχετικά με τις ελάχιστες προδιαγραφές για τις διαδικασίες με τις οποίες τα κράτη μέλη χορηγούν και ανακαλούν το καθεστώς του πρόσφυγα (A6-0222/2005). Ωστόσο, γνωρίζουμε ότι η πρόταση αφορά έναν τομέα που καλύπτει ο Τίτλος IV της Συνθήκης περί ιδρύσεως της Ευρωπαϊκής Κοινότητας και, ως εκ τούτου, δεν ισχύει για τη Δανία, πρβλ. πρωτόκολλο για τη θέση της Δανίας. 
<SPEAKER ID="105" LANGUAGE="" NAME="" AFFILIATION="(Η συνεδρίαση διακόπτεται στις 12.25 και συνεχίζεται στις 15.05)">
<SPEAKER ID="106" LANGUAGE="" NAME="" AFFILIATION="Αντιπροέδρου">
<SPEAKER ID="107" LANGUAGE="" NAME="Πρόεδρος." AFFILIATION="">
<SPEAKER ID="108" LANGUAGE="DE" NAME="Ursula Stenzel (PPE-DE ). –" AFFILIATION="">
<P>
   Κύριε Πρόεδρε, ζητώ να γραφτεί στα πρακτικά κάτι που αφορά τη σημερινή συνεδρίαση, συγκεκριμένα ότι η γραπτή δήλωση για τις ρευματικές παθήσεις ξεπέρασε ήδη σήμερα την πλειοψηφία των δύο τρίτων. Έχουν συγκεντρωθεί ήδη περισσότερες από 367 υπογραφές και σήμερα το μεσημέρι ο αριθμός τους έφθασε τις 378.
<P>
Στη γραπτή αυτή δήλωση που έγινε με δική μου πρωτοβουλία, η Επιτροπή και το Συμβούλιο καλούνται να συμπεριλάβουν στις προτεραιότητες του 7ου προγράμματος πλαισίου για την έρευνα τις ρευματικές παθήσεις. Σας παρακαλώ να καταγραφεί ήδη σήμερα στα πρακτικά αυτό το εντυπωσιακό αποτέλεσμα. 
<SPEAKER ID="109" LANGUAGE="" NAME="Πρόεδρος." AFFILIATION="(Εγκρίνονται τα πρακτικά της προηγούμενης συνεδρίασης)">
<P>
   Κυρία Stenzel , η παρέμβασή σας δεν αφορά παρατηρήσεις σχετικά με τα συνοπτικά πρακτικά της προηγούμενης, δηλαδή της χθεσινής συνεδρίασης.
<SPEAKER ID="110" LANGUAGE="" NAME="Πρόεδρος." AFFILIATION="">
<P>
- (A6-0251/2005) του κ. Guellec, εξ ονόματος της Επιτροπής Περιφερειακής Ανάπτυξης, σχετικά με τον ρόλο της εδαφικής συνοχής στην περιφερειακή ανάπτυξη (2004/2256(INI)),
<P>
- (A6-0246/2005) κ. Marques, εξ ονόματος της Επιτροπής Περιφερειακής Ανάπτυξης, σχετικά με την ενισχυμένη εταιρική σχέση για τις υπεραπομακρυσμένες περιφέρειες (2004/2253(INI)). 
<SPEAKER ID="111" LANGUAGE="FR" NAME="Ambroise Guellec (PPE-DE )," AFFILIATION="εισηγητής">
<P>
Καλό είναι να υπενθυμίσουμε ότι η συμπερίληψη αυτής της έννοιας στις πολιτικές της Ευρωπαϊκής Ένωσης αποτελεί για πολλά χρόνια πάγιο και επίμονο αίτημα μεγάλου αριθμού ευρωπαϊκών περιφερειών. Η ένταξη δέκα νέων μελών, που μεταφράστηκε σε επιδείνωση των περιφερειακών διαφορών και ανάδυση νέων εδαφικών ανισοτήτων, πολλαπλασίασε κατά τον πλέον χαρακτηριστικό τρόπο τα αιτήματα σε σχέση με αυτήν τη μείζονα ανάγκη. Οι συντάκτες του Σχεδίου Συντάγματος για την Ευρώπη το είχαν κατανοήσει πολύ καλά, αφού το άρθρο 3 του σχεδίου Συνθήκης συγκαταλέγει την οικονομική, κοινωνική και εδαφική συνοχή στους βασικούς στόχους της Ευρωπαϊκής Ένωσης.
<P>
Μία απάντηση δίδεται από την πολιτική συνοχής, αυτή την πολιτική αλληλεγγύης που είναι το αρχέτυπο για την Ευρωπαϊκή Ένωση και είναι εκείνο που τη διακρίνει από μια απλή ζώνη ελεύθερων ανταλλαγών. Πέραν του ότι πρέπει να διαθέτει τα αναγκαία μέσα, πράγμα που προϋποθέτει να ληφθεί δεόντως υπόψη στις δημοσιονομικές προοπτικές της περιόδου 2007-2013, σημαντικό θα είναι να ενσωματώνει την εδαφική διάσταση σε όλες της τις εκφάνσεις. Με αυτόν τον τρόπο, η εδαφική συνοχή θα αποτελέσει μια ξεκάθαρη βάση, κατανοητή σε όλους τους Ευρωπαίους, για την ενίσχυση της συνοχής εντός της επικράτειας της Ευρωπαϊκής Ένωσης. Πιο συγκεκριμένα, για την υλοποίηση της εδαφικής συνοχής, επισημαίνω ορισμένες συγκεκριμένες αρχές και μέτρα.
<SPEAKER ID="112" LANGUAGE="PT" NAME="Sérgio Marques (PPE-DE )," AFFILIATION="εισηγητής">
<P>
   . – Κύριε Πρόεδρε, κυρίες και κύριοι, κυρία Επίτροπε, σήμερα ολοκληρώνεται ένα ακόμη στάδιο στη διαδικασία εκχώρησης ειδικού καθεστώτος για τις υπεραπομακρυσμένες περιφέρειες, σύμφωνα με το άρθρο 299, παράγραφος 2, των Συνθηκών, που βασίζεται στα ειδικά χαρακτηριστικά αυτών των περιφερειών. Οι περιφέρειες αυτές χαρακτηρίζονται από τη μεγάλη απόσταση, τον νησιωτικό τους χαρακτήρα, τη δύσκολη μορφολογία, τη μικρή έκταση, τον ορεινό χαρακτήρα και την οικονομική εξάρτηση από ένα μόνο προϊόν ή δραστηριότητα, και τα προβλήματα αυτά είναι μόνιμα και σωρευτικά. Αυτά είναι τα χαρακτηριστικά γνωρίσματα των αποκαλούμενων υπεραπομακρυσμένων περιφερειών που είναι μοναδικές στην ΕΕ.
<P>
Το πρόβλημα είναι ότι η κοινοτική πολιτική που θα μπορούσε να έχει σημαντικό αντίκτυπο στην ανταγωνιστικότητα των ιδιαίτερα απομακρυσμένων περιφερειών υπολείπεται κατά πολύ από αυτό που απαιτείται. Αυτό ισχύει ιδιαίτερα για τις πολιτικές που σχεδιάστηκαν για την ενίσχυση του ανθρώπινου κεφαλαίου, της τεχνολογικής έρευνας και ανάπτυξης, του περιβάλλοντος, των υπηρεσιών γενικού οικονοµικού ενδιαφέροντος και των τηλεπικοινωνιών. Γι’ αυτό, η Επιτροπή δεν προτείνει κανένα ειδικό σχέδιο για τις περιοχές εκείνες που αποκλείονται από τον Στόχο 1 λόγω της υπέρβασης του 75% του κοινοτικού μέσου όρου όσον αφορά το ανά κεφαλή ΑΕγχΠ. Η ειδική σταδιακή απόσυρση των ρυθμίσεων από τον Στόχο 1 στον Στόχο 2 προβλέπεται σαφώς στο άρθρο 299, παράγραφος 2, των Συνθηκών.
<SPEAKER ID="113" LANGUAGE="EN" NAME="Danuta Hübner," AFFILIATION="μέλος της Επιτροπής.">
<P>
   Κύριε Πρόεδρε, θα ήθελα να αρχίσω κάνοντας ορισμένες παρατηρήσεις για την εξαιρετική έκθεση του κ. Guellec σχετικά με τον ρόλο της εδαφικής συνοχής στην περιφερειακή ανάπτυξη. Εκτιμώ βαθύτατα την υποστήριξή σας στην προώθηση της έννοιας της εδαφικής συνοχής στην περιφερειακή μας πολιτική. Μακάρι να συμμερίζονταν τον ενθουσιασμό σας όλα τα κράτη μέλη μας, αλλά, όπως γνωρίζετε, η τρέχουσα εκδοχή των σχεδίων κανονισμών για τα διαρθρωτικά ταμεία έχει αποδυναμώσει την πρόταση της Επιτροπής για την εδαφική συνοχή. Αυτό ισχύει, επί παραδείγματι, για ζητήματα χωροταξίας. Οι προτάσεις οι οποίες προβλέπονται από την Επιτροπή ως υποχρεωτικές έχουν καταστεί απλώς προαιρετικές από το Συμβούλιο. Ένα ακόμη παράδειγμα είναι η σημαντική μείωση από την άποψη των χρηματοδοτικών πόρων για τον νέο ευρωπαϊκό στόχο της εδαφικής συνεργασίας στη δημοσιονομική προοπτική, σύμφωνα με την τελευταία πρόταση συμβιβαστικής λύσης της λουξεμβουργιανής Προεδρίας. Σε αυτήν την πρόταση, περικόπτεται κατά το ήμισυ το ποσό που προτάθηκε από την Επιτροπή. Συνεπώς, θα ήθελα να σας παροτρύνω να αποκαταστήσετε τις αρχικές μας ιδέες στις διαπραγματεύσεις.
<P>
Δεύτερον, πιστεύω ότι μπορούμε να προχωρήσουμε το έργο μας για την εδαφική συνοχή μέσω της προώθησης των ανταλλαγών εμπειριών, της βέλτιστης πρακτικής, των μετρήσεων σύγκρισης, καθώς επίσης και της αναλυτικής εργασίας. Όπως γνωρίζετε, το Espon –το ερευνητικό πρόγραμμα– μας βοηθά να βελτιώσουμε την αντίληψή μας για τις εδαφικές τάσεις και τις επιπτώσεις των τομεακών πολιτικών στη διευρυμένη Ένωση. Σε αυτό συμβάλλουν και άλλα δίκτυα, όπως το Interact ή το Urbact. Είμαι σίγουρη ότι αυτές οι πρωτοβουλίες μπορούν να συνεχιστούν και στο μέλλον.
<P>
Όσον αφορά τις περιοδικές εκθέσεις σχετικά με την οικονομική και εδαφική συνοχή οι οποίες εκπονήθηκαν από την Επιτροπή, προτείνω να αφιερωθεί τμήμα της τέταρτης έκθεσης για τη συνοχή –η οποία αναμένεται να εκδοθεί το 2007– στο ζήτημα της εδαφικής συνοχής. Θα ήθελα επίσης να σας πληροφορήσω ότι οι υπηρεσίες μου εκπονούν επί του παρόντος ένα έγγραφο εργασίας για τη συμβολή των πόλεων στην ανάπτυξη και στην απασχόληση στις περιφέρειες. Αυτό το έγγραφο θα ολοκληρώσει τις κοινοτικές στρατηγικές κατευθυντήριες γραμμές και θα υποβληθεί στην άτυπη υπουργική σύνοδο για τις αειφόρους κοινότητες που θα διεξαχθεί στο Μπρίστολ τον Δεκέμβριο.
<P>
Στρέφομαι τώρα στην έκθεση του κ. Marques, η οποία είναι επίσης εξαιρετική. Αφορά την ενισχυμένη εταιρική σχέση για τις υπεραπομακρυσμένες περιφέρειες, με μια σειρά και μια ποικιλία συστάσεων οι οποίες αποτελούν σαφή απόδειξη της ισχυρής δέσμευσης και αφοσίωσης του Ευρωπαϊκού Κοινοβουλίου σε αυτό το σημαντικό θέμα.
<P>
Ορισμένες σημαντικές προτάσεις βρίσκονται ακόμη στο στάδιο της προετοιμασίας· συγκεκριμένα, οι κανόνες για εθνική περιφερειακή ενίσχυση, τους οποίους θα εγκρίνει η Επιτροπή έως τα τέλη του 2005. Συμμερίζομαι την άποψη σας ότι μένουν πολλά ακόμη να γίνουν. Το σχέδιο ψηφίσματός σας αποτελεί ένα σημαντικό ορόσημο, το οποίο θα λαμβάνουμε υπόψη στο καθημερινό μας έργο. Στην επόμενη έκθεσή μας για τις υπεραπομακρυσμένες περιφέρειες, πιθανώς το 2007 ή το 2008, σκοπεύω να αξιολογήσω την επιτευχθείσα πρόοδο. Είναι επίσης απαραίτητο να υπάρχει συνεκτική προσέγγιση σε όλες τις κοινοτικές πολιτικές, η οποία θα λαμβάνει υπόψη την ειδική κατάσταση των υπεραπομακρυσμένων περιφερειών και η οποία πρέπει να συμπληρωθεί από τις κατάλληλες εθνικές πολιτικές. Ως Επίτροπος υπεύθυνη για τον συντονισμό των ζητημάτων τα οποία σχετίζονται με αυτές τις περιφέρειες, δεσμεύομαι να διασφαλίσω ότι όλα τα μέτρα τα οποία θα ληφθούν από το Σώμα θα προσαρμοστούν στην ειδική κατάσταση των εν λόγω περιφερειών. Η πρόταση ψηφίσματός σας εντοπίζει έναν σημαντικό αριθμό θεμάτων στα οποία θα ήθελα να αναφερθώ στις τελικές μου παρατηρήσεις.
<SPEAKER ID="114" LANGUAGE="PT" NAME="Luis Manuel Capoulas Santos (PSE )," AFFILIATION="συντάκτης γνωμοδότησης της Επιτροπής Γεωργίας και Ανάπτυξης της Υπαίθρου">
<SPEAKER ID="115" LANGUAGE="PT" NAME="Duarte Freitas (PPE-DE )," AFFILIATION="συντάκτης γνωμοδότησης της Επιτροπής Αλιείας">
<P>
   . – Κύριε Πρόεδρε, κυρία Επίτροπε, κυρίες και κύριοι, θα ήθελα καταρχάς να επαινέσω τον κ. Marques για την εξαίρετη έκθεσή του και για το ότι έλαβε υπόψη του τις προτάσεις που κατέθεσε η Επιτροπή Αλιείας και περιλαμβάνονται στην έκθεση.
<P>
Ως συντάκτης γνωμοδότησης της επιτροπής αυτής, θα ήθελα τώρα να πω λίγα λόγια που αφορούν τον αλιευτικό τομέα στις εν λόγω περιφέρειες. Αν και χαιρετίζω γενικά το περιεχόμενο της ανακοίνωσης της Επιτροπής σε σχέση με αυτόν τον τομέα, πιστεύω ότι θα έπρεπε να έχει προχωρήσει λίγο περισσότερο. Θέλω να παρουσιάσω, συνεπώς, μια σειρά σημείων που θεωρώ σημαντικά στη γνωμοδότηση της Επιτροπής Αλιείας. Πιστεύω ότι δεν υπάρχει αμφιβολία ότι οι ενισχύσεις POSEI-Αλιεία πρέπει να εκσυγχρονιστούν και να συμβαδίσουν με τις ενισχύσεις POSEI-Γεωργία, για τις οποίες ήμουν εισηγητής, λόγω των ειδικών χαρακτηριστικών του τομέα και των περιφερειών και λόγω της συνεχώς εξελισσόμενης κατάστασης εκεί.
<SPEAKER ID="116" LANGUAGE="SV" NAME="Ewa Hedkvist Petersen," AFFILIATION="εξ ονόματος της Ομάδας PSE.">
<P>
   Κύριε Πρόεδρε, θα ήθελα να σχολιάσω την έκθεση του κ. Guellec για την εδαφική συνοχή και θα ήθελα να ξεκινήσω ευχαριστώντας τον για την εξαιρετικά εποικοδομητική συνεργασία που είχαμε κατά την εκπόνηση της έκθεσης.
<P>
Η μεγάλη διαφορά ανάμεσα στο σήμερα και σε 15 με 25 χρόνια πριν είναι ότι οι περιφέρειες είναι πολύ ελκυστικές όσον αφορά τη δική τους ανάπτυξη. Δεν περιμένουν πλέον κάποιον άλλο να τους δώσει τη δυνατότητα να αναπτύξουν τις οικονομίες τους και να δημιουργήσουν μια καλή ζωή για τους ίδιους. Θέλουν να επιτυγχάνουν πράγματα μόνες τους. Δεν είναι περίεργο, ωστόσο, ότι η εδαφική συνοχή έχει αναχθεί σε τόσο σημαντική έννοια. Αυτό που κάνει είναι να συνοψίζει αυτό το αίσθημα και την επιθυμία αυτή που υπάρχει σε ολόκληρη την Ευρώπη, συμπεριλαμβανομένων των αστικών προαστίων, ότι όλοι είναι χρήσιμοι στην ευρωπαϊκή ήπειρο, ότι όλοι είναι σημαντικοί και ότι όλες οι περιφέρειες έχουν κάτι να συνεισφέρουν. Αυτό πρέπει να είναι προφανές σε όλους εμάς στην ΕΕ. Για τον λόγο αυτόν, είναι τόσο σημαντική η έννοια της εδαφικής συνοχής, με την οποία κρατάμε ενωμένη την ήπειρό μας και όλοι νιώθουν ότι συμμετέχουν. Υπάρχει ένα τεράστιο ποσό γνώσης σε ολόκληρη την Ευρώπη, και αυτό είναι κάτι που πρέπει να εκμεταλλευτούμε στο έπακρο αν θέλουμε να αναπτύξουμε την ήπειρό μας. Αν δεν το κάνουμε, θα έχουμε διαπράξει ένα λάθος.
<SPEAKER ID="117" LANGUAGE="" NAME="Κωνσταντίνος Χατζηδάκης," AFFILIATION="εξ ονόματος της Ομάδας PPE-DE">
<P>
   . Κύριε Πρόεδρε, αλλάξαμε απλώς τη σειρά γιατί ο κ. Galeote θα έρθει αργότερα.
<P>
Θα ήθελα καταρχάς να πω ότι έχουμε μπροστά μας δυο πολύ καλές εκθέσεις, του κ. Guellec και του κ. Marques τους οποίους και θα ήθελα να συγχαρώ.
<P>
Για την έκθεση του κ. Marques, πολύ σύντομα, θέλω να σημειώσω –γιατί εγώ άλλωστε δεν κατάγομαι από αυτές τις περιοχές και οι συνάδελφοι που προέρχονται από τα μέρη αυτά γνωρίζουν το θέμα πολύ καλύτερα από εμένα– ότι η Ένωση οφείλει να δώσει προτεραιότητα στα ζητήματα των υπερπεριφερειακών περιοχών τιμώντας τις δεσμεύσεις που έχουμε όλοι αναλάβει στα πλαίσια της Συνθήκης της Ευρωπαϊκής Ένωσης και είμαι βέβαιος ότι η Επιτροπή, όσο εξαρτάται από αυτήν, θα προχωρήσει προς αυτήν την κατεύθυνση.
<P>
Θέλω να σταθώ περισσότερο στην έκθεση του κ. Guellec, για να πω πως πράγματι η Επίτροπος έχει δίκιο, τα σχέδια των κανονισμών των διαρθρωτικών ταμείων έχουν πολλές ιδέες οι οποίες σχετίζονται με το θέμα της εδαφικής συνοχής, θέμα που διαπραγματεύεται η έκθεση του κ. Guellec. Πράγματι, από την πλευρά του Ευρωπαϊκού Κοινοβουλίου στις διαπραγματεύσεις μας με το Συμβούλιο θα κάνουμε ό,τι μπορούμε έτσι ώστε μέσω των κανονισμών των διαρθρωτικών ταμείων να προαχθεί αυτή η αρχή της εδαφικής συνοχής.
<P>
Δεν πρέπει να ξεχνούμε όμως ότι η αρχή αυτή ήταν μια αρχή που εισήχθη για πρώτη φορά σε κείμενο Συνθήκης της Ευρωπαϊκής Ένωσης στα πλαίσια της υιοθετήσεως του σχεδίου Συντάγματος. Ήταν μια ιδέα που προήχθη από κοινού από τον προκάτοχό σας, τον κ. Barnier και την τότε Επιτροπή Περιφερειακής Πολιτικής του Ευρωπαϊκού Κοινοβουλίου. Πράγματι, η προσπάθεια ήταν επιτυχής ωστόσο το Σύνταγμα, όπως γνωρίζετε, δεν έχουμε κατορθώσει ακόμη να έχει επικυρωθεί.
<SPEAKER ID="118" LANGUAGE="FR" NAME="Jean Marie Beaupuy," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρία Επίτροπε, κυρίες και κύριοι, εξ ονόματος των συναδέλφων μου της Ομάδας της Συμμαχίας Δημοκρατών και Φιλελευθέρων για την Ευρώπη και εμού προσωπικά, θέλω να εκφράσω στον κ. Guellec και στον κ. Marques την πολύ μεγάλη ευχαρίστησή μας που εργαστήκαμε για τις εκθέσεις τους, οι οποίες κατά βάση μας εκφράζουν.
<P>
Θέλω, σε ό,τι με αφορά, να σταθώ όλως ιδιαιτέρως σε ένα από τα σημεία που αναφέρονται στην έκθεση του κ. Guellec, αλλά δεν αφήνει ανεπηρέαστη και την έκθεση του κ. Marques, εφόσον ο κ. Guellec εξέτασε τον ρόλο των αστικών πόλων και του περιβάλλοντος χώρου τους.
<P>
Μιλάμε ευχαρίστως εδώ και χρόνια –εγώ ο ίδιος εκλέγομαι σε μια πόλη, τη Reims της Καμπανίας– για την έννοια των περιοχών επιρροής. Οι περιοχές επιρροής είναι εδάφη που περικλείουν μια πόλη είτε είναι μικρού, είτε μεσαίου, είτε μεγάλου μεγέθους, καθώς και όλα τα αγροτικά εδάφη που την περιβάλλουν σε ακτίνα 5, 10, 15, 20, αν πάρω δε την περίπτωση του Παρισιού, της πρωτεύουσας της Γαλλίας, ακόμα και 200 χιλιομέτρων στην ευρύτερη περιφέρεια, όπου υπάρχει αρκετός κόσμος ο οποίος μετακινείται καθημερινά από τον χώρο εργασίας στον χώρο κατοικίας. Ήταν, λοιπόν, απαραίτητο, προκειμένου να επιτευχθούν οι στόχοι της Λισαβόνας και του Γκέτεμποργκ, η Ευρωπαϊκή Ένωση να εντάξει τον βασικό κορμό των παρεμβάσεών της στο πλαίσιο μιας αρμονικής, συνεκτικής εδαφικής ανάπτυξης.
<P>
Τέλος, κύριε Marques, έχω ήδη εκφράσει τον σεβασμό που τρέφω για την έκθεσή σας, τη στήριξη που της παρέχουμε. Εύχομαι σε όλες αυτές τις υπεραπομακρυσμένες περιφέρειές μας, είτε στις ζώνες των μικρών πόλεων, είτε στις ζώνες των μεγάλων πόλεων, είτε σε οποιαδήποτε άλλη περιοχή, το ποσό του 1 100 000 000 ευρώ που προφανώς ελπίζουμε να αποδεσμευτεί να μας επιτρέψει να διασφαλίσουμε την αρμονική ανάπτυξη που όλοι επιθυμούμε διακαώς. 
<SPEAKER ID="119" LANGUAGE="DE" NAME="Gisela Kallenbach," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, κυρία Επίτροπε, οι παρατηρήσεις μου αφορούν κυρίως την έκθεση του κ. Guellec, λέω όμως και στον κ. Marques ότι εγώ συμπεριλαμβάνω στην «εδαφική συνοχή» και τις υπεραπομακρυσμένες περιφέρειες. Ευχαριστώ θερμά τον κ. Guellec για αυτήν την πραγματικά καλή έκθεση. Θεωρώ ότι ως έκθεση πρωτοβουλίας αποτελεί ένα καλό μέσον για να δώσουμε ως κοινοβουλευτική επιτροπή έμφαση σε ορισμένα σημεία.
<SPEAKER ID="120" LANGUAGE="PT" NAME="Pedro Guerreiro," AFFILIATION="εξ ονόματος της Ομάδας GUE/NGL">
<P>
   . – Το άρθρο 299, παράγραφος 2, των Συνθηκών δηλώνει ότι, λαμβάνοντας υπόψη τη διαρθρωτική, οικονομική και κοινωνική κατάσταση των υπερπόντιων γαλλικών διαμερισμάτων των Αζορών, της Μαδέρα και των Καναρίων Νήσων, πρέπει να θεσπιστούν ειδικά μέτρα για την υποστήριξη αυτών των περιφερειών.
<P>
Οι περιφέρειες αυτές χαρακτηρίζονται από μόνιμα διαρθρωτικά μειονεκτήματα που τις ξεχωρίζουν από τις άλλες περιφέρειες των κρατών μελών της ΕΕ. Αυτά τα διαρθρωτικά μειονεκτήματα επιδεινώνονται από τη μεγάλη απόσταση, τον νησιωτικό τους χαρακτήρα, τη μικρή έκταση, τη δύσκολη μορφολογία και κλίμα και την οικονομική εξάρτησή τους από μικρό αριθμό προϊόντων, προβλήματα μόνιμα και σωρευτικά τα οποία αναχαιτίζουν σημαντικά την ανάπτυξή τους. Αυτό αναφέρεται στις Συνθήκες και για τον λόγο αυτόν, τα ειδικά χαρακτηριστικά των υπεραπομακρυσμένων περιφερειών πρέπει να ενσωματωθούν σε όλες τις κοινοτικές πολιτικές, έχοντας κατά νου τις αναπτυξιακές τους ανάγκες και την ανάγκη για αποτελεσματική υλοποίηση της οικονομικής και κοινωνικής συνοχής, μια αρχή που διαφυλάσσεται επίσης στις Συνθήκες. Επίσης, πρέπει να θεσπιστεί ένα ειδικό κοινοτικό πρόγραμμα για τη στήριξη αυτών των περιφερειών, το οποίο θα συνενώνει όλα τα διάσπαρτα μέτρα και στο οποίο πρέπει θα χορηγηθούν επαρκείς χρηματοδοτικοί πόροι εντός του πλαισίου των δημοσιονομικών προοπτικών για την περίοδο 2007-2013. Αυτό θα συμβάλει σημαντικά στην επίλυση των προβλημάτων των περιφερειών.
<SPEAKER ID="121" LANGUAGE="EN" NAME="Graham Booth," AFFILIATION="εξ ονόματος της Ομάδας IND/DEM">
<P>
Ο κ. Guellec προφανώς δεν αντιλαμβάνεται τα απλά μηνύματα των μέσων ψηφοφόρων. Οι γάλλοι φίλοι του απέρριψαν το Σύνταγμα της ΕΕ, εντούτοις αυτό αποτελεί θεμελιώδες συστατικό της έκθεσής του. Το γεγονός αυτό δεν αποτελεί έκπληξη, καθώς η προσωπική ιστοσελίδα του εισηγητή έχει ένα ολόκληρο τμήμα αφιερωμένο στο Σύνταγμα, συμπεριλαμβανομένου ενός πίνακα σημαντικών ημερομηνιών. Η τελευταία σημαντική ημερομηνία για τον κ. Guellec είναι η 29η Οκτωβρίου 2004, όταν υπογράφηκε στη Ρώμη η Συνταγματική Συνθήκη. Η ημερομηνία του γαλλικού δημοψηφίσματος, η 29η Μαΐου 2005, δεν είναι ούτε καν ελάχιστη λεπτομέρεια για εκείνον. Είπε ότι η εδαφική συνοχή καθίσταται θεμελιώδης στόχος της ΕΕ στο Σύνταγμα. Δυστυχώς για εκείνον, το Σύνταγμα δεν αποτελεί θεμελιώδη στόχο για τους γάλλους και τους ολλανδούς ψηφοφόρους.
<P>
Ο εισηγητής λέει ότι οι περιφέρειες είναι το πλέον κατάλληλο επίπεδο για τον καθορισμό των αναγκών. Θα έπρεπε να επισκεφτεί την υποτιθέμενη περιφέρεια την οποία εκπροσωπώ. Η περιφερειακή αρχή στο Exeter είναι αδύνατον να γνωρίζει τι είναι καλύτερο για το Gloucester, το Swindon ή το Penzance, τα οποία βρίσκονται όλα σε απόσταση πολλών μιλίων. Ο μέσος άνθρωπος σε αυτές τις περιοχές δεν το πιστεύει. Ίσως ο κ. Guellec δεν νοιάζεται για το τι πιστεύουν αυτοί οι απλοί άνθρωποι, αρκεί να μπορεί να τονίζει ότι το προσφιλές του Σύνταγμα της ΕΕ ενισχύει τον ρόλο των περιφερειών. Το μόνο πρόβλημα για αυτόν είναι ότι οι απλοί άνθρωποι στην ίδια του τη χώρα δεν συμφωνούν με την προσέγγισή του. Σίγουρα, επιτυγχάνει συνοχή κατά μία άποψη, επειδή όλοι οι απλοί άνθρωποι σε όλα τα μέρη της ηπείρου θα είναι εξίσου σαστισμένοι από την έκθεσή του, και εκείνος δεν έχει επίσης επαφή με κανέναν τους. 
<SPEAKER ID="122" LANGUAGE="PL" NAME="Mieczysław Edmund Janowski," AFFILIATION="εξ ονόματος της Ομάδας UEN">
<P>
Οι υπάρχουσες ανισότητες μεταξύ των κρατών μελών και των περιφερειών τους σημαίνουν ότι η πολιτική συνοχής της Ένωσης πρέπει να υιοθετήσει διάφορες προσεγγίσεις. Η πολιτική πρέπει να έχει εξακολουθητικό χαρακτήρα, από κοινού συμφωνημένους στόχους και κατάλληλα όρια από την άποψη των χρονικών περιόδων και των καλυπτόμενων τομέων. Θα ήθελα επίσης να δώσω μεγαλύτερη έμφαση στο ότι πρέπει να έχει στη διάθεσή της κατάλληλους οικονομικούς πόρους έτσι ώστε να μην είναι ασήμαντη. Από αυτήν την άποψη, οι δυσκολίες που αντιμετωπίστηκαν για την επίτευξη συμφωνίας σχετικά με τις δημοσιονομικές προοπτικές για την περίοδο 2007-2013 αποτελούν λόγο ανησυχίας. Οι καθυστερήσεις και η αληθινή απειλή μιας αναβολής στον προϋπολογισμό της Ένωσης θα μπορούσε να έχει πολύ σοβαρές συνέπειες.
<P>
Κατά την άποψή μου, θα ήταν σκόπιμο να επιστρέψομε στις ασφαλείς πρώτες ύλες που είναι από τη φύση τους πολιτικά ουδέτερες. Έχω κατά νου μου τη μελέτη «Η Ευρώπη μετά το 2000», την οποία αναφέρει ο εισηγητής, αν και χρειάζεται φυσικά ενημέρωση.
<P>
Αξίζει να αναφερθούμε στην αστική πτυχή. Ο κ. Beaupuy αναφέρθηκε σε αυτήν μόλις πριν από λίγο, σε σχέση με τον ρόλο που διαδραματίζουν τα μητροπολιτικά κέντρα. Άλλοι σημαντικοί παράγοντες είναι η επιχειρηματικότητα και η βασιζόμενη στη γνώση οικονομία. Θα ήθελα, επίσης, να πω ότι ο αληθινός συντονισμός της εργασίας που σχετίζεται με τα διάφορα έγγραφα της Ένωσης είναι ουσιώδης. Χρειαζόμαστε περισσότερα από υποκριτική αφοσίωση στην ιδέα.
<SPEAKER ID="123" LANGUAGE="EN" NAME="James Hugh Allister (NI ). –" AFFILIATION="">
<P>
   Κύριε Πρόεδρε, η έκθεση Guellec δεν με εντυπωσιάζει για τρεις λόγους.
<P>
Πρώτα από όλα, η ΕΕ δεν έχει εξουσία στον τομέα της χωροταξίας, εντούτοις προεικάζει τη χάραξη πορείας για αυτήν πάνω στο νεκρό Σύνταγμα. Αυτό είναι λανθασμένο και δείχνει παντελή περιφρόνηση των εκλογέων της Ευρώπης, αν μη τι άλλο των εκλογέων της ίδιας της χώρας του κ. Guellec, οι οποίοι ευφυώς απέρριψαν το Σύνταγμα.
<P>
Τρίτον, στο πλαίσιο της χρηματοδότησης της συνοχής, το να μιλά κανείς για εδαφική συνοχή στην περιφέρειά μου είναι κάπως ειρωνικό, εφόσον αποκλειόμαστε από τη χρηματοδότηση συνοχής εξ ορισμού, ενώ η γείτων Δημοκρατία της Ιρλανδίας συμπεριλήφθηκε. Η πραγματική πορεία προς τη συνοχή θα ήταν η ισότητα πρόσβασης στη χρηματοδότηση, αλλά την αρνήθηκαν στη Βόρεια Ιρλανδία, ενώ το νότιο τμήμα της Ιρλανδίας επωφελήθηκε 2 δισεκατομμυρίων ευρώ για την υποδομή του.
<SPEAKER ID="124" LANGUAGE="DE" NAME="Rolf Berend (PPE-DE ). –" AFFILIATION="">
<P>
   Κύριε Πρόεδρε, αν έχω ενημερωθεί σωστά, έχω και τα τρία λεπτά ομιλίας του κ. Galeote, αλλά ως προς αυτό θα δεχτώ την κρίση των υπηρεσιών. Οπωσδήποτε, δεν θα χρειαστώ ολόκληρο τον χρόνο ομιλίας του κ. Galeote, όμως θα χρησιμοποιούσα ευχαρίστως ένα μέρος του.
<P>
Φυσικά, έχω εντελώς διαφορετική γνώμη από τον κ. Allister για την εξαίρετη έκθεση πρωτοβουλίας του κ. Guellec, γιατί υπογραμμίζει δικαίως ότι η εδαφική συνοχή είναι ένας από τους στρατηγικούς στόχους της Ένωσης αναφορικά με την προώθηση μιας αρμονικής και ισορροπημένης ανάπτυξης ολόκληρης της επικράτειας της Ένωσης. Ο κ. Guellec έχει δίκιο υπογραμμίζοντας ότι εδώ η Ένωση διαφέρει σαφέστατα από μια ζώνη ελευθέρων συναλλαγών, και έτσι πρέπει να είναι.
<P>
Με την προς ανατολάς διεύρυνση, η πρόκληση της συνοχής έλαβε μια νέα, σημαντική διάσταση, αφού η ΕΕ δεν είχε αντιμετωπίσει ποτέ μέχρι τότε μια τόσο έντονη αύξηση των διαφορών. Η νέα, διευρυμένη Ένωση χαρακτηρίζεται οπωσδήποτε από μεγάλη γεωγραφική και πολιτισμική πολυμορφία και αυτή η πτυχή την διαχωρίζει από παρόμοια μεγάλους οικονομικούς χώρους όπως οι ΗΠΑ, η Ιαπωνία ή η MERCOSUR.
<SPEAKER ID="125" LANGUAGE="PT" NAME="Emanuel Jardim Fernandes (PSE ). –" AFFILIATION="">
<P>
   Κυρία Επίτροπε, κυρίες και κύριοι, θα ήθελα να αρχίσω συγχαίροντας τον φίλο μου, κ. Marques, για την εξαίρετη έκθεσή του και να τον ευχαριστήσω που ήταν πρόθυμος να συμπεριλάβει τις παρεμβάσεις άλλων βουλευτών του παρόντος Σώματος. Θα ήθελα επίσης να συγχαρώ τον κ. Guellec για την ποιότητα της έκθεσής του.
<P>
Κατά συνέπεια, σύμφωνα με την άποψη που εξέφρασε ο εισηγητής, θα προτείνω ότι οι υπεραπομακρυσμένες περιφέρειες αξίζουν ειδική μεταχείριση λόγω των ειδικών περιορισμών τους, σύμφωνα με το άρθρο 299, παράγραφος 2, όσον αφορά τις προϋποθέσεις πρόσβασης στα διαρθρωτικά ταμεία, σύμφωνα με τις οποίες η χρηματοδοτική στήριξη πρέπει να δίνεται κατά προτεραιότητα σε αυτές, ανεξάρτητα από το επίπεδο του εισοδήματός τους.
<SPEAKER ID="126" LANGUAGE="IT" NAME="Alfonso Andria (ALDE ). –" AFFILIATION="">
<P>
   Κύριε Πρόεδρε, κυρίες και κύριοι, θα ήθελα να εκφράσω τα ειλικρινή μου συγχαρητήρια για αμφότερες τις εκθέσεις των συναδέλφων Guellec και Marques και θα σταθώ ειδικότερα στην έκθεση του κ. Guellec.
<P>
Ένας από τους πρωταρχικούς στόχους της Ένωσης αφορά την πολιτική συνοχής, ιδίως μετά την πρόσφατη διεύρυνση και ενόψει της προσεχούς ένταξης της Βουλγαρίας και της Ρουμανίας. Στην πρώτη αυτή περίοδο, η πολιτική συνοχής έχει χαρακτηρίσει έντονα το νομοθετικό έργο του Ευρωπαϊκού Κοινοβουλίου, το οποίο ενέκρινε όλους τους κανονισμούς σχετικά με την περιφερειακή πολιτική για την περίοδο προγραμματισμού 2007-2013.
<P>
Εξάλλου, όπως διαπίστωσα προσωπικά με την ιδιότητα του εισηγητή σχετικά με τον κανονισμό για το Ταμείο Συνοχής, η σταθερή και εποικοδομητική συνεργασία και ανταλλαγή απόψεων με την Επίτροπο Hübner διαμόρφωσε την ισχυρή βούληση της Επιτροπής και του Κοινοβουλίου να μην αποδεχθούν πρόχειρες λύσεις. Πράγματι, δεν μπορεί να υπάρξει αξιόπιστη και αποτελεσματική πολιτική συνοχής χωρίς επαρκή οικονομικά μέσα, και αυτός είναι ο λόγος για τον οποίο ελπίζουμε να εγκριθεί το συντομότερο η δημοσιονομική προοπτική.
<P>
Πρέπει να αποφύγουμε τη συγκέντρωση της ευρωπαϊκής βοήθειας σε λίγες περιοχές, εντείνοντας έτσι τις ανισότητες που υπάρχουν στο εσωτερικό της ίδιας περιφέρειας. Αντιθέτως, όπως ορθώς επεσήμανε ο κ. Guellec, χρειάζονται εκτεταμένες, ομοιογενείς και ευρείες παρεμβάσεις εντός των περιφερειών με υστέρηση ανάπτυξης. Συμφωνώ επίσης με τον εισηγητή όσον αφορά τη σημασία των μεσαίων και μικρών κυρίως πόλεων για την προώθηση της περιφερειακής συνοχής. Αυτά είναι τα στοιχεία που επιχείρησα να αναδείξω με την υποβολή τροπολογιών, τις οποίες ενέκρινε το Κοινοβούλιο, επί του κανονισμού για το Ευρωπαϊκό Ταμείο Περιφερειακής Ανάπτυξης, ως σκιώδης εισηγητής εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη. Οι τροπολογίες τόνισαν επίσης τη σημασία της αστικής διάστασης για την ανάπτυξη των αμέσως όμορων αγροτικών περιοχών.
<P>
Χαιρετίζω επίσης την πρόταση του κ. Guellec όσον αφορά τη χρήση ειδικών περιφερειακών δεικτών παράλληλα με την καθιερωμένη παράμετρο του ΑΕγχΠ με σκοπό τη μέτρηση της ανάπτυξης των περιφερειών. Θεωρώ, ωστόσο, ότι οι δείκτες αυτοί πρέπει να χρησιμοποιούνται κατά περιόδους, προκειμένου να αξιολογούνται τα αποτελέσματα των εν εξελίξει κοινοτικών προγραμμάτων. Μεταξύ των πολλών θετικών επιπτώσεων μιας τέτοιας μεθόδου, αναφέρω τις αυξημένες ευθύνες των τοπικών αρχών και φορέων, οι οποίοι πρέπει να θεωρούνται ολοένα και περισσότερο ως πρωταγωνιστές και προωθητές ανάπτυξης, και τη μεγαλύτερη ευελιξία στη φάση εφαρμογής των μέτρων με συνεπακόλουθη καλύτερη επίδραση στις περιφέρειες. 
<SPEAKER ID="127" LANGUAGE="" NAME="" AFFILIATION="Αντιπροέδρου">
<SPEAKER ID="128" LANGUAGE="" NAME="Κυριάκος Τριανταφυλλίδης (GUE/NGL ). –" AFFILIATION="">
<P>
Εάν μου το επιτρέψετε, θα ήθελα να εστιάσω την προσοχή μου περισσότερο στην έκθεση του κ. Guellec, σχετικά με το ρόλο της εδαφικής συνοχής στην περιφερειακή ανάπτυξη.
<P>
Η έκθεση του συναδέλφου έχει, κατά τη γνώμη μου, μια πολύ σημαντική παράγραφο: είναι η παράγραφος 3 που μνημονεύει ότι το Κοινοβούλιο ζητεί «η περιφερειακή ανάπτυξη να βασίζεται σε προγράμματα που διασφαλίζουν την ισότητα μεταχείρισης μεταξύ των χωρών, διατηρώντας ωστόσο την ποικιλομορφία τους, γεγονός που συνεπάγεται κυρίως κατάλληλες δυνατότητες πρόσβασης στις υπηρεσίες κοινής ωφέλειας και στις υπηρεσίες γενικού οικονομικού ενδιαφέροντος».
<SPEAKER ID="129" LANGUAGE="PL" NAME="Mirosław Mariusz Piotrowski (IND/DEM ). –" AFFILIATION="">
<P>
Λόγω των διαφορών στην ανάπτυξη μεταξύ των 25 κρατών μελών που σύντομα θα γίνουν 27, οι δράσεις που αφορούν τις μεταφορές, τον τουρισμό, την περιβαλλοντική προστασία, την έρευνα και την καινοτομία είναι ιδιαιτέρως σημαντικές. Η εδαφική ισορροπία μπορεί να διασφαλιστεί με την ενίσχυση των μικρών και μεσαίων αστικών κέντρων. Σε αυτές τις περιοχές, η πολεοδομία πρέπει να προβλέψει την ανάπτυξη οικιστικού αποθέματος, μεταφορικών δικτύων και την ανάπλαση εκτάσεων που είχαν χρησιμοποιηθεί για βιομηχανική χρήση. Αυτή η προσέγγιση θα επιτρέψει στην περιφέρεια και τις γειτονικές αγροτικές περιοχές να επωφεληθούν και αυτές από την οικονομική ανάπτυξη των κέντρων.
<P>
Η περιφέρεια Lubelski, από την οποία προέρχομαι, είναι μία από τις μεγαλύτερες στην Πολωνία. Αντιπροσωπεύει το 8% της επικράτειας της χώρας μου και το 5% του πληθυσμού της. Υπάρχουν 40 κατά κύριο λόγο μικρές και μεσαίες πόλεις σε αυτήν την περιφέρεια, και η μεγαλύτερη εξ αυτών είναι το Lublin, που είναι και η πρωτεύουσα της περιφέρειας. Έχει πληθυσμό γύρω στους 400 000 κατοίκους και ο πληθυσμός των υπόλοιπων πόλεων κυμαίνεται μεταξύ των 20 000 και 70 000 κατοίκων. Πάνω από το ήμισυ του πληθυσμού της περιφέρειας ζει σε αγροτικές περιοχές. Αν ληφθεί επίσης υπόψη το μη ικανοποιητικό επίπεδο των υποδομών, η περιφέρεια Lubelski θα μπορούσε να χρησιμεύσει ως παράδειγμα πρακτικής εφαρμογής της εδαφικής συνοχής με αποκεντρωμένο τρόπο.
<SPEAKER ID="130" LANGUAGE="IT" NAME="Salvatore Tatarella (UEN ). –" AFFILIATION="">
<P>
Ορθώς εκπονούνται ολοένα και πιο αποτελεσματικά μέτρα για την υποστήριξη αυτών των περιφερειών, και η έκθεση του κ. Marques προβλέπει επίσης ένα σχέδιο δράσης καλής γειτονίας με σκοπό να ευνοηθούν οι εμπορικές συναλλαγές μεταξύ αυτών των περιφερειών και των όμορων αγορών.
<P>
Στην ανακοίνωση COM(2004)0343 της 26ης Μαΐου 2004, η Επιτροπή έθεσε δύο στόχους: τη μείωση των δυσκολιών πρόσβασης σε αυτές τις περιφέρειες όχι μόνον από την Ευρώπη, αλλά και από τη μία περιφέρεια στην άλλη, και τη βελτίωση της ανταγωνιστικότητας των επιχειρήσεων.
<SPEAKER ID="131" LANGUAGE="EN" NAME="Robert Kilroy-Silk (NI ). –" AFFILIATION="">
<P>
Χαίρομαι που μου δίνεται η ευκαιρία να καταθέσω τη βαθιά δυσαρέσκεια των εκλογέων μου στο East Midlands για τις απόπειρες των Βρυξελλών -υποβοηθούμενες, ας το ομολογήσουμε, από μια νωθρή βρετανική κυβέρνηση– να διαχωρίσουν την Αγγλία επιβάλλοντας τεχνητές περιφέρειες. Αυτό θα διχάσει το αγγλικό έθνος και θα υπονομεύσει την εθνικότητά μας.
<P>
Λοιπόν, έχω νέα για εσάς: δεν πρόκειται να λειτουργήσει, επειδή οι άνθρωποι, επί παραδείγματι, στο Derby του East Midlands, δεν έχουν ιδιαίτερη συνάφεια με τους ανθρώπους του Lincolnshire. Οι περιφέρειες είναι τεχνητές. Είναι πλασματικές. Δεν έχουν ταυτότητα. Δεν θα λειτουργήσουν επίσης, επειδή ο αγγλικός λαός δεν τις θέλει. Τις καταψήφισαν στα βορειοανατολικά με 90% στη μοναδική ευκαιρία την οποία είχαν, και θα πράξουν το ίδιο και αλλού.
<SPEAKER ID="132" LANGUAGE="" NAME="Πρόεδρος." AFFILIATION="">
<P>
   Σας ευχαριστώ, κύριε Kilroy-Silk. Ο χρόνος αγόρευσης που σας παραχωρείται δεν είναι κάτι προσωπικό. Δεν εξαρτάται από τη δική μου βούληση ούτε είναι δική μου ευθύνη. Απλώς διαβάζω τον κατάλογο που έχω μπροστά μου, όπως πολύ καλά γνωρίζετε. 
<SPEAKER ID="133" LANGUAGE="FR" NAME="Margie Sudre (PPE-DE ). –" AFFILIATION="">
<P>
   Κύριε Πρόεδρε, κυρία Επίτροπε, κυρίες και κύριοι, θέλω να χαιρετίσω τις έξοχες εκθέσεις των κκ. Guellec και Marques. Καθώς κατάγομαι από μια υπεραπομακρυσμένη περιφέρεια, θα σταθώ στην έκθεση του κ. Marques, που αφορά την ενισχυμένη εταιρική σχέση των υπεραπομακρυσμένων περιφερειών, δεδομένου ότι επιτρέπει, χάρη σε μια εμπεριστατωμένη εργασία, να προβούμε σε μια πλήρη απογραφή των δράσεων της Ευρωπαϊκής Ένωσης σε αυτές τις περιφέρειες.
<P>
Θεωρώ απαραίτητο να διευκρινίσω για μία ακόμα φορά, τη στιγμή που όλοι ασχολούνται με τις δημοσιονομικές προοπτικές και με τη μεταρρύθμιση της περιφερειακής πολιτικής της Ευρωπαϊκής Ένωσης για την περίοδο 2007-2013, ότι το μεγαλύτερο τμήμα των μέτρων εξαίρεσης που θεσπίζονται ή προτείνονται προς όφελος των υπεραπομακρυσμένων περιφερειών με κανένα τρόπο δεν συντείνει στο να ζημιώσει τον ανταγωνισμό ή τις θεμελιώδεις αρχές του κοινοτικού δικαίου.
<P>
Όσον αφορά το πρόγραμμα αντιστάθμισης του επιπρόσθετου κόστους που αφορά τις υπεραπομακρυσμένες περιφέρειες, η Επιτροπή πρότεινε πολύ ορθά να δοθεί το ποσό του 1 100 000 000 ευρώ. Ωστόσο, σε συνέχεια μίας εκ των τροπολογιών μου, που εγκρίθηκε από την Επιτροπή Περιφερειακής Ανάπτυξης, επιμένω αυτές οι πιστώσεις να δοθούν αποκλειστικά στις υπεραπομακρυσμένες περιφέρειες, η δε κατανομή τους να μην γίνει σε βάρος καμιάς εξ αυτών.
<SPEAKER ID="134" LANGUAGE="FR" NAME="Bernadette Bourzai (PSE ). –" AFFILIATION="">
<P>
   Κύριε Πρόεδρε, κυρία Επίτροπε, κυρίες και κύριοι, χαιρετίζω βεβαίως το έργο του κ. Marques, θέλω όμως να σταθώ ιδιαιτέρως στην έκθεση σχετικά με τον ρόλο της εδαφικής συνοχής στην περιφερειακή ανάπτυξη.
<P>
Οφείλω, καταρχάς, να συγχαρώ τον κ. Guellec για το εξαίρετο έργο του και τον προσήκοντα προβληματισμό του περί την έννοια της «εδαφικής συνοχής», τον πυρήνα, κατά τη γνώμη μου, της κοινοτικής περιφερειακής πολιτικής, την οποία άλλωστε ονομάζουμε ολοένα και συχνότερα πολιτική συνοχής. Η Συνταγματική Συνθήκη καθιστά την εδαφική συνοχή στόχο της Ευρωπαϊκής Ένωσης, όπως και την κοινωνική και οικονομική συνοχή. Έτσι, έστω και αν η διαδικασία επικύρωσης αντιμετώπισε τις δυσκολίες που γνωρίζουμε, πρόκειται για επίσημη αναγνώριση του προσήκοντα, επίκαιρου και σημαντικού χαρακτήρα των εδαφικών χαρακτηριστικών της περιφερειακής πολιτικής και της πολιτικής συνοχής. Η τελευταία διεύρυνση επιβεβαιώνει άλλωστε τον επιτακτικό χαρακτήρα της πολιτικής αυτής.
<SPEAKER ID="135" LANGUAGE="FR" NAME="Paul Verges (GUE/NGL ). –" AFFILIATION="">
<P>
   Κύριε Πρόεδρε, κυρίες και κύριοι, η έκθεση του κ. Marques αποδεικνύει για άλλη μία φορά το ενδιαφέρον του Ευρωπαϊκού Κοινοβουλίου για τις υπεραπομακρυσμένες περιφέρειες. Πράγματι, ήδη από τη δεύτερη θητεία του Σώματος, τα θεμέλια της έννοιας της υπεραπομακρυσμένης περιφέρειας είχαν τεθεί από την έκθεση Ligios για τα υπερπόντια γαλλικά εδάφη, μια έκθεση η οποία ενέπνευσε προγράμματα που ήδη στόχευαν στην αντιμετώπιση της γεωγραφικής απομάκρυνσης και του νησιωτικού χαρακτήρα.
<P>
Στην παρούσα περίοδο αβεβαιότητας όσον αφορά την περίοδο μετά το 2006, η στήριξη του Ευρωπαϊκού Κοινοβουλίου στις υπεραπομακρυσμένες περιφέρειες είναι πολύτιμη. Η έκθεση του Sérgio Marques είναι, εν προκειμένω, καθ’ όλα επίκαιρη. Πράγματι, μολονότι η στήριξη της Ευρωπαϊκής Ένωσης επέτρεψε την υλοποίηση αρκετών πραγμάτων στις περιφέρειές μας που υστερούν αναπτυξιακά, μένουν ακόμα να γίνουν πολλά. Αυτό είναι και το συμπέρασμα της ενδέκατης Διάσκεψης των Προέδρων των Υπεραπομακρυσμένων Περιφερειών, η οποία πραγματοποιήθηκε στη Ρεϋνιόν στις αρχές του τρέχοντος μήνα, με την παρουσία σας, κυρία Επίτροπε, καθ’ ότι είστε αρμόδια για την περιφερειακή ανάπτυξη.
<P>
Επιτρέψτε μου να υπενθυμίσω, εν είδει παραδείγματος, κάποια προφανή πράγματα. Οι υπεραπομακρυσμένες περιφέρειες καθιστούν πρώτο σε παγκόσμιο επίπεδο τον κοινοτικό θαλάσσιο χώρο. Η γεωγραφική θέση των νήσων Kourou στη Γουιάνα συμβάλλει αποφασιστικά στο συγκριτικό ανταγωνιστικό πλεονέκτημα του οποίου χαίρει η ευρωπαϊκή διαστημική βιομηχανία. Υπάρχει ο ωκεανός, ο χώρος, μπορούμε όμως να αναφερθούμε και στην εξαιρετική βιοποικιλότητα των υπεραπομακρυσμένων περιφερειών, στη σημασία τους για την καλύτερη κατανόηση των κλιματικών φαινομένων ή στη σημασία τους για την πολιτισμική ποικιλία. Η μεγάλη απόσταση της ευρωπαϊκής ηπείρου, στην οποία εντάσσονται οι υπεραπομακρυσμένες περιφέρειες και η γεωγραφική εγγύτητα άλλων ηπείρων με τις οποίες έχει συμφωνίες η Ευρωπαϊκή Ένωση αποτελεί επίσης ενίοτε πηγή αντιφάσεων.
<SPEAKER ID="136" LANGUAGE="PL" NAME="Ryszard Czarnecki (NI ). –" AFFILIATION="">
<SPEAKER ID="137" LANGUAGE="PL" NAME="Jan Olbrycht (PPE-DE ). –" AFFILIATION="">
<P>
   Κύριε Πρόεδρε, η Ευρωπαϊκή Ένωση ασκεί τα τελευταία 30 χρόνια την πολιτική της για την κοινωνική και οικονομική συνοχή, σύμφωνα με την οποία η αξιοσημείωτη συνοχή δεν ισοδυναμεί με τροχοπέδη στην ανάπτυξη των πιο ισχυρών και δυναμικών περιφερειών της Ευρώπης. Αντιθέτως, σημαίνει αύξηση του δυναμικού ανάπτυξης των πιο αδύναμων και βελτίωση των ευκαιριών τους από την άποψη της ανταγωνιστικότητας.
<P>
Το δημοκρατικό έλλειμμα δεν θα μειωθεί χωρίς την ενεργή συμμετοχή των εκπροσώπων των περιφερειακών και τοπικών κοινοτήτων στην εφαρμογή των κοινοτικών προγραμμάτων. Θα ήθελα να υπενθυμίσω στο Σώμα ότι τον Ιανουάριο του 2003, το Ευρωπαϊκό Κοινοβούλιο ενέκρινε ένα ψήφισμα σχετικά με τον ρόλο των τοπικών και περιφερειακών αρχών στην Ευρωπαϊκή Ένωση. Το ψήφισμα αυτό όριζε ότι όχι μόνο οι τοπικές και περιφερειακές αρχές πρέπει να εμπλακούν περισσότερο στην εφαρμογή των πολιτικών της Ένωσης, αλλά πρέπει επίσης να συμβάλουν στη χάραξη αυτών των πολιτικών.
<SPEAKER ID="138" LANGUAGE="EN" NAME="Catherine Stihler (PSE ). –" AFFILIATION="">
<P>
   Κύριε Πρόεδρε, το Ευρωπαϊκό Κοινοβούλιο απέδειξε την επιθυμία του να δώσει ειδική βοήθεια στις απομακρυσμένες και περιφερειακές περιοχές όταν ψήφισε τον Ιούλιο μια σημαντική δέσμη μέτρων της πολιτικής συνοχής. Ωστόσο, τον Ιούλιο, η Επιτροπή Περιφερειών ενέκρινε την έκθεση πρωτοβουλίας που εκπόνησε ο κ. Sérgio Marques, σε απάντηση δύο εγγράφων της Επιτροπής σχετικά με την ισχυρότερη εταιρική σχέση για τις υπεραπομακρυσμένες περιφέρειες. Η έκθεση ζητούσε την υποστήριξη των υπεραπομακρυσμένων περιφερειών και των τομέων που είναι σημαντικοί για την ανάπτυξη τους: γεωργία, αλιεία, ανταγωνισμός και κρατικές ενισχύσεις, επιχειρηματικές πολιτικές, υπηρεσίες κοινής ωφέλειας και υπηρεσίες γενικού οικονομικού συμφέροντος, φορολογία, τελωνειακά μέτρα, περιβάλλον, ενέργεια, έρευνα, τεχνολογική ανάπτυξη, επαγγελματική κατάρτιση, μεταφορές, διευρωπαϊκά δίκτυα, νέες τεχνολογίες επικοινωνίας και πληροφόρησης.
<P>
Θα ήθελα να εστιάσω στις δημόσιες μεταφορές. Οι δημόσιες μεταφορές είναι σημαντικές σε όλες τις τοπικές μας κοινότητες, και στη Σκωτία τα πορθμεία παρέχουν θεμελιώδη υπηρεσία για ορισμένες από τις πλέον περιφερειακές και ευάλωτες κοινότητες της Ευρωπαϊκής Ένωσης. Αύριο, θα υποδεχτώ στο Ευρωπαϊκό Κοινοβούλιο αντιπροσωπεία των συνδικαλιστικών οργανώσεων της εταιρείας CalMac, που θα συναντήσει τον Επίτροπο μεταφορών. Όπως είπα εχθές, επί του παρόντος αυτές οι πορθμειακές υπηρεσίες ανατίθενται μέσω διαγωνισμών σε κοινότητες όπου αποτελούν τον μοναδικό τρόπο μεταφοράς συνδέοντας νησιωτικές κοινότητες με την ηπειρωτική χώρα. Σύμφωνα με τις τελευταίες προτάσεις της Επιτροπής για τις υποχρεώσεις δημόσιας υπηρεσίας των χερσαίων μεταφορών, θα δοθεί στις δημόσιες αρχές ευελιξία στις διαδικασίες προκήρυξης διαγωνισμών, έτσι ώστε να μπορούν να αναθέσουν ορισμένες υπηρεσίες κατευθείαν σε εγχώριους φορείς εκμετάλλευσης.
<SPEAKER ID="139" LANGUAGE="DE" NAME="Markus Pieper (PPE-DE ). –" AFFILIATION="">
<P>
   Κύριε Πρόεδρε, οι υπεραπομακρυσμένες περιφέρειες χρειάζονται, φυσικά, την υποστήριξή μας. Η έκθεση Marques περιλαμβάνει πολλές καλές προτάσεις για την ενίσχυση της υποδομής π.χ. απομακρυσμένων νησιωτικών ή ορεινών περιοχών. Αυτό το είδος διαρθρωτικής πολιτικής είναι άλλη μία έκφραση της ευρωπαϊκής αλληλεγγύης και ισότητας ευκαιριών. Αυτό που μου αρέσει ιδιαίτερα στην παρούσα έκθεση είναι πως τώρα είναι ισορροπημένη και δεν περιλαμβάνει πια υπερβολικά αιτήματα. Αυτό που κάνει αξιόπιστη τη σύλληψη του εισηγητή είναι πως παίρνει ως βάση την υφιστάμενη ιδέα του Κοινοβουλίου για τη διαρθρωτική πολιτική.
<P>
Επικροτώ την έκθεση Marques ως ένα πρώτο βήμα προς μια πιο ρεαλιστική θέαση. Παρόλα αυτά, πρέπει να απομακρυνθούμε ακόμα περισσότερο από τη διαρκή επιδότηση χωρίς διάκριση και να κινηθούμε προς μια αυτοδύναμη οικονομική ανάπτυξη. Για να το κάνουμε αυτό, πρέπει η ΕΕ να ενθαρρυνθεί περισσότερο προς αυτήν την κατεύθυνση, και εκ μέρους εκείνων που ασκούν την περιφερειακή πολιτική. 
<SPEAKER ID="140" LANGUAGE="PT" NAME="Jamila Madeira (PSE ). –" AFFILIATION="">
<P>
   Κύριε Πρόεδρε, κυρία Επίτροπε, κυρίες και κύριοι, η ΕΕ δεν είναι μόνο ένα πολιτικό σχέδιο· είναι ένα σχέδιο συνώνυμο με την αλληλεγγύη και πρέπει να βασίζεται στην οικονομική, κοινωνική και εδαφική συνοχή. Ως τομέας που διασχίζει όλους τους τομείς, η εδαφική συνοχή πρέπει να ενσωματωθεί σε όλες τις πολιτικές της ΕΕ, έτσι ώστε να μην πέσουμε στην παγίδα της όξυνσης των διαφορών μεταξύ των σημερινών 25 κρατών μελών και εκείνων που πρόκειται να προσχωρήσουν στην ΕΕ στο μέλλον, τα οποία θα ήθελα να επωφεληθώ της ευκαιρίας για να χαιρετίσω.
<P>
Θα ήθελα να επιστήσω την προσοχή σας, κύριε Πρόεδρε, κυρία Επίτροπε, στο ζήτημα τoυ «phasing out» σε ορισμένες περιφέρειες, 19 στο σύνολο, που μετά τη διεύρυνση απέκτησαν καθεστώς στατιστικά πλουσιότερης περιφέρειας, ενώ η πραγματική οικονομική τους κατάσταση δεν βελτιώθηκε καθόλου. Πρόκειται για ένα σοβαρό πρόβλημα που επηρεάζει περιφέρειες, όπως η Algarve, στην Πορτογαλία, από την οποία κατάγομαι και αποτελεί μία από τις υπεραπομακρυσμένες περιφέρειες της ευρωπαϊκής ηπείρου, η οποία υποφέρει επίσης από βαθιές εσωτερικές ανισότητες, πέρα από το γεγονός ότι περιβάλλεται από όλες τις πλευρές από περιοχές του Στόχου 1. Για την περιφέρεια αυτή, όπως και για τις υπόλοιπες 18, πρέπει να βρεθεί μια ισορροπημένη λύση με την οποία θα παραμένουν επιλέξιμες ενόσω τα διαρθρωτικά τους προβλήματα είναι ακόμη εμφανή και θα βοηθηθούν στην επίτευξη πιο ισορροπημένης ανάπτυξης.
<SPEAKER ID="141" LANGUAGE="" NAME="Ιωάννης Γκλαβάκης (PPE-DE ). –" AFFILIATION="">
<P>
   Κύριε Πρόεδρε, θα αναφερθώ στην έκθεση Marques, τον οποίον συγχαίρω θερμά για τη δουλειά που έχει κάνει.
<SPEAKER ID="142" LANGUAGE="PL" NAME="Lidia Joanna Geringer de Oedenberg (PSE ). –" AFFILIATION="">
<P>
   Κύριε Πρόεδρε, η εδαφική συνοχή είναι ένας στρατηγικός στόχος της Ευρωπαϊκής Ένωσης και μάλιστα ένας από τους πλέον σημαντικούς, καθώς προάγει την αρμονική και ομοιόμορφη ανάπτυξη. Εντούτοις, παραμένει όνειρο. Συγκεκριμένα, μετά την πρόσφατη προσχώρηση των 10 πολύ φτωχότερων χωρών, η ανισότητα μεταξύ της ανάπτυξης των μεμονωμένων περιφερειών έχει γίνει ακόμη πιο έντονη. Για παράδειγμα, αν η βρετανική περιφέρεια του Κεντρικού Λονδίνου που καυχάται για ΑΕγχΠ ισοδύναμο με το 270% του μέσου ΑΕγχΠ της ΕΕ συγκριθεί με την περιφέρεια Lubelski στην Πολωνία όπου το ΑΕγχΠ φτάνει μόλις στο 30% του μέσου όρου της Ένωσης, μπορούμε να καταλάβουμε πόσα πολλά χρειάζεται να γίνουν ακόμη.
<SPEAKER ID="143" LANGUAGE="IT" NAME="Guido Podestà (PPE-DE ). –" AFFILIATION="">
<SPEAKER ID="144" LANGUAGE="HU" NAME="Zita Gurmai (PSE ). –" AFFILIATION="">
<SPEAKER ID="145" LANGUAGE="NL" NAME="Lambert van Nistelrooij (PPE-DE ). –" AFFILIATION="">
<P>
   Κύριε Πρόεδρε, θα ήθελα και εγώ να ευχαριστήσω και τους δύο εισηγητές, τον κ. Marques και τον κ. Guellec. Όπως είπε μόλις τώρα είπε η Επίτροπος Hübner, η εδαφική συνοχή υφίσταται πιέσεις, και στην ουσία ζήτησε την υποστήριξη αυτού του Κοινοβουλίου. Έχουμε κάθε λόγο να επαναλάβουμε αυτό το αίτημα στο Σώμα, διότι αν μελετήσουμε την έκθεση του ΟΟΣΑ για τις περιφερειακές διαφορές, βλέπουμε ότι το 40% της ανάπτυξης υλοποιείται σε λιγότερο από το 10% των περιφερειών.
<P>
Είναι τώρα σημαντικό σε αυτό το Κοινοβούλιο να υπογραμμίσουμε ακόμη μία φορά και να διασφαλίσουμε την εδαφική ή περιφερειακή διάσταση, ιδίως τώρα, ενόψει του μέλλοντος, που τα κονδύλια και ο πόροι του νέου στόχου 2 και τα κονδύλια για την ανάπτυξη θα συνδυαστούν ή, τουλάχιστον, θα αξιοποιηθούν μαζί. Αυτός είναι ο λόγος για τον οποίο υποστηρίζω την ιδέα του κ. Guellec για την αναθεώρηση της περιφερειακής εισφοράς το 2007 υπό τη μορφή μιας Λευκής Βίβλου ή κάτι άλλου. Ποια θα είναι τότε, άλλωστε, η κατάσταση όσον αφορά την πολυεπίπεδη προσέγγιση ή αυτήν την αποκεντρωμένη εστίαση;
<SPEAKER ID="146" LANGUAGE="" NAME="Σταύρος Αρναουτάκης (PSE ). –" AFFILIATION="">
<SPEAKER ID="147" LANGUAGE="PL" NAME="Zbigniew Krzysztof Kuźmiuk (PPE-DE ). –" AFFILIATION="">
<P>
   Κύριε Πρόεδρε, θα ήθελα να ξεκινήσω ευχαριστώντας τον κ. Guellec για την έκθεσή του σχετικά με τον ρόλο της εδαφικής συνοχής στην περιφερειακή ανάπτυξη. Η έκθεση συζητείται σε μια χρονική στιγμή όπου οι εργασίες για τις δημοσιονομικές προοπτικές της περιόδου 2007-2013 συνεχίζονται και όπου το Συμβούλιο εξετάζει να μειώσει τους πόρους που διατίθενται στην περιφερειακή πολιτική της Ευρωπαϊκής Ένωσης. Ευελπιστώ ότι το αποτέλεσμα αυτής της συζήτησης θα είναι ότι το μεγαλύτερο μέρος των πόρων που η Επιτροπή πρότεινε να αφιερωθούν στην περιφερειακή πολιτική στις δημοσιονομικές προοπτικές της περιόδου 2007-2013 θα εξαιρεθούν από τις περικοπές, ιδίως όσον αφορά τα νέα κράτη μέλη. Θα ήθελα επίσης να υποστηρίξω την άποψη του εισηγητή σχετικά με τη σπουδαιότητα της εδαφικής συνοχής στην περιφερειακή ανάπτυξη.
<P>
Προέρχομαι από την περιφέρεια Mazowsze. Είναι αλήθεια ότι πρόκειται για την πλουσιότερη περιφέρεια της Πολωνίας, όπως αποδεικνύεται από το γεγονός ότι έχουμε το υψηλότερο κατά κεφαλή ΑΕγχΠ στη χώρα. Ταυτόχρονα, το Mazowsze είναι η περιφέρεια με τις πιο έντονες εσωτερικές διαφορές. Σύμφωνα με τις εκτιμήσεις του κατά κεφαλήν ΑΕγχΠ, είναι πιθανό τα επτά χρόνια από το 2014 ως το 2020 το Mazowsze να υπερβεί το 75% του μέσου κατά κεφαλήν ΑΕγχΠ της Ευρωπαϊκής Ένωσης, και δεν θα δικαιούται πλέον στήριξη από τα Διαρθρωτικά Ταμεία. Εντούτοις, πολλά μέρη της περιφέρειας θα εξακολουθούν να χαρακτηρίζονται από ένα πολύ χαμηλό επίπεδο ανάπτυξης.
<P>
Ανέφερα το Mazowsze ως παράδειγμα, αλλά το ίδιο ισχύει για πολλές άλλες περιφέρειες στα παλαιά και τα νέα κράτη μέλη. Ελπίζω, ως εκ τούτου, ότι η Ευρωπαϊκή Ένωση θα σχεδιάσει πρόσθετα εργαλεία για χρήση σε τέτοιου είδους καταστάσεις και ότι η εδαφική συνοχή θα γίνει μια σημαντική πτυχή της μελλοντικής περιφερειακής πολιτικής της Ένωσης.
<SPEAKER ID="148" LANGUAGE="ES" NAME="Manuel Medina Ortega (PSE ). –" AFFILIATION="">
<P>
   Κύριε Πρόεδρε, εδώ και δύο ώρες, πολλοί βουλευτές του Ευρωπαϊκού Κοινοβουλίου από 25 διαφορετικές χώρες, χρησιμοποιώντας είκοσι διαφορετικές γλώσσες, εκφράζουν τις απόψεις τους σε θέματα περιφερειακής ανάπτυξης. Η παρουσία της Επιτρόπου Hübner σε αυτήν τη συζήτηση είναι πολύ σημαντική για όλους εμάς και θα ήθελα, φυσικά, να αναγνωρίσω το έργο των δύο εισηγητών, του κ. Guellec και του κ. Marques.
<P>
Εκπροσωπώ μια νησιωτική περιοχή, μια υπεραπομακρυσμένη περιφέρεια, πολύ μακριά από το κέντρο της Ευρώπης, αλλά, όπως είπε νωρίτερα ο κ. Vergès, αυτού του είδους οι περιφέρειες παρουσιάζουν μια διαφορετική πραγματικότητα και διαφορετικές πτυχές, καθώς προβάλλουν την Ευρώπη στους μεγάλους ωκεανούς, τον Ατλαντικό, την Καραϊβική και τον Ινδικό Ωκεανό με έναν διαφορετικό τρόπο. Αλλά θα ήταν αδύνατο να προσπαθήσουμε να αναπροσανατολίσουμε όλον αυτό τον πληθυσμό –μιλάμε, για παράδειγμα, στην περίπτωση των υπεραπομακρυσμένων περιφερειών, για περίπου 4 εκατομμύρια κατοίκους, οι οποίοι αντιμετωπίζουν δυσκολίες ανταγωνισμού στη μεγάλη εσωτερική αγορά της Ένωσης– αποκλειστικά μέσω μέτρων οικονομικής προστασίας.
<P>
Θα ήθελα να ευχαριστήσω την Επιτροπή για τις προτάσεις που έκανε και, φυσικά, να εκφράσω την υποστήριξή μου στις προτάσεις του εισηγητή μας, κ. Marques, σχετικά με την ανάπτυξη αυτών των περιοχών στο πλαίσιο μιας μεγάλης πολιτικής συνοχής της Ευρωπαϊκής Ένωσης. 
<SPEAKER ID="149" LANGUAGE="PT" NAME="José Albino Silva Peneda (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, θα ήθελα και εγώ να ξεκινήσω συγχαίροντας τον κ. Guellec και τον συμπατριώτη μου κ. Marques για τις εξαίρετες εκθέσεις τους.
<SPEAKER ID="150" LANGUAGE="PT" NAME="Paulo Casaca (PSE ). –" AFFILIATION="">
<P>
   Κύριε Πρόεδρε, κυρία Επίτροπε, θα ήθελα να ξεκινήσω, αν μου επιτρέπετε, συγχαίροντας τον κ. Marques για την επιμελή εργασία του και να τον ευχαριστήσω για την προσοχή που έδωσε στο θέμα των Αζορών.
<SPEAKER ID="151" LANGUAGE="EN" NAME="Alexander Stubb (PPE-DE ). –" AFFILIATION="">
<P>
Η τρίτη παρατήρησή μου είναι ότι αισθάνομαι απογοητευμένος, διότι δεν γίνεται αναφορά των βόρειων αραιοκατοικημένων περιοχών στις εκθέσεις. Προτρέπω όποιον δεν έχει επισκεφτεί τη Λαπωνία να πάει και να δει πώς είναι μια πραγματικά υπεραπομακρυσμένη περιφέρεια. Αυτό αναφέρθηκε στο άρθρο 218 του Συντάγματος, και είναι λυπηρό ότι δεν πρόκειται να εγκριθεί εγκαίρως.
<SPEAKER ID="152" LANGUAGE="DE" NAME="Richard Seeber (PPE-DE ). –" AFFILIATION="">
<P>
   Κύριε Πρόεδρε, στο σημείο αυτό θα ήθελα να ευχαριστήσω άλλη μία φορά την Επίτροπο Hübner για τις αποστολές μελέτης που συνεχίζει να αναλαμβάνει στις περιφέρειες της Ένωσης. Καταρχάς θα ήθελα να παρατηρήσω σχετικά με την έκθεση ότι δεν μπορούμε να έχουμε περισσότερη Ευρώπη με λιγότερα χρήματα. Ως εκ τούτου, μια γρήγορη και ρεαλιστική συμφωνία για τη δημοσιονομική προοπτική είναι παραπάνω από επιθυμητή.
<SPEAKER ID="153" LANGUAGE="IT" NAME="Francesco Musotto (PPE-DE ). –" AFFILIATION="">
<P>
Ιδιαίτερο ενδιαφέρον απαιτούν οι 9 400 000 κάτοικοι των 284 νήσων της Ευρωπαϊκής Ένωσης που αποτελούν το 3% του πληθυσμού σε μια έκταση 95 000 τετρ. χλμ. Η οικονομική ανάπτυξη των περιοχών αυτών επηρεάζεται από την απομόνωση και το αυξημένο κόστος που αυτή συνεπάγεται. Σε πολλές περιπτώσεις, τα νησιά αυτά χαρακτηρίζονται από ορεινά εδάφη και αποτελούν παράλληλα περιφέρειες με αναπτυξιακή υστέρηση. Το μέσο κατά κεφαλήν ΑΕγχΠ τους για το 2004 ήταν 72% του μέσου όρου της Ευρωπαϊκής Ένωσης και, στην πλειοψηφία των περιπτώσεων, χαμηλότερο από κάθε άλλη περιοχή των χωρών τους.
<P>
Κατά συνέπεια, μετά τη θέσπιση της αρχής «ένα ταμείο ανά πρόγραμμα» στο πλαίσιο των δημοσιονομικών προοπτικών για την περίοδο 2007-2013, όπως ορθώς πράττουν οι δύο αυτές εκθέσεις, πρέπει να δώσουμε νέα ώθηση στην πολιτική περιφερειακής συνοχής ως όργανο που παρέχει ένα θεμελιώδες μέσον και να την θέσουμε μεταξύ των πρωταρχικών στόχων της ευρωπαϊκής πολιτικής συνοχής με την ευρεία έννοια. 
<SPEAKER ID="154" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
Όσον αφορά την έκθεση του κ. Guellec, έλαβα υπό σημείωση τη σθεναρή υποστήριξη αυτού του Κοινοβουλίου για τις συστάσεις τις οποίες παραθέτει: να θεωρείται η εδαφική συνοχή ως σημαντικό στοιχείο στις στρατηγικές της Λισαβόνας και του Γκέτεμποργκ· να δοθεί ενίσχυση σε όλες τις διαστάσεις της εδαφικής συνεργασίας· και να δοθεί περισσότερη έμφαση στη συνεργασία μεταξύ αστικών κέντρων, προαστιακών περιοχών και της υπαίθρου, ιδίως αυτών με ειδικά μειονεκτήματα, προκειμένου να συμβάλουμε στην ανάπτυξη αειφόρων κοινοτήτων.
<P>
Με χαροποιεί ιδιαίτερα το γεγονός ότι συμμεριζόμαστε πολλές ιδέες. Επιτρέψτε μου να απαντήσω σε αυτές τις λίγες ιδέες για τις οποίες πιστεύω ότι ενδεχομένως να έχουμε κάποια δυσκολία για την ανεύρεση λύσης. Πρώτον, όσον αφορά την έγκριση των νέων εδαφικών δεικτών, σε συνάρτηση με το ΑΕγχΠ, για τη μέτρηση της ανάπτυξης των περιοχών και την εκτίμηση των εμποδίων, θα ήθελα να σας υπενθυμίσω ότι δεν υπάρχουν παγιωμένοι και γενικά αποδεκτοί δείκτες στον τομέα της εδαφικής συνοχής και, όπως γνωρίζετε, οιοσδήποτε νέος δείκτης πρέπει να γίνει δεκτός από τη Eurostat. Υπάρχει επί του παρόντος μόνο ένας μικρός αριθμός δεικτών διαθέσιμων σε περιφερειακό επίπεδο, οι οποίοι έχουν εναρμονιστεί: το ΑΕγχΠ, η απασχόληση, η ανεργία και τα πληθυσμιακά δεδομένα. Δεύτερον, συμφωνώ ότι πρέπει να γίνει περισσότερη δουλειά σε αυτόν τον τομέα, αλλά πρέπει να είμαστε ρεαλιστές σε αυτό το στάδιο.
<P>
Όσον αφορά το θέμα της καθιέρωσης ενός συστήματος για την εκτίμηση των επιπτώσεων των διαφόρων κοινοτικών πολιτικών στην εδαφική συνοχή στο πλαίσιο της Ένωσης, είναι αλήθεια ότι η ισχύουσα εκτίμηση επιπτώσεων δεν λαμβάνει υπόψη τα θέματα εδαφικής συνοχής. Συμφωνώ ότι το εν λόγω ζήτημα χρήζει περαιτέρω εξέτασης. Έλαβα υπό σημείωση την πρότασή σας για την ανάπτυξη ενός τέτοιου συστήματος μέσω του Espon και θα ζητήσω από τις υπηρεσίες μου να το αναλύσουν. Θα συζητήσουμε επίσης με τα κράτη μέλη, τα οποία, όπως γνωρίζετε, συγχρηματοδοτούν αυτό το πρόγραμμα.
<P>
Όσον αφορά την πρότασή σας για την κατάρτιση Λευκής Βίβλου σχετικά με την εδαφική συνοχή έως το 2007, η οποία θα υποδεικνύει τον τρόπο με τον οποίο αυτός ο στόχος θα ενσωματωθεί στο εθνικό στρατηγικό σχέδιο κάθε κράτους μέλους, ίσως θυμόσαστε ότι έθιξα το ενδεχόμενο κατάρτισης Λευκής Βίβλου προκειμένου να προωθηθεί η εδαφική συνοχή στην ευρωπαϊκή ατζέντα υπό την οπτική ενός επικυρωμένου Συντάγματος. Αυτό έγινε στο Λουξεμβούργο τον Μάιο.
<P>
Σχετικά με την έκθεση του κ. Margues, έχω επίσης σημειώσει αρκετές ανησυχίες και συστάσεις και θα ήθελα να απαντήσω σε όσες από αυτές μπορώ στον χρόνο που έχω στη διάθεσή μου.
<P>
Όσον αφορά το ευρύτερο σχέδιο δράσης για τη γειτονία, συμφωνώ πλήρως ότι πρέπει να ενισχύσουμε τους οικονομικούς, κοινωνικούς και πολιτιστικούς δεσμούς μεταξύ των υπεραπομακρυσμένων περιφερειών και των μη μελών γειτόνων τους. Πρέπει αυτό να το προωθήσουμε σε δύο μέτωπα: πρώτον, εμπόριο και τελωνειακά μέτρα τα οποία θα επιτρέψουν την ολοκλήρωση των αγορών αγαθών και υπηρεσιών, καθώς και τομέων που συνδέονται με το εμπόριο· και δεύτερον, τις προτιμησιακές συμφωνίες με κράτη μη μέλη. Αυτό αφορά κυρίως τις χώρες ΑΚΕ μέσω των συμφωνιών ευρωπαϊκής εταιρικής σχέσης. Αυτές οι νέες συμφωνίες πρόκειται να τεθούν σε ισχύ από τον Ιανουάριο του 2008. Προς το παρόν, διεξάγονται διαπραγματεύσεις, αλλά εξετάζουμε επίσης τις ανάγκες και τα συμφέροντα αυτών των περιφερειών, από κοινού με τα ενδιαφερόμενα κράτη.
<P>
Σχετικά με την αλιεία, στη συνεδρίαση του Συμβουλίου στις 21 Ιουνίου, η Επιτροπή δήλωσε ότι απαιτούνταν ειδική μεταχείριση για αυτόν τον τομέα στις υπεραπομακρυσμένες περιφέρειες. Έχουμε ξεκινήσει μελέτη για αυτό και θα εξετάσουμε προσεκτικά το θέμα.
<P>
Όσον αφορά την κρατική ενίσχυση, η τελευταία πρόταση για τους κανόνες σχετικά με την εθνική περιφερειακή ενίσχυση περιέχει αρκετά θετικά μέτρα υπέρ των υπεραπομακρυσμένων περιφερειών. Αυτές οι περιφέρειες θα εξεταστούν εντός του πεδίου εφαρμογής του άρθρου 87, παράγραφος 3, στοιχείο α. Θα επωφεληθούν επίσης από τα αυξημένα ανώτατα όρια βοήθειας και θα είναι σε θέση να επιτρέψουν ενισχύσεις για τα έξοδα λειτουργίας.
<SPEAKER ID="155" LANGUAGE="" NAME="Πρόεδρος." AFFILIATION="">
<P>
Η ψηφοφορία θα διεξαχθεί αύριο, στις 12.00. 
<SPEAKER ID="156" LANGUAGE="" NAME="Πρόεδρος." AFFILIATION="">
<SPEAKER ID="157" LANGUAGE="DE" NAME="Günther Verheugen," AFFILIATION="ντιπρόεδρος της Επιτροπής">
<P>
   Α. Κύριε Πρόεδρε, κυρίες και κύριοι, η Επιτροπή ενέκρινε σήμερα στις 15.30, στο πλαίσιο της πολιτικής της για τη βελτίωση της νομοθεσίας, ανακοίνωση που διαβιβάστηκε αμέσως στο Ευρωπαϊκό Κοινοβούλιο και το Συμβούλιο. Η Επιτροπή προέβη σε εκτενή και συστηματική επανεξέταση όλων των προτάσεων νομοθετικού περιεχομένου που είχε υποβάλει πριν από την 1η Ιανουαρίου 2004 και εκκρεμούσαν και σήμερα ανακοινώνει το αποτέλεσμα. Επιτρέψτε μου να παρατηρήσω επίσης ότι όλα όσα ενδεχομένως δημοσιεύθηκαν προηγουμένως σε κάποιες εφημερίδες δεν είναι απόφαση της Επιτροπής και ήταν στις περισσότερες περιπτώσεις λάθος.
<P>
Εφέτος η Επιτροπή εξέτασε όλες τις εκκρεμούσες διατάξεις πριν από την 1η Ιανουαρίου 2004. Εξέτασε αν υπάρχουν προτάσεις που είναι πια παρωχημένες ή που δεν σημείωσαν για πολύν καιρό πρόοδο στο επίπεδο της νομοθετικής διαδικασίας, αν υπαγορεύεται ο επανέλεγχός τους από νέες επιστημονικές γνώσεις, εξελίξεις της αγοράς ή άλλους λόγους ή αν αντιστοιχούν ακόμα στις σημερινές προδιαγραφές της αξιολόγησης οικονομικών επιπτώσεων και της ανταγωνιστικότητας.
<P>
Τελικά, η Επιτροπή σκοπεύει να αποσύρει 68 από τις 183 προτάσεις που εξετάστηκαν, επειδή δεν είναι συμβατές με τους στόχους της στρατηγικής για την ανάπτυξη και την απασχόληση και με τα κριτήρια της καλύτερης νομοθεσίας ή επειδή για καθαρά αντικειμενικούς λόγους απλά δεν είναι πλέον επίκαιρες ή επειδή για κάποιες προτάσεις δεν μπορούμε πια να περιμένουμε περαιτέρω πρόοδο στη νομοθετική διαδικασία με τη σημερινή μορφή τους.
<P>
Αυτή η διαδικασία διερεύνησης είναι η πρώτη μας δοκιμή για την αξιοπιστία της πολιτικής μας για τη βελτίωση της νομοθεσίας και θα δείξει πώς μπορεί να διαμορφωθεί το καθαυτό σχέδιο για το οποίο θα μιλήσω τώρα. Το σχέδιο αυτό αποκαλείται «απλούστευση του υφισταμένου νομικού πλαισίου» και είναι το μεγαλύτερο σχέδιο στο πλαίσιο της πολιτικής για μια καλύτερη νομοθεσία. Σύμφωνα με επιθυμία που διατύπωσε το Ευρωπαϊκό Κοινοβούλιο στο ψήφισμά του για την ανανεωμένη στρατηγική της Λισαβόνας την άνοιξη του τρέχοντος έτους, η Επιτροπή θα εξετάσει τώρα συστηματικά ολόκληρη την υπάρχουσα νομοθεσία της Ευρωπαϊκής Ένωσης. Πρόκειται για περισσότερες από 20 000 νομοθετικές πράξεις. Στο τέλος Οκτωβρίου, η Επιτροπή θα αποφασίσει βάσει ποιων αρχών και κριτηρίων θα γίνει αυτό και πώς μπορεί να διεκπεραιωθεί από οργανωτική άποψη αυτό το γιγαντιαίο καθήκον. Ένα πάντως είναι σίγουρο: ότι για αυτόν τον άθλο του Ηρακλή απαιτείται η στενή συνεργασία και των τριών θεσμικών οργάνων, και η Επιτροπή θα ενημερώσει το Κοινοβούλιο για τη διαδικασία και τις μεθόδους αμέσως μόλις λάβει τη σχετική απόφαση.
<SPEAKER ID="158" LANGUAGE="" NAME="Πρόεδρος." AFFILIATION="">
<P>
Τον λόγο έχει ο κ. Stubb. Φοβάμαι ότι δεν είμαι σίγουρος πώς πρέπει να προφέρω το όνομά σας, κύριε Stubb. 
<SPEAKER ID="159" LANGUAGE="EN" NAME="Alexander Stubb (PPE-DE ). –" AFFILIATION="">
<P>
   Κύριε Πρόεδρε, το Stubb είναι ένα πολύ κοινό φινλανδικό όνομα: πιθανόν χρειάζεται μόνο να προσθέσετε ένα «inen» ή ένα «onen» στο τέλος για να το μετατρέψετε σε Hakkinen ή Raikkonen ή κάτι σε αυτό το πλαίσιο.
<P>
Εάν σας κατάλαβα καλά, πρόκειται να αποσύρετε 70 πρωτοβουλίες, οι οποίες είναι: πρώτον, παλιές· δεύτερον, βασισμένες σε μια εκτίμηση επιπτώσεων· ή τρίτον, βασισμένες στην επικουρικότητα. Εάν αυτό ισχύει, συμφωνώ πλήρως. Μπορώ να το πω αυτό αν και κάθομαι σε αυτήν την πλευρά του τραπεζιού. Είμαι φεντεραλιστής, θέλω περισσότερη Ευρώπη, αλλά θέλω λιγότερη και καλύτερη ρύθμιση. Το πρόβλημα με το Ευρωπαϊκό Κοινοβούλιο σήμερα είναι ότι θέτουμε πάρα πολλούς φραγμούς και δεν θα έπρεπε να το κάνουμε αυτό. Χρειαζόμαστε περισσότερη ελευθερία.
<SPEAKER ID="160" LANGUAGE="DE" NAME="Hannes Swoboda (PSE ). –" AFFILIATION="">
<P>
Πρέπει να εξετάσουμε διεξοδικά αυτά που μας παρουσιάσατε σήμερα. Πιστεύω ότι υποστηρίζουμε πλήρως τη φιλοσοφία που διατυπώσατε. Εμείς ενδιαφερόμαστε να μην καταργηθούν κοινωνικές και οικονομικές προδιαγραφές, αλλά ταυτόχρονα μας ενδιαφέρει να υπάρχει μόνο η ελάχιστη δυνατή γραφειοκρατία, οι ρυθμίσεις να είναι οι απλούστερες δυνατές και να είναι κατανοητές – ίσως όχι τόσο για τον πληθυσμό, αλλά τουλάχιστον για τους ειδικούς, πράγμα που ως γνωστόν δεν συμβαίνει σήμερα. Αυτό θα το συζητήσουμε και με τους εκπροσώπους των εθνικών κοινοβουλίων. Μόλις άκουσα ότι στις αρχές Οκτωβρίου θα συνέλθει η COSAC όπου ασφαλώς θα συζητηθεί και το θέμα αυτό.
<SPEAKER ID="161" LANGUAGE="DE" NAME="Alexander Radwan (PPE-DE ). –" AFFILIATION="">
<SPEAKER ID="162" LANGUAGE="DE" NAME="Günther Verheugen," AFFILIATION="Αντιπρόεδρος της Επιτροπής">
<P>
Παράλληλα, η Επίτροπος Fischer Boel επεξεργάζεται ήδη ένα βασικό πρόγραμμα απλούστευσης για το γεωργικό κεκτημένο. Το πρώτο σχετικό πακέτο θα υποβληθεί μέσα στο τρέχον έτος.
<P>
Ευχαριστώ πολύ τον κ. Swoboda για την υποστήριξή του. Μπορώ να του δώσω αμέσως τα απαραίτητα στοιχεία, γιατί τα έχω ήδη έτοιμα εδώ για αυτόν και για τις άλλες Ομάδες. Από αυτά μπορείτε να δείτε την κατάσταση των διαφόρων προγραμμάτων και τους λόγους για τους οποίους η Επιτροπή θεωρεί ότι πρέπει να αποσυρθούν.
<P>
Επιτρέψτε μου άλλη μία σύντομη αναφορά στα μέσα ενημέρωσης. Δεν θέλω τώρα να κάνω το Σώμα να βαρεθεί και να σας ταλαιπωρήσω, όμως θα μπορούσα να σας διαβάσω τώρα έναν κατάλογο των εμφανίσεών μου στο Σώμα, κατά τις οποίες ενημέρωσα το Κοινοβούλιο για το σχέδιο αυτό. Η αρχή έγινε ήδη τον Σεπτέμβριο του 2004, πριν ακόμη από τον διορισμό μου. Συνολικά μίλησα 11 φορές στο Σώμα για το ζήτημα αυτό. Οι πρώτες πληροφορίες δόθηκαν στο Ευρωπαϊκό Κοινοβούλιο πριν ακόμα ειπωθεί οτιδήποτε στην κοινή γνώμη για αυτό –μολονότι βέβαια υποθέτω ότι η Ολομέλεια του Ευρωπαϊκού Κοινοβουλίου μπορεί να θεωρηθεί ότι εκπροσωπεί την ευρωπαϊκή κοινή γνώμη.
<SPEAKER ID="163" LANGUAGE="" NAME="" AFFILIATION="Αντιπροέδρου">
<SPEAKER ID="164" LANGUAGE="EN" NAME="Elizabeth Lynne (ALDE ). –" AFFILIATION="">
<P>
Ελπίζω ότι η Επιτροπή θα εξετάσει ενδεχομένως εκ νέου μια άλλη οδηγία για τους φυσικούς παράγοντες, την οδηγία για τα ηλεκτρομαγνητικά πεδία και το πώς θα επηρεάσει τους μαγνητικούς τομογράφους, από την άποψη της εισαγωγής των στατικών μαγνητικών πεδίων. Χρειαζόμαστε νομοθεσία για την υγεία και την ασφάλεια, ναι· αλλά μόνο όταν είναι απαραίτητο σε επίπεδο ΕΕ και όταν δεν μπορεί να γίνει σε επίπεδο κράτους μέλους. Επί παραδείγματι, θα ήθελα να υπάρξει ειδική οδηγία για τους τραυματισμούς από βελόνες. Θα ήθελα, σύμφωνα με το άρθρο 13, να υπάρξει ειδική οδηγία σχετικά με την ηλικία και την αναπηρία. Εντούτοις, επικροτώ αυτό που λέει η Επιτροπή. Υπάρχει περιττή ρύθμιση και, μιλώντας ως υπέρμαχος της Ευρώπης, πιστεύω ότι μας κάνει περισσότερο κακό παρά καλό. 
<SPEAKER ID="165" LANGUAGE="IT" NAME="Monica Frassoni (Verts/ALE ). –" AFFILIATION="">
<P>
   Κυρία Πρόεδρε, κυρίες και κύριοι, το πρόβλημα για εμάς είναι ουσιαστικό και όχι τυπικό. Ορθώς αποφασίσθηκε η απόσυρση ορισμένων οδηγιών· πράγματι, υπάρχουν ορισμένες ακόμη που θα επιθυμούσαμε να είχαν αποσυρθεί και αυτές, όπως για παράδειγμα η οδηγία Bolkestein που δυστυχώς εξακολουθεί να ισχύει.
<P>
Προβλήματα που εκκρεμούν και φαίνονται αθώα, αλλά δυστυχώς δεν είναι, πιστεύω πως υπάρχουν και στο ζήτημα της αξιολόγησης των επιπτώσεων και σε άλλα θέματα που θέσατε, όπως η παρακολούθηση: αναφέρομαι στη διάλυση του προγράμματος REACH που επιχειρείτε εσείς προσωπικά, ο Επίτροπος και ο Πρόεδρος Barroso, καθώς και σε όλα όσα έχετε ήδη πράξει στη στρατηγική για τη μόλυνση και, συνεπώς, θα περίμενα ειλικρινά από εσάς μια σαφή απάντηση στα δύο αυτά ζητήματα. 
<SPEAKER ID="166" LANGUAGE="FR" NAME="Françoise Grossetête (PPE-DE ). –" AFFILIATION="">
<SPEAKER ID="167" LANGUAGE="DE" NAME="Günther Verheugen," AFFILIATION="Αντιπρόεδρος της Επιτροπής">
<P>
Σχετικά με το ερώτημα της κ. Frassoni θα ήθελα να πω ότι προσπάθησα να το εξηγήσω αυτό. Μου φαίνεται ότι πρόκειται για θέμα πολιτικής εμπιστοσύνης. Σας είπα πως στόχος της ενέργειας αυτής δεν είναι να αλλάξει η ποιότητα του κεκτημένου σε οποιονδήποτε τομέα – το υπογραμμίζω αυτό και πάλι. Στόχος της πρωτοβουλίας δεν είναι η απορρύθμιση με την έννοια που της δίνουν οι ακραίοι ιδεολόγοι της ελεύθερης αγοράς, αλλά είναι να κάνουμε την υφιστάμενη νομοθεσία πιο απλή, πιο διαφανή και πιο φιλική για τον χρήστη. Επαναλαμβάνω εδώ κάτι που έχω πει πολλές φορές μπροστά σας: η ισορροπία μεταξύ ανάπτυξης και απασχόλησης, κοινωνικής συνοχής και αειφόρου ανάπτυξης είναι βασικά το ευρωπαϊκό πρότυπο, στο οποίο φυσικά και εμμένουμε. Η κ. Frassoni μπορεί να με πιστέψει: δεν πρόκειται να γίνει τίποτα από αυτά που φοβάται και δεν πρόκειται να αποδυναμώσουμε κάποιες από τις προδιαγραφές που έχουμε ήδη επιτύχει.
<P>
Στην κ. Grossetête μπορώ να πω ότι ασφαλώς θα διατηρηθούν πλήρως τα δικαιώματα συμμετοχής του Κοινοβουλίου. Θεωρώ μάλιστα ότι με το σχέδιο απλούστευσης, το Κοινοβούλιο θα μπορέσει να ασκήσει δικαιώματα που δεν μπορούσε να ασκήσει με την αρχική νομοθεσία, γιατί θα επαναφέρουμε στη συζήτηση και νομοθετικές πράξεις που είχαν ψηφιστεί όταν στους τομείς αυτούς δεν υπήρχε ακόμα η συναπόφαση. Θεωρώ ότι με αυτά που κάνουμε εδώ, ενισχύονται τα δικαιώματα συμμετοχής του Κοινοβουλίου. Φυσικά, η Επιτροπή είναι πρόθυμη να ενημερώσει όλες τις επιτροπές για όσα συμβαίνουν.
<P>
Σχετικά με την αξιολόγηση επιπτώσεων, πρόκειται για ένα εξαιρετικά δύσκολο ζήτημα. Είχα πει κάτι για αυτό. Η Επιτροπή αποφάσισε μόνη της ότι δεν θα υποβάλει πια καμία πρόταση αν δεν έχει γίνει εκτενής εκτίμηση επιπτώσεων. Αυτό είναι μια εσωτερική διαδικασία της Επιτροπής, ωστόσο όταν θα σας διαβιβάζουμε μελλοντικά προτάσεις, θα υποβάλουμε μαζί και το αποτέλεσμα της αξιολόγησης επιπτώσεων. Προσωπικά, είμαι σαφώς της άποψης ότι όταν οι νομοθέτες κάνουν αυτό που πρέπει και προβαίνουν σε ουσιαστικές μεταβολές της πρότασης της Επιτροπής, είναι φυσικά αναγκαία μια περαιτέρω αξιολόγηση επιπτώσεων. Αυτό, όμως, πρέπει να το αποφασίσετε οι ίδιοι, γιατί εσείς είσαστε ο νομοθέτης, όχι η Επιτροπή. Αν πείτε ότι μπορείτε να ψηφίσετε μια νομοθετική πράξη και χωρίς αξιολόγηση επιπτώσεων, η απόφαση και η ευθύνη είναι δική σας. Εγώ, όμως, θα συμβούλευα να αναζητήσουμε μαζί έναν δρόμο για να βρούμε μια μέθοδο αξιολόγησης επιπτώσεων που θα διαθέτει γενική αναγνώριση. Πιστεύω ότι βασικά μπορούμε να αισθανόμαστε περήφανοι, διότι η αξιολόγηση επιπτώσεων που ανέπτυξε η Επιτροπή έχει διεθνώς εξαιρετική φήμη. Μολονότι δεν πιστεύω ότι θα βρείτε πουθενά κάτι καλύτερο στον δημόσιο τομέα, μπορεί να βελτιωθεί κι άλλο και ασφαλώς μπορούμε να εργαστούμε μαζί για αυτό. Συμφωνώ απόλυτα με την κ. Grossetête ότι το ζητούμενο δεν είναι αναγκαστικά λιγότερη νομοθεσία, αλλά καλύτερη νομοθεσία στο μέλλον.
<SPEAKER ID="168" LANGUAGE="NL" NAME="Jules Maaten (ALDE ). –" AFFILIATION="">
<P>
Νομίζω ότι η κ. Grossetête είχε επίσης δίκιο όταν αναφέρθηκε σε αυτό: «Πώς μπορούμε να εμποδίσουμε τη συνέχιση αυτής της διαδικασίας;». Έχουμε το δικό μας μερίδιο ευθύνης, το οποίο θα έπρεπε να πάρουμε αρκετά σοβαρά υπόψη.
<SPEAKER ID="169" LANGUAGE="EN" NAME="Stephen Hughes (PSE ). –" AFFILIATION="Financial Times">
<P>
   Κυρία Πρόεδρε, θα ήθελα να ευχαριστήσω τον Επίτροπο για τη δήλωσή του. Και εμείς είμαστε υπέρ της κατάργησης των περιττών και πλεοναζόντων νόμων, αλλά έχουμε εντούτοις ορισμένες ανησυχίες, οι οποίες συντηρούνται εν μέρει από τον επιπόλαιο τρόπο με τον οποίο ο κ. Barroso εκφράστηκε στους σχετικά με το ζήτημα της απορρύθμισης.
<P>
Η κύρια ανησυχία μου προέρχεται από την επίμονη φήμη, η οποία μόλις επαναλήφθηκε από την κ. Lynne, ότι είτε τώρα είτε στο εγγύς μέλλον η Επιτροπή θα συμπεριλάβει την κατάργηση της οδηγίας για την προσωρινή απασχόληση. Θα συμφωνήσετε μαζί μου, κύριε Επίτροπε, ότι εάν συνέβαινε αυτό θα ήταν ένα σημαντικό πλήγμα στις απόπειρες εξισορρόπησης της ευελιξίας και της ασφάλειας και θα έβλαπτε την ισόρροπη επιδίωξη των στόχων της Λισαβόνας; Μπορείτε να μας διαβεβαιώσετε ότι η Επιτροπή δεν εξετάζει το ενδεχόμενο κατάργησης της οδηγίας για τους προσωρινούς εργαζομένους; 
<SPEAKER ID="170" LANGUAGE="DE" NAME="Elisabeth Schroedter (Verts/ALE ). –" AFFILIATION="">
<P>
   Κυρία Πρόεδρε, λέω στον Επίτροπο Verheugen ότι, φυσικά, η γραφειοκρατία είναι ένα σύνθημα που σας εξασφαλίζει σε κάθε περίπτωση τα χειροκροτήματα. Αν, ωστόσο, εξετάσει κανείς τον κατάλογό σας, θα δει ότι αποκρύπτεται ο πραγματικός στόχος που είναι η αποδόμηση του κοινωνικού κράτους. Αν ισχύει ότι αποσύρετε την οδηγία για τους εργαζόμενους μέσω εταιρείας προσωρινής εργασίας, αυτό ισοδυναμεί με ένα χτύπημα στο πρόσωπο της κοινωνικής Ευρώπης, τότε θα δούμε «τους εργαζόμενους φτωχούς» στην Ευρώπη, γιατί αυτό θα σημαίνει πως τον ρόλο αυτόν θα αναλάβει η οδηγία Bolkestein και θα καταργηθούν οι ευρωπαϊκές ελάχιστες προδιαγραφές.
<SPEAKER ID="171" LANGUAGE="DE" NAME="Günther Verheugen," AFFILIATION="Αντιπρόεδρος της Επιτροπής">
<P>
Πρέπει να πω στην κ. Schroedter ότι κάνει λάθος και στην πραγματικότητα αυτό που είπε είναι συκοφαντία. Δεν μπορεί, βέβαια, να πει κανείς ότι καταργείται κάτι όταν αποσύρονται προτάσεις που δεν είχαν καν γίνει αποδεκτές. Δεν είναι δυνατόν να αλλάξει έτσι κάτι στην νομική πραγματικότητα. Μιλάω εδώ για προτάσεις που δεν είχαν καν εγκριθεί από το Ευρωπαϊκό Κοινοβούλιο. Η Επιτροπή εξηγεί σε κάθε μεμονωμένη περίπτωση γιατί τις αποσύρει. Προσέθεσα ξεκάθαρα ότι αυτό δεν σημαίνει ότι δεν θα επαναφέρουμε τα θέματα αυτά στο Ευρωπαϊκό Κοινοβούλιο.
<P>
Αναφορικά με τους προσωρινούς εργαζόμενους, προτείνουμε στο Κοινοβούλιο να μην ολοκληρώσει τις διαβουλεύσεις του πριν υποβάλει η Επιτροπή διεξοδικές συμπληρωματικές οικονομικές αναλύσεις και μια εκτενή αξιολόγηση επιπτώσεων. Η πρόταση δεν αποσύρθηκε. Δεν ξέρω από πού πήρατε αυτήν την πληροφορία. Δεν είναι ανάγκη να πιστεύετε όλα όσα γράφουν οι εφημερίδες. Αντίθετα, θα σας ήμουν ευγνώμων αν μπορούσαμε να λάβουμε ως βάση των διαβουλεύσεών μας τις προτάσεις που σας ανακοινώνει επίσημα η Επιτροπή. Σημασία δεν έχουν αυτά που γράφουν οι εφημερίδες, παρά αυτά που αποφάσισε σήμερα το απόγευμα η Επιτροπή. Θα ήθελα να πω στον κ. Maaten ότι δεν είχα πρόθεση να κάνω τη δήλωσή μου τυπική. Αναφέρθηκα στην ώρα γιατί ήθελα να σας δείξω ότι αμέσως μετά από τη λήψη απόφασης της Επιτροπής για το ψήφισμα ενημερώθηκε το Ευρωπαϊκό Κοινοβούλιο – και κανένας άλλος. 
<SPEAKER ID="172" LANGUAGE="" NAME="Πρόεδρος." AFFILIATION="">
<SPEAKER ID="173" LANGUAGE="" NAME="Πρόεδρος." AFFILIATION="Πρώτο μέρος">
<P>
   Η ημερήσια διάταξη προβλέπει την Ώρα των Ερωτήσεων (B6-0331/2005).
<SPEAKER ID="174" LANGUAGE="" NAME="Πρόεδρος." AFFILIATION="">
<SPEAKER ID="175" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
Μόλις εχθές, εξέθεσε την κατάσταση όσον αφορά την υγεία των ζώων στην Επιτροπή Γεωργίας και Ανάπτυξης της Υπαίθρου, όπως είχε πράξει και με την Επιτροπή Περιβάλλοντος και Δημόσιας Υγείας στις 14 Σεπτεμβρίου. Ο Επίτροπος άλλωστε είχε ήδη κοινοποιήσει στον αξιότιμο βουλευτή γραπτές πληροφορίες για τις ενέργειες στις οποίες προέβη η Επιτροπή, προκειμένου να αντιμετωπιστούν αυτές οι απειλές.
<SPEAKER ID="176" LANGUAGE="NL" NAME="Albert Jan Maat (PPE-DE ). –" AFFILIATION="">
<P>
   Κυρία Πρόεδρε, ευχαριστώ τον Επίτροπο και τον συνάδελφό του, κ. Κυπριανού, για την απάντηση. Υπάρχουν δύο σημεία στα οποία θα εκτιμούσα μια ξεκάθαρη απάντηση από την Επιτροπή. Ο Επίτροπος δηλώνει ότι ο εμβολιασμός δεν μπορεί να χρησιμοποιηθεί ως πρόληψη, αλλά αυτό σημαίνει ότι πρέπει να το αφήσουμε να συμβεί και μετά να χρησιμοποιηθεί το εμβόλιο, ενώ το εμβόλιο είναι ήδη διαθέσιμο. Τα πουλερικά εμβολιάζονται ήδη με 10 διαφορετικά εμβόλια, άρα γιατί να μην κάνουν και ένα εμβόλιο κατά της γρίπης των πτηνών; Υπάρχει, μπορούμε να το χρησιμοποιήσουμε και παράγεται και στην Ευρωπαϊκή Ένωση. Τότε γιατί δεν δίνεται η δυνατότητα στις χώρες και στους εκτροφείς πουλερικών να το χρησιμοποιήσουν και να προλάβουν μια επιδημική έκρηξη της ασθένειας;
<SPEAKER ID="177" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Δεν είπα ότι δεν είναι χρήσιμος ο εμβολιασμός. Λέω απλώς, και μάλιστα το διευκρίνισα, ότι ο κατεπείγων εμβολιασμός είναι ήδη δυνατός σε περίπτωση ανακάλυψης εστιών γρίπης των πουλερικών. Γνωρίζουμε, βεβαίως, ότι ο εμβολιασμός αποτελεί μέσο πρόληψης, αυτό όμως δεν αρκεί και πρέπει, παράλληλα, να επεξεργαστούμε μια ολόκληρη σειρά από διατάξεις, και αυτό επιδιώκει να αποσαφηνίσει το σχέδιο οδηγίας. Για αυτό και θεωρώ, κύριε Maat, ότι δεν υφίσταται καμία απολύτως επιφύλαξη εκ μέρους της Επιτροπής όσον αφορά τον εμβολιασμό. Ελπίζουμε εξάλλου να αναπτύξουμε αυτόν τον εμβολιασμό λαμβάνοντας υπόψη όλα τα επιστημονικά δεδομένα για την καλύτερη γνώση της νόσου, η Επιτροπή όμως επιδιώκει να έχει στη διάθεσή της έναν εκτενέστερο μηχανισμό σε σύγκριση με τον απλό εμβολιασμό, προκειμένου να αποτραπεί η μετάδοση αυτής της νόσου στην Ευρώπη. 
<SPEAKER ID="178" LANGUAGE="" NAME="Πρόεδρος." AFFILIATION="">
<P>
Ένας πολίτης από την εκλογική μου περιφέρεια επικοινώνησε πρόσφατα μαζί μου σχετικά με τα προβλήματα που αντιμετώπισε στο ταξίδι του από τις Κανάριες Νήσους προς τη Γλασκώβη με έκτακτη ναυλωμένη πτήση της εταιρείας My Travel Airways. Οι επιβάτες της εν λόγω πτήσης αντιμετώπισαν 15ωρη καθυστέρηση, καθώς και άλλα πολύ σοβαρά προβλήματα, ενώ δεν έλαβαν καμία αποζημίωση από την αεροπορική εταιρεία. Επιπλέον, ήταν μεταξύ των 49 επιβατών που αρνήθηκαν να επιβιβαστούν στο αεροσκάφος λόγω των ισχυόντων κανονισμών ασφαλείας των αεροπορικών μεταφορών σχετικά με την έλλειψη πληρώματος θαλάμου, κατόπιν της διακομιδής στο νοσοκομείο μέλους του πληρώματος. Οι πολίτες της περιφέρειάς μου απαίτησαν αποζημίωση σύμφωνα με την πρόσφατη νομοθεσία της ΕΕ σχετικά με την άρνηση επιβίβασης, αλλά η εταιρεία My Travel ισχυρίστηκε ότι οι νέοι κανονισμοί δεν μπορούσαν να εφαρμοστούν στη συγκεκριμένη περίπτωση, γιατί «η καθυστέρηση οφειλόταν σε απρόβλεπτες συνθήκες».
<SPEAKER ID="179" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Κυρία Πρόεδρε, θέλω να απαντήσω στην κ. Stihler ότι οι πτήσεις τύπου τσάρτερ εμπίπτουν και αυτές στο πεδίο εφαρμογής του κανονισμού 261/2004. Για τον λόγο αυτόν, οι αεροπορικές εταιρείες που εκτελούν πτήσεις τσάρτερ υποχρεούνται βεβαίως να συμμορφωθούν με τις διατάξεις του εν λόγω κανονισμού.
<P>
Όσον αφορά τη χρηματική αποζημίωση, οι αεροπορικές εταιρείες δεν εξαιρούνται παρά στις περιπτώσεις ακύρωσης και άρνησης επιβίβασης λόγω έκτακτων περιστάσεων. Συνεπώς, μπορεί άραγε να εκληφθεί ως έκτακτο γεγονός όταν ένα πλήρωμα δεν είναι σε πλήρη σύνθεση; Πρέπει να αξιολογήσουμε αυτήν την υπόθεση κρίνοντας κατά περίπτωση, με βάση όλα τα πραγματικά στοιχεία, κυρίως την οργάνωση του κατά τόπους συστήματος αναπλήρωσης και διαθεσιμότητας εφεδρικών πληρωμάτων. Κυρία Stihler, αντιλαμβάνεστε ότι εφόσον η Επιτροπή δεν διαθέτει όλες αυτές τις λεπτομέρειες, δεν μπορεί να αποφανθεί τελεσίδικα.
<P>
Ωστόσο, δυνάμει του άρθρου 16, παράγραφος 2, του κανονισμού, οι επιβάτες δύνανται πλέον να απευθύνονται, εφόσον παρίσταται ανάγκη, σε εθνικές ελεγκτικές αρχές, που έχουν εξουσιοδοτηθεί ειδικά για τη διερεύνηση των καταγγελιών τους και των διενέξεών τους με τις αεροπορικές εταιρείες. Αυτό μπορώ να σας απαντήσω, και εννοείται ότι ακόμα και ο καλύτερος κανονισμός δεν μπορεί να καλύψει κάθε ειδική κατάσταση και ότι αυτές οι καταστάσεις απαιτούν κατά περίπτωση αξιολόγηση, με βάση όλα τα στοιχεία. Στην προκειμένη περίπτωση, πρέπει να ελέγξουμε αν, στο τοπικό αεροδρόμιο, υπήρχε διαθέσιμο εφεδρικό προσωπικό για την πτήση επιστροφής ή αν προβλεπόταν κάποιο οργανωτικό σχήμα. Όπως, όμως, προανέφερα, οι εν λόγω επιβάτες δύνανται να προσφύγουν στην αρμόδια εθνική αρχή για να υποβάλουν καταγγελία. 
<SPEAKER ID="180" LANGUAGE="EN" NAME="Catherine Stihler (PSE ). –" AFFILIATION="">
<P>
Μόλις σήμερα, ακόμη ένας κάτοικος της εκλογικής μου περιφέρειας, ο κ. Duncan Thorpe, ήγειρε το ζήτημα κατά πόσον μια πεντάωρη ή μεγαλύτερη καθυστέρηση του δίνει το δικαίωμα αποζημίωσης. Σύμφωνα με την ιστοθέση Europa, όταν υπάρχει καθυστέρηση πέντε ή περισσότερων ωρών, η αεροπορική εταιρεία πρέπει να προσφερθεί να επιστρέψει το αντίτιμο του εισιτηρίου. Εντούτοις, η εταιρεία η οποία απάντησε στον εκλογέα μου δήλωσε, και παραθέτω: «ο κανονισμός (ΕΚ) αριθ. 261/2004 δεν επιβάλλει οιαδήποτε υποχρέωση στους μεταφορείς να προσφέρουν ή να καταβάλουν αποζημίωση όταν οι επιβάτες πέφτουν θύματα καθυστερήσεων».
<SPEAKER ID="181" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Προφανώς, αυτός ο κανονισμός προβλέπει υποχρέωση κάθε κράτους μέλους να συστήσει μια αρχή αρμόδια για τον χειρισμό των αιτημάτων. Αυτός ο κανονισμός, όμως, είναι εξαιρετικά πρόσφατος για να μπορέσω να προβώ σήμερα σε αξιολόγηση της προόδου εφαρμογής του. Είναι βεβαίως πρόδηλο, κυρία Stihler, ότι θα μεριμνήσουμε ώστε αυτές οι νέες διατάξεις για τα δικαιώματα των επιβατών όντως να εφαρμοστούν στην πράξη· δύναμαι να πω ότι θα ενεργήσουμε έτσι ώστε από το 2006 να είμαστε σε θέση να προβούμε σε έναν απολογισμό που θα μας επιτρέψει, εφόσον προκύψει ανάγκη, κυρία Πρόεδρε, κυρία Stihler, να ενισχύσουμε περαιτέρω τα μέτρα που ελήφθησαν. Επιμένω, όμως, ότι βρισκόμαστε στα πρώτα βήματα μιας πολιτικής που στοχεύει στη διασφάλιση, στην εγγύηση νέων δικαιωμάτων των επιβατών. Χρειαζόμαστε προφανώς κάποιο διάστημα για να μπορέσουμε να αξιολογήσουμε τα μέτρα εφαρμογής και, εν τέλει, να τα ενισχύσουμε ή να τα διορθώσουμε. 
<SPEAKER ID="182" LANGUAGE="EN" NAME="Bill Newton Dunn (ALDE ). –" AFFILIATION="">
<P>
   Κύριε Επίτροπε, όπως η συντάκτρια της ερώτησης έχω λάβει και εγώ ερωτήματα από τους εκλογείς μου. Αυτός είναι ένας τομέας ο οποίος είναι εξαιρετικά δυσνόητος για το κοινό. Αποτελεί ένα από τα μεγάλα οφέλη της Ευρώπης που θέσαμε προσφάτως στη διάθεση του κοινού και πρέπει να το δημοσιοποιήσουμε πολύ καλύτερα. Δεν προτείνω μια νέα οδηγία, αλλά μήπως θα μπορούσαν τα 25 γραφεία της Επιτροπής για την ενημέρωση του πολίτη στις 25 εθνικές πρωτεύουσες να δημοσιεύσουν τις λεπτομέρειες στις ιστοθέσεις τους και να τυπώσουν ένα μονοσέλιδο φυλλάδιο το οποίο θα παρέχει στο κοινό πραγματική πληροφόρηση για τα δικαιώματά του, τα οποία ενδεχομένως αποκρύπτονται από τις αεροπορικές εταιρείες; 
<SPEAKER ID="183" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Ευχαριστώ για την υπόδειξη. Βεβαίως, ο χάρτης είναι ήδη αναρτημένος στα αεροδρόμια και μνημονεύει την εθνική αρχή που είναι επιφορτισμένη με τη διερεύνηση των καταγγελιών. Πέραν αυτού, ορθώς επισημαίνετε ότι πρέπει να σημειώσουμε μεγαλύτερη πρόοδο στον τομέα της ενημέρωσης και πρέπει να εκπονήσουμε σε αυτόν τον τομέα μια πολύ πιο συγκεκριμένη και πολύ πιο προσπελάσιμη σε όλους ανακοίνωση. Θα σας ζητήσω λίγη επιείκεια, διότι αυτές οι διατάξεις είναι πρόσφατες, σας διαβεβαιώνω όμως ότι φροντίζω προσωπικά να τεθούν όντως σε εφαρμογή οι διατάξεις που πρότεινα και που το Ευρωπαϊκό Κοινοβούλιο και το Συμβούλιο αποδέχθηκαν. Για να γίνει αυτό, πρέπει πράγματι να ενημερώσουμε τον κόσμο. Σας ευχαριστώ για την υπόδειξή σας, ευχαριστώ δε επίσης τη συντάκτρια αυτής της ερώτησης, την κ. Stihler, που έδωσε συγκεκριμένα παραδείγματα. Με βάση αυτά τα παραδείγματα, θα φθάσουμε σταδιακά να έχουμε μια νομολογία και καλύτερη εφαρμογή των κειμένων. 
<SPEAKER ID="184" LANGUAGE="ES" NAME="Josu Ortuondo Larrea (ALDE ). –" AFFILIATION="">
<SPEAKER ID="185" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<SPEAKER ID="186" LANGUAGE="" NAME="Πρόεδρος." AFFILIATION="">
<SPEAKER ID="187" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
Στη συνέχεια, αυτό το καλοκαίρι, συνέβησαν τα αεροπορικά ατυχήματα που γνωρίζετε και τα οποία υπενθύμισε ο κ. Παφίλης, και, σε εκείνη τη φάση, το Ευρωπαϊκό Κοινοβούλιο, στο οποίο υποβλήθηκε αυτή η τροποποιημένη πρόταση κανονισμού, ενέκρινε, με πρόταση της κ. De Veyrac, εισηγήτριας, εξαιρετικά θετικές τροπολογίες, που εναρμονίζουν τα κριτήρια βάσει των οποίων μια εταιρεία υπόκειται σε απαγόρευση ή περιορισμούς εκτέλεσης πτήσεων. Πιστεύω ότι αυτή η πρόταση θα καταστεί δυνατόν πλέον να εγκριθεί αρκετά σύντομα, τον Νοέμβριο. Έτσι, θα είμαι σε θέση να καταρτίσω αυτόν τον μαύρο ευρωπαϊκό κατάλογο που, προφανώς, θα επιτρέψει στους πολίτες να γνωρίζουν καλύτερα την ποιότητα του αερομεταφορέα που επιλέγουν.
<P>
Μένει το πρόβλημα των τρίτων χωρών. Η Επιτροπή προσπάθησε και εδώ να εντείνει τους ελέγχους με την περίφημη οδηγία SAFA (διαδικασία εκτίμησης της ασφάλειας των ξένων αεροσκαφών). Πρόκειται εν προκειμένω για μια οδηγία που πρέπει να μεταφερθεί στα εθνικά δίκαια όλων των κρατών μελών. Πρέπει να μεταφερθεί πριν από τον Απρίλιο του 2006. Βασιζόμενοι, αφενός, στο σχέδιο κανονισμού που αφορά την ταυτότητα του αερομεταφορέα, το οποίο περιλαμβάνει τα κριτήρια αξιολόγησης των εταιρειών και θα μας επιτρέψει να καταλήξουμε στον μαύρο κατάλογο και, αφετέρου, στην οδηγία SAFA, που θα μεταφερθεί στα εθνικά δίκαια όλων των κρατών μελών, όσον αφορά τα αεροσκάφη τρίτων χωρών, θα διαθέτουμε έναν μηχανισμό που ελπίζω ότι θα σηματοδοτήσει ένα λίαν σημαντικό βήμα για την ασφάλεια των εναέριων μεταφορών.
<SPEAKER ID="188" LANGUAGE="" NAME="Αθανάσιος Παφίλης (GUE/NGL ). –" AFFILIATION="">
<P>
   Κύριε Επίτροπε, αν συνεχισθεί αυτή η κατάσταση μέχρι το 2020, θα έχουμε ένα ατύχημα την εβδομάδα. Δηλαδή, θυσία ανθρώπινης ζωής στο βωμό του κέρδους. Και δεν πρόκειται για δική μας εκτίμηση αλλά για εκτίμηση της διεθνούς οργάνωσης των αερομεταφορών. Και ακριβώς στο σημείο αυτό, εμείς θεωρούμε ότι αυτή η πολιτική της απελευθέρωσης του ονομαζόμενου «ελεύθερου ανταγωνισμού» έχει δημιουργήσει κατάσταση ασυδοσίας που, εκτός των άλλων, έχει ως θύματα και τους επιβάτες αλλά και τους ίδιους τους εργαζόμενους. Τόσο οι κυβερνήσεις όσο και όλοι όσοι εμπλέκονται, είτε από τον δημόσιο είτε από τον ιδιωτικό τομέα, γνωρίζουν πολύ καλά την κατάσταση των αεροσκαφών όπως επίσης γνωρίζουν πολύ καλά και τα τεράστια προβλήματα που αντιμετωπίζουν τα πληρώματα με την πίεση που τους ασκείται από την αλλαγή των εργασιακών σχέσεων.
<SPEAKER ID="189" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<SPEAKER ID="190" LANGUAGE="" NAME="Γεώργιος Καρατζαφέρης (IND/DEM ). –" AFFILIATION="(Η Πρόεδρος διακόπτει τον ομιλητή)">
<P>
   Κύριε Επίτροπε, βγήκε το πόρισμα για την πτώση του αεροσκάφους Helios στο Γραμματικό: οι δύο κυβερνήτες ήταν καρδιοπαθείς. Ο ένας είχε φραγμένες τις αρτηρίες της καρδιάς κατά 90%. Ήταν δηλαδή σχεδόν νεκρός πριν πεθάνει. Αυτά συμβαίνουν όταν πετάνε μικρές εταιρείες χωρίς να υπάρχει έλεγχος.
<P>
Εμείς στην Ελλάδα έχουμε την Ολυμπιακή Αεροπορία, μια εταιρεία που επί 30 χρόνια δεν είχε το παραμικρό ατύχημα. Και εσείς, βεβαίως, αυτή τη στιγμή την οδηγείτε προς την εξόδιο ακολουθία.
<SPEAKER ID="191" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<SPEAKER ID="192" LANGUAGE="" NAME="Γεώργιος Τούσσας (GUE/NGL ). –" AFFILIATION="(Η Πρόεδρος διακόπτει τον ομιλητή)">
<SPEAKER ID="193" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Θέλω να υπενθυμίσω ότι, εν προκειμένω, ο μαύρος κατάλογος, που ευελπιστώ ότι θα έχει καταρτιστεί στις αρχές του 2006, θα καταλήξει στην επιβολή απαγόρευσης εκτέλεσης δρομολογίων από μια αεροπορική εταιρεία σε ολόκληρη την επικράτεια της Ευρωπαϊκής Ένωσης. Πρόκειται σε κάθε περίπτωση για πολύ αυστηρό μέτρο, και αυτό σημαίνει ότι πιθανόν να έχει λίαν αποτρεπτικό αντίκτυπο, δεδομένου ότι μια εταιρεία που δεν θα πληροί τους κανόνες ασφαλείας θα γνωρίζει πράγματι ότι κινδυνεύει να περιληφθεί στον μαύρο κατάλογο, δηλαδή να της απαγορευθεί κάθε πτήση σε ολόκληρο τον εναέριο χώρο της Ευρωπαϊκής Ένωσης. Τα τελευταία συμβάντα έδειξαν ότι, μέχρι τώρα, υπήρχαν απαγορεύσεις που τις επέβαλλαν οι εθνικές υπηρεσίες πολιτικής αεροπορίας, αλλά δεν ίσχυαν για το σύνολο της επικράτειας της Ευρωπαϊκής Ένωσης. Προφανώς, αυτό δεν ήταν ιδιαίτερα καθησυχαστικό για τους Ευρωπαίους. Με αυτό, όμως, το βήμα που θα κάνουμε, ευελπιστώ για μία ακόμα φορά ότι στις αρχές του 2006 θα έχουμε το εχέγγυο ότι κάθε αεροπορική εταιρεία που δεν είναι σοβαρή θα περιλαμβάνεται στον μαύρο κατάλογο και θα κληθεί να αντιμετωπίσει όλες τις αρνητικές συνεπαγωγές της απαγόρευσης πτήσης σε ολόκληρη την Ευρωπαϊκή Ένωση. 
<SPEAKER ID="194" LANGUAGE="" NAME="" AFFILIATION="Δεύτερο μέρος">
<SPEAKER ID="195" LANGUAGE="" NAME="Πρόεδρος." AFFILIATION="">
<P>
Σε απάντηση της Επιτροπής σε ερώτησή μου (Ε-2710/04) σχετικά με το εθνικό κτηματολόγιο αναφέρεται ότι στην πρόταση της ελληνικής κυβέρνησης «δεν περιλαμβάνεται η νομική επικύρωση των ενεργών δικαιωμάτων (τίτλων) ιδιοκτησίας» και η Επιτροπή «δεν προβλέπει περαιτέρω χρηματοδοτική συνεισφορά για το έργο του κτηματολογίου». Ουσιαστικά με την πρόταση ζητείται η χρηματοδότηση ενός ενδιάμεσου προϊόντος και όχι του τελικού, με αποτέλεσμα να μην μπορεί να δοθεί εγγύηση για την ολοκλήρωση του φυσικού αντικειμένου.
<SPEAKER ID="196" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
Οι ελληνικές αρχές ζήτησαν ποσοστό συγχρηματοδότησης από το ΕΤΠΑ της τάξεως του 50%, επίπεδο το οποίο ενέκρινε η Επιτροπή.
<SPEAKER ID="197" LANGUAGE="" NAME="Δημήτριος Παπαδημούλης (GUE/NGL ). –" AFFILIATION="">
<P>
   Ευχαριστώ κυρία Επίτροπε για την απάντηση, αλλά θέλω να σας ρωτήσω κάτι συγκεκριμένο: στις 5 Οκτωβρίου του 2001, ο τότε αρμόδιος Επίτροπος, ο κύριος Barnier, ανακοίνωσε την υπό όρους συνέχιση της συγχρηματοδότησης για ολόκληρο το εθνικό κτηματολόγιο στην Ελλάδα.
<P>
Σήμερα, σύμφωνα με τις ανακοινώσεις σας, με βάση έγκυρους υπολογισμούς, χρηματοδοτείται μόνο το 2,5% του συνολικού κόστους του έργου το οποίο ανέρχεται σε 1,65 δισ. ευρώ.
<P>
Σας ερωτώ λοιπόν: πού οφείλεται αυτή η τεράστια μείωση της κοινοτικής συνεισφοράς; Γιατί η Επιτροπή αρνείται περαιτέρω χρηματοδοτική συνεισφορά, όπως την είχε υποσχεθεί ο κύριος Barnier; 
<SPEAKER ID="198" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
   . Η χρηματοδότηση η οποία παρέχεται από την Επιτροπή είναι 40 εκατομμύρια ευρώ –50% αυτού του στοιχείου του προγράμματος– τα οποία διατίθενται σύμφωνα με το σύστημα συγχρηματοδότησης του ΕΤΠΑ. Ο λόγος είναι ότι το εναπομείναν τμήμα –η νομική επικύρωση των δικαιωμάτων ιδιοκτησίας– δεν μπορεί να συμπεριληφθεί στο συγχρηματοδοτούμενο πρόγραμμα, επειδή η Επιτροπή το θεωρεί νομικό ζήτημα και, ως εκ τούτου, ζήτημα εκτός του πλαισίου του συγχρηματοδοτούμενου προγράμματος. Όπως προφανώς γνωρίζετε, το νομικό πλαίσιο εν προκειμένω στην Ελλάδα είναι αρκετά ασταθές: αλλάζει αρκετά συχνά. Είναι, συνεπώς, αρμοδιότητα των Ελλήνων να οριστικοποιήσουν το κτηματολόγιο, για το οποίο παρέχουμε τεχνικά μέσα μέσω της χρηματοδότησης αυτού του προγράμματος.
<SPEAKER ID="199" LANGUAGE="" NAME="Γεώργιος Παπαστάμκος (PPE-DE ). –" AFFILIATION="">
<P>
   Κυρία Πρόεδρε, ενώνω και εγώ τη φωνή μου –την αντιπολιτευτική– έναντι της προηγούμενης ελληνικής κυβερνήσεως με αυτή του κυρίου Παπαδημούλη: είναι κατανοητή η αντιπολιτευτική του διάθεση από τη στιγμή που αναφέρθηκε στο έτος 2001.
<P>
Η Επίτροπος καλείται να απαντήσει, να φωτίσει, γιατί δεν προβλέπεται η περαιτέρω χρηματοδοτική συνεισφορά για το έργο του κτηματολογίου. Να φωτίσει τις αρνητικές πτυχές όλου αυτού του φακέλου από το 2001 και εντεύθεν. Και βεβαίως, δεν παραλείπω να πω ότι θεωρώ σημαντική τη χρηματοδότηση προδρόμων προϊόντων υποστηρικτικών της κατάρτισης του κτηματολογίου δηλαδή των κτηματογραφήσεων που θα ακολουθήσουν. 
<SPEAKER ID="200" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
Αναφερθήκατε σε κάτι το οποίο συνέβη το 2001, και δεν είμαι βέβαιη ότι το θυμάμαι σωστά. Υπήρξε ένα προηγούμενο πρόγραμμα κτηματολογίου στην Ελλάδα το οποίο ήταν αποτυχία –εάν μπορώ να το θέσω τόσο έντονα– και αυτός είναι ο λόγος για τον οποίο η Επιτροπή αποφάσισε να ανακτήσει το πλήρες ποσό της συνεισφοράς. Αρχίσαμε τότε να οδηγούμεθα σε συμφωνία για το δεύτερο πρόγραμμα, όταν εντοπίσαμε το μέρος του προγράμματος το οποίο θα μπορούσαμε να χρηματοδοτήσουμε χωρίς αμφιβολίες και προβλήματα. Κατανοώ ότι υπάρχουν πολλές ανησυχίες, τις οποίες εκφράσατε εδώ. Μπορώ να προσφερθώ να το εξετάσω διεξοδικότερα και με τους συναδέλφους μου στη ΓΔ, να διαπιστώσω εάν αυτή η περιορισμένη συμμετοχή είναι δικαιολογημένη βάσει των διαθέσιμων στοιχείων. Σε αυτό το στάδιο, αυτό μόνο μπορώ να προσφέρω. Θα ζητήσω να ενημερωθώ εκ νέου για όλες τις λεπτομέρειες που ευθύνονται για αυτό το επίπεδο χρηματοδότησης των 40 εκατομμυρίων ευρώ. Αυτό μόνο μπορώ να πω επί του παρόντος. 
<SPEAKER ID="201" LANGUAGE="" NAME="Γεώργιος Καρατζαφέρης (IND/DEM ). –" AFFILIATION="">
<P>
   Κυρία Επίτροπε, θεωρείστε υπεύθυνη και σοβαρή πολιτικός στη χώρα μας. Εμείς, με το κτηματολόγιο έχουμε το εξής πρόβλημα: κόστισε 26 φορές περισσότερο από ό,τι είχε προγραμματισθεί. Λιγότερα στρέμματα, περισσότερα χρήματα. Χρήματα και της Ευρωπαϊκής Ένωσης.
<SPEAKER ID="202" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
   . Σκοπεύω να μεταβώ στην Ελλάδα περίπου στις 20 Οκτωβρίου, οπότε η Επιτροπή θα εξετάσει ασφαλώς ενδεχόμενες παρατυπίες, με τις αρχές. Δεν έχω πληροφορηθεί οιεσδήποτε παρατυπίες όσον αφορά το πρόγραμμα, αλλά το ζήτημα σίγουρα θα διερευνηθεί, έστω και μόνο για να είμαστε σίγουροι. 
<SPEAKER ID="203" LANGUAGE="" NAME="Πρόεδρος." AFFILIATION="">
<P>
Σύμφωνα με δημοσιεύματα του ελληνικού Τύπου, υπάρχει έγγραφο του Υπουργείου Οικονομίας προς την αρμόδια Γενική Διεύθυνση της Ευρωπαϊκής Επιτροπής, σύμφωνα με το οποίο οι ελληνικές αρχές παραδέχονται ότι για το 2005 ο στόχος των απορροφήσεων θα μείνει πίσω - στην καλύτερη περίπτωση -κατά 1 δις. ευρώ(!) και έτσι δεν θα επιτευχθεί η απορρόφηση ύψους 5 δις. ευρώ που είχε προβλεφθεί.
<P>
Υπάρχει τέτοιο έγγραφο; Tι άλλο αναφέρει, ποιός το υπογράφει και ποιά εξήγηση δίνει για την (προβλεπόμενη από τις ίδιες τις ελληνικές αρχές) αποτυχία στην επίτευξη του στόχου που είχαν θέσει; 
<SPEAKER ID="204" LANGUAGE="EN" NAME="Danuta Hübner," AFFILIATION="μέλος της Επιτροπής.">
<P>
Στο πλαίσιο των συζητήσεων μας με την Ελλάδα για την πρόβλεψη πληρωμών το 2005, παρατηρήσαμε τον ενδεχόμενο κίνδυνο ανεπαρκούς απορρόφησης έως το τέλος του χρόνου. Τόσο η ελληνική κυβέρνηση όσο και η Επιτροπή έχουν επίγνωση του ενδεχόμενου κινδύνου. Αυτός είναι ο λόγος για τον οποίο, τον περασμένο Ιούλιο, ο Γενικός Διευθυντής της ΓΔ Περιφερειακής Πολιτικής, κ. Graham Meadows, απέστειλε επιστολή στην ελληνική κυβέρνηση όσον αφορά τις N+2 πληρωμές και τους στόχους αναλήψεων του ταμείου συνοχής για φέτος. Μετά την αποστολή αυτής της επιστολής διεξήχθη συνάντηση –περίπου προ μίας εβδομάδας– μεταξύ των ελληνικών αρχών και της Επιτροπής.
<SPEAKER ID="205" LANGUAGE="" NAME="Γεώργιος Καρατζαφέρης (IND/DEM ). –" AFFILIATION="">
<P>
Εσείς κύρια Επίτροπε έχετε διερευνήσει για ποιο λόγο καθυστερεί η Ελλάδα; Γιατί δεν μπορεί να εισπράξει χρήματα, τη στιγμή μάλιστα που έχει έλλειμμα ύψους 6% και έχει ανάγκη και από το τελευταίο ευρώ; Γιατί λοιπόν με τόση μεγάλη ευκολία η Ελλάδα απορρίπτει πολλά δισεκατομμύρια ευρώ; Ποιος είναι αυτός ο λόγος; Έχετε ενημερωθεί σχετικά; 
<SPEAKER ID="206" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
Όπως γνωρίζετε, για τα διαρθρωτικά ταμεία το ποσό το οποίο ενδεχομένως διατρέχει κίνδυνο είναι το ποσό το οποίο διατέθηκε το 2003 επειδή τώρα το N+2 έρχεται αυτόματα στα τέλη αυτού του χρόνου, και στην κατανομή του 2003 δεν έχουμε μόνο το ΕΤΠΑ, αλλά επίσης τη χρηματοδότηση του Κοινωνικού Ταμείου και του ΕΓΤΠΕ. Δεν εναπόκειται σε εμένα να επιβάλω ταχεία δράση στις ελληνικές αρχές, αλλά όσο μπορούμε να επιβάλουμε και να κινητοποιήσουμε το πράττουμε.
<SPEAKER ID="207" LANGUAGE="DE" NAME="Paul Rübig (PPE-DE ). –" AFFILIATION="">
<SPEAKER ID="208" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
   . Δεν μπορώ να το πω με 100% βεβαιότητα, αλλά έχω την αίσθηση ότι δεν είναι τόσο τα προβλήματα συγχρηματοδότησης αλλά η εθνική συνεισφορά στα κονδύλια η οποία καθιστά δύσκολη τη δέουσα οριστικοποίηση των ελληνικών σχεδίων. Υπήρξε προφανώς μια σωρεία λαθών, αλλά δεν είμαι προετοιμασμένη σήμερα να δώσω περισσότερες πληροφορίες για τους πραγματικούς λόγους των προβλημάτων. Όπως είπα, αυτές είναι συνήθως συνολικές διαδικασίες, αλλά βέβαια δεν έχουμε εντοπίσει έναν μοναδικό παράγοντα υπεύθυνο για την έλλειψη χρηματοδοτικών μέσων για τη συγχρηματοδότηση των σχεδίων. 
<SPEAKER ID="209" LANGUAGE="" NAME="Δημήτριος Παπαδημούλης (GUE/NGL ). –" AFFILIATION="">
<SPEAKER ID="210" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
   . Δεν είμαι σίγουρη κατά πόσον άκουσα όλα τα ερωτήματα, αλλά κανονικά, εάν λάβουμε τις προτάσεις σχεδίων έως τα τέλη Οκτωβρίου, θα είμαστε ασφαλώς σε θέση να διαθέσουμε τα κονδύλια προς τα τέλη του έτους. Ως εκ τούτου, υπάρχει ακόμη λίγος καιρός, για αυτόν τον λόγο λέω ότι είναι πολύ νωρίς να κρίνουμε σήμερα ποια –εάν κάποια– κονδύλια προφανώς δεν θα απορροφηθούν, ιδίως εφόσον είναι πάντα δυνατόν να υπάρξει ενδεχομένως ένα εξαιρετικό πρόγραμμα το οποίο θα απορροφήσει το υπόλοιπο των κονδυλίων του 2003 πριν από τα τέλη του έτους.
<SPEAKER ID="211" LANGUAGE="" NAME="Πρόεδρος." AFFILIATION="">
<P>
Είναι αλήθεια ότι, λόγω των μειώσεων στον αρχικά προβλεπόμενο προϋπολογισμό για την περίοδο από το 2007 ως το 2013, η Επιτροπή θα αναγκαστεί να κάνει περικοπές σε ποσά που προορίζονταν αρχικά για ορισμένα μέσα ενίσχυσης; Αν ναι, σε ποια; 
<SPEAKER ID="212" LANGUAGE="PL" NAME="Danuta Hübner," AFFILIATION="μέλος της Επιτροπής.">
<P>
   Αναφέρθηκε ο προϋπολογισμός για την περίοδο 2007-2013. Όπως θα γνωρίζει ο αξιότιμος βουλευτής, αυτό είναι το θέμα της διοργανικής συμφωνίας, καθώς και το θέμα των διαπραγματεύσεων μεταξύ των τριών θεσμικών οργάνων βάσει της πρότασης που κατέθεσε η Επιτροπή.
<P>
Μπορώ, ωστόσο, να δηλώσω ότι τον Ιούνιο η Προεδρία του Λουξεμβούργου πρότεινε έναν προϋπολογισμό για την πολιτική συνοχής που ήταν 10% λιγότερος από την πρόταση της Επιτροπής. Η πρόταση προέβλεπε αντίκτυπο στους μεμονωμένους στόχους της πολιτικής συνοχής που ήταν δυσανάλογος. Ο στόχος I, που περιλαμβάνει τις φτωχότερες περιοχές, υπέστη μείωση κατά 6%. Ο στόχος II, που προορίζεται να συμβάλει στη δημιουργία πιο ανταγωνιστικών περιφερειών και να παράσχει νέες θέσεις εργασίας, υπέστη μείωση του προϋπολογισμού κατά 18% περίπου. Οι πιο δραστικές περικοπές ήταν στον στόχο III, που αφορά την ευρωπαϊκή εδαφική συνεργασία, δηλαδή, τη συνοχή. Για τον στόχο III, οι περικοπές ανέρχονται στο 50%.
<P>
Αναφέρομαι σε μια μείωση σε σχέση με την πρόταση της Επιτροπής. Καταρχήν, αυτή θα είχε δυσανάλογο αντίκτυπο στα λεγόμενα παλαιά και νέα κράτη μέλη, καθώς το 80% των περικοπών θα επηρέαζαν τα 15 παλαιότερα κράτη μέλη και το υπόλοιπο 20% θα επηρέαζε τις χώρες που προσχώρησαν πρόσφατα στην Ένωση.
<SPEAKER ID="213" LANGUAGE="PL" NAME="Ryszard Czarnecki (NI ). –" AFFILIATION="">
<P>
   Λαμβάνω τον λόγο για να αποδείξω ότι οι έλληνες βουλευτές δεν είναι οι μόνοι που επιχειρούν να μιλήσουν με την Επίτροπο. Σας ευχαριστώ για την απάντησή σας, Επίτροπε Hübner. Ήταν αποτελεσματική, λεπτομερής και εύστοχη. Στην ερώτησή μου προσπάθησα να μεταδώσω τις ανησυχίες πολλών βουλευτών σχετικά με το πώς θα τα πάει η περιφερειακή πολιτική στο πλαίσιο του νέου προϋπολογισμού.
<SPEAKER ID="214" LANGUAGE="EN" NAME="Danuta Hübner," AFFILIATION="έλος της Επιτροπής.">
<SPEAKER ID="215" LANGUAGE="EN" NAME="David Martin (PSE ). –" AFFILIATION="">
<P>
   Κυρία Επίτροπε, θα διαβάσετε την ομιλία την οποία εκφώνησε χθες ο βρετανός υπουργός οικονομικών, στην οποία εγκωμίασε διάφορα επιτεύγματα των τελευταίων ετών σε αναπτυσσόμενα μέρη του Ηνωμένου Βασιλείου; Το μόνο κοινό σημείο σε όλα τα παραδείγματα τα οποία έδωσε ήταν ότι είχαν όλα συγχρηματοδοτηθεί από το Ευρωπαϊκό Ταμείο Περιφερειακής Ανάπτυξης. Σε αυτό το πλαίσιο, θα χρησιμοποιήσετε αυτές τις πληροφορίες στις διαπραγματεύσεις σας με το Συμβούλιο, προκειμένου να προσπαθήσετε να αυξήσετε το ποσό που διατίθεται στις δημοσιονομικές προοπτικές για την περίοδο 2007-2013; 
<SPEAKER ID="216" LANGUAGE="EN" NAME="Danuta Hübner," AFFILIATION="έλος της Επιτροπής">
<SPEAKER ID="217" LANGUAGE="EN" NAME="Justas Vincas Paleckis (PSE ). –" AFFILIATION="">
<P>
   Κυρία Επίτροπε, η συνάδελφός σας Επίτροπος Grybauskaitė δήλωσε δημόσια ότι, εάν η ΕΕ αποτύχει να καταλήξει σε συμφωνία σχετικά με τη δημοσιονομική προοπτική φέτος κατά τη διάρκεια της βρετανικής Προεδρίας, τότε τα νέα κράτη μέλη της ΕΕ δεν θα είναι σε θέση να λάβουν το προβλεπόμενο πλήρες επίπεδο ενίσχυσης από τα διαρθρωτικά ταμεία και το ταμείο συνοχής. Συμφωνείτε με αυτήν την πρόβλεψη; 
<SPEAKER ID="218" LANGUAGE="EN" NAME="Danuta Hübner," AFFILIATION="μέλος της Επιτροπής">
<P>
   . Δεν είναι μυστικό ότι αυτή η πολιτική χρειάζεται χρόνο για να δρομολογηθεί. Εκτιμούμε ότι, από τη στιγμή που θα ληφθεί η απόφαση για τον προϋπολογισμό, θα χρειαστούμε περίπου 18 μήνες για να ξεκινήσουμε τη νέα γενιά προγραμμάτων και σχεδίων συναπόφασης. Εξετάζοντάς το από αυτήν την άποψη, τώρα είναι πραγματικά η τελευταία στιγμή για τη λήψη της απόφασης σχετικά με τον προϋπολογισμό, καθώς έχουμε ήδη περιορισμένο χρόνο. Αυτό είναι απολύτως σαφές.
<P>
Το πρόβλημα είναι ότι άπαξ και ληφθεί η απόφαση και ολοκληρώσουμε όλες τις απαραίτητες διαδικασίες, στη συνέχεια πρέπει να διαπραγματευτούμε τα προγράμματα –το εθνικό πλαίσιο και τα επιχειρησιακά προγράμματα– και τότε τα κράτη μέλη πρέπει να προετοιμαστούν για την έναρξη των προγραμμάτων και των σχεδίων. Εάν εγκαινιάσουμε τα σχέδια τον Ιανουάριο του 2007 –πράγμα το οποίο είναι πλέον μάλλον απίθανο– τότε υπάρχει λιγότερος χρόνος για την απορρόφηση των χρημάτων, άρα το ποσό των χρημάτων θα εξαρτηθεί απλώς από την απόφαση, όποτε ληφθεί. Η απόφαση θα δώσει τα χρήματα, αλλά ο ανησυχητικός παράγοντας είναι πόσο χρόνο θα εξακολουθούμε να έχουμε για την απορρόφησή τους. Εάν η προοπτική συντομευτεί λόγω της καθυστερημένης απόφασης για τη δημοσιονομική προοπτική, τότε τα κράτη μέλη και οι περιφέρειες –παλαιά και νέα– θα έχουν λιγότερο χρόνο, και υπάρχει ο κίνδυνος ορισμένα χρήματα να χαθούν. Στην περίπτωση αυτής της πολιτικής, ο κίνδυνος είναι μεγαλύτερος. 
<SPEAKER ID="219" LANGUAGE="" NAME="Πρόεδρος." AFFILIATION="">
<P>
   Οι ερωτήσεις αριθ. 45 και 46 θα απαντηθούν γραπτώς(1).
<SPEAKER ID="220" LANGUAGE="" NAME="Πρόεδρος." AFFILIATION="de facto">
<P>
Η Επιτροπή ανέθεσε το 2004 στο Ελβετικό Ινστιτούτο Συγκριτικού Δικαίου (ISDC) να πραγματοποιήσει μια μελέτη για τον τομέα των παιγνίων στην εσωτερική αγορά.
<P>
Το ISDC ανέθεσε υπεργολαβικά μέρος αυτής της μελέτης σε ένα αγγλικό πανεπιστημιακό κέντρο, το Κέντρο για τη Μελέτη των Παιγνίων (Μάντσεστερ - Ηνωμένο Βασίλειο), το οποίο ελάμβανε επιδοτήσεις από το γραφείο στοιχημάτων. Επί πλέον, υφίστανται υπόνοιες όσον αφορά την ανεξαρτησία του ιδίου του ISDC, του οποίου η οικονομική υγεία εξαρτάται από τις παραγγελίες εκ μέρους ορισμένων φορέων του τομέα. Αυτό ο οικονομικός δεσμός θα συνιστούσε σύγκρουση συμφερόντων που θα μπορούσε να θέσει υπό αμφισβήτηση την ισχύ των συμπερασμάτων αυτής της εκθέσεως.
<SPEAKER ID="221" LANGUAGE="EN" NAME="Charlie McCreevy," AFFILIATION="μέλος της Επιτροπής.">
<SPEAKER ID="222" LANGUAGE="FR" NAME="Jacques Toubon (PPE-DE ). –" AFFILIATION="">
<P>
   Κύριε Επίτροπε, σας ευχαριστώ για την ακρίβεια της απάντησής σας. Θέλω απλώς να υπογραμμίσω ότι δεν διαψεύσατε τις πληροφορίες που περιλαμβάνονταν στην ερώτησή μου, και αυτό ακριβώς είναι το άκρως ανησυχητικό. Έστω και αν η μελέτη του Ελβετικού Ινστιτούτου Συγκριτικού Δικαίου δεν είναι παρά μια προκαταρτική μελέτη για το σύνολο των συστημάτων, είναι απολύτως σαφές ότι το να εμπιστευθούμε όλες τις οικονομικές πτυχές σε ένα πανεπιστημιακό κέντρο, στο διοικητικό συμβούλιο του οποίου είναι μέλη εταιρείες όπως η Stanley Leisure, η Gala Group, η London Clubs International ή η Camelot Group, απέχει εν πάση περιπτώσει, κατά τη γνώμη μου, παρασάγγας από την αναγκαία αντικειμενικότητα. 
<SPEAKER ID="223" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
Θα ήθελα να επισημάνω στον αξιότιμο βουλευτή ότι ο Όμιλος Camelot, ο οποίος διαχειρίζεται το εθνικό λαχείο του Ηνωμένου Βασιλείου, συγκαταλέγεται επίσης στους χορηγούς. Συνεπώς, το Σάλφορντ χρηματοδοτείται τόσο από φορέα του ιδιωτικού τομέα όσο και από φορέα με κρατικό μονοπώλιο.
<SPEAKER ID="224" LANGUAGE="EN" NAME="David Martin (PSE ). –" AFFILIATION="">
<SPEAKER ID="225" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="226" LANGUAGE="" NAME="Πρόεδρος." AFFILIATION="">
<P>
Τον Ιούλιο τ.έ., ο υποφαινόμενος είχε ήδη υποβάλει ερώτηση στην Επιτροπή σχετικά με τα προβλήματα που αντιμετώπισαν εταιρείες τυχερών παιγνίων στο πλαίσιο της προώθησης των δραστηριοτήτων τους στην Αυστρία. Στην απάντησή της η Επιτροπή ανέφερε ότι θα εξέταζε τον αυστριακό νόμο (που τροποποιήθηκε το 2003), ο οποίος απαγορεύει σε ξένους επιχειρηματίες στον τομέα των τυχερών παιγνίων να κάνουν διαφήμιση στην Αυστρία και ότι θα ήλεγχε κατά πόσον τούτο συμβιβάζεται με το κοινοτικό δίκαιο.
<P>
Πρέπει να σημειωθεί ότι η Αυστρία απαγορεύει στους ξένους επιχειρηματίες στον τομέα των τυχερών παιγνίων να διαφημίζουν τις δραστηριότητές τους στην επικράτειά της, η απαγόρευση όμως αυτή δεν αφορά τους ντόπιους επιχειρηματίες. Γίνεται έτσι φανερό ότι η Αυστρία προστατεύει με τον τρόπο αυτό τα οικονομικά συμφέροντα των αυστριακών επιχειρηματιών και ότι παρεμποδίζει τις δραστηριότητες τουριστικής προώθησης των ξένων επιχειρηματιών στην ευρωπαϊκή αγορά. Πρόκειται για παραβίαση των θεμελιωδών αρχών της οικονομίας της αγορά, και συγκεκριμένα του άρθρου 49 της Συνθήκης περί Ιδρύσεως της Ευρωπαϊκής Κοινότητας το οποίο αναφέρεται στην ελεύθερη παροχή υπηρεσιών.
<P>
Μπορεί να αναφέρει η Επιτροπή τι σκοπεύει να πράξει στον τομέα αυτό προκειμένου να τεθεί τέρμα στην μεροληπτική αυτή συμπεριφορά προ της ενάρξεως της αυστριακής προεδρίας, την 1η Ιανουαρίου 2006; 
<SPEAKER ID="227" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="228" LANGUAGE="SL" NAME="Jelko Kacin (ALDE ). –" AFFILIATION="">
<SPEAKER ID="229" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="230" LANGUAGE="" NAME="Πρόεδρος." AFFILIATION="">
<P>
Προτίθεται η Ευρωπαϊκή Επιτροπή να αντιμετωπίσει το θέμα της έλλειψης προστασίας των καταναλωτών στον τομέα των ασφαλειών/συντάξεων; Οι δυσκολίες που αντιμετωπίζουν χιλιάδες πολίτες της ΕΕ που έχουν επενδύσει στην Equitable Life (σε μια σύμφωνη προς τις αρχές του δικαίου ζωή) και το γεγονός της μεγάλης μείωσης των συντάξεών τους, αποτελεί σαφέστατο παράδειγμα της αποτυχίας της ΕΕ να προστατεύσει τους καταναλωτές της.
<P>
Με κινήσεις για την διεύρυνση των τραπεζικών εργασιών πέρα από τα εθνικά σύνορα, πως σκοπεύει η Ευρωπαϊκή Επιτροπή να προστατεύσει τους πολίτες της/καταναλωτές της, δεδομένης της εμπειρίας με την Equitable Life;
<P>
Και, όταν ανακύψουν προβλήματα, ποιος θα αποζημιώσει τα μέρη που έχουν πληγεί; Αυτό είναι ιδιαίτερα σημαντικό υπό το φως των προσπαθειών να επιτευχθεί συμφωνία και, εν συνεχεία, να εφαρμοσθεί η προταθείσα οδηγία σχετικά με τις Υπηρεσίες (2004/0001 (COD)), όπου υπάρχει προβληματισμός σχετικά με την αρχή της χώρας προέλευσης και της προστασίας των καταναλωτών. 
<SPEAKER ID="231" LANGUAGE="EN" NAME="Charlie McCreevy," AFFILIATION="μέλος της Επιτροπής">
<P>
   . Η Επιτροπή εκφράζει τη συμπάθειά της για τις πολλές χιλιάδες αντισυμβαλλόμενων και συνταξιοδοτούμενων που υπέστησαν σημαντική οικονομική ζημία, ως αποτέλεσμα των σοβαρών προβλημάτων τα οποία αντιμετώπισε η ασφαλιστική εταιρεία Equitable Life.
<P>
Η Αρχή Χρηματοπιστωτικών Υπηρεσιών του Ηνωμένου Βασιλείου, αναγνωρίζοντας κάποιες αδυναμίες στο πρότερο καθεστώς και ανταπαντώντας σε επικρίσεις της έκθεσης Penrose, έχει δρομολογήσει σημαντική μεταρρύθμιση του ελέγχου των ασφαλιστικών επιχειρήσεων. Εν μέρει, αυτό αντικατοπτρίζει τα διδάγματα που εξήχθησαν από την υπόθεση της ασφαλιστικής εταιρείας Equitable Life.
<P>
Όσον αφορά την καταβολή αποζημίωσης στις περιπτώσεις αποτυχίας της εθνικής εποπτείας, μπορεί να επιδιωχθεί επανόρθωση μόνο ενώπιον των εθνικών δικαστηρίων του εν λόγω κράτους μέλους. Σεβόμενη το κοινοτικό καθεστώς για τον τομέα των ασφαλειών και συντάξεων, η Επιτροπή εργάζεται επί του παρόντος για το πρόγραμμα Φερεγγυότητα II, στόχος του οποίου είναι να επιτευχθεί εν καιρώ ένα πιο εναρμονισμένο βασισμένο στους κινδύνους σύστημα εποπτείας και προληπτικής ρύθμισης όλων των ασφαλιστικών επιχειρήσεων σε ολόκληρη την Ευρωπαϊκή Ένωση.
<P>
Η Επιτροπή συνεχίζει επίσης το διερευνητικό της έργο με τα κράτη μέλη σχετικά με συστήματα ασφάλισης και εγγύησης τα οποία θα μπορούσαν να αντιμετωπίσουν τις περιπτώσεις στις οποίες μια ασφαλιστική επιχείρηση που πτωχεύει δεν είναι σε θέση να ικανοποιήσει τις υποχρεώσεις της προς τους αντισυμβαλλόμενους και τους δικαιούχους. Πρέπει να σημειωθεί, ωστόσο, ότι η Equitable Life δεν ετέθη υπό εκκαθάριση και συνεχίζει να λειτουργεί ως εγκεκριμένη ασφαλιστική επιχείρηση, μολονότι έκλεισε δίνοντας τη θέση της σε μια νέα επιχείρηση.
<P>
Όσον αφορά τον τραπεζικό τομέα, η οδηγία για τα συστήματα εγγύησης των καταθέσεων υποχρεώνει ήδη τα κράτη μέλη να καταρτίσουν συστήματα τα οποία θα προσφέρουν ελάχιστο επίπεδο εγγύησης 20 000 ευρώ στους καταθέτες, παρότι το ανώτατο όριο είναι υψηλότερο σε αρκετά κράτη μέλη. Η οδηγία για τα συστήματα εγγύησης των καταθέσεων βρίσκεται υπό αναθεώρηση, προκειμένου να διασφαλισθεί ότι εξακολουθεί να είναι σύμφωνη με τις εξελίξεις της αγοράς.
<P>
Αναφορικά με την πρόταση οδηγίας για τις υπηρεσίες στην εσωτερική αγορά, η Επιτροπή θα ήθελε να υπενθυμίσει ότι οι χρηματοοικονομικές υπηρεσίες αποκλείονται από το πεδίο εφαρμογής της πρότασης για τις υπηρεσίες. Επιπλέον, πρέπει να σημειωθεί ότι η πρόταση για τις υπηρεσίες περιλαμβάνει διατάξεις οι οποίες ενισχύουν την προστασία του καταναλωτή. Συγκεκριμένα, το άρθρο 27 ζητεί από τα κράτη μέλη να διασφαλίσουν ότι παροχείς των οποίων οι υπηρεσίες παρουσιάζουν άμεσο και ιδιαίτερο κίνδυνο για την υγεία και την ασφάλεια του αποδέκτη ή τρίτου προσώπου, ή για την οικονομική ασφάλεια του αποδέκτη, θα υποχρεούνται να συνάψουν ασφάλεια επαγγελματικής ευθύνης. 
<SPEAKER ID="232" LANGUAGE="EN" NAME="Gay Mitchell (PPE-DE )," AFFILIATION="αναπληρωτής συντάκτης">
<P>
   . Περισσότεροι από ένα εκατομμύριο Ευρωπαίοι, συμπεριλαμβανομένων άνω των 15 000 ατόμων που δεν κατοικούν στο Ηνωμένο Βασίλειο και πολλών ευάλωτων συνταξιούχων, υπέστησαν πραγματικές οικονομικές ζημίες οι οποίες ανέρχονται σε 5 δισ. ευρώ στις συνετά αποταμιευμένες οικονομίες συνταξιοδότησής τους το 2001, δήθεν λόγω του φαινομένου το οποίο αποκαλέστηκε «βρετανική ρυθμιστική παράλειψη κατά συρροή» και όχι λόγω της επανειλημμένης πτώσης του χρηματιστηρίου.
<SPEAKER ID="233" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="234" LANGUAGE="EN" NAME="Gay Mitchell (PPE-DE ). –" AFFILIATION="">
<P>
   Σας ευχαριστώ για την απάντησή σας, κύριε Επίτροπε, αλλά μπορείτε να μου πείτε πώς μπορεί να έχει κάποιος εμπιστοσύνη στην ενιαία αγορά, εάν η Equitable Life παραμένει ατιμώρητη έχοντας μεταχειριστεί με αυτόν τον τρόπο απλούς ανθρώπους; Αυτό δεν οφειλόταν σε πτώση του χρηματιστηρίου, αλλά σε κατά συρροή παράλειψη ρύθμισης. Αυτός είναι ο ισχυρισμός ο οποίος προβλήθηκε. Πώς είναι δυνατόν να ζητούμε από τους ανθρώπους σε ολόκληρη την Ευρώπη να αντιμετωπίσουν σοβαρά την ενιαία αγορά, εάν η Επιτροπή νίπτει τας χείρας της κατ’ αυτόν τον τρόπο; 
<SPEAKER ID="235" LANGUAGE="EN" NAME="Charlie McCreevy," AFFILIATION="μέλος της Επιτροπής">
<SPEAKER ID="236" LANGUAGE="" NAME="Πρόεδρος." AFFILIATION="">
<P>
   Στο σημείο αυτό θα διακόψω τη συζήτηση για αυτό το θέμα διότι έχουμε καθυστερήσει, και έτσι οι ερωτήσεις αριθ. 50-53 θα απαντηθούν γραπτώς(2).
<SPEAKER ID="237" LANGUAGE="" NAME="Πρόεδρος." AFFILIATION="">
<P>
Ο κανονισμός (ΕΟΚ) αριθ. 2081/92(3) προβλέπει μεταξύ άλλων την προστασία της ονομασίας προέλευσης τροφίμων, των οποίων η ποιότητα μπορεί να αποδοθεί στην γεωγραφική τους καταγωγή. Η τσεχική δημοκρατία ζήτησε να καλύπτεται από την προστασία ονομασίας προέλευσης το προϊόν «Karlovarske oplatky» (Βάφλες Κάρλοβι Βάρι).
<P>
Οι βάφλες Κάρλοβι Βάρι παρασκευάζονται εδώ και 200 χρόνια σύμφωνα με παλιές οικογενειακές συνταγές και οφείλουν τη διεθνή τους φήμη στην τότε περίοδο άνθησης της λουτρόπολης της Βοημίας Κάρλοβι Βάρι. Μέχρι το 1945 παράγονταν κυρίως στο «τρίγωνο των λουτροπόλεων» «Bäderdreieck» Karlsbad-Marienbad-Franzensbad –όπου η πλειονότητα των κατοίκων εκείνη την περίοδο ήταν Γερμανοί– αλλά και στην Αυστρία.
<SPEAKER ID="238" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
   . Η Επιτροπή μπορεί να επιβεβαιώσει στον αξιότιμο βουλευτή ότι έχει λάβει αίτηση από την Τσεχική Δημοκρατία για την καταχώριση του προϊόντος «Karlovarske oplatky» ως προστατευόμενη ονομασία προέλευσης, σύμφωνα με τον κανονισμό του Συμβουλίου (ΕΚ) αριθ. 2081/92. Αυτή η αίτηση εξετάζεται από την Επιτροπή σύμφωνα με τους όρους του κανονισμού. Στο παρόν στάδιο, η Επιτροπή δεν μπορεί να λάβει υπόψη οποιαδήποτε πληροφορία ή στοιχείο από τρίτα μέρη που δεν περιέχονται στην καθαυτή αίτηση.
<SPEAKER ID="239" LANGUAGE="DE" NAME="Bernd Posselt (PPE-DE ). –" AFFILIATION="">
<P>
   Κυρία Επίτροπε, θεωρώ ότι η Επιτροπή θα έπρεπε να λαμβάνει υπόψη και πληροφορίες του Κοινοβουλίου. Οι βάφλες Κάρλοβι Βάρι κατασκευάζονταν και πωλούνταν στο Karlsbad και το Marienbad. Επινοήθηκαν στη μονή Tepl και ήδη κατά τον 19ο και 20ό αιώνα παράγονταν και πωλούνταν σε ολόκληρο τον κόσμο. Σήμερα, οι καλύτερες παρασκευάζονται από την εταιρεία Wetzel στο Dillingen an der Donau. Κοιτάξτε με, σας παρακαλώ. Ξέρετε πως καταλαβαίνω από φαγητό και μπορώ να σας διαβεβαιώσω ότι είναι οι καλύτερες βάφλες. Γι’ αυτό σας συνιστώ να εξετάσετε αν είναι δυνατόν να περιοριστεί γεωγραφικά μια ονομασία προέλευσης που είναι τόσο διεθνής και τόσο ευρωπαϊκή. Αυτό θα έκανε φτωχότερη την ευρωπαϊκή μας κουλτούρα. 
<SPEAKER ID="240" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<SPEAKER ID="241" LANGUAGE="" NAME="Πρόεδρος. –" AFFILIATION="">
<P>
   Μπορώ να επιβεβαιώσω σε επίπεδο όλων των Ομάδων ότι οι βάφλες αυτές είναι πραγματικά πολύ νόστιμες. Κύριε Posselt, ίσως πρέπει να φέρετε μία στην κ. Επίτροπο. 
<SPEAKER ID="242" LANGUAGE="" NAME="Πρόεδρος." AFFILIATION="">
<P>
Με επιστολή της 19ης Οκτωβρίου 2004 η Τσεχική Δημοκρατία ζήτησε να χορηγηθεί στο προϊόν «prave olomoucvke tvaruzky» (γνήσιο Olmützer Quargel) ευρωπαϊκή προστασία διακριτικού γνωρίσματος σύμφωνα με τον κανονισμό (ΕΟΚ) αριθ. 2081/92(4) (Κανονισμός σχετικά με τις ονομασίες προέλευσης). Το Olmützer Quargel είναι ένα τυρί από ξινόγαλα, το οποίο προερχόταν αρχικά από την αυστριακή Μοραβία (πρβλ. «Εγχειρίδιο για τα τυριά», έκδοση Dr. Heinrich Mair-Waldburg) και το οποίο παράγεται στην Αυστρία περίπου από τις αρχές του 19ου αιώνα. Αλλά και στη Γερμανία π.χ. το Olmützer Quargel παράγεται και κυκλοφορεί στην αγορά το αργότερο από το 1945. Λόγω των γεωπολιτικών αλλαγών που επήλθαν μετά το δεύτερο παγκόσμιο πόλεμο, ένας μεγάλος αριθμός γερμανόφωνων τυροκόμων μετανάστευσε από την πάλαι ποτέ Τσεχοσλοβακία στην Αυστρία, εξελίσσοντας περαιτέρω με την μεταφερθείσα τεχνογνωσία την παρασκευή του «Olmützer Quargel». Τυχόν παροχή προστασίας στην ονομασία αυτή για τα προϊόντα που παράγονται στην Τσεχία θα καθιστούσε αδύνατη τη συνέχιση της κυκλοφορίας στην αγορά του παραδοσιακά παραγόμενου στην Αυστρία Olmützer Quargel. Ποιες δυνατότητες υπάρχουν κατά την άποψη της Ευρωπαϊκής Επιτροπής να ληφθεί αυτό υπόψη στο πλαίσιο της προστασίας που παρέχει ο κανονισμός (ΕΟΚ) αριθ. 2081/92; 
<SPEAKER ID="243" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
   . Η Επιτροπή μπορεί να επιβεβαιώσει την αξιότιμη βουλευτή ότι έχει λάβει αίτηση από την Τσεχική Δημοκρατία να καταχωρήσει το προϊόν «pravé olomoucke tvarůžky» ως προστατευόμενη γεωγραφική ένδειξη. Ως προς το τι θα πράξει η Επιτροπή, κατά πόσον θα λάβει την απόφαση να δώσει συνέχεια σε αυτές τις ιδέες, ή εάν απλώς αφήσει την κατάσταση ως έχει, η εξήγηση είναι ακριβώς η ίδια, και για να εξοικονομήσω χρόνο αυτήν την προχωρημένη ώρα θα ήθελα απλώς να υποδείξω ότι υπάρχει πιθανότητα να επανέλθουμε σε αυτό. 
<SPEAKER ID="244" LANGUAGE="DE" NAME="Agnes Schierhuber (PPE-DE ). –" AFFILIATION="">
<P>
   Κυρία Πρόεδρε, κυρία Επίτροπε, είπατε η ίδια ότι η ερώτηση της Τσεχικής Δημοκρατίας αφορά το «γνήσιο Olmützer Quargel». Αυτό το βρίσκω σωστό. Επίσης, θα διασαφήνιζε – ειδικά επειδή το «Olmützer Quargel» παράγεται, φυσικά, και σε άλλα κράτη μέλη, ότι αυτό είναι απλά ένας γενικός χαρακτηρισμός. Αυτό δεν δημιουργεί ζήτημα από τη σκοπιά της Αυστρίας και της Γερμανίας, των χωρών όπου εγκαταστάθηκαν αυτοί οι παραγωγοί από την πρώην Τσεχοσλοβακία, αφού η διαφορά θα φαινόταν από τον όρο «γνήσιο Olmützer Quargel». 
<SPEAKER ID="245" LANGUAGE="EN" NAME="Mariann Fischer Boel," AFFILIATION="Μέλος της Επιτροπής">
<SPEAKER ID="246" LANGUAGE="" NAME="Πρόεδρος." AFFILIATION="">
<P>
Στις 11 Μαΐου του 2005 το Ευρωπαϊκό Κοινοβούλιο ενέκρινε ένα ψήφισμα σχετικά με την απλοποίηση της οργάνωσης της κοινής αγοράς φρούτων και λαχανικών, στο οποίο καλεί την Επιτροπή να αυξήσει την ενίσχυση για τις οργανώσεις παραγωγών και να εισαγάγει ποσοστώσεις στις εισαγωγές για την αγορά μαλακών καρπών. Το ψήφισμα αυτό εγκρίθηκε αφότου κάποιοι ευρωβουλευτές έθεσαν επανειλημμένως το ζήτημα στην Επιτροπή Γεωργίας και με επιστολές στον Επίτροπο Fischer Boel. Δυστυχώς, η Επιτροπή δεν έχει δώσει ακόμη κάποια συγκεκριμένη απάντηση σχετικά με την αγορά μαλακών καρπών. Στην Πολωνία η κατάσταση σε αυτήν την αγορά το 2005 ήταν καταστροφική. Η τιμή αγοράς που εφαρμόζεται για τις φράουλες, τα σμέουρα και τα φραγκοστάφυλα είναι κατά πολύ χαμηλότερη από το κόστος παραγωγής για δεύτερο συνεχόμενο χρόνο. Προτίθεται η Επιτροπή να θέσει σε εφαρμογή τις λύσεις που πρότεινε το Κοινοβούλιο στο ψήφισμά του της 11ης Μαΐου εγκαίρως πριν τη σοδειά του 2006; 
<SPEAKER ID="247" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
Κατόπιν των συμπερασμάτων της Επιτροπής σχετικά με την απλοποίηση της κοινής οργάνωσης της αγοράς οπωροκηπευτικών τον Νοέμβριο του 2004, η Επιτροπή άρχισε αρκετούς μήνες πριν να διεξάγει μια ανάλυση της κοινοτικής αγοράς μαλακών καρπών που προορίζονται για επεξεργασία, με στόχο την υποβολή κατάλληλων προτάσεων για την αντιμετώπιση των ειδικών προβλημάτων.
<P>
Στο πλαίσιο αυτών των ερευνών, οργανώθηκαν αποστολές σε αρκετά κράτη μέλη. Στην Πολωνία αυτές διεξήχθησαν τον Απρίλιο και τον Ιούλιο. Το έργο θα ολοκληρωθεί έως τα τέλη του χρόνου και θα δημοσιευτεί από την Επιτροπή στις αρχές του 2006. Προφανώς, θα είναι απαραίτητο να περιμένουμε τα συμπεράσματα αυτού του έργου πριν από την έναρξη συζητήσεων σχετικά με οιαδήποτε πιθανά μέτρα.
<SPEAKER ID="248" LANGUAGE="PL" NAME="Zbigniew Krzysztof Kuźmiuk (PPE-DE ). –" AFFILIATION="">
<P>
   Κυρία Επίτροπε, θα ήθελα να ξεκινήσω ευχαριστώντας την Επιτροπή και εσάς προσωπικά που ενδιαφερθήκατε τόσο για το πρόβλημα αυτό, το οποίο είναι πολύ σοβαρό για την Πολωνία. Η κύρια ανησυχία μου είναι η διάρκεια της διαδικασίας λήψης αποφάσεων. Επιστήσαμε για πρώτη φορά την προσοχή σε αυτό το πρόβλημα το 2004. Δυστυχώς, πέρασε άλλος ένας χρόνος και τα πράγματα μάλλον επιδεινώθηκαν παρά βελτιώθηκαν το 2005.
<P>
Έχω μια ερώτηση για εσάς, κυρία Επίτροπε. Θα είναι δυνατόν να επιλύσουμε αυτό το πρόβλημα προτού ξεκινήσει η συγκομιδή του 2006; 
<SPEAKER ID="249" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
   . Οι εργασίες για την έκθεση άρχισαν τον Απρίλιο του 2005 και έκτοτε διεξάγονται έρευνες στις κυριότερες ενδιαφερόμενες χώρες: Βέλγιο, Δανία, Γαλλία, Γερμανία, Ουγγαρία, Πολωνία και Ηνωμένο Βασίλειο. Κατά την περίοδο συγκομιδής, απεστάλησαν δύο αποστολές στην Πολωνία. Η έκθεση εκπονείται βάσει των πληροφοριών που συγκεντρώθηκαν κατά τη διάρκεια αυτών των αποστολών, καθώς και στατιστικών δεδομένων. Θα καλύψει λεπτομερώς τους τέσσερις κύριους ευρωπαϊκούς υποτομείς: τις φράουλες, τα φραγκοστάφυλα, τα σμέουρα και τα κεράσια για επεξεργασία.
<P>
Πιθανά μέτρα θα συμπεριληφθούν στην ανακοίνωση της Επιτροπής σχετικά με την πρόταση για τη μεταρρύθμιση του τομέα των οπωροκηπευτικών, η οποία έχει προγραμματισθεί να συζητηθεί στο δεύτερο μέρος του 2006. 
<SPEAKER ID="250" LANGUAGE="" NAME="Πρόεδρος." AFFILIATION="">
<P>
Σύμφωνα με πρόσφατες πληροφορίες, πολυάριθμες ευρωπαϊκές επιδοτήσεις δεν χορηγούνται σε μικρούς αγρότες, αλλά σε πλούσιους γαιοκτήμονες οι οποίοι πολύ συχνά είναι αριστοκρατικής καταγωγής. Ενώ εκατοντάδες αγρότες έλαβαν κατά μέσον όρο λιγότερο από 100 ευρώ ως ευρωπαϊκή ενίσχυση, οι αριστοκράτες γαιοκτήμονες και οι επιχειρήσεις τροφίμων εισέπραξαν επιδοτήσεις εκατομμυρίων.
<P>
Ιδού ορισμένα παραδείγματα: η επιχείρηση παραγωγής ζάχαρης Tate [amp] Lyle - 170 εκατομμύρια ευρώ· ο Ολλανδός Υπουργός Γεωργίας Cees Veerman - 400 εκατομμύρια ευρώ· ο Πρίγκιπας Κάρολος της Αγγλίας – 340 000 ευρώ· η βρετανική οικογένεια Parker – 1,5 εκατομμύρια ευρώ· ο Βρετανός βαρόνος Rothschild – 500 000 ευρώ· ο μεγάλος Ιρλανδός γαιοκτήμονας Larry Goodman – 508 000 ευρώ.
<SPEAKER ID="251" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
Η Επιτροπή διαβίβασε στο Ευρωπαϊκό Κοινοβούλιο ενδεικτικές πληροφορίες σχετικά με την κατανομή των άμεσων πληρωμών της ΚΓΠ ανά κράτος μέλος, το ύψος των πληρωμών, και τα είδη των εκμεταλλεύσεων το 2000 και το 2001. Είναι προφανές από αυτά τα στοιχεία ότι υπάρχουν μεγάλες ανισότητες όσον αφορά το ύψος των πληρωμών για τους αγρότες σε πολλά από τα κράτη μέλη μας. Εφόσον οι αιτήσεις ενίσχυσης υποβάλλονται από τον αγρότη, δηλαδή το άτομο του οποίου ο κλήρος βρίσκεται εντός της κοινοτικής επικράτειας και το οποίο ασκεί γεωργική δραστηριότητα, η Επιτροπή δεν λαμβάνει δεδομένα, όσον αφορά την ιδιοκτησία γης ή την αριστοκρατική καταγωγή του δικαιούχου. Εν πάση περιπτώσει, εφόσον είναι υποχρεωμένη να διασφαλίσει τον εμπιστευτικό χαρακτήρα αυτών των προσωπικών δεδομένων, η Επιτροπή δεν είναι σε θέση να καταστήσει διαθέσιμα ή να δημοσιεύσει τα ονόματα των δικαιούχων ενίσχυσης από το τμήμα εγγυήσεων του ΕΓΤΠΕ.
<P>
Ο λόγος διακύμανσης στην κατανομή των άμεσων πληρωμών συνδέεται με την ιστορική παραγωγή. Μετά τη μεταρρύθμιση της ΚΓΠ το 1992, η αρχική πολιτική υποστήριξης τιμών αντικαταστάθηκε από μια πολιτική η οποία στοχεύει σε μεγαλύτερη ανταγωνιστικότητα. Οι μεταστροφές πολιτικής επιτεύχθηκαν μέσω της σταδιακής μείωσης των τιμών υποστήριξης της ΕΕ και της αποζημίωσης των αγροτών για την επακόλουθη απώλεια εισοδήματος υπό τη μορφή άμεσων πληρωμών. Λόγω του γεγονότος ότι αυτές οι άμεσες πληρωμές εισήχθηκαν αρχικά συνδεόμενες κυρίως με παραγωγικούς συντελεστές μέσω πληρωμών ανά εκτάριο και αποδόσεων αναφοράς στον τομέα των αροτραίων καλλιεργειών, και του αριθμού ζώων στον κτηνοτροφικό τομέα, οι αγρότες με μεγαλύτερες εκτάσεις ή μεγαλύτερο αριθμό ζώων ελάμβαναν περισσότερη αποζημίωση υπό τη μορφή άμεσων πληρωμών. Κατά τη διάρκεια των συζητήσεων που διεξήχθησαν για τις διάφορες αλλαγές στην ΚΓΠ στο πλαίσιο της μεταρρύθμισης του 1992 και της ατζέντας 2000, και εκ νέου στις συζητήσεις για τη μεταρρύθμιση της ΚΓΠ το 2003, η Επιτροπή πρότεινε ουσιαστικά τον αποκαλούμενο καθορισμό ανώτατων ορίων στις άμεσες πληρωμές προς τους αγρότες και, από όσο θυμάμαι, οι τελευταίες συζητήσεις για αυτό το θέμα το 2003 πρότειναν ανώτατο όριο 300 000 ευρώ για κάθε δικαιούχο. Τελικά, εντούτοις, το Συμβούλιο και τα κράτη μέλη απέρριψαν αυτήν την πρόταση και, ως εκ τούτου, δεν αποτελεί μέρος της τρέχουσας μεταρρύθμισης της ΚΓΠ. 
<SPEAKER ID="252" LANGUAGE="NL" NAME="Johan Van Hecke (ALDE ). –" AFFILIATION="">
<P>
Δεύτερον, θα ήθελα να πω στην Επίτροπο ότι, ακολουθώντας τα βήματα του Ηνωμένου Βασιλείου, οι Κάτω Χώρες δημοσίευσαν τώρα αυτά τα στοιχεία. Τα στοιχεία αυτά επιβεβαιώνουν ότι το μεγαλύτερο μέρος των ευρωπαϊκών γεωργικών επιδοτήσεων καταλήγουν εκεί όπου δεν θα έπρεπε, δηλαδή στα χέρια των μεγάλων βιομηχανικών εταιρειών όπως η Nestlé και η Heineken. Πόσο θα συνεχίσει να το ανέχεται αυτό η Επιτροπή; 
<SPEAKER ID="253" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<SPEAKER ID="254" LANGUAGE="NL" NAME="Bart Staes (Verts/ALE ). –" AFFILIATION="">
<P>
   Κυρία Επίτροπε, πρέπει να πω ότι βρίσκω την απάντησή σας εντελώς ανεπαρκή. Για την περίοδο μεταξύ του 2005 και του 2009, η Επιτροπή έκανε τη διαφάνεια έναν από τους στρατηγικούς της στόχους. Ο Επίτροπος Kallas δήλωσε πολύ καθαρά σε δύο ομιλίες, μία στο Νότινγχαμ και μία στο Βερολίνο, ότι τα χρήματα που διανέμονται μέσω της γεωργίας είναι χρήματα των φορολογούμενων και οι πολίτες πρέπει να ξέρουν πού καταλήγουν τα χρήματα αυτά.
<P>
Ο κ. Kallas δηλώνει με μεγάλη σαφήνεια ότι τα κράτη μέλη πρέπει να διαθέσουν στο κοινό τις πληροφορίες που αφορούν τα ευρωπαϊκά κονδύλια, οπότε βλέπω μια αντίφαση μεταξύ της δήλωσής σας εδώ και αυτών που έχει πει ο συνάδελφός σας Επίτροπος Kallas. Θα ήθελα να γνωρίζω, κυρία Επίτροπε, αν θα προσπαθήσετε να εξασφαλίσετε ότι θα απαιτηθεί από τα κράτη μέλη να διαθέσουν στο κοινό τέτοιου είδους πληροφορίες, συμφώνως προς την πρόθεση του κ. Kallas. 
<SPEAKER ID="255" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
   . Ήμουν ανέκαθεν υπέρ της διαφάνειας. Αυτός είναι ο λόγος για τον οποίο εξετάζουμε τρόπους για το πώς θα κάνουμε τα κράτη μέλη να δημοσιεύσουν αυτά τα στοιχεία. Επί του παρόντος, δεν είμαι σε θέση να το πράξω, αλλά συνεργάζομαι στενά με τον συνάδελφό μου, Επίτροπο Kallas, για να δούμε τι μπορεί να γίνει. Φυσικά, δεν μπορούμε να παραβούμε τους κανόνες ή να παραβιάσουμε τη νομοθεσία. Αυτό θα προκαλούσε τεράστια προβλήματα. Αλλά εξετάζουμε το εν λόγω ζήτημα και προσπαθούμε, μέσω του συνδέσμου στην ιστοθέση μας, να δείξουμε σε όλους ότι θέλουμε να δούμε τα κράτη μέλη να δημοσιεύουν αυτά τα στοιχεία. 
<SPEAKER ID="256" LANGUAGE="DE" NAME="Agnes Schierhuber (PPE-DE ). –" AFFILIATION="">
<P>
   Κυρία Πρόεδρε, κυρία Επίτροπε, δεν είναι μάλλον πιο κοντά στην αλήθεια ότι υπάρχουν μεγάλες και μικρές επιχειρήσεις που αναπτύχθηκαν μέσα από την παράδοση; Δεν είναι αλήθεια ότι οι επονομαζόμενες μεγάλες επιχειρήσεις είναι εκείνες που απασχολούν πάρα πολλούς εργαζομένους στις αγροτικές περιοχές; Θέλω μόνο να επισημάνω ότι κατάγομαι από ένα κράτος μέλος όπου η γεωργία είναι μικρής κλίμακας. Παρόλα αυτά, η Αυστρία ήθελε ήδη από το 1999 αυτήν την τροποποίηση, αυτό το κλιμακωτό σχέδιο, που ωστόσο δεν πραγματοποιήθηκε γιατί αντέδρασε η Μεγάλη Βρετανία και πριν από αυτήν η Ομοσπονδιακή Δημοκρατία της Γερμανίας. 
<SPEAKER ID="257" LANGUAGE="EN" NAME="Mariann Fischer Boel," AFFILIATION="μέλος της Επιτροπής">
<P>
   . Όταν συζητήθηκαν για τελευταία φορά τρόποι εξεύρεσης πολιτικής συμφωνίας συμβιβαστικής λύσης σχετικά με τη μεταρρύθμιση της ΚΓΠ το 2003, υπήρχαν διάφορες συζητήσεις όσον αφορά την αντιστοίχιση των πληρωμών με τους διάφορους τύπους. Υποβλήθηκαν δύο ιδέες. Μία εξ αυτών έγινε δεκτή από το Συμβούλιο και αυτή ήταν η ιδέα της αφαίρεσης όλων των μικρότερων γεωργικών εκμεταλλεύσεων από το σύστημα – όσων ελάμβαναν λιγότερα από 5 000 ευρώ με αυτήν την παραχώρηση. Δεν συμβάλλουν στη σταδιακή εναρμόνιση. Όταν πρέπει να μειώσουμε μια άμεση πληρωμή στους αγρότες εκ των υστέρων επειδή φθάνουμε το ανώτατο όριο της Συμφωνίας των Βρυξελλών, αυτές οι μικρότερες επιχειρήσεις δεν θα πληγούν.
<SPEAKER ID="258" LANGUAGE="" NAME="Πρόεδρος." AFFILIATION="">
<P>
   Οι ερωτήσεις αριθ. 58-96 θα απαντηθούν γραπτώς(5).
<SPEAKER ID="259" LANGUAGE="EN" NAME="Jim Higgins (PPE-DE ). –" AFFILIATION="">
<P>
   Κυρία Πρόεδρε, επί της διαδικασίας, εξαντλήσατε το σύνολο των είκοσι λεπτών για προφορικές ερωτήσεις προς την Επίτροπο Fischer Boel; 
<SPEAKER ID="260" LANGUAGE="" NAME="Πρόεδρος." AFFILIATION="">
<SPEAKER ID="261" LANGUAGE="" NAME="" AFFILIATION="(Η συνεδρίαση διακόπτεται στις 19.40 και συνεχίζεται στις 21.00)">
<SPEAKER ID="262" LANGUAGE="" NAME="" AFFILIATION="Αντιπροέδρου">
<SPEAKER ID="263" LANGUAGE="" NAME="Πρόεδρος." AFFILIATION="">
<P>
– A6-0143/2005 του κ. Jarzembowski, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που τροποποιεί την οδηγία 91/440/ΕΟΚ του Συμβουλίου για την ανάπτυξη των κοινοτικών σιδηροδρόμων (COM(2004)0139 – C6-0001/2004 – 2004/0047(COD)),
<P>
– A6-0133/2005 του κ. Savary, εξ ονόματος της Επιτροπής Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την πιστοποίηση του προσωπικού οδήγησης μηχανών έλξης και συρμών στο σιδηροδρομικό δίκτυο της Κοινότητας (COM(2004)0142 – C6-0002/2004 – 2004/0048(COD)),
<P>
– A6-0123/2005 του κ. Sterckx, εξ ονόματος της Επιτροπής Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τα δικαιώματα και τις υποχρεώσεις των επιβατών διεθνών σιδηροδρομικών γραμμών (COM(2004)0143 – C6-0003/2004 – 2004/0049(COD))
<P>
– A6-0171/2005 του κ. Zīle, εξ ονόματος της Επιτροπής Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τη θέσπιση των όρων αποζημίωσης σε περίπτωση μη συμμόρφωσης των υπηρεσιών σιδηροδρομικών εμπορευματικών μεταφορών προς τις συμβατικές απαιτήσεις ποιότητας (COM(2004)0144 – C6 0004/2004 – 2004/0050(COD)). 
<SPEAKER ID="264" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
   . Κύριε Πρόεδρε, κυρίες και κύριοι, μετά την ψήφιση των δύο πρώτων νομοθετικών δεσμών για τους σιδηροδρόμους το 2001 και το 2004 αντίστοιχα, η Επιτροπή πρότεινε, στις 3 Μαρτίου 2004, μια νέα σειρά νομοθετικών μέτρων, που αποτελούν την τρίτη νομοθετική δέσμη για τους σιδηροδρόμους.
<P>
Αυτές οι προτάσεις εντάσσονταν στο πλαίσιο των στόχων που καθορίστηκαν στο Λευκό Βιβλίο του 2001 για την πολιτική μεταφορών. Σε εκείνη την περίσταση, είχαμε εκφράσει με σαφήνεια την αναγκαιότητα εκσυγχρονισμού της οργάνωσης των σιδηροδρομικών μεταφορών, προκειμένου να αντιμετωπισθεί η αποστασιοποίηση και η συνεχής παρακμή που τις χαρακτηρίζει και να δημιουργήσουμε μια δυναμική για ποιοτικές σιδηροδρομικές μεταφορές.
<P>
Έρχομαι τώρα, κύριε Πρόεδρε, αναλυτικότερα στα μέτρα που υποστηρίζουμε: καταρχάς, μια πρόταση οδηγίας για την πιστοποίηση του προσωπικού οδήγησης μηχανών έλξης και συρμών στο σιδηροδρομικό δίκτυο. Εν προκειμένω, εισηγητής είναι ο κ. Savary. Επιτρέψτε μου απλώς να υπενθυμίσω ότι η Επιτροπή είχε δεσμευτεί να υποβάλει αυτό το κείμενο στο πλαίσιο των διαπραγματεύσεων μεταξύ Ευρωπαϊκού Κοινοβουλίου και Συμβουλίου σχετικά με τη δεύτερη νομοθετική δέσμη για τους σιδηροδρόμους. Αυτό το νέο κείμενο, το οποίο αποτελεί προϊόν διαβούλευσης με τον τομέα και τους κοινωνικούς εταίρους, προβλέπει έναν μηχανισμό που θα επιτρέπει τον καλύτερο καθορισμό των αρμοδιοτήτων και των ευθυνών σε ό,τι αφορά την κατάρτιση, την αξιολόγηση και την αναγνώριση των προσόντων των μηχανοδηγών και του προσωπικού των συρμών, που αναλαμβάνουν καθήκοντα ασφαλείας. Ένας μηχανοδηγός θα πρέπει να διαθέτει ατομική άδεια που θα αναγνωρίζει τις γενικές του γνώσεις και θα ισχύει σε όλη την επικράτεια της Κοινότητας. Αυτή η άδεια θα πρέπει να συμπληρώνεται από μια βεβαίωση, η οποία θα χορηγείται από τη σιδηροδρομική επιχείρηση που τον απασχολεί. Αυτή η επιχείρηση θα διευκρινίζει την κατάρτιση την οποία έχει λάβει, ιδίως βάσει του δρομολογίου που εκτελεί, του χρησιμοποιούμενου σιδηροδρομικού υλικού και των επιχειρησιακών διαδικασιών και των διαδικασιών ασφαλείας. Αυτά σε ό,τι αφορά την πρώτη πρόταση οδηγίας.
<P>
Η δεύτερη πρόταση στοχεύει στην τροποποίηση της τρέχουσας οδηγίας αναφορικά με το άνοιγμα της αγοράς των σιδηροδρομικών μεταφορών. Ο κ. Jarzembowski είναι ο εισηγητής. Υπενθυμίζω ότι η πρόταση αναφέρεται στο άνοιγμα των διεθνών υπηρεσιών μεταφοράς επιβατών στον ανταγωνισμό. Αυτή η πρόταση αποτελεί άμεση απάντηση στο αίτημα που απηύθυνε το Ευρωπαϊκό Κοινοβούλιο στην Επιτροπή στη διάρκεια της διαβούλευσης σχετικά με τη δεύτερη νομοθετική δέσμη για τους σιδηροδρόμους, καθώς επεδίωκε να υποβληθούν συγκεκριμένες προτάσεις για το άνοιγμα των σιδηροδρομικών υπηρεσιών μεταφοράς επιβατών.
<P>
Συγκεκριμένα, η Επιτροπή προτείνει, από 1ης Ιανουαρίου 2010, οι σιδηροδρομικές επιχειρήσεις που διαθέτουν άδεια και το αναγκαίο πιστοποιητικό ασφαλείας να δύνανται να παρέχουν διεθνείς υπηρεσίες σε ολόκληρη την Κοινότητα. Η διευκόλυνση των νέων εμπορικών πρωτοβουλιών θα συμβάλει στο να εμφυσηθεί νέα πνοή σε αυτόν τον τομέα. Προκειμένου να δημιουργηθούν πραγματιστικές οικονομικές συνθήκες για την ανάπτυξη αυτών των υπηρεσιών, η Επιτροπή θεωρεί ότι οι ενδομεταφορές πρέπει επίσης να επιτραπούν. Η πρόταση προβλέπει, λοιπόν, τη δυνατότητα επιβίβασης και αποβίβασης ταξιδιωτών σε όλο το μήκος ενός διεθνούς δρομολογίου, ακόμα και μεταξύ δύο σταθμών του ενός και του ιδίου κράτους μέλους, προστατεύοντας παράλληλα την ισορροπία των συμβάσεων δημόσιας υπηρεσίας. Με απασχολεί ιδιαίτερα να υπάρξει ομαλή συνάρθρωση με την αναθεωρημένη πρόταση του κανονισμού για τις δημόσιες υπηρεσίες μεταφορών, που ενέκρινε η Επιτροπή τον Ιούνιο του 2005.
<P>
Η προστασία των επιβατών του σιδηροδρόμου αποτελεί κάθε άλλο παρά ασήμαντο μέσο για την τόνωση και αναζωογόνηση του σιδηροδρόμου. Η σχετική έκθεση είναι εκείνη του κ. Sterckx. Θα περιοριστώ στην αναφορά ορισμένων στοιχείων που χαρακτηρίζουν αυτήν την πρόταση, αρχίζοντας από τη δωρεάν και ισότιμη αρωγή προς τους επιβάτες με κινητικά προβλήματα, που αποτελεί εχέγγυο της πρόσβασης στα τρένα. Υπάρχει ένα αίτημα εκ μέρους των επιβατών με κινητικά προβλήματα, που θέλουν να διαθέτουν πιο προσπελάσιμα μέσα μεταφοράς, τα οποία να δύνανται να χρησιμοποιούν χωρίς να χρειάζονται βοήθεια. Εκεί όπου αυτή η προσπελασιμότητα δεν διασφαλίζεται σε επαρκή βαθμό, η σιδηροδρομική εταιρεία και ο διαχειριστής των σταθμών θα υποχρεούνται να παρέχουν την προσήκουσα συνδρομή σε περίπτωση που αυτό ζητηθεί.
<P>
Τέλος, η τρίτη νομοθετική δέσμη για τους σιδηροδρόμους έχει επίσης ως στόχο τη ρύθμιση των εμπορευματικών υπηρεσιών και την ενίσχυση της ποιότητας των εμπορευματικών μεταφορών. Ο κ. Zïle είναι ο εισηγητής για αυτήν την τέταρτη πρόταση, που στοχεύει στη θέσπιση ελάχιστων προδιαγραφών στις συμβάσεις μεταξύ σιδηροδρομικών εταιρειών και των πελατών τους, πράγμα που ήδη θεωρείται καλή πρακτική στον τομέα. Το συγκεκριμένο περιεχόμενο των δεσμεύσεων ποιότητας εναπόκειται στην εκτίμηση των συμβαλλομένων μερών. Το κείμενο που προτείνεται στοχεύει στο να ληφθούν υπόψη κατά τρόπο πιο συστηματικό τα στοιχεία ποιότητας. Η βελτίωση της ποιότητας των εμπορευματικών σιδηροδρομικών μεταφορών είναι πράγματι απαραίτητη προϋπόθεση επιβεβαίωσης του δυναμισμού που φαίνεται να βρίσκει εκ νέου ο κλάδος.
<SPEAKER ID="265" LANGUAGE="" NAME="Πρόεδρος." AFFILIATION="">
<P>
   Σας ευχαριστώ, κύριε Barrot. Όπως είπατε, η συζήτηση αυτή είναι πολύ σημαντική.
<P>
Θα ήθελα να υπενθυμίσω στο Κοινοβούλιο την περίφημη παρατήρηση που έγινε από τον τέως βρετανό υπουργό Εξωτερικών, τον Ernest Bevin, περίπου το 1945. Είπε: «Η ιδέα μου για την Ευρώπη είναι να πάω στον σταθμό Βικτόρια στο Λονδίνο και να αγοράσω ένα εισιτήριο για όπου στο καλό θέλω». 
<SPEAKER ID="266" LANGUAGE="DE" NAME="Georg Jarzembowski (PPE-DE )," AFFILIATION="εισηγητής">
<P>
   . Κύριε Πρόεδρε, κύριε Αντιπρόεδρε της Επιτροπής, κυρίες και κύριοι, συνάδελφοι στην ταλαιπωρία, έχουμε άλλη μία φορά την ευτυχία να διεξάγουμε μια τόσο σημαντική συζήτηση στις 21.00, μόνοι, στον στενό και οικείο κύκλο των εισηγητών και σκιωδών εισηγητών.
<P>
Δεν θέλουμε μόνο να μπορεί κανείς να αγοράσει εισιτήριο για κάθε προορισμό στην Ευρώπη, αλλά και να φθάνουμε γρήγορα. Γι’ αυτό χρειαζόμαστε την τρίτη δέσμη για τους σιδηροδρόμους. Παραδέχομαι ότι αρχικά υπήρξαν συζητήσεις στην Ομάδα μου, αλλά ύστερα υιοθετήθηκε η γραμμή να παραιτηθούμε από τους κανονισμούς για την ποιότητα ή τις εμπορευματικές μεταφορές. Αφού θα ανοίξουμε τα δίκτυα την 1η Ιανουαρίου 2006 για τις διασυνοριακές μεταφορές και την 1η Ιανουαρίου 2007 για τις εθνικές εμπορευματικές μεταφορές, ελπίζουμε ότι σε δύο με τρία χρόνια θα έχει αναπτυχθεί όντως ανταγωνισμός και δεν θα χρειαζόμαστε νομική ρύθμιση για τις ποιοτικές απαιτήσεις.
<P>
Τότε είχαμε αποφασίσει με συντριπτική πλειοψηφία να ανοίξουμε την 1η Ιανουαρίου 2008 τα δίκτυα όχι μόνο για τις διασυνοριακές αλλά και για τις εθνικές σιδηροδρομικές μεταφορές. Αυτό ήταν το αίτημά μας πριν από δύο χρόνια. Αναρωτιέμαι γιατί να πάμε τώρα πάλι πίσω. Ωστόσο, προκειμένου να δοθεί περισσότερος χρόνος στους ενδιαφερομένους, η επιτροπή προτείνει κλιμακωτό άνοιγμα: για τις διεθνείς επιβατικές μεταφορές την 1η Ιανουαρίου 2008 και για τις εθνικές μεταφορές την 1η Ιανουαρίου 2012. Όλοι γνωρίζουμε ότι κατά τις διαπραγματεύσεις με το Συμβούλιο, το 2012 μπορεί να γίνει 2013 ή και κάτι άλλο.
<P>
Εφόσον, όμως, το Κοινοβούλιο είχε ζητήσει ήδη πριν από δύο χρόνια το άνοιγμα όλων των σιδηροδρομικών δικτύων το 2008, πρέπει να παραμείνουμε σε αυτήν τη γραμμή. Ελπίζω ότι ο Αντιπρόεδρος θα συμφωνήσει με τη γραμμή του Κοινοβουλίου και δεν θα αποφασίσει τη ρύθμιση μόνο των διασυνοριακών μεταφορών αλλά και των μεταφορών σε ολόκληρη την εσωτερική αγορά. Για να είμαι ειλικρινής, εγώ δεν θέλω τέταρτη, πέμπτη και έκτη σιδηροδρομική δέσμη. Θα πρέπει να τελειώνουμε και να αποφασίσουμε με αυτήν τη δέσμη για την ελευθέρωση, το άνοιγμα των δικτύων, τον προσανατολισμό στους πελάτες και τον ανταγωνισμό.
<P>
Δεν θέλω να αναφερθώ τώρα στην πρόθεσή μας για τροποποίηση της οδηγίας 2001/14/ΕΚ προκειμένου να προσφέρουμε στα τρένα υψηλής ταχύτητας καλύτερες δυνατότητες πιο μακροπρόθεσμου προγραμματισμού. Θα ήθελα, όμως, να επισημάνω τελειώνοντας το εξής: εμείς λέγαμε ανέκαθεν στο Σώμα, με εξαίρεση μερικούς από τους συναδέλφους που κάθονται πίσω-πίσω, ότι η δέσμη πρέπει να μείνει όπως προτάθηκε από την Επιτροπή. Γι’ αυτό άλλωστε καθυστερήσαμε να φέρουμε τη δέσμη στην Ολομέλεια. Όταν θα λάβουμε την απόφασή μας, το Συμβούλιο θα είναι ελεύθερο να λάβει τη δική του.
<P>
Η πιο αρνητική εμπειρία αφορά την έκθεση Meijer. Αφού η Επιτροπή υπέβαλε το 2000 πρόταση για τις δημόσιες επιβατικές μεταφορές, κάναμε την πρώτη ανάγνωση τον Νοέμβριο του 2001. Μέχρι σήμερα, το Συμβούλιο δεν έκανε τίποτα εκτός από το να αφήσει επίτηδες την πρόταση στο συρτάρι. Το Συμβούλιο δεν ανταποκρίνεται στο καθήκον του και δεν τολμάει να αγγίξει αυτό το ευαίσθητο ζήτημα. Εμείς, όμως, είπαμε ότι αυτά τα τέσσερα μέρη πρέπει να είναι μαζί, και μαζί με την πρόταση για τις δημόσιες επιβατικές μεταφορές. Είπαμε ότι θα τα ψηφίσουμε οριστικά στην Ολομέλεια με ψήφισμα νομοθετικού περιεχομένου, μόλις το Συμβούλιο δώσει το σήμα.
<P>
Σήμερα το απόγευμα, ο πρόεδρος της Επιτροπής Μεταφορών και Τουρισμού μας ενημέρωσε ότι ο άγγλος υπουργός Μεταφορών κ. Darling υποσχέθηκε πως η δέσμη θα παραμείνει ενωμένη. Γι’ αυτό θα πρέπει αύριο να κάνουμε το μεγάλο βήμα και να μην ψηφίσουμε μόνο για τις τροπολογίες αλλά και για τα νομοθετικά ψηφίσματα, έτσι ώστε αύριο το απόγευμα να μπορούμε να πούμε ότι αυτή είναι η στάση μας και η γνώμη μας σχετικά με την τρίτη σιδηροδρομική δέσμη. Απευθύνω, λοιπόν, έκκληση στο Συμβούλιο να κρατήσει τον λόγο του και να αφήσει άθικτη τη δέσμη, να κάνει λογικές προτάσεις, και τότε θα μπορέσουμε να προχωρήσουμε καλά. Ελπίζω ότι η βρετανική Προεδρία θα εκπροσωπήσει δυναμικά στις 6 Οκτωβρίου στο Συμβούλιο το μήνυμα που θα δώσουμε αύριο και θα επιταχύνει τις εργασίες.
<SPEAKER ID="267" LANGUAGE="FR" NAME="Gilles Savary (PSE )," AFFILIATION="εισηγητής">
<P>
   . Κύριε Πρόεδρε, κύριε Επίτροπε, θέλω καταρχάς να ευχαριστήσω τον πρόεδρο της επιτροπής μας, Paolo Costa, καθώς και το σύνολο των συναδέλφων μας, τόσο τους εισηγητές –εις εξ αυτών εκφράστηκε– όσο και τους σκιώδεις εισηγητές και τους συντονιστές, για το εξαιρετικά εντατικό και αξιοσημείωτο έργο που επιτέλεσε το Ευρωπαϊκό Κοινοβούλιο.
<P>
Άκουσα με προσοχή τον κ. Jarzembowski, που αναφέρθηκε σε έναν Γάλλο, ο οποίος αντιτίθεται στη νομοθετική δέσμη. Δεν ξέρω περί ποίου πρόκειται. Ενδεχομένως να τον γνωρίζει. Εν πάση περιπτώσει, εγώ δεν τον γνωρίζω. Αυτός είναι ο λόγος για τον οποίο συνηγόρησα με επιμονή να ψηφίσουμε σήμερα όλα τα κείμενα και να τα διαβιβάσουμε στο Συμβούλιο. Το Ευρωπαϊκό Κοινοβούλιο έκανε τη δουλειά του και η νομοθετική δέσμη είναι έτοιμη. Θα την διαβιβάσουμε αύριο στη βρετανική Προεδρία, και εκφράζω την ευχή η βρετανική Προεδρία να αποφανθεί και να μπορέσουμε, ει δυνατόν –ίσως δεν πρέπει να είμαστε ουτοπικοί– να ολοκληρώσουμε αυτόν τον περίπλοκο φάκελο στη διάρκεια της Προεδρίας του κ. Μπλερ.
<P>
Η δέσμη δρομολογείται, απλώς θέλησα να ψηφίσουμε σήμερα και να μην διαφοροποιήσουμε το έργο που επιτέλεσε το Ευρωπαϊκό Κοινοβούλιο. Δεν υπάρχει λόγος, αφού υπάρχει τουλάχιστον ένα κείμενο, που έχει επείγοντα χαρακτήρα, δηλαδή το κείμενο για την άδεια του προσωπικού οδήγησης μηχανών έλξης. Όχι επειδή εξασφάλισε αρκετά διευρυμένη συμφωνία στην Επιτροπή Μεταφορών και Τουρισμού, αλλά απλώς επειδή δρομολογείται η ελευθέρωση. Από τις 15 Μαρτίου 2003, οι διεθνείς σιδηροδρομικές μεταφορές εμπορευμάτων έχουν ελευθερωθεί και χρειαζόμαστε σήμερα αυτό το κείμενο για να καταρτίσουμε τους μηχανοδηγούς στις διεθνείς σιδηροδρομικές μεταφορές.
<P>
Θα ήθελα να προβώ, τώρα, σε μερικές τελικές παρατηρήσεις στα άλλα κείμενα. Πιστεύω ότι η έκθεση του κ. Sterckx για τα δικαιώματα των επιβατών είναι απολύτως βασική. Δεν υπάρχει κανένας λόγος να θεσπίζονται δικαιώματα επιβατών στις αεροπορικές μεταφορές, και να μην γίνεται αυτό στις σιδηροδρομικές μεταφορές. Και, καθώς υπάρχουν πολύ μεγάλες διαφορές μεταξύ των κρατών μελών και δυσλειτουργίες, ιδίως στη χώρα μου, προσωπικά χαίρομαι που ο κ. Sterckx μας προτείνει μια έκθεση που κινείται σε αυτήν τη λογική, ελπίζω δε ότι θα αρθούν οι αντιρρήσεις του Συμβουλίου.
<P>
Για την έκθεση του κ. Zīle, χωρίς να θέλω να θίξω τον εισηγητή, ο οποίος επιτέλεσε έξοχο έργο, βεβαίως και είμαι πιο επιφυλακτικός, πολύ απλά διότι οι σιδηροδρομικές εταιρείες αξιολογούν τις συμβάσεις και τα εμπορεύματα είναι πολύ πιο ετερογενή από τους επιβάτες. Δεν είναι το ίδιο πράγμα να μεταφέρεται το τάδε ή το δείνα εμπόρευμα.
<P>
Τέλος, όσον αφορά την έκθεση του κ. Jarzembowski, προσωπικά είμαι πιο επιφυλακτικός. Ψήφισα την ελευθέρωση της αγοράς εμπορευματικών μεταφορών, διότι οι εμπορευματικές μεταφορές δεν λειτουργούσαν. Όσον αφορά τη μεταφορά των επιβατών, έχω την αίσθηση ότι το όλο ζήτημα αφορά το γεγονός ότι λίγες μεγάλες εταιρείες εποφθαλμιούν τα εθνικά δίκτυα. Κυρίως, αυτό που με ενοχλεί, είναι οι ενδομεταφορές. Στην πραγματικότητα, γνωρίζουμε πολύ καλά ότι δεν υφίσταται αγορά που να συνδέει Παρίσι με Ρώμη. Αντιθέτως υπάρχει αγορά μεταξύ Παρισιού και Λυόν, Λυόν και Μασσαλίας, και αυτό ακριβώς εποφθαλμιούν οι μεγάλες εταιρείες. Και ανησυχώ για την κατάσταση των μικρών χωρών, των χωρών με περιορισμένη γεωγραφική έκταση, οι εθνικές γραμμές των οποίων βρίσκονται στην πραγματικότητα σε διεθνείς γραμμές, που αύριο μπορεί να εξαφανισθούν ή να απορροφηθούν από μεγάλες σιδηροδρομικές εταιρείες όπως οι γαλλικοί ή οι γερμανικοί σιδηρόδρομοι (SNCF και Deutsche Bahn, αντίστοιχα). Αυτός άλλωστε είναι ο λόγος για τον οποίο αυτές οι μεγάλες επιχειρήσεις ενδιαφέρονται τόσο πολύ.
<SPEAKER ID="268" LANGUAGE="NL" NAME="Dirk Sterckx (ALDE )," AFFILIATION="εισηγητής">
<P>
Θα ήθελα, καταρχάς, να πω λίγα λόγια σχετικά με τη δέσμη των απαιτήσεων. Παραμείναμε όσο το δυνατόν περισσότερο πιστοί στις διεθνείς συμφωνίες της Σύμβασης περί των Διεθνών Σιδηροδρομικών Μεταφορών (COTIF) και κάναμε, επομένως, σε σχέση με τις πληροφορίες προς τους ταξιδιώτες, κάποιες αλλαγές στην πρόταση της Επιτροπής. Είμαι της άποψης ότι δεν είναι απαραίτητο να παρέχονται όλες οι πληροφορίες σε όλους τους ταξιδιώτες τόσο πριν όσο και κατά τη διάρκεια του ταξιδιού. Αυτό θα οδηγούσε, στην πραγματικότητα, σε ένα ανεφάρμοστο επίπεδο γραφειοκρατίας, συμπεριλαμβανομένων των εισιτηρίων σε μέγεθος Α4 για παράδειγμα. Δεν νομίζω ότι υπάρχει κανένα νόημα στο να κάνουμε κάτι τέτοιο. Πιστεύω ότι οι σιδηροδρομικές επιχειρήσεις πρέπει να ενθαρρύνονται να δίνουν τις απαραίτητες πληροφορίες στους σωστούς επιβάτες. Δεν νομίζω ότι είναι σωστό να αναγκάσουμε τις εταιρείες να παρέχουν πληροφορίες σχετικά με τον ανταγωνισμό ή με άλλες εταιρείες, αν αυτό είναι ενάντια στη θέλησή τους. Αν μπορούν να παρακινηθούν ώστε να ενώσουν τις δυνάμεις τους, τόσο το καλύτερο, αλλά νομίζω ότι μια εταιρεία που θέλει να κερδίσει έναν πελάτη δεν μπορεί να υποχρεωθεί να συμπεριλάβει τους πιθανούς ανταγωνιστές στην πολιτική ενημέρωσής της.
<P>
Στην περίπτωση ατυχημάτων, θανάτου ή τραυματισμού επιβατών, πιστεύουμε ότι σε σχέση με την αντικειμενική ευθύνη, με άλλα λόγια, στις περιπτώσεις εκείνες όπου οι σιδηροδρομικές επιχειρήσεις απαιτούνται να πληρώσουν σε κάθε περίπτωση, πρέπει να χρησιμοποιηθούν τα ίδια ποσά με τον κανονισμό για τις αεροπορικές μεταφορές. Όσο για τις αποσκευές, υιοθετήσαμε την COTIF, διότι περιέχει έναν γενικότερο ορισμό των αποσκευών, καθώς και καταλόγους με διαφορετικά ποσά, αλλά πιστέψαμε ότι αυτός ήταν ο καλύτερος τρόπος για να αντιμετωπίσουμε αυτό το ζήτημα.
<P>
Υπάρχει μια τεράστια κληρονομιά από το παρελθόν, πρέπει να πω, που βαραίνει τους ώμους των σιδηροδρομικών επιχειρήσεων, αλλά πρέπει αργά αλλά σταθερά να ενθαρρυνθούν να κάνουν βελτιώσεις. Πρέπει να δημιουργηθεί μια υπηρεσία παραπόνων, αλλά δεν πρέπει να ενθουσιαστούμε υπερβολικά όσον αφορά τη που χρησιμοποιείται. Έκανα πιο απλή την πρόταση όσον αφορά την επακόλουθη ζημία, την οποία διέγραψα. Πιστεύω ότι οι ετήσιες εκθέσεις ποιότητας δεν είναι απαραίτητες. Πρέπει να επιτύχουμε ένα πιο ευέλικτο σύστημα που να αφήνει περισσότερα περιθώρια πρωτοβουλίας, για μια ευρύτερη εφαρμογή, για εμπορικές πρωτοβουλίες των σιδηροδρομικών επιχειρήσεων που είναι διατεθειμένες να τις υποβάλουν, και για περιφερειακές πρωτοβουλίες. Οι επιχειρήσεις μπορούν, ως εκ τούτου, να προχωρήσουν πέρα από αυτό που απαιτούμε, αλλά –και αυτό είναι, κατά την άποψή μου, σημαντικό για τη θέση μας ως Κοινοβούλιο– νομίζουμε ότι αυτά τα δικαιώματα πρέπει να ισχύσουν για όλους τους επιβάτες, και όχι μόνο για την ελίτ του 5% των επιβατών που κάνουν διεθνή ταξίδια, αλλά σε όλους όσοι χρησιμοποιούν το τρένο. Το ίδιο ισχύει στην αεροπορία, και δεν υπάρχει κανένας λόγος να μην ισχύσει και στα ταξίδια με τρένο. Θα το συζητήσουμε αυτό με το Συμβούλιο, αλλά από όσο γνωρίζω, αν οι πηγές μου είναι αξιόπιστες, το ζήτημα αυτό, δηλαδή το να ισχύσουν τα δικαιώματα για όλους τους επιβάτες, είναι ένα θέμα για το οποίο το Συμβούλιο έχει φτάσει σε αδιέξοδο. Θα ήθελα να πω στον εκπρόσωπο του Συμβουλίου ότι είναι ένα από τα σημεία για τα οποία εγώ, ως εισηγητής, θα παλέψω με νύχια και με δόντια και ελπίζω ότι μπορώ να υπολογίζω στη συνδυασμένη υποστήριξη των συναδέλφων μου βουλευτών στο Σώμα.
<SPEAKER ID="269" LANGUAGE="LV" NAME="Roberts Zīle (UEN )," AFFILIATION="εισηγητής">
<P>
   . – Κύριε Πρόεδρε, κύριε Barrot, κυρίες και κύριοι, με την υποβολή στο Κοινοβούλιο ενός σχεδίου κανονισμού για την αποζημίωση σε περίπτωση μη συμμόρφωσης των σιδηροδρομικών υπηρεσιών προς τις συμβατικές απαιτήσεις ποιότητας, ο στόχος της Ευρωπαϊκής Επιτροπής ήταν να βελτιώσει την ποιότητα των σιδηροδρομικών εμπορευματικών μεταφορών στην εσωτερική αγορά της Ευρωπαϊκής Ένωσης και να προάγει, με αυτόν τον τρόπο, τη μετατόπιση των εμπορευματικών μεταφορών από τον δρόμο στον σιδηρόδρομο. Η πρόθεση ήταν να αυξηθεί, μέσω αυτού, η αναλογία των σιδηροδρομικών μεταφορών, που είναι πολύ χαμηλή σήμερα.
<P>
Βασικά, το σχέδιο κανονισμού περιέχει διοικητικά μέτρα και κανόνες που πρέπει να εισαχθούν στις συμβάσεις μεταξύ των σιδηροδρομικών εταιρειών και των πελατών τους. Πρέπει να πω ευθύς αμέσως ότι σε ανταγωνιστικές καταστάσεις ένα τέτοιο μέτρο θα ήταν αδιανόητο, και έτσι εξηγείται σε μεγάλο βαθμό η γνωμοδότηση της Επιτροπής Μεταφορών και Τουρισμού σχετικά με το αν η υποστήριξη αυτού του κανονισμού βασίστηκε στην αισιοδοξία ή στον σκεπτικισμό όσον αφορά την αύξηση του ανταγωνισμού στις σιδηροδρομικές εμπορευματικές μεταφορές στο εγγύς μέλλον. Επίσης, ως αντιπρόσωπος ενός νέου κράτους μέλους, με ξάφνιασε δυσάρεστα το γεγονός ότι το σχέδιο κανονισμού που υποβλήθηκε την άνοιξη του 2004 βασίστηκε σε έρευνα που αφορούσε μόνο τα 15 παλαιά κράτη μέλη, και ότι μια ολόκληρη σειρά ειδικών χαρακτηριστικών των νέων κρατών μελών δεν λήφθηκε υπόψη στο σχέδιο: αυτά μπορούν να αναφερθούν μόνο ως παράδειγμα. Στα κράτη της Βαλτικής, για παράδειγμα, πάνω από το 50% των εμπορευματικών μεταφορών διεξάγεται μέσω του σιδηρόδρομου, σε σύγκριση με το 90% σχεδόν των οδικών μεταφορών σε άλλα κράτη. Δεύτερον, στα τρία κράτη της Βαλτικής, σχεδόν όλες οι σιδηροδρομικές εμπορευματικές μεταφορές διασχίζουν τα εξωτερικά σύνορα της Ευρωπαϊκής Ένωσης συνδέοντας τους θαλάσσιους λιμένες των Βαλτικών κρατών με τις αγορές της Ρωσίας, της Λευκορωσίας και των άλλων κρατών της ΚΑΚ. Αυτό με τη σειρά του θα σήμαινε ότι, αν εγκρινόταν αυτός ο κανονισμός, οι σιδηρόδρομοι της Λετονίας θα κατέβαλλαν συνεχώς αποζημιώσεις για καθυστερήσεις που συνέβησαν στη ρωσική επικράτεια χωρίς καμία συγκεκριμένη ελπίδα για την απόκτηση οποιασδήποτε αποζημίωσης από τους ρωσικούς σιδηρόδρομους.
<P>
Τέλος, θα ήθελα να πω ότι είμαι πολύ ικανοποιημένος με το κοινό έργο όλων των εισηγητών σχετικά με αυτήν τη δέσμη προτάσεων, όπως και με το έργο των σκιωδών εισηγητών, και δεν κατανοώ τις προσπάθειες να διαλυθεί αυτή η τρίτη δέσμη νομοθετικών προτάσεων για τους σιδηρόδρομους, που μπορεί να μην προσφέρει ουσιαστικά τίποτα στους πελάτες. Θα αναφέρω ξανά ένα παράδειγμα από τα κράτη της Βαλτικής. Αν, για παράδειγμα, η ιδέα που περιλαμβάνεται στην έκθεση του κ. Sterckx, ότι πρέπει επίσης να δοθούν στους επιβάτες δικαιώματα σε σχέση με τις εγχώριες μεταφορές, αφαιρεθεί και αντικατασταθεί μόνο με τις διεθνείς μεταφορές, τότε μπορώ να πω ότι στις χώρες της περιοχής μου –δηλαδή στις χώρες της Βαλτικής– η τρίτη δέσμη στο σύνολό της δεν θα έχει απολύτως κανέναν αντίκτυπο. Ο αντίκτυπος και των τριών από τις τέσσερις νομοθετικές πράξεις θα είναι μηδενικός. Δεν θέλω να υπεισέλθω σε τέτοιες λεπτομέρειες, αλλά δυστυχώς αυτή είναι η αλήθεια. Προέβην σε μια λεπτομερή ανάλυση του πιθανού αντίκτυπου στις χώρες της Βαλτικής. Λαμβάνοντας υπόψη όλα όσα ειπώθηκαν ήδη εδώ, καλώ τους συναδέλφους μου βουλευτές να απορρίψουν την έκθεσή μου, όπως έκανε η Επιτροπή Μεταφορών και Τουρισμού, και την ίδια στιγμή καλώ τους συναδέλφους μου βουλευτές να υποστηρίξουν την προσέγγιση της δέσμης για τις τρεις άλλες νομοθετικές προτάσεις και να τις υποστηρίξουν με τη διατύπωση που ενέκρινε η Επιτροπή Μεταφορών και Τουρισμού. 
<SPEAKER ID="270" LANGUAGE="DE" NAME="Elisabeth Jeggle," AFFILIATION="εξ ονόματος της Ομάδας PPE-DE">
<P>
Θα ήθελα να ευχαριστήσω θερμά τον εισηγητή, κ. Savary, για την καλή συνεργασία και για τους συμβιβασμούς που επιτεύχθηκαν. Πρώτον, στην επιτροπή καταφέραμε να επιτύχουμε συμφωνία και για κρίσιμα σημεία όπως το αίτημα επέκτασης του πεδίου εφαρμογής της οδηγίας από τους οδηγούς μηχανών και στο υπόλοιπο προσωπικό των τρένων. Συμφωνήσαμε σε μια διαδικασία δύο φάσεων, ενώ η απόφαση για την ανάγκη πιστοποίησης του υπόλοιπου προσωπικού των τρένων θα ληφθεί αργότερα από τον Ευρωπαϊκό Οργανισμό Σιδηροδρόμων.
<P>
Σε γενικές γραμμές, αυτές είναι ρεαλιστικές και μη γραφειοκρατικές λύσεις που οδηγούν σε απλούστευση. Αυτό ήταν και είναι στόχος της Ομάδας ΕΛΚ-ΕΔ εδώ στο Σώμα. Για τον λόγο αυτόν, και επειδή βρέθηκαν συμβιβασμοί, η Ομάδα ΕΛΚ-ΕΔ απορρίπτει τις τροπολογίες 46 και 50.
<P>
Επιτρέψτε μου να πω τελειώνοντας δυο λόγια για την έκθεση σχετικά με τα δικαιώματα των επιβατών, και συγκεκριμένα για την τροπολογία 138, που σκοπεύει να δημιουργήσει ευρωπαϊκό νομικό δικαίωμα μεταφοράς ποδηλάτων σε όλα τα τρένα. Πρόκειται για άλλο ένα παράδειγμα για τους λόγους που κάνουν πολλούς ευρωπαίους πολίτες να αντιδρούν με σκεπτικισμό στην Ευρώπη: μανία ρύθμισης ως την τελευταία λεπτομέρεια. Κυρίες και κύριοι, ας δώσουμε τα σωστά μηνύματα. 
<SPEAKER ID="271" LANGUAGE="DE" NAME="Willi Piecyk," AFFILIATION="εξ ονόματος της Ομάδας PSE">
<P>
Προ ολίγου είχα συζήτηση στην Ομάδα μου όπου η σιδηροδρομική δέσμη αναφέρθηκε για άλλη μία φορά εν συντομία ως έκθεση Jarzembowski. Αισθάνθηκα υποχρεωμένος να αντιδράσω γιατί στη δέσμη αυτή υπάρχουν οπωσδήποτε κάποια πράγματα παραπάνω. Θεωρώ εξαιρετικά σημαντική την έκθεση Savary. Είναι απαραίτητο να έχουμε στην Ευρώπη καλά εκπαιδευμένους μηχανοδηγούς για τις διασυνοριακές μεταφορές, δηλαδή να μεταφέρονται καλά και με ασφάλεια τα εμπορεύματα από μηχανοδηγούς που θα έχουν εξειδικευμένους συνεργάτες, οι οποίοι θα πρέπει να διαθέτουν και καλή κοινωνική ασφάλιση. Γι’ αυτό θεωρώ ότι η έκθεση Savary αποτελεί ένα σημαντικό βήμα προόδου στις εμπορευματικές μεταφορές.
<P>
Θεωρώ επίσης σημαντική την έκθεση Sterckx, γιατί έτσι θα ρυθμιστούν επιτέλους σωστά και τα δικαιώματα των επιβατών και οι πελάτες, δηλαδή οι επιβάτες, θα έχουν δικαίωμα σωστής αποζημίωσης σε περίπτωση καθυστερήσεων για τις οποίες υπαίτιος είναι ο φορέας εκμετάλλευσης, όπως συμβαίνει και με τους άλλους τρόπους μεταφοράς.
<P>
Σχετικά με την έκθεση Zīle πρέπει να πω ότι μερικές φορές η Επιτροπή πηγαίνει πιο μακριά από όσο πρέπει. Όπως ο ίδιος ο κ. Zīle επισήμανε, έκανε πολύ καλή εργασία, όμως η πλειοψηφία στην επιτροπή είχε ενδοιασμούς – και εγώ ο ίδιος. Πρέπει να πούμε για τις ποιοτικές απαιτήσεις στον τομέα των εμπορευματικών μεταφορών ότι, αφού βασιζόμαστε στην αγορά, τότε η αγορά μπορεί και να ρυθμίσει η ίδια κάποια πράγματα.
<P>
Κατά την γνώμη μου, το καθοριστικό είναι η ενίσχυση του σιδηροδρομικού τομέα. Ένας από τους προκατόχους σας, κύριε Επίτροπε, ο Επίτροπος Kinnock, ήταν εκείνος που διατύπωσε το σύνθημα για την αναζωογόνηση των σιδηροδρόμων στην Ευρώπη. Ο κ. Kinnock (, όχι) είχε δίκιο ως προς τον δρόμο που χάραξε, γιατί αντιμετωπίζουμε το πρόβλημα ότι από την δεκαετία του 1970 μειώνεται διαρκώς τόσο η σιδηροδρομική διακίνηση προσώπων όσο και η σιδηροδρομική διακίνηση εμπορευμάτων.
<SPEAKER ID="272" LANGUAGE="IT" NAME="Paolo Costa," AFFILIATION="εξ ονόματος της Ομάδας ALDE">
<P>
Μας δίδεται, λοιπόν, μια τελευταία ευκαιρία για ριζικές και επείγουσες παρεμβάσεις, οι οποίες θα επιτρέψουν την επίτευξη των στόχων που ορίζουν οι ευρωπαϊκές συνθήκες –από την εποχή της Ρώμης, το 1956– στις οποίες αναφέρεται ότι η Ευρωπαϊκή Ένωση αποσκοπεί στην ολοκλήρωση των εθνικών δικτύων μεταφοράς σε ευρωπαϊκό επίπεδο, ώστε να καταστούν διαλειτουργικά από τεχνική και οικονομική άποψη, ελευθερώνοντας την πρόσβαση σε αυτά. Ο στόχος αυτός ετέθη ως φυσική προϋπόθεση για την οικοδόμηση της Ευρώπης, είτε με την έννοια της αγοράς είτε ως σχεδίου δημιουργίας μιας πολιτικής οντότητας.
<P>
Η τρίτη δέσμη μέτρων αποτελεί θεμελιώδες στοιχείο αυτής της στρατηγικής. Είναι σαφές ποια κατεύθυνση πρέπει να ακολουθηθεί για να επιτύχουμε τεχνική διαλειτουργικότητα, αλλά θα πρέπει να αναγνωρίσουμε τη συμβολή της τρίτης δέσμης με την πρόταση οδηγίας για την πιστοποίηση του προσωπικού συρμών, η οποία είναι το θέμα της έκθεσης Savary: μόνο με την κατάρτιση του προσωπικού μπορεί να καταστεί διαλειτουργικό το σύστημα πριν από την επίτευξη της τεχνικής διαλειτουργικότητας.
<P>
Ωστόσο, η τρίτη δέσμη μέτρων απαιτεί από το Κοινοβούλιο και το Συμβούλιο να αναλάβουν τις ευθύνες τους όσον αφορά την απόφαση και τον τρόπο της ελευθέρωσης. Το θέμα του ανοίγματος της αγοράς παραπέμπεται στην πρόταση οδηγίας σχετικά με το μέλλον των κοινοτικών σιδηροδρόμων και η εφαρμογή του στη μεταφορά επιβατών προβλέπεται για το 2008 στις διεθνείς γραμμές και για το 2012 στις εσωτερικές. Αυτό ακριβώς είναι το καίριο σημείο βελτίωσης της πρότασης από το Κοινοβούλιο: οι ημερομηνίες και οι προθεσμίες αυτές, ιδίως η δεύτερη του 2012, δεν συμβαδίζουν με τον επείγοντα χαρακτήρα του ζητήματος, αν και ο συμβιβασμός είναι λογικός και λαμβάνει επίσης υπόψη τις ανησυχίες των εθνικών σιδηροδρομικών οργανισμών που δεν είναι ακόμη έτοιμοι για την πρόκληση των αγορών στον χώρο που θα παραμείνει το φυσικό τους μονοπώλιο.
<P>
Πρόκειται για ανησυχίες που δεν θα έπρεπε να βαρύνουν σε σημείο που να παραβλέπεται ο τύπος της έγκρισης με τη δυνατότητα άμεσης ανάθεσης συμβάσεων και υπηρεσιών δημόσιων σιδηροδρομικών μεταφορών εθνικής εμβέλειας χωρίς διαγωνισμό, όπως αφήνει να εννοηθεί η αναθεωρημένη εκδοχή της πρότασης κανονισμού σχετικά με τις υποχρεώσεις της δημόσιας υπηρεσίας μεταφορών. Το Κοινοβούλιο δέχεται θετικά την πρόταση αυτή που παρέχει τη δυνατότητα απεμπλοκής της έκθεσης Meijer, η οποία αναμένει την κοινή θέση του Συμβουλίου επί πολλά έτη.
<P>
Εν κατακλείδι, θα ήθελα να θίξω ένα τελευταίο σημείο: η Επιτροπή επέμεινε στην ανάγκη να διατηρηθεί η ενότητα των μέτρων της τρίτης δέσμης για τους σιδηροδρόμους. Επ’ αυτού ζήτησε και έλαβε επαρκείς διαβεβαιώσεις από τη βρετανική Προεδρία, η οποία θα καταβάλει προσπάθειες, ώστε το Συμβούλιο να ολοκληρώσει την εξέταση της έκθεσης Sterckx και να συνεχίσει την εργασία σχετικά με τις εκθέσεις Jarzembowski και Meijer.
<P>
Ωστόσο, πέραν από τα τυπικά ζητήματα, η ενότητα της δέσμης των μέτρων έχει βαθύτερη έννοια: όπως προκύπτει από ποικίλες εμπειρίες του παρελθόντος, η ελευθέρωση απαιτεί αρκετά αντισταθμιστικά μέτρα, ένα εκ των οποίων είναι ασφαλώς η προστασία των καταναλωτών. Εάν προστατεύονται οι καταναλωτές, η ελευθέρωση μπορεί να είναι αποτελεσματική και λειτουργική, ενώ εάν η ελευθέρωση δεν λειτουργεί ή κινδυνεύει να αποδειχθεί επικίνδυνη, οι καταναλωτές δεν θα είναι προστατευμένοι. Κατά την άποψή μου, η έκθεση Zīle έπρεπε να αντιμετωπισθεί με αυτήν την οπτική, αλλά οι αποφάσεις έχουν ήδη ληφθεί και πρέπει να εφαρμοσθούν.
<SPEAKER ID="273" LANGUAGE="DE" NAME="Michael Cramer," AFFILIATION="εξ ονόματος της Ομάδας Verts/ALE">
<P>
   . Κύριε Πρόεδρε, κύριε Αντιπρόεδρε, κυρίες και κύριοι, θα ήθελα να ευχαριστήσω και εγώ θερμά τους εισηγητές και τους σκιώδεις εισηγητές. Μέχρι τώρα διασχίζουμε χωρίς περιορισμούς την Ευρώπη, από τη Λισαβόνα στο Ταλίν, από το Λονδίνο στην Αθήνα, μόνο οδικώς και αεροπορικώς. Το σιδηροδρομικό δίκτυο, αντίθετα, μοιάζει με τη γνωστή κουρελού που αποτελείται από 25 κομμάτια. Έτσι, το τρένο μένει πίσω.
<P>
Τα εθνικά δίκτυα πρέπει να ανοίξουν. Εμείς, η Ομάδα ΠΡΣ/ΕΕΣ, θέλουμε επίσης να είμαστε σίγουροι πως θα γίνουν παράλληλα σεβαστές οι κοινωνικές και περιβαλλοντικές επιταγές. Ακόμα, πρέπει να διδαχτούμε από τα σφάλματα που έγιναν π.χ. στην Αγγλία και την Εσθονία. Η Ευρώπη δεν μπορεί να είναι ευχαριστημένη με την κατάσταση των σιδηροδρόμων, και ακόμα λιγότερο οι πελάτες. Πολύ υψηλές τιμές, πολλές καθυστερήσεις και κακή εξυπηρέτηση είναι τις περισσότερες φορές ο κανόνας. Επιπλέον, ο προγραμματισμός δεν είναι φιλικός για τους επιβάτες. Θα δώσω τρία παραδείγματα: στη Γερμανία, η Deutsche Bahn AG θέλει να μην σταματούν πια τα τρένα μακρινών διαδρομών στον σταθμό του ζωολογικού κήπου του Βερολίνου. Οι επιβάτες αντιδρούν έντονα, υποστηριζόμενοι ομόφωνα από το κοινοβούλιο και τους πολιτικούς. Όμως, η Deutsche Bahn AG είναι αμετακίνητη και οι πολιτικοί υποχρεώθηκαν να υποχωρήσουν.
<P>
Στην Ιταλία υπάρχουν σχέδια για την αναβάθμιση της σιδηροδρομικής διαδρομής Μιλάνο-Βερόνα, και για τον λόγο αυτόν θα παρακάμπτεται η δεύτερη σε μέγεθος πόλη της Λομβαρδίας, η Brescia. Έτσι, για τους 200 000 κατοίκους της ο χρόνος ταξιδιού θα αυξηθεί κατά μισή ώρα. Και εδώ, οι πολιτικοί αποδεικνύονται ανίσχυροι.
<P>
Τα εθνικά κοινοβούλια, καθώς και το Ευρωπαϊκό Κοινοβούλιο στην έκθεση για τον τουρισμό, αποφάσισαν ότι πρέπει να επιτρέπεται η φόρτωση ποδηλάτων στα τρένα υψηλής ταχύτητας. Στα γαλλικά τρένα TGV αυτό γίνεται, αλλά στα γερμανικά ICE δεν γίνεται. Όμως, η Deutsche Bahn AG μένει αμετακίνητη και οι πολιτικοί είναι ανίσχυροι. Γι’ αυτό εμείς οι Πράσινοι θέλουμε να αποκτήσουν και πάλι οι εκλεγμένοι πολιτικοί επιρροή στην πολιτική για τους σιδηροδρόμους.
<P>
Το άνοιγμα των εθνικών σιδηροδρομικών δικτύων πρέπει να γίνει σταδιακά και για τις επιβατικές μεταφορές. Όμως, εμείς συνδέουμε την έγκρισή του με τους παρακάτω όρους: δεν πρέπει να γίνει κοινωνικό ντάμπινγκ, πρέπει να γίνουν σεβαστές οι ανάγκες του περιβάλλοντος όπως ζητάει το Κοινοβούλιο στην έκθεση Meijer. Σε συνάρτηση με αυτό, επιδοκιμάζουμε το γεγονός ότι η Επιτροπή υπέβαλε και διαβίβασε επιτέλους στο Κοινοβούλιο, μετά από αρκετά χρόνια, τη νέα πρόταση για τις δημόσιες υπηρεσίες
<SPEAKER ID="274" LANGUAGE="FR" NAME="Francis Wurtz," AFFILIATION="εξ ονόματος της Ομάδας GUE/NGL">
<P>
   . Κύριε Πρόεδρε, κύριε Επίτροπε, άλλοι συνάδελφοι από την Ομάδα μου θα παρέμβουν στη συζήτηση, ιδίως ο συνάδελφος Erik Meijer. Προσωπικά, θα περιοριστώ στο να εξηγήσω το νόημα της απορριπτικής μας τροπολογίας σχετικά με την πρόταση οδηγίας που εσφαλμένα ονομάζεται «Ανάπτυξη των κοινοτικών σιδηροδρόμων».
<P>
Για παράδειγμα, δεν λέμε κουβέντα για τον καταστροφικό απολογισμό της ιδιωτικοποίησης των σιδηροδρόμων στο Ηνωμένο Βασίλειο. Προσπερνάμε πολύ γρήγορα το γεγονός, κύριε Barrot, ότι το πρώτο γαλλικό ιδιωτικό τρένο, της εταιρείας Connex, δεν συμβάλλει συμπληρωματικά στο δίκτυο, αλλά περιορίζεται στο να καταλαμβάνει μια θέση που μέχρι τώρα κάλυπτε η δημόσια SNCF. Επίσης, δεν γίνεται καμία αναφορά στην υποβάθμιση των υπηρεσιών που παρέχονται στον τομέα των εμπορευματικών μεταφορών ή στην εγκατάλειψη των μη προσοδοφόρων σιδηροδρομικών συνδέσεων για τους επιβάτες, ενόψει του ανοίγματος στον ανταγωνισμό. Ούτε ενδιαφερόμαστε πλέον στο ελάχιστο για την παρακώλυση σχεδίων που πραγματικά επιδιώκουν τη βελτίωση των ευρωπαϊκών μεταφορών, όπως η σύνδεση Λυόν-Τορίνο. Όχι! Ελευθέρωση, και αυτό είναι όλο.
<P>
Η Ομάδα μας εναντιώνεται ακριβώς σε αυτόν τον δογματισμό του «πρώτα η αγορά» για να επιβεβαιώσει την απαίτηση για μια δημόσια και πλουραλιστική αξιολόγηση των τρεχουσών εμπειριών και προκειμένου να εκφραστεί η επιλογή μας υπέρ της συνεργασίας και όχι του ανταγωνισμού στον τομέα των σιδηροδρομικών μεταφορών στην Ευρώπη. Η Ομάδα μας καλεί όλους τους βουλευτές της να υπερψηφίσουν την τροπολογία 14, που απορρίπτει την πρόταση οδηγίας για την ελευθέρωση των σιδηροδρομικών μεταφορών. 
<SPEAKER ID="275" LANGUAGE="FR" NAME="Patrick Louis," AFFILIATION="εξ ονόματος της Ομάδας IND/DEM">
<P>
Η πρώτη αρχή είναι εκείνη της επικουρικότητας, που θεωρούμε ότι δεν τηρείται πάντα. Στις μεταφορές όπως και αλλού, θεωρούμε ότι όλα όσα μπορούν να γίνουν στο εγγύτερο επίπεδο δράσης πρέπει να γίνονται σε αυτό το επίπεδο. Και μόνο το αυστηρά αναγκαίο θα πρέπει να γίνεται στο ανώτερο επίπεδο. Έτσι, δεν καταλαβαίνουμε γιατί η έκθεση Sterckx, που δικαίως αναφέρεται στη διεθνή Σύμβαση COTIF βιάζεται να θέσει προσκόμματα στο κείμενο με μια πληθώρα λεπτομερειών, που θα πρέπει να αντιμετωπιστούν σε αυτήν τη σύμβαση, σύμβαση άλλωστε στην οποία πρέπει να δώσουμε νέα ώθηση. Στην προκειμένη περίπτωση, η ενίσχυση των δικαιωμάτων των ατόμων με κινητικές δυσκολίες αποτελεί εξαίρεση και επιβάλλεται. Αυτή, όμως, η αναγκαιότητα μπορεί να αποτελέσει αντικείμενο μιας απλής επιταγής αυτής της αρχής στην COTIF. Εξάλλου, για ποιόν λόγο στην έξοχη έκθεση Savary, που αφορά επίσης στην κατάρτιση του προσωπικού, και στο ίδιο επίπεδο, δεν κάνουμε τη διάκριση μεταξύ κατάρτισης των μηχανοδηγών και κατάρτισης του προσωπικού των συρμών; Γιατί να μην αρκεστούμε σε διαφορετικά πιστοποιητικά ειδικότητας, εφόσον τα επαγγέλματα είναι τελείως διαφορετικά;
<P>
Η δεύτερη αρχή που θεωρούμε ότι στρεβλώνεται αφορά τον σεβασμό της κυριαρχίας. Δεν μπορούμε να αποδεχθούμε την αναγκαιότητα της διεθνούς οργάνωσης των μεταφορών να καταστεί Δούρειος Ίππος, προκειμένου να παραβιαστεί το εθνικό δίκαιο. Η τροποποιημένη έκθεση Sterckx αντικαθιστά συστηματικά την έκφραση «όλοι οι επιβάτες σιδηροδρομικών μεταφορών» με την έννοια «επιβάτες διεθνών σιδηροδρομικών γραμμών». Δεν μπορούμε να αποδεχθούμε αυτήν την υπαγωγή των εθνικών κανόνων στους διεθνείς κανόνες.
<P>
Η τρίτη αρχή που στρεβλώνεται είναι εκείνη της σύνεσης. Είναι ασύνετο όταν, στην έκθεση του κ. Jarzembowski, η τροπολογία 8 προτείνει προθεσμία τριών μόνο ετών για τη δημιουργία μειζόνων τροποποιήσεων. Πρέπει να δώσουμε χρόνο στον χρόνο. Όταν πάμε υπερβολικά γρήγορα, οδεύουμε στην αποτυχία. Είναι επίσης ασύνετο στην έκθεση Sterckx να θέλουμε να τα συμπεριλάβουμε όλα στον ίδιο φάκελο, τα άτομα με ειδικές ανάγκες, τα εκδοτήρια εισιτηρίων, την αποζημίωση σε περίπτωση ατυχήματος, κυρώσεις σε περίπτωση παροχής κακών υπηρεσιών. Όταν τα συμπεριλαμβάνουμε όλα, χάνουμε τον στόχο. Είναι ασύνετο να μην επιβεβαιώνεται με σαφήνεια ότι ο σιδηρόδρομος πρέπει να εξυπηρετεί πρωτίστως τις εμπορευματικές μεταφορές και μάλιστα τις εμπορευματικές μεταφορές μεγάλων αποστάσεων. Είναι ασύνετο να μην περιληφθούν πρώτα αυτές οι προτάσεις στην έκθεση αναφορικά με τους πολύ ανταγωνιστικούς τρόπους μεταφορών.
<SPEAKER ID="276" LANGUAGE="IT" NAME="Luca Romagnoli (NI ). –" AFFILIATION="">
<P>
Ο κ. Sterckx εκπόνησε μια έκθεση η οποία αναγνωρίζει επιτέλους στους καταναλωτές το δικαίωμα αποζημιώσεως για τις μεγάλες τουλάχιστον καθυστερήσεις των σιδηροδρομικών μέσων. Είναι ένα αυτονόητο, κατά την άποψή μου, δικαίωμα που θελήσαμε να θεσπίσουμε στο πλαίσιο της επιτροπής και για τους επιβάτες των εθνικών και όχι μόνο των διεθνών γραμμών. Θα ήθελα επίσης να δώσω έμφαση στην κοινή ευαισθησία όσον αφορά τις διατάξεις σχετικά με τους επιβάτες με μειωμένη κινητικότητα. Εγκρίνω επίσης την έκθεση Savary σχετικά με την ανάγκη ενός κοινού συστήματος πιστοποίησης του προσωπικού οδήγησης των τρένων, καθώς και την αναγκαία τυποποίηση των επαγγελματικών τους προσόντων και την παρακολούθηση της υγείας τους. Εύχομαι επίσης να θεσπισθούν περισσότερες εγγυήσεις όσον αφορά τον αριθμό των μηχανοδηγών, οι οποίοι, κατά την άποψή μου, δεν θα έπρεπε να είναι ποτέ λιγότεροι από δύο.
<P>
Ευχαριστώ επίσης τον συνάδελφο κ. Jarzembowski, η έκθεση του οποίου μπορεί να αποσκοπεί στην παροχή κινήτρων για τη βελτίωση των σιδηροδρομικών υπηρεσιών μέσω του ανταγωνισμού και, συνεπώς, υπέρ των καταναλωτών, διατηρώ ωστόσο κάποιες αμφιβολίες για αυτό, διότι ο στόχος θα επιτευχθεί μόνον εάν η ελευθέρωση δεν καταλήξει για πολλοστή φορά στην περικοπή του κόστους εργασίας.
<P>
Τέλος, εγκρίνω την έκθεση του συναδέλφου Zīle, ο οποίος θέλησε να διατυπώσει την ανησυχία της επιτροπής μας σχετικά με την επιβολή αποζημιώσεων σε περίπτωση που δεν τηρούνται οι προθεσμίες παράδοσης των εμπορευμάτων. Καλώ, συνεπώς, τους συναδέλφους να υπερψηφίσουν τις εκθέσεις που έχει εγκρίνει ήδη η Επιτροπή Μεταφορών και Τουρισμού. 
<SPEAKER ID="277" LANGUAGE="DE" NAME="Reinhard Rack (PPE-DE ). –" AFFILIATION="(Χειροκροτήματα)">
<P>
   Κύριε Πρόεδρε, θα αρχίσω και εγώ όπως ο συνάδελφος κ. Jarzembowski, ο οποίος μνημονεύθηκε πολλές φορές, με μια παρατήρηση που αφορά ένα διαδικαστικό ζήτημα. Είμαι εδώ και δέκα χρόνια στο Σώμα και εξακολουθώ να μην ξέρω ακριβώς ποιος κάνει πραγματικά τον προγραμματισμό των εργασιών των συνεδριάσεων της Ολομέλειας. Οπωσδήποτε, όμως, πρέπει να είναι εχθρός του Ευρωπαϊκού Κοινοβουλίου.
<P>
Μετά, όμως, από αυτήν τη δευτερεύουσα παρατήρηση περνάω στο κυρίως θέμα, που είναι τα δικαιώματα των επιβατών στην έκθεση Sterckx. Αυτό το κείμενο αποτελεί εποικοδομητική συμβολή στη δημιουργία των πολυσυζητημένων ίσων όρων ανταγωνισμού των διαφόρων τρόπων μεταφοράς στην Ευρώπη. Επειδή για να συμμετάσχει στον άμεσο ανταγωνισμό ο σιδηρόδρομος χρειάζεται παρόμοιους όρους πλαίσιο με τους άμεσους ανταγωνιστές, ήταν αναγκαίο και σωστό να δώσουμε προτεραιότητα στην θέσπιση της νομοθεσίας που αντιστοιχεί στη νομοθεσία «νυχτερινής επιβίβασης» για τις αερομεταφορές.
<P>
Τρίτον, με το κείμενο αυτό κάναμε έναν λογικό συντονισμό και –φυσικά μόνο επιλεκτικά συμπληρώσεις στους κανόνες CODIF. Σε αντίθεση με τον προηγούμενο ομιλητή, αυτό το θεωρώ όχι μόνο πολύ σημαντικό αλλά μια μεγάλη επιτυχία. Αυτό ήταν μια συγκεκριμένη περίπτωση πρακτικής εφαρμογής της επικουρικότητας και, έτσι, ήταν ένα είδος συμπληρωματικής δράσης στην πρωτοβουλία της Επιτροπής για βελτίωση της νομοθεσίας, για την οποία ευχαριστούμε και η οποία σημαίνει ουσιαστικά ένα νοικοκύρεμα της ευρωπαϊκής νομοθεσίας που συχνά είναι φλύαρη.
<P>
Τελειώνοντας, θα ήθελα να ευχαριστήσω θερμά τον εισηγητή, κ. Sterckx, για την ευχάριστη και εποικοδομητική συνεργασία.
<SPEAKER ID="278" LANGUAGE="PL" NAME="Bogusław Liberadzki (PSE ). –" AFFILIATION="">
<P>
   Κύριε Πρόεδρε, κύριε Επίτροπε, εξετάζοντας τη δέσμη των σχεδίων, η πολιτική μου ομάδα είχε βασικά ως γνώμονα την ανησυχία για τον ρόλο των σιδηροδρόμων στο μεταφορικό δίκτυο της Ευρωπαϊκής Ένωσης και το δυναμικό ανάπτυξής τους. Κατά την άποψή μας, αν και γίνεται πολλή συζήτηση σχετικά με την ελευθέρωση, αυτή δεν συνιστά αυτοσκοπό αλλά το μέσο για την επίτευξη ενός σκοπού. Προέκυψαν πολλά ερωτήματα σχετικά με το πώς θα επιτύχουμε αυτόν τον σκοπό, δηλαδή την αύξηση των σιδηροδρομικών μεταφορών. Είναι σημαντικό να έχουμε κατά νου ότι η Ευρωπαϊκή Ένωση είναι μια Ένωση 25 κρατών μελών και ότι τα σιδηροδρομικά δίκτυα στα νέα κράτη μέλη είναι σχετικά αναποτελεσματικά και υπόκεινται σε αναδιαρθρώσεις. Επιπλέον, οι αλλαγές δεν μπορούν να πραγματοποιηθούν απότομα, αλλά πρέπει να εισαχθούν προοδευτικά.
<P>
Συνεργάστηκα με τον κ. Jarzembowski όσον αφορά τις αλλαγές στην οδηγία 91/440/ΕΟΚ του Συμβουλίου. Ο συμβιβασμός αυτός είναι πιο ριζοσπαστικός από την πρόταση της Επιτροπής, επομένως θα ήθελα να ρωτήσω αν πιστεύετε, κύριε Επίτροπε, ότι ο συμβιβασμός μας προχωρά ενδεχομένως υπερβολικά. Μήπως είναι προτιμότερο να περιοριστούμε στην πρόταση της Επιτροπής, έτσι ώστε να επηρεαστούν μόνο οι διεθνείς μεταφορές; Η ανησυχία μας αφορά κυρίως την ποιότητα των παρεχόμενων μεταφορικών υπηρεσιών.
<P>
Επιτρέψτε μου να αναφερθώ σαν παράδειγμα στη διαδρομή μεταξύ Βαρσοβίας και Βρυξελλών. Αν πετάξετε με την LOT ή την SNBrussels Airlines θα πληρώσετε 300 ευρώ και θα χρειαστείτε δύο ώρες για να φτάσετε στον εθνικό αερολιμένα των Βρυξελλών. Αν πετάξετε με μια εταιρεία χαμηλού κόστους θα πληρώσετε 120 ευρώ και θα φτάσετε στο αεροδρόμιο Charleroi. Ένα εισιτήριο τρένου πρώτης θέσης κοστίζει 150 ευρώ και το ταξίδι διαρκεί 18 ώρες. Αν επιλέξετε να πάτε με το αυτοκίνητό σας, το ταξίδι διαρκεί 13 ώρες αν τηρήσετε τα όρια ταχύτητας και η βενζίνη θα κοστίσει 150 ευρώ, αλλά μπορούν να ταξιδέψουν τέσσερα άτομα. Δεν είναι κάτι που αξίζει να μας προβληματίσει; 
<SPEAKER ID="279" LANGUAGE="DA" NAME="Anne E. Jensen (ALDE ). –" AFFILIATION="">
<P>
   Κύριε Πρόεδρε, κύριε Επίτροπε, οι κύριες παρατηρήσεις μου είναι για τις εκθέσεις του κ. Savary και του κ. Zīle, για τις οποίες ήμουν η σκιώδης εισηγήτρια της Ομάδας μου, και θα ήθελα να ευχαριστήσω αμφότερους τους εισηγητές, που ο καθένας εργάστηκε κάτω από πολύ διαφορετικές συνθήκες, για τις προσπάθειές τους. Η έκθεση του κ. Savary αφορά μια πρόταση που υποστηρίζουν σχεδόν όλοι, ενώ ο κ. Zīle είχε το δύσκολο έργο να κερδίσει την υποστήριξη για μια πρόταση της Επιτροπής που ενδιαφέρει πολύ λίγα άτομα. Η Ομάδα μου είναι ικανοποιημένη με το αποτέλεσμα της ψηφοφορίας στην επιτροπή, όπου η πρόταση για την αποζημίωση σε σχέση με τις εμπορευματικές μεταφορές απερρίφθη. Αυτό δεν σημαίνει ότι θεωρούμε πως υπάρχει πρόβλημα με την ποιότητα των σιδηροδρομικών εμπορευματικών μεταφορών. Δυστυχώς, υπάρχουν πολλά στοιχεία που δείχνουν ότι η ποιότητα δεν βελτιώνεται και ότι, σε ορισμένες περιοχές, μάλλον φθίνει. Η έλλειψη χρονικής ακρίβειας και ευελιξίας σημαίνει ότι, σε άμεση αντίθεση με όλες τις πολιτικές προθέσεις, οι σιδηροδρομικές εμπορευματικές μεταφορές υστερούν. Το ερώτημα είναι επομένως: πώς θα λύσουμε αυτό το πρόβλημα; Η πρόταση της Επιτροπής ήταν υπερβολικά κακοφτιαγμένη και δεν συμβάδιζε με τις συνθήκες σε μια ελεύθερη αγορά. Ωστόσο, αξίζει να αναγνωριστεί η προσπάθεια του κ. Zīle να βρει μια λύση διαφορετική από την κατηγορηματική απόρριψη, ακόμη και αν –όπως υποθέτω ότι θα γίνει όταν ψηφίσουμε αύριο– το αποτέλεσμα είναι απλά μια τέτοια απόρριψη.
<P>
Δεν έχω καμία αμφιβολία ότι, καθώς η ελευθέρωση και ο ελεύθερος ανταγωνισμός ριζώνουν προοδευτικά, οι σιδηροδρομικές υπηρεσίες θα γίνουν αποτελεσματικότερες και τα χρήματά μας θα αποκτήσουν μεγαλύτερη αξία, ενώ οι υπηρεσίες θα εστιαστούν περισσότερο στους επιβάτες. Θα δούμε μια καλύτερη ποιότητα από αυτήν που παράγουν τα εθνικά μονοπώλια, και θεωρώ άξιο προβληματισμού το γεγονός ότι ο αριθμός των επιβατικών μιλίων που διασχίστηκαν με το τρένο στη Μεγάλη Βρετανία, η οποία φυσικά έχει υλοποιήσει μεγάλο αριθμό ελευθερώσεων τα τελευταία δέκα χρόνια, αυξήθηκε κατά 40%. Θεωρώ επίσης άξιο προβληματισμού το ότι οι χώρες που επενδύουν συστηματικά στις σύγχρονες σιδηροδρομικές υπηρεσίες που χρησιμοποιούν τρένα υψηλής ταχύτητας βλέπουν επίσης αυτές τις υπηρεσίες να σημειώνουν πρόοδο σε μια εποχή όπου τα τρένα χάνουν γενικά έδαφος σε πολλές χώρες. Η ελευθέρωση είναι, ως εκ τούτου, σημαντική όπως και οι επενδύσεις αν θέλουμε, όσον αφορά όχι μόνο τις εμπορευματικές μεταφορές αλλά και τις επιβατικές μεταφορές, να διασφαλίσουμε στις σιδηροδρομικές υπηρεσίες ένα αυξημένο μερίδιο αγοράς. Είναι επίσης σημαντικό να επιταχύνουμε τη διαδικασία.
<P>
Το κοινό πλαίσιο για την κατάρτιση των πληρωμάτων τρένων είναι, φυσικά, μια λογική συνέπεια της ελευθέρωσης που έχει ήδη συμφωνηθεί. Η έκθεση του κ. Savary είναι, συνεπώς, η λιγότερο αντιφατική από όσες σχετίζονται με την τρίτη δέσμη για τους σιδηροδρόμους. Η μεγάλη συζήτηση αφορά, φυσικά, το ποιον θα καλύπτει η οδηγία για την πιστοποίηση των πληρωμάτων τρένων. Θα είναι μόνο οι οδηγοί των τρένων ή και το υπόλοιπο προσωπικό; Θα είναι αποκλειστικά εκείνοι που εμπλέκονται στις διεθνείς σιδηροδρομικές υπηρεσίες ή και εκείνοι που εργάζονται στις καθαρά εθνικές υπηρεσίες; Η Ομάδα μου είναι γενικά ικανοποιημένη με το αποτέλεσμα που έχουμε τώρα. Βρέθηκε μια καλή ισορροπία στην οποία συμπεριλαμβάνονται οι οδηγοί των τρένων και το υπόλοιπο προσωπικό που εμπλέκεται άμεσα με την ασφάλεια. Ήταν σοφή η απόφαση οι κανόνες να καλύπτουν αρχικά τις διεθνείς σιδηροδρομικές υπηρεσίες. Όταν χρησιμοποιήσουμε μια ανάλυση κόστους-οφέλους για να σταθμίσουμε τα πλεονεκτήματα και τα μειονεκτήματα, τότε μπορούμε, τελικά, να διερευνήσουμε αν θα πρέπει να συμπεριληφθεί το προσωπικό που εργάζεται στις καθαρά εθνικές υπηρεσίες. Όσον αφορά τους οδηγούς, πρόκειται φυσικά για δαπανηρή κατάρτιση, οπότε είναι σημαντικό να μην επιβάλλουμε περιττές δαπάνες στις σιδηροδρομικές εταιρείες.
<P>
Τελευταίο, αλλά εξίσου σημαντικό, θέλω από τη δική μου πλευρά να πω πόσο ευχαριστημένη είμαι που η προτεινόμενη από το Κοινοβούλιο τρίτη δέσμη προτάσεων για τους σιδηροδρόμους χαιρετίζει την ελευθέρωση των επιβατικών μεταφορών και εισάγει κοινούς κανόνες για τα δικαιώματα των επιβατών που εφαρμόζονται σε όλους τους επιβάτες και που, επιπλέον, είναι πολύ πιο απλοί και πολύ λιγότερο γραφειοκρατικοί από την πρόταση της Επιτροπής. Ο κ. Savary ρωτά επίσης τι πρόκειται να γίνει με τις μικρές χώρες. Προέρχομαι και η ίδια από μια μικρή χώρα στην οποία ο ελεύθερος ανταγωνισμός για τις σιδηροδρομικές υπηρεσίες εισήχθη σταδιακά και στην οποία η εθνική εταιρεία σιδηροδρόμων, η DSB, αντιμετωπίζει τον ανταγωνισμό στο εσωτερικό της χώρας και ταυτόχρονα λειτουργεί τώρα και στη Σουηδία, ενώ της έχει χορηγηθεί άδεια για να προσφέρει δρομολόγια και στη Μεγάλη Βρετανία. Η DSB εξοπλίστηκε για τον ελεύθερο ανταγωνισμό μέσω του εκσυγχρονισμού και μέσω της αναδιοργάνωσης των δραστηριοτήτων της, έτσι ώστε η παλιά μονοπωλιακή και συγκεντρωτική νοοτροπία αντικαταστάθηκε από μια σύγχρονη επιχειρηματική νοοτροπία που δίνει μεγαλύτερη βαρύτητα στον επιβάτη. Αυτή είναι η κατεύθυνση που πρέπει να ακολουθήσουμε. 
<SPEAKER ID="280" LANGUAGE="FR" NAME="Hélène Flautre (Verts/ALE ). –" AFFILIATION="status quo">
<P>
   Κύριε Πρόεδρε, δεν θέλω να φιλοσοφήσω περί την έννοια της νομοθετικής δέσμης, μπορώ όμως να σας πω ότι η Ομάδα μας θα υπερψηφίσει ενθουσιωδώς την έκθεση Sterckx και την έκθεση Savary, και χαίρεται που δύναται να το πράξει αύριο. Αντιθέτως, όσον αφορά την πρόταση του κ. Jarzembowski, οι συζητήσεις ήταν πολύ πιο συγκρατημένες και επιφυλακτικές, δεδομένου ότι δεν υποστηρίζουμε το . Πρέπει τα πράγματα να είναι σαφή: επιδιώκουμε πραγματικά την ενίσχυση των ευρωπαϊκών σιδηροδρομικών μεταφορών, διότι θέλουμε να ενθαρρύνουμε τις πλέον ασφαλείς και τις πλέον οικονομικές από ενεργειακή και χωροθετική άποψη μεταφορές, συνεπώς, τις πλέον βιώσιμες. Αυτό μου φαίνεται απολύτως ξεκάθαρο.
<P>
Συνεπώς, η πλειοψηφία της Ομάδας μου δεν προτίθεται να υποστηρίξει τις προτάσεις του κ. Jarzembowski. 
<SPEAKER ID="281" LANGUAGE="NL" NAME="Erik Meijer (GUE/NGL ). –" AFFILIATION="">
<P>
Οπουδήποτε αλλού, γίνεται όλο και πιο δύσκολο να αγοράσεις εισιτήρια για ξένους μακρινούς προορισμούς. Οι επιβάτες πρέπει να αλλάξουν περισσότερα τρένα στη διαδρομή, γεγονός που αυξάνει επίσης τους χρόνους αναμονής. Οι επιβάτες σε τρένα που έχουν καθυστερήσει ερχόμενα από γειτονικές χώρες, τα οποία συνήθως αντιμετωπίζουν προβλήματα τη νύχτα, τυγχάνουν ολοένα και περισσότερο άδικης μεταχείρισης και μπλέκουν σε έναν εξοργιστικό ιστό σύγχυσης. Αυτό οδηγεί τους επιβάτες αυτούς στα αεροπλάνα και στα αυτοκίνητα, ενώ το Λευκό Βιβλίο της Επιτροπής για τις μεταφορές θεωρούσε δεδομένο ότι θα υπήρχαν περισσότερες σιδηροδρομικές επιβατικές μεταφορές μέσων αποστάσεων μέχρι το 2010.
<P>
Τα τελευταία έξι χρόνια, έχω εξηγήσει σε πολλές περιπτώσεις, βάσει της πρακτικής εμπειρίας, πώς επιδεινώνονται οι σιδηροδρομικές μεταφορές μας. Είμαι, ως εκ τούτου, ευτυχής με την πρόταση της Επιτροπής ότι τελικά οι προσφορές πρέπει να ισοσταθμίζουν τις δυσμενείς συνέπειες της ελευθέρωσης και της εμπορευματοποίησης. Είναι θλιβερό που ο εισηγητής, κ. Sterckx, πήρε ως σημείο εκκίνησης όχι την κρίση στις διεθνείς επιβατικές μεταφορές αλλά τον εκνευρισμό των σιδηροδρομικών εταιρειών που θα προτιμούσαν την αυτορύθμιση από μια απαίτηση επιβαλλόμενη από το ευρωπαϊκό επίπεδο, σύμφωνα με την οποία θα πρέπει να επιτύχουν τα γερμανικά πρότυπα ποιότητας.
<P>
Οι προτάσεις του μειώνουν την αξία των βελτιώσεων στις διασυνοριακές μεταφορές και αυξάνουν άσκοπα την ευρωπαϊκή παρεμβολή στις εγχώριες σιδηροδρομικές μεταφορές. Η πρόταση αυτή είναι μια χαμένη ευκαιρία για τη βελτίωση των συνθηκών για τους διεθνείς επιβάτες και για τον τερματισμό των τάσεων επιδείνωσης. Η Ομάδα μου φοβάται ότι ο κανονισμός, όπως περιγράφεται από τον κ. Sterckx, δεν αντιμετωπίζει ικανοποιητικά τα προβλήματα, και η συνέπεια αυτού είναι ότι θα χρειαστεί να αναθεωρηθεί σε λίγα χρόνια. Η Ομάδα μου έχει καταθέσει μια σειρά από τροπολογίες προκειμένου να το αποτρέψει, αλλά και για να διασφαλίσει ότι οι ευρωπαϊκοί σιδηρόδρομοι θα δείξουν ένα ενωμένο μέτωπο προς το κοινό και ότι οι ελλείψεις θα διορθωθούν γρηγορότερα. 
<SPEAKER ID="282" LANGUAGE="EN" NAME="Gerard Batten (IND/DEM ). –" AFFILIATION="">
<P>
Ο κ. Sterckx λέει ότι δεν πρέπει να πειραματιζόμαστε με διεθνείς συμφωνίες οι οποίες είναι ήδη ικανοποιητικές. Λέει ότι δεν πρέπει να αναλαμβάνουμε τον ρόλο των εμπορικών διευθυντών των σιδηροδρομικών εταιρειών. Μόνο ένας πολιτικός της ΕΕ θα μπορούσε να πει όλα αυτά και μετά να προτείνει την επέκταση του πεδίου εφαρμογής της νομοθεσίας. Υπάρχει ήδη μια απολύτως ικανοποιητική διεθνής συμφωνία μεταξύ 42 κρατών, συμπεριλαμβανομένων πολλών χωρών εκτός της ΕΕ, για τη διευκόλυνση των διασυνοριακών σιδηροδρομικών μεταφορών. Το 2002 διεθνείς σιδηροδρομικές εταιρείες υπέγραψαν έναν προαιρετικό Χάρτη ο οποίος περιείχε προδιαγραφές ποιότητας για τις υπηρεσίες σιδηροδρομικών μεταφορών – τη Σύμβαση περί των Διεθνών Σιδηροδρομικών Μεταφορών (COTIF).
<P>
Δεν μπορούμε να νομοθετήσουμε, επί παραδείγματι, για τους γαλλικούς, τους γερμανικούς και τους βρετανικούς σιδηροδρόμους. Λειτουργούν όλοι υπό πολύ διαφορετικές συνθήκες. Οι εθνικές κυβερνήσεις, και όχι η Ευρωπαϊκή Ένωση, σε συνεργασία με τους οργανισμούς σιδηροδρομικών μεταφορών, πρέπει να αποφασίσουν ποια ρύθμιση είναι η κατάλληλη. Για να είμαι δίκαιος, η Επιτροπή επιθυμούσε η ρύθμιση να καλύπτει απλώς τις διασυνοριακές σιδηροδρομικές μεταφορές, αλλά ο κ. Sterckx προχωρεί περαιτέρω προτείνοντας ρύθμιση για τις εγχώριες σιδηροδρομικές μεταφορές.
<P>
Σε άλλη έκθεση της Επιτροπής Μεταφορών και Τουρισμού όσον αφορά την πιστοποίηση του προσωπικού συρμών, ο εισηγητής, κ. Savary ζητεί να γίνονται ψυχολογικά τεστ στο προσωπικό των συρμών. Θα μπορούσα να προτείνω τα ψυχολογικά τεστ να επεκταθούν και στους εισηγητές αυτού του Κοινοβουλίου; Ίσως ένα απλό τεστ χρήσης της γλώσσας θα ήταν χρήσιμο. Εάν οι εισηγητές απαντήσουν με τις λέξεις «ολοκλήρωση», «εναρμόνιση» ή «ρύθμιση», θα έπρεπε αμέσως να απαλλάσσονται των καθηκόντων τους λόγω ακαταλληλότητας. Αυτό θα μπορούσε ενδεχομένως να μειώσει την ποσότητα αυτού του είδους των ανοησιών, αλλά όχι, υποψιάζομαι, πριν θεσπίσουμε εναρμονισμένα και ολοκληρωμένα ψυχολογικά τεστ. 
<SPEAKER ID="283" LANGUAGE="IT" NAME="Armando Dionisi (PPE-DE ). –" AFFILIATION="">
<SPEAKER ID="284" LANGUAGE="NL" NAME="Saïd El Khadraoui (PSE ). –" AFFILIATION="">
<P>
   Κύριε Πρόεδρε, κύριε Επίτροπε, θα περιοριστώ στην ομιλία μου σε δύο από τα μέρη της δέσμης και θα ξεκινήσω προφανώς από την έκθεση του κ. Sterckx. Θα ήθελα να τον ευχαριστήσω για την εξαίρετη συνεργασία, που νομίζω ότι μας επέτρεψε να συζητήσουμε εξονυχιστικά κάποιες καλές συμβιβαστικές προτάσεις στους βασικούς τομείς. Η πρακτική δοκιμή στους επιβάτες των αεροπορικών μεταφορών αποδείχθηκε χρήσιμη και για τους επιβάτες των σιδηροδρομικών μεταφορών, όλους τους επιβάτες των τρένων, στην ουσία, δηλαδή και για αυτούς που χρησιμοποιούν τις εθνικές σιδηροδρομικές μεταφορές. Η Ομάδα μας θεωρεί σημαντικό το ότι επινοήσαμε ένα καθεστώς γενικής αποζημίωσης όχι μόνο για τις καθυστερήσεις που υπερβαίνουν τη μία ώρα, αλλά και για τις κατ’ επανάληψη μικρές καθυστερήσεις, έτσι ώστε να ενθαρρυνθούν οι επιχειρήσεις να λειτουργούν αποτελεσματικότερα και να είναι πιο ακριβείς, και να μπορέσουν με αυτόν τον τρόπο να προσελκύσουν νέους πελάτες, γιατί σε τελική ανάλυση αυτός είναι ο απώτερος σκοπός μας.
<P>
Θα ήθελα να πω λίγα λόγια για τη βοήθεια στα άτομα με μειωμένη κινητικότητα, σχετικά με την οποία καταθέσαμε δύο πρόσθετες τροπολογίες. Καταρχάς, η κοινοποίηση για την ανάγκη βοήθειας δεν πρέπει να γίνεται 48, αλλά 24 ώρες πριν. Νομίζω ότι αυτό είναι πολύ λογικό, και θα ήθελα να σας ζητήσω να το υποστηρίξετε. Δεύτερον, η κατάρτιση του προσωπικού των σιδηροδρόμων πρέπει επίσης να δώσει έμφαση σε αυτήν την πτυχή της θέσης εργασίας.
<P>
Θα ήθελα τώρα να στραφώ στην έκθεση του κ. Jarzembowski. Είμαι λίγο έκπληκτος με την ευκολία με την οποία μια πλειοψηφία των συνάδελφων μου βουλευτών στην Επιτροπή Μεταφορών και Τουρισμού θέλει να πιέσει την Επιτροπή και προτίθεται να ελευθερώσει ολόκληρο το σιδηροδρομικό σύστημα μέχρι το 2012, χωρίς πάρα πολλή έρευνα, ή χωρίς να διεξάγει μια λεπτομερή ανάλυση του αντίκτυπου που θα είχε αυτό στα εθνικά σιδηροδρομικά δίκτυα, τα οποία, όπως ξέρετε, διαφέρουν πολύ το ένα από το άλλο, ιδιαίτερα από άποψη διάρθρωσης, ή χωρίς καν να ρωτήσει αν αυτό είναι το γενικό φάρμακο που θα μας επιτρέψει να προσελκύσουμε περισσότερους επιβάτες στους σιδηροδρόμους.
<P>
Νομίζω ότι πρέπει να αναγνωρίσουμε πως η ελευθέρωση της αγοράς έκανε αναμφίβολα καλό σε ορισμένους τομείς. Στον τομέα των δημοσίων μεταφορών, ωστόσο, δεν ισχύει αυτό, κατά την άποψή μου, καθώς δεν πρόκειται για έναν εμπορικό τομέα και επειδή οι στόχοι που θέλουμε να επιτύχουμε δεν είναι η αποτελεσματικότητα ως προς το κόστος ή το κέρδος, αλλά στόχοι που αφορούν το περιβάλλον και την κινητικότητα των ατόμων. Άλλα μέτρα πέρα από την ελευθέρωση της αγοράς έχουν πολύ μεγαλύτερο αντίκτυπο στον αριθμό των σιδηροδρομικών επιβατών από ό,τι εκτιμάται συχνά. Θα σας δώσω το παράδειγμα του Βελγίου, όπου ο αριθμός των επιβατών το 2003 αυξήθηκε κατά 7% και το 2004 κατά 6%, και οι τελευταίοι αριθμοί είναι επίσης ελπιδοφόροι. Αυτό δεν επιτεύχθηκε μέσω της ελευθέρωσης, αλλά μέσω του εκσυγχρονισμού, της παροχής καλύτερης υπηρεσίας, καλύτερων ανέσεων και μέσω της υιοθέτησης μιας καινοτομικής πολιτικής τιμών.
<P>
Για την ιστορία, δεν έχω κανένα πρόβλημα με την ελευθέρωση των διεθνών επιβατικών μεταφορών. Στην περίπτωση του Thalys, δεν θα είχα καμία αντίρρηση για την αύξηση του ανταγωνισμού, υπό την προϋπόθεση ότι θα υπήρχαν ικανές εγγυήσεις ότι όλα τα κράτη μέλη, σήμερα αλλά και στο μέλλον, θα έχουν τη δυνατότητα να παρέχουν καλές δημόσιες υπηρεσίες. Ως εκ τούτου, θα ήταν προτιμότερο να είχαμε μια δέσμη προτάσεων για την ελευθέρωση, αφενός, και την παροχή υπηρεσιών, αφετέρου, αντί για τη δέσμη προτάσεων που συζητάμε σήμερα. 
<SPEAKER ID="285" LANGUAGE="ES" NAME="Josu Ortuondo Larrea (ALDE ). –" AFFILIATION="">
<P>
   Κύριε Πρόεδρε, κύριε Επίτροπε, καταρχάς θα ήθελα να συγχαρώ τον κ. Sterckx, τον κ. Jarzembowski, τον κ. Savary και τον κ. Zīle για τις εκθέσεις τους σχετικά με την απελευθέρωση των σιδηροδρομικών μεταφορικών δικτύων και υπηρεσιών στην Ευρωπαϊκή Ένωση, την ποιότητα των υπηρεσιών, την πιστοποίηση των οδηγών και τα δικαιώματα και τις υποχρεώσεις των επιβατών.
<P>
Από αυτήν την άποψη, ζητάμε να επισπευσθεί το άνοιγμα των διεθνών σιδηροδρομικών επιβατικών υπηρεσιών για το 2008 και δεχόμαστε ότι τα διάφορα κράτη μέλη πρέπει να έχουν τη δυνατότητα να καθυστερήσουν την απελευθέρωση των άλλων εθνικών, περιφερειακών και τοπικών επιβατικών υπηρεσιών μέχρι το 2012.
<SPEAKER ID="286" LANGUAGE="CS" NAME="Jaromír Kohlíček (GUE/NGL ). –" AFFILIATION="">
<P>
Η επιθυμία σας να ελευθερώσετε πάση θυσία τον κλάδο προηγείται πραγματικά έναντι των εναρμονισμένων προτύπων ασφάλειας και προστασίας για τις υποδομές και το τροχαίο υλικό; Αυτό είναι κάτι με το οποίο δεν συμφωνώ, και επομένως σε αυτό το θέμα, με όλο τον δέοντα σεβασμό στον εισηγητή, κ. Georg Jarzembowski, πρέπει να σας ζητήσω να δώσετε μια καθαρή αρνητική ψήφο. Τηρούμε τις συμφωνίες που επιτεύχθηκαν κατά την έγκριση της δεύτερης δέσμης για τους σιδηροδρόμους και θα αγωνιστούμε για να επανέλθουμε στο θέμα στην προθεσμία που έχει τεθεί, με άλλα λόγια το 2008.
<P>
Θα ήθελα να επιστήσω την προσοχή σας στο γεγονός ότι οι σιδηροδρομικές ενώσεις της Τσεχικής Δημοκρατίας και της τσεχικής κυβέρνησης μου ζήτησαν να υποστηρίξω ρητά την έκθεση Savary, και να απορρίψω την έκθεση Jarzembowski.
<P>
Εν κατακλείδι, θα ήθελα να επισημάνω ότι η απόρριψη της έκθεσης Zīle και η διαφωνία με την έκθεση Jarzembowski δεν είναι καλός οιωνός για την προσπάθεια βιαστικής έγκρισης των δεσμών. Οι εξαίρετες προτάσεις της έκθεσης Savary έχουν τη στήριξή μας. Θα ήθελα να ενημερώσω τον Επίτροπο ότι οι εκθέσεις Sterckx και Jarzembowski δεν είναι καθόλου αλληλοεξαρτώμενες. 
<SPEAKER ID="287" LANGUAGE="PL" NAME="Sylwester Chruszcz (IND/DEM ). –" AFFILIATION="">
<P>
   Κύριε Πρόεδρε, κυρίες και κύριοι, είμαι ευγνώμων που μου δώσατε τον λόγο και θα ήθελα να ευχαριστήσω τον κ. Jarzembowski και τους άλλους βουλευτές που συνέβαλαν στις εργασίες για το σύνολο της δέσμης για τους σιδηροδρόμους.
<P>
Δεν είμαι αντίθετος με την ελευθέρωση της αγοράς μεταφορών, αλλά υποστηρίζω τον δίκαιο ανταγωνισμό. Επιτρέψτε μου να επαναλάβω ότι δεν είμαι εναντίον της ελευθέρωσης των υπηρεσιών, αρκεί να γίνει με σωστό και δίκαιο τρόπο. Πρέπει να θεσπιστούν διατάξεις για την προστασία των μικρών επιχειρήσεων και επίσης να διασφαλιστεί ότι δεν θα δημιουργηθούν μονοπώλια στο μέλλον και ότι οι μεγάλες εταιρείες σε αυτόν τον κλάδο θα εκτίθενται σε υγιή και δίκαιο ανταγωνισμό. Για όλους αυτούς τους λόγους, πιστεύω ότι το Κοινοβούλιο δεν πρέπει να υποστηρίξει την πρόταση του κ. Jarzembowski για επίσπευση της ελευθέρωσης της αγοράς το 2008. Έχω κατά νου το άνοιγμα των διεθνών μεταφορών, συμπεριλαμβανομένων των ενδομεταφορών. Δεν πρέπει να υποστηρίξουμε αυτήν την πρόταση, αν επιθυμούμε αληθινά να εφαρμόσουμε την πολιτική της Ένωσης για τα ίσα δικαιώματα και τον δίκαιο ανταγωνισμό, που θα επέτρεπε στα νέα κράτη μέλη να προσεγγίσουν τα πρότυπα έμπειρων επιχειρήσεων στη Γερμανία, την Αγγλία και τη Γαλλία.
<P>
Ως αντιπρόεδρος της Επιτροπής Μεταφορών και Τουρισμού του Ευρωπαϊκού Κοινοβουλίου, απευθύνω έκκληση στο Σώμα να στηρίξει την αρχική πρόταση της Ευρωπαϊκής Επιτροπής όσον αφορά τις ημερομηνίες και τα προγράμματα για την ελευθέρωση, δηλαδή το άνοιγμα των διεθνών μεταφορών, χωρίς τις ενδομεταφορές, από το 2010. Καλώ επίσης το Σώμα να απορρίψει την έκθεση του κ. Jarzembowski, διότι η πρόταση που ψηφίστηκε στην Επιτροπή Μεταφορών και Τουρισμού όσον αφορά το άνοιγμα αυτής της αγοράς δεν λάμβανε υπόψη της την κατάσταση στα νέα κράτη μέλη. 
<SPEAKER ID="288" LANGUAGE="NL" NAME="Corien Wortmann-Kool (PPE-DE ). –" AFFILIATION="">
<P>
Αυτός είναι ο λόγος για τον οποίο θα ήθελα να ξεκινήσω με μια ερώτηση προς τον κ. Barrot, αντιπρόεδρο της Επιτροπής. Πώς αξιολογείτε την εφαρμογή της πρώτης και δεύτερης δέσμης προτάσεων για τους σιδηροδρόμους από τα κράτη μέλη και τι μέτρα θα πάρετε για να την επιταχύνετε; Σε τελική ανάλυση, και αυτή είναι η πεποίθησή μου, η αποτελεσματική εφαρμογή αυτών των δύο δεσμών προτάσεων για τους σιδηροδρόμους στην πράξη είναι πολύ σημαντικότερη για τη βελτίωση των σιδηροδρομικών υπηρεσιών από ό,τι οι αποφάσεις για νέους κανόνες.
<P>
Η πιστοποίηση των οδηγών σιδηροδρόμων είναι απολύτως απαραίτητη και η εγκατάλειψη των απαιτήσεων ποιότητας για τις εμπορευματικές μεταφορές δεν θα δημιουργήσει κανένα πρόβλημα, εφόσον ο τομέας αυτός είναι αρκετά ικανός να οργανώσει αυτά τα πράγματα μόνος του. Ενώ ο κ. Sterckx έκανε έξοχη δουλειά με την απλούστευση της πρότασης για τα δικαιώματα των επιβατών, υπό την καθοδήγηση του κ. Jarzembowski, το Σώμα αυτό θα ψηφίσει υπέρ της ελευθέρωσης των επιβατικών μεταφορών. Αυτό είναι ευπρόσδεκτο όσον αφορά τις διεθνείς μεταφορές, αλλά η πρόταση για την ελευθέρωση των εγχώριων μεταφορών προχωράει υπερβολικά, κατά τη γνώμη μου, διότι ο αναγκαστικός ανταγωνισμός στα εγχώρια τμήματα των σιδηροδρόμων από ανταγωνίστριες σιδηροδρομικές εταιρείες δεν αποτελεί εγγύηση για καλύτερη παροχή υπηρεσιών και θέτει, πράγματι, σε κίνδυνο την ακρίβεια και την αξιοπιστία των σιδηροδρομικών υπηρεσιών, ιδίως στα πυκνά και εκτεταμένα δίκτυα. Πρέπει να λάβουμε σοβαρά υπόψη της εξελίξεις που προέκυψαν από την ψηφοφορία για τη δεύτερη δέσμη για τους σιδηροδρόμους μέχρι σήμερα – και με αυτό εννοώ τόσο τα προβλήματα όσο και την άφιξη των νέων κρατών μελών. Τα κράτη μέλη πρέπει να διατηρήσουν την ελευθερία να οργανώσουν διαφορετικά τον απαραίτητο ανταγωνισμό, όπως στις Κάτω Χώρες, για παράδειγμα, με δικαιώματα εκμετάλλευσης για ένα βασικό δίκτυο σε μία σιδηροδρομική εταιρεία. Εμείς, στην ολλανδική αντιπροσωπεία της Ομάδας του Ευρωπαϊκού Λαϊκού Κόμματος (Χριστιανοδημοκράτες) θα ψηφίσουμε, κατά συνέπεια, κατά των τροπολογιών 2 και 9.
<SPEAKER ID="289" LANGUAGE="ES" NAME="Inés Ayala Sender (PSE ). –" AFFILIATION="">
<P>
Πραγματικότητες όπως το Talgo Μαδρίτη-Παρίσι ή οι γραμμές υψηλής ταχύτητας, οι οποίες είναι ιδιαίτερα δημοφιλείς στους ισπανούς πολίτες, αποτελούν απόδειξη αυτού του ενθουσιασμού για τον εκσυγχρονισμό των σιδηροδρόμων. Αλλά δεν έχουμε ξεχάσει τι μας έχει κοστίσει, και τι εξακολουθεί να μας κοστίζει, το τέλος της απομόνωσης που οφειλόταν στον μονό συρμό, στη διαφορετική απόσταση μεταξύ σιδηροτροχιών, η υπέρβαση της περίπλοκης και δύσκολης ορεινής μας κατάστασης και η πρόκληση της δημιουργίας μιας κεντρικής διαδρομής μέσω των Πυρηναίων, η οποία γίνεται ολοένα και πιο επείγουσα προκειμένου να μειωθεί η συμφόρηση στα δύο άκρα της και είναι, επομένως, κρίσιμη για τη μεταφορά των εμπορευμάτων.
<P>
Ξέρουμε –και ο πρόεδρος της επιτροπής μας, κ. Costa, αναφέρθηκε σε αυτό επίσημα– ότι η ανταγωνιστικότητα των σιδηροδρόμων δεν εξαρτάται από άλλα εξισορροπιστικά μέτρα, αλλά, σε μεγάλο βαθμό, από τις υποδομές, από τη διαλειτουργικότητα των συστημάτων και από το ειδικευμένο προσωπικό· συνοπτικά, από τις επενδύσεις και από τη στήριξη. Γι’ αυτό παρέχουμε την αμέριστη στήριξή μας στα διευρωπαϊκά δίκτυα.
<P>
Ούτε πιστεύω ότι είναι συνετό να ενδώσουμε σε ένα είδος συστήματος «γιο-γιο»: πρώτα απελευθερώνουμε και απορυθμίζουμε και μετά παρεμβαίνουμε ξανά. Και αυτό συνέβη στην περίπτωση της πρότασης της Επιτροπής για τα πρότυπα ποιότητας στις εμπορευματικές μεταφορές. Πρέπει να αναγνωρίσουμε το κουράγιο και την επιδεξιότητα του κ. Zīle, ο οποίος εργάστηκε με τον καλύτερο δυνατό τρόπο, δεδομένων των συνθηκών, γεγονός που κάνει αυτήν την πρόταση καλή υποψήφια για τον «καλύτερο κανονισμό», που μας προσφέρουν με τόση μυστικότητα ο Πρόεδρος Barroso και ο Επίτροπος Verheugen.
<P>
Όσον αφορά τις εκθέσεις Sterckx και Savary, θα ήθελα να χαιρετίσω θερμά την επικαιρότητά τους και την αίσθηση επείγοντος και το εξαιρετικό μήνυμα που στέλνουν στους πολίτες. Αφενός, δημιουργούμε καλούς ευρωπαίους επαγγελματίες, ικανούς να οδηγούν τρένα σε όλη την επικράτεια της Ένωσης και, αφετέρου, επιθυμούμε να θεσπίσουμε, με σαφήνεια και θάρρος, τα δικαιώματα και τις υποχρεώσεις των επιβατών, με ιδιαίτερη μέριμνα για τους επιβάτες με προβλήματα κινητικότητας, κάτι που τελικά θα έχει αντίκτυπο σε όλους μας.
<P>
Τέλος, όσον αφορά την έκθεση του κ. Jarzembowski, ο οποίος είναι πάντα τόσο παρορμητικός και σίγουρος για τους στόχους του, που πολύ συχνά συμπίπτουν με εκείνους της Ευρώπης, πρέπει να πω ότι δεν πιστεύω ότι είναι ρεαλιστικό να επιδιώκουμε να ξεπεράσουμε την πρόταση της Επιτροπής, και επίσης να την εμπλέξουμε σε μια διοργανική μάχη η οποία, στην αναζήτησή μας για το καλύτερο, θα μπορούσε να θέσει σε κίνδυνο την οποιαδήποτε επιτυχία. Θα προτιμούσαμε να είχαμε συνοδεύσει τη ρεαλιστική και εμπεριστατωμένη πρόταση της Επιτροπής με μια υγιή πλειοψηφία, η οποία θα έστελνε ένα σαφές μήνυμα σε όλους τους συνομιλητές. Αντίθετα, εκείνος προτίμησε να παρουσιάσει την υπερβολική πρότασή του, η οποία προκάλεσε την αντίθεση ενός σημαντικού μέρους αυτού του Σώματος.
<SPEAKER ID="290" LANGUAGE="PL" NAME="Bogusław Sonik (PPE-DE ). –" AFFILIATION="">
<P>
Η Ευρωπαϊκή Επιτροπή πρότεινε την ελευθέρωση των διεθνών επιβατικών μεταφορικών υπηρεσιών από το 2010. Στο έγγραφό του, ο κ. Jarzembowski προτείνει την επίσπευση αυτής της ημερομηνίας κατά δύο χρόνια, έτσι ώστε η ελευθέρωση να ξεκινήσει το 2008. Αυτό θα είχε ως αποτέλεσμα οι επιχειρήσεις που δραστηριοποιούνται σήμερα στην Πολωνία ή σε άλλα νέα κράτη μέλη να χάσουν ένα σημαντικό μερίδιο της αγοράς. Οι χώρες αυτές υποφέρουν από ανεπαρκείς επενδύσεις στις υποδομές των σιδηροδρόμων και από έλλειψη σύγχρονου σιδηροδρομικού εξοπλισμού. Οι περιφερειακές σιδηροδρομικές μεταφορές λαμβάνουν επίσης ανεπαρκή χρηματοδότηση. Μια περαιτέρω μείωση της μεταβατικής περιόδου για τις διεθνείς μεταφορές θα επιδεινώσει τον αρνητικό αντίκτυπο των νέων διατάξεων για τις μεταφορικές εταιρείες στα νέα κράτη μέλη. Αυτό θα συμβεί διότι οι τρέχουσες ρυθμίσεις για ευρωπαïκή χρηματοδότηση για την αγορά σύγχρονου τροχαίου υλικού για τις επιβατικές μεταφορές είναι ανεπαρκείς, και οι χώρες που προσχώρησαν στην Ευρωπαϊκή Ένωση την 1η Μαΐου 2004 δεν είναι σε θέση να δαπανήσουν από τον προϋπολογισμό τους τα μεγάλα ποσά που απαιτούνται.
<P>
Κύριε Πρόεδρε, κύριε Επίτροπε, η ελευθέρωση της αγοράς των σιδηροδρομικών μεταφορικών υπηρεσιών πρέπει να συνοδευτεί από ένα μεγάλο ευρωπαϊκό εγχείρημα που θα συνδέει τη Δυτική με την Ανατολική Ευρώπη, και το Βορρά με τον Νότο μέσω ενός τρένου υψηλής ταχύτητας, παρόμοιου με το γαλλικό TGV. Αυτό θα ήταν το ιδανικό σχέδιο μέσω του οποίου θα καταδείξουμε την ενότητα της ηπείρου μας και τη σημασία των ευρωπαϊκών θεσμικών οργάνων, συμπεριλαμβανομένης της Ευρωπαϊκής Επιτροπής και του Ευρωπαϊκού Κοινοβουλίου. 
<SPEAKER ID="291" LANGUAGE="SV" NAME="Ewa Hedkvist Petersen (PSE ). –" AFFILIATION="διεθνείς">
<P>
Στη δεύτερη δέσμη για τους σιδηροδρόμους, ανοίξαμε την αγορά των εμπορευματικών μεταφορών σε εθνικό και διεθνές επίπεδο. Ήταν μια καλή απόφαση, αλλά παρόλα αυτά δεν έχει εφαρμοστεί ακόμη πλήρως στην πράξη. Όπως συμφωνούν όλοι, τα πράγματα εξακολουθούν να προχωρούν αργά και να προκύπτουν ένα σωρό προβλήματα. Πρέπει, ωστόσο, να κάνουμε αυτό που προτείνει ο κ. Jarzembowski και να ανοίξουμε τις σιδηροδρομικές αγορές των επιβατικών μεταφορών, όταν η αγορά των εμπορευματικών μεταφορών δεν έχει ακόμη ανοίξει επιτυχώς; Πολλοί άνθρωποι φοβούνται ότι θα είναι αδύνατον στην πράξη να θέσουμε σε εφαρμογή δύο πράγματα ταυτόχρονα.
<SPEAKER ID="292" LANGUAGE="HU" NAME="Péter Olajos (PPE-DE ). –" AFFILIATION="">
<P>
Όσον αφορά την τρίτη δέσμη για τους σιδηροδρόμους, πρέπει να επισημάνουμε το γεγονός ότι τα σιδηροδρομικά δίκτυα και η ανάπτυξή τους διαφέρουν σε μεγάλο βαθμό στις διάφορες χώρες μέλη. Ενώ στη Δυτική Ευρώπη το μήκος των γραμμών υψηλής ταχύτητας φτάνει τα 6 000 χιλιόμετρα, τα σιδηροδρομικά δίκτυα στις ανατολικές χώρες είναι στο μεγαλύτερο μέρος τους παραμελημένα και ερειπωμένα. Αυτό καθιστά περίπλοκο το ζήτημα της ελευθέρωσης, του ανοίγματος των εθνικών σιδηροδρομικών δικτύων στις σιδηροδρομικές εταιρείες των άλλων κρατών μελών για τον παρατηρητή από την Ανατολική και Κεντρική Ευρώπη. Από την άλλη πλευρά, ο ανταγωνισμός επιφέρει αναπόφευκτα καλύτερες υπηρεσίες και μια πιο ικανοποιητική εμπειρία για τους πελάτες. Αυτό κάνει τους σιδηροδρόμους μια ελκυστικότερη επιλογή και μειώνει την κυκλοφοριακή συμφόρηση, ένα επιθυμητό αποτέλεσμα που μπορεί να υποστηριχθεί για τις θετικές περιβαλλοντικές επιπτώσεις του. Οι σιδηροδρομικές εταιρείες της Ανατολικής Ευρώπης χρηματοδοτούνται με ανεπαρκή κονδύλια εδώ και δεκαετίες. Η διόρθωση των σφαλμάτων και των εννοιών της αναπτυξιακής πολιτικής θα χρειαζόταν πολύ καιρό τεράστια χρηματικά ποσά· επομένως, το έργο αυτό δεν μπορεί να ολοκληρωθεί μέχρι το 2008 ή το 2012.
<SPEAKER ID="293" LANGUAGE="DE" NAME="Jörg Leichtfried (PSE ). –" AFFILIATION="">
<P>
Αρχικά, θέλω να πω στον συνάδελφο και φίλο κ. Savary ότι είναι εξαιρετικά σημαντικό να ψηφιστεί αυτή η πρόταση οδηγίας. Κατά τη γνώμη μου, το ζήτημα αυτό βασικά ανήκει στη δεύτερη σιδηροδρομική δέσμη και ενόψει των ήδη ελευθερωμένων σιδηροδρομικών εμπορευματικών μεταφορών είναι επειγόντως απαραίτητο να δημιουργηθούν εναρμονισμένες ευρωπαϊκές προϋποθέσεις για τους μηχανοδηγούς και για όλο το προσωπικό των τρένων. Η οδηγία αυτή μπορεί επίσης να συμβάλει σημαντικά στη μόνιμη αύξηση της ασφάλειας και είναι επιθυμητή η κατά το δυνατόν σύντομη μεταφορά της.
<P>
Όπως ίσως γνωρίζει ο κ. Jarzembowski, είμαι πολύ επιφυλακτικός σε σχέση με το περιεχόμενο της έκθεσής του και εξακολουθώ να θεωρώ ότι εδώ ακολουθούμε λάθος δρόμο. Δεν είμαι καταρχήν αντίθετος, πρέπει όμως να επισημάνουμε ότι μέχρι τώρα δεν ξέρουμε αν είναι θετικές οι επιπτώσεις της ελευθέρωσης – ούτε για την ασφάλεια ούτε για την ποιότητα και την κοινωνική κατάσταση του προσωπικού. Δεν έχει δημιουργηθεί το κατάλληλο πλαίσιο για συνθήκες ανταγωνισμού στο δίκτυο ούτε υπάρχει εγγύηση για την αύξηση της ποιότητας και της αποτελεσματικότητας. Πρέπει ασφαλώς να λάβουμε υπόψη και τις αρνητικές εμπειρίες των χωρών που το έκαναν ήδη αυτό.
<P>
Αν το Κοινοβούλιο ακολουθήσει αύριο πραγματικά αυτόν τον δρόμο, ακολουθεί τον δρόμο που περιέγραψε παλιότερα ένας εκλιπών αυστριακός καλλιτέχνης επιθεώρησης, ο οποίος είχε πει: «Δεν ξέρω πού πηγαίνω, το κυριότερο όμως είναι να φθάσω γρήγορα». Θα ήθελα να συμφωνήσω με τον κ. Jarzembowski και τον κ. Rack ότι αυτός ο χρονικός προγραμματισμός των νομοθετικών ψηφισμάτων δεν είναι και το πιο έξυπνο πράγμα που μπορεί να κάνει το Κοινοβούλιο. 
<SPEAKER ID="294" LANGUAGE="PT" NAME="Luís Queiró (PPE-DE ). –" AFFILIATION="">
<SPEAKER ID="295" LANGUAGE="PT" NAME="Emanuel Jardim Fernandes (PSE ). –" AFFILIATION="">
<P>
Αν και πρόκειται για δέσμη, καθένα από τα μέρη της θα κριθεί βάσει της δικής του αξίας. Χαιρετίζω τη θέση που υιοθέτησε η Επιτροπή Μεταφορών και Τουρισμού όσον αφορά την έκθεση Zīle και υποστηρίζω συνολικά τις εκθέσεις, ιδιαίτερα την έκθεση Savary, για τα κοινωνικά χαρακτηριστικά της και τα στοιχεί ασφαλείας, καθώς και την έκθεση Sterckx.
<P>
Όσον αφορά την έκθεση Jarzembowski, θα ήθελα να πω ότι χαιρετίζω καταρχήν την ιδέα του ανοίγματος της αγοράς των διεθνών επιβατικών μεταφορικών υπηρεσιών, αλλά διατηρώ κάποιες επιφυλάξεις και στην ουσία αντιρρήσεις σε σχέση με την πρόθεσή του να επισπεύσει την ελευθέρωση των διεθνών μεταφορών, συμπεριλαμβανομένων των ενδομεταφορών και, ακόμη χειρότερο, την ελευθέρωση των εθνικών μεταφορικών υπηρεσιών από την 1η Ιανουαρίου 2012.
<P>
Επιπλέον, δεν έχει διεξαχθεί καμία αναθεώρηση του κανονισμού 1191/69 για τις ενέργειες των κρατών μελών που αφορούν τις υποχρεώσεις που είναι συνυφασμένες με την έννοια της δημοσίας υπηρεσίας. Κατά συνέπεια, δεν υπάρχει ούτε η απαραίτητη νομική ασφάλεια ούτε διασφαλίσεις όσον αφορά τις υποχρεώσεις παροχής δημοσίων υπηρεσιών στον τομέα των ελευθερωμένων μεταφορών.
<P>
Ακόμη και αν μπορέσουμε να ξεπεράσουμε αυτές τις αμφιβολίες όσον αφορά τις εθνικές μεταφορές και τις ενδομεταφορές, πιστεύουμε ότι η καθιέρωση της 1ης Ιανουαρίου 2012 ως ημερομηνίας για την ελευθέρωση των εθνικών υπηρεσιών μεταφοράς είναι απαράδεκτη, και αυτός είναι ο λόγος για τον οποίο επιδιώκουμε μια αναθεώρηση στην οποία τον τελευταίο λόγο για το θέμα θα έχουν τα κράτη μέλη. 
<SPEAKER ID="296" LANGUAGE="HU" NAME="Zsolt László Becsey (PPE-DE ). –" AFFILIATION="">
<P>
Ως εδώ, όλα καλά. Εκείνο που εγώ θεωρώ πρόβλημα, και θα ήθελα να επιστήσω την προσοχή του κ. Jarzembowski σε αυτό, είναι η ειδική μακροοικονομική πρόκληση την οποία αντιμετωπίζουν τα νέα κράτη μέλη. Δηλαδή, υπάρχει τεράστια πίεση σε αυτά τα κράτη για την εισαγωγή του ευρώ, και μια συνεχής πίεση από τις πηγές συγχρηματοδότησης για να ξεκινήσουμε το πρώτο μας τριετές πρόγραμμα. Πρέπει να συμμετάσχουμε στη χρηματοδότηση της γεωργίας, καθώς η δική μας δημοσιονομική συνεισφορά είναι απαραίτητη προϋπόθεση για τη λήψη άμεσης ενίσχυσης. Αυτή η τεράστια πίεση να εισέλθουν στη ζώνη του ευρώ το συντομότερο δυνατόν υποχρεώνει αυτές τις κυβερνήσεις να αντιμετωπίσουν το ζήτημα της δημοσιονομικής εξυγίανσης. Αυτό με τη σειρά του τις αναγκάζει να αγνοήσουν τις μεγάλες εθνικές εταιρείες που βρίσκονται εκτός του εθνικού προϋπολογισμού, όπως οι εθνικές σιδηροδρομικές εταιρείες.
<P>
Κατά συνέπεια, νομίζω ότι αυτήν τη στιγμή είναι αδύνατον να δεχτούμε το χρονοδιάγραμμα της ελευθέρωσης που προτείνει ο κ. Jarzembowski για τα νέα κράτη μέλη, και ιδιαιτέρως για τις ενδομεταφορές. Προτείνω να θεσπίσουμε μια μεταβατική περίοδο που θα μας επιτρέψει να προετοιμαστούμε, να δώσουμε μια ευκαιρία στην εθνική σιδηροδρομική εταιρεία μας, ιδίως αν λάβουμε υπόψη το γεγονός ότι τα νέα κράτη μέλη είναι πολύ μεγάλα «μεταβατικά κομμάτια» και τεράστιες μεταβατικές αγορές. Πρέπει να τους δώσουμε ίσες ευκαιρίες! Αυτός είναι ο λόγος που η συμφωνία προσχώρησης περιέχει μεταβατικές περιόδους μέχρι το 2007 για την κυκλοφορία των εμπορευμάτων. Ο τομέας των δημοσίων υπηρεσιών είναι επίσης υπανάπτυκτος. Φοβούμαι ότι το αποτέλεσμα θα είναι οι δευτερεύουσες σιδηροδρομικές γραμμές να λειτουργούν με ζημίες, ενώ μεγάλες σιδηροδρομικές επιχειρήσεις θα αναλάβουν τις κύριες γραμμές. Αυτός είναι ένας περαιτέρω λόγος που ζητώ να εξετάσουμε την εισαγωγή κάποιας μορφής μεταβατικής περιόδου. 
<SPEAKER ID="297" LANGUAGE="DE" NAME="Ulrich Stockmann (PSE ). –" AFFILIATION="">
<P>
   Κύριε Πρόεδρε, κύριε Επίτροπε, κυρίες και κύριοι, ήδη από το 1994 αρχίσαμε τις προσπάθειες για να καταστήσουμε δυνατή την αναβίωση των ευρωπαϊκών σιδηροδρόμων. Τώρα ολοκληρώνουμε με την τρίτη σιδηροδρομική δέσμη τις νομοθετικές μας προσπάθειες. Παράλληλα με τη σταδιακή ελευθέρωση όλων των σιδηροδρομικών μεταφορών μέχρι το 2012, σύμφωνα με τη σημερινή πρόταση, αποφασίστηκαν και αποφασίζονται οι απαραίτητες εναρμονίσεις στον τεχνικό, τον διοικητικό και εν μέρει τον κοινωνικό τομέα.
<P>
Έτσι δημιουργούνται οι προϋποθέσεις για έναν ευρωπαϊκό σιδηροδρομικό πολιτισμό με τον οποίο οι σιδηρόδρομοι μπορούν να ανακτήσουν τη σημασία και την ανταγωνιστικότητά τους μέσα στο γενικό σύστημα ευρωπαϊκών μεταφορών. Η αφορμή για τις προσπάθειες ελευθέρωσης του σιδηροδρομικού τομέα δεν είναι κάποιες ιδεολογικές πεποιθήσεις, παρά αναγκαιότητες της πολιτικής των μεταφορών, που οφείλονται στο γεγονός ότι η ευρωπαϊκή εσωτερική αγορά, ο οικονομικός και ο πολιτισμικός χώρος χρειάζονται τον σιδηρόδρομο ως τρόπο μεταφοράς που δεν θα λειτουργεί μόνο σε περιορισμένες και κλειστές επιμέρους αγορές. Ειδικά στις μεγάλες, διασυνοριακές διαδρομές, ο σιδηρόδρομος παρουσιάζει εγγενή πλεονεκτήματα. Μόνο με τον ευρύ αναπροσανατολισμό μπορούν να αντιμετωπιστούν οι μεγάλες απώλειες της συμμετοχής των σιδηροδρόμων στον όγκο των μεταφορών, που στις εμπορευματικές μεταφορές γίνονται μέσω των δρόμων, ενώ στις επιβατικές γίνονται και μέσω των δρόμων και μέσω των φτηνών αεροπορικών εταιρειών. Είναι κατανοητό ότι μια τόσο μεγάλη αλλαγή δημιουργεί κάποιους φόβους στους εργαζομένους. Όμως, τα 18 χρόνια από το 1994 ως το 2012 αποτελούν εγγύηση ότι όλες αυτές οι αλλαγές ήταν δυνατόν και μπορούν να γίνουν με βιώσιμο κοινωνικά τρόπο.
<P>
Εν αναμονή της οργάνωσης αγοράς για τις επιβατικές σιδηροδρομικές μεταφορές, την περασμένη εβδομάδα εγκρίθηκε στην Γαλλία το ICE 3 και το TGV προφανώς θα ακολουθήσει τον επόμενο χρόνο. Τότε θα έχουμε τρένα υψηλών ταχυτήτων κατευθείαν από το Παρίσι ως τη Νότια Γερμανία. Εδώ οι υπεύθυνοι κατάλαβαν τα σημεία των καιρών. Εμείς θα τα αναγνωρίσουμε αν εγκρίνουμε την τρίτη σιδηροδρομική δέσμη. Για την περαιτέρω αναβίωση των σιδηροδρόμων, πρέπει να βάλουμε στην ημερήσια διάταξη την πλήρη εναρμόνιση των όρων του ανταγωνισμού μεταξύ των διαφόρων τρόπων μεταφοράς, την εύρεση νέων πηγών χρηματοδότησης για την υποδομή των σιδηροδρόμων, καθώς και μια στρατηγική για τον καλύτερο συνδυασμό των τρόπων μεταφοράς στις διατροπικές επιβατικές μεταφορές. 
<SPEAKER ID="298" LANGUAGE="PL" NAME="Małgorzata Handzlik (PPE-DE ). –" AFFILIATION="">
<P>
   Κύριε Πρόεδρε, κυρίες και κύριοι, θα ήθελα να ευχαριστήσω πάρα πολύ τον εισηγητή, κ. Jarzembowski, για τη λεπτομερή έκθεσή του σχετικά με την ελευθέρωση των εθνικών σιδηροδρόμων. Η έκθεση είναι ιδιαιτέρως σημαντική για τα νέα κράτη μέλη.
<P>
Δεύτερον, όσον αφορά την τρίτη δέσμη για τους σιδηροδρόμους, είμαι πεπεισμένη ότι βασίζεται σε μεγάλο βαθμό στις εμπειρίες των παλαιών κρατών μελών και ότι δεν λαμβάνει υπόψη την κατάσταση στα νέα κράτη μέλη. Συγκεκριμένα, έχω κατά νου την έκθεση του κ. Jarzembowski, στην οποία ορίζεται ως ημερομηνία για την ελευθέρωση των επιβατικών μεταφορικών υπηρεσιών το 2008, δύο χρόνια νωρίτερα από ό,τι είχε υποστηρίξει η Επιτροπή στην πρότασή της. Επιπλέον, στην έκθεση του κ. Jarzembowski το πεδίο εφαρμογής της ελευθέρωσης διευρύνεται, ώστε να συμπεριλάβει τις ενδομεταφορές. Όποιος γνωρίζει τη σημερινή κατάσταση των επιβατικών μεταφορών στα νέα κράτη μέλη θα συνειδητοποιήσει ότι αυτά τα μέτρα θα ήταν ιδιαίτερα επιζήμια. Πρέπει να έχουμε κατά νου ότι τα νέα κράτη μέλη είναι πολύ λιγότερο ανταγωνιστικά από τα παλαιά και ότι γενικά δεν διαθέτουν σύγχρονο τροχαίο υλικό και υποφέρουν από έλλειψη επενδύσεων στις σιδηροδρομικές υποδομές και από ανεπαρκή χρηματοδότηση των περιφερειακών μεταφορικών υπηρεσιών. Κατά συνέπεια, η διεύρυνση του πεδίου εφαρμογής της ελευθέρωσης και η επιτάχυνσή της θα αποσταθεροποιήσουν αναμφίβολα την ήδη επικίνδυνη θέση των νέων κρατών μελών, ιδιαίτερα εφόσον η Επιτροπή δεν κατόρθωσε να παράσχει επαρκή χρηματοδότηση από τους πόρους της Ένωσης για την αγορά καινούργιου τροχαίου υλικού για επιβατικές μεταφορές. Οι σιδηροδρομικές επιχειρήσεις στα νέα κράτη μέλη δεν είναι σε θέση να δαπανήσουν μεγάλα ποσά.
<SPEAKER ID="299" LANGUAGE="IT" NAME="Marta Vincenzi (PSE ). –" AFFILIATION="">
<P>
Ελπίζω η πολιτική βούληση της Επιτροπής να μην έχει αλλάξει κατεύθυνση σε σχέση με όσα αποφασίστηκαν το 2002 και επιβεβαιώθηκαν από τη συζήτηση στο Σώμα και την Επιτροπή Μεταφορών και Τουρισμού. Θα πρέπει, συνεπώς, να φροντίσουμε ώστε η ελευθέρωση να θεωρηθεί αυτό που πιστεύω πως πράγματι είναι, ήτοι ένα χρήσιμο μέσον για καλύτερη ποιότητα υπηρεσιών, αλλά και για να δοθεί νέα ώθηση στην ανάπτυξη με σεβασμό προς το περιβάλλον.
<SPEAKER ID="300" LANGUAGE="PL" NAME="Stanisław Jałowiecki (PPE-DE ). –" AFFILIATION="">
<P>
   Θα ήθελα καταρχάς να συμφωνήσω με όσα είπε ο κ. Rack. Αξίζει να επισημάνουμε ότι σε αυτό το Σώμα αφιερώνουμε τις ώρες της ημέρας για να κάνουμε μεγαλόστομες δηλώσεις και αργά τη νύχτα καθόμαστε να αλλάξουμε νομοθεσία που επηρεάζει την καθημερινή ζωή των πολιτών της Ευρώπης. Θα ήθελα να αντιστραφεί αυτό, έτσι ώστε να συζητάμε τις νομικές διατάξεις με το φως της ημέρας και με ικανοποιητικό αριθμό παρουσιών.
<P>
Θα ήταν πολύ ευχάριστο να συζητήσουμε και να απολαύσουμε την εξαιρετική έκθεση του κ. Jarzembowski, αν δεν υπήρχε το γεγονός ότι δεν μπορεί να συζητηθεί σε κενό. Το πλαίσιο έχει κεφαλαιώδη σημασία και περιλαμβάνει περισσότερα από τη γαλλική έχθρα για τους πολωνούς υδραυλικούς, κρεοπώλες ή αρτοποιούς. Υπάρχει επίσης το θέμα της αντίδρασης στην οδηγία για τις υπηρεσίες ή στη μετεγκατάσταση στο εσωτερικό της Ένωσης. Οι μικρές επιχειρήσεις στις τοπικές ευρωπαϊκές αγορές αναγκάζονται να κάνουν τόπο σε ένα κομβόι από ευρωπαϊκές αμαξοστοιχίες που μεταφέρουν χιλιάδες επιβάτες οι οποίοι θα πληρώσουν τα εισιτήρια τους σε ευρώ, και όχι σε ζλότι. Υποτίθεται ότι θα έπρεπε να ήμαστε χαρούμενοι για αυτό, γιατί σε τελική ανάλυση υποτίθεται ότι πρέπει να είμαστε υπέρ του ανοίγματος της αγοράς, έτσι δεν είναι;
<SPEAKER ID="301" LANGUAGE="" NAME="Νικόλαος Σηφουνάκης (PSE ). –" AFFILIATION="">
<P>
Έχουμε, ωστόσο, κάποιες επιφυλάξεις στην έκθεση του κ. Jarzembowski. Είμαστε υπέρ μιας πιο σταδιακής απελευθέρωσης των διεθνών επιβατικών μεταφορών. Θεωρούμε ότι η ημερομηνία 2008 που προτείνεται στην έκθεση είναι πρώιμη. Γι’ αυτό, κρίνουμε πιο ρεαλιστική την ημερομηνία 2010 που προτείνει η Επιτροπή.
<P>
Όσον αφορά τα δικαιώματα των σιδηροδρομικών επιχειρήσεων, να μεταφέρουν κατά την εκτέλεση ενός διεθνούς επιβατικού δρομολογίου επιβάτες μεταξύ σταθμών εντός του ιδίου κράτους μέλους, πιστεύουμε ότι αυτό είναι προτιμότερο να εφαρμοσθεί από το 2010 και μετά.
<P>
Είμαστε επίσης ιδιαίτερα επιφυλακτικοί όσον αφορά την απελευθέρωση των εθνικών μεταφορών, και γι’ αυτόν το λόγο πιστεύω ότι δεν πρέπει να ψηφισθούν οι τροπολογίες που προβλέπουν την απελευθέρωση των εθνικών μεταφορών για το 2012.
<P>
Όσον αφορά την έκθεση του συναδέλφου, κ. Savary, για την πιστοποίηση των μηχανοδηγών, θεωρούμε ότι είναι πολύ σημαντικό να υιοθετηθεί το συντομότερο δυνατόν η έκθεση αυτή δεδομένου ότι είναι απαραίτητη για να υπάρξει ασφάλεια στις σιδηροδρομικές μεταφορές εν όψει μάλιστα της πλήρους απελευθέρωσης των εμπορευματικών μεταφορών.
<SPEAKER ID="302" LANGUAGE="HU" NAME="Etelka Barsi-Pataky (PPE-DE ). –" AFFILIATION="">
<P>
   Κύριε Πρόεδρε, είναι πεποίθησή μου ότι η τρίτη δέσμη για τους σιδηροδρόμους είναι ένα σημαντικό στάδιο ολοκλήρωσης στη δημιουργία ενός κοινού ευρωπαϊκού συστήματος σιδηροδρομικών μεταφορικών υπηρεσιών. Συμφωνώ με τις αρχές που διατυπώνονται στις οδηγίες της τρίτης δέσμης. Υποστηρίζω ότι οι γενικές αρχές που απαιτούνται για το άνοιγμα της ευρωπαϊκής αγοράς επιβατικών υπηρεσιών πρέπει να μεταφερθούν στο εθνικό δίκαιο μέχρι το 2006. Η Ουγγαρία, ως νέο κράτος μέλος, το έχει ήδη κάνει. Υποστηρίζω ότι τα κράτη μέλη πρέπει να είναι σε θέση να αποφασίσουν, ακόμη και σε αμοιβαία βάση, να επιτρέψουν τη νωρίτερη πρόσβαση στις σιδηροδρομικές υποδομές τους. Εδώ έχουμε σίγουρα μια Ευρώπη πολλών ταχυτήτων. Ωστόσο, αν κάποια κράτη μέλη επιθυμούν να ανοίξουν τις αγορές τους λίγα χρόνια αργότερα, πρέπει να τους δοθεί αυτή η επιλογή. Αυτό λείπει από τον κανονισμό επί του παρόντος, ενώ την ίδια στιγμή η πρόταση προχωράει βαθύτερα, ανοίγοντας την αγορά για τις εθνικές επιβατικές μεταφορές. Αυτό, ωστόσο, θα εγείρει προκλήσεις για μια σειρά κρατών μελών, συμπεριλαμβανομένων ορισμένων νέων κρατών μελών, που θα χρειαστεί χρόνος για να αντιμετωπιστούν: συμβάσεις δημοσίων υπηρεσιών, λύσεις για περιοχές με υποβαθμισμένες υπηρεσίες, υλικοτεχνικά καθήκοντα και αναδιάρθρωση των σιδηροδρομικών εταιρειών με όλες τις συνέπειες που συνεπάγονται για το προσωπικό. Τα καθήκοντα αυτά δεν είναι μόνο θέμα μιας απλής εθνικής κοινοβουλευτικής απόφασης – απαιτούν χρόνο.
<SPEAKER ID="303" LANGUAGE="" NAME="Πρόεδρος." AFFILIATION="">
<P>
Μία από τις αρμοδιότητές μου ως Αντιπροέδρου είναι η κάλυψη της COSAC, της Επιτροπής Εθνικών Κοινοβουλίων της Ευρωπαϊκής Ένωσης. Αυτή η επιτροπή επέλεξε την τρίτη δέσμη για τους σιδηροδρόμους, πριν μερικούς μήνες, ως βάση μιας δοκιμής επικουρικότητας· με άλλα λόγια, του τρόπου με τον οποίο πρέπει να εφαρμόζεται η νομοθεσία από τα εθνικά νομοθετικά όργανα. Αναγνωρίζει τη σημασία αυτής της νομοθεσίας. 
<SPEAKER ID="304" LANGUAGE="FR" NAME="Jacques Barrot," AFFILIATION="Αντιπρόεδρος της Επιτροπής">
<P>
Θέλω, καταρχάς, να ευχαριστήσω όλους τους ομιλητές, που τους άκουσα με προσοχή. Ωστόσο, επιτρέψτε μου να ευχαριστήσω όλως ιδιαιτέρως τους εισηγητές μας. Σημείωσα, σε αυτά που είπε ο κ. Savary, ότι το κείμενο για το οποίο είναι εισηγητής στέλνει ένα ισχυρό μήνυμα και περιλαμβάνει ένα ωραίο παράδειγμα διμερών διακλαδικών συμφωνιών. Σημείωσα επίσης, στα όσα είπε ο κ. Sterckx, την ιδέα ότι τα δικαιώματα των επιβατών συντείνουν στην εμπιστοσύνη των χρηστών στον σιδηρόδρομο. Ευχαριστώ τον κ. Zīle που επεδίωξε έναν αποδεκτό συμβιβασμό και θέλω να πω στον κ.Jarzembowski πως εκτίμησα ότι επιμένει στο γεγονός πως η δημιουργία ανταγωνισμού θα διευκολύνει τη μετατόπιση από τις οδικές στις σιδηροδρομικές μεταφορές, και είναι γεγονός ότι αυτό ακριβώς επιδιώκουμε.
<P>
Θέλω να απαντήσω, κύριε Πρόεδρε, χωρίς να υπεισέλθω σε όλες τις λεπτομέρειες. Θέλω καταρχάς, αφού μου τέθηκε η ερώτηση, να υπενθυμίσω ότι η πρώτη νομοθετική δέσμη για τους σιδηροδρόμους μεταφέρθηκε στα εθνικά δίκαια από όλα τα κράτη μέλη, με την εξαίρεση δύο κρατών σε σχέση με ορισμένες οδηγίες. Η Επιτροπή κίνησε εξάλλου διαδικασίες επί παραβάσει σε βάρος των εν λόγω κρατών μελών. Σε ό,τι αφορά τη δεύτερη νομοθετική δέσμη, η Επιτροπή παρακολουθεί πάρα πολύ στενά τη διαδικασία μεταφοράς στο εθνικό δίκαιο. Θυμίζω ότι η βασική προθεσμία για τη μεταφορά έχει οριστεί για τον Μάιο του 2006, με την εξαίρεση του ανοίγματος της αγοράς της μεταφοράς του εγχώριου φορτίου, που έχει οριστεί για τα τέλη Δεκεμβρίου του 2005.
<P>
Μετά από αυτές τις διευκρινίσεις, θέλω να προσπαθήσω, χωρίς να υπεισέλθω σε όλες τις λεπτομέρειες, να σας δώσω μια μικρή εικόνα της θεώρησης της Επιτροπής σε σχέση με το έργο του Ευρωπαϊκού Κοινοβουλίου και της Επιτροπής Μεταφορών και Τουρισμού. Ευχαριστώ τον Πρόεδρο Costa και όλα τα μέλη της Επιτροπής Μεταφορών για το εμπεριστατωμένο έργο που επιτέλεσαν. Το συμφέρον σε μια νομοθετική δέσμη είναι να συσχετίζει μεταξύ τους τα διαφορετικά κείμενα, προκειμένου να επιτευχθεί μια συνολική και ισόρροπη μεταρρύθμιση, η οποία επιτρέπει ταυτόχρονα το άνοιγμα των αγορών, που είναι επωφελές για τους καταναλωτές, και τη δημιουργία ενός κανονιστικού πλαισίου, που να εγγυάται την ασφάλεια και τα δικαιώματα των πολιτών. Πιστεύω ότι όλα αυτά, και η δημιουργία συνθηκών ανταγωνισμού και το κανονιστικό πλαίσιο, θα μας επιτρέψουν να αντιστρέψουμε την τάση, υπέρ του σιδηροδρόμου, όπως υπογράμμισε ο κ. Costa.
<P>
Θα αρχίσω, καταρχάς, με την πρόταση κανονισμού σχετικά με την ποιότητα του φορτίου. Προφανώς, η Επιτροπή θα εξετάσει προσεκτικά την τελική θέση του Ευρωπαϊκού Κοινοβουλίου και του Συμβουλίου, ώστε να αντλήσει συμπεράσματα. Ωστόσο, πρέπει να υπογραμμίσω τη σημασία αυτού του κειμένου, αφού πρέπει όντως να ομολογήσουμε ότι η κατάσταση στον τομέα των εμπορευματικών σιδηροδρομικών μεταφορών ελάχιστα βελτιώθηκε μετά την πρόταση της Επιτροπής τον Μάρτιο του 2004. Για αυτό και η ακρίβεια των δρομολογίων των συνδυασμένων σιδηροδρομικών και οδικών διεθνών μεταφορών παραμένει ατελής: το 35 % των τρένων το 2005 έχουν καθυστέρηση. Πέραν αυτού, σύμφωνα με τον ευρωπαϊκό τομέα των σιδηροδρόμων, στις συμβατικές σιδηροδρομικές μεταφορές, λιγότερο από το ένα τρίτο των συμβάσεων περιέχει ρήτρα ποιότητας που να προβλέπει αποζημιώσεις σε περίπτωση καθυστέρησης.
<P>
Ακούστηκε από κάποιες πλευρές: για ποιόν λόγο, λοιπόν, η Επιτροπή πρότεινε αυτόν τον μηχανισμό ποιότητας του εμπορεύματος; Το γεγονός και μόνο ότι τέθηκε το πρόβλημα έχει ήδη θετικό αντίκτυπο στον τομέα. Τους τελευταίους αυτούς μήνες, συμμετείχαμε στη διαπραγμάτευση των συμφωνιών πλαίσιο μεταξύ των ενώσεων πελατών και ορισμένων σιδηροδρομικών επιχειρήσεων. Αυτές οι διαπραγματεύσεις αφορούσαν υποχρεώσεις ποιότητας. Ασφαλώς, θα λάβω υπόψη μου τις αποφάσεις στις οποίες θα καταλήξει το Ευρωπαϊκό Κοινοβούλιο και το Συμβούλιο και, αν επιβεβαιώσουν την αντίθεσή τους στην επιλογή του νομοθετικού μέσου, θα πρέπει να ζητήσουμε από τους εμπλεκόμενους παράγοντες να εξεύρουν άλλους τρόπους για την επίτευξη του στόχου που επιδιώκουν τα τρία θεσμικά όργανα, που είναι όντως η βελτίωση της ποιότητας των διεθνών υπηρεσιών σιδηροδρομικών εμπορευματικών μεταφορών. Με αυτόν πράγματι τον τρόπο, θα επιτύχουμε τη μετατόπιση από τα οδικά στα σιδηροδρομικά δίκτυα. Αυτά όσον αφορά το πρώτο θέμα, και ευχαριστώ και πάλι τον κ. Zīle.
<P>
Σε ό,τι αφορά τις άλλες προτάσεις, αυτή είναι σε γενικές γραμμές η θέση της Επιτροπής και, κύριε Πρόεδρε, διαβιβάζω στο Ευρωπαϊκό Κοινοβούλιο τις αναλυτικές θέσεις για κάθε τροπολογία(1).
<P>
Έρχομαι στην έκθεση του κ. Savary για την οδηγία σχετικά με την πιστοποίηση του προσωπικού οδήγησης μηχανών έλξης και συρμών. Στην πλειονότητά τους θεωρούμε ότι οι τροπολογίες κινούνται στην ορθή κατεύθυνση. Μαρτυρούν, και το λέω πολύ απλά, ένα ποιοτικό έργο. Αυτή η οδηγία στέλνει ένα κοινωνικό μήνυμα, που επιτρέπει σε όλο το προσωπικό των σιδηροδρομικών μεταφορών να αισθανθεί ότι εμπλέκεται στην αποκατάσταση αυτού του μέσου μεταφοράς.
<P>
Ωστόσο, υπάρχουν κάποιες τροπολογίες που δημιουργούν ορισμένες δυσκολίες. Αυτό συμβαίνει με τη χρηματοδότηση της κατάρτισης ή με την υποχρέωση καταβολής αποζημίωσης σε ορισμένες περιπτώσεις, που εγείρουν ορισμένες επιφυλάξεις εκ μέρους μας λόγω παρείσφρησης σε θέματα που άπτονται του εργατικού δικαίου, της ευελιξίας της αγοράς και του δικαιώματος στην κινητικότητα. Αυτό συμβαίνει επίσης στην περίπτωση των δυνατοτήτων πρόσκαιρης εξαίρεσης των εγχώριων μηχανοδηγών. Η επιτροπή σας προτείνει, πράγματι, τα κράτη να δύνανται να εξαιρεθούν προσωρινά από τους κανόνες που διέπουν τους εγχώριους μηχανοδηγούς. Στα μάτια της Επιτροπής, τέτοιου είδους εξαιρέσεις σε επίπεδο ολόκληρων χωρών θέτουν πραγματικά ζητήματα, και αυτός είναι ο λόγος για τον οποίο δεν τις βλέπει θετικά. Σε κοινωνικό επίπεδο, θα έχουμε δύο κατηγορίες μηχανοδηγών, τη στιγμή που αυτές οι κατηγορίες στην πράξη δεν είναι στεγανοποιημένες. Αυτό ενδέχεται να δημιουργήσει προβλήματα επαγγελματικής σταδιοδρομίας. Έπειτα, σε οικονομικό επίπεδο, είναι υποχρέωση των κρατών να διατηρούν δύο διαφορετικές νομοθεσίες, δύο συστήματα πιστοποίησης, αναγνώρισης των εκπαιδευτών. Συνοπτικά, αναρωτιόμαστε μήπως αυτός ο δυϊσμός επιφέρει πρόσθετα κόστη. Όλα αυτά, κύριε Savary, δεν αναιρούν στο παραμικρό την ποιότητα του έργου που επιτελέσατε.
<P>
Έρχομαι στην τρίτη έκθεση, σχετικά με την πρόταση για το άνοιγμα της αγοράς στις διεθνείς σιδηροδρομικές υπηρεσίες επιβατικών μεταφορών. Η Επιτροπή εκτιμά την έκθεση του κ. Jarzembowski και υποστηρίζει την ιδέα –στην οποία αναφέρθηκαν πολλοί βουλευτές του ΕΚ– για σύνδεση αυτής της πρότασης με την τροποποιημένη μας πρόταση σχετικά με τις δημόσιες υπηρεσίες στις επίγειες μεταφορές. Ωστόσο, κύριε Jarzembowski, εκφράζουμε μια επιφύλαξη σε σχέση με τις τροπολογίες που αναφέρονται στον καθορισμό ημερομηνίας ανοίγματος για τις διεθνείς υπηρεσίες ταξιδιωτών για το έτος 2008 αντί του 2010.
<P>
Η Επιτροπή θεωρεί ότι το 2010 είναι πιο ενδεδειγμένο, διότι μόνο τότε θα έχει δημιουργηθεί και θα λειτουργεί πραγματικά το σύνολο του απαραίτητου θεσμικού και διαδικαστικού πλαισίου. Εμπλέκονται οι εθνικές αρχές ασφαλείας, οι ρυθμιστικές αρχές για τους σιδηροδρόμους, το έργο του Ευρωπαϊκού Οργανισμού Σιδηροδρόμων. Προσθέτω ότι στην πλειονότητά τους τα σχέδια για διεθνείς συνδέσεις υψηλών ταχυτήτων δεν θα ολοκληρωθούν παρά το 2010, και σε αυτές ακριβώς τις υποδομές θα επικεντρωθούν στο μέλλον οι διεθνείς επιβατικές μεταφορές.
<P>
Εξάλλου, η Επιτροπή δεν μπορεί να υποστηρίξει ούτε το άνοιγμα της εγχώριας αγοράς των επιβατών το 2012. Θεωρούμε πρώιμη και δύσκολα πραγματοποιήσιμη αυτήν την πρόταση, δεδομένου του πολύ ευαίσθητου χαρακτήρα της. Η Επιτροπή δυσκολεύεται επίσης να αποδεχθεί την τροπολογία που δίνει τη δυνατότητα στα κράτη μέλη να προβλέψουν το άνοιγμα της αγοράς τους υπό την προϋπόθεση ρήτρας αμοιβαιότητας, δεδομένου ότι τέτοιες ρήτρες ενδέχεται να εισάγουν διακρίσεις βάσει της εθνικότητας.
<P>
Τούτου λεχθέντος, η Επιτροπή χαιρετίζει την έκθεση του κ. Jarzembowski. Μπορούμε να αποδεχθούμε τις τροπολογίες που περιλαμβάνει, με την επιφύλαξη συντακτικών αναδιατυπώσεων. Αναφέρομαι ειδικότερα στην παράταση της τυπικής διάρκειας των συμφωνιών πλαίσιο για τη χρησιμοποίηση της σιδηροδρομικής υποδομής ή για τη διευκρίνιση των συνθηκών υπό τις οποίες τα δικαιώματα μιας σιδηροδρομικής εταιρείας με ανοικτή πρόσβαση μπορούν να αντιβούν στα δικαιώματα που απορρέουν από μια σύμβαση παροχής δημόσιας υπηρεσίας. Αυτή η προσέγγιση είναι ισόρροπη και σέβεται τις διαφορετικές εθνικές καταστάσεις. Αυτό ήθελα να πω σχετικά με αυτό το σχέδιο οδηγίας.
<P>
Έρχομαι τώρα στην έκθεση του κ. Sterckx σχετικά με τον κανονισμό για τα δικαιώματα και τις υποχρεώσεις των επιβατών των διεθνών σιδηροδρομικών μεταφορών. Από τον Μάρτιο του 2004, η συζήτηση για τα δικαιώματα των επιβατών προχώρησε πολύ στα θεσμικά μας όργανα. Στο Συμβούλιο, βαίνει προς ολοκλήρωση μια εμπεριστατωμένη συζήτηση. Το καθεστώς για την αστική ευθύνη των σιδηροδρομικών εταιρειών που εντάσσεται στη νέα συμφωνία COTIF-CIV του 1999 θα τεθεί λογικά σε ισχύ πριν από τα τέλη του έτους.
<P>
Κύριε Sterckx, θέλω να εκφράσω εκ νέου και σε εσάς την ευγνωμοσύνη μου για το έργο που επιτελέσατε. Μέλημά σας ήταν να επιδιώξετε τη διεύρυνση του πεδίου εφαρμογής του κανονισμού και προτείνατε να το διευρύνετε προκειμένου να καλύπτει εξίσου τις εθνικές υπηρεσίες. Φοβούμαι, όμως, ότι αυτή η επέκταση δεν είναι άμεσα εφαρμόσιμη. Θέλω να εμβαθύνω στον μεγαλύτερο δυνατό βαθμό σε αυτό το ζήτημα, και εν συνεχεία, θα μπορέσουμε να επανέλθουμε σε κατοπινό στάδιο, υπό το πρίσμα της εμπειρίας που θα έχουμε αποκομίσει χάρη στην εφαρμογή του κανονισμού για τα διεθνή ταξίδια.
<P>
Το δεύτερο σημείο της έκθεσής σας είναι η εφαρμογή του διεθνούς πλαισίου COTIF-CIV σχετικά με την αστική ευθύνη. Η Επιτροπή είναι διατεθειμένη να απαντήσει ευνοϊκά στα αιτήματά σας. Ωστόσο, το καθεστώς της ευθύνης, όπως ορίζεται από το COTIF-CIV φαίνεται ότι δεν ενισχύει τη θέση των επιβατών σε περίπτωση ατυχήματος, τουλάχιστον τόσο όσο επεδίωκε η Επιτροπή.
<P>
Δεύτερον, όσον αφορά το καθεστώς αστικής ευθύνης σε περίπτωση ατυχήματος, πρέπει αναμφίβολα να καταλήξουμε στην υποχρεωτική ασφάλιση. Η απαίτηση για τέτοια ελάχιστη κάλυψη επιτρέπει τη διασφάλιση δίκαιης αποζημίωσης των επιβατών σε περίπτωση ατυχήματος, παράλληλα με τη διασφάλιση ίσων όρων ανταγωνισμού για τις σιδηροδρομικές εταιρείες που έχουν να αντιμετωπίσουν προβλήματα χρηματοδότησης. Σε κάθε περίπτωση, κύριε Sterckx, σας ευχαριστούμε και για όσα κάνατε για τους επιβάτες με κινητικά προβλήματα. Προσωπικά, είμαι πολύ ευαισθητοποιημένος επ’ αυτού. Εκείνο που μπορώ να σας πω είναι ότι αν, όπως ευελπιστώ, το Ευρωπαϊκό Κοινοβούλιο και το Συμβούλιο αποδεχθούν αυτή την πρόταση, θα καταβάλω προσωπικά προσπάθειες με μέλημα την αποτελεσματική του εφαρμογή, δεδομένου ότι πιστεύω πως είναι σημαντικό στοιχείο προκειμένου να προσδώσουμε στους σιδηροδρόμους τη διακριτή εικόνα που δικαιούνται να έχουν.
<SPEAKER ID="305" LANGUAGE="" NAME="Πρόεδρος." AFFILIATION="ΓΡΑΠΤΗ ΔΗΛΩΣΗ (ΑΡΘΡΟ 142 ΤΟΥ ΚΑΝΟΝΙΣΜΟΥ)">
<P>
Η ψηφοφορία θα διεξαχθεί την Τετάρτη, στις 12.00.
<SPEAKER ID="306" LANGUAGE="PT" NAME="Pedro Guerreiro (GUE/NGL ). –" AFFILIATION="">
<P>
Η πρόταση, που αποτελεί μέρος αυτού που ονομάζεται «τρίτη δέσμη για τους σιδηροδρόμους», πήρε τον ευφημιστικό τίτλο «ανάπτυξη των κοινοτικών σιδηροδρόμων» και επιδιώκει να ελευθερώσει τις διεθνείς επιβατικές μεταφορές μέχρι το 2010.
<P>
Η έκθεση προχωρά ακόμη περισσότερο, υποστηρίζοντας την ελευθέρωση των διεθνών επιβατικών μεταφορών (2008) και των εθνικών μεταφορών (2012). Επιπλέον, τα κράτη μέλη μπορούν να επισπεύσουν αυτές τις ημερομηνίες.
<SPEAKER ID="307" LANGUAGE="" NAME="" AFFILIATION="">
<SPEAKER ID="308" LANGUAGE="" NAME="" AFFILIATION="Πρόταση οδηγίας του Ευρωπαϊκού Κοινοβουλίου και του Συμβουλίου που αφορά την πιστοποίηση του προσωπικού οδήγησης μηχανών έλξης και συρμών στο σιδηροδρομικό δίκτυο της Κοινότητας (COM(2004)0142 - C6-0002/2004 - 2004/0048 (COD))">
<SPEAKER ID="309" LANGUAGE="" NAME="Πρόεδρος." AFFILIATION="(Η συνεδρίαση λήγει στις 23.40)">
