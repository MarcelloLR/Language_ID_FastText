<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="ES" NAME="Terrσn i Cusν">
Κύριε Πρόεδρε, θα ήθελα μόνο να πω ότι το όνομά μου δεν αναφέρεται στον κατάλογο παρουσίας των χθεσινών συνοπτικών πρακτικών. Πιθανώς από λάθος δικό μου, διότι δεν θυμάμαι αν υπέγραψα, αλλά ήμουν εδώ.

<SPEAKER ID=3 NAME="Murphy">
Κύριε Πρόεδρε, θα ήθελα απλά να πληροφορήσω το Σώμα ότι βρισκόμουν εδώ εχθές, αλλά κατά λάθος δεν καταγράφηκε στα Πρακτικά. Θα παρακαλούσα πολύ να διορθωθεί.

<SPEAKER ID=4 NAME="Πρόεδρος">
Πολύ καλά. Θα γίνουν οι σχετικές διορθώσεις.

<SPEAKER ID=5 NAME="Cot">
Κύριε Πρόεδρε, θέλω να πω ότι, ενώ χθες ένας από τους συναδέλφους του Εθνικού Μετώπου μας καλούσε να γιορτάσουμε την 14η Ιουλίου με τραγούδια και χορούς, την ίδια στιγμή ο δήμαρχος της Τουλόν απαγόρευε τη σχετική εορταστική εκδήλωση της SOS racisme για την επέτειο αυτή της ελευθερίας στη Γαλλία. Στρασβούργο και Τουλόν, δύο μέτρα και δύο σταθμά.
<P>
(Χειροκροτήματα)

<SPEAKER ID=6 LANGUAGE="FR" NAME="Fabre-Aubrespy">
Κύριε Πρόεδρε, χθες συμπεριλάβαμε στην ημερήσια διάταξη της Τετάρτης την ψηφοφορία, χωρίς συζήτηση, επί μίας διοργανικής συμφωνίας σχετικά με τη χρηματοδότηση της κοινής εξωτερικής πολιτικής και της πολιτικής ασφάλειας, θέλοντας να εφαρμόσουμε το άρθρο 143 του Κανονισμού, το οποίο προϋποθέτει η Επιτροπή Προϋπολογισμών να έχει, αρχικά, εγκρίνει την έκθεση που προτείνει στο Σώμα. Η Επιτροπή Προϋπολογισμών, όμως, δεν πρόλαβε, κατά τη χθεσινοβραδινή συνεδρίασή της, να εξετάσει την εν λόγω έκθεση. Αλλά ακόμη και αν είχε το χρόνο για κάτι τέτοιο, η εφαρμογή του άρθρου 143 δεν καλύπτει παρά μόνο την εγγραφή για την περίοδο συνόδου που ακολουθεί.
<P>
Τέλος, θέλω να προσθέσω ότι πρόκειται για μία διοργανική συμφωνία που θα εφαρμοστεί από όλα τα όργανα και που δε συζητήθηκε σε κανένα από τα εθνικά Κοινοβούλια ούτε και από την Επιτροπή Εξωτερικών Υποθέσεων και θέλουν να την εγκρίνουμε εδώ χωρίς συζήτηση! Ενώ σε άλλες περιπτώσεις τονίζεται (και σωστά) το δημοκρατικό έλλειμμα της Ευρωπαϊκής Ένωσης, η διαδικασία αυτή δείχνει κατάφωρη περιφρόνηση του συνόλου των πολιτών της Ευρωπαϊκής Ένωσης.
<P>
Σας ζητώ, λοιπόν, να μην εγκριθεί το τμήμα εκείνο των συνοπτικών πρακτικών που αφορά την έγκριση και την εγγραφή του σημείου αυτού στην ημερήσια διάταξη. Διαφορετικά, θα πρέπει να ανατρέξουμε στις υπόλοιπες δυνατότητες που μας παρέχει το άρθρο 143 ώστε να μην παρακαμφθεί η συζήτηση αυτή. Εξάλλου, πρέπει, κανονικά, να περιμένουμε να εγκρίνουν τα κράτη μέλη τη Συνθήκη του Αμστερνταμ.

<SPEAKER ID=7 NAME="Samland">
Κύριε πρόεδρε, αγαπητοί συνάδελφοι, η παρέμβαση του κ. Fabre-Aubrespy δεν αποτελεί έκπληξη, διότι το ανακοίνωσε ως γνωστό ήδη χθες το απόγευμα στην Επιτροπή Προϋπολογισμών.
<P>
Πρόκειται για τη Διαθεσμική Συμφωνία, η οποία έχει συμφωνηθεί σε συνάρτηση με τη Συνθήκη του Maastricht με το Συμβούλιο και την Επιτροπή για τη χρηματοδότηση των μέτρων εξωτερικής πολιτικής, στο δεύτερο πυλώνα.
<P>
Από το πέρας των διαπραγματεύσεων στο Αμστερνταμ το έγγραφο έχει υποβληθεί με τη διατύπωσή του. Το ότι ως ημερομηνία της έκθεσης βρίσκεται στην πρώτη σελίδα η 4η Ιουλίου οφείλεται απλά στο ότι το έγγραφο έγινε έκθεση. Το έγγραφο όμως υπάρχει από το Αμστερνταμ, δηλαδή από τις 30 Ιουνίου τρέχει η προθεσμία για την υποβολή τροπολογιών.
<P>
Συμφωνήσαμε στην Επιτροπή Προϋπολογισμών να πραγματοποιήσει ακόμα μια ειδική συνεδρίαση για σήμερα το απόγευμα προκειμένου να συζητήσουμε τις λεπτομέρειες της έκθεσης αυτής, διότι έχει υποβληθεί το αίτημα να εξετασθεί η έκθεση αυτή χωρίς συζήτηση την Τετάρτη βάσει του άρθρου 143. Υποθέτω, κ. πρόεδρε, ότι με τον τρόπο αυτόν τηρούνται οι τύποι - και για το λόγο αυτόν τέθηκε ως γνωστόν αυτό στην ημερήσια διάταξη - και θα σας παρακαλούσα ν'απορρίψετε το αίτημα του κ. Fabre-Aubrespy.

<SPEAKER ID=8 NAME="Πρόεδρος">
Ευχαριστώ πολύ, αξίοτιμε κύριε Samland. Πράγματι, λαμβάνοντας υπόψη αυτά που είπατε - και εφόσον το απόγευμα ή το βράδυ θα συνεδριάσει η Επιτροπή Προϋπολογισμών - θεωρώ ότι μπορεί να διατηρηθεί η συζήτηση για την αυριανή συνεδρίαση, όπως έχει προβλεφθεί.
<P>
Υπάρχουν άλλες παρατηρήσεις σχετικά με τα συνοπτικά πρακτικά;

<SPEAKER ID=9 NAME="Ahern">
Κύριε Πρόεδρε, η παρουσία μου δεν καταγράφηκε στα Πρακτικά εχθές. Θα ήθελα να διορθωθεί.

<SPEAKER ID=10 NAME="Πρόεδρος">
Ευχαριστώ πολύ, αξιότιμη κυρία Ahem. Το σημειώνουμε.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Απόφαση κατεπείγοντος
<SPEAKER ID=11 NAME="Πρόεδρος">
Ερωτώ τον εκπρόσωπο της Επιτροπής Γεωργίας κ. Colino Salamanca εάν θέλει να τοποθετηθεί επί της ουσίας του θέματος;

<SPEAKER ID=12 NAME="Colino Salamanca">
Κύριε Πρόεδρε, η Επιτροπή Γεωργίας και Ανάπτυξης της Υπαίθρου αποφάσισε χθες να εγκρίνει το κατεπείγον της πρότασης της Επιτροπής και να ζητήσει τη γνώμη της Ολομέλειας για το αν μπορεί να συζητηθεί την Παρασκευή χωρίς έκθεση. Ωστόσο, ζητώ ο κ. Funk, που επιφορτίστηκε με αυτό από την επιτροπή μας, να μπορέσει να παρουσιάσει μια προφορική έκθεση στην Ολομέλεια, σύμφωνα με το άρθρο 97, παράγραφος 5 του Κανονισμού.
<P>
(Το Σώμα εγκρίνει την αίτηση εφαρμογής της διαδικασίας του κατεπείγοντος)

<CHAPTER ID=3>
Εννομη προστασία των βιοτεχνολογιικών εφευρέσεων
<SPEAKER ID=13 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0222/97) του κ. Rothley, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με πρόταση οδηγίας (ΕΚ) του Ευρωπαϊκού Κοινοβουλίου και της Επιτροπής όσον αφορά την έννομη προστασία των βιοτεχνολογικών εφευρέσεων (COM(95)0661 - C4-0063/96-95/0350(COD)).

<SPEAKER ID=14 NAME="Rothley">
Κύριε πρόεδρε, τις μέρες αυτές με ρώτησε μια δημοσιογράφος της εφημερίδας Wall Street Journal εάν είμαι δικηγόρος σε θέματα διπλωμάτων ευρεσιτεχνίας. Όχι, απάντησα, δε με ενδιαφέρουν και τόσο τα διπλώματα ευρεσιτεχνίας. Με ενδιαφέρει όμως να γιατρεύονται άνθρωποι που υποφέρουν από γενετικές ασθένειες! Με ενδιαφέρει να βρίσκουν εργασία οι άνθρωποι!
<P>
(Χειροκροτήματα) Και με ενδιαφέρει να μη γυρίσει ακόμη πιο πίσω η Ευρώπη στον τομέα της βιοτεχνολογίας και της γενετικής τεχνολογίας!
<P>
(Χειροκροτήματα) Με την οδηγία αυτή ανοίγουμε μια πύλη. Εκπληρώνουμε τα καθήκοντά μας, που απορρέουν από τη συμφωνία τρίτου. Όλα τα κράτη μέλη της Ευρωπαϊκής Ένωσης και η ίδια η Ευρωπαϊκή Ένωση ανέλαβαν εδώ την υποχρέωση να χορηγούν σε όλους τους τομείς της τεχνολογίας για προϊόντα και διαδικασίες ευρεσιτεχνιακή προστασία. Το ευρεσιτεχνιακό αυτό δικαίωμα το κατοχύρωσαν στις ΗΠΑ, το κατοχύρωσαν στην Ιαπωνία. Το ζήτημα είναι μόνο ν'αναβαθμίσει η Ευρωπαϊκή Ένωση το δικαίωμα ευρεσιτεχνίας της στο διεθνές αυτό επίπεδο. Αυτό είναι όλο. Το Ευρωπαϊκό Κοινοβούλιο χορηγεί διπλώματα ευρεσιτεχνίας στον τομέα αυτόν. Τα διπλώματα αυτά είναι πάντως δυνατό να αμφισβητηθούν σε εθνικό επίπεδο, και για το λόγο αυτόν επικρέμεται ο κίνδυνος νομικού κατακερματισμού στην Ευρώπη, που θ'αποτελούσε δηλητήριο για επενδύσεις σε αυτήν. Για το λόγο αυτό χρειαζόμαστε την οδηγία αυτήν.
<P>
Εξ άλλου, είπα ότι στις ΗΠΑ και στην Ιαπωνία υφίσταται ήδη η προστασία αυτή των διπλωμάτων ευρεσιτεχνίας. Δεν πιστεύω ότι οι Αμερικανοί και οι Ιάπωνες είναι ηθικά διεφθαρμένοι. Τί γελοία αλαζόνεια να πιστεύουμε ότι είμαστε ηθικά ανώτεροι από τους άλλους! Θα προβληθεί σίγουρα κατά τη διάρκεια της συζήτησης αυτής ο ισχυρισμός ότι με την οδηγία αυτήν παρεμποδίζεται η έρευνα. Αυτό είναι φυσικά λάθος! Η κατοχύρωση των διπλωμάτων ευρεσιτεχνίας αποτελεί προϋπόθεση για την έρευνα! Πώς είναι δυνατή η έρευνα χωρίς δημοσίευση των εφευρέσεων; Γνωρίζουμε εκ πείρας ότι η αποτελεσματική κατοχύρωση των διπλωμάτων ευρεσιτεχνίας και η έρευνα πηγαίνουν χέρι-χέρι. Μήπως η έρευνα στις ΗΠΑ βρίσκεται στον πάτο ή μήπως βρίσκεται στον πάτο η έρευνα στην Ιαπωνία; Επ'αυτού δεν είναι δυνατό να γίνει κανένας λόγος.
<P>
Εάν δεν επιτύχουμε αυτήν την ευρεσιτεχνιακή προστασία, η έρευνα φυσικά θα προχωρήσει. Θα προχωρήσει όμως πίσω από κλειστές πόρτες. Δε θα έχουμε τη δυνατότητα να παρακολουθήσουμε και να συζητήσουμε την εξέλιξη της βιοτεχνολογίας και της γενετικής τεχνολογίας. Εκτός αυτού θα καταστρέψουμε τα μικρά πανεπιστημιακά ερευνητικά ιδρύματα ή τις μικρομεσαίες επιχειρήσεις που ζουν από την πώληση των διπλωμάτων ευρεσιτεχνίας σε φαρμακευτικές επιχειρήσεις! Όποιος το θέλει αυτό θα πρέπει να καταψηφίσει την οδηγία! Δε θα πρέπει όμως στο μέλλον να υπογράψει πλέον κανένα ψήφισμα κατά της ανεργίας.
<P>
(Χειροκροτήματα) Προβάλλεται ο ισχυρισμός ότ εδώ προστετεύθηκαν ευρεσιτεχνιακά ανακαλύψεις. Αυτό είναι φυσικά λάθος. Δεν το ισχυρίζεται κανένας άνθρωπος σε κόσμο που έχει κάποια ιδέα για ευρεσιτεχνιακό δίκαιο με εξαίρεση τους ειδικούς για το δίκαιο κατά των διπλωμάτων ευρεσιτεχνίας της Greenpeace. Προβάλλεται ο ισχυρισμός ότι στο μέλλον θα προστατευθούν ευρεσιτεχνιακά οι θεραπείες. Αυτό είναι φυσικά λάθος. Οι διαγνωστικές και θεραπευτικές διαδικασίες προστατεύονται ευρεσιτεχνιακά το ίδιο λίγο όπως συνέβαινε στο παρελθόν. Αυτό αναπτύσσεται λεπτομερώς με ρητό τρόπο στις αιτιολογικές σκέψεις για την οδηγία αυτήν. Προβάλλεται ο ισχυρισμός ότι δήθεν κατοχυρώνονται ευρεσιτεχνιακά μέρη του ανθρώπινου σώματος. Αυτό που προστατεύεται ευρεσιτεχνιακά είναι προϊόντα που δημιουργούνται από ανθρώπινο χέρι και τίποτ'άλλο! Αυτό το διευκρινίσαμε σαφέστατα στο άρθρο 3. Η παράγραφος 1 περιγράφει τί είναι οι ανακαλύψεις και η παράγραφος 2 περιγράφει τί είναι οι εφευρέσεις. Δεν είναι δυνατό να καταστώ υπεύθυνος για ορισμένες μορφές λεγασθένειας (δυσκολίας στην εκμάθηση γραφής και ανάγνωσης)
<P>
(Γέλια) Το Ευρωπαϊκό Κοινοβούλιο εκτέθηκε τις μέρες αυτές σε σημαντική πίεση, όχι μόνον εδώ στο Κοινοβούλιο αυτό. Η Ευαγγελική Εκκλησία της Γερμανίας η εκκλησία μου, επέτρεψε να οργανώσει η Greenpeace την ημέρα της εορτής της μια παιδική σταυροφορία κατά της οδηγίας αυτής.
<P>
(Φωνές) Υποθέτω ότι τα παιδιά που έλαβαν μέρος σ'αυτήν άκουσαν με την ευκαιρία αυτή για πρώτη φορά την έκφραση «δίπλωμα ευρεσιτεχνίας». Ας αφήσουμε τις ανοησίες.
<P>
(Χειροκροτήματα) Ας αφήσουμε τις ανοησίες αυτές και ας επιστρέψουμε στο δικαίωμα ευρεσιτεχνίας. Το δικαίωμα αυτό δε θα μπορέσει να επιλύσει τα ζητήματα ηθικής τάξης που τίθενται σε σχέση με τη βιοτεχνολογία και τη γενετική τεχνολογία. Αυτό δεν μπορεί να το κατορθώσει το δικαίωμα ευρεσιτεχνίας, εδώ αποτελεί μόνιμο καθήκον της κοινωνίας και του νομοθέτη. Αυτό δεν μπορεί να γίνει μόνο μέσω του δικαιώματος ευρεσιτεχνία. Το δικαίωμα ευρεσιτεχνίας δεν επιδιώκει τίποτ'άλλο παρά ν'απαγορεύσει σε κάποιον άλλο, να χρησιμοποιήσει επαγγελματικά την εφεύρεση του εφευρέτη. Αυτό είναι όλο. Αποτελεί, εάν θέλετε, μέρος του δικαίου ανταγωνισμού. Και για το λόγο αυτό χρειαζόμαστε την οδηγία αυτήν προκειμένου να ενισχύσουμε τον ανταγωνισμό εντός της Ευρωπαϊκής Ένωσης. Τη χρειαζόμαστε επειγόντως! Για το λόγο αυτόν παρακαλώ για την υποστήριξή σας.
<P>
(Χειροκροτήματα)
<SPEAKER ID=15 NAME="Graefe zu Baringdorf">
Κύριε πρόεδρε, κυρίες και κύριοι βουλευτές, πρόκειται εδώ για σοβαρή υπόθεση. Πρόκειται για το ότι για πρώτη φορά στην ιστορία της ανθρωπότητας θα πρέπει να χορηγηθούν διπλώματα ευρεσιτεχνίας για έμψυχη ύλη. Και εάν ο κ. Rothley λέει ότι το ζήτημα είναι η προστασία προϊόντων που έχουν δημιουργηθεί από ανθρώπινο χέρι, είμαστε υποχρεωμένοι να διαπιστώσουμε ότι αυτό για το οποίο θα πρέπει να χορηγηθεί σήμερα δίπλωμα ευρεσιτεχνίας έχει γίνει από ανθρώπινο χέρι, κ.Rothley, εδώ και γενεές ολόκληρες. Γενεές ανθρώπων από μας δημιούργησαν σε ένα τεράστιο πολιτιστικό επίτευγμα αυτό, από το οποίο ζούμε σήμερα, που αποτελεί τη βάση της ζωής μας.
<P>
Και έρχονται τώρα ενδιαφερόμενοι κύκλοι που λένε από την τούρτα αυτήν, από αυτό το αυτονόητο πράγμα με το οποίο οι γεωργοί ανέπτυξαν περαιτέρω τους σπόρους και τους έσπειραν, εξέθρεψαν ζώα και στη συνέχεια τα διέθεσαν ως τροφή, από την τούρτα αυτή θα θέλαμε ένα κομμάτι.
<P>
Θέτουμε μεν στη γενετική αυτή εξέλιξη και πολιτιστικό επίτευγμα γενετική σφραγίδα, θέλουμε όμως με αυτή, την οποία κατοχυρώνουμε με δίπλωμα ευρεσιτεχνίας να έχουμε τη νομή του συνόλου των σπόρων, του συνόλου της αναπαραγωγής.
<P>
Εδώ το ζήτημα που προέχει είναι να γίνει εμπόριο, κ. Rothley, με όσα ήταν πάντα αυτονόητα. Αυτό θέλησε να το εμποδίσει πάση θυσία η Επιτροπή Γεωργίας. Τονίσαμε το λεγόμενο προνόμιο του αγρότη. Δεν είναι τίποτα περισσότερο από το δικαίωμα των γεωργών να εκτρέφουν τα ζώα τους και να σπέρνουν τις σπορές τους. Δεν μπορέσαμε να το επιβάλουμε πλήρως, κατοχυρώσαμε όμως κάτι από το δικαίωμα αυτό. Και, κ. Rothley, η Επιτροπή Γεωργίας ζήτησε να μην πραγματοποιηθεί έτσι η ανάστροφη του βάρους της απόδειξης που εφαρμόζεται στην οδηγία αυτή περί ευρεσιτεχνίας. Παρακαλώ το Σώμα ν'ακολουθήσει και στο σημείο αυτό την πρόταση της Επιτροπής Γεωργίας, προκειμένου όσοι θέλουν να ζητήσουν δίπλωμα ευρεσιτεχνίας, να πρέπει ν'αποδεικνύουν ότι θα κατέχουν το δίπλωμα ευρεσιτεχνίας αυτό δικαίως.

<SPEAKER ID=16 NAME="Secchi">
Κύριε Πρόεδρε, κύριοι συνάδελφοι, η Επιτροπή Οικονομικής Πολιτικής με ευρεία πλειοψηφία εξεφράσθη υπέρ της πρότασης οδηγίας που εξετάζουμε σήμερα, ζητώντας από την Επιτροπή Νομικών Θεμάτων να τελειοποιήσει την πρόταση. Εγώ είμαι απολύτως σύμφωνος με τις παρατηρήσεις που εξέθεσε ο κ. Rothley και επιθυμώ μόνο να υπογραμμίσω δύο ή τρεις πλευρές του προβλήματος: η ζήτηση των προϊόντων της βιοτεχνολογικής έρευνας είναι σταθερή, ζήτηση εκ μέρους των πολιτών, κυρίως εκείνων που αντιμετωπίζουν ειδικές καταστάσεις, και αφορά κυρίως τον τομέα των φαρμάκων. ζήτηση υπάρχει επίσης και σε τομείς, όπως η γεωργία, όπου προϊόντα αυτού του είδους συνεπάγονται σημαντικά πλεονεκτήματα από πολλές απόψεις. Το θέμα είναι συνεπώς να καθορίσουμε εάν η Ευρώπη, η Ευρωπαϊκή Ένωση, θέλει να είναι μόνο καταναλωτής, και συνεπώς, εισαγωγέας των αποτελεσμάτων της βιοτεχνολογικής έρευνας, μέσω των προϊόντων της, ή και παραγωγός και συνεπώς και δυνάμει εξαγωγέας.
<P>
Η προστασία των βιοτεχνολογικών εφευρέσεων, που ζητούμε και για να μπορέσουμε να πετύχουμε και μία καλύτερη λειτουργία της ενιαίας αγοράς, είναι απαραίτητη και για τη δημιουργία ενός ευνοϊκού πλαισίου όσον αφορά την ανάπτυξη της ευρωπαϊκής βιομηχανίας του τομέα, με απολύτως προφανή πλεονεκτήματα για την απασχόληση, όπως ήδη υπογράμμισε ο συνάδελφος Rothley και εγώ επαναλαμβάνω με έμφαση. για την προώθηση της έρευνας σε έναν τομέα που συνεχώς και ταχέως αναπτύσσεται. για την παραγωγή επιπρόσθετης αξίας, εισοδήματος, ευημερίας. για να μπορούμε -επιτρέψτε μου να το υπογραμμίσω- να διατηρήσουμε τον έλεγχο αυτού του τομέα, εξαιτίας ακριβώς των δεοντολογικών και άλλου χαρακτήρα φόβων που πολλοί εκδηλώνουν, φόβων που βεβαίως δεν θα μπορούμε να εκδηλώνουμε εάν εξακολουθήσουμε να εξαρτώμεθα, και συνεπώς να είμαστε στο περιθώριο, όσον αφορά την έρευνα και τη βιομηχανική ανάπτυξη που εξελίσσεται σε άλλα μέρη του κόσμου, κυρίως -όπως και άλλοι υπενθύμισαν- στις Ηνωμένες Πολιτείες και την Ιαπωνία ακόμη και από ευρωπαϊκές βιομηχανίες.

<SPEAKER ID=17 NAME="Telkδmper">
Κύριε πρόεδρε, η σημερινή παγκόσμια οικονομία βασίζεται σε 40 % περίπου γενετικούς σπόρους από αναπτυσσόμενες χώρες. Σ'αυτές τις λεγόμενες αναπτυσσόμενες χώρες ανευρίσκεται το 86 % περίπου των φυτών του κόσμου αυτού. Κάθε τέταρτο φάρμακο παράγεται από γενετικό υλικό τροπικών φυτών. Το 83 % της γνωστής γενετικής ποικιλότητος και της in-situ γνώσης ανευρίσκεται στην Αφρική, τη Λατινική Αμερική και την Ασία. Το Ομοσπονδιακό Υπουργείο της Γερμανίας για την Αναπτυξιακή Συνεργασία θεωρεί ότι κατά εκτιμήσεις της Διεθνούς Εθνοβοτανικής Εταιρίας οι γηγενείς πληθυσμοί που ζουν εκεί κατέχουν το 99 % όλων των γνώσεων για τη χρησιμοποιήσιμη βιολογική ποικιλότητα.
<P>
Αυτό σημαίνει με άλλα λόγια: Ένα μεγάλο μέρος των πόρων, για τους οποίους μιλάμε σήμερα, πόρων για βιοτεχνολογικές εφευρέσεις και σχετικών χορηγηθέντων ή εν δυνάμει να χορηγηθούν διπλωμάτων ευρεσιτεχνίας προέρχονται από τον τρίτο κόσμο. Οι βιολογικοί αυτοί πόροι χρησιμοποιούνται συχνά, θα μπορούσε κανείς να πει αρπάζονται, χωρίς τη συναίνεση ή ακόμη ενάντια στη θέληση των γηγενών λαών ή τοπικών κοινοτήτων από τη χώρα των οποίων προέρχονται.
<P>
Η χρησιμοποίηση των πόρων αυτών για βιοτεχνολογικές εφευρέσεις περιλαμβάνει την εφαρμογή παραδοσιακών γνώσεων όπως εκείνων της ιατρικής ή της γεωργίας. Αυτό σημαίνει ότι οι πολυεθνικοί όμιλοι επιτυχαίνουν τεράστια κέρδη με τη βιοτεχνολογική ποικιλότητα και τις παραδοσιακές γνώσεις από αναπτυσσόμενες χώρες, χωρίς την απόφαση, τη συναίνεση, χωρίς νομική κάλυψη και συμμετοχή των ενδιαφερόμενων λαών και φθάνουν μέχρι και την ευρεσιτεχνιακή κατοχύρωση ανθρώπινου ή βιολογικού υλικού. Τα γνωστότερα παραδείγματα προς τούτο είναι ενδεχομένως οι ινδιάνοι Γκουαγιάμι στον Παναμά και οι Χαγκαχάϊ στην Παπούα στη Νέα Γουϊνέα ή στα νησιά του Σολωμόντα. Για το λόγο αυτόν έχει ιδιαίτερη σημασία όσον αφορά τις χώρες του τρίτου κόσμου και κυρίως τους ιθαγενείς πληθυσμούς.
<P>
Όταν ο κ. Rothley ισχυρίζεται ότι το ζήτημα είναι οι θέσεις εργασίας, αυτό δεν είναι τίποτ'άλλο παρά πολεμική. Εδώ οι πολυεθνικές εταιρίες αποκτούν τα δικαιώματα κυριότητας του παγκόσμιου πληθυσμού! Χρειαζόμαστε επομένως συμφωνία για τα παραδοσιακά δικαιώματα. Για το λόγο αυτόν η επιτροπή απέρριψε την έκθεση αυτή. Συμφωνήσαμε με τον κ. Rothley να αποδεχτούμε σε αντιστοιχία με τη Σύμβαση για τη Βιολογική Ποικιλότητα του 1993 το άρθρο 8ι. Για την επιτροπή η ψηφοφορία είναι ανοικτή. Εάν εγκριθεί το άρθρο, αλλάζει η θέση. Ως πολιτικός σε θέματα του τρίτου κόσμου μπορώ να πω προσωπικά ότι εδώ δε δημιουργούνται θέσεις εργασίας, πολλαπλασιάζεται μόνον το κεφάλαιο των πολυεθνικών εταιριών. Η έως τώρα ρύθμιση στην Ευρωπαϊκή Σύμβαση περί Διπλωμάτων Ευρεσιτεχνίας ήταν καλύτερη. Η εναρμόνιση αυτή δεν αποτελεί εναρμόνιση για τους ανθρώπους στον κόσμο αυτόν προς μια κοινή συμφωνία.

<SPEAKER ID=18 NAME="Sandbζk">
Κύριε Πρόεδρε, η γνωμοδότηση της Επιτροπής Περιβάλλοντος προσπαθεί να περιορίσει την έκθεση του κ. Rothley. Όταν κοινοί άνθρωποι πληροφορούνται ότι συζητούμε το θέμα των διπλωμάτων ευρεσιτεχνίας για γονίδια, η άμεση αντίδρασή τους είναι παντού η ίδια, δηλαδή ότι για κάτι τέτοιο δεν μπορεί κανείς να λάβει δίπλωμα ευρεσιτεχνίας, ανεξάρτητα από το κατά πόσο μπορεί να χορηγηθεί δίπλωμα ευρεσιτεχνίας για μια ουσία, εάν αυτή μπορεί να χαρακτηρισθεί μέσω της δομής της. Η εν λόγω ενστικτώδης αντίθεση πρέπει να ληφθεί σοβαρά υπόψη και να περιοριστούν όσο το δυνατό περισσότερο οι δυνατότητες χορήγησης διπλωμάτων ευρεσιτεχνίας, ώστε τα τελευταία να αφορούν μόνο τη συγκεκριμμένη βιομηχανική εκμετάλλευση για την οποία επιδιώκεται η χορήγησή τους. Αυτό πρέπει επίσης να γίνει προς χάριν των ασθενών. Οι ασθενείς που πάσχουν από καρκίνο ή σπάνιες νόσους, οι οποίες προϋποθέτουν γνώσεις για πολλά διαφορετικά γονίδια, ανησυχούν σοβαρά μήπως η έρευνα είναι ασύμφορη. Όσον αφορά τις μεθόδους διάγνωσης, δεν πρέπει να είναι δυνατή η χορήγηση σχετικών διπλωμάτων ευρεσιτεχνίας.
<P>
Για το επίσημο δανικό κράτος είναι σημαντικό να ληφθούν μέτρα ώστε να μην είναι δυνατή η χορήγηση διπλωμάτων ευρεσιτεχνίας για τις μεθόδους τροποποίησης της γενετικής ταυτότητας των κυττάρων του οργανισμού των ανθρώπων. Με τον τρόπο αυτό μπορεί, για παράδειγμα, να αποφευχθεί η χορήγηση διπλωμάτων ευρεσιτεχνίας για αισθητικές παρεμβάσεις σε ανθρώπους. Συνεπώς, θα ήθελα να σας καλέσω να ψηφίσετε υπέρ της τροπολογίας μου στο άρθρο 9, παράγραφος 2Α - και όχι 2Β, όπως αναφέρθηκε λανθασμένα. Η τροπολογία αυτή αποκλείει μια παρόμοια χορήγηση διπλωμάτων ευρεσιτεχνίας.
<P>
Τέλος, βάσει της σύμβασης για τη βιοποικιλότητα, πρέπει να λαμβάνονται μέτρα ώστε να συνάπτεται συμφωνία για μια δίκαια κατανομή των πόρων πριν από τη χορήγηση διπλώματος ευρεσιτεχνίας, στις περιπτώσεις κατά τις οποίες πρόκειται για βιολογικά υλικά από μια αναπτυσσόμενη χώρα.
<P>
Όσον αφορά την τροπολογία μου αριθ. 65, θα ήθελα να ζητήσω, για λόγους που δεν έχω ώρα να αναφέρω, επειδή ο χρόνος ομιλίας είναι δυστυχώς πάρα πολύ σύντομος, να απαλειφθεί η πρόταση σχετικά με τη δημοσιότητα.

<SPEAKER ID=19 LANGUAGE="FR" NAME="Cot">
Κύριε Πρόεδρε, μετά από οκτώ ολόκληρα χρόνια φτάσαμε, επιτέλους, να ελπίζουμε στην ευόδωση του σημαντικού αυτού κειμένου, του οποίου τις συνέπειες υπογράμμισε ο κ. Rothley, και αυτό χάρη στις συνδυασμένες προσπάθειες του εισηγητή μας, τον οποίο θέλω να ευχαριστήσω, και όσων προήδρευσαν διαδοχικά της Επιτροπής Νομικών Θεμάτων και Δικαιωμάτων των Πολιτών, τον κ. Casini πρόσφατα και τον κ. De Clercq σήμερα.
<P>
Τρία πράγματα μόνο, αφού τρία είναι και τα λεπτά που έχω. Ως πρώτη παρατήρηση, το υποβληθέν σχέδιο οδηγίας λαμβάνει υπόψη του τις βασικές αντιρρήσεις που είχαν οδηγήσει στην απόρριψη του πρώτου σχεδίου, όπως θα θυμάστε, το Μάρτιο του 1995: η απαγόρευση της βλαστικής γονιδιακής θεραπείας, η προστασία των δικαιωμάτων των ζώων, η δημιουργία μιας Επιτροπής Δεοντολογίας και, κυρίως, η ξεκάθαρη επιβεβαίωση της απαγόρευσης κατοχύρωσης, με δίπλωμα ευρεσιτεχνίας, εφευρέσεων με αντικείμενο το ανθρώπινο σώμα. Στο σημείο αυτό, νομίζω ότι το κείμενο της επιτροπής μας, που αφαιρεί τις ασάφειες του αρχικού κειμένου της Επιτροπής, είναι τόσο σαφές που σαφέστερο δε γίνεται.
<P>
Η δεύτερη παρατήρησή μου αναφέρεται στο σύνθημα που λέει «όχι στα διπλώματα ευρεσιτεχνίας πάνω στη ζωή», ένα σύνθημα που ρίχτηκε με υπερβολικά πολλά μέσα, για τα οποία έχω ακόμη αναπάντητα ερωτήματα, μέσα από ένα χείμαρρο επιστολών, καρτών και ανακοινώσεων που λάβαμε όλοι μας, λες και οι αντιτιθέμενοι στην οδηγία έχουν το μονοπώλιο της προστασίας της ζωής σε αντίθεση με τους οπαδούς της που είναι, τρόπον τινά, φορείς του θανάτου!
<P>
Θέλω πραγματικά να τονίσω ότι, για μένα, προστατεύω τη ζωή σημαίνει επιτρέπω την πρόοδο της ιατρικής έρευνας. Προστατεύω τη ζωή σημαίνει δίνω ελπίδα στα παιδιά που πάσχουν από βλεννογλοιοείδωση. Προστατεύω τη ζωή σημαίνει δίνω νέες προοπτικές στον αγώνα ενάντια στην ελονοσία. Προστατεύω τη ζωή σημαίνει, τελικά, βάζω τέλος στην πείνα ανά τον κόσμο με την αύξηση των αποθεμάτων των τροφίμων. Προστατεύω τη ζωή σημαίνει βρίσκω νέες μορφές πολιτισμού που χρησιμοποιούν με μεγαλύτερη οικονομία τα εδάφη μας, με λιγότερα λιπάσματα και ζιζανιοκτόνα. Η λεγόμενη αρχή της προφύλαξης, που προβάλλουν ορισμένοι, είναι πολυτέλεια για εύρωστους δυτικοδίαιτους!
<P>
Τρίτη και τελευταία παρατήρηση. Θα ήθελα να πω δυό λόγια για τις εφευρέσεις που δεν είναι επιδεκτικές κατοχύρωσης με δίπλωμα ευρεσιτεχνίας, αναφορικά με τις μεθόδους επέμβασης σε έμβρυα. Εδώ πρέπει να είμαστε ξεκάθαροι και να πούμε ότι δεν πρόκειται σε καμία περίπτωση για κατοχύρωση εφευρέσεων με αντικείμενο το έμβρυο, όπως άλλωστε ισχύει και για το ανθρώπινο σώμα και για τα στοιχεία του. Αδιαμφισβήτητα. Ωστόσο, η διάταξη αυτή δημιουργεί δυσκολίες, ας το παραδεχτούμε, ανάμεσα στο Ευρωπαϊκό Λαϊκό Κόμμα και σε εμάς. Είναι μία διάταξη που αποτελεί προϊόν πρωτοβουλίας των συναδέλφων μας του Ευρωπαϊκού Λαϊκού Κόμματος και πέρα από τη δυνατότητα κατοχύρωσης με δίπλωμα ευρεσιτεχνίας ή όχι, επηρεάζει και την έρευνα, πρέπει να το παραδεχτούμε αυτό, αφού αναφέρεται στη δημόσια τάξη και στα χρηστά ήθη.
<P>
Η έρευνα στα έμβρυα, όπως γνωρίζουμε, απαγορεύεται στην Ομοσπονδιακή Δημοκρατία της Γερμανίας. Σέβομαι αυτή την απόφαση, αυτή την κατάσταση πραγμάτων, αλλά η ίδια αυτή έρευνα επιτρέπεται, διεπόμενη αυστηρά από νομοθετικές και δεοντολογικές ρυθμίσεις, στο Ηνωμένο Βασίλειο, στην Ισπανία, στο Βέλγιο, στη Γαλλία. Είναι αναγκαία όχι μόνο για την πρόοδο (όπως έγινε σε τομείς σαν την τεχνητή γονιμοποίηση) αλλά και για να ανοίξουν νέοι δρόμοι στην καταπολέμηση των νευρασθενειών ή της ασθένειας του Αλτσχάιμερ.
<P>
Αγαπητοί συνάδελφοι, όπως καταλαβαίνετε η πολιτική μου ομάδα δεν μπορεί να αποδεχτεί την απαγόρευση που διατυπώνεται στην παράγραφο αυτή. Σεβόμαστε τις πεποιθήσεις σας που πηγάζουν από τη δική σας ιστορία, από τη δική σας κουλτούρα, από τη δική σας θρησκεία. Σεβαστείτε και εσείς τις δικές μας κατανοώντας γιατί καταψηφίζουμε την παράγραφο αυτή. Φυσικά, θα ψηφίσουμε υπέρ της έκθεσης Rothley.

<SPEAKER ID=20 LANGUAGE="IT" NAME="Casini Carlo">
Κύριε Πρόεδρε, πιστεύω ότι η βασανιστική διαδικασία που συνόδευσε την οδηγία είναι δικαιολογημένη. είναι δικαιολογημένη διότι με την οδηγία επιδιώκουμε να δώσουμε ένα νομικό κανόνα στο βλέμμα και στα χέρια του ανθρώπου που, αφού κοίταξε και χειραγώγησε την ίδια την υπόσταση της ύλης, το άτομο, σήμερα χειραγωγεί την υπόσταση της ζωντανής ύλης. Τα προβλήματα υφίστανται και δεν είναι δευτερεύοντα. Η βασανιστική πορεία επιδεινώνεται και από το γεγονός ότι πρόκειται για ένα θέμα που δύσκολα μπορεί να κατανοηθεί, τόσο από νομικής όσο και από βιολογικής σκοπιάς. Η έννομη προστασία των εφευρέσεων είναι ένα δύσκολο νομικό θέμα, το πεδίο είναι καινούριο, η βιολογία δύσκολα μπορεί να εξηγηθεί στους μη αρμόδιους. Τέλος, οι ευρωπαϊκές φαρμακευτικές βιομηχανίες ασκούν έντονες πιέσεις, απαιτώντας να ληφθούν μέτρα που θα τους επιτρέπουν να ανταγωνίζονται τις Ηνωμένες Πολιτείες και την Ιαπωνία, μελετούν τη δυνατότητα προώθησης της απασχόλησης στον τομέα που χρειάζεται όμως μεγάλες επενδύσεις διότι οι εφευρέσεις σήμερα δεν είναι πλέον τα επιτεύγματα μιας μεγαλοφυϊας, αλλά μόνο το αποτέλεσμα μακροχρόνιων προγραμματισμένων προσπαθειών πολλών ατόμων.
<P>
Από την άλλη πλευρά πνευματικοί και οικολογικοί κύκλοι ασκούν πιέσεις άλλου είδους: φοβούνται τη ρύπανση του περιβάλλοντος, την ιδιοποίηση μεγάλων πόρων εκ μέρους ολίγων σε βάρος των πολλών. Πώς θα επιδιώξουμε να λάβουμε θέση; Διάβασα σήμερα κατά τύχη μία συνέντευξη για τις βιοτεχνολογίες του πρώην δημάρχου της Νέας Υόρκης, Κουόμο, που μου φαίνεται ότι θα μπορούσαμε να χρησιμοποιήσουμε σαν πυξίδα και θα ήθελα να σας αναφέρω ένα απόσπασμά της: »Πιστεύω ότι το κέντρο βάρους θα πρέπει να είναι ένα μόνο: η ζωή, ό, τι πιο πολύτιμο έχει να προστατεύσει ο άνθρωπος. Εάν κατορθώσουμε να θέσουμε τη ζωή, που είναι ό, τι πιο ιερό διαθέτουμε, στο κέντρο των πολιτικών, φιλοσοφικών και επιστημονικών εκτιμήσεών μας, η πρόοδος θα πραγματοποιείται χωρίς πόνο».
<P>
Είμαι συνεπώς υπέρ του γενικού προσανατολισμού της οδηγίας γιατί σκέπτομαι τη ζωή, τη ζωή των πολυάριθμων ασθενών που περιμένουν και μας έχουν γράψει. Ορισμένοι ήρθαν και σε επαφή με το λόμπι της βιομηχανίας που θέλουν πάση θυσία την οδηγία. είναι αλήθεια όμως ότι οι ασθενείς υπάρχουν. είναι αλήθεια ότι ήδη έχουν ανακαλυφθεί φάρμακα με τις νέες τεχνολογίες γενετικής μεταβολής, και άλλα και ακόμη πιο σημαντικά μπορούν να ανακαλυφθούν. Αλλά ο ίδιος λόγος που με ωθεί υπέρ του βασικού προσανατολισμού της οδηγίας με αναγκάζει να πιστεύω ότι χρειάζεται ο καθορισμός διαύλων και ανυπέρβλητων ορίων. Αυτά τα ανυπέρβλητα όρια είναι τα όρια που έχει καθορίσει η Επιτροπή Νομικών Θεμάτων και Δικαιωμάτων των Πολιτών στην τροπολογία του άρθρου 9. Παρ' όλη τη θέληση μου να υπερασπισθώ την οδηγία, πιστεύω ότι η μακρά πορεία της, που δεν περατώνεται σήμερα, θα προδικαζόταν εάν άλλαζαν και απαλείφονταν όλα τα προβλεπόμενα από το άρθρο 9 όρια.
<P>
Στο θέμα αυτό πρέπει να πώ ότι δίκιο ο συνάδελφος Rothley όταν διαβεβαιώνει ότι με το δίπλωμα ευρεσιτεχνίας θέλουμε να προστατεύσουμε τις εφευρέσεις και όχι τα γονίδια ή τις γενετικές ακολουθίες. Σε αυτή όμως την περίπτωση θα πρέπει να φθάσουμε μέχρι τις έσχατες συνέπειες της αρχής ότι προστατεύεται η εφεύρεση και όχι το γονίδιο, πράγμα που σημαίνει ότι η εφεύρεση πρέπει να συνδέεται με την ειδική ένδειξη της βιομηχανικής άδειας. Το είπαμε στη συνεδρίαση της Επιτροπής Νομικών Θεμάτων, το επαναλαμβάνουμε στη σημερινή συζήτηση και ελπίζουμε το τελικό κείμενο να προσανατολίζεται προς αυτή την κατεύθυνση. Προς την ίδια κατεύθυνση, σας παρακαλώ να λάβετε υπόψη, ακριβώς εξαιτίας της σημασίας της οδηγίας, την ανάγκη διατήρησης ως ακριβώς έχει, της τροπολογίας της επιτροπής όσον αφορά το άρθρο 9.
<P>
Κύριε Rothley, δεν διακυβεύεται μία αρχαία ιδεολογία, δεν γίνεται λόγος για την έκτρωση ούτε καν για πειραματισμούς, γενικώς, επί των εμβρύων. Λέγεται μόνο ότι τα ανθρώπινα έμβρυα δεν θα πρέπει να χρησιμοποιούνται με στόχο το οικονομικό κέρδος και αυτό σε ένα άρθρο που σωστά ορίζει ότι δεν θα πρέπει να ταλαιπωρούνται τα ζώα. Μόνο αυτό λέγεται! Νομίζω ότι το Ευρωπαϊκό Κοινοβούλιο που θεωρεί τον άθρωπο ως αξία στην οποία βασιζόμαστε για να ζητάμε επενδύσεις στην υπηρεσία του ανθρώπου, θα έπρεπε να έχει το θάρρος να προβεί σε μία συμβιβαστική απλοποίηση αποδεχόμενο και αυτό το όριο μαζί με τα άλλα.

<SPEAKER ID=21 LANGUAGE="IT" NAME="Florio">
Κύριε Πρόεδρε, κύριοι συνάδελφοι, το κείμενο της έκθεσης του κ. Rothley είναι το αποτέλεσμα μιας βασανιστικής και δύσκολης πορείας. Το 1995, όπως όλοι θυμόμαστε, η Ολομέλεια απέρριψε το κείμενο στο οποίο κατέληξε η Επιτροπή Συνδιαλλαγής θεωρώντας ότι δεν όριζε με σαφήνεια τις συντεταγμένες και τα όρια ενός τόσο λεπτού ζητήματος όπως η ευρεσιτεχνία των βιοτεχνολογικών εφευρέσεων.
<P>
Χάρη στη νέα εντατική εργασία του συναδέλφου Rothley -τον οποίο, εξ ονόματος της ομάδας μου, συγχαίρωέχουμε σήμερα ένα κείμενο πολύ πιο σαφές, που μπορεί να ανταποκριθεί στις ανάγκες όσων, από τη μία πλευρά, θέλουν να εξασφαλισθεί στις ευρωπαϊκές επιχειρήσεις ένα ευνοϊκό νομικό πλαίσιο που να θέτει φραγμό στον αμερικανικό και ιαπωνικό ανταγωνισμό, αλλά και εκείνων που, από την άλλη, πολύ σωστά δεν θέλουν να παραιτηθούν από την εξασφάλιση της προστασίας του ανθρώπινου όντος και των άλλων εμβίων όντων.
<P>
Η νέα πρόταση οδηγίας, που στηρίζεται στο άρθρο 100 Α της συνθήκης ΕΟΚ, παρουσιάζει ορισμένα σταθερά σημεία: ειδικότερα διακρίνει την ανακάλυψη από την εφεύρεση, κάνει αναφορές στις αρχές του υπάρχοντος δικαίου όσον αφορά τις προϋποθέσεις της ευρεσιτεχνίας, αποκλείει την ευρεσιτεχνία των γενετικών σπερματικών θεραπειών που εφαρμόζονται στον άνθρωπο, καθορίζει ότι το ανθρώπινο σώμα και τα στοιχεία του στη φυσική τους κατάσταση δεν μπορούν να θεωρηθούν ως εφευρέσεις που να αποτελούν αντικείμενο ευρεσιτεχνίας, στοχεύει -ζήτημα που έχει τεθεί και θα πρέπει να ληφθεί υπόψη- στην προστασία των συμφερόντων των αγροτών στον τομέα της κτηνοτροφίας.
<P>
Οι τροπολογίες που έχουν εγκριθεί στην Επιτροπή Νομικών Θεμάτων τείνουν να αποκλείσουν την ευρεσιτεχνία, μεταξύ άλλων, των φυτικών και ζωϊκών ποικιλιών, των βιολογικών διαδικασιών για την παραγωγή φυτών και ζώων, των τμημάτων του ανθρωπίνου σώματος στις διάφορες φάσεις της ανάπτυξής του, της απλής ανακάλυψης των εμπεριεχομένων στο γένωμα ακολουθιών, των διαδικασιών για την ανθρώπινη κλωνοποίηση ή των διαδικασιών που αποσκοπούν στην τροποποίηση της σπερματικής γραμμής του ανθρώπινου όντος, των μεθόδων στα πλαίσια των οποίων χρησιμοποιούνται ανθρώπινα όντα, των ανακαλύψεων των οποίων η χρησιμοποίηση και η δημοσίευση αντίκειται στη δημόσια τάξη και τα χρηστά ήθη.
<P>
Αυτη η τελευταία, ακριβώς, πλευρά θα δώσει ασφαλώς πολλή δουλειά στους νομικούς, στους δικηγόρους, διότι γνωρίζουμε καλά πόσο διαφορετική, ανάλογα με την εποχή και τον τόπο, μπορεί να είναι η αντίληψη της δημόσιας τάξης και των χρηστών ηθών. Παρ' όλα αυτά, εντάσσεται στο πλαίσιο ενός σφαιρικού συμβιβασμού που επετεύχθη εντός της Επιτροπής Νομικών Θεμάτων, συμβιβασμό που πιστεύουμε ότι θα πρέπει να υποστηριχθεί όσον αφορά όλα τα τμήματά του διότι, διαφορετικά ύπάρχει κίνδυνος να οδηγηθεί εκ νέου το Ευρωπαϊκό Κοινοβούλιο σε αδιέξοδο. Εμείς νομίζουμε ότι αυτή τη στιγμή που όλα τα μάτια είναι στραμμένα στις εργασίες του Ευρωπαϊκού Κοινοβουλίου, η πιο σοβαρότερη επίπτωση θα ήταν να αποδειχθεί για άλλη μία φορά η ανικανότητά μας να αποφασίσουμε.

<SPEAKER ID=22 LANGUAGE="FR" NAME="Monfils">
Κύριε Πρόεδρε, η οδηγία αυτή είναι, όπως είπαμε, ιδιαίτερα σημαντική από τη στιγμή που εναρμονίζει το δίκαιο ευρεσιτεχνίας των κρατών μελών στον τομέα των βιοτεχνολογικών εφευρέσεων με στόχο την αποσαφήνιση κάθε νομικής ασάφειας και την αποφυγή των κινδύνων κατακερματισμού.
<P>
Από την άποψη αυτή πρέπει να θυμίσουμε, όπως έκανε και ο εξαίρετος εισηγητής κ. Rothley τον οποίο συγχαίρω, τους λόγους για τους οποίους υπάρχουν τα δικαιώματα ευρεσιτεχνίας. Υπάρχουν για να ανταμείψουν τους εφευρέτες για τη δημιουργική δραστηριότητά τους, για να δώσουν κίνητρα εφευρετικής δραστηριότητας και προαγωγής των τεχνολογικών καινοτομιών ως θεμελιώδους παράγοντα της οικονομικής ανάπτυξης. Η ευρεσιτεχνιακή προστασία διασφαλίζει τις επενδύσεις, την απόδοση δαπανηρών, τεράστιων επενδύσεων στο χώρο της έρευνας και της βιομηχανικής εκμετάλλευσης των αποτελεσμάτων.
<P>
Η αγορά των βιοτεχνολογικών προϊόντων διευρύνεται σημαντικά και προβλέπεται να φτάσει τα 80 δισεκατομμύρια Ecu το 2000, το 25 % των οποίων για νέα φάρμακα. Σήμερα δυστυχώς, η Ευρώπη δεν υπάρχει πουθενά. Στη βιοτεχνολογία, στην ανοσολογία μας έχουν καταρρίψει οι αμερικανικές εταιρίες στην ίδια μας την ήπειρο. Το πρωταρχικό ερώτημα, λοιπόν, είναι αν θα επιτρέψουμε στην ευρωπαϊκή βιομηχανία να καλύψει την απόσταση ώστε να μειωθεί η εξάρτησή μας από τις Ηνωμένες Πολιτείες στον τομέα των νέων φαρμάκων και των αγροτικών σκευασμάτων. Θα βάλουμε, λοιπόν, τις βάσεις για να πάρουμε την ίδια μας την υγεία στα χέρια μας; Αυτό είναι το αντικείμενο της οδηγίας. Οπωσδήποτε όμως, αφού πρόκειται για έρευνα και για την κατοχύρωση εφευρέσεων με αντικείμενο ζωντανές υπάρξεις, ασχοληθήκαμε επί μακρόν και με την ηθική πλευρά του θέματος. Η οδηγία διακηρύσσει σαφώς ότι το ανθρώπινο σώμα δεν μπορεί να αποτελέσει αντικείμενο διπλωμάτων ευρεσιτεχνίας, ότι απαγορεύεται ο κλωνισμός στον άνθρωπο και ότι δεν μπορούν να τροποποιηθούν οι γενετικές ιδιότητες του ανθρώπου αναφορικά με τους απογόνους του. Έχουν ληφθεί όλες οι προφυλάξεις για την αποφυγή ενδεχόμενων παραβιάσεων και, συνεπώς, οι αντιρρήσεις λόγω κινδύνων γενετικής χειραγώγησης είναι αβάσιμες, πόσο μάλλον αφού η οδηγία προβλέπει τη σύσταση Ευρωπαϊκής Επιτροπής Δεοντολογίας.
<P>
Συμπερασματικά λοιπόν, η οδηγία αυτή, μαζί και με τις τροπολογίες που ψηφίστηκαν από την επιτροπή, συνιστά το σημείο ισορροπίας ανάμεσα στη βούληση συνέχισης της επιστημονικής προόδου στη βιοτεχνολογία και στην ανησυχία για την προστασία της αξιοπρέπειας και της ακεραιότητας της ανθρώπινης ύπαρξης. Σε όσους για ακόμα μια φορά θέλησαν, όπως και πριν από λίγο καιρό το προσπάθησαν με την πρόταση για ένα μορατόριουμ έρευνας, να ανακόψουν την πορεία του ανθρώπου προς τη γνώση, να απαγορεύσουν όλες τις έρευνες και τις επεμβάσεις σε βιολογικά ζητήματα, θα πω μόνο πως επωμίζονται τεράστια ευθύνη, την ευθύνη του δολοφόνου κάθε ελπίδας θεραπείας για τους αρρώστους για τους οποίους οι γενετικές επεμβάσεις είναι η μόνη δυνατότητα να ζήσουν χωρίς αναπηρία ή να διατηρηθούν στη ζωή.
<P>
Η ανθρώπινη πρόοδος είχε πάντοτε και τη σκοτεινή πλευρά της, την εγκληματική χρησιμοποίηση των εφευρέσεων. Εναπόκειται σε εμάς, στις δημοκρατικές χώρες και στους δημοκρατικούς θεσμούς, να αποφύγουμε τον κίνδυνο αυτό, όχι κάνοντας πίσω στην ιστορία της επιστήμης αλλά διασφαλίζοντας, με τα κατάλληλα μέτρα, ότι η όλο και βαθύτερη γνώση του ανθρώπου θα τεθεί αποκλειστικά και μόνο στην υπηρεσία του αγώνα ενάντια στις τραγικές ασθένειες του σώματος και του πνεύματος. Αυτός είναι ο στόχος της οδηγίας, έτσι όπως τροποποιήθηκε, και αυτός είναι ο λόγος που η ομάδα του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών θα υπερψηφίσει, προφανώς, την έκθεση του κ. Rothley.

<SPEAKER ID=23 LANGUAGE="ES" NAME="Sierra Gonzαlez">
Κύριε Πρόεδρε, ο υποτιθέμενος στόχος αυτής της οδηγίας, και επομένως και της έκθεσης Rothley, έγκειται στο κοινό συμφέρον, το οποίο φιλοδοξεί να προστατέψει η επέκταση του συστήματος ευρεσιτεχνίας στο βιολογικό υλικό.
<P>
Ωστόσο, θα πρέπει να εξετάσουμε προσεκτικά αυτήν τη φιλοδοξία, εφόσον τα διπλώματα ευρεσιτεχνίας σχετικά με γονίδια και κύτταρα θα μεταφέρουν σε ιδιωτικά χέρια τον σχεδόν απεριόριστο έλεγχο επί των βασικών στοιχείων της ζωής, και αυτό αποτελεί έναν κίνδυνο σχετικά με τον οποίο όχι μόνο δεν αναπτύσσεται προβληματισμός, αλλά αποφεύγεται και να θιγεί στην έκθεση, η οποία από την πλευρά της επιμένει στο ότι τα προβλήματα δεοντολογίας δεν ενδιαφέρουν το δίκαιο περί ευρεσιτεχνίας.
<P>
Πράγματι, τα ζητήματα ηθικής αποκλείονται από τη συζήτηση. Και αυτό είναι συζητήσιμο, αν ληφθεί υπόψη ότι κάθε δίκαιο, συμπεριλαμβανομένου και του δικαίου περί ευρεσιτεχνίας, αφορά την ευθύνη, το καθήκον και την υποχρέωση· και οτιδήποτε αφορά τα βασικά στοιχεία της ζωής δημιουργεί ηθικές θεωρήσεις. Όμως, αν είναι αμφισβητήσιμος ο αποκλεισμός αυτός των ζητημάτων ηθικής, φαίνεται ακόμη πιο αμφισβητήσιμο να ισχυριζόμαστε ότι υπερασπιζόμαστε -από την άποψη της συνεκτικότητας- το κοινό συμφέρον, όταν στην πραγματικότητα δημιουργούνται νομικά μέσα που επιτρέπουν στη βιομηχανία να διεκδικεί ότι έχει εφεύρει τις φυσικές διαδικασίες και ενθαρρύνεται το να μπορεί να φτάσει, αυτή ακριβώς η βιομηχανία, σε έναν μονοπωλιακό έλεγχο επί όλων αυτών.
<P>
Τι εγγυήσεις έχουμε ότι ο έλεγχος αυτός θα ασκείται υπέρ του κοινού συμφέροντος; Καμία, εκτός από την καλή θέληση εκείνων που θα ασκούν τον έλεγχο.
<P>
Η απόφαση σχετικά με το πώς και πότε θα πρέπει να αξιοποιείται μια εφεύρεση και το ποιοι θα πρέπει να επωφελούνται από αυτήν θα καθορίζεται από χρηματοοικονομικές θεωρήσεις -και όχι κοινού συμφέροντος-, λαμβανομένου υπόψη ότι ο έλεγχος σχετικά με το αν μια εφεύρεση που κατοχυρώνεται από την ευρεσιτεχνία θα αξιοποιείται, θα παραχωρείται στον ιδιοκτήτη του διπλώματος ευρεσιτεχνίας, ο οποίος θα αποφασίζει σχετικά με αυτήν ανάλογα με τα δικά του συμφέροντα, όπως είναι προφανές.
<P>
Αυτή είναι μια ανησυχητική προοπτική, και εξάλλου, στην έκθεση του κ. Rothley, δίνεται έμφαση στην ανάγκη να εξαλειφθούν οι νομικές αβεβαιότητες και να εξασφαλιστεί ότι ο νόμος περί ευρεσιτεχνίας θα ερμηνεύεται με ομοιογενή τρόπο στα Κράτη μέλη της Ένωσης. Στην πράξη όμως, η αβεβαιότητα αυτή διατηρείται, λαμβανομένου υπόψη ότι αυτή η οδηγία έρχεται σε αντίφαση με τις αρχές της Σύμβασης για τη χορήγηση ευρωπαϊκών διπλωμάτων ευρεσιτεχνίας, διευρύνοντας το πεδίο του συστήματος ευρεσιτεχνίας επί των καθορισμένων σήμερα ορίων.
<P>
Πιστεύω ότι θα πρέπει να προβληματιστούμε σχετικά. Η χορήγηση διπλωμάτων ευρεσιτεχνίας δεν θα πρέπει να εξαρτάται από αποκλειστικά τεχνικές θεωρήσεις· οι αιτήσεις θα πρέπει να εξετάζονται σε βάθος σε σχέση με τις ευρύτερες κοινωνικές τους επιπτώσεις.
<P>
Στη νέα πρόταση της Επιτροπής δεν επιχειρήθηκε να εξεταστούν οι ευρύτερες αυτές κοινωνικές επιπτώσεις ούτε να διερευνηθούν εναλλακτικές μορφές δικαιωμάτων πνευματικής ιδιοκτησίας που να αντισταθμίζουν την πραγματική καινοτομία χωρίς να εξασφαλίζουν τις μονοπωλιακές εξουσίες ελέγχου που παρέχουν τα διπλώματα ευρεσιτεχνίας.
<P>
Όλα αυτά τα ζητήματα προτρέπουν σε έναν ήρεμο προβληματισμό και σε μια πολιτική απόφαση που να φτάνει μακρύτερα από το αίτημα να ικανοποιηθεί η ζήτηση βιοτεχνολογικών προϊόντων. Είναι επίσης απαραίτητο να ληφθεί μια πολιτική απόφαση που να ανταποκρίνεται στη δεοντολογία. Η Ομάδα μου φιλοδοξεί το Κοινοβούλιο αυτό να αποφασίσει σύμφωνα με ηθικές αρχές.

<SPEAKER ID=24 LANGUAGE="DE" NAME="Roth">
Κύριε πρόεδρε, αγαπητοί συνάδελφοι, εδώ επιτρέπονται όσα είναι δυνατά, μπορούν να επιτρέπονται όλα όσα είναι δυνατά, κ. Rothley! Διεξάγουμε σήμερα μια συζήτηση αρχών που ξεπερνά σύνορα και όμως χρειάζεται τελείως νέα όρια. Στη συζήτηση αυτή δεν πρόκειται για τίποτα λιγότερο από την ευθύνη. Πρόκειται για την ηθική. Πρόκειται για την αξιοπρέπεια των όντων. Πρόκειται για το απαραβίαστο της φύσης. Πρόκειται για ανθρώπινα δικαιώματα. Μήπως με την έκκληση αυτή για ανάπτυξη και πρόοδο και την απατηλή υπόσχεση για περισσότερες θέσεις εργασίας αμφισβητείται το κοινωνικό κράτος δικαίου και ο σεβασμός της φύσης κατά τον ίδιο τρόπο; Διότι η κάλυψη με δίπλωμα ευρεσιτεχνίας των όντων και η άρνηση του απαραβίαστου του ατόμου αποτελούν το αποτέλεσμα μιας ύβρεως που δε γνωρίζει πλέον σύνορα. Ποιοί είμαστε εμείς που θεωρούμε την εξέλιξη ως ιδιοκτησία μας και επιθυμούμε να εγείρουμε απαιτήσεις ιδιοκτησίας σε μια ζωή που αναπτύχθηκε σε εκατομμύρια χρόνια σε εκατομμύρια όντα και που αποτελεί την κοινή μας κληρονομιά, η ποικιλία των ειδών της οποίας αποτελεί ένα απερίγραπτο πλούτο; Ποιοί είμαστε εμείς λοπόν που πιστεύουμε ότι έχουμε το δικαίωμα να εξαρθούμε πάνω από ζώα και φυτά προκειμένου να καταστήσουμε εν τέλει τον άνθρωπο υποτελή και εμπορεύσιμο και να τον υποβιβάσουμε σε απλό βιολογικό υλικό;
<P>
Η ευθύνη έναντι των εαυτών μας και των παιδιών των παιδιών μας μας οδηγεί μόνον στην αυστηρή και συνεπή απόρριψη. Όχι διπλώματα ευρεσιτεχνίας για γονίδια, φυτά, ζώα, ανθρώπους ή τα συστατικά τους στοιχεία! Υποστηρίζουμε την ελευθερία της έρευνας και της ανάπτυξης. Απορρίπτουμε όμως το να παρεμποδίζονται μάλλον αυτές οι τελευταίες ακριβώς από ευρεσιτεχνιακή προστασία, δεδομένου ότι οι επιστημονικές γνώσεις δε διατίθενται πλέον ελεύθερα, παρά καθίστανται μέγεθος εκποίησης εκ μέρους μεμονωμένων εταιριών και έτσι και οικονομικών συμφερόντων ενώ το ζήτημα της πρόσβασης και της συμμετοχής σε γνώσεις καθίσταται θέμα χρημάτων. Και υποστηρίζουμε την ηθική στην πολιτική. Ηθική, αυτό σημαίνει κυρίως και ανεξαρτησία. Δεν είμαστε οι διαχειριστές του τόπου εγκαθίδρυσης μιας ασυγκράτητης ανταγωνιστικής ιδεολογίας, η οποία υποτάσσει και προσαρμόζει την πολιτική της στα συμφέροντα αυτά.
<P>
Κάνω έκκληση στην υπευθυνότητα της κοινωνικής μας πολιτικής, που διαφέρει από την εξάρτηση από την πολιτική της BASF, της Boehringer ή οποιουδήποτε άλλου. Την ανεξαρτησία αυτή θα την επιθυμούσα από τον εισηγητή, διότι όταν χωρίζονται η μια από την άλλη η πολιτική και η ηθική, το αποτέλεσμα είναι πολιτική χωρίς ηθική.

<SPEAKER ID=25 LANGUAGE="FR" NAME="Scarbonchi">
Κύριε Πρόεδρε, αγαπητοί συνάδελφοι, πριν από δύο χρόνια το Ευρωπαϊκό Κοινοβούλιο απέρριψε, κατά την τρίτη ανάγνωση, την πρώτη πρόταση οδηγίας για την έννομη προστασία των βιοτεχνολογικών επεμβάσεων. Για πρώτη φορά στα χρονικά της διαδικασίας της συναπόφασης, η αρνητική αυτή ψήφος έδινε το μήνυμα ότι το Σώμα δεν ήταν έτοιμο να εγκρίνει ένα νομοθετικό κείμενο με ασαφείς συντεταγμένες και με αντικείμενο ό, τι πολυτιμότερο έχει ο άνθρωπος, τη γενετική του κληρονομιά, το άνοιγμα του βιβλίου της ζωής.
<P>
Πριν από ένα χρόνο, στη διάρκεια της δημόσιας ακρόασης που οργάνωσε η Επιτροπή Νομικών Θεμάτων, γίναμε μάρτυρες απόψεων τόσο ένθερμων όσο και αντιμαχόμενων κατά τις συζητήσεις μεταξύ των εμπειρογνωμόνων που κλήθηκαν να διατυπώσουν τη γνώμη τους για το κατά πόσο ευσταθεί η ύπαρξης διπλωμάτων ευρεσιτεχνίας για την επιστημονική έρευνα και ανάπτυξη. Αυτά είναι παρελθόν, θα μου πείτε. Ναι, αλλά από τότε μέχρι σήμερα, δυστυχώς, ελάχιστα έχουν εξελιχθεί τα πράγματα και οι γκρίζες ζώνες εξακολουθούν να υφίστανται. Οι παράγοντες του εμπορίου γίνονται όλο και πιο πιεστικοί, τα ίδια λόμπυ προβάλλουν τα ίδια επιχειρήματα και η Επιτροπή τα δύο αυτά χρόνια, μπερδεύοντας τη γρηγοράδα με τη βιασύνη, συνέταξε ένα νέο και σημαντικά διαφορετικό κείμενο που, όμως, δεν αλλάζει ούτε ένα γιώτα από την αρχική σύλληψη.
<P>
Ουσιαστικά, η Εκτελεστική Επιτροπή διατυπώνει ένα βασικό αξίωμα σύμφωνα με το οποίο το δικαίωμα στο δίπλωμα ευρεσιτεχνίας είναι, έτσι και αλλιώς, ένα τεχνικό δικαίωμα που, για το λόγο αυτό, δε θα έπρεπε παρά ελάχιστα να εμπλέκεται με ζητήματα ηθικής, ακόμη και όταν αφορά το ζώντα ανθρώπινο οργανισμό. Χαράσσει, λοιπόν, τα σύνορα της ευρεσιτεχνιακής προστασίας με βάση μόνο το διαχωρισμό ανάμεσα στην εφεύρεση και στην ανακάλυψη. Ωραίος τρόπος να τελειώνει κανείς με τις διάφορες πολιτικές και φιλοσοφικές συζητήσεις για το μέλλον της ανθρώπινης ύπαρξης.
<P>
Μπαίνουν, τώρα, μια σειρά ερωτήματα. Γιατί η Επιτροπή δεν αναρωτήθηκε ποτέ αν μπορούν να εφαρμοστούν οι αρχές του δικαίου ευρεσιτεχνίας στο ζώντα οργανισμό και, συγκεκριμένα, στο ζώντα ανθρώπινο οργανισμό ούτε για το αν είναι σωστό να υιοθετηθούν οι αρχές αυτές; Είναι βασικό σημείο αυτό. Τι να πει κανείς για την έκθεση που ψηφίστηκε από την Επιτροπή Νομικών Θεμάτων; Πρόκειται για το αποτέλεσμα ατελούς κλωνισμού της πρότασης της Εκτελεστικής Επιτροπής, με την έννοια ότι η Επιτροπή Νομικών Θεμάτων έχει, προφανώς, την ίδια νομικά αυστηρή άποψη για την εφαρμογή του δικαίου ευρεσιτεχνίας στο ζώντα ανθρώπινο οργανισμό. Και είναι ατελής επειδή, παρόλα αυτά, πρέπει να τονιστούν οι σημαντικές βελτιώσεις που επέφεραν οι βουλευτές στα άρθρα 2 και 3 του κειμένου, που προσδιορίζουν τις συναφείς ηθικές αρχές. Ωστόσο, η διακήρυξη των ηθικών αρχών παραμένει πάντοτε ελλιπής. Καμία ανώτερη αρχή, όπως η μη κληροδότηση του ανθρώπινου σώματος ή ο σεβασμός της ανθρώπινης αξιοπρέπειας δε συνιστά το θεμέλιο των ρυθμίσεων ηθικού χαρακτήρα.
<P>
Η τροπολογία 81 της ομάδας της Ευρωπαϊκής Ριζοσπαστικής Συμμαχίας στοχεύει στο να προταχθεί και πάλι ο άνθρωπος και η ιδέα που λέει ότι η επιστήμη πρέπει, πάνω από όλα, να υπηρετεί τους ανθρώπους. Η βιοτεχνολογία είναι στην υπηρεσία του ανθρώπου, όχι ο άνθρωπος στην υπηρεσία της βιοτεχνολογίας. Ακόμη, όμως, και αν αυτές οι ηθικές αρχές διατυπώνονται σαφώς - αναφέρομαι στην τροπολογία 11 της Επιτροπής Νομικών Θεμάτων που θεσπίζει την αρχή της εξαίρεσης από την κατοχύρωση με δίπλωμα ευρεσιτεχνίας του ανθρώπινου σώματος, των στοιχείων και των προϊόντων του - η αρχή της εξαίρεσης των προϊόντων του ανθρώπινου σώματος όπως το αίμα, τα δάκρυα, ο ιδρώτας και το σπέρμα δεν υπάρχει στο άρθρο 3, τροπολογία 49, που αναφέρεται στη μη δυνατότητα κατοχύρωσης με δίπλωμα ευρεσιτεχνίας για το ανθρώπινο σώμα. Για τους νομικούς που διεκδικούν την αυστηρή εφαρμογή του δικαίου ευρεσιτεχνίας, με εκπλήσσει αυτή η έλλειψη αυστηρότητας.
<P>
Αλλη ασυνέπεια είναι η διακήρυξη, στο άρθρο 4, της αρχής του αποκλεισμού από τη δυνατότητα κατοχύρωσης με δίπλωμα ευρεσιτεχνίας των φυτικών ποικιλιών και των φυλών των ζώων, χωρίς να δίνεται ούτε καν ο ορισμός της έννοιας της φυλής ενός ζώου. Εκφράζω, επίσης, τη λύπη μου για το ότι οι ηθικές αρχές έχουν αραιωθεί μέσα σε ένα ετερογενές διάλυμα. Τι νόημα έχει η αναφορά του άρθρου 9 στις πρότυπες νομικές αρχές όπως τα χρηστά ήθη και η δημόσια τάξη, ο εξαντλητικός κατάλογος με τους γενετικούς χειρισμούς που απαγορεύονται αυστηρά και, συνεπώς, δεν μπορούν να κατοχυρωθούν με δίπλωμα ευρεσιτεχνίας, ή η αναφορά στην ποσοτικοποίηση του πόνου που αισθάνονται τα ζώα στο εργαστήριο; Η έννοια της νομικής αυστηρότητας δε δικαιολογεί, άραγε, ένα ειδικό καθεστώς για το ανθρώπινο σώμα; Είναι αδέξιο και παραπλανητικό να βγάζουμε προς τα έξω μία ηθική κοινή για όλους τους ζώντες οργανισμούς, για τα ζώα, για τα φυτά και για τους ανθρώπους. Η Εκτελεστική Επιτροπή και η Επιτροπή Νομικών Θεμάτων δεν έκαναν κάτι τέτοιο. Θα τιμωρηθούν, λοιπόν, από την πολιτική μας ομάδα αν εξακολουθήσουν να αγνοούν τις προτάσεις μας.

<SPEAKER ID=26 LANGUAGE="FR" NAME="Fabre-Aubrespy">
Κύριε Πρόεδρε, το θέμα που θίγει η έκθεση Rothley είναι δύσκολο και, όπως έχει τονιστεί, αφορά άμεσα τον κάθε βουλευτή και τις πεποιθήσεις του. Θυμάμαι τις ερωτήσεις μας στη διάρκεια της δύσκολης εκείνης ψηφοφορίας της 1ης Μαρτίου 1995. Στο θέμα αυτό μου φαίνεται ότι δε γίνεται να ψηφίσουμε ως πολιτικές ομάδες, όπως άκουσα να λέγεται εδώ και εκεί. Εναπόκειται στον καθένα να αποφασίσει με οδηγό τη συνείδησή του και είναι άποψη που την εκφράζω εδώ ως άτομο.
<P>
Θέλω, αρχικά, να πω ότι συμφωνώ με το επιχείρημα πως είναι αναγκαίο να παρέμβουμε, σε επίπεδο Ευρωπαϊκής Ένωσης, μέσα από μια οδηγία. Υπάρχει, βέβαια, το δίκαιο ευρεσιτεχνίας σε διεθνές επίπεδο, το οποίο αναφέρεται και στο σχέδιο που μας έχει υποβληθεί. Υπάρχουν, επίσης, οι δυνατότητες που παρέχουν τα κείμενα σε εθνικό επίπεδο, όπως στη Γαλλία π.χ. με το νόμο της 29ης Ιουλίου 1994. Χρειάζονται, όμως, μάλλον περισσότερα αν πρόκειται να πετύχουμε ένα μίνιμουμ εναρμόνισης για να καταστούμε αποτελεσματικοί σε ευρωπαϊκό επίπεδο. Αν δεν το κάνουμε εμείς, θα το κάνουν, προφανώς, κάποιοι άλλοι.
<P>
Πρέπει, επίσης, να ομολογήσω, ότι με έχει ευαισθητοποιήσει και το επιχείρημα για την ανάγκη που υπάρχει να παρέχονται οι θεραπείες εκείνες που είναι απαραίτητες για πολλές ασθένειες. Οι σοβαρές ασθένειες, γενετικής συχνά προέλευσης, πλήττουν εκατομμύρια ανθρώπους. Αναρωτιέμαι όμως, όπως και πολλοί συνάδελφοι, για τους ηθικούς μας προβληματισμούς. Όντως συνεκτιμήθηκαν όπως έπρεπε;
<P>
Χρειάζεται, αδιαμφισβήτητα, μια οδηγία που να επιτρέπει την κατοχύρωση, με δίπλωμα ευρεσιτεχνίας, των βιοτεχνολογικών εφευρέσεων όταν και μόνο όταν είναι πραγματικά χρήσιμες για την κοινωνία, μια οδηγία που να απαντάει πραγματικά στον πόνο. Το ανθρώπινο σώμα δεν μπορεί να αποτελέσει αντικείμενο μιας τέτοιας κατοχύρωσης, παρά μόνο τα προϊόντα που δημιουργεί ο άνθρωπος. Προχωρήσαμε άραγε αρκετά; Αναρωτιέμαι συγκεκριμένα για το θέμα της κατοχύρωσης των εφευρέσεων με αντικείμενο τα ζώα.
<P>
Ανάλογα, λοιπόν, με το αποτέλεσμα των ψηφοφοριών επί των τροπολογιών θα αποφασίσουμε οι μεν και οι δε. Ακόμη και αν είμαι ευνοϊκά προσκείμενος, εκ των προτέρων, θα περιμένω να δω το αποτέλεσμα των ψηφοφοριών πριν πάρω την τελική μου απόφαση.

<SPEAKER ID=27 LANGUAGE="DE" NAME="Gebhardt">
Κύριε πρόεδρε, αγαπητοί συνάδελφοι, δεν υπάρχει κανένας λογικός λόγος που το Ευρωπαϊκό Κοινοβούλιο αυτοχαστουκίζεται. Σήμερα υφίσταται αυτός ο κίνδυνος. Την 1η Μαρτίου 1995 απορρίψαμε μετά από δύσκολες και σοβαρές διαπραγματεύσεις μια οδηγία για την ευρεσιτεχνιακή κατοχύρωση βιοτεχνολογικών εφευρέσεων, με σαφή πλειοψηφία. Σήμερα έχουμε και πάλι να κάνουμε με αυτό. Οι διατυπώσεις είναι νέες, τα περιεχόμενα παλαιά. Θα μπορούσα να κάνω το πράγμα εύκολο για μένα και να πω, ας ψηφίσουμε όπως τότε με «όχι». Αυτό θα ήταν λάθος. Οι βιοτεχνολογικές εφευρέσεις εξυπηρετούν τους ανθρώπους όχι μόνο στην ιατρική αλλά και σε άλλους τομείς. Πρέπει επομένως να κατοχυρώνονται όχι όμως προς όφελος του ενδιαφερόμενου κεφαλαίου, αλλά προς όφελος των συμπολιτών μας.
<P>
Τα ανακαλυφθέντα μέρη του ανθρώπινου σώματος δεν επιτρέπεται να ανακαθορίζονται σε εφευρέσεις, που είναι δεκτικές ευρεσιτεχνιακής προστασίας. Δεν είναι δυνατό να μπορούν να τα διαθέτουν μεμονωμένα άτομα μόνα τους. Γονίδια και ακολουθίες γονιδίων πρέπει να παραμείνουν κοινό κτήμα της ανθρωπότητας, στην ελεύθερη διάθεση των ερευνητών, για το καλό όλων των ανθρώπων. Αυτή είναι η πολιτική απόφαση προ της οποίας βρισκόμαστε. Το ισχύον δίκαιο ευρεσιτεχνίας δεν παίζει εδώ κανένα ρόλο. Είναι προσανατολισμένο στο κεφάλαιο και όχι στον άνθρωπο. Εντολή μας ως βουλευτές του Ευρωπαϊκού Κοινοβουλίου είναι να εξυπηρετήσουμε 370 εκατ. παιδιά, γυναίκες και άντρες. Η υποχρέωση αυτή βρίσκεται πίσω από τις τροπολογίες 71 έως 76. Για το λόγο αυτόν τις υποβάλουμε.
<P>
Για μια ακόμη φορά: Δεν είμαι εναντίον της ευρεσιτεχνιακής κατοχύρωσης βιοτεχνολογικών εφευρέσεων. Είμαι εναντίον του να δηλώνονται ως εφευρέσεις μέρη του ανθρώπινου σώματος, ζώα, φυτά, ανακαλύψεις και να πρέπει να καθίστανται δεκτικά ευρεσιτεχνιακής προστασίας.

<SPEAKER ID=28 LANGUAGE="DE" NAME="Mosiek-Urbahn">
Κύριε πρόεδρε, η οδηγία για τη νομική προστασία βιοτεχνολογικών εφευρέσεων συζητείται πλέον και επ'αυτής γίνονται διαβουλεύσεις εδώ και δέκα περίπου χρόνια.
<P>
Οι χώρες τέλος διαβουλεύσεις έχουν να κάνουν και με το ότι η συστηματική κατάταξη της οδηγίας αυτής από νομικής πλευράς ως οδηγίας της ενιαίας αγοράς με στόχο την εναρμόνιση του δικαίου διπλωμάτων ευρεσιτεχνίας στην Ευρώπη συνέχεια έφευγε από την οπτική μας γωνία. Συνέχεια καταβαλλόταν η προσπάθεια για περιορισμό ή και υπονόμευση του βαθμού προστασίας της εμπορικής και βιομηχανικής ιδιοκτησίας, με την προσπάθεια υπερφόρτωσης της οδηγίας με ρυθμίσεις που δεν εντάσσονται στο δίκαιο διπλωμάτων ευρεσιτεχνίας. Η οδηγία συζητείται από τρεις πλευρές: τη νομική, την οικονομική και ηθική. Η προσέγγιση των νομικών διατάξεων των κρατών μελών στον τομέα αυτόν κατέστη απαραίτητη προκειμένου ν'αντιδράσουμε στις διαφορετικές εξελίξεις στον τομέα της νομοθεσίας και της νομολογίας στα κράτη μέλη. Πρέπει ν'αντιμετωπισθεί ο κίνδυνος ενός περαιτέρω νομικού κατακερματισμού. Στο μέτρο αυτό χρειαζόμαστε νομική ασφάλεια. Από οικονομικής πλευράς το ζήτημα είναι η τόνωση εφευρέσεων και νεοτερισμών και όχι η προώθηση απομιμήσεων. Η ανταγωνιστικότητα της ευρωπαϊκής βιομηχανίας πρέπει να προωθηθεί, οι ευρωπαίοι ερευνητές πρέπει να παρακινηθούν να παραμείνουν να κάνουν έρευνες στην Ευρώπη και να μη μεταναστεύουν στις χώρες εκτός Ευρώπης. Στο μέτρο αυτό η οδηγία εξυπηρετεί με πολύ αποφασιστικό τρόπο και την ευρωπαϊκή πολιτική απασχόλησης.
<P>
Ο τρόπος και ο βαθμός ενσωμάτωσης ηθικών θεμάτων στην οδηγία ήταν και είναι η πραγματική πυριτιδαποθήκη της οδηγίας αυτής. Αυτό το δείχνουν και σήμερα πάλι διάφορες παρεμβάσεις. Η προστασία της εμπορικής και βιομηχανικής ιδιοκτησίας ρυθμίζει τη νομική σχέση μεταξύ εφευρέτη και τρίτων. Δε ρυθμίζει αυτό καθαυτό το δικαίωμα κάρπωσης. Στο δίκαιο διπλωμάτων ευρεσιτεχνίας αποκλείονται μεν οι εφευρέσεις από την ευρεσιτεχνιακή προστασία, όταν δημοσίευση και εφαρμογή αντιβαίνουν στη δημόσια τάξη. Αλλά τόσο η έρευνα όσο και η χρησιμοποίηση των αποτελεσμάτων της έρευνας ρυθμίζονται από άλλους νόμους, παραδείγματος χάρη από το νόμο για τη γενετική τεχνολογία, από το νόμο προστασίας του εμβρύου. Η δημόσια τάξη καθορίζεται από τις θεμελιώδεις διατάξεις των επί μέρους εθνικών συνταγμάτων και των εξ αυτών απορρεόντων νόμων. Με άλλα λόγια: η κατεύθυνση της τεχνολογίας δεν επαφίεται στα γραφεία ευρεσιτεχνίας.
<P>
Η οδηγία αξίζει, με τη διατύπωση που την ενέκρινε η Επιτροπή Νομικών Θεμάτων, πλήρη υποστήριξη. Προέχει τώρα να επιβάλουν τη θέλησή τους οι δυνάμεις εκείνες που έχουν συνείδηση της σημασίας αλλά και των όρων της προστασίας της εμπορικής και βιομηχανικής ιδιοκτησίας ώστε να μπορέσει να εγκριθεί τώρα πλέον γρήγορα η οδηγία.

<SPEAKER ID=29 LANGUAGE="IT" NAME="Malerba">
Κύριε Πρόεδρε, κύριε επίτροπε, κύριοι συνάδελφοι, όταν το Μάρτιο του 1995 διεξήχθη η ψηφοφορία σχετικά με την έννομη προστασία των βιοτεχνολογιών, εγώ ψήφισα υπέρ. Σήμερα, για δύο τουλάχιστον λόγους, εκφράζω την ικανοποίησή μου διότι η οδηγία επανεξετάζεται: πρώτο, επειδή είμαι πεπεισμένος ότι η παρούσα οδηγία είναι ακριβέστερη όσον αφορά τους προσδιορισμούς, όπως υπογράμμισαν άλλοι ομιλητές που προηγήθηκαν. δεύτερο, διότι στο μεταξύ προκέκυψαν το καταπληκτικό επιστημονικό επίτευγμα της κλωνοποίησης του προβάτου και, πιο πρόσφατα, η ανακοίνωση της δυνατότητας παραγωγής πλάσματος αίματος με βιοτεχνολογικές μεθόδους. Αυτά τα δύο νέα επιτεύγματα επέτρεψαν την εμβάθυνση της δημόσιας συζήτησης, την παραβολή με συγκεκριμένο πλέον τρόπο του φανταστικού με το εφικτό, των αντιλήψεων με τις γνώσεις. Θα μπορούσε να αναρωτηθεί κανείς εάν αυτός ο ενάμισης χρόνος καθυστέρησης είχε αρνητικές επιπτώσεις σε βάρος της ανταγωνιστικότητας της έρευνας και της βιοτεχνολογικής βιομηχανίας σε σχέση με τους αμερικανούς και ιάπωνες ανταγωνιστές, και εάν χάθηκαν κεφάλαια και θέσεις εργασίας. Φοβάμαι ότι η απάντηση όσον αφορά τη βιομηχανία είναι θετική.
<P>
Η σημασία αυτής της οδηγίας και το νέο πεδίο της ζωής στο οποίο υπεισέρχεται, η δυσπιστία με την οποία η κοινή γνώμη παρακολουθεί τις προόδους της επιστήμης και της τεχνολογίας συγχέοντάς τες με ορισμένα επιτεύγματα αμφίβολης χρησιμότητας στον τομέα της τεκνοποίησης, μας αναγκάζουν να προχωρήσουμε με μεγάλη φρόνηση και σεβασμό των ευαισθησιών. Θεωρώ συνεπώς ότι, πέρα από την οδηγία που πρόκειται να εγκρίνουμε, όλοι οι αρμόδιοι θα πρέπει να αναλάβουν την υποχρέωση να εμβαθύνουν, σε αυτόν τον τόσο πολύπλοκο και οριακό τομέα, την πληροφόρηση ώστε να διευκολυνθεί η κατανόηση και να απαλειφθεί ο φόβος που γεννιέται από την άγνοια. Έχω μεγάλη εμπιστοσύνη στην Επιτροπή Δεοντολογίας που έχει θεσπισθεί και στην Επιτροπή Έρευνας θα συνεχίσουμε να προωθούμε τη συζήτηση σχετικά με την επιστήμη των εμβίων στα πλαίσια του Πέμπτου Προγράμματος Πλαίσιο.

<SPEAKER ID=30 NAME="De Clercq">
Κύριε Πρόεδρε, η νομική προστασία των βιοτεχνολογικών εφευρέσεων αποτελεί αντικείμενο συζήτησης στους κόλπους των ευρωπαϊκών οργάνων για περισσότερο από μία δεκαετία. Από τότε που είχα την τιμή να αναλάβω την προεδρία της Επιτροπής Νομικών Θεμάτων πραγματοποιήθηκαν, μεταξύ Ιανουαρίου και Ιουνίου του τρέχοντος έτους, περισσότερες από 15 συνεδριάσεις για τη νέα πρόταση της Επιτροπής, οι οποίες απέδωσαν 250 τροπολογίες και 47 συμβιβαστικές τροπολογίες. Το λέω αυτό για να καταστήσω σαφές ότι οι υπηρεσίες μας εν γένει εξέτασαν με σοβαρότητα αυτό το λεπτό θέμα, στην περίπτωση που οποίου θα πρέπει να ακουστούν όλες οι απόψεις.
<P>
Αληθεύει ότι στον τομέα της βιοτεχνολογικής έρευνας έχουμε φθάσει στα όρια των ανθρωπίνων δυνατοτήτων; Ορισμένοι λένε «ναι», ενώ οι επιστήμονες πιστεύουν ότι ευρισκόμαστε ακόμη στο αρχικό στάδιο. Το δικό μας καθήκον ως πολιτικών είναι να δημιουργήσουμε ένα ορθό αλλά και σαφές νομοθετικό περίγραμμα. Πιστεύω ειλικρινά ότι το σημερινό κείμενο επιτυγχάνει την εξισορρόπηση των επιθυμιών εκείνων που επιθυμούν να συνεχίσουν και εκείνων που αντιτάσσονται σε οποιαδήποτε έρευνα. Στο κείμενο αναζητείται η εξισορρόπηση της τεχνικής με την ηθική διάσταση. Θα ήθελα επί τη ευκαιρία να απευθύνω έκκληση σε όλους μας να δεχθούμε αυτή τη νέα πρόκληση και να μεριμνήσουμε έτσι ώστε η επινοητικότητα που διαθέτουμε και η τάση μας να μεταθέτουμε διαρκώς τα όριά μας να συμπεριληφθούν με τον κατάλληλο τρόπο σε μία αντίστοιχη νομοθετική ρύθμιση.

<SPEAKER ID=31 LANGUAGE="FR" NAME="Ainardi">
Κύριε Πρόεδρε, όλοι εδώ γνωρίζουμε πόσο γρήγορα αναπτύχθηκε η βιοτεχνολογία σε πολλούς τομείς.
<P>
Τα οικονομικά και εμπορικά συμφέροντα είναι τεράστια και έχουν ξεσηκώσει πραγματικά την όρεξη του χρήματος. Οφείλουμε να αναγνωρίσουμε ότι η Ευρώπη έχει καθυστερήσει στο ζήτημα αυτό ως προς το διεθνή ανταγωνισμό. Ένας από τους τρόπους να απαντήσουμε σε αυτήν την επιστημονική, βιομηχανική και εμπορική πρόκληση είναι να καλύψουμε τη σημερινή καθυστέρηση και να εναρμονίσουμε τις εθνικές νομοθεσίες, γεγονός που θα επέτρεπε να απεγκλωβιστούν οι ερευνητικές δραστηριότητες και να σταματήσει ο κατακερματισμός της αγοράς.
<P>
Στο πλαίσιο της διαδικασίας της συναπόφασης το Ευρωπαϊκό Κοινοβούλιο απέρριψε την οδηγία αυτή το Μάρτιο του 1995 επειδή δεν είχε επαρκώς ληφθεί υπόψη η ηθική διάσταση. Στη συνέχεια, η Επιτροπή κατέθεσε νέα πρόταση οδηγίας για την προστασία των βιοτεχνολογικών εφευρέσεων μέσω των διπλωμάτων ευρεσιτεχνίας, διασαφηνίζοντας τους όρους και τις εξαιρέσεις μιας τέτοιας κατοχύρωσης. Οι προτάσεις του Ευρωπαϊκού Κοινοβουλίου λήφθηκαν, βέβαια, υπόψη αλλά για ακόμη μια φορά οι ηθικές προϋποθέσεις που θέτει η κατοχύρωση τέτοιων εφευρέσεων μέσω των διπλωμάτων ευρεσιτεχνίας δεν συνεκτιμήθηκαν στο βαθμό που θα έπρεπε.
<P>
Θυμίζω εδώ πως η νομοθεσία της χώρας μου απαγορεύει την κατοχύρωση με δίπλωμα ευρεσιτεχνίας και αντικείμενο το ανθρώπινο σώμα, τα στοιχεία του και τα προϊόντα του αλλά και τη γνώση, εν όλω ή εν μέρει, του ανθρώπινου γονιδίου. Κατά την άποψή μου, οι ηθικές αυτές αρχές θα έπρεπε να διατυπώνονται και στην πρόταση οδηγίας. Είναι αναγκαίο προκειμένου να αποφευχθούν σοβαρές παρεκτροπές και για να διαφυλαχθεί η ανθρώπινη αξιοπρέπεια.
<P>
Το επιχείρημα που υποστηρίχθηκε εδώ λέει πως τέτοιες απαιτήσεις θα εμπόδιζαν τη διεξαγωγή της έρευνας. Κάτι τέτοιο το θεωρώ απαράδεκτο από τη στιγμή που οι ερευνητές ήταν οι πρώτοι που έκρουσαν τον κώδωνα του κινδύνου. Πιστεύω, λοιπόν, ότι η οδηγία αυτή ανοίγει το δρόμο για κάθε είδους παρεκτροπές και εξακολουθεί να κινείται σε αυστηρά εμπορικά πλαίσια.

<SPEAKER ID=32 NAME="Ahern">
Kύριε Πρόεδρε, οι γενετικοί πόροι, τα διπλώματα ευρεσιτεχνίας και ο οικονομικός τους έλεγχος αποτελούν τα κρίσιμα ερωτήματα της επόμενης χιλιετίας. Η έλλειψη περιορισμών στα δικαιώματα ευρεσιτεχνίας θα μετατρέψει σε βιομηχανικό προϊόν την ίδια τη ζωή όλων των ζώντων οργανισμών, φυτών και ζώων. Η ίδια η ανθρώπινη ζωή θα μπορεί να αποτελέσει αντικείμενο εκμετάλλευσης της οδηγίας αυτής. Oι γενετικοί πόροι του πλανήτη μας δεν θα πρέπει να μονοπωληθούν από μερικές ιδιωτικές εταιρείες.
<P>
Aυτή τη στιγμή η Σύμβαση για τα Eυρωπαϊκά Διπλώματα Eυρεσιτεχνίας διαχωρίζει σαφώς τις εφευρέσεις από τα έμβυια υλικά. Πρώτα απ' όλα, ανακαλύψεις σχετικές με τα γονίδια δεν μπορούν να αποτελούν αντικείμενο δικαιωμάτων ευρεσιτεχνίας. Oι φυτικές και ζωικές ποικιλίες και οι διαδικασίες για την αναπαραγωγή φυτών και ζώων εξαιρούνται από το σύστημα δικαιωμάτων ευρεσιτεχνίας. Tο να αντιγράψει κάποιος τα γονίδια και να το ονομάσει εφεύρεση είναι ψευδοεπιστήμη. Η πίεση την οποία έχει εξασκήσει η σχετική βιομηχανία στους πολιτικούς ώστε να εξασφαλίσει τη συμπερίληψη των έμβυιων υλικών στο σύστημα δικαιωμάτων ευρεσιτεχνίας είναι έντονη. O τρόπος με τον οποίο η οδηγία αυτή έχει προωθηθεί είναι αντίθετη με τους αποδεκτούς κανόνες, οι οποίοι ρυθμίζουν τη λήψη αποφάσεων. Tο ζήτημα απαιτεί ανοικτή συζήτηση και τεκμηριωμένες αποφάσεις από τους εκπροσώπους των πολιτών.
<P>
Eάν πράγματι η Eπιτροπή θέλησε να απαγορεύσει τους υπαλλήλους της την ελεύθερη πληροφόρηση του κοινού, θα μπορούσαμε να μιλήσουμε για μαχαιριά στην καρδιά της ευρωπαϊκής δημοκρατίας. Στο σημείο αυτό θα επιθυμούσα μιαν απάντηση από την Eπίτροπο.
<P>
Η Eπίτροπος Cresson διαβεβαίωσε το Σώμα ότι θα αποκλειστεί η ανθρώπινη κλωνοποίηση, αλλά η οδηγία δεν αποκλείει τα διπλώματα ευρεσιτεχνίας προϊόντων ανθρώπινης κλωνοποίησης. Δεν μπορεί να προβλεφθεί η κανιβαλιστική κατασκευή ενός ανθρώπινου αντίγραφου.
<P>
Έχουν πει στους ασθενείς που πάσχουν από κληρονομικές ασθένειες ότι τα διπλώματα ευρεσιτεχνίας είναι απαραίτητα για την ανάπτυξη των θεραπειών. Η αλήθεια είναι η αντίθετη: τα διπλώματα ευρεσιτεχνίας στον τομέα των ανθρώπινων γονιδίων θα δημιουργήσουν προβλήματα στην ανάπτυξη των θεραπειών. Η ελεύθερη και άμεση πρόσβαση στις πληροφορίες, για παράδειγμα σε ό, τι αφορά το πρόγραμμα του ανθρώπινου γενώματος, αποτελεί βασικό προαπαιτούμενο για την επωφελή χρήση των εν λόγω πληροφοριών. Tα δικαιώματα ευρεσιτεχνίας για το γονίδιο θα μπορούσαν να σημαίνουν ότι μία και μοναδική βιοϊατρική εταιρεία θα έχει τον απόλυτο έλεγχο της μελλοντικής έρευνας και ιατρικής ανάπτυξης, που θα προέλθουν από την απομόνωση ενός συγκεκριμένου γονιδίου. Kάτι τέτοιο όχι μόνο δεν θα ενδυναμώσει την έρευνα, αλλά θα την σκοτώσει. Θα μπορούσε, επίσης, να κάνει τη δυνατότητα γενετικού ελέγχου για μία ανωμαλία, όπως ο καρκίνος του στήθους, τόσο απαγορευτικά ακριβή, ώστε να ξεπερνά τις δυνατότητες του δημόσιου συστήματος υγείας. Oι νέες τεχνικές θα επιτρέψουν σύντομα τη γρήγορη και φθηνή ανάλυση των γονιδίων. Στην περίπτωση, όμως, που θα απαιτείται πληρωμή της ευρεσιτεχνίας για κάθε αναλυόμενο γονίδιο, ο έλεγχος για την προδιάθεση για καρκίνο του μαστού θα γίνει απαγορευτικά ακριβός.
<P>
Ένα από τα βασικά ερωτήματα είναι εάν οι γιατροί και το ιατρικό προσωπικό θα είναι ελεύθεροι να κάνουν τις διαγνώσεις τους και να θεραπεύουν τους ασθενείς χωρίς να χρειάζεται αυτοί να πληρώσουν δικαιώματα εκμετάλλευσης στον κάτοχο της ευρεσιτεχνίας. O ισχύων νόμος απαγορεύει την ευρεσιτεχνιακή προστασία των χειρουργικών, θεραπευτικών και διαγνωστικών μεθόδων που έχουν αντικείμενό τους το ανθρώπινο σώμα. Tο σημείο αυτό διαγράφηκε από την πρόταση οδηγίας. Eφιστώ την προσοχή των συναδέλφων και τους ζητώ να ψηφίσουν την Tροπολογία 91 της Oμάδας των Πρασίνων, η οποία προτείνει αυτή την εξαίρεση των γιατρών. Ένα παράδειγμα των προβλημάτων, που προκύπτουν, είναι αυτό του γονιδίου του καρκίνου του μαστού, στο οποίο έχει ήδη γίνει αναφορά. Η εταιρεία Myriad, κάτοχος της ευρεσιτεχνίας στις ΗΠA, έχει υποβάλει αίτηση για την κατοχύρωση της ευρεσιτεχνίας στη Eυρώπη και σκοπεύει να χρεώνει πάνω από 2.000 δολάρια για τη χρήση στο διαγνωστικό έλεγχο.
<P>
Eάν η οδηγία γίνει δεκτή, θα υπάρξουν σοβαρές συνέπειες στην πρόσβασή μας στην τροφή και την ιατρική. Tα γονίδιά μας, τα μέλη του σώματός μας και η αντίστασή μας σε κληρονομικές διαταραχές θα αποτελούν μονοπώλιο των εταιρειών, που θα κατέχουν τα δικαιώματα ευρεσιτεχνίας. Kάτι τέτοιο θα μπορούσε να νομιμοποιήσει για παράδειγμα το εμπόριο του πλάσματος αίματος και των οργάνων για μεταμόσχευση, η πώληση των οποίων απαγορεύεται σε πολλά κράτη μέλη και τα οποία ανήκουν σε ένα σύνθετο πρόγραμμα δικτύου δωρητών, που οργανώνεται από το εθνικό σύστημα υγείας για το κοινό όφελος. Για παράδειγμα, η κατοχύρωση ευρεσιτεχνίας για αίμα προερχόμενο από τον ομφάλιο λώρο, μπορεί να εμποδίσει την πρόσβαση σε αυτά τα κύτταρα αίματος σε όποιον δεν έχει τη δυνατότητα να πληρώσει αναλόγως. Συνάδελφοι, η διαχείριση του συστήματος υγείας των ΗΠA από τον Πρόεδρο Clinton προσεγγίζει το ευρωπαϊκό μοντέλο. Eάν εμείς πλησιάσουμε τις ευρωπαϊκές υπηρεσίες υγείας στο αμερικάνικο μοντέλο, αφήνοντας κατά μέρος το δημόσιο όφελος, οι πολίτες των κρατών μελών μας δεν θα μας το συγχωρήσουν.

<SPEAKER ID=33 LANGUAGE="FR" NAME="Hory">
Κύριε Πρόεδρε, αγαπητοί συνάδελφοι, μία συζήτηση που παρουσιάζεται με αμιγώς νομική μορφή μπορεί να κρύβει σημαντικότερα ζητήματα. Σήμερα κατανοούμε αρχικά τα τεράστια ποσά που παίζονται στο χώρο αυτό, όπως μόλις είπε ο κ. Monfils και όπως αποκάλυψαν ωμά οι πιέσεις των λόμπυ που δεχτήκαμε. Κατανοούμε, επίσης, ότι πρέπει να μιλήσουμε για ιδεολογικό σοκ μεταξύ ανθρωπισμού και φιλελευθερισμού και, πέραν τούτου, είναι γεγονός ότι υπάρχουν και ορισμένες μοναδικές διατέμνουσες κατά μήκος ορισμένων κλασικών πολιτικών διαχωριστικών γραμμών που αποκάλυψε, για παράδειγμα, η ομιλία του συναδέλφου κ. Casini ή η προσεκτική τοποθέτηση του κ. Fabre-Aubrespy.
<P>
Πρόκειται, λοιπόν, για νομικό πρόβλημα; Στην περίπτωση αυτή, έχουμε τις εθνικές νομοθεσίες, έχουμε μια ευρωπαϊκή σύμβαση, τις ενδείξεις που ήδη παρέχει το Ευρωπαϊκό Παρατηρητήριο και τη διεθνή συμφωνία στο πλαίσιο του Παγκόσμιου Οργανισμού Εμπορίου. Εγώ νομίζω ότι το πρόβλημα δεν είναι καθαρά νομικό και ότι πρόκειται, τελικά (και για αυτό πρέπει να προσέχουμε), για την επέκταση του πεδίου εφαρμογής της κατοχύρωσης μέσω διπλωμάτων ευρεσιτεχνίας σε ζώντες οργανισμούς.
<P>
Αν πρόκειται για πρόβλημα τεχνικό και οικονομικό, το σχέδιο οδηγίας και η έκθεση στηρίζονται στην αξιωματική παραδοχή ότι τα διπλώματα ευρεσιτεχνίας είναι αυτά που οδηγούν στην τεχνική πρόοδο. Είναι όντως έτσι; Εγώ πιστεύω αντίθετα, όπως μόλις είπε ο κ. Telkδmper, ότι επιτρέπουν τη λεηλασία του ασθενέστερου από το δυνατότερο. Μπορεί, κανείς, κυνικά να επιλέξει, για οικονομικούς λόγους, να πάει με το δυνατότερο, η δική μου όμως προσωπική επιλογή διαφέρει. Η μέθοδος του διπλώματος ευρεσιτεχνίας διασφαλίζει παντού και πάντοτε την πρόοδο; Μπορώ να σας φέρω χίλια παραδείγματα που αποδεικνύουν ότι το δίπλωμα ευρεσιτεχνίας, αφού μπορεί να εξαγοραστεί, μπορεί και να στραγγαλίσει την τεχνική και την επιστημονική πρόοδο.
<P>
Νομίζω, λοιπόν, ότι υπάρχει, κατά βάση, ένα ηθικό ζήτημα και, καθένας με το δικό του ύφος, τόσο η Εκτελεστική Επιτροπή όσο και ο εισηγητής, λέει «ακούστε εδώ, ας μη μιλάμε για ηθική, για δεοντολογία και για ανθρωπισμό γιατί δεν είναι εκεί το θέμα, το θέμα είναι θέμα δικαίου, είναι για το εμπόριο, για business και για μαγείρεμα, ας μιλήσουμε λοιπόν για μαγειρέματα». Εγώ δε συμμερίζομαι καθόλου την άποψη αυτή και δε νομίζω ότι θα μπορούσε κανείς να κατηγορήσει για σκοταδισμό τον κ. Monfils και τους άλλους αγορητές για το μεσαιωνικό τρόμο που αισθάνονται μπροστά στην τεχνική πρόοδο. Ακουσα τις παρατηρήσεις της κ. Roth, της κ. Ainardi και του κ. Scarbonchi. Είμαστε πολλοί εκείνοι που θεωρούμε ότι το κείμενο αυτό έπρεπε να έχει ένα ηθικό και δεοντολογικό προοίμιο που να διασαφηνίζει τις τεχνικές επιλογές που θα έπρεπε να κάνουμε στη συνέχεια.
<P>
Ο άνθρωπος έχει, πλέον, τα μέσα να αυτοκαταστραφεί πλήρως αλλά και να αναγεννάται απείρως. Η εξέλιξη αυτή δεν μπορεί να περιοριστεί στις τεχνικές και εμπορικές πτυχές της. Το ότι «η επιστήμη χωρίς συνείδηση είναι η καταστροφή της ψυχής» δεν το λέω εγώ, άλλος το είπε.
<P>
Είναι γεγονός ότι η Επιτροπή Νομικών Θεμάτων έχει βελτιώσει το κείμενο αυτό. Ακούμε προσεκτικά όσα λέγονται στη σημερινή συζήτηση, θα ακούσουμε τις απαντήσεις της Επιτροπής και τα πιθανά ανοίγματα, θα κρίνουμε την κατάληξη των τροπολογιών και, τελικά, θα αποφασίσουμε, έτσι όμως όπως έχει τώρα η οδηγία δεν μπορεί να υποστηριχτεί από τη δική μας πολιτική ομάδα.

<SPEAKER ID=34 LANGUAGE="NL" NAME="Van der Waal">
Κύριε Πρόεδρε, τον περασμένο χρόνο η συζήτηση σχετικά με την οδηγία αυτή επικεντρώθηκε περισσότερο στις νομικοτεχνικές και όχι τις ηθικές πτυχές του θέματος. Αυτό καθεαυτό δεν αποτελεί πρόβλημα. Από νομική άποψη το κείμενο έχει βελτιωθεί. Ωστόσο, προσωπικά εξακολουθώ να έχω ορισμένες σημαντικές επιφυλάξεις. Η Επιτροπή και ο εισηγητής Rothley επιλέγουν μια ευρεία ερμηνεία της συμφωνίας TRIP, πράγμα το οποίο επιτρέπει τη νομική προστασία του πιστοποιημένου και απομονωμένου ανθρώπινου γονιδίου. Κατά τη γνώμη τους, αυτή είναι και η μοναδική ορθή τεχνική ερμηνεία και όλες οι άλλες έχουν συναισθηματικό χαρακτήρα.
<P>
Επ'αυτού θα ήθελα να κάνω δύο παρατηρήσεις εκ των οποίων η πρώτη έχει ηθικό χαρακτήρα και δεν στηρίζεται σε ευτελή συναισθήματα, αλλά στην πίστη ότι ο άνθρωπος είναι ένα μοναδικό δημιούργημα του Θεού και, συνεπώς, δεν μπορεί ποτέ να θεωρηθεί ότι αποτελεί ανθρώπινη εφεύρεση, ούτε αυτός ούτε τα συστατικά του στοιχεία. Η απομόνωση ενός γονιδίου αποτελεί καθεαυτή τεχνολογικό επίτευγμα. Είναι όμως απαράδεκτο να αποκαλείται προσωπική εφεύρεση η κληρονομική ουσία που αφαιρείται από το σώμα. Εκτός αυτού, το εύρος μιας παρόμοιας ευρεσιτεχνίας είναι υπερβολικό έναντι των νέων εφαρμογών της γενετικής.
<P>
Κατά δεύτερον, πιστεύω ότι η νομικοτεχνολογική προσέγγιση ενός προβλήματος δεν σημαίνει ότι υπάρχει μόνο μία σωστή απάντηση, όπως ισχυρίζεται ο συνάδελφος Rothley. Και στην περίπτωση αυτή υπάρχει ελευθερία επιλογής, την οποία οι πολιτικοί θα πρέπει να αξιοποιήσουν με υπεύθυνο τρόπο. Στο έγγραφο της Επιτροπής και στην έκθεση Rothley παραποιούνται με διάφορα τεχνάσματα έννοιες όπως η εφεύρεση, η καινοτομία και τεχνικές εφαρμογές προκειμένου να συμπεριληφθεί το ανθρώπινο γονίδιο στο νομοθετικό πλαίσιο για την προστασία των ευρεσιτεχνιών. Από την άποψη αυτή, θεωρώ ορθότερη την ερμηνεία που προσφέρεται στην τροπολογία Gebhardt. Για το λόγο αυτό θεωρώ κάλλιστα βάσιμη την επιλογή υπέρ της αναγνώρισης δικαιωμάτων ευρεσιτεχνίας σε μεθόδους παραγωγής και τα συνεπακόλουθα προϊόντα με βάση την ανακάλυψη ενός γονιδίου.

<SPEAKER ID=35 LANGUAGE="IT" NAME="Bellerι">
Κύριε Πρόεδρε, κύριε επίτροπε, κύριοι συνάδελφοι, το νόημα της έκθεσης Rothley, σχετικά με την πρόταση οδηγίας για την έννομη προστασία των βιοτεχνολογικών εφευρέσεων, έχει πολύ σωστά, κατά τη γνώμη μου, επισημανθεί, μεταξύ άλλων παρεμβάσεων, και από το συνάδελφο Casini. Η πορεία της τελικής έκθεσης ήταν βασανιστική, αλλά νομίζω ότι πετύχαμε το στόχο μας όπως είχαμε διαβεβαιώσει: προστασία της ζωής, μη εκμετάλλευση του εμβρύου για κερδοσκοπικούς σκοπούς, προστασία της βιομηχανίας από την αμερικανική και ιαπωνική ανταγωνιστικότητα.
<P>
Δεν θα αναφερθώ στο περιεχόμενο των τροπολογιών, που θα συζητήσουμε αύριο κατά την ψηφοφορία. Εμείς της Εθνικής Συμμαχίας θα υπερψηφίσουμε την έκθεση στο σύνολό της και εκείνες τις τροπολογίες που επιδιώκουν την προστασία της ζωής, του εμβρύου και της ηθικής -και αυτή τη φορά η ηθική συμβαδίζει με την πολιτική- και θα καταψηφίσουμε εκείνες που, από νομικής και βιολογικής σκοπιάς τείνουν να αλλοιώσουν τη σωματική υπόσταση, με τη στενή έννοια του όρου.
<P>
Ας μου επιτραπεί να προβώ σε μία παρατήρηση σχετικά με τα διπλώματα ευρεσιτεχνίας. Συμφωνώ με την Επιτροπή Ανάπτυξης και Συνεργασίας όταν λέγει ότι τα διπλώματα ευρεσιτεχνίας για την κατοχύρωση της ζώσας ύλης έχει αρνητικές επιπτώσεις από δεοντολογικής και πρακτικής πλευράς για το ανθρώπινο είδος, το ζωϊκό βασίλειο και το περιβάλλον. Θα πρέπει να αποφεύγονται, για να καταλήξω, τα διπλώματα ευρεσιτεχνίας στις ακόλουθες επιπτώσεις: στο ανθρώπινο σώμα, τμήματα του ανθρώπινου σώματος, ανθρώπινους ιστούς και όλο το γενετικό υλικό που προέρχεται ή παράγεται από τον άνθρωπο. στα ζώα, μέρη του ζώου, ζωϊκούς ιστούς, διεργασίες για τη γενετική τροποποίηση των ζώων. στα φυτά, σπόρους, φυτικούς ιστούς και άλλο αναπαραγωγικό υλικό.
<P>
Κύριοι συνάδελφοι, έχουμε την υποχρέωση να προστατεύουμε τη ζωή, να προστατεύουμε τη δεοντολογία, να μην εκφυλίζουμε όσα μας έχει δώσει ο Παντοδύναμος. Μόνο με αυτό τον τρόπο θα αντιμετωπίσουμε την πρόκληση των καιρών προοδεύοντας συγχρόνως στην έρευνα. Est modus in rebus!

<SPEAKER ID=36 LANGUAGE="ES" NAME="Vedre i Aldea">
Κύριε Πρόεδρε, νομίζω ότι δεν είναι απαραίτητο να τονίσουμε και πάλι τη σημασία της συζήτησης. Αρκεί να διαπιστώσουμε την έκταση της πληροφόρησης -και καμιά φορά της παραπληροφόρησης- που λάβαμε εμείς οι βουλευτές σε αυτό το Κοινοβούλιο γύρω από την εν λόγω οδηγία.
<P>
Θα ήθελα κατ' αρχήν να επισημάνω ότι οφείλουμε να αντισταθούμε σε όλες τις προσπάθειες χειραγώγησης αυτής της οδηγίας. Και χειραγώγηση σημαίνει να λέγονται πράγματα που δεν λέει η οδηγία, ή να δηλώνονται πράγματα δήθεν απαραίτητα τα οποία βρίσκονται ήδη στην οδηγία.
<P>
Ακουσα ομιλίες σχετικά με την ηθική και το δίκαιο, την ηθική και την πολιτική, και τις προσυπογράφω ανεπιφύλακτα, αυτό όμως δεν έχει καμία σχέση με την οδηγία. Στην οδηγία αναφέρονται ηθικές αρχές, αναφέρεται η υποταγή στα χρηστά ήθη και στη δημόσια τάξη και αναφέρεται επίσης μια σειρά παρατηρήσεων σχετικά με τα πράγματα εκείνα που δεν είναι παραδεκτά.
<P>
Εξάλλου, ζητούνται από την οδηγία ορισμένα πράγματα που η οδηγία δεν μπορεί να δώσει. Στην Ισπανία, υπάρχει ένα τραγούδι που λέει: »Πήγα στη θάλασσα για πορτοκάλια, κάτι που η θάλασσα δεν έχει», και είναι προφανές. Και εδώ, μερικές φορές, ζητάμε πορτοκάλια από ένα διαφορετικό δέντρο.
<P>
Αναφερόμαστε στο δίκαιο περί ευρεσιτεχνίας. Υπάρχουν κάποιοι άλλοι κανόνες δεοντολογίας. Η Επιτροπή έχει μια Ομάδα εργασίας σχετικά με τη δεοντολογία. Εδώ ακριβώς εγκρίθηκε, στην έδρα του Συμβουλίου της Ευρώπης, μια Σύμβαση για την προστασία των ανθρωπίνων δικαιωμάτων απέναντι στις χειραγωγήσεις ιατρικού χαρακτήρα. Όλα αυτά υπάρχουν και αποτελούν τμήμα ενός πλαισίου στο οποίο εγγράφεται και η παρούσα οδηγία.
<P>
Ούτε και θα πρέπει να υποκύψουμε στα συνθήματα. Πιστεύω ότι η προηγούμενη οδηγία κατέρρευσε κυρίως διότι υπήρχε ένα σύνθημα που έλεγε: »Όχι στα διπλώματα ευρεσιτεχνίας σχετικά με τη ζωή». Ευτυχώς, σε αυτήν τη συζήτηση, εμφανίστηκε κάποιο άλλο: »Διπλώματα ευρεσιτεχνίας υπέρ της ζωής». Υπάρχουν και ορισμένοι που θέλουν τα διπλώματα ευρεσιτεχνίας και για να συνεχίσει να υπάρχει ζωή.
<P>
Και τέλος, δεν μπορώ να μη συστήσω σε όλους να διαβάσουν την οδηγία πριν την ψηφοφορία.
<P>
Ολοκληρώνοντας, θα ήθελα να συγχαρώ τον κ. Rothley διότι όχι μόνο συμπεριέλαβε σε μεγάλο βαθμό την έννοια των τροπολογιών, αλλά και διότι άλλαξε ουσιαστικά ολόκληρη την οδηγία, τη συστηματικοποίησε από την αρχή, και πιστεύω ότι το μεγαλύτερο τμήμα των μελών της Επιτροπής Νομικών Θεμάτων νιώσαμε να μας αντιπροσωπεύει σωστά η εργασία του.

<SPEAKER ID=37 LANGUAGE="DE" NAME="Liese">
Κύριε πρόεδρε, αξιότιμοι κυρίες και κύριοι, θα ήθελα κατ'αρχή να ευχαριστήσω και τον εισηγητή. Το προ ημών σχέδιο οδηγίας έχει χωρίς αμφιβολία τεράστια οικονομική σημασία για την Ευρώπη. Εννέα εκατομμύρια θέσεις εργασίας εξαρτώνται άμεσα ή έμμεσα από το ποιές προϋποθέσεις-πλαίσιο θα δημιουργήσουμε για τη βιοτεχνολογία.
<P>
Το δίκαιο διπλωμάτων ευρεσιτεχνίας αποτελεί εν πάση περιπτώσει μια από αυτές τις προϋποθέσεις-πλαίσιο και πιστεύω ότι πολλά άλλα πράγματα είναι επίσης σημαντικά, π.χ. χρειάζεται να καταργήσουμε και το σύνολο των γραφειοκρατικών εμποδίων.
<P>
Ως ιατρός προειδοποιώ ρητά να μην ενταχθούν στη συζήτηση αυτή που κατά πρώτο λόγο αποτελεί οικονομική συζήτηση, οι άρρωστοι.
<P>
(Χειροκροτήματα) Αυτό ισχύει και για τις δύο πλευρές, για το λόγο αυτό το χειροκρότημα ήταν ίσως πρόωρο. Όταν αφήνουμε να εννοηθεί ότι δήθεν η έγκριση της οδηγίας θα οδηγήσει αναγκαστικά σε τεράστια θεραπευτική πρόοδο στον τομέα των εξαρτημένων από τη γενετική ασθενειών, θα πρέπει να ξέρουμε ότι στην επιστήμη υπάρχουν γιαυτό τουλάχιστον αποκλίνουσες απόψεις. Ακόμα και όσοι λένε ότι μια πλήρης προστασία της ύλης από DNA είναι δυνατό να οδηγήσει σε προβλήματα, έχουν καλά επιχειρήματα με το μέρος τους. Λέγω σαφώς και προς τις δύο πλευρές: Δεν το ξέρουμε! Οι πολιτικοί θέλουν πάντα σαφείς απαντήσεις, η επιστήμη όμως δεν μπορεί τη στιγμή αυτή να δώσει σαφείς απαντήσεις επ'αυτών.
<P>
Και επισημαίνω και πάλι ότι ακριβώς η εξέλιξη στη διάγνωση, η καλύτερη διάγνωση δεν αποτελεί οπωσδήποτε πλεονέκτημα για τους ασθενείς, εάν επιτύχουμε τις θεραπευτικές μεθόδους ίσως για πρώτη φορά σε είκοσι ή τριάντα χρόνια. Επομένως εδώ επιβάλλεται προσοχή και περίσκεψη.
<P>
Για την πολιτική μας ομάδα έχει αποφασιστική σημασία ότι υπάρχουν στην οδηγία αυτή ορισμένες οριοθετήσεις ελαυνόμενες από την ηθική. Εδώ εντάσσεται η ανθρώπινη αναπαραγωγή, εδώ εντάσσονται διπλώματα ευρεσιτεχνίας για μεθόδους που χρησιμοποιούν το ανθρώπινο έμβρυο και επίσης η προστασία των ζώων. Ιδίως όμως προέχει η ανάγκη ν'αποκλεισθεί η κλωνοποίηση ανθρώπινων εμβρύων. Η κλωνοποίηση παραβιάζει την ανθρώπινη αξιοπρέπεια. Με την ανάλυση αυτή συμφώνησαν όλες οι πολιτικές δυνάμεις εδώ στο Σώμα, όταν με το πρόβατο Dolly πλησίασε τα όρια του δυνατού και η κλωνοποίηση ανθρώπων.
<P>
Τώρα δε θα πρέπει πλέον να μιλάμε αλλά να ενεργούμε! Και για το λόγο αυτόν οφείλουμε να αποκλείσουμε ρητά και στην οδηγία αυτήν την κλωνοποίηση ανθρώπινων εμβρύων. Δεν αρκεί ν'αποκλεισθεί μόνον η εμφύτευση στη μήτρα, δηλαδή η αναπαραγωγική κλωνοποίηση, πράγμα που θα ήθελε η συμβουλευτική ομάδα της Επιτροπής. Διότι πρώτον ήδη ο πειραματιστής με έμβρυα είναι απορριπτέος και αποτελεί παραβίαση των χρηστών ηθών, και της δημόσιας τάξης. Δεύτερον, όμως, και εδώ παρακαλώ ν'ακούσετε προσεκτικά, έρχομαι τώρα στο τέλος: Τί είναι νεωτερισμός; Η εμφύτευση στη μήτρα είναι γνωστή. Η γέννηση είναι ευτυχώς ακόμη φυσικό περιστατικό. Για το λόγο αυτό δεν είναι δυνατό να θέλουμε να κατοχυρώσουμε με ευρεσιτεχνία τα πράγματα αυτά. Το βήμα προς τον κλωνοποιημένο άνθρωπο, το οποίο μπορούμε ακόμη να περιορίσουμε εν γένει κάπου, είναι η κλωνοποίηση εμβρύων. Και ο δρόμος προς το πρόβατο Dolly ήταν στρωμένος με πολλά έμβρυα αρνιού. Δε θέλουμε να στρωθεί ο δρόμος προς τον κλωνοποιημένο άνθρωπο με πολλά ανθρώπινα έμβρυα. Για το λόγο αυτόν παρακαλώ να εγκρίνετε την τροπολογία αριθ. 55, ιδίως τα δύο τελευταία της τμήματα.

<SPEAKER ID=38 LANGUAGE="IT" NAME="Mezzaroma">
Κύριε Πρόεδρε, είχαμε δώσει μία μεγάλη μάχη με το συνάδελφο Langer το 1995, για να μην εγκριθεί η παρούσα οδηγία. Τότε ο κ. Langer υπεράσπιζε με πάθος τα φυτά και τα ζώα, ενώ εγώ ήμουν με το έμβρυο και συνεπώς το ανθρώπινο ον. Η κοινή αντιμετώπιση των δύο πραγματικοτήτων, του ανθρώπινου όντος και των φυτών και ζώων, δημιούργησε μεγάλη σύγχυση και μας έκανε να χάσουμε πολύτιμο χρόνο. Εάν είχαν διαχωρισθεί τα δύο θέματα, θα είχαμε από καιρό προωθήσει την ανταγωνιστικότητα με τις Ηνωμένες Πολιτείες και την Ιαπωνία, απαραίτητη προϋπόθεση για την ανάπτυξη στην Ευρώπη και τη δημιουργία θέσεων απασχόλησης.
<P>
Σήμερα επανεξετάζεται η έκθεση Rothley. Νομίζω ότι η Επιτροπή Νομικών Θεμάτων και Δικαιωμάτων των Πολιτών έχει εργασθεί καλά. Προσωπικά είμαι σύμφωνος με την επιτελεσθείσα εργασία. Κυρίως όσον αφορά το άρθρο 9, ζητώ να παραμείνει απαράλλαχτο και καλώ την Ολομέλεια να το υπερψηφίσει ως έχει, χωρίς να αλλάξει τίποτε.

<SPEAKER ID=39 NAME="Cox">
Kύριε Πρόεδρε, δεν είναι περίεργο το γεγονός ότι η συζήτηση αυτή έχει προκαλέσει το μεγάλο ενδιαφέρον του κοινού. Πιστεύω, επίσης, ότι στο πλαίσιο αυτό αποτελεί μία πρόκληση για το Kοινοβούλιο, ως νομοθετικό σώμα, να αντιμετωπίσει καταπρόσωπο τις ευθύνες του.
<P>
Η έκθεση Rothley είναι, κατά τη γνώμη μου, ως προϊόν μακρών συζητήσεων, μία αποτελεσματική, ισορροπημένη και λογική πρόταση και συγχαίρω τον εισηγητή της.
<P>
Mιλώντας προηγουμένως η κυρία Roth, εξ ονόματος των Πρασίνων, εξέθεσε την άποψή της για την αναγκαία ύπαρξη ηθικής στην πολιτική. Συμμερίζομαι απόλυτα τη θέση της και για το λόγο αυτό σε αυτή την περίπτωση υποστηρίζω την έκθεση αυτή έχοντας τη συνείδησή μου καθαρή. Η διάκριση μεταξύ ανακάλυψης και εφεύρεσης είναι σαφής. Tα διπλώματα ευρεσιτεχνίας με αντικείμενο το ανθρώπινο σώμα, την ανθρώπινη κλωνοποίηση, τα έμβρυα και την αλλοίωση της ανθρώπινης γονιδιακής ακολουθίας αποκλείονται στην πρόταση οδηγίας από την Eπιτροπή νομικών θεμάτων. Tο προνόμιο των αγροτών για αναπαραγωγή των σπόρων και πολλαπλασιασμό των ζώων στη γεωργική εκμετάλλευσή τους, προστατεύεται σαφώς, όπως συμβαίνει σήμερα. Iδιαίτερη έμφαση δίνεται από το Σώμα στην ανάγκη σεβασμού της Σύμβασης για τη βιοποικιλότητα των Ηνωμένων Eθνών και στην προστασία από τη βιοπειρατεία σε σχέση με τα υπό ανάπτυξη κράτη και το περιβάλλον, και αυτές οι δύο είναι σημαντικές υποχρεώσεις, που δεν μπορούν να παραμεληθούν.
<P>
Για άλλη μια φορά σήμερα το γραμματοκιβώτιό μου είναι γεμάτο με επιστολές, που εστάλησαν από ομάδες οι οποίες στη χώρα μου εκπροσωπούν αυτούς που υποφέρουν από ανίατες γενετικές και άλλες ιατρικές ανωμαλίες και οι οποίες ζητούν να υποστηρίξουμε το μέτρο γιατί τους δίνει το δικαίωμα να ελπίζουν. Mε καθαρή τη συνείδηση, δεν πρόκειται να ψηφίσω κατά της πρότασης, προσφέροντας στους ανθρώπους αυτούς την ελπίδα που αναζητούν. Προτείναμε, επίσης, μιαν επιτροπή δεοντολογίας· για όλους αυτούς τους λόγους πιστεύω ότι πρόκειται για αποτελεσματική και ισορροπημένη πρόταση, και αυτή τη φορά, αντίθετα από την προηγούμενη, έχω την ευχαρίστηση να την υποστηρίζω.

<SPEAKER ID=40 LANGUAGE="SV" NAME="Eriksson">
Κύριε Πρόεδρε, κατ&#x02BC;αρχήν θέλω να ευχαριστήσω την κ. Sierra Gonzάlez για την παρέμβασή της την οποία στηρίζω απολύτως, καθώς και εγώ επίσης θεωρώ ότι η νομοθεσία σήμερα πρέπει να ανταποκρίνεται στις απαιτήσεις της κοινωνίας που τίθενται, όσον αφορά ακριβώς τις ηθικές και κοινωνικές επιπτώσεις. Θα έπρεπε να υπήρχαν, και υπάρχουν, μεγάλες διαφορές μεταξύ των μηχανοτεχνολογικών, βιομηχανικών εφευρέσεων και αυτού που συζητάμε εδώ και τώρα. Δίνεται εδώ ακόμη μεγαλύτερη αιτία στους κατόχους των ευρεσιτεχνιών να ασκήσουν περισσότερη εξουσία και έλεγχο μέσω της μονοπωλιακής θέσης που μπορούν να αποκτήσουν, κάτι που εγώ το βλέπω περισσότερο ως εμπόδιο για την ανάπτυξη, μεταξύ άλλων, μικρών και μεσαίων επιχειρήσεων.
<P>
Εννοώ ότι η ανακάλυψη επί παραδείγματι των λειτουργιών ενός γονιδίου θα έπρεπε να είναι η φανταστική ανακάλυψη που ακριβώς είναι και ως εκ τούτου να τίθεται επίσης στην υπηρεσία του πραγματικά παγκόσμιου κοινού - και όχι πρωτίστως των συμφερόντων του ιδιωτικού και οικονομικού κέρδους. Πραγματικά λυπάμαι που δεν έχουμε προχωρήσει πολιτικά σε τέτοιο σημείο που να εργαζόμαστε πραγματικά και πρακτικά με προτάσεις που προωθούν την παγκόσμια συνεργασία αντί του ανταγωνισμού των επιχειρήσεων, ειδικά όταν πρόκειται για τόσο σοβαρά ζητήματα όπως είναι σ&#x02BC;αυτήν την περίπτωση, δηλαδή την υγεία των ανθρώπων και την βιολογική πολυμορφία, όχι μόνο στην ΕΕ, αλλά σε ολόκληρο τον κόσμο.

<SPEAKER ID=41 LANGUAGE="DE" NAME="Breyer">
Κύριε πρόεδρε, επίτροπε κ. Monti, το Ευρωπαϊκό Κοινοβούλιο θα έχανε την αξιοπιστία του εάν ενέκρινε την από ηθική άποψη τελείως απαράδεκτη έκθεση Rothley. Θα γελοιοποιηθεί εάν εγκρίνει μια έκθεση που απέρριψε την 1η Μαρτίου 1995, με το σύνθημα, η Επιτροπή αφήνει να γίνονται τόσες ψηφοφορίες μέχρι να της ταιριάζει το αποτέλεσμα και το Κοινοβούλιο να έχει γονατίσει προ της βιομηχανίας της γενετικής τεχνολογίας. Και η νέα πρόταση προβλέπει την ευρεσιτεχνιακή κατοχύρωση των ζώντων όντων. Ακόμη και ανθρώπινα γονίδια μπορούν να κατοχυρωθούν ευρεσιτεχνιακά, χρειάζεται μόνο να απομονωθούν από το ανθρώπινο σώμα.
<P>
Εάν το Κοινοβούλιο εγκρίνει την έκθεση θα επισφραγίσει μια από τις μεγαλύτερες και τις πιο σκανδαλώδεις ανακατανομές κυριότητας. Η ζωή έγινε εμπορεύσιμη, έγινε προϊόν. Με μια διάθεση χρυσωρυχείου, ο άνθρωπος υποβαθμίζεται σε σφαγιάσιμο εκμεταλλεύσιμο απόθεμα πρώτης ύλης. Θίγεται έτσι η ανθρώπινη αξιοπρέπεια. Ο άνθρωπος υποβαθμίζεται σε βιολογική ύλη, το ανθρώπινο σώμα αποδεσμεύεται για εμπορευματοποίηση.
<P>
Εάν το ΕΚ εγκρίνει την έκθεση, επαπειλείται ηθική κατάρρευση. Η αξιοπρέπεια και η αυτοδιάθεση στον άνθρωπο αφήνονται να ξεπουληθούν. Για πρώτη φορά από την κατάργηση της δουλείας μπορεί και πάλι να εγερθεί απαίτηση για δικαιώματα κυριότητας πάνω σε ανθρώπους. Αποτελούμε εφευρεθείσα ζωή; Η ζωή δεν αποτελεί εφεύρεση των τεχνολόγων της γενετικής. Ούτε και η κλωνοποίηση με σωματικά κύτταρα όπως στο πρόβατο Dolly ή η κατοχύρωση με δίπλωμα ευρεσιτεχνίας των βιολογικών όπλων δεν αποκλείονται στην έκθεση της Επιτροπής Νομικών Θεμάτων. Για πρώτη φορά θεραπείες και διαγνώσεις σε ανθρώπους μπόρεσαν να καλυφθούν ευρεσιτεχνιακά. Αυτό θα οδηγήσει σε επικίνδυνους για τη ζωή περιορισμούς των δυνατοτήτων θεραπείας. Η ευρεσιτεχνιακή κατοχύρωση όντων θα δώσει τεράστια ώθηση στην εμπορευματοποίηση στην ιατρική. Οι ιατροί δεν είναι πλέον ελεύθεροι να επιλέγουν τη θεραπεία. Εδραιώνεται η ιατρική δύο κατηγοριών. Η ευρεσιτεχνιακή κατοχύρωση ενός παρασκευασμένου με τη γενετική τεχνολογία φαρμάκου θα ήταν απολύτως αναμφισβήτητη. Σε αντίθεση με αυτό, τυχόν ευρεσιτεχνιακό δίπλωμα για ένα εδώ και αιώνες εμφανιζόμενο γονίδιο δεν αποτελεί επ'ουδενί εφεύρεση. Η ευρεσιτεχνιακή κατοχύρωση κληρονομικής ύλης θα μπλόκαρε την εφαρμοσμένη έρευνα και θα παρεμπόδιζε την καινοτομία. Αυτό το καθιστά σαφές η ευρεσιτεχνιακή κατοχύρωση των ομφαλικών αιμοσφαιρίων. Η εφαρμοσμένη έρευνα της λευχαιμίας έχει μπλοκαρισθεί. Με τα ευρεσιτεχνιακά διπλώματα μονοπωλούνται όλες - και οι μελλοντικές - δυνατότητες χρησιμοποίησης των γονιδίων. Με την οδηγία οδηγούμεθα στην ιδιωτικοποίηση της φύσης.
<P>
Για το λόγο αυτόν κάνω έκκληση σε σας να απορρίψετε την έκθεση στη μορφή που έχει υποβληθεί και να εγκρίνετε τις τροπολογίες της Ομάδας των Πρασίνων! Μόνον τότε θα μπορέσουμε να εμποδίσουμε την κατακρήμνιση των ηθικών φραγμών εδώ στο Ευρωπαϊκό Κοινοβούλιο.

<SPEAKER ID=42 LANGUAGE="FR" NAME="Blot">
Κύριε Πρόεδρε, αγαπητοί συνάδελφοι, σήμερα όντως δείχνει να πρέπει να τροποποιηθεί η ευρωπαϊκή νομοθεσία περί έννομης προστασίας των βιοτεχνολογικών εφευρέσεων, μετά από οκτώ χρόνια δισταγμών.
<P>
Αυτή τη φορά, το κείμενο της Επιτροπής λαμβάνει υπόψη του σε μεγάλο βαθμό τις ηθικές επιταγές του φυσικού νόμου που οπωσδήποτε πρέπει να γίνει σεβαστός στο ζήτημα αυτό, κυρίως σε ό, τι αφορά το ανθρώπινο σώμα και στα στοιχεία εκείνα που θα μπορούν να κατοχυρωθούν με δίπλωμα ευρεσιτεχνίας, αν και στον τομέα αυτό θα έπρεπε να υπάρχει μεγαλύτερη σαφήνεια. Από την άποψη αυτή, πιστεύουμε ότι πρέπει να προστεθεί στο κείμενο, έτσι όπως παρουσιάζεται τώρα, η τροπολογία 84 της κ. Sandbaek που διασαφηνίζει επακριβώς την απαγόρευση κάθε επέμβασης όχι μόνο στο ανθρώπινο σώμα αλλά και στο έμβρυο. Επιπλέον, πρέπει να λάβουμε οπωσδήποτε υπόψη μας τους ασθενείς που αναμένουν να σημειωθεί η πρόοδος εκείνη που θα επιτρέψει μια αποτελεσματική θεραπεία μέσα από τις νέες τεχνολογίες.
<P>
Πρέπει, τέλος, να θυμόμαστε ποιος είναι, τελικά, ο στόχος ενός διπλώματος ευρεσιτεχνίας, δηλαδή να ανταμειφθούν οι εφευρέτες για τη δημιουργική τους δραστηριότητα μέσα από το αποκλειστικό δικαίωμα διάθεσης της εφεύρεσής τους για είκοσι χρόνια. Είναι κίνητρο για καινοτομίες, για επενδύσεις και, συνεπώς, για τη δημιουργία θέσεων εργασίας. Γνωρίζουμε, όμως, ότι η σημερινή μας νομοθεσία μας καθιστά αδύναμους απέναντι στον αμερικανικό και στον ιαπωνικό ανταγωνισμό.
<P>
Εξάλλου, όπως είπε και ο ίδιος ο εισηγητής στην αιτιολογική του έκθεση, μόνο το 24 % των διπλωμάτων ευρεσιτεχνίας που γίνονται δεκτά από το Ευρωπαϊκό Γραφείο Ευρεσιτεχνιών είναι ευρωπαϊκής προέλευσης. Νομίζω ότι, πέρα από τους λόγους ηθικής αγανάκτησης που ακούσαμε εδώ και που είναι ειλικρινείς, για ορισμένους, πολύ συχνά πίσω από τέτοιες θέσεις κρύβονται μεγάλα οικονομικά συμφέροντα από την άλλη πλευρά του Ατλαντικού. Αλλωστε, δε θα είναι η πρώτη φορά.
<P>
Για όλους αυτούς τους λόγους θα ψηφίσω υπέρ του κειμένου αυτού, που αντιπροσωπεύει έναν ορθό συμβιβασμό ανάμεσα στους διάφορους περιορισμούς που επιβάλλονται στο νομοθέτη αλλά, για ακόμη μια φορά, θα επιμείνω να προστεθεί στο κείμενο του εισηγητή η τροπολογία 84 της κ. Sandbaek.

<SPEAKER ID=43 NAME="Adam">
Kυρία Πρόεδρε, τις τελευταίες εβδομάδες τα μέλη του Σώματος έχουν υπάρξει θύματα ενός κύματος εσφαλμένης πληροφόρησης πάνω στο εν λόγω θέμα και για την οποία υπεύθυνο είναι το κίνημα των Πρασίνων. Στα νέα του BBC σήμερα στις 7 το πρωί, η είδηση σε σχέση με τη συζήτηση αυτή ήταν σε μεγάλο βαθμό ανακριβής όσον αφορά το περιεχόμενο της πρότασης οδηγίας. Η βασική πρόταση της προπαγάνδας των Πρασίνων είναι: »όχι δικαιώματα ευρεσιτεχνίας με αντικείμενο τη ζωή». Όπως δήλωσε ο κύριος Verde i Aldea πριν από λίγα λεπτά, η προπαγάνδα τους ήταν ακριβώς η ίδια δύο χρόνια πριν.
<P>
Aυτό που είναι λυπηρό στη σημερινή συζήτηση είναι ότι η εκστρατεία κατά της οδηγίας αγνοεί συγκεκριμένα γεγονότα, όπως τις πολύ ουσιαστικές αλλαγές για τις οποίες έγιναν διαπραγματεύσεις, ώστε να καθησυχαστούν οι προβληματισμοί και οι φόβοι ότι η γενετική έρευνα θα επεκταθεί στο σύστημα αναπαραγωγής. Eίναι πράγματι κρίμα οι αλλαγές, που έχουν γίνει, να μην αναγνωρίζονται από τους αντίπαλους της εν λόγω οδηγίας.
<P>
Θα πρέπει να αναγνωρίσουμε - και η σκέψη αυτή είναι εξαιρετικά δυσάρεστη - ότι τα περισσότερα από τα φάρμακα που παίρνουμε δεν έχουν θεραπευτική δράση· καταπραϋνουν απλά τα συμπτώματα. O εμβολιασμός και τα αντιβιοτικά καταπολέμησαν πολλές από τις απειλητικές ασθένειες στο παρελθόν. Δεδομένου ότι ο μέσος όρος της ζωής μας έχει αυξηθεί κινδυνεύουμε από διάφορους τύπους ασθενειών: καρκίνο, καρδιακά νοσήματα, νόσο του Πάρκινσον ή του Aλτσχάιμερ. Όλες αυτές οι ασθένειες έχουν κάποια γενετική αιτιολογία και η εξέλιξη της βιοτεχνολογίας και της γενετικής μηχανικής μας δίνουν κάποια ελπίδα ότι θα μπορούσε να υπάρξει θεραπεία.
<P>
Στηρίζω την οδηγία όχι μόνο για ιατρικούς λόγους, αλλά, επίσης, επειδή η βιοτεχνολογία μας οδηγεί σε έναν καθαρότερο κόσμο, έναν κόσμο πιο αποτελεσματικό σε ενεργειακό επίπεδο και πιστεύω ότι μας προσφέρει όχι την ελπίδα μακρύτερης αλλά υγιέστερης ζωής. Oι αντίπαλοι της οδηγίας θα πρέπει να ζυγίσουν καλά αυτό, που προσπαθούν να εμποδίσουν.

<SPEAKER ID=44 NAME="Τρακατέλλης">
Κυρία Πρόεδρε, εάν μπορούσαμε να εξαντλήσουμε στο μέγιστο το όφελος από τις τεχνολογίες του DNA, ελέγχοντας συγχρόνως και τους συνεπακόλουθους κινδύνους, θα είχαμε βρεί τον καλύτερο τρόπο για να ενισχύσουμε τις επενδύσεις στον τομέα αυτό. Σήμερα, ένα σημαντικό εργαλείο για την τόνωση των βιοτεχνολογικών επενδύσεων αποτελεί το σύστημα ευρεσιτεχνίας, το οποίο με το να αμείβει τους εφευρέτες για την προσφορά χρόνου, χρημάτων και εμπειρίας, χρησιμεύει ως κίνητρο για τέτοιου είδους επενδύσεις.
<P>
Στην πράξη όμως, η έννομη προστασία περιπλέκεται από κοινωνικούς, ηθικούς, επιστημονικούς και νομικούς παράγοντες. Μετά από την αποτυχία της νομοθετικής ρύθμισης από αυτό το Κοινοβούλιο πριν από δυόμισυ χρόνια, η έννομη προστασία των βιοτεχνολογιών εφαρμογών παραμένει εξαιρετικά ευαίσθητο, δημόσιο και ανοικτό θέμα. Αυτό εν μέρει αντανακλά το γεγονός ότι η βιοτεχνολογία εξ ορισμού εμπεριέχει την εφαρμογή τεχνολογίας σε ζώντες οργανισμούς, περιλαμβανομένου και του ανθρώπου. Διπλώματα ευρεσιτεχνίας που σχετίζονται με θέματα ζωής προκαλούν, όπως είναι φυσικό, δυνατά συναισθήματα.
<P>
Η σημερινή συζήτηση αποσκοπεί στο να ξεκαθαρίσει ορισμένα από τα αμφισβητούμενα στοιχεία, ώστε να προχωρήσει η νομοθετική ρύθμιση. Στην περίπτωση της τεχνολογίας του DNA, η συζήτηση δημιουργεί αντιθέσεις λόγω της δυσκολίας καθορισμού του πότε και ποιά από τα στοιχεία μιας συγκεκριμένης τεχνολογικής εφαρμογής αποτελούν εφευρέσεις και ποιά ανακαλύψεις -δεδομένου ότι η ευρεσιτεχνία πρέπει να δίδεται, κατά την γνώμη μου, μόνον στις εφευρέσεις και καινοτομίες και όχι στις ανακαλύψειςοι οποίες και πρέπει να έχουν ως απόληξη την βιομηχανική εφαρμογή. Στην περίπτωση της τεχνολογίας του DNA, επειδή ακριβώς το γονίδιο ή το κύτταρο ή το ανθρώπινο σώμα και τα επί μέρους στοιχεία του προϋπάρχουν όταν αυτά ανευρίσκονται, δεν υπάρχει «εφεύρεση» και επομένως δεν υπάρχει θέμα ευρεσιτεχνιακής προστασίας. 'Ομως, εάν οι ερευνητές καταφέρουν να τελειοποιήσουν μία μέθοδο για να απομονώσουν ένα γονίδιο, το οποίο μπορεί να χρησιμοποιηθεί ex vivo για την παραγωγή της ανθρώπινης πρωτεΐνης που κωδικοποιεί, τότε η μέθοδος επιδέχεται ευρεσιτεχνιακής προστασίας. Εδώ ακριβώς τίθεται το αίτημά μας προς την Επιτροπή, αλλά και προς τον εισηγητή: να διευκρινίσουν το άρθρο 3, παράγραφος 2. Το άρθρο δεν ξεκαθαρίζει εάν θα ζητούνται διπλώματα ευρεσιτεχνίας και για γονίδια, τα οποία κατά την γνώμη μου συνιστούν ανακάλυψη και όχι εφεύρεση.
<P>
Πρέπει να τονίσουμε εδώ ότι, ανεξάρτητα του τί μπορεί να κάνει κανείς με ένα γονίδιο, η δομή και οι πληροφορίες του υπήρχαν ήδη πριν από την χρήση του και επομένως δεν δύναται το γονίδιο αυτό καθεαυτό να αποτελεί εφεύρεση. Αντίθετα, η χρήση του, η οποία μπορεί να οδηγεί με νέες τεχνικές σε παραγωγή μιας νέας ουσίας με βιομηχανική εφαρμογή, αποτελεί πράγματι αντικείμενο έννομης κατοχύρωσης. Ακόμα, η ενδεχόμενη τροποποίηση του γονιδίου, που οδηγεί σε νέα δομή, επιδέχεται ευρεσιτεχνιακή προστασία υπό τον όρο συγκεκριμένης βιομηχανικής εφαρμογής.
<P>
Εκφράζουμε λοιπόν τις σοβαρές επιφυλάξεις μας διότι, με την σημερινή μορφή του κειμένου, θα ζητούνται διπλώματα ευρεσιτεχνίας και για τα φυσικά γονίδια, τα οποία ήδη υπάρχουν και των οποίων η περιγραφή, επαναλαμβάνω, συνιστά ανακάλυψη. Εάν δεχθούμε την απονομή των διπλωμάτων ευρεσιτεχνίας στα φυσικά γονίδια, θα οδηγηθούμε σε μία ολιγοπωλιακή, θα έλεγα, εκμετάλλευση τόσο των γονιδίων, όσο και των πρωτεϊνών που κωδικοποιούν.
<P>
Συνολικά, και με την επιφύλαξη των παρατηρήσεων που έχω κάνει και που ελπίζω να ληφθούν υπ'όψη, διότι υπάρχουν και οι σχετικές τροπολογίες, τάσσομαι υπέρ της πρότασης οδηγίας, διότι με την έννομη προστασία θα παρέξει η οδηγία αυτή στην βιοτεχνολογία προστασία, η οποία θα την οδηγήσει σε συνεχή επέκταση, και μάλιστα σε τομείς που επηρεάζουν σημαντικά τα θέματα υγείας και νόσου, διατροφής, προστασίας του περιβάλλοντος, γεωργίας και άλλων σημαντικών τομέων της ανθρώπινης ζωής και δραστηριότητας.

<SPEAKER ID=45 LANGUAGE="FR" NAME="Pompidou">
Κυρία Πρόεδρε, δε θέλω να επανέλθω στις τεχνικές πλευρές της κατοχύρωσης μέσω των διπλωμάτων ευρεσιτεχνίας. Θα επικεντρωθώ στις ίδιες τις πτυχές της χορήγησης τέτοιων διπλωμάτων όταν αυτά σχετίζονται με ζώντες οργανισμούς. Χάρη στο σημαντικό έργο του εισηγητή και του Ευρωπαϊκού Κοινοβουλίου, η νέα οδηγία λαμβάνει, στο εξής, υπόψη τις ηθικές και κοινωνικές πτυχές, στηριζόμενη σε μία συνεκτική προσέγγιση.
<P>
Υπάρχει διαφορά ανάμεσα στην ανακάλυψη και στην εφεύρεση. Το γονίδιο δεν είναι η ζωή, είναι σημαντικό να διαχωρίσουμε ανάμεσα στο όλο και στα μέρη. Η γενετική μηχανική δεν είναι ο χειρισμός των εμβρύων, είναι σημαντικό να διαχωριστεί ο κυτταρικός μηχανισμός και η διαβίβαση των κληρονομικών χαρακτηριστικών. Οι συμβιβαστικές τροπολογίες διασφαλίζουν το σεβασμό της ανθρώπινης ύπαρξης από τη σύλληψη μέχρι το θάνατο, τη μη εμπορευματοποίηση του ανθρώπινου όντος και των στοιχείων του, την απαγόρευση επέμβασης στα έμβρυα ή στα βλαστικά κύτταρα, την απαγόρευση του κλωνισμού με στόχο την ανθρώπινη αναπαραγωγή.
<P>
Από την πλευρά μου, νομίζω ότι είναι ηθικό να διασφαλιστεί η αναγνώριση της προστιθέμενης αξίας που έχει να κάνει με τη νοημοσύνη και τη δημιουργικότητα του ανθρώπου, χωρίς την οποία δεν πρόκειται να υπάρξει βιώσιμη πρόοδος. Η νέα οδηγία όχι μόνο βασίζεται στην εναρμόνιση του διαφόρων συστημάτων δικαίου ευρεσιτεχνίας αλλά συνεκτιμά, επίσης, τα ίδια χαρακτηριστικά του ανθρώπου και των ζώντων οργανισμών, προστατεύει τον εφευρέτη, διασφαλίζει το προνόμιο του αγροκαλλιεργητή, επιτρέπει την ανάπτυξη προϊόντων που είναι αποτέλεσμα βιοτεχνολογίας με στόχο να ανταποκριθεί στις προσδοκίες των ασθενών και των οικογενειών τους για τη θεραπεία της λευχαιμίας και του καρκίνου χάρη στους παράγοντες κυτταρικής ανάπτυξης, για τη θεραπεία της αιμοφιλίας, για τη θεραπεία του διαβήτη, χάρη σε προϊόντα που έχουν καθαριστεί και δε μολύνουν - το τονίζω αυτό - δε μολύνουν και είναι πολύ πιο αποτελεσματικά από αυτά που χρησιμοποιούνταν μέχρι στιγμής. Επιτρέπει τη θεραπεία των σοβαρών γενετικών προβλημάτων όπως η βλεννογλοιοείδωση και η μυοπάθεια αλλά και τη θεραπεία των σπάνιων, των λεγόμενων ορφανών ασθενειών.
<P>
Τέλος, ας μην ξεχνάμε ότι ένα δίπλωμα ευρεσιτεχνίας δεν είναι και άδεια εκμετάλλευσης. Ας μην μπερδεύουμε την προστασία της εφεύρεσης και την εμπορία προϊόντων που είναι αποτέλεσμα βιοτεχνολογίας, τα οποία υπάγονται συγκεκριμένα στην επικουρικότητα. Στο πλαίσιο της προπαρασκευής μιας τέτοιας οδηγίας, το Ευρωπαϊκό Κοινοβούλιο άσκησε τις ευθύνες δημοκρατικού ελέγχου που έχει με στόχο να διασφαλιστεί η αναγνώριση της έρευνας και των ερευνητών και η οικονομική ανταγωνιστικότητα της Ευρωπαϊκής Ένωσης ως προς το σεβασμό της ζωής, το σεβασμό της ανθρώπινης ύπαρξης και το σεβασμό των δικαιωμάτων του ατόμου.

<SPEAKER ID=46 LANGUAGE="SV" NAME="Thors">
Κυρία Πρόεδρε, στην πραγματικότητα αυτό είναι ένα θέμα όπου ό, τι μπορούσε να λεχθεί έχει ειπωθεί. Δυστυχώς είναι επίσης λίγο κάπως σαν διάλογος κουφών. Πρόκειται επίσης και για λίγες αναλήθειες, κάτι που και ο κ. Adam επεσήμανε νωρίτερα.
<P>
Αυτό που ήταν καθοριστικό για μένα, όταν εγώ και η Ομάδα μου τοποθετηθήκαμε, ήταν, κάτι που και ο κ. Pompidou επίσης είπε, ότι όντως είναι θέμα νομοθετικής ρύθμισης της ευρεσιτεχνίας - δεν θα πάρει άδεια να χρησιμοποιηθεί π. χ. σε εθνικό επίπεδο, οτιδήποτε μπορεί να κατοχυρωθεί ως ευρεσιτεχνία.
<P>
Πολύ συχνά στη συζήτηση ξεχάσαμε ότι είμαστε στην Ευρώπη. Έχουμε μια ευρωπαϊκή παράδοση καταχώρισης ευρεσιτεχνίας η οποία συνεπάγεται ότι παραδοσιακά θέτουμε αυστηρότερες απαιτήσεις στις ευρεσιτεχνίες και ότι οι αιτήσεις θα πρέπει να είναι λεπτομερώς καθορισμένες. Έχουμε μια Ευρωπαϊκή Συνθήκη για την προστασία της ανθρώπινης αξιοπρέπειας κατά την εφαρμογή της ιατρικής και της βιολογίας. ισχύει επίσης και σε σχέση με τις ευρεσιτεχνίες.
<P>
Ελπίζω ότι μέσω της βιοτεχνολογικής έρευνας θα επιτευχθεί πρόοδος σε όλες τις ιατρικές προκλήσεις στις οποίες αναφέρθηκαν, εδώ στην αίθουσα, οι ειδικοί. Η πραγματική ανισότητα πλήττει αυτούς που θα μπορούσαν να επιζήσουν αν πλήρωναν 200.000 μάρκα για ένα φάρμακο, αλλά δεν έχουν αυτούς τους πόρους.
<P>
Αγαπητοί φίλοι, θα πρέπει από την άλλη πλευρά επίσης να είμαστε τόσο ταπεινόφρονες και να πούμε ότι αυτή είναι μια νέα μορφή ευρεσιτεχνίας και ότι σήμερα δεν γνωρίζουμε ίσως τι θα φέρει η έρευνα. Γι&#x02BC;αυτό θα πρέπει, αν συμβεί κάτι απαράδεκτο, να είμαστε έτοιμοι να αναθεωρήσουμε την νομοθεσία. Γι&#x02BC;αυτό είναι σημαντική μια νέα έκθεση από την Επιτροπή και την Επιτροπή Δεοντολογίας προς το Κοινοβούλιό μας.

<SPEAKER ID=47 LANGUAGE="FR" NAME="Lannoye">
Κυρία Πρόεδρε, πολλοί είναι οι συνάδελφοι που ανέδειξαν, πραγματικά, όλες τις απαράδεκτες, για μας, πλευρές της έκθεσης του κ. Rothley. Εγώ θα ήθελα να επιμείνω σε μία από τις πλευρές αυτές.
<P>
Πράγματι, η Ευρωπαϊκή Σύμβαση Ευρεσιτεχνίας, που είναι και η βάση των εθνικών νομοθεσιών, αποκλείει με το άρθρο 52, παράγραφος 4, τις μεθόδους αγωγής για ανθρώπους ή ζώα με χειρουργική επέμβαση ή θεραπεία, καθώς και τις διαγνωστικές μεθόδους. Η διάταξη αυτή δεν αναφέρεται στο σχέδιο οδηγίας της Επιτροπής ούτε και στην έκθεση του κ. Rothley και της Επιτροπής Νομικών Θεμάτων, ενώ υπήρχε στο προηγούμενο σχέδιο.
<P>
Δύο τροπολογίες των Πρασίνων στοχεύουν να επαναφέρουν τη διάταξη αυτή, επειδή θεωρούμε ότι είναι επικίνδυνο να κατοχυρώνονται με δίπλωμα ευρεσιτεχνίας τέτοιες μέθοδοι, τόσο για τα δικαιώματα των ασθενών και για την πρόοδο της ιατρικής όσο και για την πρόοδο και τη γνώση γενικότερα.
<P>
Ένα χαρακτηριστικό παράδειγμα είναι η αμερικανική εταιρία «Biocyte» στην οποία χορηγήθηκε δίπλωμα ευρεσιτεχνίας για τα ανθρώπινα αιμοκύτταρα του ομφάλιου λώρου, που δεν καλύπτει μόνο τα εν λόγω αιμοκύτταρα αλλά και τις ενδεχόμενες θεραπευτικές τους χρήσεις. Πολλοί γιατροί και ερευνητές που εργάζονται στον τομέα της μεταμόσχευσης μυελού των οστών είναι αντίθετοι και για τους ηθικούς λόγους που ανέφερα αλλά και γιατί, όπως αναφέρουν, στην πραγματικότητα δεν πρόκειται για εφεύρεση αλλά για τεχνική εφαρμογή που συνίσταται, απλώς, στην απομόνωση και στην ψύξη των κυττάρων, η οποία δεν επιφέρει τίποτε πραγματικά καινούριο στον τομέα της γνώσης.
<P>
Νομίζω ότι η σημερινή συζήτηση για αυτό το δίπλωμα ευρεσιτεχνίας, που αμφισβητείται από πολλούς ερευνητές και γιατρούς, ίσως κάνει τη ζυγαριά να γείρει προς την πλευρά της εταιρίας «Biocyte». Η έκθεση Rothley προτάσσει αδιαμφισβήτητα τις οικονομικές και τεχνικές πτυχές της συζήτησης, συγχέοντας το συμφέρον των ασθενών που υποφέρουν από ασθένειες γενετικής προέλευσης με εκείνο της φαρμακευτικής βιομηχανίας που τους έχει υπό ομηρία. Εμείς, λοιπόν, θεωρούμε ότι, με την έννοια αυτή, πρόκειται για έκθεση πλήρως απαράδεκτη.

<SPEAKER ID=48 LANGUAGE="DE" NAME="Raschhofer">
Αξιότιμες κυρίες και κύριοι, λόγω της σημασίας της προ ημών πρότασης οδηγίας για το παρόν, αλλά περισσότερο για το μέλον, δε θέλω να υπεισέλθω στις ευκαιρίες που δημιουργούνται έτσι. Αυτές συζητήθηκαν πάντως ήδη αρκετά. Θέλω πιο πολύ να επιστήσω την προσοχή στους κινδύνους που - εάν εγκριθεί η έκθεση - θα μπορούσαν να μας περιμένουν και τους οποίους θα έπρεπε να συνυπολογίσουμε κατά την ψηφοφορία. Θεωρώ δηλαδή ότι δε θα πρέπει να παρασυρθούμε από βραχυπρόθεσμα πλεονεκτήματα για μεγάλες υποθήκες στο μέλλον. Θα έπρεπε πολύ περισσότερο να λάβουμε στα σοβαρά τους εκφρασθέντες από πολυάριθμους εμπειρογνώμονες ενδοιασμούς και να τους αντιμετωπίσουμε.
<P>
Θέλω να σας παρουσιάσω τη σπουδαιότητα των αποφάσεων βάσει ενός παραδείγματος: Το προ ημών σχέδιο προβλέπει ότι τα ανθρώπινα γονίδια και οι ακολουθίες γονιδίων θα πρέπει να είναι δεκτικές διπλωμάτων ευρεσιτεχνίας. Αυτό πρέπει ν'απορριφθεί με αποφασιστικό τρόπο, δεδομένου ότι τα ανθρώπινα γονίδια σε κάθε μορφή τους αποτελούν κοινό κτήμα, στο οποίο όλοι θα πρέπει να έχουν απρόσκοπτη πρόσβαση. Ο αποκλεισμός επί μέρους ατόμων από το δικαίωμα αυτό θα σήμαινε τη μονοπώληση της γνώσης της χρησιμοποίησης και της δυνατότητας εφαρμογής. Εναντίον της κατοχύρωσης με δίπλωμα ευρεσιτεχνίας ανθρώπινων ακολουθιών DNS συνηγορούν εκτός αυτού ότι έτσι θα παρεμποδιζόταν η χρησιμοποίηση εξειδικευμένων παραλλαγών των ακολουθιών από άλλες και με τον τρόπο αυτόν και η έρευνα. Για τον προαναφερόμενο λόγο θα απορρίψουμε την οδηγία και ξέρουμε ότι θα έχουμε στο πλευρό μας τα 1, 2 εκατ. συμπατριώτες μας Αυστριακούς, που υπέγραψαν το λαϊκό αίτημα.

<SPEAKER ID=49 LANGUAGE="IT" NAME="Barzanti">
Κυρία Πρόεδρε, με τη σύντομη παρέμβασή μου δεν θέλω να υπεισέλθω στις λεπτομέρειες πολλών χωρίων αυτής της τόσο σημαντικής οδηγίας, ούτε σε τεχνικοεπιστημονικές αναλύσεις διότι δεν είναι η κατάλληλη ευκαιρία για να εκτεθούν και να διευκρινισθούν.
<P>
Εμείς της ιταλικής αντιπροσωπείας της Σοσιαλιστικής Ομάδας, κρίνουμε το αποτέλεσμα στο οποίο κατέληξε η Επιτροπή Νομικών Θεμάτων και Δικαιωμάτων των Πολιτών χάρη κυρίως στον εισηγητή, κ. Rothley, ως ισόρροπο στο σύνολό του και ως καρπό μιας προσεκτικής συζήτησης που διεξήχθη με μεγάλο πάθος. Κατά τη γνώμη μας, θα πρέπει να υποστηριχθεί, ακόμη και στην περίπτωση που θα υπάρξουν τροπολογίες με στόχο τη βελτίωση και την αποσαφήνισή του. Πρέπει να έχουμε υπόψη, αγαπητοί συνάδελφοι, ότι έξετάζουμε, βασικά, μία πολύ ειδική πλευρά, το δικαίωμα ευρεσιτεχνίας και το ότι η οδηγία διαχωρίζει σαφώς την ανακάλυψη από την εφεύρεση. Η ανακάλυψη δεν αποτελεί και δεν μπορεί να αποτελέσει αντικείμενο ευρεσιτεχνίας. Αποτελεί αντικείμενο ευρεσιτεχνίας μόνο η εφεύρεση, το αποτέλεσμα δηλαδή μιας πνευματικής και ερευνητικής διεργασίας που χρειάζεται αυτή την εγγύηση για να καταστεί ένα βασικό σημείο αναφοράς και για την ανάπτυξη βιομηχανικού χαρακτήρα.
<P>
Θεωρούμε ότι η επιτροπή δεοντολογίας που πρόκειται να θεσπισθεί θα έχει να διαδραματίσει ένα σημαντικότατο ρόλο, έστω κι αν δεν θα είναι άμεσα νομοθετικός. Δεν έχουμε να κάνουμε με μία ιδεολογική ή θεολογική συζήτηση για τη ζωή, αλλά, αντίθετα, με ένα μη θρησκευτικό όργανο που θα εγγυάται, θα ρυθμίζει και θα εναρμονίζει έναν ευρωπαϊκό χώρο για τις βιοτεχνολογίες, χώρο που είναι σήμερα απαραίτητος εάν δούμε τη συμβαίνει σε διεθνές επίπεδο. Εάν η Ευρώπη ακολουθήσει το παράδειγμα του αμερικανικού συστήματος και εργασθεί ομόφωνα, εντός του 2005 -σύμφωνα με τις προβλέψεις των εμπειρογνωμόνων- οι βιοτεχνολογίες θα αναπτυχθούν με εκρηκτικό τρόπο και θα δώσουν εργασία σε 1, 5 με 3 εκατ. άτομα, εξασφαλίζοντας συγχρόνως το δικαίωμα στην υγεία και την ανάπτυξη της έρευνας και της βιομηχανίας.
<P>
Εάν δεν γίνει αυτό, εάν δηλαδή η βιομηχανία, η πολιτική, η έρευνα δεν δράσουν από κοινού, τότε το λουλούδι της ευρωπαϊκής βιοτεχνολογίας που μόλις άνθισε θα μαραθεί και, όπως συνέβη και με την πληροφορική, η Ευρώπη θα καταστεί μία βιοτεχνολογική αποικία.

<SPEAKER ID=50 LANGUAGE="ES" NAME="Palacio Vallelersundi">
Κυρία Πρόεδρε, το να παρεμβαίνεις σε αυτό το σημείο της συζήτησης επιτρέπει να είσαι αρκετά απλός: να πεις «απορρίπτω» ή να πεις «προσυπογράφω». Απορρίπτω λοιπόν την κενή ρητορεία που ακούστηκε σήμερα σε αυτό το Σώμα, απορρίπτω τις εντελώς περιττές κρίσεις περί αξίας και προθέσεων, που αποσκοπούν αποκλειστικά στην αμφισβήτηση του κύρους -σχεδόν τολμώ να πω σε προσωπικό επίπεδο-, και προσυπογράφω τα όσα σημαντικά επίσης ακούστηκαν. Τα πρώτα τα είπατε εσείς, κύριε Rothley· σας εκφράζω την ευγνωμοσύνη και το θαυμασμό μου. Προσυπογράφω επίσης τα όσα σημαντικά είπε ο επίσης αγαπητός κ. Casini τον οποίο και θαυμάζω, καθώς και τις σαφείς παρατηρήσεις του κ. Cot, τις οξυδερκείς παρατηρήσεις του κ. Fabre-Aubrespy και τις βασιμότατες παρατηρήσεις του κ. Pompidou. Απλώς, θα μπορούσα να ολοκληρώσω εδώ την παρέμβασή μου· ωστόσο όμως, θα προχωρήσω ένα ακόμη βήμα. Θα υπερψηφίσω την έκθεση Rothley, και θα την υπερψηφίσω παρά το ότι περιέχει, κατά την άποψή μου, ορισμένα σοβαρά τεχνικά ελαττώματα, όπως είναι για παράδειγμα οι τροπολογίες 42 και 43 και οι αιτιολογικές σκέψεις 39 και 40, εσφαλμένες κατά τη γνώμη μου, ή η τροπολογία 45 επί του άρθρου 1, παράγραφος 2. Θα υπερψηφίσω επίσης, όποιο και αν είναι το αποτέλεσμα, το άρθρο 9, παράγραφος 2, σημείο δ), εκείνο δηλαδή που αναφέρεται στο πρόβλημα της χρήσης ή της χορήγησης διπλωμάτων ευρεσιτεχνίας σε εφευρέσεις όπου χρησιμοποιήθηκαν έμβρυα.
<P>
Και γιατί θα το κάνω; Θα το κάνω διότι οι πιο σκοτεινές, οι πιο βαθιές και οι πιο αταβιστικές πεποιθήσεις συναντώνται σε αυτό το Αλεφ που αποτελεί σήμερα η βιοτεχνολογική έρευνα, μια βιομηχανία η οποία, το έτος 2000, θα διαθέτει έναν κύκλο εργασιών που εκτιμάται σε 83 δισεκατομμύρια Ecu. Και πέραν αυτού, η κατάσταση αυτή μας αφορά όλους ανεξαιρέτως, και μπροστά σε αυτήν η Ευρώπη εξακολουθεί να κοιτάζει το παρελθόν και το Δίκαιο, και δεν πηγαίνει τρία βήματα πίσω από την κοινωνική πραγματικότητα -όπως έλεγε και ο κλασικός Γερμανός- αλλά πολύ πίσω από την κοινωνική πραγματικότητα. Διότι δεν πρέπει να ξεχνάμε -και αναφέρω ένα παράδειγμα- ότι μεταξύ 1981 και 1995 χορηγήθηκαν 1175 διπλώματα ευρεσιτεχνίας σχετικά με το DNA σε ολόκληρο τον κόσμο· δεν νομοθετούμε για το μέλλον· πρέπει να φτάσουμε μια πραγματικότητα που μας ξεπερνά, μια πραγματικότητα που πρέπει να δρομολογήσουμε προς τους κανόνες του Δικαίου. Θα υπερψηφίσω επίσης και λόγω των οικονομικών λόγων που εκτέθηκαν, κυρίως όμως, κυρία Πρόεδρε, θα υπερψηφίσω για έναν βασικό λόγο που αποτελεί κατά την άποψή μου την ουσία της συζήτησης αυτής που διεξάγουμε.
<P>
Η οδηγία αυτή, πράγματι, δεν αποτελεί ένα σχέδιο ρυθμιστικού κανόνα της βιοτεχνολογίας· ο στόχος της είναι πιο περιορισμένος, και όπως αναφέρθηκε, πρόκειται για την προστασία των βιοτεχνολογικών εφευρέσεων, τίποτε περισσότερο και τίποτε λιγότερο. Η εν λόγω οδηγία δεν φιλοδοξεί, ούτε μπορεί να φιλοδοξεί, να αποτελέσει το Δίκαιο περί βιοτεχνολογίας, επιθυμεί μόνο να είναι -και πρέπει μόνο να είναιΔίκαιο περί ευρεσιτεχνίας, και βεβαίως, αυτό μας υποχρεώνει να υπενθυμίσουμε, κύριε Casini -θα είμαι μαζί σας σε αυτόν τον αγώνα- ότι δεν διαθέτουμε ένα συστηματικό και γενικό νομικό πλαίσιο πραγματικού Δικαίου όπου να μπορεί να εγγράφεται η οδηγία και ότι τα ημίμετρα που αυτή προσφέρει είναι λίγα και άσχημα· και ότι θα πρέπει να αντιμετωπίσουμε αυτήν την κατηγορία σχετικά με το ότι το κτίριο δεν ξεκίνησε ακριβώς από τα θεμέλια.
<P>
Παρόλα αυτά, και ολοκληρώνω, θα υπερψηφίσω αυτήν την οδηγία, με την πεποίθηση ότι αποτελεί ένα απαραίτητο βήμα και ότι έχουμε ακόμη πολύ χρόνο για να τη βελτιώσουμε.

<SPEAKER ID=51 LANGUAGE="NL" NAME="Plooij-Van Gorsel">
Πρόεδρε, συνάδελφοι, οι δύο τομείς που τα προσεχή χρόνια θα φροντίσουν για τη δημιουργία θέσεων εργασίας σε παγκόσμιο επίπεδο είναι ο τομέας της πληροφόρησης και της βιοτεχνολογίας. Και στις δύο περιπτώσεις το Κοινοβούλιο μπορεί να καθορίσει που θα δημιουργηθούν αυτές οι θέσεις εργασίας, στην Ευρώπη ή αλλού; Το Κοινοβούλιο δεν ακολούθησε την ανάπτυξη του κλάδου της βιοτεχνολογίας θεσπίζοντας την κατάλληλη νομοθεσία για την προστασία των ευρεσιτεχνιών, η οποία θα υποστηρίξει οικονομικά τον τομέα αυτό. Μετά από 9 χρόνια η ευρωπαϊκή νομοθεσία εξακολουθεί να μην έχει εναρμονισθεί.
<P>
Συνάδελφοι, το Κοινοβούλιο πάσχει από ένα ιδιαίτερο σύνδρομο που είναι το σύνδρομο της αναγνώρισης δικαιωμάτων ευρεσιτεχνίας στη ζωή. Το 95 % των ευρωπαϊκών βιοτεχνολογικών επιχειρήσεων έχει μικρομεσαίο μέγεθος. Οι επιχειρήσεις αυτές διαθέτουν κατά κύριο λόγο το δυναμικό της εισαγωγής καινοτομιών και της δημιουργίας θέσεων εργασίας στην Ευρώπη. Ωστόσο, το δυναμικό αυτό περιορίζεται από την αποσπασματική και, σε σχέση με τις Ηνωμένες Πολιτείες Αμερικής και την Ιαπωνία, ιδιαίτερα δαπανηρή προστασία των βιοτεχνολογικών ανακαλύψεων. Μία αίτηση αναγνώρισης διπλώματος ευρεσιτεχνίας μέσω του ευρωπαϊκού γραφείου στοιχίζει κατά μέσο όρο 19.000 ECU εφόσον ισχύει σε 8 χώρες - και αναφερόμαστε σε μία αγορά συγκρίσιμη με αυτή των Ηνωμένων Πολιτειών Αμερικής. Η ίδια διαδικασία στοιχίζει εκεί 1.500 ECU. Από επιστημονική άποψη η Ευρώπη ευρίσκεται στην κορυφή. Εμείς όμως δεν αξιοποιούμε το πλεονέκτημα αυτό και έτσι, Πρόεδρε, βλάπτουμε την απασχόληση.
<P>
Η βιοτεχνολογία περιλαμβάνει πάρα πολλά υποσχόμενες εφαρμογές, από τις οποίες θα ήθελα να αναφέρω κυρίως την πρόληψη και τη θεραπεία κληρονομικών ασθενειών.
<P>
Συνάδελφοι, δεν έχουμε το δικαίωμα να αποφασίσουμε για τους άλλους εάν θα ζήσουν υγιείς ή ανάπηροι. Για το λόγο αυτό η πολιτική μου ομάδα θα υπερψηφίσει την έξοχη έκθεση του κ. Rothley και την οδηγία για την έννομη προστασία των δικαιωμάτων ευρεσιτεχνίας.

<SPEAKER ID=52 LANGUAGE="DE" NAME="Ullmann">
Κυρία πρόεδρε, μια αρχή της χριστιανικής πίστης αναφέρει ότι όλα τα όντα πρέπει να θεωρούνται συδημιουργήματα. Εάν αυτό δεν αποτελεί μόνο ευλαβική μπούρδα, σημαίνει ότι η φυσική, γενετική και δημιουργική αρτιότητα των συδημιουργημάτων αυτών αποτελεί νομικό αγαθό, που πρέπει να προστατευθεί και μάλιστα σε όλους τους τομείς του δικαίου, δηλαδή και στο δίκαιο για διπλώματα ευρεσιτεχνίας, κ. Rothley.
<P>
Η προ ημών οδηγία το πράττει αυτό σε ανεπαρκή μόνο βαθμό και σε ορισμένα μάλιστα σημεία αίρει τη νομική αυτή προστασία όπως στην τροπολογία 74. Το πράττει διότι, όπως λέει ο ίδιος ο εισηγητής στη σελίδα 32 της έκθεσής του, ακολουθεί αυτούς που ζητούν βιομηχανική εκμετάλλευση της ζωής. Αυτό το απορρίπτουμε! Όχι την ελευθερία της έρευνας, όχι την περαιτέρω ανάπτυξη των θεραπειών, όχι την πρόοδο της βιοτεχνολογικής βιομηχανίας αλλά το γεγονός ότι όλ'αυτά εξαρτώνται από τελείως ειδικά οικονομικά συμφέροντα, όπως μόλις ειπώθηκε και πάλι τελείως σαφώς.
<P>
Όποιος το πράττει αυτό δεν επιτρέπεται ν'απορεί εάν σε λίγο θα αναγκασθεί να άρει τις μόλις διατυπωθείσες απαγορεύσεις κλωνοποίησης για τους ίδιους ακριβώς λόγους που παρατίθενται τώρα για την οδηγία αυτήν. Δε θα πρέπει να χρησιμεύσει η ζωή για βιομηχανική εκμετάλλευση αλλά αντίθετα όλες οι βιομηχανικές χρήσεις θα πρέπει να χρησιμεύουν για τη ζωή. Προς τούτο χρησιμεύει το δίκαιο και για τίποτ'άλλο!

<SPEAKER ID=53 LANGUAGE="EN" NAME="Martin, David">
Kυρία Πρόεδρε, μερικές φορές στην πολιτική σταδιοδρομία, όπως και στη ζωή γενικότερα, πρέπει κανείς να μπορεί να σηκώσει τα χέρια ψηλά και να δεχτεί ότι έσφαλε. Θα πρέπει να πω ότι το Σώμα έσφαλε το 1995, όταν απέρριψε την αρχική οδηγία για τη βιοτεχνολογία και εγώ, από μέρους μου, έσφαλα μαζί με την πλειοψηφία του Σώματος εκείνη την εποχή.
<P>
Η δοκιμασία, ωστόσο, δεν είναι εάν από καιρού εις καιρό κάποια πράγματα γίνονται λάθος, αλλά εάν διδασκόμαστε από τα σφάλματά μας. Bρίσκομαι στην ευχάριστη θέση να πω ότι το Eυρωπαϊκό Kοινοβούλιο διδάχθηκε από τα σφάλματά του και ότι ο κύριος Rothley καθοδήγησε με εξαιρετικό τρόπο τη νέα αυτή πρόταση της Eπιτροπής νομικών θεμάτων και δικαιωμάτων των πολιτών. Θα ήθελα και εγώ, όπως έκαναν πολλά άλλα μέλη του Σώματος, να επικροτήσω το έργο του, με το οποίο ασχολείται εδώ και ένα χρόνο περίπου.
<P>
Έχουμε σήμερα στη διάθεσή μας μία πρόταση η οποία, από τη μία, εξισορροπεί την πραγματική ανάγκη προστασίας των εφευρέσεων, των επιστημόνων και των ερευνητών που εργάζονται για τις εφευρέσεις αυτές, και, βέβαια, των εταιριών που επενδύουν κονδύλια στην έρευνα. Δικαιούνται κάποιο αντάλλαγμα για τις επενδύσεις τους.
<P>
Η παρούσα πρόταση είναι, επίσης, δίκαιη απέναντι στις ομάδες των ασθενών. Oι σημαντικότερες από τις εκατοντάδες αν όχι χιλιάδες επιστολές, που έλαβα για το σχετικό θέμα, προέρχονται από ομάδες ασθενών. Η πρόταση είναι δίκαιη προς αυτές τις ομάδες. Tους δίνει την ελπίδα ότι ο σχετικά νέος αυτός κλάδος της επιστήμης θα βοηθήσει στη θεραπεία γενετικών ανωμαλιών και στην ίαση ασθενειών, όπως ο καρκίνος και το AIDS.
<P>
Aπό την άλλη - και αυτό είναι εξίσου σημαντικό - η νέα πρόταση δίνει εγγυήσεις για το περιβάλλον. Προσφέρει εγγυήσεις για τη μεταχείριση των ζώων. Σέβεται τις υπάρχουσες διεθνείς συμφωνίες. Δεν νομιμοποιεί την ανθρώπινη κλωνοποίηση.
<P>
Πριν από δύο χρόνια γοητευθήκαμε και πανικοβληθήκαμε από τις ιστορίες τρόμου των αντιπάλων της βιοτεχνολογικής έρευνας. Φέρνω στο μυαλό μου τις δηλώσεις που έκανε λίγο πιο μπροστά ο κύριος Liese ότι υπάρχει μόνο μία ελπίδα, αλλά αυτή τη φορά θα πρέπει να λάβουμε υπόψη τις επιθυμίες των χιλιάδων Eυρωπαίων, που νοσούν από ανίατες για την ώρα ασθένειες, και να τους χαρίσουμε την ελπίδα προωθώντας την οδηγία και βάζοντας κάποια τάξη στο πεδίο της βιοτεχνολογίας.

<SPEAKER ID=54 LANGUAGE="EN" NAME="Cassidy">
Kυρία Πρόεδρε, από πολλές απόψεις όσα προηγουμένως είπε ο κύριος Martin απηχούν τις δικές μου σκέψεις για το ζήτημα, αν και αντίθετα από αυτόν, με χαρά μου μπορώ να σας εξομολογηθώ ότι πριν από δύο χρόνια είχα υποστηρίξει την πρόταση και ότι δεν έχω το σκοπό να αλλάξω στάση αυτή τη φορά.
<P>
Όπως σημείωσε προηγουμένως ο κύριος Adam, τα περισσότερα μέλη του Eυρωπαϊκού Kοινοβουλίου δέχτηκαν ένα κύμα εσφαλμένης πληροφόρησης σχετικά με το εν λόγω θέμα. Έχω εδώ μαζί μου ένα φάκελο με παρόμοιες παραπλανητικές πληροφορίες. Όπως πολλοί συνάδελφοι γνωρίζουν, δεν υποχωρώ σε κανένα σχετικά με τις δραστηριότητες των ομάδων πίεσης, όσο σημαντική και να είναι η βοήθειά τους στην εκτέλεση του καθήκοντός μας· στο τέλος είναι δική μας ευθύνη ως κοινοβουλευτικών εκπροσώπων να κρίνουμε για την ορθότητα του ενός ή του άλλου επιχειρήματος. Eίναι σαφές προς ποια πλευρά κλίνει η προτίμησή μου: προς τα συμφέροντα των ασθενών και τα συμφέροντα της ενιαίας αγοράς.
<P>
Πολύ λίγοι ομιλητές σήμερα σημείωσαν ότι εδώ πρόκειται για ένα μέτρο, που αφορά την ενιαία αγορά. Η πρόταση αυτή έφτασε στο Σώμα από την Eπιτροπή το 1988. Σε λίγο πλησιάζουμε το 1998. Σε μία βιομηχανία που κινείται με ταχείς ρυθμούς η Eυρωπαϊκή Kοινότητα έχει μείνει πίσω σε σχέση με την ταχύτατη πρόοδο που σημειώνουν οι ΗΠA. Έχει ήδη αναφερθεί το γεγονός ότι αυτοί που θα ωφεληθούν κατά κύριο λόγο από την κατοχύρωση βιοτεχνολογικών ευρεσιτεχνιών θα είναι οι μεγάλες πολυεθνικές. Aυτό είναι απολύτως ανόητο. Στην πατρίδα μου υπάρχουν 165 σημαντικές μικρομεσαίες εταιρείες, που ασχολούνται με τη βιοτεχνολογία. Στις ΗΠA υπάρχουν 1.300 παρόμοιες εταιρείες. Kαι βέβαια, εμείς στην Eυρώπη οφείλουμε να είμαστε σε θέση να κάνουμε τουλάχιστον τα ίδια, αν όχι να ξεπεράσουμε τους Aμερικανούς.
<P>
Ένα άλλο μέρος της σχετικής μυθολογίας είναι ότι σήμερα δεν υπάρχει νομοθεσία σχετική με την προστασία των βιοτεχνολογικών διπλωμάτων ευρεσιτεχνίας στην Eυρώπη. Kαι βέβαια υπάρχει! Yπάρχουν 15 διαφορετικές σειρές νόμων που ορίζουν το θέμα των βιοτεχνολογικών ευρεσιτεχνιών, οι οποίες επιφέρουν σύγχυση και χάος και βαρύνουν αφάνταστα τα έξοδα για την κατοχύρωση μιας ευρεσιτεχνίας. O στόχος αυτής της πρότασης είναι να αντικαταστήσει τις 15 αυτές σειρές εθνικών νομοθεσιών με μία σειρά ευρωπαϊκών νόμων.
<P>
Όσον αφορά το ζήτημα της ηθικής - αν και πιστεύω ότι κατ' ουσία στην παρούσα οδηγία δεν τίθεται ζήτημα ηθικής - η Eπιτροπή νομικών θεμάτων και δικαιωμάτων των πολιτών και ο εισηγητής της έχουν συμπεριλάβει στην Tροπολογία 56 ένα νέο Αρθρο 9α, που προβλέπει τη σύσταση μίας επιτροπής δεοντολογίας. Όπως, επίσης, έχει ήδη ειπωθεί λαμβάνονται υπόψη και τα δικαιώματα των ζώων και, φυσικά, τα δικαιώματα των ανθρώπων, αν και φαίνεται ότι ορισμένα μέλη του Σώματος αυτού πιστεύουν ότι τα πρώτα είναι σημαντικότερα από τα δεύτερα.
<P>
Eν κατακλείδι, θα στηρίξω την οδηγία και ελπίζω ότι η Eπιτροπή θα καταφέρει να δεχτεί τις περισσότερες, αν όχι όλες τις τροπολογίες της Eπιτροπής νομικών υποθέσεων.

<SPEAKER ID=55 LANGUAGE="IT" NAME="Tamino">
Κυρία Πρόεδρε, μου φαίνεται ότι το μόνο σαφές επιχείρημα του εισηγητή είναι ότι η Ευρώπη πρέπει να εγκρίνει το δίπλωμα ευρεσιτεχνίας στον τομέα της βιοτεχνολογίας διότι οι ΗΠΑ και η Ιαπωνία ήδη διαθέτουν ανάλογες ρυθμίσεις. Είναι ένα γελοίο επιχείρημα, κύριε Rothley, διότι σημαίνει ότι θα εξαρτήσουμε το ρόλο μας από επιλογές άλλων κρατών. Δεν είναι αντίθετα γελοίο να αναρωτηθούμε ποιες θα είναι οι επιπτώσεις μιας τέτοιας επιλογής, αλλά ο εισηγητής δεν θέλησε να θέσει το ερώτημα.
<P>
Τι σημαίνει η έννομη προστασία ενός ζώντος οργανισμού, ακόμη και όταν έχει γενετικά τροποποιηθεί; Σημαίνει πως θεωρούμε ότι ένας οργανισμός μπορεί να είναι καρπός μιας ανθρώπινης εφεύρεσης, αλλά αυτό, επιστημονικά και λογικά, είναι εσφαλμένο, θα έλεγα μάλιστα ότι μοιάζει με το παραλήρημα παντοδυναμίας ενός μαθητευομένου μάγου. Στην πραγματικότητα, μοναδικός στόχος είναι η οικονομική εκμετάλλευση ανακαλύψεων στον βιοτεχνολογικό τομέα: ανακαλύψεων, διότι τα γονίδια μπορούν μόνο να ανακαλυφθούν ή να τροποποιηθούν και όχι να εφευρεθούν. Σε τίποτε δεν χρησιμεύουν οι σοφιστίες που προτίνονται με ορισμένες τροπολογίες: αποτελεί πραγματική υποκρισία ο αποκλεισμός του ανθρωπίνου σώματος και των μερών του, διότι από βιολογικής σκοπιάς, ο άνθρωπος είναι ένα από τα ανθρώπινα είδη. Θα έπρεπε συνεπώς να καταλήξουμε στο συμπέρασμα πως ό, τι δεν είναι παραδεκτό για τον άνθρωπο, δεν θα έπρεπε να είναι και για τους άλλους ζωϊκούς οργανισμούς. Αντιθέτως, στο όνομα οικονομικών συμφερόντων ολίγων πολυεθνικών, θέλουμε να προσδιορίσουμε ένα κριτήριο που συνεπάγεται νέους πειραματισμούς και νέες ταλαιπωρίες για τα ζώα.
<P>
Ακούμε να λέγεται ότι χρειάζεται επίσης να προστατευθούν έννομα γονίδια και θεραπείες για να ανταποκριθούμε στις ανάγκες των ασθενών. Θέλω να υπενθυμίσω ότι ανάλογες θεραπείες είναι πλέον στη διάθεσή μας και χωρίς δίπλωμα ευρεσιτεχνίας. αντίθετα, μάλιστα, η αποδοχή της αρχής της έννομης προστασίας σημαίνει προώθηση ερευνών μόνο για θεραπείες κερδοφόρες για τις πολυεθνικές. Πράγμα που πάλι σημαίνει ότι αυτές οι θεραπείες θα τίθενται στη διάθεση μόνο των πλουσίων πολιτών και των πλουσίων πληθυσμών και όχι των πτωχωτέρων του πλανήτη μας και, κυρίως, δεν θα τίθενται στη διάθεση όσων υποφέρουν από μη διαδεδομένες αθένειες, που δεν αποφέρουν επαρκή κέρδη στις πολυεθνικές. Συνεπώς, μη μιλάμε για προστασία των ασθενών! Θα πρέπει επίσης να προστεθεί ότι αυτά τα γονίδια, όπως ήδη συνέβη στις ΗΠΑ, διαρπάζονται από τους νόμιμους ιδιοκτήτες τους που, αν και αποτελούν τμήμα του σώματός τους, μετά την παροχή διπλώματος ευρεσιτεχνίας δεν μπορούν να τα διαθέσουν ελεύθερα. Οι επιπτώσεις θα είναι πολύ σοβαρές για το μέλλον της ανθρωπότητας, που δεν μπορούμε να τις αποφασίσουμε με ελαφριά καρδιά, όπως θα ήθελε ο εισηγητής μας. Γι αυτό το λόγο εμείς είμαστε αντίθετοι με την οδηγία.

<SPEAKER ID=56 LANGUAGE="DE" NAME="Berger">
Κυρία πρόεδρε, θα ήθελα να χρησιμοποιήσω το χρόνο ομιλίας μου προκειμένου να επισημάνω ορισμένες συνέχεια εμφανιζόμενες παρεξηγήσεις. Ενάντια στις αντιλήψεις ορισμένων συναδέλφων, η έκθεση Rothley προβλέπει βέβαια την επιδεκτικότητα σε κατοχύρωση μέσω ευρεσιτεχνιακού διπλώματος για γονίδια από φυτά και ζώα. Παρακαλώ όλους όσους πιστεύουν το αντίθετο να διαβάσουν προσεκτικά το άρθρο 3 παράγραφο 2 και το άρθρο 1β) 9.
<P>
Στο άρθρο 3 παράγραφο 2 γίνεται λόγος για απομωνομένο ανθρώπινο γονίδιο, πρέπει όμως να διαπιστωθεί ότι και το απομωνομένο ανθρώπινο γονίδιο παραμένει γονίδιο. Οι τροπολογίες 71 και 75 που υποβλήθηκαν απο κοινού από μένα και το συνάδελφο κ. Gebhardt δεν επιδιώκουν την παρεμπόδιση της κατοχύρωσης με δίπλωμα ευρεσιτεχνίας, αλλα θέλουμε με αυτή να αποκλείσουμε μόνο πολύ προχωρημένες ευρεσιτεχνίες, ακριβώς και διότι τόσο οι ασθενείς και η θεραπεία βαρέων νοσημάτων όσο και οι θέσεις εργασίας στην Ευρώπη αποτελούν για μας το ζητούμενο. Στο πνεύμα μιας συνειδητής της ευθύνης της έρευνας οι τροπολογίες μας καθιστούν δυνατή τη κατοχύρωση με δίπλωμα ευρεσιτεχνίας διαδικασιών και εφαρμογών καθώς και για προϊόντα όπως πρωτεΐνες, φάρμακα, εμβόλια και πολλά άλλα. Αυτό θα έπρεπε να αποτελεί επαρκές κίνητρο και επιβράβευση για την ευρωπαϊκή βιοτεχνολογική βιομηχανία. Και πολλοί από τους εκπροσώπους της το βλέπουν ακριβώς έτσι.
<P>
Αυτό που θέλουμε ν'αποκλείσουμε είναι η προστασία της ύλης σε σχέση με το γενετικό αρχικό υλικό και αυτό τόσο για λόγους ηθικής όσο και πολιτικής της έρευνας. Η γνώση του τρόπου λειτουργίας του ανθρώπινου σώματος θα έπρεπε να συνεχίσει να είναι ελεύθερη προσπελάσιμη από τον πολύ κόσμο. Δε θα έπρεπε ν'αποτελέσει αντικείμενο αποκλειστικών δικαιωμάτων προστασίας και αξιοποίησης της εμπορικής και βιομηχανικής ιδιοκτησίας. Προστασία της ύλης σε σχέση με το αρχικό γενετικό υλικό εξασφαλίζει σε ορισμένες λίγες ευρωπαϊκές επιχειρήσεις, αλλά κυρίως σε αμερικανικές και ιαπωνικές - αυτές θα είναι εδώ απλά γρηγορότερες - για πολλά χρόνια το μονοπώλιο και στην Ευρώπη επίσης. Οι τελευταίες μπορούν τότε ν'αποκλείσουν άλλες επιχειρήσεις από τη χρησιμοποίηση του κατοχυρωμένου με ευρεσιτεχνιακό δίπλωμα γενετικού υλικού και ν'απαιτήσουν υψηλά τέλη εκμετάλλευσης.
<P>
Τρίτον: οι προταθείσες ρυθμίσεις θα στοιχίσουν πολύ ακριβά και στους ευρωπαίους γεωργούς, τους κτηνοτρόφους και φυτοκόμους και στη συνέχεια και τους καταναλωτές. Ακριβά για τις ευρωπαϊκές συνθήκες, απρόσιτα για τις συνθήκες στις αναπτυσσόμενες χώρες. Εάν λοιπόν ζώα και φυτά καταστούν επιδεκτικά κάλυψης με δίπλωμα ευρεσιτεχνίας και αυτό όχι μόνο στην πρώτη γενεά, αλλά εάν η ευρεσιτεχνιακή κάλυψη περιλάβει και όλες τις δημιουργηθείσες με φυσικό πολλαπλασιασμό επιλεγόμενες γενεές, τότε θα ωφελήσει λίγο το προβλεπόμενο προνόμιο του καλλιεργητή.
<P>
Παρακαλώ τέλος, όλους τους συναδέλφους που αναζητούν συμβιβασμό μεταξύ των διαφόρων νομίμων συμφερόντων που διακυβεύονται εδώ, να υποστηρίξουν τις τροπολογίες μας 71 έως 75.

<SPEAKER ID=57 LANGUAGE="SV" NAME="Gahrton">
Κυρία Πρόεδρε, ένοιωσα, κατά την συζήτηση για την οδηγία για τις ευρεσιτεχνίες, ιδιαίτερα άσχημα από τους ισχυρισμούς ορισμένων οργανώσεων ευρεσιτεχνιών, μεταξύ άλλων του δανέζικου συλλόγου Κυστικής Ίνωσης, ότι υπάρχει ένα «πράσινο λόμπι» που αδιαφορεί για τις ανάγκες των σοβαρά αρρώστων. Φυσικά αυτό είναι λάθος! Ιδιαίτερα εντυπωσιακός είναι ο ισχυρισμός ότι χωρίς την οδηγία για τις ευρεσιτεχνίες οι μεγάλες εταιρείες θα κρατούσαν μυστικά τα αποτελέσματα των ερευνών τους. Αλλά σε μία δημοκρατική κοινωνία με ελεύθερη έρευνα είναι βέβαια αυτονόητο ότι στα αποτελέσματα της έρευνας θα πρέπει να έχουν ελεύθερη πρόσβαση όλοι οι ερευνητές χωρίς τέλη αδείας. Η οδηγία για τις ευρεσιτεχνίες σημαίνει, όπως επεσήμανε η Σκανδιναβική Ένωση κατά των βασανιστηρίων - πειραμάτων στα ζώα, ότι οι εταιρείες μπορούν να αποκτήσουν μονοπώλιο επί σημαντικών γονιδίων, κάτι που μπορεί να οδηγήσει σε δυσκολίες παραγωγής νέων φαρμάκων.
<P>
Η έκθεση Rothley ανοίγει επίσης τον δρόμο για την κατοχύρωση ευρεσιτεχνίας σε θεραπευτικές μεθόδους, εφόσον λείπει η λεγόμενη ιατρική εξαίρεση. Σύμφωνα με το Χριστιανικό Συμβούλιο της Σουηδίας αυτό σημαίνει ότι μπλοκάρεται η έρευνα και ότι αποκλείονται οι οικονομικά αδύνατες ομάδες από την δυνατότητα της καλύτερης δυνατής θεραπείας.
<P>
Νωρίτερα εδώ ο κ. Adam ισχυρίστηκε ότι υπάρχει ένας «πράσινος προπαγανδιστικός μηχανισμός» που ασχολείτο με την άσκηση πιέσεων πριν από αυτήν την συζήτηση. Είναι απολύτως γελοίο αν αναλογιστεί κανείς τις τεράστιες προπαγανδιστικές προσπάθειες στις οποίες έχει επιδωθεί η βιομηχανία της βιοτεχνολογίας προσπαθώντας να κάνει έναν μικρό αριθμό βουλευτών αυτού του Κοινοβουλίου να αλλάξουν θέση σε σχέση με την θέση που είχαμε πριν από δύο χρόνια εδώ. Γι&#x02BC;αυτό πρέπει να πώ ότι αν εγκριθεί αυτή η οδηγία, δεν θα είναι μόνο μια ήττα για την δημοκρατία, αλλά επίσης ένα όνειδος για το Ευρωκοινοβούλιο.

<SPEAKER ID=58 NAME="White">
Kυρία Πρόεδρε, δεν έχω καμία αμφιβολία ότι η βιοτεχνολογία θα είναι η επιστήμη του μέλλοντος. Πέρα όμως από αυτό, πιστεύω ότι θέτει ουσιαστικά ηθικά διλήμματα, και το ηθικό δίλημμα το οποίο μπορώ να δω μπορεί να συνοψισθεί στο εξής ερώτημα: Tί μπορώ να πω στους γονείς και την οικογένεια ενός παιδιού που πάσχει από κυστική ίνωση, εάν δεν υπάρχει καμία ελπίδα για σοβαρή επιστημονική έρευνα στον εν λόγω τομέα; Aπό την άλλη, τί γίνεται όταν ακούμε συζητήσεις - και μπορεί να είναι σοβαρές συζητήσεις - ανθρώπων που θέλουν να σχεδιάσουν τους απογόνους τους; Ποιος θέλει να ακούσει: »Tο παιδί μου θα έχει κατάξανθα μαλλιά και μικρότερη μύτη»; Πώς αντιμετωπίζεται το δίλημμα αυτό; Πρόκειται για ηθικό δίλημμα κύριε Cassidy και τίθεται όντως ζήτημα ηθικής. Tο Mάρτιο του 1995 ήμουν ένας από αυτούς που με καταψήφισαν - και είμαι υπερήφανος για αυτό - την τελευταία οδηγία, επειδή δεν έβλεπα να περιέχει αρκετές ηθικές εγγυήσεις. Aυτό ήταν το σκεπτικό για την κίνησή μου. Kαι μπορώ να πω ότι όταν λάβαμε την πρόταση οδηγίας στην Eπιτροπή περιβάλλοντος εξεπλάγην βλέποντας ότι δεν γινόταν μνεία της ηθικής διάστασης. Ήταν μία τροπολογία της Eπιτροπής Περιβάλλοντος την οποία ο κύριος Rothley ως εισηγητής μεταβίβασε στην Eπιτροπή νομικών υποθέσεων και η οποία προστέθηκε από τον κύριο Cot και εμένα τον ίδιο.
<P>
Όταν το θέμα έφτασε στην επιτροπή δεοντολογίας, δεν συμπεριλάβαμε στη δεύτερη αυτή τροπολογία τί θα πρέπει να περιέχει, απλώς ότι η Eπιτροπή θα έπρεπε να παρουσιάσει μιαν ανάλογη πρόταση. Όταν ολοκληρωθεί η πρόταση από την Eπιτροπή τότε θα μπορούμε να πούμε ποιοι θα πρέπει να είναι οι όροι για τη δημιουργία της επιτροπής δεοντολογίας και ποια θα είναι τα μέλη της. Aς θέσουμε όμως ως απαραίτητη προϋπόθεση για την εφαρμογή της οδηγίας τη δημιουργία μιας επιτροπής δεοντολογίας, η οποία θα αποτελεί κεντρικό σημείο της διαδικασίας λήψης αποφάσεων.

<SPEAKER ID=59 NAME="Hautala">
(FI ) Αξιότιμη κυρία Πρόεδρε, όποτε γίνεται λόγος για τη βιοτεχνολογία, η βιομηχανία επικαλείται μονότονα το θέμα της ανταγωνιστικής ικανότητας. Πιστεύω ότι εμείς, οι υπεύθυνοι για τη λήψη πολιτικών αποφάσεων, οφείλουμε να τηρούμε μια γραμμή μεγαλύτερης επιφυλακτικότητας σε ό, τι αφορά τις υποσχέσεις σχετικά με τη δημιουργία εκατομμυρίων νέων θέσεων απασχόλησης στον τομέα αυτόν. Στην πραγματικότητα δεν είναι καθόλου βέβαιο ότι με τη βελτίωση του περιβάλλοντος λειτουργίας των επιχειρήσεων μέσω της συγκεκριμένης αυτής οδηγίας αυτής θα αυξηθούν και οι θέσεις απασχόλησης. Σε σημερινή εφημερίδα ένας ειδικός επί θεμάτων γεωργίας αυστριακός επιστήμονας διαπιστώνει ότι οι μικρές επιχειρήσεις οι οποίες ασχολούνται με τη βελτίωση των φυτικών ειδών ενδέχεται ακόμη και να απολέσουν θέσεις απασχόλησης δεδομένου ότι οι μεγάλες επιχειρήσεις θα καταστούν πλέον ασυναγώνιστες για αυτές. Δεν πρέπει να λησμονούμε ότι η εξασφάλιση αποκλειστικής εκμετάλλευσης αποτελεί ένα είδος μονοπωλίου.
<P>
Πιστεύω ότι και η Επιτροπή θα μπορούσε να είχε επιλέξει άλλους τρόπους προσέγγισης στο θέμα της έννομης προστασίας. Θα μπορούσε να είχε εξετάσει ξεχωριστά π.χ. τις μικροβιολογικές μεθόδους και τις περιπτώσεις των ζώων στα οποία έχουν γίνει μεταφορές γονιδίων. Δυστυχώς, όμως, λόγω του τρόπου χειρισμού του θέματος που επέλεξε η Επιτροπή, οι διαφέρουσες σημαντικά μεταξύ τους αυτές μορφές ζωής έχουν συμπεριληφθεί στην ίδια πρόταση οδηγίας παρόλο που θα έπρεπε να είχαν εξετασθεί από πολύ διαφορετικές οπτικές γωνίες. Λόγου χάρη ο ασχολούμενος με τη βελτίωση των φυτικών ειδών χαίρει της συνήθους έννομης προστασίας όσον αφορά τα φυτά αυτά. Παρόμοια προστασία θα μπορούσε να είχε εξασφαλισθεί και για όσους ασχολούνται με τα ζωικά είδη.

<SPEAKER ID=60 LANGUAGE="FR" NAME="Desama">
Κυρία Πρόεδρε, μετά τη μακροσκελή αυτή συζήτηση θα ήθελα να διευκρινίσω δύο πράγματα.
<P>
Το πρώτο έχει να κάνει με την έννοια του διπλώματος ευρεσιτεχνίας. Το δίπλωμα ευρεσιτεχνίας, ας το πούμε ακόμη μια φορά, είναι θεμελιώδες στοιχείο ταυτόχρονης νομικής και οικονομικής εξασφάλισης, χωρίς την οποία δεν υπάρχει εφεύρεση. Κάθε φορά που αναφερόμαστε στα προβλήματα αυτά, τονίζουμε εδώ την αδυναμία της Ευρώπης σε ό, τι αφορά τις καινοτομίες. Η διαδικασία της καινοτόμησης, όμως, συνδέεται στενά με εκείνη της εφεύρεσης, άρα και με την προστασία της.
<P>
Πριν από έξι μήνες ψηφίσαμε μία έκθεση, την οποία είχα συντάξει εγώ, όπου τονίζαμε την ευρωπαϊκή αυτή παραδοξότητα μίας Ευρώπης που ηγείται των ανακαλύψεων αλλά υπολείπεται των εφευρέσεων. Η έκθεση εκείνη είχε ψηφιστεί ομόφωνα. Οφείλω, όμως, να διαπιστώσω ότι, αν ορισμένοι εδώ πάσχουν, όπως είπε ο κ. Rothley, από «Νομασθένεια», περιέργως πάσχουν και από αμνησία και πραγματικά φοβάμαι ότι, στην περίπτωσή τους, η γενετική μηχανική δε θα μπορέσει να βελτιώσει την κατάσταση παρά ελάχιστα.
<P>
Δεύτερο που θέλω να τονίσω είναι ο ανθρωπισμός και η ηθική για τα οποία τόσο πολύ μιλήσαμε σήμερα. Ο ανθρωπισμός είναι, σαφώς, το στοιχείο που αναγορεύει τον άνθρωπο σε μέτρο όλων των πραγμάτων και, κυρίως, εκείνους που υποφέρουν στο σώμα και στο πνεύμα από τις ασθένειες αυτές που δεν έχουν νικηθεί ακόμη και για τις οποίες η γενετική μηχανική δίνει πολλές ελπίδες. Ο ανθρωπισμός αυτός δεν έχει καμία σχέση με το νατουραλισμό για τον οποίο μας μιλούν εδώ σήμερα, που θεοποιεί τη φύση καθιστώντας την κριτήριο δεν ξέρω και εγώ για ποιες αποφάσεις. Θα πω στην κ. Roth ότι, αν όντως η ηθική ζωοδοτεί την πολιτική, η ηθικολογία σίγουρα τη σκοτώνει πολύ περισσότερο.
<P>
Αν σήμερα έπρεπε να συζητήσουμε για τον Παστέρ και τις εφευρέσεις του, πολύ φοβάμαι ότι ορισμένοι στην αίθουσα αυτή θα τον καταδίκαζαν όπως και εκείνοι που καταδίκασαν το Γαλιλαίο, αιώνες πριν!

<SPEAKER ID=61 LANGUAGE="DE" NAME="Tannert">
Κυρία πρόεδρε, κυρίες και κύριοι, ο εισηγητής και εγώ συμφωνήσαμε μετά μακρές και ειλικρινείς συμβιβαστικές συζητήσεις για τις τροπολογίες 16 και 49. Αφορούν τις αιτιολογικές σκέψεις 16α έως 16ε και το άρθρο 3. Σκοπόν έχουν μ.ά. να παρεμποδίσουν τις καταχρήσεις. Οι καταχρήσεις αυτές, που ήδη δοκιμάσθηκαν, θα μπορούσαν να είναι η κάλυψη με δίπλωμα ευρεσιτεχνίας των ακολουθιών γονιδίων χωρίς συγκεκριμένη, επιστημονικά αποδεδειγμένη δυνατότητα βιομηχανικής εφαρμογής.
<P>
Με τον τύπο «συγκεκριμένη βιομηχανική εφαρμογή» το θέμα περιορίζεται με κάθε σαφήνεια: Μη επιδεχόμενες κάλυψη με δίπλωμα ευρεσιτεχνίας είναι οι ακολουθίες DNA, μόνον επειδή ανακαλύφθηκαν. Μπορούν να καταστούν αντικείμενο ευρεσιτεχνιακής προστασίας βάσει της συγκεκριμένα περιγραφείσας δυνατότητας εφαρμογής, παραδείγματος χάρη για την παραγωγή ορμονών.
<P>
Όποιος ασχολήθηκε κάποτε με τις τεράστιες δαπάνες, που προκαλούν αυτού του είδους οι αναπτύξεις ορμονών, αυτός θα χρειαστεί ν'αντιληφθεί και να δεχτεί την ηθική θεμελίωση, μάλιστα την αναγκαιότητα της τόνωσης της έρευνας και ανάπτυξης μέσω της προοπτικής για ένα δίπλωμα ευρεσιτεχνίας. Πρόκειται εδώ για διπλώματα ευρεσιτεχνίας για τη ζωή.
<P>
Ανθρώπινη ορμόνη που παρασκευάσθηκε με τη γενετική τεχνολογία θα συντείνει παραδείγματος χάρη σε εντυπωσιακή πρόοδο για άτομα που πάσχουν από ασθένειες του αίματος, για αναιμικούς, για άτομα με βαρειά βλάβη στο σύστημα μεταβολισμού.
<P>
Όταν το Κοινοβούλιο απέρριψε το 1995 την πρόταση για τη λεγόμενη οδηγία για ευρεσιτεχνία στη βιολογία, ορισμένοι συνάδελφοι το ονόμασαν αυτό σημαδιακή ώρα για το Ευρωπαϊκό Κοινοβούλιο. Οι βιοτεχνολόγοι όμως της Ευρώπης έμειναν εμβρόντητοι, διότι φυσικά η χωρίς εναλλακτικές λύσεις απόρριψη δεν μπόρεσε να επιτύχει αυτά που επεδίωκε η πρόταση δηλαδή μια ώθηση για δραστηριοποίηση. Για το λόγο αυτόν, αγαπητοί συνάδελφοι, συμβάλλουμε λοιπόν σήμερα σε ένα πραγματικό κοινοβουλευτικό αποκορύφωμα! Ας αποφασίσουμε επιτέλους μετά εννέα χρόνια συζήτηση ένα νόμο!

<SPEAKER ID=62 LANGUAGE="DE" NAME="Ettl">
Κυρία πρόεδρε, αγαπητέ συνάδελφε Rothley, προβάλατε σήμερα πάρα πολύ εύλογα επιχειρήματα υπέρ του ζητήματος της απασχόλησης και προσδώσατε σ'ολόκληρο αυτό το θέμα πράγματι όραμα του μέλλοντος. Μεταξύ όμως της προφορικής σας παρουσίασης και της γραπτής σας έκθεσης υπάρχουν ακόμη ορισμένες μικρές αντιφάσεις. Επιτρέψτε μου να επισημάνω μερικές. Όπως και πριν το ζήτημα εδώ ειναι φυσικά η μονοπωλιακή θέση των φαρμακοβιομηχανιών, που προκαλείται παραδείγματος χάρη από τους μακράς διάρκειας χρόνους των διπλωμάτων ευρεσιτεχνίας. Παρεμποδίζουμε την έρευνα των μικρών. Κάτοχοι δικαιώματος εκμετάλλευσης και ύλης θα ερευνήσουν κατά πρώτο λόγο εκεί όπου παραδείγματος χάρη πρόκειται για μεγάλες ομάδες διπλωμάτων ευρεσιτεχνίας. Αυτό ήταν μέχρι τώρα η πραγματικότητα και δεν μπορούμε να την παραβλέψουμε.
<P>
Αυτοί που ανακάλυψαν γονίδια σύμφωνα με την έκθεσή σας θα πρέπει όπως και πριν να εξομοιώνονται με τους κατόχους ύλης. Στην κρίση αυτών των τελευταίων αφήνεται σχεδόν αποκλειστικά το εμπόριο και η δυνατότητα θέσης στην αγορά των νέων αποτελεσμάτων της έρευνας και στις σχεδόν ολιγοπωλιακές συγκεντρώσεις επιχειρήσεων στον τομέα αυτόν δημιουργείται ο ιδιαίτερος κίνδυνος να πάρει το ποτάμι τις ΜΜΕ και τις μικρές ερευνητικές μονάδες. Συμβαίνει όμως το αντίθετο με την επιχειρηματολογία σας και έτσι διαβλέπω, προκειμένου να μπορέσω να υπερψηφίσω την έκθεση αυτή, μια ευκαιρία να επέλθουν λίγες ακόμη διορθώσεις, οι οποίες περιλαμβάνονται στις τροπολογίες Gebhardt και Berger.

<SPEAKER ID=63 NAME="Collins, Kenneth">
Kυρία Πρόεδρε, δεν υπάρχει η παραμικρή αμφιβολία ότι η συζήτηση αυτή καλύφθηκε από παραπλανητική πληροφόρηση και σαφώς εσκεμμένες διεκδικήσεις - που δημιουργούν αίσθηση - σχετικές με το θέμα της κατοχύρωσης ευρεσιτεχνιών για μέλη ανθρώπινου σώματος και διάφορα τέτοια. Θα πρέπει να αφήσουμε κατά μέρος κάτι τέτοια και να αντιμετωπίσουμε την πραγματικότητα.
<P>
Η βιοτεχνολογία είναι μία σημαντική βιομηχανία στην Eυρωπαϊκή Ένωση; είναι ένας τρομερά σημαντικός τομέας και θα πρέπει να είμαστε πολύ προσεκτικοί όσον αφορά τον τρόπο με τον οποίο τον διαχειριζόμαστε. Eάν απορρίψουμε την πρόταση αυτή, εννοείται ότι η κατοχύρωση ευρεσιτεχνιών θα συνεχιστεί. Δεν θα συνεχιστεί στην Eυρωπαϊκή Ένωση αλλά κάπου αλλού και έτσι θα έχουμε μειωμένο έλεγχο στο θέμα.
<P>
Tα διπλώματα ευρεσιτεχνίας αποτελούν μία επιβράβευση για όσους διακινδύνευσαν και επένδυσαν στην ανάπτυξη νέων ιατρικών μεθόδων, και θα πρέπει να επιβραβεύσουμε τις εταιρείες μας όταν διακινδυνεύουν με αυτό τον τρόπο.
<P>
Ωστόσο, το ζήτημα δεν σταματά εδώ. Eάν κατοχυρώσουμε με διπλώματα ευρεσιτεχνίας τις βιοτεχνολογικές εφευρέσεις, τότε θα πρέπει να λάβουμε υπόψη το θέμα της ηθικής. Δεν είναι και τόσο εύκολο να υιοθετήσουμε αυτό που θα μπορούσα να περιγράψω ως «ζήτω το σχολείο της τεχνολογίας». Oφείλουμε να αναγνωρίσουμε ότι τίθενται όντως ερωτήματα ως προς την ηθική και πρέπει να βρεθούν οι ανάλογες λύσεις. Για το λόγο αυτό η τροπολογία που προτείνει ο Ian White βάσει της οποίας δημιουργείται μία επιτροπή δεοντολογίας θα μας προσφέρει το είδος οδηγίας που χρειαζόμαστε. Kαι την χρειαζόμαστε όχι γιατί έτσι θα ήταν σωστό έναντι των εταιρειών, αλλά έναντι των ασθενών που πάσχουν από ασθένειες γενετικής αιτιολογίας και που έχουν δικαίωμα να ανακουφιστούν στον πόνο τους. Aυτό είναι τρομερά σημαντικό, αλλά θα πρέπει από μέρους μας να αναγνωρίσουμε ότι πράγματι τίθενται ζητήματα ηθικής.
<P>
Δεν είναι δυνατόν να έχουμε μία ηθική αξιολόγηση για κάθε περίπτωση ευρεσιτεχνίας, γιατί κατανοώ ότι υπάρχουν περίπου 10.000 αιτήσεις κάθε χρόνο στην Ευρωπαϊκή Ένωση, και δεν έχουμε στη διάθεσή μας τον ανάλογο αριθμό κριτών. Ωστόσο, χρειαζόμαστε το ανάλογο πλαίσιο στα όρια του οποίου θα λαμβάνονται παρόμοιες αποφάσεις. Αυτή είναι η πρώτη ανάγνωση, και είναι σημαντικό να δείξουμε στην Επιτροπή, το Συμβούλιο και το ευρύ κοινό ότι αντιμετωπίζουμε το θέμα σοβαρά και ότι αναγνωρίζουμε την ανάγκη για μία οδηγία, αλλά μία οδηγία που θα λαμβάνει υπόψη την ηθική διάσταση. Αυτό αποτελεί ικανή και αναγκαία συνθήκη για την πρόοδο.

<SPEAKER ID=64 NAME="Monti">
Κυρία Πρόεδρε, κύριοι βουλευτές, το Ευρωπαϊκό Κοινοβούλιο είναι έτοιμο να περατώσει την πρώτη ανάγνωση της νέας πρότασης οδηγίας σχετικά με την έννομη προστασία των βιοτεχνολογικών ανακαλύψεων. Ο δρόμος δεν ήταν εύκολος! Όλοι μας θυμόμαστε: ορισμένοι από σας ανέφεραν την ψηφοφορία της 1ης Μαρτίου 1995. Με εκείνη την ευκαιρία αλλά και γενικότερα κατά τη διάρκεια όλης της διαδικασίας εξέτασης της προηγουμένης απόφασης, το Κοινοβούλιο εξέφρασε τους φόβους του για τις συνέπειες που κινδύνευε να προκαλέσει η υιοθέτηση της πρότασης και έθεσε ορισμένα σημαντικά ερωτήματα. Με την ψηφοφορία της 1ης Μαρτίου 1995 και παρά τις προσπάθειες που όλοι κατέβαλαν κατά τη διαδικασία συνδιαλλαγής, το Ευρωπαϊκό Κοινοβούλιο είπε με σαφήνεια ένα πράγμα, είπε ότι δεν είχε πεισθεί από τα επιχειρήματα και τις επεξηγήσεις που είχαν δοθεί. Απλές δεοντολογικές και πολιτικές ερωτήσεις προφανώς δεν έτυχαν εξίσου απλών και σαφών απαντήσεων.
<P>
Με τη νέα πρόταση οδηγίας, η Επιτροπή όρισε, βασικά, ένα θεμελιώδη στόχο: να δώσει απαντήσεις στις ανησυχίες που έχουν διατυπωθεί και να χαράξει τις γραμμές οριοθέτησης οι οποίες προηγουμένως δεν ήσαν σαφείς, βεβαίως μέσα στα πλαίσια των δυνατοτήτων μίας οδηγίας που αφορά έναν ειδικό τομέα των διπλωμάτων ευρεσιτεχνίας. Ποιο είναι, λοιπόν, το κεντρικό θέμα; Να καθησυχασθούν οι φόβοι ότι οι ανάγκες της έρευνας, της βιομηχανίας και του ανταγωνισμού τοποθετούνται με ακρίβεια εντός ορίων που εμποδίζουν κάθε είδους ιδιοποίηση του ανθρώπινου σώματος, ακόμη και του μικροτέρου στοιχείου του. Υπενθυμίζω ότι και το Ευρωπαϊκό Συμβούλιο του Αμστερνταμ, στα συμπρεράσματά του, είχε σαφώς επιβεβαιώσει την αρχή του απόλυτου σεβασμού της ακεραιότητας του ανθρωπίνου σώματος. Το ζήτημα που τίθεται είναι να καταλάβουμε εάν η βιολογική ύλη μπορεί να αποτελέσει αντικείμενο ευρεσιτεχνίας. Χρειάζεται να ορισθεί με σαφήνεια η διαφορά μεταξύ της ανακάλυψης αυτού που υπάρχει και της εφεύρεσης, που αποτελεί καρπό της ανθρώπινης παρέμβασης για ακριβώς καθορισμένους σκοπούς.
<P>
Για την Επιτροπή η ηθική διάσταση των βιοτεχνολογικών εφευρέσεων, ειδικότερα όσων αφορούν μεμονωμένα στοιχεία του ανθρωπίνου σώματος, υπήρξε το σημείο εκκίνησης που απέβλεπε σε μία σε βάθος μελέτη με στόχο την εξεύρεση της κατάλληλης λύσης σχετικά με μία τόσο λεπτή και ευαίσθητη θεματική.
<P>
Η Επιτροπή υπέβαλε ερωτήσεις στην ομάδα των συμβούλων της για τα δεοντολογικά θέματα της βιοτεχνολογίας, σχετικά με τις δεοντολογικές πλευρές της προστασίας με δίπλωμα ευρεσιτεχνίας των εφευρέσεων που αφορούν στοιχεία ανθρώπινης προέλευσης. Η επιτροπή δεοντολογίας γνωμοδότησε στις 25 Σεπτεμβρίου 1996. Η εν λόγω θετική γνωμοδότηση ενίσχυσε την προσέγγιση της Επιτροπής και προσέφερε νέα ερεθίσματα. Διαπιστώνω εξάλλου ότι η τροπολογία αριθ. 1 αναφέρεται ρητά στη γνωμοδότηση.
<P>
Στη διάρκεια των προκαταρκτικών εργασιών της παρούσας συνεδρίασης της Ολομέλειας, έξι επιτροπές του Ευρωπαϊκού Κοινοβουλίου επεξεργάσθηκαν το σχέδιο της οδηγίας πραγματοποιώντας πολυάριθμες και μακράς διαρκείας συνεδριάσεις. Την αμερόληπτη και σε βάθος συζήτηση χαρακτήρισε η διαφάνεια και η εξαντλητική ανταλλαγή επιχειρημάτων. Συνεπώς, με πλήρη επίγνωση η Επιτροπή Νομικών Θεμάτων και Δικαιωμάτων των Πολιτών υιοθέτησε την έκθεσή της στις 18 Ιουνίου και θέλω να συγχαρώ ιδιαίτερα τον εισηγητή, κ. Rothley, για την εξαιρετική του εργασία, άξια σεβασμού.
<P>
Θέλω επίσης να συγχαρώ όλους, ακόμη και εκείνους που εξεφράσθησαν λιγότερο θετικά διότι επρόκειτο για μία σημαντική συζήτηση που διεξήχθη σε πολιτισμένο επίπεδο. Η Επιτροπή Νομικών Θεμάτων και Δικαιωμάτων των Πολιτών έχει υιοθετήσει εξήντα τέσσερις τροπολογίες. Η Επιτροπή είναι έτοιμη να αποδεχθεί όλες αυτές τις τροπολογίες διότι επιφέρουν τις κατάλληλες διευκρινίσεις...
<P>
(Χειροκροτήματα) ... στα λεπτά ζητήματα που αυτή τη στιγμή αντιμετωπίζονται. Πρόκειται βασικά για τα ακόλουθα σημεία: μία διατύπωση που να προσδιορίζει με μεγάλη σαφήνεια τη διαφορά μεταξύ ανακάλυψης και εφεύρεσης, όσον αφορά τα επιμέρους τμήματα του ανθρώπινου σώματος. τον αποκλεισμό από την παροχή διπλώματος ευρεσιτεχνίας των ζωϊκών ειδών και των φυτικών ποικιλιών. το ρητό αποκλεισμό της παροχής διπλώματος ευρεσιτεχίας στις διεργασίες της αναπαραγωγικής κλωνοποίησης του ανθρώπου και στις διεργασίες τροποποίησης της βλαστικής γενετικής ταυτότητας του ανθώπου. την ανάγκη να μην λησμονείται η ηθική διάσταση του θέματος και η δυνατότητα της κατάλληλης προληπτικής εκτίμησής της. την εξισορρόπηση μεταξύ των ταλαιπωριών που ορισμένες εφευρέσεις θα μπορούσαν να προκαλέσουν στα ζώα και την ουσιαστή χρησιμότητα αυτών των διεργασιών στο ιατρικό πεδίο. τη βελτίωση της παρουσίασης του προνομίου των αγροτών όσον αφορά τα ζώα για γεωργοκτηνοτροφικές χρήσεις στη δική τους εκμετάλλευση.
<P>
Σχετικά με αυτά τα ζητήματα, και φυσικά σε πολλά άλλα, η Επιτροπή θεωρεί ότι η συμβολή της Επιτροπής Νομικών Θεμάτων και Δικααιωμάτων των Πολιτών είναι ουσιαστική για την επίτευξη του κυρίου στόχου, που είναι η εξισορρόπηση μεταξύ των οικονομικών επιταγών και της ανάγκης απολύτου σεβασμού της δεοντολογίας. Η Επιτροπή είναι συνεπώς έτοιμη, το επαναλαμβάνω, να δεχθεί όλες τις τροπολογίες της Επιτροπής Νομικών Θεμάτων και Δικαιωμάτων των Πολιτών και να τις ενσωματώσει στην τροποποιημένη πρότασή της. Ορισμένες βελτιώσεις διατυπώσεως είναι αναγκαίες, χωρίς βεβαίως να αλλαχθεί στο παραμικρό το περιεχόμενο των τροπολογιών, με μόνο σκοπό τη βελτίωση της μορφής ώστε να λαφθούν υπόψη οι νομικές και θεσμικές αρχές.
<P>
Παραδείγματος χάρη η τροπολογία αριθ. 1, που ήδη ανέφερα, είναι σκοπιμότερο, σύμφωνα με την Επιτροπή, να ενταχθεί σε μία αιτιολογική σκέψη. Σχετικά με την τροπολογία αριθ. 56, που ζητά να θεσπισθεί μία επιτροπή δεοντολογίας, η Επιτροπή θα έχει ως σημείο αναφοράς την ήδη υπάρχουσα ομάδα συμβούλων για τη δεοντολογία στον τομέα της βιοτεχνολογίας.
<P>
Εξάλλου, το Κοινοβούλιο υιθέτησε πρόσφατα μία πρόταση ψηφίσματος σχετικά με την ανανέωση της εντολής της εν λόγω ομάδας συμβούλων. Στην προοπτική της εξισορρόπισης που υπενθύμισα και προηγουμένως, η Επιτροπή είναι έτοιμη να λάβει υπόψη και ορισμένες τροπολογίες που έχουν παρουσιασθεί μεταγενέστερα όπως, παραδείγματος χάρη, τις τροπολογίες αριθ. 67, 69, 77, 79, 99. Η τροποποιημένη πρόταση θα κατατεθεί στο Συμβούλιο ώστε να μπορέσει να προσδιορίσει την κοινή του θέση. Για το Συμβούλιο το σχέδιο οδηγίας είναι θεμελιώδους σημασίας, διότι αφορά μία από τις τέσσερις πρωτοβουλίες του σχεδίου δράσης για την ενιαία αγορά που τα κράτη μέλη καλούνται από το Ευρωπαϊκό Συμβούλιο να υιοθετήσουν το ταχύτερο δυνατό και, σε κάθε περίπτωση, εντός της 1ης Ιανουαρίου 1999.
<P>
Ελπίζουμε συνεπώς ότι η Προεδρία του Λουξεμβούργου, εξαιρετικά ευαίσθητη σε αυτό το πρόβλημα, θα μπορέσει να πετύχει μία κοινή θέση με την ευκαιρία του Συμβουλίου «Ενιαία Αγορά» της 27ης Νοεμβρίου 1997. Στην περίπτωση αυτή το Ευρωπαϊκό Κοινοβούλιο μπορεί να υπολογίζει στις προσπάθειες που θα καταβάλει η Επιτροπή για να γίνει σεβαστή η συμβολή του. Συμβολή για την οποία σας ευχαριστώ εξ ονόματος της Επιτροπής, αλλά και εκφράζοντας και την προσωπική μου ικανοποίηση.

<SPEAKER ID=65 NAME="Πρόεδρος">
Ευχαριστώ, κ. επίτροπε. Αυτό μου φαίνεται σήμερα ν'αποτελεί παράδειγμα για το ότι - όπως πράγματι επιθυμούμε -Επιτροπή και Κοινοβούλιο μπορούν να συνεργασθούν θαυμάσια. Το πράγμα λειτουργεί πράγματι! Θα ήθελα να σας ευχαριστήσω για τη συμβολή σας όλως ιδιαιτέρως, κ. επίτροπε!

<SPEAKER ID=66 LANGUAGE="DE" NAME="Telkδmper">
Κυρία πρόεδρε, έχω μια ερώτηση στον κ. Monti σε σχέση με τη τροπολογία 49.

<SPEAKER ID=67 NAME="Πρόεδρος">
Υπερβήκαμε ήδη κατά πολύ το χρόνο που προβλέφθηκε για τη συζήτηση αυτή. Μπορείτε ν'απευθυνθείτε ίσως σε προσωπικό επίπεδο στον κ. Monti.

<SPEAKER ID=68 LANGUAGE="DE" NAME="Telkδmper">
Ο κ. Monti θα έπρεπε να εξηγήσει εάν δέχεται την τροπολογία αυτήν ή όχι δεδομένου ότι κατά βάση πρόκειται για τη δυνατότητα κατοχύρωσης της ζωής με δίπλωμα ευρεσιτεχνίας.

<SPEAKER ID=69 NAME="Πρόεδρος">
Δεν επιτρέπω πλέον καμία ερώτηση, διότι η συζήτηση είναι πολύ διεξοδική. Θα μπορούσατε ίσως να τα πείτε και πάλι κατ'ιδίαν με τον κ. Monti.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12 το μεσημέρι.

<CHAPTER ID=4>
Βιοτεχνολογία και Λευκή Βίβλος
<SPEAKER ID=70 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0239/97) του κ. Bowe, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών σχετικά με την έκθεση της Επιτροπής (COM(96)0630-C4-0008/97) για την αναθεώρηση της οδηγίας 90/220/ΕΟΚ στο πλαίσιο της ανακοίνωσης της Επιτροπής για τη βιοτεχνολογία και τη Λευκή Βίβλο.

<SPEAKER ID=71 NAME="Bowe">
Kυρία Πρόεδρε, παρακολουθήσαμε ήδη σήμερα το πρωί μία σημαντική συζήτηση για το σοβαρότατο ζήτημα της βιοτεχνολογίας. Aυτή τη στιγμή έχουμε μπροστά μας ένα άλλο ζήτημα, εξίσου μεγάλης σημασίας, το οποίο πάλι αφορά τη βιοτεχνολογία. Στη συγκεκριμένη περίπτωση, πρωτού η Eπιτροπή παρουσιάσει ένα κείμενο νόμου στο Kοινοβούλιο, είχαμε την ευκαιρία να σχολιάσουμε την έκθεση της Eπιτροπής για την αναθεώρηση της Oδηγίας 92/20, η οποία ρυθμίζει την εσκεμμένη ελευθέρωση γενετικώς τροποποιημένων μικροοργανισμών στο περιβάλλον. Tο Kοινοβούλιο χαιρετίζει τη νέα αυτή δυνατότητα και περιμένει την έγκαιρη δημοσίευση της αναθεωρημένης πρότασης της Eπιτροπής.
<P>
Όπως είπα παραπάνω, η Oδηγία 92/20 σκοπό έχει την προστασία των ανθρώπων και του περιβάλλοντος από τις ελευθερώσεις και την εμπορία γενετικώς τροποποιημένων μικροοργανισμών (ΓTM) και εισάγει τη χρήση ενός μόνο σημείου εγγραφής των προϊόντων γενετικώς τροποποιημένων μικροοργανισμών. Tο Kοινοβούλιο συμφωνεί αναμφισβήτητα με την Eπιτροπή, ότι υπό το φως των πρόσφατων προβλημάτων λειτουργίας της Oδηγίας, απαιτείται αναθεώρηση. Aπό μέρους μας έχουμε να κάνουμε τα παρακάτω σχόλια στις προτάσεις της Eπιτροπής, καθώς επίσης και ορισμένες συμπληρωματικές προτάσεις για αλλαγές.
<P>
Eίναι σαφές ότι θα πρέπει να συνεχίσουμε να εδραιώνουμε και να χρησιμοποιούμε την αρχή της πρόληψης ως βάση για την Oδηγία. Όπως και να το κάνουμε, καλύτερα να είμαστε ασφαλείς, παρά να μετανοούμε. Ωστόσο, στην Οδηγία θα πρέπει να προβλέπεται ρητά η εκτίμηση της επικινδυνότητας των προτεινόμενων προϊόντων, με έναν κεντρικό ορισμό των στόχων και της μεθοδολογίας της εκτίμησης επικινδυνότητας, που θα μπορούσε να μας εξασφαλίσει ότι όλοι οι δυνατοί κίνδυνοι για την ανθρώπινη υγεία και το συνολικό περιβάλλον έχουν προβλεφθεί.
<P>
Αναγνωρίζουμε και δεχόμαστε ότι υπό το φως των εμπειριών μας είναι δυνατόν να δημιουργηθεί μία ταξινόμηση ανάλογη με τους εντοπισμένους κινδύνους που αφορούν οποιαδήποτε ελευθέρωση ΓΤΜ. Ωστόσο, δεν μπορούμε ακόμα να βρούμε πειστικό κανένα επιχείρημα της Επιτροπής, το οποίο να στηρίζει τις προτάσεις για ελευθερώσεις από διάφορα κράτη και πιστεύουμε ότι θα πρέπει να αποκτήσουμε μεγαλύτερη εμπειρία σε σχέση με την απλοποιημένη διαδικασία, που προβλέπεται από την Οδηγία πριν να μελετήσουμε οποιαδήποτε κάμψη των απαιτήσεών μας.
<P>
Πιστεύουμε, σαφώς, ότι η Οδηγία θα παρουσίαζε βελτίωση εάν υπήρχε καθαρότερη και σε βάθος πληροφόρηση και συλλογή δεδομένων κατά τη διάρκεια των πειραματικών ελευθερώσεων. Αυτό θα μας επέτρεψε σωστή εκτίμηση των κινδύνων της πλήρους εμπορικής ελευθέρωσης και θα παρείχε σημαντικό συμπλήρωμα στη βάση δεδομένων, την οποία η Επιτροπή οφείλει να καταρτίσει ώστε να διευκολύνει την ανταλλαγή πληροφοριών μεταξύ κρατών μελών και την καλύτερη συνεργασία με βάση την πληροφόρηση αυτή.
<P>
Θεωρούμε επίσης ότι η Οδηγία θα μπορούσε να λειτουργήσει πολύ καλύτερα εάν οι διαδικασίες λήψης αποφάσεων στους κόλπους της Επιτροπής ήταν ταχύτερες, διαφανέστερες και δημοκρατικότερες. Συνακόλουθα εμείς πιστεύουμε ότι είναι σημαντικό οι διαδικασίες της Επιστημονικής και Τεχνικής Επιτροπής και της Τεχνικής Επιτροπής να σέβονται τη συμφωνία που είναι γνωστή με το όνομα modus vivendi, και είναι επίσης σημαντικό οι επιτροπές αυτές να συναντώνται δημοσίως και να δημοσιεύουν τα πρακτικά τους. Οι πολίτες πρέπει να έχουν οι ίδιοι πρόσβαση στις πληροφορίες, που αφορούν τις προτεινόμενες ελευθερώσεις, και να έχουν δικαίωμα γνώμης.
<P>
Επιπλέον, αναγνωρίζουμε ότι ορισμένες ελευθερώσεις θα εγείρουν ηθικά ζητήματα. Ζητούμε από την Επιτροπή να αναγνωρίσει το θέμα αυτό και να αναζητήσει τα μέσα βάσει των οποίων θα μελετώνται η κοινωνική και η ηθική διάσταση κατά τη λήψη αποφάσεων.
<P>
Θα πρέπει να αναγνωρίσουμε το δικαίωμα του κοινού στην πληροφόρηση και των καταναλωτών οι οποίοι πρέπει να γνωρίζουν την προέλευση των προϊόντων τα οποία τους προσφέρονται. Έτσι καλωσορίζουμε την πρόσφατη ενίσχυση από την Επιτροπή των όρων της Οδηγίας που αναφέρονται στη σήμανση.
<P>
Θεωρούμε ότι οι παραγωγοί προϊόντων ΓΤΜ οφείλουν να είναι σε τελευταία ανάλυση υπεύθυνοι για τα προϊόντα τους. Ως εκ τούτου, ζητούμε από την Επιτροπή να εισάγει στην Οδηγία έναν ειδικό όρο νομικής ευθύνης ο οποίος θα εγγυάται ότι οι παραγωγοί αυτοί θα είναι υπεύθυνοι και θα υφίστανται ποινές σε περίπτωση που προκύψουν ατυχήματα ή προβλήματα.
<P>
Εν κατακλείδι, εφόσον υπάρχουν σοβαρές και σημαντικές ανησυχίες που έχουν να κάνουν με τη χρήση της βιοτεχνολογίας, ειδικά στους τομείς της παραγωγής τροφίμων και φαρμάκων, το Ευρωπαϊκό Κοινοβούλιο πιστεύει ότι οι υπεύθυνοι για τη χάραξη πολιτικών θα πρέπει να προσεγγίσουν με σοβαρότητα και πολλή σκέψη τη χρήση της βιοτεχνολογίας στους παραπάνω τομείς. Θα πρέπει επίσης να βασίσουν τις αποφάσεις τους στη «χρηστή» επιστήμη και να μην απορρίψουν την τεχνολογία αυτή η οποία έχει πολλά εμφανή οφέλη εάν χρησιμοποιηθεί με ασφαλή και συνετό τρόπο.

<SPEAKER ID=72 NAME="Gφrlach">
Κυρία πρόεδρε, αγαπητοί συνάδελφοι, κατ'αρχή μπορούμε να εκφράσουμε τις ευχαριστίες μας στο συνάδελφο κ. Bowe, που περιέλαβε στην πράξη όλες τις τροποποιήσεις που αποφάσισε η Επιτροπή Γεωργίας στην έκθεσή του. Αυτό δε συμβαίνει και πολύ συχνά ανάμεσα στους γεωργούς και τους προστάτες του περιβάλλοντος. Για το λόγο αυτόν έχει για μένα ιδιαίτερα θετική βαρύτητα.
<P>
Πιστεύω ότι θα πρέπει να διασαφηνίσουμε ότι στα γενετικά τροποποιημένα φυτά και ζώα που χρησιμοποιούνται στη γεωργία η ωφέλεια και ο κίνδυνος βρίσκονται φυσικά ιδιαίτερα κοντά το ένα με το άλλο. Ο συνάδελφος κ. Bowe κατέστησε σαφές ότι ο καταναλωτής, ο οποίος καταναλώνει εντέλει τα τελικά προϊόντα έχει απαίτηση να υπάρξει μια χωρίς διακοπή, διαφανής μέθοδος και παρουσίαση. Το πόσο πλησίον μεταξύ τους βρίσκονται οι θετικές και οι αρνητικές εκτιμήσεις τόσο εκ μέρους των γεωργών όσο και των καταναλωτών το καθιστά σαφές το παράδειγμα αραβόσιτος. Λίγοι μόνον έχουν μετά βαθύτερες σκέψεις πράγματι κάτι εναντίον μιας καλλιέργειας μέσω γενετικής τροποίησης του αραβόσιτου, εάν έτσι κρατιόνται μακρυά τα έντομα που μπορεί να τον καταβροχθίσουν. Έτσι δε χρειαζόμαστε πλέον εντομοκτόνα για ράντισμα - ένα περιβαλλοντικό πλεονέκτημα! Όταν όμως ταυτόχρονα καλλιεργώ μέσα στον αραβόσιτο ανθεκτικότητα στα ζιζανιοκτόνα εναντίον ενός ιδιαίτερα επιθετικού ζιζανιοκτόνου, εκεί υπάρχουν ενδοιασμοί. Εξ αυτού ορμώμενοι προβαίνουμε και σε έκκληση προς τη βιομηχανία να φροντίσει για παραδοχή εκ μέρους του κόσμου προκειμένου να μπορέσουμε να διαχωρίσουμε το ωφέλιμο από το λιγότερο ωφέλιμο. Έτσι όπως έγιναν μέχρι τώρα τα πράγματα επιτεύχθηκε ακριβώς το αντίθετο, δηλαδή ελάχιστη αποδοχή ή απόρριψη από τους καταναλωτές.
<P>
Τα ίδια ζητήματα που έθιξε ο συνάδελφος κ. Bowe όπως είναι τα ζητήματα ευθύνης πρέπει να διασαφηνισθούν. Δεν είναι δυνατό να οχυρωθούμε πίσω από το ότι με μια γενετική υπεγγυότητα στον τομέα αυτόν καλύπτονται όλα. Προς τούτο είναι το πεδίο πολύ νέο και πρέπει να διερευνηθεί ακριβώς σε σχέση με τα ζητήματα υπεγγυότητας.
<P>
Σε τελική ανάλυση πιστεύω ότι η προετοιμασία του εγγράφου αυτού με σαφέστερη εναλλακτική λύση διαφόρων πιθανοτήτων ενδεχομένως να διευκόλυνε την εργασία. Θα έπρεπε κατά την περαιτέρω διαδικασία να δώσουμε προσοχή στη διατύπωση των προτάσεων με νομική σαφήνεια και στη δυνατότητα παρακολούθησής τους στην πράξη και από εκείνους που δουλειά τους είναι να ασχολούνται με αυτό.

<SPEAKER ID=73 NAME="Matikainen-Kallstrφm">
) Αξιότιμη κυρία Πρόεδρε, θα ήθελα, κατ' αρχάς, να συγχαρώ τον κύριο Μπόουι για τη διεκπεραίωση αυτού του δύσκολου έργου. Ο συντάκτης γνωμοδότησης έχει επιτύχει, εν μέρει τουλάχιστον, να λάβει υπόψη του τις απόψεις της Επιτροπής Έρευνας. Η οδηγία 220 πρέπει να αναθεωρηθεί με στόχο την απλούστευση των υπερβολικά πολύπλοκων διαδικασιών. Ακόμη, η ανταλλαγή πληροφοριών μεταξύ των εθνικών αρχών και της Επιτροπής πρέπει να καταστεί αποτελεσματικότερη και πιο ανοικτή. Η σημασία της διαφάνειας, όσον αφορά όλες τις φάσεις της εκπόνησης διατάξεων σχετικά με τους γενετικά τροποποιημένους οργανισμούς, είναι ιδιαίτερα μεγάλη. Οι καταναλωτές πρέπει να έχουν τη δυνατότητα να κρίνουν οι ίδιοι με ποια προϊόντα θα διατρέφονται. Γι' αυτό και θα πρέπει οπωσδήποτε, αφενός, να αναγράφεται στις συσκευασίες των προϊόντων εάν αυτά αποτελούνται εν μέρει από γενετικά τροποποιημένους οργανισμούς ή εάν τέτοιοι οργανισμοί έχουν χρησιμοποιηθεί κατά την παραγωγή τους και, αφετέρου, να καταρτισθεί ένα σαφές και ευκόλως κατανοητό κοινό σύστημα για τη σήμανση. Πιστεύω ότι το εν ισχύει σύστημα σήμανσης πρέπει να βελτιωθεί. Ως εκ τούτου, καλώ την Επιτροπή να σεβασθεί τις απόψεις του Κοινοβουλίου.
<P>
Η Επιτροπή οφείλει, επίσης, να λάβει υπόψη της τα αποτελέσματα των ερευνών στον τομέα των κοινωνικών επιστημών και στον τομέα των επιστημών της συμπεριφοράς σχετικά με την αξιολόγηση και τον προσδιορισμό των κινδύνων για το περιβάλλον. Λόγω των ταχύρρυθμων εξελίξεων στον τομέα γενικά, των επιστημών, οι γνώσεις μας αυξάνονται αλματωδώς. Οι αξιολογήσεις αυτές πρέπει, κατά τη γνώμη μου, να στηρίζονται αποκλειστικά και μόνο σε επιστημονικά δεδομένα. Με τη βοήθεια των αποτελεσμάτων των εν λόγω ερευνών πρέπει να αποσαφηνισθούν και να καταστούν ευρύτερα τα κριτήρια τα οποία χρησιμοποιούνται κατά την εκτίμηση των κινδύνων και των συνεπειών για το περιβάλλον από την εσκεμμένη απελευθέρωση γενετικά τροποποιημένων οργανισμών.
<P>
Ως γνωστό, με την τεχνική γονιδίων επισπεύδεται, σε σύγκριση με τις παλαιότερες μεθόδους, η βελτίωση των ειδών διατροφής με νέα χαρακτηριστικά. Επιπλέον, με την τεχνολογία αυτή επιτυγχάνονται με μεγαλύτερη ακρίβεια οι στόχοι οι οποίοι έχουν τεθεί. Ενδεικτικά αναφέρω ότι η ποιότητα και η καρποφορία των φυτικών ειδών βελτιώνεται με την ανάπτυξη ποικιλιών οι οποίες είναι απρόσβλητες στα βακτηρίδια, τους ιούς και τους μήκυτες. Από τη μία η αντιμετώπιση των φυτικών ασθενειών με τη βοήθεια της τεχνολογίας των γονιδίων θα συμβάλει τα μέγιστα στη μείωση τόσο της χρήσης διαφόρων ουσιών για την καταπολέμηση των παθογόνων μικροοργανισμών όσο και των καταλοίπων των ουσιών αυτών στα είδη διατροφής και στο περιβάλλον. Από την άλλη, όμως, η εφαρμογή της τεχνολογίας των γονιδίων δύναται να οδηγήσει σε αυξημένη χρήση των ουσιών για την καταπολέμηση των μικροοργανισμών. Για πρώτη φορά, η τεχνολογία γονιδίων χρησιμοποιήθηκε με επιτυχία για εμπορικούς σκοπούς στη δημιουργία ειδών φυτών σόγια και αραβοσίτου τα οποία είναι, κατά μέσο όρο, ανθεκτικότερα από άλλα είδη στις διάφορες ουσίες για την καταπολέμηση των παθογόνων μικροοργανισμών.
<P>
Εκτός των επιθυμητών αποτελεσμάτων, η μεταφορά γονιδίων ενδέχεται να οδηγήσει και στη δημιουργία βλαβερών χαρακτηριστικών σε διάφορα είδη. Οι περιεκτικότητες σε δηλητηριώδεις ουσίες οι οποίες παράγονται φυσικά, ενδέχεται να είναι μεγαλύτερες σε φυτικά είδη τα οποία έχουν υποστεί γενετικές τροποποιήσεις. Όταν πρόκειται για γενετικά τροποποιημένους οργανισμούς, οφείλουμε, οπωσδήποτε, να τηρούμε την αρχή της σύνεσης και προσοχής. Η αύξηση των εμπειριών και των επιστημονικών γνώσεων καθιστά επιβεβλημένη την αναθεώρηση των διατάξεων της υπό συζήτηση οδηγίας.

<SPEAKER ID=74 LANGUAGE="EN" NAME="White">
Κυρία Πρόεδρε, θα χειριστώ το θέμα σχεδόν σαν να αποτελούσε συνέχεια της προηγούμενης συζήτησης, γιατί στην επεξηγηματική του δήλωση ο κύριος Bowe λέει: »Καθώς όλο και μεγαλύτερη πρόοδος γίνεται στον τομέα είναι σαφές ότι θα προκύψουν περαιτέρω ηθικά ζητήματα. Ως εκ τούτου, η Επιτροπή θα πρέπει να εξετάσει με ποιο τρόπο θα συμπεριληφθεί η ηθική διάσταση στη διαδικασία λήψης αποφάσεων που σχετίζονται με την Οδηγία». Αυτό είναι πράγματι ορθό, αλλά ωστόσο, σε απάντησή του στη συζήτηση πριν από λίγα λεπτά ο Επίτροπος Monti φάνηκε να λέει ότι η Επιτροπή θα μεταφέρει την αίτηση του Σώματος για το σχηματισμό επιτροπής δεοντολογίας σε μία συμβουλευτική ομάδα. Αυτό όμως ούτε είναι ούτε θα είναι αρκετό. Εάν κοιτάξετε την τροπολογία της Επιτροπής νομικών θεμάτων και δικαιωμάτων των πολιτών στην έκθεση Rothley θα δείτε ότι ζητήσαμε από την Επιτροπή να προχωρήσει σε προτάσεις. Η παραπομπή του ζητήματος σε μία συμβουλευτική ομάδα, η οποία είναι σώμα εξωτερικό προς το Κοινοβούλιο δεν είναι αρκετή. Και θα σας εξηγήσω τι εννοώ. Θα ήθελα πολύ να έχω μιαν απάντηση από την Επίτροπο η οποία είναι παρούσα, επειδή ξέρω ότι ήταν επίσης παρούσα όταν ο Επίτροπος Monti έδωσε αυτή την κατά τη γνώμη μου ανεπαρκή απάντηση.
<P>
Η ελευθέρωση γενετικώς τροποποιημένων μικροοργανισμών στο περιβάλλον είναι βεβαίως ένα ερώτημα που εγείρει ευρύτερα ζητήματα ηθικής τάξης. Αυτό είναι ακριβώς το ερώτημα που πρέπει να τεθεί σε παρόμοια επιτροπή δεοντολογίας. Επίσης, όταν μιλάμε για το θέμα με τους όρους της έκθεσης Bowe, δεν γίνεται καμία σαφής αναφορά σε παρόμοια επιτροπή δεοντολογίας, επειδή αυτή μένει να δημιουργηθεί. Θα πρέπει να σκεφτούμε τώρα, πριν από τη δεύτερη ανάγνωση της έκθεσης Rothley, σχετικά με τις μελλοντικές εξελίξεις της βιοτεχνολογίας και τον τρόπο με τον οποίο θα αντιμετωπίσουμε το όλο ζήτημα. Δεν θα είναι αρκετό να παραπεμφθεί σε μια συμβουλευτική ομάδα η οποία υπάρχει ήδη. Αυτό είναι ένα λογικό πρώτο βήμα, αλλά δεν προωθεί το ζήτημα σε σχέση με τη διάρθρωση της κατάλληλης Επιτροπής δεοντολογίας η οποία αργά ή γρήγορα θα πρέπει να χειριστεί το ζήτημα σε παγκόσμιο επίπεδο από μέρους της Ευρωπαϊκής Ένωσης.

<SPEAKER ID=75 NAME="Τρακατέλλης">
Κυρία Πρόεδρε, η προς συζήτηση έκθεση για την αναθεώρηση της Οδηγίας 90/220 σχετικά με την εσκεμμένη απελευθέρωση γενετικώς τροποποιημένων οργανισμών εντάσσεται στο πλαίσιο του εκσυγχρονισμού της κοινοτικής νομοθεσίας στον τομέα της βιοτεχνολογίας. 'Ετσι, θα ληφθούν υπόψη οι εμπειρίες και οι γνώσεις που αποκτήθηκαν τόσο από την ανάπτυξη και την πρόοδο της επιστήμης όσο και από την εφαρμογή της οδηγίας αυτής τα τελευταία επτά χρόνια. 'Ενα από τα κύρια στοιχεία αυτής της αναθεώρησης αφορά την εκτίμηση του κινδύνου, με τη σχετική βεβαίως ταξινόμηση, ώστε να δύναται να παραλληλισθεί με τις αντίστοιχες διοικητικές διαδικασίες χορήγησης άδειας απελευθέρωσης γενετικώς τροποποιημένων οργανισμών στο περιβάλλον. Βεβαίως, η απλοποίηση και ευλυγισία των διαδικασιών της οδηγίας δεν πρέπει να διακυβεύει την ασφάλεια, γι'αυτό και πρέπει να ισχύει κυρίως για τις περιπτώσεις αποδεδειγμένου χαμηλού κινδύνου. Κατά συνέπεια, η Επιτροπή, όταν θα παρουσιάσει την τροποποίηση της Οδηγίας 90/220, πρέπει οπωσδήποτε να περιλάβει και σαφείς οδηγίες εκτίμησης του κινδύνου. Ελπίζω ότι η Επιτροπή, στην εκπλήρωση των στόχων της οικοδόμησης της εμπιστοσύνης του κοινού, της ανάπτυξης της ανταγωνιστικότητας της ευρωπαϊκής βιομηχανίας και της προστασίας της δημόσιας υγείας και του περιβάλλοντος, τους οποίους, ας σημειωθεί, η ίδια έχει θέσει στα πλαίσια της λευκής βίβλου, θα λάβει υπόψη της ορισμένα στοιχεία όπως: πρώτον, το είδος της γενετικής τροποποίησης και μάλιστα αν αυτή αφορά μια απλή ιδιότητα χρώματος ή υφής ενός φρούτου ή, αντίθετα, αφορά την απόκτηση ανθεκτικότητας ενός φυτού σε ένα ζιζανιοκτόνο. Αυτό γιατί στην τελευταία περίπτωση είναι δυνατόν να επηρεαστεί και η ισορροπία του οικοσυστήματος αλλά και η ανταγωνιστικότητα, δεδομένης της εξάρτησης των αγροτών από συγκεκριμένες επιχειρήσεις που διαθέτουν πατέντα για το γενετικά τροποποιημένο φυτό αλλά και για το ζιζανιοκτόνο προς το οποίο είναι ανθεκτικό. Δεύτερον, αν μαζί με τη μεταφορά ενός ή περισσοτέρων γονιδίων μεταφέρεται και η ανθεκτικότητα σε ένα ή περισσότερα αντιβιοτικά. Εδώ οπωσδήποτε πρέπει να αποτιμηθεί η ενδεχόμενη δυνατότητα της μεταφοράς της ανθεκτικότητας σε μικροοργανισμούς. Τρίτον, αν ο γενετικά τροποποιημένος οργανισμός είναι φυτό και καλλιεργείται πειραματικά και εμπορικά, να μπορούν να προστατευθούν τα ομοειδή φυτά που δεν είναι τροποποιημένα. Αυτό γιατί είναι δεδομένο ότι μεταφορές γύρεως μπορεί να συμβούν, οπότε όπως είναι φυσικό θα προκύψουν νέα είδη του αυτού φυτού που μπορεί όμως να έχουν διαφορετικές ή και ανεπιθύμητες ιδιότητες.
<P>
Θα ήθελα εδώ να τονίσω ότι τα υφιστάμενα παραρτήματα 2, 3 και 4 της οδηγίας είχαν μια πολύ καλή πληρότητα σε διάφορα ουσιαστικά στοιχεία και βεβαίως το έλλειμμα ήταν ότι τα στοιχεία αυτά δεν μεταφράστηκαν σε συγκεκριμένη χρήση του κινδύνου. Δίνω εδώ μερικές ακόμη ιδέες και θα ήθελα να έχω μια απάντηση από την Επιτροπή. Πρώτον, πού στηρίζει την εκτίμηση των κινδύνων και πώς τους ταξινομεί; Δεύτερον, πώς συνδέει την ταξινόμηση των κινδύνων με τις διοικητικές διαδικασίες; Σε ό, τι αφορά το θέμα της ασφάλισης συμφωνώ εν γένει με τον εισηγητή. Σχετικά με τη σήμανση τροφίμων είμαι της γνώμης ότι πρέπει να υπάρξει σήμανση σε όλα τα τρόφιμα για να ξέρει ο καταναλωτής τί αγοράζει κάθε φορά. Εξάλλου, όλοι σχεδόν οι καταναλωτές θέλουν να γνωρίζουν όλες τις πληροφορίες για τα τρόφιμα που αγοράζουν. Μόνον έτσι θα μπορέσει να ανακτηθεί η εμπιστοσύνη τους. Πρέπει ακόμη να ενισχυθεί η ενημέρωση των καταναλωτών ώστε να βοηθηθούν στην επιλογή προϊόντων. Θέλω να τονίσω ότι όλος αυτός ο τομέας απαιτεί παρακολούθηση τόσο από τα κράτη μέλη όσο και από την Επιτροπή.

<SPEAKER ID=76 LANGUAGE="DA" NAME="Dybkjζr">
Κυρία Πρόεδρε, η προκείμενη περίπτωση αφορά ένα θέμα το οποίο, όπως άλλωστε τόνισαν και άλλοι ομιλητές, αποτελεί άμεση επέκταση του θέματος που συζητήσαμε νωρίτερα. Θα μπορούσε κανείς να πει ότι το ένα θέμα αποτελεί προϋπόθεση του άλλου. Θα ήθελα καταρχάς να ευχαριστήσω τον εισηγητή για το έργο του και να αναφέρω ότι συμφωνώ με τις κατευθυντήριες γραμμές που χαράσσονται στην έκθεση. Συνεπώς, θα ήθελα να θίξω ορισμένα πιο συγκεκριμένα θέματα. Το πρώτο πράγμα που θα ήθελα να κάνω είναι να ρωτήσω απευθείας την Επιτροπή κατά πόσο είναι ή εξακολουθεί να είναι λογικό να διατηρηθεί η οδηγία αυτή ως μια ενιαία οδηγία. Διότι αφενός μεν πρόκειται για μια πειραματική απελευθέρωση, αφετέρου δε για μία διοχέτευση στην αγορά οργανισμών που έχουν προηγουμένως αποτελέσει το αντικείμενο ορισμένων δοκιμών. Όμως, σε τελική ανάλυση, δεν πρόκειται κατά κανέναν τρόπο για τους ίδιους κανόνες και νομίζω ότι, δεδομένου ότι έχουν αρχίσει να εφαρμόζονται άλλες οδηγίες, πρέπει να διερωτηθεί κανείς κατά πόσο εξακολουθεί να είναι λογικό να έχει η οδηγία τη μορφή μιας ενιαίας οδηγίας, ή κατά πόσο θα μπορούσε κανείς να υποθέσει ότι η εφαρμογή θα ήταν ευκολότερη σε περίπτωση που υπήρχαν δύο διαφορετικές οδηγίες.
<P>
Θα ήθελα επίσης να αναφέρω ότι, όπως φυσικά και άλλοι, συμμερίζομαι την επιθυμία της Επιτροπής για απλούστευση και, ως εκ τούτου, για μια ενδεχόμενη κατανομή σε κατηγορίες κινδύνου, επειδή οι γενετικά τροποποιημένοι οργανισμοί (ΓΤΟ) δεν είναι όλοι εξίσου επικίνδυνοι και, επειδή αυτό είναι εκείνο το οποίο κάναμε μεταξύ άλλων σε σχέση με την περιορισμένη χρησιμοποίηση ΓΤΟ. Θα ήταν συνεπώς λογικό να το πράξουμε και τώρα. Νομίζω επίσης ότι είναι ορθή η πρόταση της Επιτροπής να επιχειρηθεί η θέσπιση ορισμένων διαδικασιών, ώστε να μπορεί κανείς να προβεί σε άμεσες συγκρίσεις, νομίζω δε στην ουσία ότι αυτός είναι ο τρόπος με τον οποίο μπορούν να πειστούν οι μεμονωμένες χώρες να αποδεχθούν τα αποτελέσματα άλλων χωρών, αντί να αναφέρεται γενικά ότι εάν ένα προϊόν έχει δοκιμαστεί σε μια χώρα, τότε τα σχετικά πορίσματα πρέπει να ισχύουν και στις άλλες χώρες. Είναι πάντως απαραίτητο να λάβουμε τώρα μέτρα για την εναρμόνιση της κατάστασης. Αυτό το λέω επειδή, ανεξάρτητα από την άποψη που μπορούμε να έχουμε για το εν λόγω θέμα, το τελευταίο εξακολουθεί να είναι ιδιαίτερα λεπτό για την κοινή γνώμη και, κατά συνέπεια, είναι σημαντικό να λάβουμε υπόψη τις σχετικές ανησυχίες του κοινού κατά τη συζήτηση των διαδικασιών απλούστευσης.

<SPEAKER ID=77 LANGUAGE="NL" NAME="Blokland">
Κυρία Πρόεδρε, η Επιτροπή τήρησε με άψογο τρόπο την υπόσχεσή της στο Λευκό Βιβλίο να αξιολογήσει σε έκθεση την οδηγία 90/220. Είναι κρίμα που δεν έγινε τίποτα κατά την εξέταση της οδηγίας για την περιορισμένη χρήση. Κάτι τέτοιο θα ήταν πάρα πολύ ωφέλιμο, δεδομένου ότι το θέμα είναι πάρα πολύ σημαντικό και πάρα πολύ πολύπλοκο για να εξετασθεί εν συντομία.
<P>
Όπως φαίνεται, τα προσεχή χρόνια θα εμφανισθεί στην ευρωπαϊκή αγορά ένας μεγάλος αριθμός νέων προϊόντων. Στις ΗΠΑ παρουσιάσθηκαν τα τελευταία χρόνια περισσότερα από 3.600 προϊόντα. Συνεπώς, θα πρέπει να αναμένουμε ότι κάτι ανάλογο θα συμβεί και στην Ευρώπη. Ωστόσο, ο αριθμός αυτός δεν θα πρέπει να μας οδηγήσει στο σημείο να αντιμετωπίσουμε με ελαφρότητα το θέμα της εισαγωγής νέων προϊόντων. Το θεμέλιο του συστήματος πρέπει να είναι η αρχή της πρόνοιας και αυτό σημαίνει ότι πρέπει να λαμβάνεται η καλύτερη δυνατή μέριμνα τόσο κατά το στάδιο των δοκιμών όσο και κατά την εισαγωγή ενός προϊόντος στην αγορά.
<P>
Όσον αφορά την αξιολόγηση, πιστεύω ότι η Επιτροπή έκανε καλά τη δουλειά της. Το μόνο που ξέχασε είναι να ασκήσει αυτοκριτική. Ενώ τα κράτη μέλη δεσμεύονται από ακριβείς προθεσμίες, η Επιτροπή δεν είναι υποχρεωμένη να τηρεί μια συγκεκριμένη προθεσμία για να εκδώσει την τελική απόφασή της σχετικά με τη χορήγηση αδείας. Με τις εκτενείς εσωτερικές διαβουλεύσεις, ένας φάκελος μπορεί να διακινείται ολόκληρους μήνες στα διάφορα γραφεία της Επιτροπής. Συμφωνώ απολύτως με την πρόταση της Επιτροπής να συμπεριληφθεί στη νέα οδηγία και ο όρος ότι πρέπει να κατονομάζονται τα πλεονεκτήματα και οι κίνδυνοι της εισαγωγής νέων προϊόντων. Το κοινό έχει δικαίωμα να ενημερώνεται. Δεν πρέπει να λησμονείτε ότι σε τελευταία ανάλυση αυτό θα καταναλώσει τα νέα τρόφιμα.
<P>
Κατά τη γνώμη μου, ορισμένα σημεία του σχεδίου ψηφίσματος δεν είναι αρκετά σαφή. Έτσι, στις πρώτες παραγράφους δεν διευκρινίζεται ότι πρόκειται αποκλειστικά για το στάδιο των δοκιμών. Σε ορισμένες άλλες παραγράφους χρησιμοποιούνται ασαφείς διατυπώσεις. Στην παράγραφο 12 δεν λαμβάνεται υπόψη η πρόσφατη τροποποίηση του παραρτήματος ΙΙΙ.
<P>
Περιμένω με ανυπομονησία τη νέα πρόταση της Επιτροπής. Όπως και να έχουν τα πράγματα, η αξιολόγηση αυτή μου προξενεί εμπιστοσύνη.

<SPEAKER ID=78 LANGUAGE="DE" NAME="Kronberger">
Κύριε πρόεδρε, αξιότιμοι συνάδελφοι, υπάρχουν δύο επικίνδυνες τεχνολογίες που αναπτύχθηκαν και τελειοποιήθηκαν τον 20ο αιώνα. Η πρώτη είναι η πυρηνική ενέργεια, η δεύτερη είναι η γενετική τροποποίηση. Σήμερα δεν μπορεί κανείς να πει ποιά από τις δύο θα είναι εντέλει η πιο επικίνδυνη.
<P>
Η έκθεση του κ. Bowe δείχνει σαφέστατα ότι τα λάθη αυτά ακριβώς που διέπραξε μια γενεά πριν από μας αρμοδίων για την πολιτική φορέων πρόκειται τώρα να επαναληφθούν. Ως προς την πυρηνική ενέργεια δεν υπήρξε αξιολόγηση του κινδύνου. Η απόφαση κατά την ανάπτυξη της πυρηνικής ενέργειας ελήφθη βάσει λανθασμένων πληροφοριών για τις πιθανές συνέπειες. Σήμερα γνωρίζουμε ένα ελάχιστο μέρος από τις πραγματικές συνέπειες της γενετικής τροποποίησης. Παρόλα ταύτα ωθείται να εφαρμοσθεί με μια τελείως περιττή ταχύτητα.
<P>
Πρέπει να διερωτηθούμε εδώ ποιός χρειάζεται την τεχνολογία αυτή. Ποιός την έχει ανάγκη αμέσως και προς τί; Πρόκειται για μερικές μεγάλες εταιρίες που θέλουν να μεγιστοποιήσουν τα κέρδη τους χωρίς να συμμετέχουν ταυτόχρονα στον κίνδυνο. Η έκθεση της Επιτροπής αποτελεί προσπάθεια να προωθηθεί η διαδικασία αυτή. Ο κ. Bowe προσπάθησε πολύ εντυπωσιακά κατά τη γνώμη μου να προβεί σε περιορισμό των ζημιών. Ένα είναι τελείως σαφές: Η ταχύτητα με την οποία γίνεται η ελευθέρωση γενετικώς τροποποιημένων οργανισμών στο περιβάλλον έχει μια αιτία: Όσο μεγαλύτερη είναι η ενημέρωση του πληθυσμού σε σχέση με τις πιθανές συνέπειες και τους κινδύνους τόσο δυσκολότερη θα είναι η επιβολή των τεχνολογιών αυτών.
<P>
Καθήκον μας ως εκπροσώπων του λαού είναι ένα και μόνο, να περιορισθεί δηλαδή στο ελάχιστο κάθε είδους πρόκληση βλάβης στους ανθρώπους.

<SPEAKER ID=79 LANGUAGE="DE" NAME="Tannert">
Κυρία πρόεδρε, κυρίες και κύριοι, η οδηγία αυτή οφείλει να εγγυηθεί την ασφάλεια της ελευθέρωσης γενετικά τροποποιημένων οργανισμών για άνθρωπο και περιβάλλον, αλλοιώς δεν επιτρέπεται η θέση στην αγορά των προϊόντων αυτών. Εάν όμως η έρευνα της Κοινότητας πρέπει να βρεθεί σε θέση να ενισχύσει τη συμβολή της για τη μεγαλύτερη επιτυχία της ανταγωνιστικότητας όσον αφορά τα παραγόμενα με τη μέθοδο της βιοτεχνολογίας προϊόντα, θα πρέπει να υπάρχει εγγύηση και εφαρμογή ενιαία εφαρμοσμένων μεθόδων και εκτεινόμενης σε όλη την Κοινότητα συλλογής στοιχείων και πληροφοριών για τα αποτελέσματα των πειραμάτων ελευθέρωσης, κυρίως σε σχέση με τους ελέγχους ανοχής του περιβάλλοντος. Στο μέτρο που οι προθέσεις της Επιτροπής λαμβάνουν υπόψη το στόχο αυτό, θα πρέπει η έκθεσή της να χαιρετισθεί ρητά. Δεν είναι όμως δυνατό, κ. επίτροπε, να επιδιώκει η Επιτροπή να μεταβάλει το πεδίο ισχύος της οδηγίας, δηλαδή το παράρτημά της με αποκλεισμό του Κοινοβουλίου, όπως το υπαινίσσεται στην έκθεσή της. Μόνο να σας προειδοποιήσω μπορώ, διότι αυτό δε θα ήταν επιβλαβές μόνο για τη δημοκρατία.
<P>
Στην έρευνα της βιοτεχνολογίας οι πειραματική ελευθέρωση είναι απολύτως απαραίτητη ως τελικός έλεγχος για την ακινδυνότητα των ΓΤΟ για άνθρωπο και βιοσφαίρα. Κατά την αναθεώρηση τώρα της οδηγίας θα έπρεπε να επιτευχθεί ο καθορισμός σαφών κατηγοριών που ενέχουν κινδύνους καθώς και των διοικητικών απαιτήσεων που σχετίζονται σαφώς με αυτούς. Εξ αυτών θα πρέπει να προκύπτει εάν καθ'οιονδήποτε τρόπο χρειάζεται η λεγόμενη απλοποιημένη διαδικασία. Δε μου φαίνεται λογικό. Διότι με την κατώτερη κατηγορία κινδύνων θα έπρεπε να συνδέεται και η απλούστερη διαδικασία κατά τρόπο ώστε να μη χρειάζεται πλέον περαιτέρω απλούστευση.
<P>
Τελειώνω λοιπόν με μια έκκληση προς την Επιτροπή: Καταργείστε την απλοποιημένη διαδικασία, καταστείσετε μάλλον σαφέστερη την οδηγία και φροντίστε για τη συνεπή της εφαρμογή!

<SPEAKER ID=80 NAME="Bjerregaard">
Κυρία Πρόεδρε, θα ήθελα καταρχάς να ευχαριστήσω τον εισηγητή, κ. David Bowe, την κ. Matikainen-Kallstrφm και τον κ. Willi Gφrlach για την έκθεσή τους σχετικά με την έκθεση της Επιτροπής για την αναθεώρηση της οδηγίας 90/220, που αφορά την απελευθέρωση στο περιβάλλον γενετικά τροποποιημένων οργανισμών. Πρόκειται για μια διαδικαστική οδηγία, που έχει ως στόχο να εξασφαλίσει υψηλό επίπεδο υγιεινής και προστασίας του περιβάλλοντος, ώστε να διασφαλιστεί η συστηματική ανάπτυξη της τεχνολογίας των ΓΤΟ.
<P>
Η οδηγία έχει μεγάλη πρακτική σημασία και η Επιτροπή, στην έκθεση που εξετάζουμε σήμερα, προέβη σε ανάλυση του τρόπου εφαρμογής της οδηγίας από τότε που τέθηκε σε ισχύ. Ας μου επιτραπεί να αναφερθώ σε ορισμένα από τα προβλήματα που θίχτηκαν σήμερα στην αίθουσα αυτή και τα οποία επισημαίνονται στην έκθεση. Για παράδειγμα, ένα πρόβλημα είναι η ανεπαρκής καθοδήγηση όσον αφορά την αξιολόγηση των κινδύνων, πράγμα που άλλωστε τόνισε στην παρέμβασή του ο εισηγητής κ. Bowe. Λείπει επίσης ένα σύστημα ταξινόμησης της απελευθέρωσης ΓΤΟ, λείπει ένα σύστημα προσαρμογής των διοικητικών διαδικασιών ανάλογα με την κατηγορία απελευθέρωσης και δεν προβλέπεται η διαβούλευση μιας επιστημονικής επιτροπής για θέματα σχετικά με την υγιεινή και το περιβάλλον. Επίσης, υπάρχουν δυσχερείς διοικητικές διαδικασίες και συστήματα έγκρισης για την εμπορία των προϊόντων. Χρειάζεται μεγαλύτερη διαφάνεια και, όπως όλοι γνωρίζουμε και είχαμε την ευκαιρία να συζητήσουμε παλαιότερα, είναι απαραίτητη η επισήμανση στον τομέα αυτό.
<P>
Όπως γνωρίζει το Κοινοβούλιο, η Επιτροπή ενέκρινε, κατόπιν προτάσεώς μου, μια προσωρινή τεχνική τροποποίηση του παραρτήματος 3 της οδηγίας 90/220/ΕΟΚ, στα πλαίσια της οποίας ζητείται η επισήμανση όλων των προϊόντων που απελευθερώνονται στο περιβάλλον. Η τροποποίηση αυτή έτυχε οριστικής έγκρισης, οπότε από την 1η Αυγούστου του τρέχοντος έτους θα ισχύει η υποχρεωτική επισήμανση όλων των προϊόντων που καλύπτει η οδηγία αυτή. Η Επιτροπή το θεωρεί ως ένα ιδιαίτερα σημαντικό βήμα πρός τη σωστή κατεύθυνση και κρίνει ότι με τον τρόπο αυτό δώσαμε στους καταναλωτές τις οδηγίες οι οποίες έχουν ζητηθεί κατ' επανάληψη, ιδίως από το Κοινοβούλιο.
<P>
Είμαι ιδιαίτερα ικανοποιημένη για το γεγονός ότι η έκθεση αποτέλεσε το αντικείμενο μιας ιδιαίτερα εμπεριστατωμένης συζήτησης στο Ευρωπαϊκό Κοινοβούλιο. Η εξέταση του θέματος από το Σώμα γίνεται τόσο έγκαιρα, ώστε να έχω τη δυνατότητα να συμπεριλάβω τις προτάσεις του Κοινοβουλίου στην πρόταση αναθεώρησης που επεξεργάζεται τη στιγμή αυτή η Επιτροπή. Έχω ορισμένες μόνο μεμονωμένες παρατηρήσεις για την πρόταση ψηφίσματος του Κοινοβουλίου. Η πρώτη αφορά την ειδική διάταξη περί ευθύνης την οποία το Κοινοβούλιο επιθυμεί να συμπεριλάβουμε στην οδηγία αυτή. Πρόκειται για ένα σημαντικό θέμα και το Σώμα γνωρίζει ότι συμφωνώ μαζί του ως προς το ότι χρειάζονται διατάξεις περί ευθύνης σε πολλούς τομείς, μεταξύ άλλων στον τομέα της βιοτεχνολογίας. Προς το σκοπό αυτό, η Επιτροπή καταρτίζει τώρα ένα Λευκό Βιβλίο για το εν λόγω θέμα, ελπίζω δε ότι αυτό το Λευκό Βιβλίο θα παράσχει την απαιτούμενη βάση για να θεσπισθούν κοινοτικοί κανόνες και, κατά συνέπεια, για να καταστεί δυνατός ο ορισμός σχετικών απαιτήσεων στη συγκεκριμένη νομοθεσία για το περιβάλλον.
<P>
Το άλλο σημείο που θα ήθελα να τονίσω, και στο οποίο άλλωστε αναφέρθηκαν πολλοί ομιλητές, είναι η ηθική πλευρά του θέματος. Συμφωνώ πάλι με τις παρατηρήσεις του Κοινοβουλίου, αλλά, όπως προέκυψε άλλωστε από την προηγούμενη συζήτηση, η Επιτροπή προτίμησε να εξετάσει την ηθική πλευρά του θέματος σ'ένα ευρύτερο πλαίσιο και όχι μόνο σε σχέση με την απελευθέρωση ΓΤΟ στο περιβάλλον. Συνεπώς, πρέπει να ληφθεί υπόψη η γενικότερη συζήτηση πριν προχωρήσει κανείς στην ενσωμάτωση του θέματος στη συγκεκριμένη νομοθεσία.
<P>
Όσον αφορά τις προτάσεις της έκθεσης, που σχολιάστηκαν άλλωστε στη σημερινή συζήτηση και αφορούν την καλύτερη ανταλλαγή πληροφοριών μεταξύ των κρατών μελών και τη δημιουργία μιας τράπεζας δεδομένων, βρίσκομαι στην ιδιαίτερα ευχάριστη θέση να σας πληροφορήσω ότι η ΓΔΧΙ έχει ήδη λάβει όλα τα απαιτούμενα μέτρα. Αυτό σημαίνει ότι κατά τους επόμενους μήνες του έτους οι πληροφορίες για την απελευθέρωση ΓΤΟ, τόσο οι επιστημονικές όσο και οι εμπορικές, θα είναι προσιτές στο Ιnternet. Υποστηρίζω πλήρως την επιθυμία του εισηγητή για καλύτερη ενημέρωση και μεγαλύτερη διαφάνεια στον τομέα αυτό.
<P>
Επομένως, θα ήθελα για μια ακόμη φορά να συγχαρώ το Κοινοβούλιο για την πρότασή του. Η πρόταση ψηφίσματος αποτέλεσε σημαντική βοήθεια για την ΓΔΧΙ κατά την κατάρτιση της πρότασης τροποποίησης της οδηγίας 90/220/ΕΟΚ, ελπίζω δε να καταστεί δυνατή η έγκριση της εν λόγω πρότασης από την Επιτροπή αμέσως μετά τις θερινές διακοπές.

<SPEAKER ID=81 NAME="Πρόεδρος">
Ευχαριστώ πολύ, επίτροπε κ. Bjerregaard.
<P>
Η συζήτηση έληξε.
<P>
Η ψηφοφορία θα διεξαχθεί στις 12 το μεσημέρι.

<SPEAKER ID=82 NAME="Green">
Κυρία Πρόεδρε, όπως γνωρίζουμε οι περισσότεροι στο Σώμα αυτό, αυτή θα είναι η τελευταία φορά που κάθεστε στην Προεδρία της ολομέλειας αυτής πριν την αποχώρησή σας και την ανάληψη πλήρων καθηκόντων σας στη Γαλλική Εθνοσυνέλευση.
<P>
Εξ ονόματος της ομάδας μου και - είμαι σίγουρη - εξ ονόματος όλων των μελών του Σώματος θα ήθελα να σας ευχηθώ ό, τι το καλύτερο για τη σταδιοδρομία σας και, κυρίως, να πω ότι η εντιμότητά σας και ο σεβασμός τον οποίο έχει το Σώμα για εσάς για τον τρόπο με τον οποίο έχετε προεδρεύσει την ολομέλεια αυτή για πολλά χρόνια είναι αναμφισβήτητος. Σας ευχόμαστε καλή επιτυχία και θα θέλαμε να σας προσφέρουμε αυτά τα λουλούδια εκ μέρους της ομάδας μου, και φυσικά, εκ μέρους όλου του Σώματος.
<P>
(Ζωηρά χειροκροτήματα)

<SPEAKER ID=83 NAME="Πρόεδρος">
Είμαι πολύ συγκινημένη, τρομερά συγκινημένη θα έλεγα. Αυτά τα δεκαέξι χρόνια που πέρασα μαζί σας είναι, για μένα, μια εμπειρία τόσο πλούσια που ελπίζω ότι θα μπορέσω να επηρεάσω, σε κάποιο βαθμό, το έργο της γαλλικής Εθνοσυνέλευσης, ειδικά σε ό, τι αφορά την Ευρωπαϊκή Ένωση. Μπορείτε να υπολογίζετε στην απόλυτη αφοσίωσή μου. Θα κάνω ό, τι μπορώ για να αναδείξω το στόχο στον οποίο συμβάλαμε μαζί επί δεκαέξι χρόνια. Σας ευχαριστώ πολύ!
<P>
(Χειροκροτήματα)

<CHAPTER ID=5>
Ψηφοφορίες
<SPEAKER ID=84 NAME="Graefe zu Baringdorf">
Κυρία πρόεδρε, έχουμε να κάνουμε με μια κάπως ασυνήθιστη ψηφοφορία. Για την έκθεση διεξήχθη ψηφοφορία την άνοιξη του 1995 στην Ολομέλεια και στη συνέχεια, επειδή η Επιτροπή δε θέλησε να υιοθετήσει τροπολογίες του Κοινοβουλίου, αναπέμφθηκε και πάλι στην επιτροπή. Στο μεταξύ τα δύο αυτά χρόνια διεξάγαμε διαπραγματεύσεις με την Επιτροπή και επιτύχαμε συναινετικό αποτέλεσμα. Αυτό έχει πλέον υποβληθεί.
<P>
Συμφωνήσαμε με τη διοίκηση να γίνει και πάλι ψηφοφορία για τις τροπολογίες που υιοθετήθηκανν τότε. Επιπρόσθετα θα διεξαχθεί ψηφοφορία για τις τροπολογίες που συντάχθηκαν σε συμφωνία με την Επιτροπή, με αποτέλεσμα να υποβάλουμε σήμερα την πλήρη έκθεση σε ψηφοφορία. Η Επιτροπή θα εγκρίνει - όπως πιστεύω - τις τροπολογίες και έτσι θα διεξάγουμε και την τελική ψηφοφορία.
<P>
Αυτό αποτελεί παράδειγμα για το ότι, παρόλο που σύμφωνα με το άρθρο 43 είμαστε μόνον αρχή για ακροάσεις, θα μπορέσουμε να εισέλθουμε μέσω νόμιμης διαδικασίας στη συναπόφαση, διαπραγματευόμενοι μέσω της αναβολής με την Επιτροπή. Εάν πάλι επιτύχουμε κοινή θέση Επιτροπής και Κοινοβουλίου, αυτή μπορεί ν'απορριφθεί μόνον με ομοφωνία του Συμβουλίου και έτσι το Κοινοβούλιο επιτυχαίνει και από ουσιαστική άποψη μια μεγάλη ισχύ επιβολής.

<SPEAKER ID=85 NAME="Fischler">
Κυρία πρόεδρε, αξιότιμοι κυρίες και κύριοι, θα ήθελα να μην παρατείνω εδώ τη συζήτηση και να συνεχίσω ακριβώς εκεί που σταμάτησε ο βουλευτής κ. Graefe zu Baringdorf. Θα ήθελα ν'αναφερθώ κυρίως σ'εκείνες τις τροπολογίες μόνον που αφορούν γενετικά τροποποιημένους οργανισμούς, όχι μόνο διότι προφανώς είναι οι σημαντικότεροι, αλλά και επειδή υπάρχει ανάγκη για μια σειρά ασήμαντες συντακτικές μεταβολές.
<P>
Πρώτον, η διατύπωση της τροπολογίας αριθ. 22 σχετικά με τον έλεγχο ανοχής του περιβάλλοντος θα έπρεπε χάριν της νομικής ασφάλειας να τροποποιηθεί ελαφρά και συγκεκριμένα η παράγραφος 4 υποπαράγραφος β) θα έπρεπε πλέον να έχει ως εξής: »Οι διαδικασίες που προορίζονται να εξασφαλίσουν ότι ο έλεγχος ανοχής του περιβάλλοντος είναι παρόμοιος με εκείνον που κατοχυρώνεται στην οδηγία 90/220, εισάγονται με πρόταση της επιτροπής μέσω κανονισμού του Συμβουλίου στην κατάλληλη νομική βάση της Συνθήκης ΕΚ.»
<P>
Δεύτερο θα ήθελα να μιλήσω για την τροπολογία αριθ. 23 που αφορά τους καταλόγους ειδών και το χαρακτηρισμό και αποτελεί έκφραση της επιθυμίας της Επιτροπής και του Κοινοβουλίου να υπάρξει μέριμνα για ενημέρωση του χρήστη των σπόρων σε σχέση με το εάν κάποιοι σπόροι αποτελούν γενετικά τροποποιημένο είδος ή όχι. Οι διατάξεις των χαρακτηρισμών πρέπει να έχουν κατοχυρωθεί στα μέρη των νομικών διατάξεων που αφορούν το εν λόγω προϊόν, στην παρούσα περίπτωση των σπόρων. Για το λόγο αυτόν η ρήτρα χαρακτηρισμού δε θα έπρεπε να περιλαμβάνεται στην οδηγία για τον κατάλογο ειδών αλλά στην οδηγία για την κυκλοφορία των σπόρων. Η αναμόρφωση αυτή δεν αγγίζει την αρχή της συμφωνίας και μπορεί σε δεδομένη στιγμή να ληφθεί υπόψη στην πρόταση που επεξεργάσθηκε η Επιτροπή.
<P>
Επιτρέψτε μου, τέλος, να μιλήσω σύντομα για την τροπολογία αριθ. 8 που αφορά την πρόταση για καθιέρωση αμοιβαία αναγνωρισμένων ελέγχων, δηλαδή ευρωπαϊκών ελέγχων. Κατ'εκτίμηση της Επιτροπής η τροπολογία δε συνεχίστηκε περαιτέρω. Και εάν ακόμη δε συμβαίνει αυτό, η πρόταση αυτή δε θα ήταν αποδεκτή, δεδομένου ότι προβλέπονται ήδη στην οδηγία ικανοποιητικές ρυθμίσεις.
<P>
Κατά τα λοιπά χαίρομαι που είμαι σε θέση να σας πληροφορήσω ότι η Επιτροπή μπορεί να δεχθεί όλες τις τροπολογίες εάν ληφθούν ανάλογα υπόψη οι συντακτικές αυτές βελτιώσεις, και θα ήθελα και πάλι να εκφράσω τις θερμές μου ευχαριστίες στον εισηγητή, κ. Graefe zu Baringdorf, για τη συνεργασία.
<P>
Επί της τροπολογίας 21
<SPEAKER ID=86 NAME="Graefe zu Baringdorf">
Κυρία πρόεδρε, στην τροπολογία 21 πρέπει να ληφθούν υπόψη δύο σημεία. Στη γαλλική μετάφραση είναι προφανώς δύσκολο να καταστεί σαφές το θέμα που αναφέρεται στη δεύτερη παράγραφο. Εδώ αναπτύσσεται λεπτομερώς τί σημαίνει ότι οι σπόροι που έρχονται στο εμπόριο δεν προορίζονται για την εμπορική εκμετάλλευση του είδους. Αυτό φαίνεται ότι στα γαλλικά ήταν κάπως δύσκολο, διότι οι λέξεις για τη θέση σε κυκλοφορία, εμπορική εκμετάλλευση και εμπόριο ομοιάζουν πολύ μεταξύ τους. Παρακαλώ όμως τους Γάλλους συναδέλφους να εμπιστευθούν το πρωτότυπο κείμενο και να εξομοιώσουν συντακτικά το κείμενο. Μια δεύτερη υπόδειξη: Ζητήθηκε ξεχωριστή ψηφοφορία και εδώ πρόκειται κατά κύριο λόγο για την τρίτη αιτιολογική σκέψη, στην οποία η τοπική ανταλλαγή σπόρων μεταξύ γεωργικών εκμεταλλεύσεων για αποκλειστική χρησιμοποίηση στην ίδια επιχείρηση χαρακτηρίζεται ως μη θέση στην κυκλοφορία. Αυτό υπήρξε έτσι αντικείμενο διαπραγμάτευσης με την Επιτροπή. Υπάρχει όμως εν τω μεταξύ σημαντική πίεση της βιομηχανίας σπόρων να μην περιληφθεί η γεωργική αυτή πρακτική, που είναι συνήθης σε όλες τις χώρες, δηλαδή η ανταλλαγή μεταξύ γειτόνων στην οδηγία αυτή, δεδομένου ότι υποπτεύονται ότι θα μπορούσαν έτσι να της ξεφύγουν μερικές αγορές.
<P>
Παρακαλώ τους συναδέλφους να υπερψηφίσουν την τρίτη αυτή αιτιολογική σκέψη παρά την πίεση που υπάρχει.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=87 LANGUAGE="EN" NAME="Macartney">
Κυρία Πρόεδρε, επί της διαδικασίας. Αναφέρομαι στον Κανονισμό 53ε. Η Επιτροπή νομικών θεμάτων και δικαιωμάτων των πολιτών πρόδωσε το Κοινοβούλιο μη χειριζόμενη σωστά τη νομική βάση των τροπολογιών τις οποίες ανέφερα. Αγνοώντας το ζήτημα, το Κοινοβούλιο κινδυνεύει να ψηφίσει κάτι το οποίο θα χωλαίνει νομικά. Κάτι τέτοιο δεν θα ήταν προς συμφέρον μας εάν το ζήτημα έφτανε ποτέ στα δικαστήρια.
<P>
Θα ήθελα να γραφεί στα πρακτικά το διαδικαστικό αυτό ζήτημα και να τονίσω στα μέλη ότι ο μόνος τρόπος να αποφύγουμε το πρόβλημα θα ήταν να στηρίξουμε τις τροπολογίες αριθμ. 3 και 4, οι οποίες, σαφώς, διαφυλάσσουν την κοινή αλιευτική πολιτική από οποιαδήποτε παραποίηση της νομικής της βάσης.

<SPEAKER ID=88 NAME="Souchet">
Κυρία Πρόεδρε, νομίζω ότι, μετά την παρέμβαση του κ. Macartney, θα ήταν, ίσως, σκόπιμο, για να διαφωτίσουμε τους συναδέλφους, να έχουμε και την άποψη της Επιτροπής Νομικών Θεμάτων που θα μας εκφράσει ο πρόεδρός της.

<SPEAKER ID=89 NAME="De Clercq">
Κυρία Πρόεδρε, η επιτροπή δεν οφείλει αναγκαστικά να λάβει υπόψη της τις προτεινόμενες τροπολογίες. Η επιτροπή έχει ήδη εκφράσει την άποψή της, δεν έχω τίποτε άλλο να προσθέσω.

<SPEAKER ID=90 LANGUAGE="EN" NAME="McKenna">
Κυρία Πρόεδρε, επί της διαδικασίας. Όσα λέει ο κύριος Macartney είναι σωστά. Αποφεύγει το αληθές πρόβλημα το οποίο είναι ο τρόπος με τον οποίο χειρίζεται η Επιτροπή νομικών θεμάτων τα ζητήματα αυτά.

<SPEAKER ID=91 LANGUAGE="EN" NAME="Ewing">
Κυρία Πρόεδρε, το ζήτημα είναι ότι η Επιτροπή νομικών θεμάτων δεν έθεσε τα έγγραφα στη διάθεση των μελών της επιτροπής. Τα έγγραφα τα οποία χρειάζονταν στην Επιτροπή νομικών θεμάτων για να καταλήξει σε μία ορθά νομική απόφαση κατετέθησαν. Δεν δόθηκαν στην εν λόγω επιτροπή. Αυτό είναι το ζήτημα.
<P>
(Το Σώμα εγκρίνει το ψήφισμα νομοθετικού περιεχομένου)

<SPEAKER ID=92 LANGUAGE="DE" NAME="Graefe zu Baringdorf">
Κυρία πρόεδρε, θα ήθελα και πάλι να εκφράσω την ικανοποίησή μου που μπορέσαμε στην έκθεση αυτή να ψηφίσουμε κατά τον τρόπο αυτόν και που πετύχαμε κατά τις διαπραγματεύσεις με την Επιτροπή να επιβάλουμε ουσιαστικώς θέσεις του Κοινοβουλίου.
<P>
Στα ουσιαστικά αυτά σημεία εντάσσονται μ.ά. ο χαρακτηρισμός γενετικά τροποποιημένων σπόρων, η συμφωνία για τους χαρακτηρισμούς που ξεπερνάει κατά πολύ την οδηγία για τις Novelfood και - έτσι ελπίζω - θα συντείνει παραδειγματικά στο να επιτύχουμε εδώ αναθεώρηση και να ορισθεί σύντομα και για τους καταναλωτές παρόμοιος χαρακτηρισμός.
<P>
Ιδιαίτερης τελείως σημασίας στην έκθεση αυτή είναι όμως επίσης το ότι επιτρέπονται πάλι γεωργικά είδη, το ότι μπορεί να γίνουν αγοραπωλησίες με αυτά και ότι έτσι ενισχύεται η ασφάλεια της γενετικής ποικιλότητας. Αυτό για το οποίο λυπούμε κάπως - και εδώ δεν καταλαβαίνω ιδιαίτερα την Ομάδα ΕΛΚ που ως γνωστό σχεδόν πάντα θέτει στο προσκήνιο πολύ έντονα τα συμφέροντα των γεωργών - είναι ότι αυτή η τρίτη αιτιολογική σκέψη, που πραγματεύεται την ανταλλαγή σπόρων σε τοπικό επίπεδο, σε επίπεδο γειτόνων για χρησιμοποίηση στην ίδια επιχείρηση, απορρίφθηκε από την Ομάδα ΕΛΚ. Έτσι η τροπολογία αυτή ναυάγησε για λίγες ψήφους. Ελπίζω ότι η Επιτροπή θα περιλάβει πλέον το κείμενο αυτό, που διαπραγματευθήκαμε ως γνωστό με αυτή, στις εκτελεστικές της διατάξεις, προκειμένου παρόλα ταύτα να επιτευχθεί μέσω αυτών νομιμοποίηση της τωρινής πρακτικής μεταξύ των γειτόνων.

<SPEAKER ID=93 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες απέσχον σήμερα της ψηφορορίας για την παραπάνω έκθεση.
<P>
Οι οδηγίες για τους σπόρους προς σπορά βασίζονται στο άρθρο 43 της Συνθήκης ΕΚ, πράγμα που οι δανοί σοσιαλοδημοκράτες μπορούν να αποδεχθούν στο μέτρο που πρόκειται μόνο για οδηγίες οι οποίες αφορούν γεωργικά θέματα του εμπορικού τομέα. Ωστόσο, στην περίπτωση αυτή πρόκειται επίσης και για την ενσωμάτωση ενός μέρους της οδηγίας σχετικά με την απελευθέρωση ΓΤΟ στην οδηγία για τους σπόρους προς σπορά. Επειδή η οδηγία για την απελευθέρωση ΓΤΟ εξετάζεται συνήθως βάσει του άρθρου 100Α, πράγμα που μεταξύ άλλων παρέχει στα μεμονωμένα κράτη τη δυνατότητα να κάνουν χρήση της περιβαλλοντικής διασφάλισης, οι δανοί σοσιαλοδημοκράτες δεν μπορούν να αποδεχθούν τη στέρηση της δυνατότητας αυτής.
<P>
Το υπόλοιπο μέρος της έκθεσης είναι ικανοποιητικό.

<SPEAKER ID=94 NAME="Souchet">
Η πολιτική μας ομάδα ψήφισε υπέρ του συνόλου των τροπολογιών που προτάθηκαν από την Επιτροπή Γεωργίας για την τροποποίηση των οδηγιών σχετικά με την εμπορία σπόρων, εκτός από την τρίτη παύλα της τροπολογίας 21.
<P>
Η πολιτική μας ομάδα δεν μπορεί παρά να εκφράσει τη χαρά της για το συμβιβασμό που προέκυψε από την ψηφοφορία στην Ολομέλεια. Πράγματι, οι εταιρίες που ασχολούνται με την εμπορία των σπόρων πρέπει να σεβαστούν ορισμένους θεμιτούς περιορισμούς όπως η ετικετοδότηση και η πληροφόρηση του καταναλωτή, γεγονός που θα επιτρέψει στην ενδιαφερόμενη θυγατρική να αναπτυχθεί βγάζοντας εκτός παιχνιδιού ορισμένους που είναι λιγότερο ευσυνείδητοι.
<P>
Όσο για τους καλλιεργητές, δεν αμφισβητείται η αρχή του προνομίου του καλλιεργητή χάρη στις τροπολογίες που κατατέθηκαν και ψηφίστηκαν από την Ολομέλεια.
<P>
Για την τρίτη παύλα της τροπολογίας 21, η πολιτική μας ομάδα εξέφρασε την αντίθεσή της και την ικανοποίησή της για την κατάργηση της εν λόγω τροπολογίας. Αν η αρχή της ανταλλαγής σπόρων μεταξύ γειτόνων δείχνει να είναι θεμιτή, πρέπει να αποφύγουμε τη δημιουργία μιας παράλληλης αγοράς και, κυρίως, τον κίνδυνο να χαθεί κάθε δυνατότητα ανίχνευσης των σπόρων από γενετικά τροποποιημένους οργανισμούς.
<P>
Έκθεση Souchet (Α4-0144/92)
<SPEAKER ID=95 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης του κ. Souchet.
<P>
Οι δανοί σοσιαλοδημοκράτες υποστηρίζουν ότι η κοινή αλιευτική πολιτική βασίζεται στις αρχές του εξορθολογισμού και της βιωσιμότητας.
<P>
Οι υδατοκαλλιέργειες αποτελούν σημαντική πηγή ρύπανσης στον αλιευτικό τομέα. Συνεπώς, οι δανοί σοσιαλοδημοκράτες δεν επιθυμούν να αποτελούν οι υδατοκαλλιέργειες ούτε μέρος μιας στρατηγικής για την απασχόληση ούτε μέρος μιας στρατηγικής για το περιβάλλον. Το ίδιο ισχύει και για παρόμοιες πηγές ρύπανσης στον αλιευτικό τομέα.

<SPEAKER ID=96 LANGUAGE="EN" NAME="Macartney">
Κυρία Πρόεδρε, επί της διαδικασίας. Αναφέρομαι στον Κανονισμό 53ε. Η Επιτροπή νομικών θεμάτων και δικαιωμάτων των πολιτών πρόδωσε το Κοινοβούλιο μη χειριζόμενη σωστά τη νομική βάση των τροπολογιών τις οποίες ανέφερα. Αγνοώντας το ζήτημα, το Κοινοβούλιο κινδυνεύει να ψηφίσει κάτι το οποίο θα χωλαίνει νομικά. Κάτι τέτοιο δεν θα ήταν προς συμφέρον μας εάν το ζήτημα έφτανε ποτέ στα δικαστήρια.
<P>
Θα ήθελα να γραφεί στα πρακτικά το διαδικαστικό αυτό ζήτημα και να τονίσω στα μέλη ότι ο μόνος τρόπος να αποφύγουμε το πρόβλημα θα ήταν να στηρίξουμε τις τροπολογίες αριθμ. 3 και 4, οι οποίες, σαφώς, διαφυλάσσουν την κοινή αλιευτική πολιτική από οποιαδήποτε παραποίηση της νομικής της βάσης.

<SPEAKER ID=97 NAME="Souchet">
Οι τροπολογίες του κ. Macartney επί της έκθεσής μου θέτουν ένα νομικό ζήτημα που βρίσκεται εκτός του πλαισίου της και του οποίου η εξέταση οδήγησε στην αναβολή της ψηφοφορίας για δύο μήνες. Η Επιτροπή Νομικών Θεμάτων του Ευρωπαϊκού Κοινοβουλίου μόλις μας υπέβαλε τα συμπεράσματά της. Η συντριπτική της πλειοψηφία θεωρεί ότι είναι ορθή η νομική βάση που ενέκρινε η Επιτροπή. Κατά την ψηφοφορία ο κ. Macartney διευκρίνισε ότι η Επιτροπή Νομικών Θεμάτων μάλλον δεν είχε εξετάσει αρκετά λεπτομερώς το θέμα που είχε θέσει. Απαντώντας στην παρέμβασή μου, ο πρόεδρος της Επιτροπής Νομικών Θεμάτων είπε ότι, αντίθετα, τα συμπεράσματά της ήταν επαρκώς σαφή. Στη βάση αυτή, η πολιτική μας ομάδα αποφάσισε να μην εγκρίνει τις τροπολογίες του κ. Macartney και να ψηφίσει, φυσικά, υπέρ του τελικού ψηφίσματος.
<P>
Επί της ουσίας της έκθεσης, δεν μπορώ παρά να εκφράσω τη λύπη μου που, στη διάρκεια της συζήτησης στην Ολομέλεια, η επίτροπος κ. Bonino δεν αποδέχτηκε το βάσιμο των δύο τροπολογιών που παρουσίασα στην έκθεσή μου, οι οποίες εγκρίθηκαν σχεδόν ομόφωνα από το Σώμα. Δεν είναι σωστό να προσπαθεί η Επιτροπή να επωφεληθεί από δικαιώματα που δε διαθέτει, προκειμένου να αποφύγει τον έλεγχο επί του αντικειμένου για το οποίο διαπραγματεύεται. Αν αποδεχτεί, στο πλαίσιο των διεθνών διασκέψεων, νέους τεχνικούς περιορισμούς που πρέπει να ισχύσουν για τους αλιείς της Ευρωπαϊκής Ένωσης, νομίζουμε πως είναι αναγκαίο και το Συμβούλιο και το Ευρωπαϊκό Κοινοβούλιο να μπορέσουν να εκφράσουν την άποψή τους για το βάσιμο τέτοιων περιορισμών. Και αφού το Συμβούλιο οφείλει να μπορεί, ανά πάσα στιγμή, να ελέγξει τις ενέργειες της Επιτροπής, δε νομίζουμε ότι είναι σκόπιμο να τροποποιηθεί η σημερινή διαδικασία λήψης αποφάσεων, η οποία προβλέπει τον έλεγχο αυτό. Με ικανοποίηση διαπιστώνω ότι αυτή την απόφαση έλαβε και το Σώμα, σχεδόν ομόφωνα.
<P>
Έκθεση Pιry (A4-0220/97)
<SPEAKER ID=98 NAME="Ahlqvist, Andersson, Hulthιn, Lφφw, Theorin, Waidelich και Wibe">
 γραπτώς. (SV) Θέλουμε να ευχαριστήσουμε τον εισηγητή για την εκπόνηση ενός πολύ καλού έργου όσον αφορά την έκθεση. Θέλουμε όμως να εκφράσουμε την σε επίπεδο αρχών τοποθέτησή μας όσον αφορά τα αλιευτικές συμφωνίες αυτού του είδους. Θεωρούμε ότι η ΕΕ πρέπει να καταργήσει αυτό το είδος των πολυδάπανων αλιευτικών συμφωνιών και αντ&#x02BC;αυτού να περάσει στην στήριξη κυρίως της αλιευτικής δραστηριότητας των ίδιων των αναπτυσσόμενων χωρών. Μια τέτοια λύση θα συνέβαλε καλύτερα στην ανάπτυξη της σημασίας της αλιείας για την παγκόσμια παραγωγή ειδών διατροφής, θα ενίσχυε την οικονομική ανάπτυξη αυτών των χωρών καθώς και θα απάλειφε τους κινδύνους που μπορεί να συνεπάγονται τα αλιευτικά σύμφωνα διότι δίνεται έμμεση ενίσχυση για την συνέχιση της αλιευτικής δραστηριότητας ορισμένων κρατών μελών σε μια φάση, όπου ολόκληρη η ευρωπαϊκή αλιεία έχει ανάγκη σημαντικών περιορισμών.

<SPEAKER ID=99 NAME="Sandbζk">
Ψηφίζουμε για την παράταση ενός πρωτοκόλλου μιας συμφωνίας που όχι μόνο έχει αρχίσει να εφαρμόζεται, αλλά έχει ήδη λήξει. Πρόκειται για μια τραγελαφική κατάσταση. Απέχω της ψηφοφορίας επειδή δεν μπορώ να αποδεχθώ πλήρως το περιεχόμενο των εν λόγω αλιευτικών συμφωνιών με τη Σενεγάλη, τη στιγμή κατά την οποία είναι ταυτόχρονα γνωστό ότι οι συμφωνίες αυτές δεν είναι επιθυμητές από τους τοπικούς αλιείς.
<P>
Έκθεση Gallagher (A4-0229/97)
<SPEAKER ID=100 NAME="Ahlqvist, Andersson, Hulthιn, Lφφw, Theorin, Waidelich και Wibe">
 γραπτώς. (SV) Θέλουμε με αφορμή την επεξεργασία της προαναφερθείσης έκθεσης από το Ευρωκοινοβούλιο να εκφράσουμε την σε επίπεδο αρχών τοποθέτησή μας για τις συμφωνίες αυτού του είδους. Θεωρούμε ότι η ΕΕ πρέπει να καταργήσει αυτό το είδος των πολυδάπανων αλιευτικών συμφωνιών και αντ&#x02BC;αυτού να περάσει στην στήριξη κυρίως της αλιευτικής δραστηριότητας των ίδιων των αναπτυσσόμενων χωρών. Μια τέτοια λύση θα συνέβαλε καλύτερα στην ανάπτυξη της σημασίας της αλιείας για την παγκόσμια παραγωγή ειδών διατροφής, θα ενίσχυε την οικονομική ανάπτυξη αυτών των χωρών καθώς και θα απάλειφε τους κινδύνους που μπορεί να συνεπάγονται τα αλιευτικά σύμφωνα, διότι δίνεται έμμεση ενίσχυση για την συνέχιση της αλιευτικής δραστηριότητας ορισμένων κρατών μελών σε μια φάση, όπου ολόκληρη η ευρωπαϊκή αλιεία έχει ανάγκη σημαντικών περιορισμών. Θεωρούμε επίσης ότι το Ευρωκοινοβούλιο πρέπει, όταν δοθεί αυτή η ευκαιρία, να σκεφτεί να συμβάλει στην υλοποίηση μιας τέτοιας, σε επίπεδο αρχών, αλλαγής του προσανατολισμού.
<P>
Έκθεση Παπακυριαζή (Α4-0211/97)
<SPEAKER ID=101 LANGUAGE="FR" NAME="Striby">
Κυρία Πρόεδρε, αγαπητοί συνάδελφοι, η ετήσια έκθεση του Ευρωπαίου Διαμεσολαβητή είναι ευκαιρία να θυμηθούμε το εύρος των καθηκόντων που αντιστοιχούν στο ρόλο αυτό. Ως μέλος της Επιτροπής Αναφορών, δεν μπορώ παρά να χαιρετίσω το έργο του Γραφείου του Μεσολαβητή ως παράγοντα συμμετοχής στη διαδικασία που στοχεύει στο να φέρει πιο κοντά τους υπηκόους των διαφόρων κρατών στους τόσο απόμακρους ευρωπαϊκούς θεσμούς.
<P>
Έχω, ωστόσο, μια ανησυχία για την αναφορά που κάνει η έκθεση του κ. Παπακυριαζή στο ρόλο του Διαμεσολαβητή που θα πρέπει «να στηρίζει τη θεσμική ισορροπία που ορίζεται από τις Συνθήκες, και ιδίως την ορθή άσκηση των διακριτικών εξουσιών της Επιτροπής και του Ευρωπαϊκού Κοινοβουλίου καθώς και του Ευρωπαϊκού Δικαστηρίου». Αφού όμως, οι διακριτικές εξουσίες πρέπει, εξ ορισμού, να ασκούνται υπό συνθήκες πλήρους ανεξαρτησίας, συνεπώς χωρίς εκ των υστέρων έλεγχο, είναι σαφές ότι οι ευρωπαϊκοί θεσμοί και τα ευρωπαϊκά όργανα δεν μπορούν σε καμία περίπτωση να εξαιρούνται από τους κανόνες ίσης μεταχείρισης και δικαίου που τα ίδια τα κράτη μέλη θέσπισαν, ενώ εξίσου προφανές είναι και το ότι η κοινοτική διοίκηση, όπως και κάθε άλλη διοίκηση, χρειάζεται ευελιξία. Χωρίς την ευελιξία αυτή θα διατηρηθεί και θα αναπτυχθεί παραπέρα και η δυσκινησία και ο φορμαλισμός της.
<P>
Από κοινού με τον εισηγητή υπογραμμίζουμε, λοιπόν, την ανάγκη να προσδιοριστούν σαφώς οι αποστολές του Διαμεσολαβητή και, κυρίως, η έννοια της κακής διοίκησης, με στόχο να αποφευχθεί οποιαδήποτε παρεμβατική τάση. Επιμένω, τέλος, στην ανάγκη για μεταρρυθμίσεις, όταν αυτό είναι δυνατό, χωρίς να αρκούμαστε στην ήσυχη συνείδησή μας μετά τα υπολειμματικά αντίδοτα που παρέχουν οι ενέργειες του Διαμεσολαβητή. Να μην ξεχνάμε ότι, ως αιρετοί εκπρόσωποι των λαών μας, εμείς είμαστε οι καλύτεροι Διαμεσολαβητές τους ενώπιον της Ευρωπαϊκής Ένωσης.
<P>
Κλείνοντας, θα ήθελα να θυμίσω ότι, σύμφωνα με το άρθρο 13 της απόφασης του Σώματος της 9ης Μαρτίου 1994 για το Καθεστώς του Ευρωπαίου Διαμεσολαβητή, η έδρα του είναι η έδρα του Ευρωπαϊκού Κοινοβουλίου. Και όπως πρόσφατα μας θύμισαν τα συμπεράσματα της ΔΚΔ, η έδρα αυτή βρίσκεται στο Στρασβούργο. Δε θέλω, λοιπόν, να δω, κατά την εγκατάσταση, όπως λέει η έκθεση του Διαμεσολαβητή, »ενός μικρού γραφείου στις Βρυξέλλες» τίποτε άλλο παρά μία πρακτική διευθέτηση που δε θα μπορούσε να προοιωνίσει μία συμπληρωματική μετακίνηση αποκέντρωσης που θα καθιστούσε, εν καιρώ, το Στρασβούργο ένα μικρό γραφείο των Βρυξελλών.

<SPEAKER ID=102 NAME="Lindqvist (ELDR), Eriksson, Seppδnen, Sjφstedt και Svensson (GUE/NGL), Gahrton, Holm και Lindholm (V), Lis Jensen (I-EDN)">
 Από σκανδιναβικής πλευράς βλέπουμε την σύσταση του θεσμού του Διαμεσολαβητή σαν πρόοδο που θα υπηρετεί τα συμφέροντα του κοινού. Αυτό είναι ιδιαίτερα σημαντικό αν ληφθούν υπόψη οι δημοκρατικές ελείψεις της ΕΕ καθώς και ο γραφειοκρατικός οίστρος λεπτομερούς ρύθμισης που εμφορεί τις αρχές της Ένωσης. Υπερψηφίσαμε προτάσεις που αποσκοπούν στην βελτίωση των δυνατοτήτων του κοινού να εκφράσει παράπονα. Αντιθέτως καταψηφίσαμε το άρθρο 4 της έκθεσης, όπου μεταξύ άλλων διατυπώνεται «ότι ο ρόλος του Διαμεσολαβητή πρέπει να είναι η στήριξη της εξισορρόπησης των θεσμικών οργάνων που καθορίζεται στην Συνθήκη.....».
<P>
Αυτό έρχεται σε σύγκρουση με τον ίδιο τον σκοπό της λειτουργίας του Διαμεσολαβητή να υπηρετεί τα συμφέροντα του κοινού και να προωθεί περαιτέρω τα παράπονά του. Εκτός αυτού η διατύπωση στερείται κάλυψης στα σχετικά μέρη της Συνθήκης, δηλ. στα άρθρα 8δ, 138δ καθώς και 138ε.
<P>
Έκθεση Larive (A4-0219/97)
<SPEAKER ID=103 NAME="Holm">
 - (SV) Η πεζή πραγματικότητα δείχνει ότι πολλές μεγάλες επιχειρήσεις δυστυχώς διαθέτουν τεράστια χρηματικά ποσά για να βομβαρδίσουν εμάς τους καταναλωτές με φανταχτερές διαφημίσεις προϊόντων που δεν ήξερα ότι υπάρχουν. Πολύ λιγότερο ήξερα δε ότι έλειπαν από την ζωή μου.
<P>
Πιστεύω ότι είναι αρνητικό για εμάς τους καταναλωτές να ρυθμίζεται σε επίπεδο ΕΕ η διαφήμιση, η λεγόμενη εμπορική επικοινωνία. Είναι καλύτερα να θέτουν τα ίδια τα κράτη κανόνες για το τι μπορεί να θεωρηθεί αποδεκτό μεριμνώντας για τις πολιτιστικές πτυχές.
<P>
Μου λείπει στην Πράσινη Βίβλο της Επιτροπής κυρίως η σημασία του θέματος για εμάς τους καταναλωτές. Ο προσανατολισμός είναι σαφής, δηλ. ποιοί κανόνες θα ισχύουν για τις επιχειρήσεις, αλλά θεωρώ ότι είναι σημαντικό να τονιστεί η κατάσταση των καταναλωτών.
<P>
Είναι σημαντικό να υπάρχουν ισχυρές οργανώσεις καταναλωτών ή μία δημόσια αρχή που έχει ως καθήκον να δέχεται παράπονα και να φροντίζει να ακολουθούνται οι καθορισμένοι κανόνες. Αυτό είναι πέραν των άλλων σημαντικό όσον αφορά την «διασυνοριακή» διαφήμιση που πλήττει εμάς τους καταναλωτές. Το καλύτερο θα ήταν αν αυτή η υπηρεσία μπορούσε να είναι χωρίς κόστος για τον καταναλωτή.
<P>
Φυσικά είναι σημαντικό να έχει η αγορά ένα καθήκον αυτοεξυγείανσης. Δεν γίνεται να αντεπεξέλθουν σ&#x02BC;αυτό οι επιχειρήσεις μόνες τους, κάτι που το αποδεικνύει η σημερινή κατάσταση (αλλιώς δεν θα είχε τεθεί το ζήτημα...).
<P>
Πρέπει τέλος να τεθούν ιδιαίτερα σθεναρές απαιτήσεις σε διαφημήσεις που απευθύνονται σε παιδιά και νέους, διότι αυτοί είναι ιδιαίτερα εκτεθειμένοι.

<SPEAKER ID=104 NAME="Kirsten Jensen, Blak, Sindal και Iversen">
Οι δανοί σοσιαλοδημοκράτες ψήφισαν σήμερα υπέρ της έκθεσης του κ. Larive, αλλά κατά δύο σημείων που αφορούν το θέμα της εφαρμογής της αρχής της προέλευσης ή της αρχής του προορισμού.
<P>
Οι δανοί σοσιαλοδημοκράτες υποστηρίζουν, για λόγους που έχουν σχέση με τους καταναλωτές, ένα συνδυασμό μεταξύ των δύο αυτών αρχών, ώστε ένας καταναλωτής που αγοράζει ένα προϊόν σε μια χώρα λόγω διαφήμισης που προέρχεται από μια άλλη, να γνωρίζει το δίκαιο και τις εμπορικές συνήθειες της άλλης χώρας, προκειμένου να μπορεί να υποβάλει καταγγελίες για ενδεχόμενα ελαττώματα των προϊόντων.
<P>
Συνεπώς, υποστηρίζουμε τις δύο από τις τέσσερις τροπολογίες που κατατέθηκαν όσον αφορά τα δύο αυτά σημεία.

<SPEAKER ID=105 NAME="Wolf">
Το πρόβλημα της εμπορικής επικοινωνίας στην ευρωπαϊκή ενιαία αγορά αποτελεί δυστυχώς τη στιγμή αυτή ιδιαίτερα χτυπητό παράδειγμα του ότι και του πώς και υπό ποιές προϋποθέσεις η ΕΕ λειτουργεί ως «Κοινότητα Ελευθέρωσης», δηλαδή ως ισχυρός μοχλός για την εκκαθάριση υφισταμένων ρυθμίσεων στο επίπεδο των κρατών μελών, χωρίς τη δημιουργία σε ευρωπαϊκό επίπεδο αντίστοιχων ρυθμίσεων σε αντικατάστασή τους.
<P>
Η προ ημών έκθεση υποκύπτει χωρίς καμία κριτική στην τάση αυτή της ελευθέρωσης και ανοίγει έτσι ένα καίριο τομέα του ανθρώπινου πολιτισμού και ανάπτυξης της προσωπικότητας σε μια χωρίς φραγμούς εμπορευματοποίηση. Ως Πράσινοι δεν μπορούμε και δε θέλουμε να διακινδυνεύσουμε έναντι αυτής της τάσης μια επανεθνικοποίηση - αλλά να εξανλήσουμε όλες τις δυνατότητες ήδη πριν τις από καιρό καθυστερούμενες ευρωπαϊκές ρυθμίσεις-πλαίσιο, προκειμένου να επιβάλουμε κάποια μικρή πρόοδο για τον περιορισμό της καταστροφικής αυτής τάσης - μέσω αντίστοιχης χρησιμοποίησης του δικαιώματος πρωτοβουλίας της Επιτροπής, αλλά και με λελογισμένη χρήση της αρχής της επικουρικότητας. Αυτό δεν μπορεί ν'αντικαταστήσει ευρωπαϊκές οδηγίες-πλαίσιο, αλλά πάντως να βοηθήσει στο να γεφυρωθεί ο χρόνος που θα χρειασθεί μέχρι την εφαρμογή τους.
<P>
Η κοινή ενιαία αγορά της ΕΕ μπορεί να υπάρξει και με την πολιτιστική ποικιλία των κρατών μελών και περιφερειών - δεν υπάρχει κανένας λόγος να τον αφήσουμε να δράσει ως ατμοκύλινδρος του ευρωπαϊκού ισοπεδώματος. Αντίθετα, μια διαρθρωμένη αγορά, στο επίκεντρο της οποίας θα βρίσκονται οι ανάγκες των ανθρώπων, χρειάζεται ακριβώς την ποικιλία αυτήν και την προστασία της. Μόνον η ανατροπή των εξελίξεων της αγοράς προς αυτοσκοπό, για τον οποίο οι ανάγκες των ανθρώπων καθίστανται απλά μέσα παραγωγής αξιών, δυνατό ν'αφήσει να εμφανισθούν μη-ρυθμίσεις, όπως προτείνονται εδώ, και ως ορθολογικές ακόμη...
<P>
Έκθεση Bowe (Α4-0239/97)
<SPEAKER ID=106 NAME="Souchet">
Στο πλαίσιο της ανακοίνωσης της Επιτροπής για τη βιοτεχνολογία, η θέση της πολιτικής μας ομάδας συνίσταται στο να επιτραπεί μία ορισμένη ανάπτυξη της βιομηχανίας αυτής στο μέλλον, προσέχοντας παράλληλα ιδιαίτερα ώστε να προληφθούν τυχόν παρεκτροπές.
<P>
Υπό τις συνθήκες αυτές, θεωρούμε απόλυτα αναγκαίο να θεσπιστεί μια αυστηρή ετικετοδότηση ώστε να μπορούμε πραγματικά να εντοπίσουμε τα προϊόντα που είναι αποτέλεσμα γενετικής μηχανικής.
<P>
Κατά τις διάφορες συζητήσεις που κάναμε με θέμα τους γενετικά τροποποιημένους οργανισμούς, οι βιομήχανοι μας διευκρίνισαν επανειλημμένα ότι μπορούσαν να ελέγξουν τον πολλαπλασιασμό τους. Για το λόγο αυτό η πολιτική μας ομάδα υποστήριξε το πιεστικό αίτημα προς την Επιτροπή για να θεσπιστούν σαφείς κανόνες ως προς την ευθύνη των διαφόρων παραγόντων.
<P>
Οι υποθέσεις της ΣΕΒ έδειξαν τους κινδύνους από μία έρευνα προσανατολισμένη αποκλειστικά προς την υπερπαραγωγικότητα του αγροτικού τομέα και την ανάγκη να προβλεφθεί ένα σύστημα ελέγχου πραγματικά ανεξάρτητο από την πολιτική και οικονομική εξουσία. Για το λόγο αυτό υποστηρίξαμε το σχέδιο σύστασης μιας κεντρικής επιστημονικής επιτροπής. Θα πρέπει, όμως, να προσέξουμε ώστε να εφαρμοστούν οι κατάλληλες διαδικασίες ώστε να μην επαναληφθούν οι δυσλειτουργίες που διαπιστώθηκαν στην υπόθεση των τρελών αγελάδων.
<P>
Συμπερασματικά, η πολιτική μας ομάδα εμμένει στην ανάγκη να διατηρηθεί η αρχή της προφύλαξης για να διασφαλιστεί η προστασία των καταναλωτών και η προστασία του περιβάλλοντος. Η βιοτεχνολογία δε θα γίνει πραγματικά αποδεκτή από τους πολίτες των κρατών μας παρά μόνο αν τους δοθούν πραγματικές εγγυήσεις ασφαλείας.

<SPEAKER ID=107 NAME="Πρόεδρος">
Εδώ ολοκληρώνεται η ώρα των ψηφοφοριών
<P>
(Η συνεδρίαση διακοπείσα στις 13.10 επαναλαμβάνεται στις 15.00)

<CHAPTER ID=6>
Τηλεπικοινωνίες - Ανταγωνισμός των τηλεπικοινωνιών
<SPEAKER ID=108 NAME="Πρόεδρος">
Η ημερήσια διάταξη προβλέπει την κοινή συζήτηση των εκθέσεων:
<P>
Α4-0215/97 του κ. W.G. van Velzen, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με το Πράσινο Βιβλίο της Επιτροπής: »Πολιτική αριθμοδότησης για τηλεπικοινωνιακές υπηρεσίες στην Ευρώπη» (COM(96)0590 - C4-0658/96), -Α4-0213/97 του κ. Αργυρού, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, σχετικά με το σχέδιο ανακοίνωσης της Επιτροπής: Εφαρμογή των κανόνων ανταγωνισμού στις συμφωνίες πρόσβασης στον τομέα των τηλεπικοινωνιών (COM(96)0649 - C4-0010/97) και-Α4-0240/97 του κ. Herman, εξ ονόματος της αντιπροσωπείας του Ευρωπαϊκού Κοινοβουλίου στην Επιτροπή Συνδιαλλαγής, σχετικά με το κοινό σχέδιο που ενέκρινε η Επιτροπή Συνδιαλλαγής, όσον αφορά την οδηγία του Ευρωπαϊκού Κοινοβουλίου και του Συμβουλίου που τροποποιεί τις οδηγίες 90/387/ΕΟΚ και 92/44/ΕΟΚ του Συμβουλίου για την προσαρμογή του τηλεπικοινωνιακού τομέα στο ανταγωνιστικό περιβάλλον (C40306/97-95/0280(COD)).
<SPEAKER ID=109 NAME="van Velzen, W.G.">
Κύριε Πρόεδρε, θα αναφερθώ τόσο στην αριθμοδότηση της Επιτροπής όσο και στην έκθεση του κ. Αργυρού. Αφού εξετάσαμε τη νομοθεσία που είχε ως προορισμό την καλή λειτουργία της αγοράς τηλεπικοινωνιών αναφερόμενοι σε θέματα όπως οι διασυνδέσεις και η χορήγηση αδειών, καταλήξαμε στις οδηγίες και τα πράσινα βιβλία τα οποία αναφέρονται κυρίως στα συμφέροντα των καταναλωτών και συγκεκριμένα στο περιεχόμενο και τον προορισμό της καθολικής υπηρεσίας και στο Πράσινο Βιβλίο για την πολιτική αριθμοδότησης στην Ευρωπαϊκή Ένωση. Είναι σαφές ότι η ελευθέρωση της αγοράς τηλεπικοινωνιών πρέπει να επωφελήσει κυρίως τον καταναλωτή με τη βελτίωση της σχέσης τιμής/ποιότητας και την προσφορά πληρέστερων υπηρεσιών. Όπως προκύπτει από την πτώση των τιμών και τις καλύτερες προσφορές υπηρεσιών που υποβάλλονται από διάφορους φορείς, στον τομέα αυτό μπορούν ακόμη να γίνουν πολλά.
<P>
Ποια είναι τα μέσα που έχει στη διάθεσή του ο καταναλωτής προκειμένου να εξασφαλίσει για τον εαυτό του μια καλύτερη τιμή ή ποιότητα; Τα μέσα αυτά είναι κατά κύριο λόγο η δυνατότητα μεταφοράς αριθμού και προεπιλογής φορέα , πράγμα που σημαίνει ότι ο καταναλωτής μπορεί να διαλέγει ο ίδιος ένα συγκεκριμένο φορέα για τις υπεραστικές συνομιλίες. Ο καταναλωτής επωφελείται περισσότερο από τη δυνατότητα αυτή λόγω της υψηλής τιμής των υπεραστικών συνομιλιών.
<P>
Η δυνατότητα μεταφοράς ενός αριθμού, δηλαδή η δυνατότητα να διατηρεί κανείς τον αριθμό του ακόμη και όταν αλλάζει φορέα έχει προτεραιότητα. Πρόκειται για ένα πολύ αποτελεσματικό μέτρο το οποίο υποχρεώνει τους διάφορους φορείς να καταβάλουν κάθε δυνατή προσπάθεια για να μεταχειριστούν με τον πρέποντα τρόπο τους πελάτες τους, οι οποίοι σε διαφορετική περίπτωση θα μπορούν εύκολα να επιλέξουν έναν άλλο φορέα. Δεν πρέπει να λησμονούμε ότι, κατά τη μακρά συζήτηση για την κατάρτιση της οδηγίας για τις διασυνδέσεις, το Ευρωπαϊκό Κοινοβούλιο επέμενε στην ταχεία εφαρμογή της δυνατότητας μεταφοράς ενός αριθμού. Χαίρομαι λοιπόν που στην τελευταία συνεδρίασή του το Συμβούλιο υιοθέτησε τη θέση του Ευρωπαϊκού Κοινοβουλίου επιμένοντας στην ταχεία καθιέρωση της δυνατότητας μεταφοράς ενός αριθμού.
<P>
Στην έκθεσή μου προτείνω στο Κοινοβούλιο να θεωρεί τις χώρες που δεν θα έχουν καθιερώσει τη δυνατότητα μεταφοράς αριθμού έως την 1η Ιανουαρίου 2000 ως χώρες στις οποίες δεν επικρατεί ελεύθερος ανταγωνισμός στην αγορά τηλεπικοινωνιών, έτσι ώστε να ενημερώνεται περιοδικώς το ευρύ κοινό ότι η χώρα του δεν είναι ακόμη έτοιμη και ότι, συνεπώς, ο καταναλωτής πληρώνει υπερβολικές τιμές. Η δυνατότητα μεταφοράς αριθμού πρέπει εν ευθέτω χρόνω να καθιερωθεί και στον τομέα της κινητής τηλεφωνίας, γνωρίζω όμως ότι στο χώρο αυτό εξακολουθούν να υπάρχουν ορισμένα προβλήματα.
<P>
Ένα άλλο σημαντικό σημείο είναι η επιλογή και η προεπιλογή φορέα . Εάν δεν είναι σε θέση να επιλέγει ένα συγκεκριμένο φορέα για τις υπεραστικές επικοινωνίες, ο ευρωπαίος καταναλωτής δεν θα επωφεληθεί ιδιαιτέρως από την απελευθέρωση της αγοράς. Επειδή είμαστε υπέρμαχοι του θεμιτού ανταγωνισμού σε όλη την επικράτεια της Ένωσης, είμαι της γνώμης ότι κάθε χώρα θα πρέπει να υποχρεωθεί να προσφέρει τη δυνατότητα επιλογής και προεπιλογής φορέα . Θα ήθελα να απευθύνω επίμονη έκκληση στη συνάδελφο Read να αποσύρει την τροπολογία αριθ. 1 που κατέθεσε. Η τροπολογία δεν είναι προς συμφέρον του καταναλωτή και καλύπτει το υψηλό κόστος ενός σημαντικού φορέα για τις επικοινωνίες μεταξύ διαφόρων περιοχών, τη στιγμή που ο ίδιος φορέας επωφελείται από τις ευνοϊκές συνθήκες ανταγωνισμού που επικρατούν στην κυρίως χώρα. Στην περίπτωση αυτή δεν μπορεί να γίνει λόγος περί αμοιβαιότητας.
<P>
Προτείνω επίσης να αναθεωρηθεί η οδηγία για τις διασυνδέσεις προκειμένου να δημιουργηθεί μία νομική βάση τόσο για τη δυνατότητα μεταφοράς ενός αριθμού όσο και για την επιλογή και προεπιλογή φορέα . Ελπίζω ότι ο Επίτροπος Bangemann θα υιοθετήσει την πρόταση αυτή.
<P>
Ένα άλλο σημείο το οποίο αναφέρεται στην έκθεσή μου αφορά την ανάπτυξη των αποκαλούμενων «πανευρωπαϊκών αριθμών παροχής υπηρεσιών». Αναμένεται ότι τα επόμενα χρόνια θα υπάρξει τεράστια ανάπτυξη της παροχής υπηρεσιών μέσω των αριθμών αυτών. Τόνισα ότι η ανάπτυξη ευρωπαϊκών αριθμών δεν πρέπει να είναι άσχετη με την ανάπτυξη των κανονικών αριθμών. Ακουσα διάφορες αντιφατικές δηλώσεις σχετικά με τα περιθώρια που υπάρχουν για την καθιέρωση ειδικών ευρωπαϊκών αριθμών. Θα ήθελα πάρα πολύ να πληροφορηθώ από τον Επίτροπο πως έχουν τα πράγματα με την ανάπτυξη των αριθμών αυτών σε παγκόσμιο επίπεδο και ποιος πρέπει κατά τη γνώμη του να είναι ο ρόλος της Ευρωπαϊκής Ένωσης στον τομέα αυτό. Προσωπικά πάντως πιστεύω ότι η Ευρώπη θα πρέπει να αναλάβει έναν ηγετικό ρόλο σε περίπτωση που, όπως αναμένεται από πολλούς, οι εξελίξεις καθυστερήσουν υπερβολικά.
<P>
Όποιος κοιτάξει τις σελίδες με τις προσφορές του Eurosport - και γνωρίζω ότι και οι δύο Επίτροποι τρέφουν ιδιαίτερη συμπάθεια για τα σπορ, πράγμα που σημαίνει ότι θα αφιερώνουν αρκετές ώρες σ'αυτά - γνωρίζει ότι η μεγάλη ποικιλία αριθμών δεν προάγει την ανάπτυξη πανευρωπαϊκών υπηρεσιών. Πιστεύω επίσης ότι οι καταναλωτές πρέπει να γνωρίζουν ακριβώς εάν χρησιμοποιούν αριθμούς που είναι δωρεάν ή αριθμούς για τους οποίους πρέπει να πληρώνουν. Σε ορισμένα κράτη μέλη η διαφορά αυτή δεν είναι πάντοτε σαφής και οι καταναλωτές υποχρεούνται να περιμένουν για ολόκληρα λεπτά μέχρι να έλθει η σειρά τους χωρίς να γνωρίζουν ότι η αναμονή αυτή θα τους στοιχίσει ένα σωρό χρήματα. Δεν μπορούμε να επιβαρύνουμε τους πολίτες με σχέδια για περιοδικές αλλαγές αριθμών. Αφενός δημιουργείται ασάφεια και αφετέρου οι σχετικές δαπάνες για τους πολίτες και τις επιχειρήσεις είναι πάρα πολύ υψηλές. Γι'αυτό και πιστεύω ότι είναι προτιμότερο να υπάρξει μία καλή υπηρεσία, για παράδειγμα, σε πέντε χρόνια παρά να επέρχονται νέες αλλαγές κάθε χρόνο. Παρεμπιπτόντως, πιστεύω ότι η καθιέρωση ενός κωδικού για τις ευρωπαϊκές χώρες με τον αριθμό 3 είναι πρόωρη. Το θέμα πρέπει να εξετασθεί περαιτέρω.
<P>
Η πολιτική μου ομάδα συμφωνεί σε γενικές γραμμές με τις προτάσεις του Πράσινου Βιβλίου και αδημονούμε να ακούσουμε την αντίδραση των Επιτρόπων στις προτάσεις και τις τροπολογίες που υποβάλαμε.
<P>
Τέλος, θα ήθελα να αναφερθώ εν συντομία στην έκθεση του κ. Αργυρού. Θα ήθελα να διαπιστώσω ότι αυτό που ενδιαφέρει σε τελευταία ανάλυση είναι, αφενός, να διευκρινιστεί η ιδιαίτερη πρόσβαση στα δίκτυα και, αφετέρου, ο τρόπος με τον οποίο πρέπει να ερμηνευθεί η δυνατότητα αυτή. Επ'αυτού θα ήθελα να ακούσω τη γνώμη του Επιτρόπου.

<SPEAKER ID=110 NAME="Αργυρός">
Κύριε Πρόεδρε, κυρίες και κύριοι συνάδελφοι, στόχος της ανακοίνωσης της Επιτροπής είναι να εξασφαλίσει ισότιμους όρους ανταγωνισμού στις πολυάριθμες συμφωνίες πρόσβασης που θα προκύψουν μεταξύ των υπαρχόντων φορέων τηλεπικοινωνιακών δικτύων και υπηρεσιών και των νεοεισερχομένων ανταγωνιστών τους με βάση την επερχόμενη απελευθέρωση του τομέα τηλεπικοινωνιών της 1ης Ιανουαρίου του 1998.
<P>
Ως εισηγητής της έκθεσης για την ανακοίνωση αυτή της Επιτροπής, επεδίωξα με τα σχόλιά μου προς την Επιτροπή και το Συμβούλιο να διερευνήσω και να διαλευκάνω τις απαραίτητες προϋποθέσεις για ανόθευτο ανταγωνισμό που δυνητικά θα προωθήσουν την ανάπτυξη και τον τεχνολογικό εκσυγχρονισμό του τομέα των τηλεπικοινωνιών.
<P>
Τα θέματα τα οποία θίγω στην έκθεση μου είναι τα εξής:
<P>
Πρώτον, το χρονοδιάγραμμα της επελευθέρωσης και τα απαραίτητα χαρακτηριστικά του ρυθμιστικού πλαισίου των τηλεπικοινωνιών, δηλαδή σαφήνεια, ευελιξία, συμβατότητα με το διεθνές ρυθμιστικό πλαίσιο.
<P>
Δεύτερον, η τεχνολογική ανάπτυξη και ο εκσυγχρονισμός του τομέα.
<P>
Τρίτον, οι αρχές για την αποτελεσματική και ισότιμη εφαρμογή των κανόνων ανταγωνισμού ώστε να διευκολυνθεί το πέρασμα του τομέα στον ανταγωνισμό, δηλαδή εναρμονισμένοι κανόνες και εναρμονισμένη προσέγγιση εκ μέρους των εθνικών κανονιστικών αρχών, αντικειμενικά κριτήρια κατά την εξέταση της νόθευσης των κανόνων ανταγωνισμού.
<P>
Τέλος, προσπαθώ να εξετάσω την παγκόσμια διάσταση των τηλεπικοινωνιών.
<P>
Πιο συγκεκριμένα, σχετικά με το χρονοδιάγραμμα και το ρυθμιστικό πλαίσιο: Η απελευθέρωση έχει ορισθεί για την 1η Ιανουαρίου του 1998. Σημειώνεται ότι δεν θα μπορέσουν όλα τα κράτη μέλη της Ευρωπαϊκής 'Ενωσης να ανταποκριθούν σ'αυτό το χρονοδιάγραμμα. Αυτό αποτελεί ήδη ένα πρόβλημα για την εφαρμογή των κανόνων ανταγωνισμού. Για τον λόγο αυτόν, η Επιτροπή πρέπει να εξετάσει τον τρόπο με τον οποίο σκοπεύει να διαχειρισθεί κατά το μεταβατικό αυτό διάστημα τις διασυνοριακές υποθέσεις νόθευσης του ανταγωνισμού μεταξύ απελευθερωμένων και μη απελευθερωμένων τηλεπικοινωνιακών αγορών. Θεωρώ ότι είναι επωφελές για όλα τα κράτη μέλη να επισπεύσουν τις προσπάθειές τους για την εκπλήρωση των προϋποθέσεων που απαιτούνται για την απελευθέρωση αυτή. Το ρυθμιστικό πλαίσιο του τομέα των τηλεπικοινωνιών αποτελούν πολλαπλές οδηγίες, κάθε μία καλύπτουσα επιμέρους θέματα. Η κατακερματισμένη αυτή ρύθμιση δυσκολεύει τους ενδιαφερόμενους, που δεν έχουν σαφή εικόνα για την ισχύουσα νομοθεσία, και δημιουργεί ένα αποτρεπτικό κλίμα για τις επενδύσεις στον τομέα.
<P>
Υπενθυμίζοντας λοιπόν την ανάγκη για ένα σαφές, ευέλικτο νομοθετικό πλαίσιο, ζητώ να υπάρχει συμβατότητα και συνέπεια μεταξύ των πλαισίων ρύθμισης των διασυνδέσεων και των συμφωνιών πρόσβασης. Επίσης, εκτιμώ ότι η Επιτροπή πρέπει να θεσπίσει ένα συνολικό κείμενο το οποίο θα καθορίζει το νομοθετικό πλαίσιο των τηλεπικοινωνιών με σαφή και ευκρινή τρόπο.
<P>
Το δεύτερο σημαντικό θέμα της έκθεσης αποτελεί η σημαντική επίδραση που ασκεί ο γοργός ρυθμός των τεχνολογικών εξελίξεων. Η Ευρώπη, για να μπορέσει να καταστήσει ανταγωνιστικό τον τομέα αυτόν σε διεθνές επίπεδο, θα πρέπει να υιοθετήσει μια σύγχρονη νομοθεσία, συμβατή με τις πρόσφατες τεχνολογικές εξελίξεις, η οποία να προβλέπει τη χρήση νέων τεχνολογιών και να προσφέρει ασφάλεια δικαίου στα ενδιαφερόμενα μέρη. Θέλοντας να αποφύγω την περιθωριοποίηση του τομέα για λόγους ξεπερασμένης τεχνολογίας και δεδομένης της σύγκλισης που παρουσιάζουν οι τομείς των τηλεπικοινωνιών, της αναμετάδοσης και της τεχνολογίας της πληροφορικής, εκτιμώ ότι επιβάλλεται η εφαρμογή των κανόνων ανταγωνισμού και στον τομέα της ψηφιακής αναμετάδοσης.
<P>
Οι τηλεπικοινωνίες αποτελούν έναν τομέα οικονομικής δραστηριότητας ο οποίος είναι παραδοσιακά μονοπωλιακός, προκειμένου να διασφαλισθούν οι βασικές υπηρεσίες για όλους τους πολίτες. Το πέρασμά τους από τη μονοπωλιακή στην ανταγωνιστική δομή αποτελεί ένα ευαίσθητο σημείο και απαιτεί ιδιαίτερη προσοχή όσον αφορά την εφαρμογή των κοινοτικών κανόνων ανταγωνισμού. Το πέρασμα θα μπορέσει να ολοκληρωθεί αποτελεσματικά μόνον εφόσον οι κανόνες ανταγωνισμού θεσπισθούν ευκρινώς και εφαρμόζονται με αυστηρό, ισότιμο και εναρμονισμένο τρόπο. Στην εναρμόνιση αυτή μπορεί να συμβάλουν οι εθνικές κανονιστικές αρχές οι οποίες ασκούν τις αρμοδιότητές τους στο πλαίσιο των κανόνων παροχής ανοικτού δικτύου, δηλαδή της ειδικής τομεακής νομοθεσίας για τον τομέα των τηλεπικοινωνιών. Οι αρχές αυτές πρέπει να είναι πλήρως ανεξάρτητες από τους δημόσιους φορείς παροχής και να ακολουθούν μία εναρμονισμένη ευρωπαϊκή προσέγγιση η οποία να σέβεται πλήρως τους κανόνες ανταγωνισμού.
<P>
Την επιτροπή απασχόλησε το γεγονός ότι αρχικά οι υπάρχοντες επίσημοι φορείς θα έχουν ανταγωνιστικό πλεονέκτημα μέχρι να προκύψουν νέοι εναλλακτικοί. Για την επίτευξη κάτω από αυτές τις συνθήκες ισότιμων όρων πρέπει να τεθεί ως πρωταρχική υποχρέωση όλων των φορέων η παροχή ισότιμης πρόσβασης και η Επιτροπή πρέπει, για τον καθορισμό δεσπόζουσας θέσης, να διευκρινίσει τους παράγοντες που θα λαμβάνει υπόψη της, να ακολουθήσει μια πιο ελαστική και συνολική προσέγγιση και να υιοθετήσει αντικειμενικά κριτήρια.
<P>
Τελευταίο σημείο, αλλά πολύ σημαντικό για τη θέση της Ευρώπης στο παγκόσμιο σύστημα, δεδομένων του διεθνούς χαρακτήρα των τηλεπικοινωνιών και των προσπαθειών που γίνονται για άνοιγμα των αγορών, αποτελεί η συμβατότητα η οποία θα πρέπει να χαρακτηρίζει το κοινοτικό πλαίσιο με την ισχύουσα ρύθμιση σε τρίτες χώρες. Η συνέπεια μεταξύ των δύο και η εκμετάλλευση των ευρωπαϊκών ανταγωνιστικών πλεονεκτημάτων θα επιτρέψει στις ευρωπαϊκές επιχειρήσεις να ανταγωνισθούν δυναμικά τους μη κοινοτικούς ανταγωνιστές τους, επιφέροντας θετικά αποτελέσματα στην οικονομία και τους ευρωπαίους πολίτες.
<P>
Θέλω να ευχαριστήσω, τέλος, τους συναδέλφους μου για την συνεργασία τους και την υποστήριξή τους.

<SPEAKER ID=111 NAME="Herman">
Κύριε Πρόεδρε, αγαπητοί συνάδελφοι, είναι πολύ ευχάριστο το καθήκον που μου έχει ανατεθεί να ενημερώσω το Σώμα για την ιδιαίτερα ευνοϊκή εξέλιξη μιας διαδικασίας που ακολουθήθηκε σχετικά ικανοποιητικά από όλους τους εταίρους. Θα ήθελα να ευχαριστήσω εδώ την ολλανδική προεδρία για το σημαντικό δυναμισμό που επέδεξε, αφού κατόρθωσε να επιβάλει στο Συμβούλιο λύσεις που ήταν πιο κοντά στα επιδιωκόμενα από το Κοινοβούλιο και την Επιτροπή.
<P>
Θέλω, επίσης, να ευχαριστήσω την Επιτροπή, που κατάλαβε μάλλον έγκαιρα ότι ορισμένες από τις τροπολογίες του Κοινοβουλίου ήταν, τελικά, εξαίρετες, μεταξύ των άλλων και για τη γενική πολιτική τους τοποθέτηση. Τέλος, θέλω να ευχαριστήσω τους συναδέλφους που μου εμπιστεύθηκαν την ολοκλήρωση των διαπραγματεύσεων με το Συμβούλιο.
<P>
Με δυό λόγια, για ποιο πράγμα πρόκειται; Έπρεπε να διευκρινιστεί ο ακριβής ορισμός των μισθωμένων γραμμών, κάτι που έγινε δεκτό. Έπρεπε, επίσης, να σιγουρευτούμε (και αυτό είναι το αντικείμενο της έκθεσης για την οποία μόλις μας μίλησε ο κ. van Velzen) για τη φορητότητα των αριθμών, δεδομένου ότι αποτελεί θεμελιώδη παράγοντα για τον ανταγωνισμό. Όσο καλά και να είναι τα κείμενά μας, αν πρέπει κάθε φορά να κάνουμε διατυπώσεις ή να σχηματίζουμε πολύ μεγαλύτερους αριθμούς για να πάμε από τον ένα τηλεφωνητή του κέντρου στον άλλο, τότε αποθαρρύνουμε τον ανταγωνισμό. Και αυτό έγινε επίσης αποδεκτό.
<P>
Δύο ή τρία προβλήματα ακόμη συνεχίζουν να απασχολούν το Κοινοβούλιο. Η λύση τους δεν εξαρτάται μόνο από την Επιτροπή αλλά και από το Συμβούλιο. Ποια είναι τα προβλήματα αυτά; Αρχικά έχουμε το πρόβλημα της ανεξαρτησίας των εθνικών κανονιστικών αρχών. Γνωρίζουμε ότι, σε ορισμένες χώρες, οι αρχές αυτές έχουν πραγματική υπόσταση, χαίρουν ανεξαρτησίας, έχουν αρμοδιότητες και εξουσίες. Αυτό, όμως, δεν ισχύει παντού. Σε άλλες χώρες, οι αρχές αυτές βρίσκονται σε εμβρυακή κατάσταση και μοιάζουν περισσότερο με το φύλλο συκής που πρέπει να αποκρύψει ό, τι δεν μπορούμε να δούμε, δηλαδή την πλήρη αδυναμία τους απέναντι στον κυρίαρχο παράγοντα. Το σημείο αυτό δεν έχει επιλυθεί ακόμη. Γνωρίζουμε ότι δε φταίει η Επιτροπή και ότι το πρόβλημα τίθεται σε επίπεδο Συμβουλίου, που εξάλλου δε βρίσκεται στην αίθουσα.
<P>
Ένα δεύτερο πρόβλημα που μας ενδιαφέρει και το οποίο συνειδητοποιούμε όλο και περισσότερο είναι η ορθή εφαρμογή των οδηγιών. Σήμερα έχουμε οδηγίες που αρχίζουν να συνιστούν ένα συνεκτικό σύνολο αλλά απέχουν ακόμη από το να εφαρμόζονται παντού κατά τρόπο ενιαίο. Θα ήταν, συνεπώς, σκόπιμο να υπάρχει κάποιος που θα μπορεί να επιλύει τις διαμάχες που θα προκύψουν και που έχουν ήδη προκύψει. Έχουμε τη γραπτή δέσμευση της Επιτροπής που λέει ότι «η Επιτροπή δεσμεύεται να φροντίσει ώστε οι τρόποι εφαρμογής της καθολικής υπηρεσίας από τα κράτη μέλη να μην επιφέρουν στρέβλωση του ανταγωνισμού». Είναι ένα ουσιαστικό πρόβλημα.
<P>
Η καθολική υπηρεσία, όπως έχουμε ήδη διαπιστώσει στο Κοινοβούλιο, είναι μία ενδιαφέρουσα σύλληψη στην οποία, όμως, διακρίνουμε σαφή ιδεολογικά ίχνη. Καθολική υπηρεσία, δημόσια υπηρεσία, λίγο από όλα δηλαδή. Πρέπει να προσέξουμε ώστε να μην υπάρξει στρέβλωση του ανταγωνισμού με την τόσο επιδέξια και κάπως δημαγωγική δικαιολογία ότι επεκτείνεται η έννοια της καθολικής υπηρεσίας, ενώ ο πραγματικός στόχος είναι να προστατευτεί καλύτερα η εθνική επικράτεια ή η εθνική αγορά. Αυτό έγινε σε ορισμένες χώρες όπως η δική μου, για να μην την αναφέρω. Ελπίζουμε να μπει τάξη χάρη στη δέσμευση αυτή της Επιτροπής.
<P>
Θέλω να επιστήσω την προσοχή σας σε ένα σημείο ως προς το οποίο η Επιτροπή είναι κάπως συνεσταλμένη, την ανάγκη δηλαδή να υπάρξει μια ευρωπαϊκή αρχή. Κατανοώ γιατί η Επιτροπή, μέχρι στιγμής, δεν επιθυμεί να διεκδικήσει το ρόλο αυτό για τον εαυτό της, επειδή η συγκυρία δεν είναι και τόσο ευνοϊκή πολιτικά. Πρέπει, ωστόσο, να παρέμβει κάποτε μια ευρωπαϊκή αρχή και, κυρίως, πρέπει (και για αυτό κατηγορώ πραγματικά τους αρχηγούς των κρατών που πήγαν στο Αμστερνταμ) να μπορέσουμε να ενισχύσουμε τις εξουσίες της Επιτροπής στις διαπραγματεύσεις με το εξωτερικό. Οι υπηρεσίες (και μεταξύ αυτών οι τηλεπικοινωνίες) δεν προβλέπονται.
<P>
Η Συνθήκη της Ρώμης, όπως γνωρίζουμε, προέβλεπε πως η Επιτροπή θα ήταν το βασικό διαπραγματευτικό όργανο με το εξωτερικό. Θα θέλαμε να ισχύει αυτό όχι μόνο για τα εμπορεύματα και για τα κεφάλαια αλλά και για τις υπηρεσίες. Στο Αμστερνταμ, όμως, είχαμε δύο ή τρεις χώρες που αρνήθηκαν για λόγους εντελώς παράλογους, πλήρως ακατανόητους και αντίθετους προς το συμφέρον των πολιτών τους. Ακολούθησαν η Γαλλία και άλλες χώρες που δεν αρκούνται στον τρόπο με τον οποίο η Επιτροπή υπερασπίζει τα συμφέροντά τους σε ορισμένες διαπραγματεύσεις. Είναι πρόβλημα που θα ανακύπτει ξανά και ξανά και ιδού το αποτέλεσμα. Δεν έχουμε ακόμη πλήρως ικανοποιηθεί στο σημείο αυτό.
<P>
Τέλος, υπάρχει το πρόβλημα της επιτροπολογίας που ούτε αυτό διευθετήθηκε σωστά στο Αμστερνταμ. Μιας όμως και μας υποσχέθηκαν μια διακυβερνητική διάσκεψη πριν τη διεύρυνση, θα έχουμε την ευκαιρία να διορθώσουμε το λάθος.

<SPEAKER ID=112 NAME="Plooij-Van Gorsel">
Πρόεδρε, συνάδελφοι, Επίτροποι, η καθιέρωση της δυνατότητας μεταφοράς ενός αριθμού είναι απαραίτητη για την καλή λειτουργία μιας απελευθερωμένης αγοράς τηλεπικοινωνιών. Αυτό θα πρέπει να συμβεί ταυτοχρόνως σε όλα τα κράτη μέλη προκειμένου να εξασφαλισθούν ίσοι όροι ανταγωνισμού για τις επιχειρήσεις στην ενιαία αγορά. Η θέσπιση νομοθεσίας πρέπει να γίνει με επιμέλεια και οι αγορές πρέπει να διαρθρωθούν με βάση την αμοιβαιότητα. Ως σημαντικός εργοδότης, ο κλάδος των τηλεπικοινωνιών έχει πάρα πολλά να χάσει και η Επιτροπή οφείλει να μεριμνήσει ώστε τα κράτη μέλη να μην καθυστερήσουν την ταυτόχρονη καθιέρωση της δυνατότητας μεταφοράς ενός αριθμού με την εφαρμογή προστατευτικών μέτρων.
<P>
Ένα από τα σημεία αναφοράς της πολιτικής αριθμοδότησης είναι η προαγωγή της καινοτομίας. Η καθιέρωση καινοτομιών στον τομέα των τηλεπικοινωνιών μπορεί να βελτιώσει την παροχή υπηρεσιών, να αυξήσει τη χρήση των υπηρεσιών που προσφέρει ο κλάδος και κατ'αυτό τον τρόπο να προάγει την απασχόληση. Στην προσπάθεια αυτή μπορούν να συμβάλουν σημαντικά η έρευνα και οι τεχνολογικές εξελίξεις. Η πραγματοποίηση επενδύσεων εκ μέρους των ενδιαφερομένων πλευρών της αγοράς στον τομέα της έρευνας μπορεί να οδηγήσει στην προαγωγή της ανάπτυξης λογισμικού και συσκευών βάσης επιταχύνοντας κατ'αυτό τον τρόπο τη διάθεση ενός εύχρηστου σχεδίου αριθμοδότησης στον καταναλωτή. Κατά την καθιέρωση της δυνατότητας μεταφοράς ενός αριθμού πρέπει να ληφθούν υπόψη οι νέες τεχνολογικές εξελίξεις που οδηγούν στη σύγκλιση των τηλεπικοινωνιών και της πληροφορικής. Η συνάφεια και η περαιτέρω ολοκλήρωση των διαφόρων τεχνολογιών δεν επιτρέπεται να παρεμποδιστεί είτε από την ύπαρξη ενός υπερβολικού αριθμού είτε από την παντελή έλλειψη κανόνων.
<P>
Το τελευταίο σημείο στο οποίο θα ήθελα να αναφερθώ, Πρόεδρε, αφορά τη νομοθεσία σχετικά με την ονοματοδοσία στο Internet. Η Επιτροπή Έρευνας και Τεχνολογικής Ανάπτυξης είναι της άποψης ότι το πρόβλημα του περιορισμένου δυναμικού ονοματοδοσίας στο Internet θα πρέπει κατά προτίμηση να επιλυθεί από τους ίδιους τους ενδιαφερόμενους σε παγκόσμιο επίπεδο. Πρέπει να είμαστε επιφυλακτικοί με την επιβολή κανόνων έτσι ώστε να μην παρεμποδίσουμε την εξέλιξη αυτού του σημαντικού θεμελίου της κοινωνίας των πληροφοριών και η Επιτροπή Έρευνας και Τεχνολογικής Ανάπτυξης εύχεται στον εισηγητή, κ. van Velzen, καλή επιτυχία.

<SPEAKER ID=113 NAME="Palacio Vallelersundi">
Κύριε Πρόεδρε, λαμβάνω το λόγο εξ ονόματος της Επιτροπής Νομικών Θεμάτων και Δικαιωμάτων των Πολιτών προκειμένου να εκφράσω τη γνωμοδότησή μας σχετικά με την έκθεση του κ. van Velzen που αφορά την Πράσινη Bίβλο για την πολιτική αριθμοδότησης στις τηλεπικοινωνιακές υπηρεσίες στην Ευρώπη.
<P>
Θα ήθελα κατ' αρχήν να ευχαριστήσω τον κ. van Velzen για την υποδοχή που επεφύλαξε στα συμπεράσματα της γνωμοδότησης της Επιτροπής Νομικών Θεμάτων και Δικαιωμάτων των Πολιτών - συμπεράσματα που εγκρίθηκαν με 10 ψήφους υπέρ και 1 κατά- διότι, για διαδικαστικούς λόγους, τα ενσωμάτωσε παρουσιάζοντάς τα ως τροπολογίες στην Ολομέλεια. Συνεπώς, εξ ονόματος της Επιτροπής Νομικών Θεμάτων και Δικαιωμάτων των Πολιτών, συνιστώ θερμά την υπερψήφιση των τροπολογιών που κατέθεσε ο κ. van Velzen.
<P>
Σχετικά με την Πράσινη Βίβλο και από νομικής άποψης -που ήταν και η άποψη την οποία υιοθέτησε η Επιτροπή Νομικών Θεμάτων και Δικαιωμάτων των Πολιτών- πρόκειται αναμφισβήτητα για μια απαραίτητη και εύστοχη πρωτοβουλία.
<P>
Απαραίτητη και εύστοχη διότι η εσωτερική αγορά των τηλεπικοινωνιών αποτελεί ένα ζήτημα που εκκρεμεί και ένα εγχείρημα που πρέπει να προσεγγιστεί χωρίς καθυστέρηση. Στην έκθεση της Επιτροπής Νομικών Θεμάτων και Δικαιωμάτων των Πολιτών αυτό που υπογραμμίστηκε είναι, από γενική άποψη, η προστασία του ανταγωνισμού θεμιτών συμφερόντων -των συμφερόντων των βιομηχανιών- κυρίως όμως των συμφερόντων των καταναλωτών, καθώς και πτυχές που δεν είναι καθαρά οικονομικές: για παράδειγμα, πτυχές σχετικές με τη ραγδαία εξέλιξη της τεχνολογίας, ή κοινωνιολογικές πτυχές, όπως ως ποιο σημείο καθένας από εμάς ταυτίζεται με τον αριθμό τηλεφώνου του, ως ποιο σημείο, για τον οποιοδήποτε χρήστη -φυσικό ή νομικό πρόσωπο- είναι συνταρακτικό το να χρειαστεί να αλλάξει αριθμό τηλεφώνου, διότι πρόκειται για ένα τεράστιο κόστος που θα πρέπει να αποφύγουμε, και με βάση αυτό, την ανάγκη ένα μέτρο όπως η κινητός ή φορητός χαρακτήρας του αριθμού να είναι πραγματικό.
<P>
Πέρα από τα ζητήματα αυτά, η Επιτροπή Νομικών Θεμάτων και Δικαιωμάτων των Πολιτών στάθηκε και σε ζητήματα μάλλον μεθοδολογικά. Κατ' αρχήν, δεν έχει κανένα νόημα, από νομικής άποψης, η διάκριση κινητής τηλεφωνίας και κλασικής τηλεφωνίας. Δεύτερον, θα πρέπει να δώσουμε έμφαση στην ανάγκη για μια γενική συστηματικοποίηση.
<P>
Επίσης, ως εισηγήτρια της γνωμοδότησης, χρειάστηκε να μαζέψω -και λυπάμαι που πρέπει να αξιολογήσω τον νομικό κατακερματισμό σε κιλά- σχεδόν ένα κιλό φωτοτυπίες με την άμεσα απαραίτητη νομοθεσία προκειμένου να μελετήσω την εν λόγω Πράσινη Βίβλο.
<P>
Σύμφωνα με τα συμπεράσματα του Αμστερνταμ, θα πρέπει να βαδίσουμε προς τη σαφήνεια, προς την απλοποίηση. Σε αυτό το πεδίο λοιπόν είναι απολύτως απαραίτητο να διαθέτουμε ένα συντονισμένο κείμενο και να βάλουμε τάξη στο λαβύρινθο της νομοθεσίας που υπάρχει σε αυτόν τον τομέα. Και δεύτερον, για μια ορθή συστηματικοποίηση σε αυτό το θέμα, δεν είναι απαραίτητο να δημιουργηθούν νέα κανονιστικά μέσα προκειμένου να ληφθούν υπόψη οι τρεις αυτές πτυχές -επιλογή, προεπιλογή και φορητός χαρακτήρας- αλλά να αξιοποιηθούν τα ήδη υπάρχοντα νομικά μέσα: η οδηγία σχετικά με τη φωνητική τηλεφωνία και η οδηγία σχετικά με τη διασύνδεση.

<SPEAKER ID=114 LANGUAGE="EN" NAME="Read">
Κύριε Πρόεδρε, θα ήθελα να ξεκινήσω με τις συνήθεις, αλλά εκ βάθους καρδίας, ευχαριστίες προς τους τρεις εισηγητές, κύριους Herman, Αργυρό και van Velzen. Η κυρία Palacio έχει απόλυτο δίκιο σχετικά με τον όγκο της νομοθεσίας και της τεκμηρίωσης στον εν λόγω τομέα. Πράγματι, σκέφτομαι συχνά ότι το μόνο προσόν που χρειάζεται κανείς για να είναι εισηγητής στον εν λόγω τομέα είναι να έχει ικανότητες ταχυανάγνωσης. Ωστόσο, γνωρίζω πόσο σκληρή εργασία απαιτείται για να μελετηθούν τα νομικά και άλλα κείμενα. Είναι, επίσης, πολύ ευχάριστο να βλέπουμε εδώ και τους δύο Επιτρόπους που είναι υπεύθυνοι για τα αντίστοιχα θέματα και ελπίζω ότι και οι δύο θα έχουν την ευκαιρία να απαντήσουν στις ερωτήσεις μας κατά τη διάρκεια της συζήτησης.
<P>
Θα ήθελα να αναφερθώ ειδικά στην έκθεση του κυρίου van Velzen και στις ιδέες του που αφορούν την προεπιλογή φορέα. Κατέθεσα μία τροπολογία που στηρίζεται από πολλούς συναδέλφους και ελπίζω ότι, σε αντάλλαγμα, μπορώ να πείσω τον κύριο van Velzen να αποσύρει το αίτημά του να αποσύρω την τροπολογία μου, καθώς, επίσης, και να την στηρίξει. Δεν ζητώ από την Επιτροπή να αποσύρει τις προτάσεις της αναφορικά με τον προεπιλεγμένο φορέα. Κάθε άλλο·αν και θα την ρωτήσω για ποιο λόγο αυτό είναι αναπόφευκτα συνδεδεμένο με την αριθμοδότηση. Ίσως θα ήταν μία καλή περίπτωση να είχαμε μία ξεχωριστή οδηγία για τα δύο αυτά ζητήματα, αλλά θα ζητήσω από την Επιτροπή να προχωρήσει σε περαιτέρω μελέτη των πιθανών συνεπειών που σχετίζονται με την προεπιλογή φορέα.
<P>
Είναι σαφέστατο ότι οι συνέπειες αυτές θα υπάρξουν. Εάν η οδηγία κάνει τις επενδύσεις σε ανταγωνιστικά δίκτυα σε τοπικό επίπεδο λιγότερο δελεαστικές, εάν ενισχύει τη θέση των υπαρχόντων προνομιούχων, εάν μειώνει τις ευκαιρίες για τους ντόπιους καταναλωτές που κάνουν κυρίως τοπικά τηλεφωνήματα και ευνοεί αυτούς που συνήθως κάνουν υπεραστικές ή διεθνείς κλήσεις, δεν θα έχει εξυπηρετήσει σωστά τις προθέσεις μας. Αυτό που κάνει η τροπολογία μου είναι να ζητά από την Επιτροπή - και αυτός είναι ένας εύλογος χρόνος, τη στιγμή που αυτή μελετά την οδηγία - να επανεξετάσει τις συνέπειες που μπορεί να προκύψουν. Εάν οι φόβοι οι δικοί μου και των υποστηρικτών αυτής της τροπολογίας είναι αβάσιμοι τότε δεν υπάρχει πρόβλημα. Αλλά εάν υπάρχει δυνατότητα για απάντηση, τώρα είναι η κατάλληλη στιγμή να εξετάσουμε το θέμα από κοντά και ελπίζω ότι οι συνάδελφοί μου θα με στηρίξουν.
<P>
Η έκθεση του κυρίου Αργυρού και τα σχόλια του κυρίου Herman σχετικά με τον κανονισμό εγείρουν ένα ερώτημα στο οποίο επανερχόμαστε διαρκώς, δηλαδή εάν οι υπάρχουσες κανονιστικές συμφωνίες θα είναι οι κατάλληλες στην νέα απελευθερωμένη αγορά των τηλεπικοινωνιών. Είναι δύσκολο γιατί η ταχύτητα με την οποία προχωράμε στην απελευθέρωση αυτή δεν είναι η ίδια σε όλα τα κράτη μέλη. Το Σώμα έχει επανειλημμένως ζητήσει από την Επιτροπή - και γνωρίζω ότι ο Επίτροπος έχει εργαστεί επί του θέματος, και για το έργο του αυτό του είμαστε ευγνώμονες - και από το Συμβούλιο να παρουσιάσουν προτάσεις αναφορικά με τον Ευρωπαϊκό κανονισμό. Ο κύριος Αργυρός και εγώ υποβάλαμε ένα κοινό συμβιβαστικό κείμενο, το οποίο ελπίζω πραγματικά ότι θα στηρίξει το Σώμα.
<P>
Θα είχα επίσης μια μικρή κριτική να κάνω - αν και δεν τολμώ να την ονομάσω έτσι - σε σχέση με την έκθεση του κυρίου Αργυρού: ορισμένες από τις εκφράσεις είναι κάπως παραπάνω από το κανονικό ενθουσιώδεις σε σχέση με την απελευθέρωση, αλλά αυτό δεν είναι αρκετό για να αλλάξουμε την ψήφο μας. Θα ήθελα απλώς να πω ότι ορισμένα από τα παλαιά δημόσια μονοπώλια έχουν τα πλεονεκτήματά τους και θα ήταν καταστροφικό εάν καταλήγαμε σε νέα ιδιωτικά μονοπώλια, που θα συγκεντρώνουν όλα τα ελαττώματα των παλαιών δημόσιων και κανένα από τα πλεονεκτήματά τους.

<SPEAKER ID=115 LANGUAGE="IT" NAME="Malerba">
Κύριε Πρόεδρε, κύριοι επίτροποι, αγαπητοί συνάδελφοι, θα ήθελα πριν από όλα να συγχαρώ τους τρεις εισηγητές για την εξαιρετική και μεγάλη εργασία που επετέλεσαν, ειδικότερα μάλιστα το συνάδελφο Herman, του οποίου η εργασία περατώνεται, όσον αφοά το εξεταζόμενο θέμα, μετά από έναν πράγματι λαμπρό συμβιβασμό.
<P>
Θα ήθελα να σταθώ μία στιγμή στο ζήτημα της φορητότητας, που όντως αποτελεί ένα βασικό στοιχείο της ανταγωνιστικής πολιτικής στον τομέα των τηλεπικοινωνιών. Η τεχνολογία μπορεί να πετύχει θαυμαστά πράγματα: επιτρέπει σε χρόνο μηδέν τη σύνδεση μιας κινητής διεύθυνσης με χρήστη που μετακινείται, χάρη στην ψηφιακή τεχνολογία η οποία και θα διευρυνθεί με τη δορυφορική τεχνολογία, αλλά συγχρόνως μπορεί να δημιουργήσει και αντιανταγωνιστικούς, γραφειοκρατικούς φραγμούς που να προβάλλουν αντιστάσεις στη μετακίνηση από ένα carrier σε άλλο.
<P>
Συμμερίζομαι τις αρχές που αναγγέλει η ανακοίνωση της Επιτροπής καθώς και τις συστάσεις της Επιτροπής Οικονομικής Πολιτικής και προτρέπω συνεπώς την Επιτροπή να προχωρήσει στο δρόμο που έχει χαράξει, λαμβάνοντας υπόψη και την ανάπτυξη του ηλεκτρονικού εμπορίου και των νέων υπηρεσιών όπως το Ίντερνετ.
<P>
Θα ήθελα να επιστήσω την προσοχή των συναδέλφων και των επιτρόπων στο θέμα της φορητότητας και του εναρμονισμού που μου φαίνεται ότι έχει ξεχασθεί: δηλαδή τις calling cards και τις προπληρωμένες τηλεκάρτες. Νομίζω ότι θα πρέπει να συγκρίνουμε την εμπειρία των Ηνωμένων Πολιτειών, στην οποία ανήκει αυτό το σύστημα κλήσης, με την ευρεία έννοια, με το ζήτημα της φορητότητας και της ενιαίας αγοράς, ως μέσου που επιτρέπει στο χρήστη να κάνει κλήσεις από οποιονδήποτε χώρο, δημόσιο ή ιδιωτικό, με απλές διαδικασίες. Στην Ευρώπη, αντίθετα, έχουμε μία πληθώρα τηλεφωνικών καρτών, προπληρωμένων και πιστωτικών, μαγνητικών, με chip , με ταρίφες που δεν χαρακτηρίζει η διαφάνεια και που δεν ενθαρρύνουν τη χρήση του ψηφιακού τηλεφώνου, πολύ πιο ακριβής τεχνολογίας, ακόμα και για κλήσεις από δημόσιους χώρους όπου η κλήση θα έπρεπε να είναι λιγότερο ακριβή.
<P>
Αναρωτιέμαι και ερωτώ την Επιτροπή εάν δεν θα έπρεπε να λάβει μέτρα και σε αυτό τον τομέα επιζητώντας μαζί με τη φορητότητα του κωδικού του χρήστη και τη διαφάνεια του λογαριαμού του.

<SPEAKER ID=116 LANGUAGE="NL" NAME="Boogerd-Quaak">
Πρόεδρε, εξ ονόματος της Ομάδας των Φιλελευθέρων θα ήθελα να ευχαριστήσω την Επιτροπή και τους τρεις εισηγητές για το έργο που επιτέλεσαν το οποίο συζητάμε σήμερα. Η Ευρωπαϊκή Ένωση διαδραματίζει σημαντικό ρόλο στην προαγωγή της ανταγωνιστικότητας, την άρση των νομοθετικών εμποδίων και τη θέσπιση μέτρων τόνωσης. Οι προτάσεις και οι εκθέσεις που υποβλήθηκαν σήμερα αποτελούν ένα βήμα προς την ορθή κατεύθυνση. Συμφωνώ με την προσπάθεια που καταβάλλεται για την εναρμόνιση των διαφόρων βασικών όρων που ισχύουν στον τομέα των τηλεπικοινωνιών. Αυτό είναι απαραίτητο επειδή οι διαφορές που υφίστανται μεταξύ των διαφόρων κρατών μελών, για παράδειγμα όσον αφορά τους κανόνες που ισχύουν στον τομέα των τηλεπικοινωνιών όπως για τη δυνατότητα μεταφοράς ενός αριθμού, την επιλογή και την προεπιλογή φορέα , αλλά και σε άλλους τομείς οδήγησαν στην ανάπτυξη μιας ιδιαίτερα κατακερματισμένης ευρωπαϊκής πολιτικής ICT. Η δυνατότητα μεταφοράς αριθμών έχει καθοριστική σημασία για την καλή λειτουργία της ενιαίας αγοράς. Κατ'αυτό τον τρόπο προωθείται και ο ανταγωνισμός στον τομέα των τηλεπικοινωνιών. Γνωρίζουμε όλοι παραδείγματα περιπτώσεων όπου η απελευθέρωση δεν λειτουργεί ακόμη και σε χώρες οι οποίες ασχολούνται με την υπόθεση αυτή εδώ και δέκα χρόνια. Για το λόγο αυτό, τα όργανα της Ευρωπαϊκής Ένωσης πρέπει να καταβάλουν προσπάθειες για την κατάρτιση μιας όσο το δυνατό πληρέστερης νομοθεσίας έως την 1η Ιανουαρίου 1998.
<P>
Καλώ την Επιτροπή να ελέγξει τις προσπάθειες που πρέπει να καταβάλουν τα κράτη μέλη προκειμένου να εναρμονίσουν σύντομα τη νομοθεσία τους όσον αφορά τον τομέα των τηλεπικοινωνιών. Θα πρέπει να αποφευχθεί όσο το δυνατόν περισσότερο ο ορισμός μακρών μεταβατικών περιόδων για ορισμένα κράτη μέλη. Ευχαριστώ τον εισηγητή van Velzen επειδή με την τροπολογία αριθ. 8 του PPE εγκρίνει την πρόταση που υπέβαλα στην Οικονομική Επιτροπή για την όσο το δυνατόν ευρύτερη καθιέρωση της δυνατότητας μεταφοράς ενός αριθμού στην Ευρώπη. Από τεχνική άποψη μπορούν ακόμη να γίνουν πολλά, αυτό που εναπομένει είναι να υπάρξει η κατάλληλη πολιτική βούληση. Υπενθυμίζω στο Σώμα την επιτυχημένη διάσκεψη που πραγματοποιήθηκε στη Βόννη, όπου οι προτάσεις αυτές επιδοκιμάστηκαν ιδιαιτέρως. Ελπίζω λοιπόν ότι οι επιδοκιμασίες αυτές θα γίνουν πραγματικότητα.

<SPEAKER ID=117 NAME="Θεωνάς">
Κύριε Πρόεδρε, συζητούμε σήμερα ορισμένες από τις πιο σοβαρές πτυχές της πλήρους απελευθέρωσης των τηλεπικοινωνιών από 1.1.1998 αλλά και ορισμένες δραματικές παρενέργειες αυτής της απελευθέρωσης, όπως π.χ. στο σύστημα αριθμοδότησης. Οι τεχνολογικές εξελίξεις στον τομέα των τηλεπικοινωνιών και η πληθώρα των παραγόντων που τον επηρεάζουν καθιστούν τα νέα προβλήματα όλο και πιο σύνθετα και πολύπλοκα. Η τάση αυτή ενισχύεται από το γεγονός ότι η απελευθέρωση του τομέα των τηλεπικοινωνιών αντιμετωπίσθηκε κυρίως με κριτήρια πολιτικά και οικονομικά, με σημαντική υποτίμηση των επιστημονικών, τεχνικών, οργανωτικών αλλά και κοινωνικών πτυχών και επιπτώσεων. Επεκράτησε η αντίληψη της πλήρους ανατροπής του δημόσιου χαρακτήρα του τομέα; επεκράτησε η επεκτατική διείσδυση του μεγάλου πολυεθνικού κεφαλαίου με στόχο την ιδιοτελή αξιοποίηση των τεράστιων κερδών που είναι συνυφασμένα με την επαναστατική ανάπτυξη του τομέα και τον καθοριστικό του ρόλο στα πλαίσια της παγκοσμίως διεθνοποιημένης αγοράς. 'Ετσι, καθοριστικές αποφάσεις για τον τομέα πάρθηκαν κυρίως σε πολιτικό επίπεδο, ενώ παραγνωρίσθηκαν σε επικίνδυνο βαθμό ο ρόλος και η συμβολή αρμοδίων διεθνών οργανισμών, όπως η Διεθνής 'Ενωση Τηλεπικοινωνιών και η Ευρωπαϊκή Διάσκεψη Ταχυδρομείων και Τηλεπικοινωνιών, στην ανάπτυξη των τηλεπικοινωνιών και της αναγκαίας διεθνούς συνεργασίας. Τα προβλήματα που προκύπτουν στον τομέα της αριθμοδότησης ενόψει της πανευρωπαϊκής και παγκόσμιας διάρθρωσης της κλασσικής τηλεφωνίας, της κινητής τηλεφωνίας, των προσωπικών επικοινωνιών και των υπηρεσιών προστιθέμενης αξίας σε συνδυασμό με την πλήρη απελευθέρωση της αγοράς, την ύπαρξη πολλαπλών φορέων παροχής υπηρεσιών, ενδέχεται να πάρουν εκρηκτικό χαρακτήρα στο άμεσο μέλλον. Υπάρχει εξίσου ο κίνδυνος δημιουργίας χάους ή πλήρους μονοπώλησης της αγοράς από τα ιδιωτικά μεγαθήρια που αναπτύσσονται στον χώρο με ενοποιήσεις και συγκεντρώσεις μεγάλων πολυεθνικών επιχειρήσεων. Για να αποδειχθεί για μια ακόμη φορά ότι η απελευθέρωση της αγοράς τηλεπικοινωνιών, παρά τα όποια μέτρα προτείνουν οι εισηγητές ή μπορεί να προωθήσει η Επιτροπή στο όνομα του ελεύθερου ανταγωνισμού, δεν θα έχει να προσφέρει τίποτε άλλο στη μεγάλη πλειοψηφία των πολιτών παρά το κτύπημα της δημόσιας υπηρεσίας, τη μονοπώληση της αγοράς από μεγάλα ιδιωτικά μονοπώλια, την τελική αύξηση των τιμών και χιλιάδες απολύσεις εργαζομένων. Χρέος της Επιτροπής είναι να συντονίσει την παρέμβασή της στους διεθνείς οργανισμούς προκειμένου να αντιμετωπισθούν, στον βαθμό που μπορούν σήμερα να αντιμετωπισθούν, κρίσιμα προβλήματα συντονισμού και διεθνούς συνεργασίας μετά αυτόν τον βαθμό απελευθέρωσης της αγοράς.

<SPEAKER ID=118 LANGUAGE="PT" NAME="Torres Marques">
Κύριε Πρόεδρε, συζητάμε σήμερα ένα σύνολο τεσσάρων εκθέσεων σχετικά με τις πολιτικές των τηλεπικοινωνιών και θα ήθελα να συγχαρώ τους εισηγητές για την εργασία που πραγματοποίησαν.
<P>
Θα ήθελα να διακρίνω, ωστόσο, την έκθεση του κ. Herman σχετικά με τη νέα οδηγία προσαρμογής του τομέα σε ένα νέο ανταγωνιστικό περιβάλλον, της οποίας την τελική μορφή στο πλαίσιο της συναπόφασης θα ψηφίσουμε αυτή την εβδομάδα, και στης οποίας την επιτροπή συνδιαλλαγής έλαβα μέρος.
<P>
Θα ήθελα να συγχαρώ τον κ. Herman όχι μόνο για την έκθεσή του αλλά επίσης για την αποτελεσματικότητα με την οποία διηύθυνε τη διαδικασία συνδιαλλαγής εκ μέρους του Ευρωπαϊκού Κοινοβουλίου, γεγονός το οποίο επέτρεψε την έγκρισή της σε εξαιρετικά σύντομο χρονικό διάστημα και βλέπω ότι αποδεικνύεται, για άλλη μια φορά, ότι η συναπόφαση είναι μία καλή μέθοδος η οποία, πέρα από το ότι είναι πολύ πιο δημοκρατική, είναι αποτελεσματική εάν υπάρτχει πολιτική βούληση από τα μέρη.
<P>
Το γεγονός ότι η νέα Συνθήκη του 'Αμστερνταμ έχει διευρύνει σημαντικά τους τομείς στους οποίους το Ευρωπαϊκό Κοινοβούλιο θα έχει συναπόφαση είναι μία καλή εγγύηση για τους πολίτες της Ευρωπαϊκής 'Ενωσης ότι τα συμφέροντά τους θα προστατεύονται με αποφασιστικότητα, αλλά επίσης με αποτελεσματικότητα και χωρίς περιττές απώλειες χρόνου, από τους βουλευτές που εξέλεξαν.
<P>
Οι εκθέσεις που εξετάζουμε σήμερα αποτελούν τμήμα ενός νομοθετικού συνόλου που αποσκοπεί στη μελλοντική απελευθέρωση των υπηρεσιών τηλεπικοινωνιών η οποία προβλέπεται για την 1η Ιανουαρίου 1998, από την οποία η Ελλάδα, η Ιρλανδία, η Ισπανία, η Πορτογαλία και το Λουξεμβούργο έχουν επιτύχει παρεκκλίσεις για περιόδους που πρέπει να μειωθούν.
<P>
Θεωρώ ότι η Επιτροπή πρέπει να δώσει προσοχή στις ακόλουθες πέντε ουσιαστικές πτυχές: πρώτο, το πλεονέκτημα του καθορισμού σε ένα ενιαίο κείμενο του νομικού πλαισίου των τηλεπικοινωνιών με στόχο να διευκολυνθεί η εμπορική δραστηριότητα του τομέα, κυρίως των ΜΜΕ. Δεύτερο, η πρόσβαση με ισότιμους όρους στα δίκτυα και τις υπηρεσίες ως μία από τις πιο σημαντικές υποχρεώσεις των φορέων εκμετάλλευσης των τηλεπικοινωνιών. Τρίτο, η ανάγκη να διασφαλισθεί η καθολική υπηρεσία έτσι ώστε η απελευθέρωση των υποδομών και των υπηρεσιών τηλεπικοινωνιών να μην αποβεί εις βάρος των χρηστών. Τέταρτο, η εγγύηση της διαφάνειας του συστήματος τιμών και η θέσπιση μίας δίκαιης μεθόδου τιμολόγησης. Πέμπτο, η εγγύηση, στο επίπεδο της Ευρωπαϊκής 'Ενωσης, ενός ανταγωνιστικού περιβάλλοντος που θα επιτρέπει στις κοινοτικές επιχειρήσεις τηλεπικοινωνιών να είναι ανταγωνιστικές σε παγκόσμιο επίπεδο, όπως προβλέπεται στην πρόσφατη συμφωνία του Παγκόσμιου Οργανισμού Εμπορίου σχετικά με το αμοιβαίο άνοιγμα των τηλεπικοινωνιών.
<P>
Στις περιστάσεις αυτές, θεωρώ ότι οι ευρωπαίοι πολίτες και οι επιχειρήσεις θα μπορέσουν να επωφεληθούν στο μέλλον από μία υπηρεσία τηλεπικοινωνιών που θα έχει όρους πρόσβασης...
<P>
(Ο Πρόεδρος διακόπτει την ομιλήτρια)

<SPEAKER ID=119 LANGUAGE="SV" NAME="Lindqvist">
Κύριε Πρόεδρε, είναι σημαντικό όταν γίνονται αλλαγές στο τηλεπικοινωνιακό σύστημα να ξεκινά κανείς από τον χρήστη του τηλεφώνου. και γι&#x02BC;αυτό να είναι το σύστημα απλό, φθηνό και συνεχές. Νέοι αριθμοί και συστήματα πρέπει να είναι καλά μελετημένα όταν υλοποιούνται, γιατί αλλιώς αυτό θα σήμαινε μεγάλες πρακτικές δυσκολίες για τους χρήστες και δαπάνες για την κοινωνία.
<P>
Έχω μια ερώτηση προς την Επιτροπή. Δεν μπόρεσα να δώ στην έκθεση - αναφέρομαι περισσότερο στην έκθεση W.G. van Velzen - ότι ένα κοινό πρόθεμα εντός της ΕΕ θα οδηγούσε αυτομάτως σε χαμηλότερο κόστος και καλύτερες υπηρεσίες. Θα ήθελα ευχαρίστως να το σχολιάσει αυτό η Επιτροπή.
<P>
Υπάρχει κίνδυνος οι πολλοί αριθμοί σε έναν αριθμό τηλεφώνου, π.χ. 9-10 αριθμοί, να συνεπάγονται δυσκολίες για τους χρήστες, σύμφωνα τουλάχιστον με την πληροφόρηση που έλαβα από τις σουηδικές τηλεπικοινωνιακές αρχές. Είναι σημαντικό να μπορούν να διατηρηθούν αριθμοί τηλεφώνου που τους έχει συνηθήσει κανείς, ώστε να μην αλλαχθεί ένα σύστημα που ίσως κατά τα άλλα λειτουργεί καλά. Εϊναι επίσης σημαντικό να ακούει κανείς με προσοχή τις εθνικές τηλεπικοινιακές αρχές, και να δεί επίσης τις αλλαγές που συμβαίνουν σε επίπεδο ΕΕ από μια σφαιρική, διεθνή οπτική.
<P>
Κατά τα άλλα είμαστε θετικοί προς στις τροπολογίες από την Ομάδα των Φιλελευθέρων. Θέλουμε να επισημάνουμε ότι σε κάθε αλλαγή του συστήματος πρέπει να ξεκινάμε από τους χρήστες.

<SPEAKER ID=120 LANGUAGE="PT" NAME="Ribeiro">
Κύριε Πρόεδρε, ο ανταγωνισμός, ή καλύτερα η ανταγωνιστικότητα, ή ακόμη καλύτερα οι τεράστιες επιχειρηματικές δυνατότητες στον τομέα των τηλεπικοινωνιών βρίσκονται στη βάση των όσων έχουν εγκριθεί σχετικά με τον τομέα. 'Εχουμε επιπλέον αυτή τη δέσμη, που περιλαμβάνει φαινομενικά τεχνικές εκθέσεις και μία σχετικά με κανόνες του ανταγωνισμού, με τον ίδιο προσανατολισμό που μας ανησυχεί και έχουμε καταγγείλει.
<P>
Δύο παρατηρήσεις προς την κατεύθυνση άλλων που έχουμε διατυπώσει και που, κατά τρόπο πιο ειδικό, θέλουμε να καταγραφούν ως εκφράσεις μίας θέσης αντίθετης με την πορεία και τη μορφή αυτής της διαδικασίας απελευθέρωσης με ιδιωτικοποιήσεις.
<P>
Πρώτο: η τιμολογιακή επανεξισορρόπιση ανάλογα με το κόστος δεν πρέπει να γίνει, όπως παρατηρείται, με τίμημα την άνοδο των τιμών για τις τοπικές κλήσεις και τις συνδρομές, που είναι σαφώς εις βάρος των μικρών επιχειρήσεων, των τοπικών κοινωνικών υπηρεσιών, ιδιωτών με μικρότερες οικονομικές ικανότητες.
<P>
Δεύτερο: οι υποχρεώσεις της καθολικής υπηρεσίας, που θεωρούνται ως ένα καθήκον, δεν πρέπει να μετατραπούν σε έναν τρόπο καθολικής χρηματοδότησης ιδιωτών που επωφελούνται από την απελευθέρωση του τομέα.

<SPEAKER ID=121 NAME="Paasilinna">
(FI ) Αξιότιμε κύριε Πρόεδρε, αγαπητοί συνάδελφοι, το μεγαλύτερο ερωτηματικό σε ό, τι αφορά την κοινωνία της πληροφορίας σήμερα, είναι η δημοκρατία. Οι επιχειρήσεις εντάσεως πληροφοριών είναι ιδιαίτερα σημαντικές και αποδοτικές, και συνήθως λειτουργούν σε παγκόσμιο επίπεδο. Ποια, όμως, μέτρα προτιθέμεθα να λάβουμε, ως οφείλουμε, εδώ στο Κοινοβούλιο για την προαγωγή της δημοκρατίας στην κοινωνία της πληροφορίας; Προϋπόθεση για τη συσωτή λειτουργία μιας οπιασδήποτε νέας κοινωνίας είναι η ύπαρξη δημοκρατίας! Όποιος ελέγχει τα δίκτυα πληροφορικής ελέγχει και τους ανθρώπους. Η Επιτροπή καλείται να εκπονήσει ένα πλήρες πρόγραμμα για τη διασφάλιση της δημοκρατίας στην κοινωνία της πληροφορίας. Εφιστούν την προσοχή σας στο γεγονός ότι εδώ πρόκειται για ένα θέμα ιδιαίτερα βασικό, το οποίο δεν αφορά μόνο τον οικονομικό τομέα.
<P>
Η δημοκρατία προϋποθέτει, εκτός από έλεγχο, και την οικειοθελή συμμετοχή των πολιτών, π.χ., στον ηλεκτρονικό διάλογο. Γι' αυτό και ο κύριος Βαν Βέλτσεν προτείνει στην έκθεσή του να υποστηρίξουμε τη δημιουργία ενός ευρωπαϊκού φόρουμ στα πλαίσια του οποίου θα εξετασθεί το θέμα του Ιντερνέτ. Επιπλέον, ο συνάδελφος διαπιστώνει, πολύ ορθά, ότι όλοι αδιακρίτως οι ενδιαφερόμενοι πρέπει να αποκτήσουν διεύθυνση ηλεκτρονικού ταχυδρομείου μέσω μιας απόλυτα διαφανούς διαδικασίας. Η χωρίς διακρίσεις, όμως, διάθεση διευθύνσεων ηλεκτρονικού ταχυδρομείου δεν θα λύσει από μόνη της οριστικά το πρόβλημα μεταξύ δημοκρατίας και δικτύων πληροφορικής δεδομένου ότι οι δυνατότητες πρόσβασης τόσο των χρηστών όσο και των παραγωγών στις προσφερόμενες στην κοινωνία της πληροφορίας υπηρεσίες εξαρτάται, αφενός, από την ύπαρξη σύγχρονου εξοπλισμού και κοινών υποδομών και, αφετέρου, από το επίπεδο μόρφωσης και την οικονομική κατάσταση εκάστου ενδιαφερομένου. Ως γνωστόν, οι ακριβές και συνήθως ιδιωτικές αυτές επενδύσεις συγκεντρώνονται κυρίως σε πυκνοκατοικημένες περιοχές όπου εξυπηρετούν, κατά κύριο λόγο, αυτούς που ήδη ευημερούν. Ως εκ τούτου, επιδεινώνεται η περιθωριοποίηση των ομάδων πληθυσμού και περιοχών εκείνων οι οποίες ανέκαθεν χαρακτηρίζοντο από τις σημαντικές τους ελλείψεις σε ό, τι αφορά τον εξοπλισμό στον τομέα των επικοινωνιών.
<P>
Κατά τη διάρκεια των προσπαθειών που καταβάλλονται για την ανάπτυξη των τηλεπικοινωνιών πρέπει, στο εξής, να λαμβάνονται υπόψη και οι ανάγκες της δημοκρατίας. Εάν αυτό συμβεί, θα έχουμε επιτύχει μια ανάπτυξη όχι μόνο των δικτύων αλλά και ολοκλήρου της κοινωνίας. Η τεχνολογική πληρότητα των δικτύων πληροφορικής πρέπει να εκληφθεί και ως προϋπόθεση για την απρόσκοπτη από οικονομικά ή πολιτιστικά εμπόδια συμμετοχή των πολιτών.
<P>
Εμείς, στη Φινλανδία, έχουμε επιλύσει το πρόβλημα της αριθμοδότησης. Επιπλέον, η χρησιμοποίηση διαφορετικών φορέων τηλεπικοινωνιών είναι ιδιαίτερα εύκολη και συνήθης. Ο ανταγωνισμός είναι τελείως ανοικτός. Οι Φινλανδοί χρησιμοποιούν το Ιντερνέτ συχνότερα από οποιονδήποτε άλλο λαό στον κόσμο. Παρόλο αυτό, είμαστε μια απομακρυσμένη χώρα η οποία δεν έχει ακόμα επωφεληθεί από τις δυνατότητες που της παρέχονται από την εφαρμογή των αρχών της δημοκρατίας στα νέα δίκτυα. Ελπίζω ότι σύντομα θα είμαστε σε θέση να αποκομίσουμε οφέλη και από αυτήν. Με ευχαριστεί ιδιαιτέρως το γεγονός ότι παρατηρώ ότι οι καθήμενοι στα καθίσματα της πρώτης σειράς έχουν αντιληφθεί τους στόχους της συζήτησής μας αυτής. Σας ευχαριστώ, και περιμένω να καταβάλλετε παν το δυνατόν προκειμένου να βελτιωθεί η κατάσταση.

<SPEAKER ID=122 NAME="Bangemann">
Κύριε πρόεδρε, θα ήθελα να μιλήσω για την έκθεση του κ. van Velzen και εκείνην του φίλου μου κ. Hermann. Η έκθεση του κ. Αργυρού θα εξετασθεί από το συνάδελφο κ. Karel van Miert. θα ήθελα να εκφράσω τις ευχαριστίες μου στον κ. van Velzen για την πράγματι - όπως πάντα - πολύ εμπεριστατωμένη έκθεσή του. Η τάση που άφησε να καταστεί σαφής καθώς και οι τροπολογίες οδεύουν προς την ίδια κατεύθυνση όπως και οι απαντήσεις που λάβαμε για την Πράσινη Βίβλο και επίσης προς την κατεύθυνση που θέλει να πάει η Επιτροπή.
<P>
Ένα είναι τελείως σαφές, ότι και με τα δύο θέματα που συζητούνται εδώ, δηλαδή με τη φορητότητα των αριθμών τηλεφώνων, αλλά κυρίως και με την προεπιλογή φορέα υπεισερχόμεθα αμεσότατα στα θέματα ανταγωνισμού. Θα ήθελα να τονίσω και πάλι και έναντι των δηλώσων του κ. Θεωνά, που περιέγραψε και πάλι το μαρξιστικό αυτό Jurassic Park, στο οποίο τα ιδιωτικά μονοπώλια τσαλαπατούν βίαια τα πάντα, με αποτέλεσμα να μην απομείνει πλέον ούτε το πιο μικρό φυτό για το χρήστη, να ξαναδούμε παρακαλώ και πάλι τις πραγματικές καταστάσεις. Είναι ως γνωστό πάντα ωραίο να μαλώνουμε, αλλά αν κοιτάξω με την πραγματικότητα, θα διαπιστώσουμε ότι στα κράτη μέλη όπου δημιουργήθηκε ο ανταγωνισμός, παρέμειναν φυσικά και ορισμένες παλιές μεγάλες επιχειρήσεις. Αυτές πάντως διατηρήθηκαν διότι για πολύ καιρό υπήρξαν επίσημα μονοπώλια. Η κατάσταση του καταναλωτή βελτιώθηκε όμως σημαντικά. Αυτό εξηγεί ίσως και τον ενθουσιασμό που διακατέχει τον κ. Αργυρό, όταν το σκέπτεται και την έλλειψη ενθουσιασμού που παρουσιάζει η κ. Read, διότι εάν βρίσκεται κανείς ακόμα στη λόχμη των επίσημων μονοπωλίων, τότε λαχταρά να γίνουν τα πράγματα διαφορετικά. Όσο κι αν ο κ. Θεωνάς δεν το πιστεύει αυτό, τα τηλεφωνικά τέλη - εκτός από την ποιότητα και το σήμα του universal service ενός αποδοτικού τηλεπικοινωνιακού δικτύου - ανέρχονται εν μέρει στις χώρες όπου υπήρξε ελευθέρωση στο ήμισυ μόνο ή το ένα τρίτο των δαπανών στις χώρες που λειτουργούν ακόμη επίσημα μονοπώλια.
<P>
Παραδείγματος χάρη στην Ελλάδα. Η Ελλάδα είναι η χώρα με τα υψηλότερα τηλεφωνικά τέλη. Τί είδους πλεονέκτημα είν'αυτό για τον καταναλωτή, αυτό δεν είναι σε θέση να το διακρίνει η Επιτροπή. Για το λόγο αυτόν είμαστε υπέρ της προεπιλογής φορέα. Έρχομαι ήδη έτσι σε όσα είπε η κ. Read. Έχω ως προς τις τηλεπικοινωνίες κατά τα άλλα πάντα τη γνώμη που έχει εκείνη διότι υποστηρίζει πολύ συχνά μια πολύ αναλυτική και σωστή για τον καταναλωτή θέση. Μόνο σε σχέση με την προεπιλογή φορέα αφήνεται κατά τη γνώμη μου να παρασυρθεί υπερβολικά από την κατάσταση στη χώρα της.
<P>
Ωραία, ο καθένας είναι συνηθισμένος σε όσα βρίσκει στο σπίτι του και μερικές φορές τα νομίζει και καλύτερα από κάτι άλλο. Στην περίπτωση αυτήν όμως τα κράτη μέλη έχουν την ίδια με μας γνώμη ότι δηλαδή η προεπιλογή φορέα είναι πολύ σημαντική για τον ανταγωνισμό, τον καταναλωτή και κυρίως φυσικά για χαμηλά τηλεφωνικά τέλη. Στη Μεγάλη Βρετανία δεν υπάρχει η προεπιλογή φορέα. Είναι μεν δυνατή η ελεύθερη επιλογή του τοπικού φορέα, αυτός όμως έχει τις παλιές συμφωνίες του με τους υπεραστικούς φορείς, με αποτέλεσμα, όταν επιλεγεί ο τοπικός φορέας να συνεπιλέγεται στην πράξη και η επιλογή του, χωρίς στην πραγματικότητα να είναι δυνατή η ελεύθερη επιλογή. Αυτό θεωρούμε ότι πρώτο δεν είναι καλό για τον καταναλωτή και δεύτερον - και αυτό θα το παραδεχτεί καθένας που παρακολουθεί τα συστήματα αυτά, ο κ. van Valzen το επεσήμανε αυτό -, εάν επιτραπεί σε μια χώρα ένα άλλο σύστημα απ'εκείνο των 14 άλλων χωρών, θα δημιουργούντο στρεβλώσεις του ανταγωνισμού που δε θα έπρεπε να επιτρέψουμε. Για το λόγο αυτό δεν μπορούμε να υποστηρίξουμε την τροπολογία σας. Φυσικά και μπορούμε πάντα να εκπονήσουμε μελέτη και φυσικά το σκεπτόμαστε συνέχεια, το θεωρώ όμως λάθος να εξαρτήσουμε τώρα το χρονοδιάγραμμα απ'αυτό. Επιθυμούμε να προχωρήσουμε γρήγορα και για το λόγο αυτόν αποφασίσαμε ενάντια στις προηγούμενες σκέψεις μας την ημερομηνία 1.1.2000. Στο μέτρο αυτό, αυτό συμπίπτει με όσα είπε ο κ. van Velzen.
<P>
Τη νομική βάση την έχουμε, τουλάχιστον όσον αφορά το σύστημα της επιλογής φορέα ανά κλήση, ήδη στην οδηγία αλληλοσύνδεσης και θα δημιουργήσουμε φυσικά για την προεπιλογή φορέα μια νομική βάση, πιθανό σε συμπλήρωμα της οδηγίας αλληλοσύνδεσης για να γίνει το πράγμα με τάξη. Όσον αφορά τη διατήρηση του αριθμού μπορούμε να πούμε όμοια πράγματα, διότι είναι σαφέστατο ότι η διατήρηση του αριθμού αποτελεί το όργανο εκείνο που μπορεί να ωθήσει τον καταναλωτή επιπρόσθετα σε άλλες σκέψεις, σε σχέση με την αλλαγή τηλεφωνικής εταιρίας.
<P>
Και εδώ επίσης θέλουμε να προχωρήσουμε γρηγορότερα και ελπίζω ότι το Ευρωπαϊκό Κοινοβούλιο μπορεί να υποστηρίξει αυτήν τη σκέψη. Αυτό προβλέπεται και στην τροπολογία 8, και γι αυτό υποστηρίζουμε ευχαρίστως την τροπολογία αυτήν. Επί πλέον μπορώ ίσως να αναφέρω τις τροπολογίες που δε θα θέλαμε να υποστηρίξουμε, δηλαδή σχετικά με το άρθρο 6. Δε θεωρούμε αναγκαίο να δημιουργήσουμε νομοθετική βάση για το σύστημα της επιλογής φορέα ανά κλήση. Είπα ήδη κάτι για την τροπολογία 1, ενώ για την τροπολογία 10 που αφορά το Γιβραλτάρ δεν ειπώθηκε τίποτα κατά τη συζήτηση. Εντούτοις θα ήθελα να προβώ στην εξής διαπίστωση: Είναι καλύτερο που αναφέραμε εδώ το Γιβραλτάρ. Εάν δεν το κάναμε θα μπορούσε αυτό να οδηγήσει σε πολιτικά συμπεράσματα. Επρόκειτο για καθαρά τεχνική υπόθεση. Φυσικά και συνδέουμε με την αναφορά του Γιβραλτάρ πολιτικές σκέψεις.
<P>
Ας έλθουμε τώρα στις παρατηρήσεις για την ευρωπαϊκή αριθμοδότηση ή τους ευρωπαϊκούς αριθμούς τηλεφώνου. Λάβαμε από τη ΔΕΤ μια τέτοια προεπιλογή από κοινού για την Ευρώπη. Δοκιμάζεται τώρα και ελπίζω ότι απ'αυτό θα μπορέσουν να αρυσθούν λογικές εμπειρίες. Μετά θα δούμε πως θα προχωρήσουμε.
<P>
Ας έλθουμε τώρα σύντομα στην έκθεση Herman. Επιτρέψτε μου να το συγχαρώ με όλη την επισημότητα αλλά και προσωπικά. Το γεγονός επίσης ότι ο πρόεδρος του Συμβουλίου εμφανίσθηκε εδώ τη στιγμή αυτή υπογραμμίζει φυσικά τη σημασία των συγχαρητηρίων μου. Η αντιπροσωπεία του Κοινοβουλίου, στην οποία ανήκουν οι κ.κ. Verde I Aldea, αντιπρόεδρος, von Wogau, και όπως είπαμε, Herman ως εισηγητής, έκανε πράγματι θαυμάσια δουλειά. Επιτύχαμε εδώ εν πάση περιπτώσει σαφείς διατάξεις για τα κράτη μέλη, οι οποίες ξεπερνούν τα όσα ήθελε το Συμβούλιο των Υπουργών. Εδώ έγκειται η σημασία της κοινοβουλευτικής αντιπροσωπείας και των προσπαθειών της που εξασφαλίζουν το ότι ανεξάρτητες ρυθμιστικές αρχές παρακολουθούν την τεχνική βάση που αναπτύσσεται στην αγορά και θα φροντίσουν να υπάρχει παντού μια ελάχιστη προσφορά γραμμών και το ότι προ παντός μπορεί να επικρατήσει δίκαιος ανταγωνισμός. Φυσικά αυτό θέλω να το παραδεχτώ ευχαρίστως στον κ. Herman, θα ευχόμαστε να λάβουμε περισσότερα. Προς τούτο χρειάζεται πάντως κατά πρώτον ετοιμότητα των κρατών μελών. Ευρίσκονται ενώπιον μιας διαδικασίας εκμάθησης και θα εγκαταλείψουν πιθανόν ύστερα μόνον τις αρχικές τους θέσεις και θα βρούν περισσότερη αλληλεγγύη και συντονισμό. Αυτό και μόνον είναι ο λόγος. Αλλοιώς θα είχαμε προτείνει ήδη μια ανεξάρτητη ρυθμιστική αρχή. Απευθύνομαι στον παρόντα πρόεδρο του Συμβουλίου: εάν το υποσχεθεί αυτό εδώ, η Επιτροπή θα υποβάλει αμέσως ανάλογη πρόταση. Σε μας δε θα οφείλεται τότε.
<P>
Τώρα έρχομαι ακόμη - παρακαλώ να με συγχωρήσετε που δεν το είπα ακόμη - στην Επιτροπή Νομικών Θεμάτων. Φυσικά και έχετε απόλυτο δίκαιο, αξιότιμη κυρία, ότι πρόκειται για κυκεώνα διατάξεων. Αυτό μπορούμε να το αλλάξουμε τότε μόνον όταν επιτύχουμε ευρωπαϊκές διατάξεις. Τη στιγμή αυτήν εργαζόμαστε με οδηγίες. Αναλογιζόμαστε όμως πώς θα κάνουμε εποπτικότερο των κυκεώνα αυτόν. Αυτό πρέπει να γίνει οπωσδήποτε, δεδομένου ότι ως γνωστόν είμαστε υποχρεωμάνοι βάσει της σύγκλισης να προετοιμάσουμε τελείως διαφορετικές διατάξεις. Επιτρέψτε μου σε σχέση με την παροχή τηλεφωνικών υπηρεσιών ν'αναφέρω ένα πρόβλημα: Εάν στο μέλλον μπορέσουμε μέσω του Internet να τηλεφωνούμε με την ίδια ποιότητα αλλά στο 5 % έως 10 % του σημερινού κόστους, τότε μπορούμε να τα ξεχάσουμε όλ'αυτά εδώ. Τότε δηλαδή κανένας πλέον δε θα χρησιμοποιεί τις γραμμές και την υποδομή των έως τώρα τηλεφωνικών εταιριών, αλλά όλοι θα χρησιμοποιούν τις νέες υποδομές τις νέες προσφορές. Αυτό πρέπει τότε να το κάνουμε καλά. Αυτή θα είναι η στιγμή που θα υπάρχουν, ως ελπίζεται πλέον, μόνον ευρωπαϊκοί κανόνες, και τότε θα σταματήσει ο κυκεώνας, για τον οποίο παραπονεθήκατε εσείς και η κ. Read. Στο μεταξύ περπατάμε στο τροπικό δάσος. Το Jurassic Park το αφήσαμε, όπως είπαμε πίσω μας, παρόλο που ορισμένοι βρίσκονται ακόμη εκεί, εμείς όμως βρισκόμαστε τώρα ήδη ούτως ειπείν στη σαβάνα και βλέπουμε το φως στον ορίζοντα. Ελπίζω ότι όταν φθάσουμε εκεί θα επιτύχουμε για τους χρήστες λογική ρύθμιση.

<SPEAKER ID=123 NAME="Van Miert">
Κύριε Πρόεδρε, όπως έχουν διαπιστώσει ορισμένοι από εσάς κατά τα τελευταία χρόνια, ο Martin Bangemann και εγώ έχουμε παρουσιαστεί μαζί και ενώπιον του Κοινοβουλίου και ενώπιον του Συμβουλίου Υπουργών, προσπαθώντας έτσι να προωθήσουμε μια συνεκτική και σαφώς καθορισμένη πολιτική, ακολουθώντας παράλληλα τους στόχους που μόλις ανέφερε ο Martin Bangemann, προσπαθώντας δηλαδή ταυτόχρονα η Ευρωπαϊκή Ένωση να καλύψει την καθυστέρησή της στον τομέα αυτό είτε πρόκειται για τις εταιρίες είτε για τους ιδιώτες χρήστες ώστε να ενισχύσουμε, έτσι, την ανταγωνιστική μας θέση. Σήμερα είμαστε κοντά στο στόχο αυτό από νομοθετική άποψη. Δεν είναι όμως παρά η αρχή ή το τέλος της αρχής, θα έλεγα, και οι απαρχές της εφαρμογής μίας πολιτικής και ενός καθεστώτος ανταγωνισμού σε ολόκληρη την Ευρωπαϊκή Ένωση, ακόμη και αν υπάρξει μια μικρή καθυστέρηση σε ορισμένα κράτη μέλη.
<P>
Σε ό, τι με αφορά θα ήθελα να επικεντρωθώ στην έκθεση του κ. Αργυρού, τον οποίο ειλικρινά συγχαίρω για την ποιότητα της δουλειάς του, αναλύοντας μια ανακοίνωση της Επιτροπής που διευκρινίζει και προσπαθεί να δείξει πώς κατανοούμε εμείς την εφαρμογή των κανόνων για τον ανταγωνισμό στον τομέα αυτό. Έχουμε, αφ' ενός, τις οδηγίες που βασίζονται στο άρθρο 90 και, αφ'ετέρου, το κομμάτι για το οποίο είναι υπεύθυνος ο Martin Bangemann και βασίζεται στο άρθρο 100 Α. Εδώ θα διευκρινίσουμε αρχικά πώς σκοπεύουμε να εφαρμόσουμε πρακτικά τους κανόνες του ανταγωνισμού.
<P>
Τρεις είναι οι λόγοι για τους οποίους συντάξαμε την ανακοίνωση αυτή. Αρχικά, θελήσαμε να δώσουμε περισσότερη ασφάλεια στους παράγοντες της αγοράς και να τους πούμε εκ των προτέρων πώς σκοπεύουμε να εφαρμόσουμε τους κανόνες του παιχνιδιού, διασφαλίζοντας παράλληλα την αναγκαία διαφάνεια. Είναι, λοιπόν, μια άσκηση διαφάνειας για την Επιτροπή.
<P>
Στη συνέχεια (και σωστά ορισμένοι από εσάς επισήμαναν το πρόβλημα) προσπαθούμε να προσδιορίσουμε με σαφήνεια, κατά κάποιον τρόπο, τη διαχωριστική γραμμή ανάμεσα στο έργο του Martin Bangemann και των υπηρεσιών του, βάσει του άρθρου 100 Α και στο κομμάτι που εμπίπτει στις υπόλοιπες οδηγίες (κατά κύριο λόγο την παροχή ανοικτού δικτύου) βάσει του άρθρου 90. Πρέπει να είμαστε όσο το δυνατόν σαφέστεροι γιατί (και συμφωνώ απόλυτα με ορισμένες παρατηρήσεις που έγιναν) πάρα πολλά κείμενα έχουν συνταχθεί, υπερασπιστεί και αποφασιστεί κατά τα τελευταία χρόνια και νομίζω πως, όντως, ορισμένοι έχουν αρχίσει να χάνουν λίγο τη συνολική θεώρηση της προοπτικής. Από πλευράς μας είναι, λοιπόν, και μια προσπάθεια να ξεκαθαρίσουμε τα πράγματα.
<P>
Τέλος, υπάρχει μία τρομερή ανάπτυξη όχι μόνο στον τομέα των τηλεπικοινωνιών αλλά και των πολυμέσων. Έχουμε τη σύγκλιση δραστηριοτήτων και τομέων και αυτή είναι ακόμη μια περίπτωση όπου πρέπει να διευκρινίσουμε πώς σκοπεύουμε να εφαρμόσουμε τους κανόνες του ανταγωνισμού.
<P>
Λίγα λόγια τώρα για το ίδιο το αντικείμενο της έκθεσης. Αρχικά να πω ότι χαίρομαι ιδιαίτερα που διάκειται θετικά, στο σύνολό της, απέναντι στην πρωτοβουλία της Επιτροπής. Υπάρχουν, βέβαια, μια σειρά ερωτήσεις που ορθά, πιστεύω, θέτουν ο εισηγητής και η επιτροπή του. Στο σημείο αυτό οφείλουμε να σταματήσουμε για μερικά λεπτά, θέλω όμως να πω προηγουμένως ότι, αναφορικά με τη νέα αιτιολογική σκέψη Α που προστέθηκε στο κείμενο του Κοινοβουλίου ως αναφορά στην «αριθμητική αναμετάδοση», ότι το έγγραφο αυτό, η ανακοίνωσή μας δηλαδή, δεν είναι το καταλληλότερο κείμενο για να τεθεί το ζήτημα αυτό. Συμφωνώ επί της ουσίας, για τον προβληματισμό σας και, εξάλλου, όπως γνωρίζετε, είναι όντως πρόβλημα που μας απασχολεί στο χειρισμό συγκεκριμένων περιπτώσεων. Υπήρξαν, επιπλέον, ορισμένες αποφάσεις, όπως η περίπτωση MSG στη Γερμανία πριν από μερικά χρόνια, όπου σωστά ο παράγοντας αυτός έπαιξε βασικό ρόλο. Το ότι εγώ τώρα υποστηρίζω να μην κρατήσουμε το ατού αυτό στο κείμενο δε σημαίνει ότι διαφωνώ επί της ουσίας.
<P>
Αναφερθήκατε, επίσης (και σωστά, άλλωστε) στην κάπως δύσκολη συγκυρία την οποία διερχόμαστε. Σήμερα δεν υπάρχει ακόμη το καθεστώς του πλήρους ανταγωνισμού. Αυτό θα γίνει από του χρόνου και, στο μεταξύ, υπάρχουν πάντοτε τα μονοπώλια στα περισσότερα κράτη μέλη, κυρίως στον τομέα της φωνητικής τηλεφωνίας. Είναι γεγονός και ορθά επισημάνατε τη δυσκολία που μας υποχρεώνει, ορισμένες φορές, να παρέμβουμε σε ορισμένα κράτη μέλη, ακόμη και αν θεωρούμε ότι θα ήταν πολύ καλύτερο οι δυσκολίες να επιλύονται σε εθνικό επίπεδο.
<P>
Θα αναφερθώ στο παράδειγμα των τελών στη Γερμανία. Κανονικά τέτοια προβλήματα θα έπρεπε να μπορούν να λυθούν από το ενδιαφερόμενο κράτος μέλος, μέχρι στιγμής όμως δεν έχει γίνει κάτι τέτοιο. Συνεπώς (και μετά από σειρά καταγγελιών) αναγκαστήκαμε να παρέμβουμε (όπως εξακολουθούμε να κάνουμε, άλλωστε) επειδή, ειδικά σε ό, τι αφορά τα τέλη διασύνδεσης στη Γερμανία, τα τιμολόγια της «Deutsche Telekom» είναι, κατά τη γνώμη μας, πολύ υψηλά και πρέπει να μειωθούν. Υπάρχει, λοιπόν, μια διαμάχη και θα συνεχίσουμε να ασχολούμαστε με το πρόβλημα αυτό περιμένοντας ότι στο μέλλον, όπως ελπίζουμε, θα μπορούν τα προβλήματα αυτά να λύνονται σε εθνικό επίπεδο.
<P>
Μπορώ, βέβαια, να σας δώσω πολλά ακόμη παραδείγματα, αρκεί όμως αυτό για να σας εξηγήσω πώς ασχολούμαστε, προς το παρόν, με τα προβλήματα αυτά. Σημειώνω τον προβληματισμό σας, νομίζω όμως ότι μπορώ να πω ότι, στην πραγματικότητα, προσπαθούμε και εμείς να υιοθετήσουμε την κατάλληλη στάση. Όπως γνωρίζετε εξάλλου ο Martin Bangemann και εγώ δημοσιοποιήσαμε, πριν από μερικές εβδομάδες, το πώς έχουν τα πράγματα αναφορικά με την εφαρμογή μιας ολόκληρης σειράς οδηγιών από τα κράτη μέλη. Διαπιστώσαμε ότι η συντριπτική τους πλειοψηφία προχωρούσε όπως είχε συμφωνηθεί, ορισμένα κράτη μέλη μάλιστα είναι και μπροστά, όπως οι Κάτω Χώρες για παράδειγμα. Αλλοι πρέπει να καλύψουν την καθυστέρηση όπως η Ιταλία, η Ιταλία όμως, νομίζω, είναι ήδη στην πορεία. Μόλις έλαβα, επίσης, εδώ και μερικές μέρες, τα βελγικά βασιλικά διατάγματα που διευκρινίζουν την εφαρμογή του νόμου.
<P>
Βλέπετε, λοιπόν, ότι τα πράγματα κινούνται και ακριβώς αυτό προσπαθούμε να κάνουμε. Από την άποψη αυτή, μπορώ να σας βεβαιώσω ότι έχουμε, εξάλλου, οι υπηρεσίες του Martin Bangemann και οι δικές μου, συστήσει μια κοινή ομάδα για να παρακολουθεί από το πρωί ως το βράδυ, θα έλεγα, τι συμβαίνει και, αν υπάρχουν πράγματα που ξεφεύγουν ή παρεκτροπές, παρεμβαίνουμε αμέσως ή το δυνατόν συντομότερα.
<P>
Αλλα ζητήματα που θίγετε στην έκθεσή σας, κ. Αργυρέ, υπάγονται μάλλον στην αρμοδιότητα του συναδέλφου μου του κ. Bangemann, κυρίως σε ό, τι αφορά την κωδικοποίηση μιας σειράς κανόνων. Έχει απαντήσει άλλωστε. Τα πράγματα εξελίσσονται τόσο γρήγορα ώστε αύριο θα πρέπει να επαναπροσαρμόσουμε ορισμένα στοιχεία της πολιτικής μας, γεγονός που δεν αποκλείει, νομίζω, να μπορέσουμε να κάνουμε μια προσπάθεια στους επόμενους μήνες. Προς το παρόν όμως, η προτεραιότητά μας είναι, προφανώς, να εφαρμοστεί το νομοθετικό έργο που έγινε από κοινού με το Κοινοβούλιο και το Συμβούλιο Υπουργών.
<P>
Τελειώνω. Υπάρχουν, οπωσδήποτε, και άλλα θέματα αλλά (μη μου κρατάτε κακία) μπορούμε να τα συζητήσουμε άμεσα και διμερώς, αν θέλετε. Τελειώνοντας θέλω να πω ότι, έχοντας λάβει τις παρατηρήσεις σας και δεκάδες άλλες παρατηρήσεις με θέμα την ανακοίνωση αυτή από την πλευρά των φορέων, των αρχών κ.τ.λ., θα μπορέσουμε, το φθινόπωρο, να καταλήξουμε στο οριστικό κείμενο της ανακοίνωσης αυτής. Βλέπετε ότι είναι κάτι που θέλουμε να ολοκληρώσουμε, όπως και να έχουν τα πράγματα, πριν το τέλος του χρόνου δημιουργώντας έτσι περισσότερες συνθήκες ασφάλειας και διαφάνειας. Για ακόμη μια φορά και από τα βάθη της καρδιάς μου σας ευχαριστώ πολύ για την έκθεσή σας και για την ενθάρρυνσή σας προς την πολιτική της Επιτροπής.

<SPEAKER ID=124 LANGUAGE="FR" NAME="Palacio Vallelersundi">
Κύριε Πρόεδρε, θα αναφερθώ στην τροπολογία 10. Κύριε Bangemann, δε χρησιμοποίησα το χρόνο της ομιλίας μου για την τροπολογία αυτή ακριβώς επειδή θεωρώ ότι οι διμερείς διαμάχες ανάμεσα στα κράτη μέλη δεν πρέπει να καταλαμβάνουν το χρόνο ενός εισηγητή που μιλάει εξ ονόματος της Επιτροπής Νομικών Θεμάτων.
<P>
Λέτε ότι συμπεριλάβατε το Γιβραλτάρ στον κατάλογο αυτό επειδή θεωρήσατε ότι ήταν το καλύτερο από τεχνική άποψη. Εγώ θα έλεγα ότι είναι πολύ παράξενος αυτός ο τρόπος θεώρησης της τεχνικής γιατί πρόκειται για έναν μη εξαντλητικό κατάλογο των κωδίκων των κρατών μελών. Ο τεχνικός χαρακτήρας είναι λάθος, τουλάχιστον νομικά, όταν από πέντε παραδείγματα παίρνουμε το παράδειγμα του Γιβραλτάρ και το χαρακτηρίζουμε ως χώρα.
<P>
Κύριε Bangemann, δε συμφωνώ καθόλου με τον ορισμό σας περί τεχνικού χαρακτήρα. Η σκοπιμότητα είναι πολιτική, αμιγώς πολιτική.

<SPEAKER ID=125 NAME="Bangemann">
Κύριε Πρόεδρε βλέπετε ότι, ακόμη και μέσα στα δέκα λεπτά που μίλησα, όπως ομολογώ ότι έκανα αντί για τα πέντε που μου παραχωρήσατε εσείς και οι υπηρεσίες σας, δεν μπόρεσα να απαντήσω σε όλα τα ερωτήματα! Ιδού η δυσκολία. Τρεις εκθέσεις συζητήθηκαν από κοινού και πολλά είναι τα ερωτήματα που ανέκυψαν. Νομίζω ότι αξίζει τον κόπο να απαντηθούν, αυτό όμως απαιτεί κάποιο χρόνο.
<P>
Κυρία βουλευτής, σας είπα ποιες ήταν οι προθέσεις μας. Επαναλαμβάνω ότι έτσι έχουν τα πράγματα. Αν έχετε διαφορετική άποψη, δεν καταλαβαίνω γιατί διαμαρτύρεστε ενάντια στις προθέσεις μας. Η δήλωσή μου είναι σαφής. Τώρα, με τη διαμαρτυρία σας, δημιουργείτε εσείς μια κατάσταση που δεν είναι σαφής, αυτό όμως είναι δική σας ευθύνη.

<SPEAKER ID=126 NAME="Αργυρός">
Κύριε Πρόεδρε, ευχαριστώ τον Επίτροπο για τη διευκρίνισή του. Θα ήθελα να μείνω στο θέμα της ψηφιακής αναμετάδοσης. Ο μόνος λόγος για τον οποίο το περιέλαβα στην έκθεσή μου είναι ότι κατά την παρουσίαση της έκθεσης στην Επιτροπή Οικονομικής, Νομισματικής και Βιομηχανικής Πολιτικής ερώτησα συγκεκριμένα τους εκπροσώπους της Γενικής Διεύθυνσης η οποία διοικείται από τον κ. Van Miert εάν σκοπεύουν να κάνουν ξεχωριστή δουλειά στο θέμα της ψηφιακής αναμετάδοσης. Και μου απάντησαν ευκρινώς ότι όχι. Κατόπιν τούτου θεώρησα υποχρέωσή μου να το περιλάβω στη σημερινή μου έκθεση. Χαίρομαι όμως που ο κύριος Επίτροπος μας διαβεβαιώνει ότι πράγματι θα είναι αντικείμενο ιδιαίτερης προσοχής.

<SPEAKER ID=127 NAME="Θεωνάς">
Κύριε Πρόεδρε, ευχαριστώ τον Επίτροπο κύριο Bangemann γιατί μου έκανε την τιμή να αναφερθεί στην παρέμβασή μου. Θα ήθελα όμως να σημειώσω το εξής. Ο καθένας έχει δικαίωμα να χρησιμοποιεί και ιδεολογικά και πολιτικά επιχειρήματα για να θεμελιώσει τη θέση του. 'Ομως αυτές οι θέσεις πρέπει να ανταποκρίνονται στην πραγματικότητα. Θα ήθελα να παρατηρήσω στον κύριο Επίτροπο ότι είμαι σε θέση να γνωρίζω ότι η Ελλάδα δεν έχει τα ακριβότερα τηλεπικοινωνιακά τέλη στην Ευρώπη. Αν νομίζει ότι έτσι είναι, θα ήθελα να τον παρακαλέσω να μας δώσει ένα πίνακα με συγκριτικά τιμολόγια των κρατών μελών της Ευρωπαϊκής 'Ενωσης από τα οποία θα διαπιστωθεί ότι η Ελλάδα έχει από τα χαμηλότερα τέλη στην Ευρώπη.

<SPEAKER ID=128 NAME="Bangemann">
Κύριε πρόεδρε, θα δώσω στον κ. βουλευτή τον κατάλογο αυτόν και θα δει ότι η πραγματικότητα δεν ανταποκρίνεται δυστυχώς σε όσα έθεσε ως βάση στην ομιλία του.

<SPEAKER ID=129 NAME="Πρόεδρος">
Κύριε Επίτροπε, θα παρακαλούσα να το στείλετε και σε μας. Μας ενδιαφέρει πάρα πολύ το θέμα.
<P>
Η συζήτηση έληξε.
<P>
Η ψηφοφορία επί των τριών εκθέσεων θα διεξαχθεί αύριο στις 12 το μεσημέρι.

<CHAPTER ID=7>
Μέγιστη ταχύτητα των ελκυστήρων
<SPEAKER ID=130 NAME="Πρόεδρος">
Η ημερήσια διάταξη προβλέπει την συζήτηση της σύστασης για τη δεύτερη ανάγνωση (Α40218/97) της κ. Hautala, εξ ονόματος της Επιτροπής Οικονομικής, Νομισματικής και Βιομηχανικής Πολιτικής, όσον αφορά την κοινή θέση που θέσπισε το Συμβούλιο εν όψει της έγκρισης της οδηγίας του Ευρωπαϊκού Κοινοβουλίου και του Συμβουλίου που τροποποιεί τις οδηγίες του Συμβουλίου 74/150/ΕΟΚ, 74/151/ΕΟΚ, 74/152/ΕΟΚ, 74/346/ΕΟΚ, 74/347/ΕΟΚ, 75/321/ΕΟΚ, 75/322/ΕΟΚ. 76/432/ΕΟΚ, 76/763/ΕΟΚ, 77/311/ΕΟΚ, 77/537/ΕΟΚ, 78/764/ΕΟΚ, 78/933/ΕΟΚ, 79/532/ΕΟΚ, 79/533/ΕΟΚ, 80/720/ΕΟΚ, 86/297/ΕΟΚ, 86/415/ΕΟΚ και 89/173/ΕΟΚ σχετικά με τη μεγίστη εκ κατασκευής ταχύτητα των τροχοφόρων γεωργικών ή δασικών ελκυστήρων (C4-0150/97-96/0129(COD)).

<SPEAKER ID=131 NAME="Hautala">
Αξιότιμε κύριε Πρόεδρε, κατά το παρελθόν, όταν σπούδαζα αγρονομία στο πανεπιστήμιο, μου είχε δοθεί η δυνατότητα να αποκτήσω δίπλωμα οδήγησης ελκυστήρα. Δυστυχώς, όμως, όταν ήμουν νέα δεν εκμεταλλεύθηκα τη δυνατότητα αυτή. Εάν γνώριζα τότε ότι κάποια μέρα θα παρουσίαζα στο Ευρωπαϊκό Κοινοβούλιο διατάξεις σχετικά με τις ανώτατες ταχύτητες των ελκυστήρων, ενδεχομένως θα είχα τότε ενεργοποιηθεί για την απόκτηση του διπλώματος αυτού.
<P>
Στην Ευρωπαϊκή Ένωση η ανωτάτη ταχύτητα για ελκυστήρες ανέρχεται, προς το παρόν τουλάχιστον, σε 30 χλμ. ωριαίως. Στην προκειμένη περίπτωση πρόκειται για εκ κατασκευής ανωτάτη ταχύτητα, όχι για πραγματική επιτρεπτή ανωτάτη ταχύτητα ή όριο ταχύτητας. Δεδομένης, όμως, της τεχνολογικής ανάπτυξης, οι κατασκευαστές ελκυστήρων προμηθεύουν την αγορά με ελκυστήρες οι οποίοι έχουν τη δυνατότητα να κινούνται με ταχύτητα 40 χλμ. την ώρα λόγω του ισχυρότερου κινητήρα τους. Γι' αυτό και πρέπει, οπωσδήποτε, να αναθεωρηθούν οι σχετικές προδιαγραφές και να δοθεί η δυνατότητα και σε ελκυστήρες των οποίων η εκ κατασκευής ταχύτητα ανέρχεται ακόμη και σε 40 χλμ. την ώρα να κυκλοφορούν ελεύθερα σε ολόκληρη την Ευρωπαϊκή Ένωση. Η αναθεώρηση αυτή είναι ιδιαίτερα σημαντική για τους κατασκευαστές των ελκυστήρων δεδομένου ότι μόνο έτσι οι κατασκευαστές θα αποκτήσουν το δικαιωμα να διαθέτουν τα προϊόντα τους ελεύθερα στην εσωτερική αγορά. Εδώ δεν πρόκειται ασφαλώς για την ενδεχόμενη αύξηση του μήκους των πορειών διαμαρτυρίας που πραγματοποιούν οι γεωργοί με ελκυστήρες αλλά για μια μεταρρύθμιση την οποία έχουν ανάγκη κυρίως οι κατασκευαστές ελκυστήρων.
<P>
Κατά την πρώτη ανάγνωση, το Κοινοβούλιο συμφώνησε φυσικά με τη σκέψη αυτή, αλλά απαίτησε να εξετασθούν συγχρόνως και ορισμένα σημεία εν σχέσει με την ασφάλεια των ελκυστήρων κατά την οδηγήση. Είναι φυσικό να συνεπάγεται η είσοδος στην αγορά μεγαλύτερου μεγέθους ελκυστήρων και τη λήψη πρόσθετων μέτρων για την ασφάλεια. Γι' αυτό και έχουμε εξετάσει ήδη ορισμένα θέματα όπως, π.χ., η ενδεχόμενη χρήση ζωνών ασφαλείας και η αναθεώρηση των προδιαγραφών σχετικά με τα φώτα πορείας. Επιπλέον, το Κοινοβούλιο απαίτησε να ληφθούν μέτρα για τον περιορισμό των εκπεμπομένων από τα νέα και ταχύτερα αυτά μηχανήματα καυσαερίων. Ακόμη, το Κοινοβούλιο μας ζήτησε να εξετάσουμε το ενδεχόμενο της θέσπισης ενός συστήματος τακτικών ελέγχων.
<P>
Κατά τη γνώμη μου, τόσο η Επιτροπή όσο και το Συμβούλιο έχουν λάβει δεόντως υπόψη τους τις απαιτήσεις αυτές του Κοινοβουλίου. Στην κοινή θέση εφιστάται η προσοχή ακόμη και σε ό, τι αφορά τις εκπομπές καυσαερίων των παλαιοτέρων ελκυστήρων. Επιπλέον, υπογραμμίζεται ότι πρέπει να δοθεί περισσότερο βάρος στην ασφάλεια κατά την οδηγήση.
<P>
Όσον αφορά τους τακτικούς ελέγχους, η απαίτηση του Κοινοβουλίου δεν είναι δυνατόν να ικανοποιηθεί δεδομένου ότι δεν υφίσταται σήμερα νομική βάση για μια τέτοια μεταρρύθμιση. Ως εισηγήτρια δηλώνω ότι δεν χρειάζεται, προς το παρόν, να ασχοληθούμε με το θέμα των ελέγχων αυτών, και συνιστώ να εγκρίνει το Κοινοβούλιο την κοινή αυτή θέση στη δεύτερη ανάγνωση.
<P>
Κατά την πρώτη ανάγνωση στο Κοινοβούλιο διεπιστώθει ότι πρέπει να εγκριθεί και ο τύπος εκείνος ελκυστήρων των οποίων η ανωτάτη ταχύτητα εκ κατασκευής υπερβαίνει τα 40 χλμ. την ώρα δεδομένου ότι και τέτοια οχήματα έχουν αρχίσει τελευταίως να εμφανίζονται στην αγορά. Κατά τη γνώμη μου το Συμβούλιο έχει χειρισθεί το θέμα με ιδιαίτερη επιδεξιότητα δεδομένου ότι μας ενημέρωσε ότι προτίθεται να ασχοληθεί με το ζήτημα αυτό μόλις εγκριθούν τα 40 χλμ. την ώρα ως ανωτάτη ταχύτητα. Κατά συνέπεια, πιστεύω ότι η επιθυμία και οι απαιτήσεις του Κοινοβουλίου έχουν ληφθεί υπόψη και στο θέμα αυτό. Δεν μου μένει παρά να ευχηθώ να εγκριθεί η πρόταση αυτή, και να εφαρμοσθεί, όσο το δυνατόν συντομότερα, η νέα οδηγία.
<P>
Φαίνεται ότι σε ορισμένα κράτη μέλη οι ευρισκόμενοι και για άλλους λόγους σε δυσχερή θέση γεωργοί πιστεύουν ότι οι Βρυξέλλες θα τους επιβάλουν και άλλες δυσνόητες και ακριβές από οικονομική άποψη τεχνικές προδιαγραφές. Γι' αυτό και θα ήθελα να καθησυχάσω όλους τους γεωργούς δηλώνοντας ότι στην προκειμένη περίπτωση πρόκειται για τεχνικές προδιαγραφές νέων τύπων ελκυστήρων, και ότι δεν πρόκειται, τουλάχιστον αυτή τη φορά, να τους ενοχλήσουμε με άλλες προτάσεις. Κατά συνέπεια, ουδείς χρειάζεται να ανησυχεί. Τελειώνοντας, θα ήθελα να εκφράσω την ελπίδα να εγκριθεί και να τεθεί όσο το δυνατόν συντομότερα σε ισχύ η πρόταση αυτή.

<SPEAKER ID=132 LANGUAGE="EN" NAME="Barton">
Κύριε Πρόεδρε, άξιζε τον κόπο, αν μη τι άλλο για να συμφωνήσω με τον κύριο Bangemann - γεγονός το οποίο είναι σπάνιο για μένα στο Σώμα αυτό. Στην προκειμένη περίπτωση το κάνω με μεγάλη μου ευχαρίστηση - και συγχαίρω τον εισηγητή.
<P>
Αυτό είναι ένα παράδειγμα για το ό, τι η Ευρωπαϊκή Ένωση χρειάζεται να μελετήσει προσεκτικά την πρόοδο που έχει γίνει στον τομέα των εξοπλισμών. Υπάρχει ήδη μία καλή περίπτωση για να ισχυριστούμε ότι ορισμένες από τις μηχανές θα μπορούσαν να συμβαδίσουν με μεγαλύτερες ταχύτητες από αυτές που προτείνονται στην εν λόγω οδηγία. Αλλά πριν να δεχτούμε τις υψηλότερες αυτές ταχύτητες, θα πρέπει να κατανοήσουμε τις πλήρεις επιπτώσεις· θα ήταν λάθος μας να πούμε ότι απλά όλα θα είναι όπως πρέπει.
<P>
Πιστεύω ότι η εισηγήτρια έθεσε πολύ σωστά αυτό το σημείο λέγοντας: »Ας πάρουμε την απόφαση τώρα που έχουμε τη βεβαιότητα ότι έχουμε μελετήσει τα θέματα της ασφάλειας, της αυξημένης αποδοτικότητας και οτιδήποτε συναφές· αλλά ας αφήσουμε το θέμα αυτό σε ξεχωριστές και λεπτομερείς μελέτες, ας δώσουμε το σήμα ότι υπάρχει η περίπτωση να προχωρήσουμε σε υψηλότερες ταχύτητες, αλλά ας το κάνουμε με σκέψη πριν να πάρουμε μία τελική απόφαση, γιατί η απόφασή μας θα είναι αμετάκλητη». Μου μένει μόνο να πω ότι εύχομαι αυτή η προσεκτική προσέγγιση να είχε χρησιμοποιηθεί σε όλα τα προηγούμενα ζητήματα.

<SPEAKER ID=133 NAME="Bangemann">
Κύριε πρόεδρε, επιτρέψτε μου να ευχαριστήσω κατ'αρχή θερμά την εισηγήτρια. Είπε όλα όσα χρειάζεται να πει κανείς ως εκ του θέματος. Επιτύχαμε γρήγορη λύση που περιλαμβάνει εν μέρει την τωρινή κατάσταση, δηλαδή όλους τους ελκυστήρες που τρέχουν με ταχύτητα μέχρι 40 χλμ/ώρα. Όσον αφορά τα πέραν αυτού τεχνικά ζητήματα θα προετοιμάσουμε και στη συνέχεια θα υποβάλουμε πρόταση.
<P>
Ανακουφίστικα κατ'αρχήν πολύ, όταν είδα ότι ο φίλος μου κ. Barton δεν ήταν παρών. Όταν ήρθε τρόμαξα διότι σκέφθηκα ότι θα ζητήσει τώρα το ίδιο που ζήτησε και για τις μοτοσυκλέττες, δηλαδή κανένα όριο ταχύτητας, κανένα όριο ισχύος, καμιά διάταξη για τα καυσαέρια και το θόρυβο. Βλέπω όμως ότι κάτι έμαθε από την πείρα. Και όταν θα έχουμε υποβάλει το σύνολο των προτάσεων για τους ελκυστήρες, θα μπορέσουμε ν'ασχοληθούμε και πάλι με τις μοτοσυκλέττες. Αυτό θα ήταν ίσως μια πολύ ενδιαφέρουσα εξέλιξη διότι βλέπω ότι ο κ. Barton εξελίχθηκε επίσης όσον αφορά τον τρόπο σκέψης του.

<SPEAKER ID=134 NAME="Πρόεδρος">
Ομολογώ ότι δεν είχα μάθει να κάνω αυτού του είδους τους υπολογισμούς, που συνδέονται με παζάρια γειτονικής μου περιοχής. Δεν ήξερα ότι και ο φίλος κ. Bangemann, ο οποίος έχει μεγάλη εμπειρία και πολλών ανθρώπων άστεα έγνω, έχει μάθει να κάνει αυτούς τους υπολογισμούς. Θα το σημειώσω για το μέλλον, διότι διεκδικεί μία πρωτοτυπία.
<P>
Η συτήτηση έληξε.
<P>
Η ψηφοφορία επί της σύστασης για δεύτερη ανάγνωση της κ. Hautala θα γίνει αύριο στις 12 το μεσημέρι.

<CHAPTER ID=8>
Διορθωτικός και Συμπληρωματικός Προϋπολογισμός αριθ. 1 για το 1997 - Αγροτικές δαπάνες
<SPEAKER ID=135 NAME="Πρόεδρος">
Η ημερήσια διάταξη προβλέπει την κοινή συζήτηση δύο εκθέσεων:
<P>
Α4-0232/97 των κκ. Brinkhorst και Fabra Valles, εξ ονόματος της Επιτροπής Προϋπολογισμών, σχετικά με το σχέδιο διορθωτικού και συμπληρωματικού προϋπολογισμού αριθ. 1/97 (SEC(97)750-9210/97 - C40299/97) και-του κ. Tillich, εξ ονόματος της Επιτροπής Προϋπολογισμών, σχετικά με την ad hoc διαδικασία για τις αγροτικές δαπάνες.
<SPEAKER ID=136 NAME="Brinkhorst">
Κύριε Πρόεδρε, σχετικά με το θέμα του σχεδίου συμπληρωματικού και διορθωτικού προϋπολογισμού του 1997 έχουμε σημειώσει μεγάλη πρόοδο. Η Επιτροπή ήταν κατ' αρχάς διστακτική στο να δεχτεί μέρος του προσωπικού να βρεθεί σε ανακατανομή θέσεων εργασίας στη διάρκεια του 1998. Ωστόσο, τώρα πια έχουμε βρει ένα λογικό συμβιβασμό. Υπάρχει το θετικό στοιχείο ότι η Προσωρινή Επιτροπή Ερευνών για την ΣΕΒ μπορεί να ξεκινήσει σύντομα τις εργασίες της, επειδή το ζήτημα αποτελεί σημαντική προτεραιότητα για την Επιτροπή. 35 άτομα προσωπικό για το ξεκίνημα είναι πραγματικά απαραίτητα. Ελπίζω ότι θα έχουμε τα πρώτα αποτελέσματα κατά το τέλος του παρόντος έτους, και ότι θα μπορέσει να υπάρξει ανακατανομή θέσεων εργασίας το 1998.
<P>
Και ερωτώ την Επιτροπή πότε θα μπορέσει να αρχίσει να μελετά το θέμα; Όταν βλέπουμε το προσωπικό να μεταφέρεται στο Δουβλίνο πρόκειται εν μέρει για μία προσωρινή τοποθέτηση πριν τη δημιουργία της τελικής Κτηνιατρικής Υπηρεσίας. Ελπίζω ότι η Επιτροπή θα αποσύρει, όπως έχει υποσχεθεί, την πρόταση για την Grange και θα την προσαρμόσει σε όλες τις άλλες υπηρεσίες.
<P>
Το κύριο σημείο της σημερινής μας συζήτησης είναι για την έκθεση του κυρίου Tillich σε σχέση με την ad hoc διαδικασία. Πρώτον, θα ήθελα να συγχαρώ τον εισηγητή για το 1998, κύριο Tillich, γιατί πρόκειται για μία σημαντική εξέλιξη. Ξεκινήσαμε με το ζήτημα της γεωργίας πριν από αρκετό καιρό και βαθμιαία παίρνουμε πίσω τα λεφτά μας. Πέρυσι, όταν για πρώτη φορά αναθεωρήσαμε εκτιμήσεις της Επιτροπής αυτό ίσχυε σε πολύ μικρότερη έκταση. Ωστόσο, φέτος η συνεργασία μεταξύ της Επιτροπής Γεωργίας και Ανάπτυξης της Υπαίθρου και της Επιτροπής Προϋπολογισμών ήταν πολύ θετική. Επιπλέον, εφέτος η Επιτροπή προσάρμοσε η ίδια τις εκτιμήσεις της ώστε να έχουμε σήμερα για πρώτη φορά στη διάθεσή μας ένα ειδικό αποθεματικό 329 εκατομμυρίων ECU. Έχει σημασία το Σώμα να διατηρήσει το ποσό αυτό σε αποθεματικό γιατί αυτό σημαίνει ότι τα κράτη μέλη δεν θα είναι υποχρεωμένα να καταβάλουν άμεσα τα χρήματα. Αυτό αποτελεί σημαντικό στοιχείο για τα κριτήρια του Μάαστριχτ και για την άφιξη του ευρώ το 1999.
<P>
Ως αποτέλεσμα της απόφασης του Συμβουλίου Γεωργίας περί τα τέλη του Ιουνίου, ο προϋπολογισμός, όπως παρουσιάστηκε από την Επιτροπή, θα ξεπεραστεί κατά 1, 4 δις. ECU και συχνά στο Σώμα μιλάμε για λιγότερα χρήματα. Υπάρχει μία υπέρβαση 1, 4 δις. ECU επειδή η πρόταση της Επιτροπής να γίνει αναπροσαρμογή της τιμής των δημητριακών δεν έγινε δεκτή από το Συμβούλιο.
<P>
Σύμφωνα με την άποψη της Επιτροπής Προϋπολογισμών θα πρέπει να επανέλθουμε στο θέμα του προσχεδίου του προϋπολογισμού. Χαιρετίζουμε την πρόταση του κυρίου Tillich για αναπροσαρμογή του προϋπολογισμού με αναλογική ανακατανομή των τριών τελευταίων ετών ώστε να επιστρέψουμε στο αρχικό προσχέδιο της Επιτροπής. Πιθανώς να πρόκειται για προτιμότερη λύση από τις γραμμικές περικοπές, και στο σημείο αυτό με ευχαρίστηση συμπνέουμε με την Επιτροπή Γεωργίας, αν και δεν μπορούμε, επ' ουδενί τρόπω, να κάνουμε δεκτή την πρότασή της για δημιουργική λογιστική με τη μεταφορά των πληρωμών των λινόσπορων το 1998. Δυστυχώς, θα πρέπει να διαφωνήσω με τον εισηγητή για το θέμα του αγροτικού προϋπολογισμού, ο οποίος είπε ότι αυτή ήταν η λύση για το περασμένο έτος. Δεν ήταν η λύση για το περασμένο έτος. Πιθανώς αυτή να ήταν η πρόθεση, αλλά δεν λειτούργησε έτσι στην πραγματικότητα. Η δημιουργική λογιστική, όπως δήλωσε ο Ασκών την Προεδρία του Συμβουλίου κατά την τριμερή συζήτηση που είχαμε, είναι το τελευταίο πράγμα που επιδιώκουμε.
<P>
Αυτό σημαίνει ότι ο προϋπολογισμός για το 1998 πρέπει να αναπροσαρμοσθεί για τον τομέα της γεωργίας, και ότι θα πρέπει τελικά να γίνει σε βάρος των προϊόντων που είχαν τις μικρότερες δαπάνες κατά την τελευταία περίοδο. Όλα δείχνουν ότι η ad hoc διαδικασία - αν και υπό τη στενή έννοια ανήκει ακόμα στην κατηγορία των προαιρετικών δαπανών - λειτουργεί. Έχει πραγματικό αντίκτυπο σήμερα και είχε επίσης αντίκτυπο στη συμπεριφορά της Επιτροπής Προϋπολογισμών και της Επιτροπής Γεωργίας. Και οι δύο μας εργαζόμαστε σήμερα πολύ στενότερα μαζί. Περιμένω τη διορθωτική επιστολή της Επιτροπής. Βλέπω επίσης, πέρα από τον Επίτροπο, κάποιον που τιμήθηκε με το παράσημο της Λεγεώνας της Τιμής και θα επιθυμούσα να τον συγχαρώ από βάθους καρδίας, ακόμα και στις 15 Ιουλίου. Η κατάσταση αυτή θα αποβεί πιθανώς σε όφελος της ταχύτητας με την οποία έρχεται η επιστολή.

<SPEAKER ID=137 NAME="Fabra Vallιs">
Κύριε Πρόεδρε, πιστεύω ότι θυμόμαστε όλοι ακόμη πολύ καλά ότι το σημαντικότερο σημείο των προϋπολογισμών του 1997, σε ό, τι αφορά τα άλλα θεσμικά όργανα, υπήρξε το θέμα της μηδενικής αύξησης σχετικά με το προσωπικό.
<P>
Πραγματικά, το μοναδικό θεσμικό όργανο που τήρησε πλήρως το στόχο αυτόν υπήρξε ακριβώς το Ελεγκτικό Συνέδριο. Συνεπώς, είναι λογικό να είναι το Ελεγκτικό Συνέδριο εκείνο που συνάντησε τα μεγαλύτερα προβλήματα κατά την ολοκλήρωση της εργασίας που του ανατέθηκε. Αν είναι βέβαιο λοιπόν ότι η δημοσιονομική αυστηρότητα οφείλει να αποτελεί σημαντικό σημείο, δεν είναι λιγότερο βέβαιο ότι θα πρέπει επίσης να έχουμε υπόψη την καλή δημοσιονομική διαχείριση και κυρίως τη σχέση κόστουςαποτελεσματικότητας· σε τι μας χρησιμεύουν θεσμικά όργανα που δεν κοστίζουν πολύ, που δεν τα αφήνουμε να μεγαλώσουν, αν τελικά η αποτελεσματικότητά τους δεν είναι εκείνη που αναμένουμε από αυτά.
<P>
Συνεπώς, ζητήθηκε από το Ελεγκτικό Συνέδριο να πραγματοποιήσει συνολική μελέτη σχετικά με τις ανάγκες του, και σύμφωνα με αυτήν τη μελέτη -που μας παρουσίασε- χρειάζονταν 107 νέες θέσεις απασχόλησης για το θεσμικό αυτό όργανο.
<P>
Είναι βέβαιο ότι αυτός ο αριθμός είναι δύσκολο να έρθει σε πέρας από πλευράς εκείνων που έχουν την ευθύνη του προϋπολογισμού· δεν είναι όμως λιγότερο βέβαιο ότι το Ελεγκτικό Συνέδριο έπασχε από έλλειψη ελεγκτών. Σε αυτό θα πρέπει να προστεθεί η μεγαλύτερη ακτίνα δράσης των ελέγχων που πραγματοποιεί το Ελεγκτικό Συνέδριο και η αύξηση του όγκου εργασίας. Θα πρέπει να λάβουμε υπόψη ότι έχει περισσότερη εργασία όσον αφορά τις Υπηρεσίες και την αύξηση των δηλώσεων αξιοπιστίας. Και εδώ θα ήθελα επίσης να προσθέσω κάτι προς ενημέρωση όλων των παρόντων: μόνο σε ό, τι αφορά την πολυγλωσσία, ένα θεσμικό όργανο όπως το Ελεγκτικό Συνέδριο χρειάζεται 25 % περισσότερους ανθρώπινους πόρους.
<P>
Έτσι, καταλήγουμε στο συμπέρασμα ότι, ανάμεσα σε αυτό που ζητούσε το Ελεγκτικό Συνέδριο και σε εκείνο που πιστεύαμε ότι ήταν δυνατό να του παραχωρηθεί, καταλήγαμε σε μια αύξηση 48 ατόμων. Αφού ήρθαμε σε επαφή με τον κ. Tomlinson -υπεύθυνο για τον προϋπολογισμό του 1998- καταλήξαμε στο συμπέρασμα ότι, μέσω του διορθωτικού και συμπληρωματικού προϋπολογισμού που παρουσιάζουμε σήμερα, μπορούσαμε να παραχωρήσουμε, το 1997, 23 θέσεις απασχόλησης· οι άλλες 25 μπορούν να περιληφθούν στο προσχέδιο του κ. Tomlinson. Χάρη στις ενέργειες του Συμβουλίου, που παραχώρησε ήδη 5 θέσεις, οι 23 στις οποίες αναφέρθηκα για το 1997 θα είναι στην πραγματικότητα 18. Οι λόγοι για τους οποίους επισπεύδεται η παραχώρηση θέσεων το 1997, μέσω αυτού του ΔΣΠ είναι, αφενός, λόγω του χρόνου κατάρτισης που χρειάζεται αυτό το δυναμικό πριν παρέχει τη συνεργασία του 100 % στο θεσμικό όργανο, και αφετέρου, το περιθώριο διαθεσιμότητας που διαθέταμε χάρη στην ευνοϊκή ισοτιμία που καταγράφεται από τότε που καταρτίστηκε ο προϋπολογισμός έως σήμερα. Αναφέρομαι στην ισοτιμία μεταξύ Ecu και βελγικού φράγκου.
<P>
Εξάλλου, οι 18 αυτές νέες θέσεις απασχόλησης που μπορεί να παραχωρηθούν τώρα (επαναλαμβάνω: 18 συν 5 που παραχώρησε το Συμβούλιο, ίσον 23) καταμερίζονται με τον εξής τρόπο: όσον αφορά τον τομέα του ελέγχου, θα είναι μία Α-3, δώδεκα Α-7 και τρεις C-5· όσον αφορά τη διοίκηση, θα είναι δύο άτομα: ένα Α-7 και ένα C-5. Ευτυχώς, η αύξηση αυτή του προσωπικού δεν συνεπάγεται και αύξηση χώρου, δεν χρειάζεται δηλαδή να μιλήσουμε για ακίνητα, κάτι για το οποίο δεν μας αρέσει και πολύ να μιλάμε σε αυτό το Κοινοβούλιο.
<P>
Και αυτό είναι όλο. Είμαι πεπεισμένος ότι με αυτήν την αύξηση προσωπικού, το Ελεγκτικό Συνέδριο θα αυξήσει τη λιτότητα στην οποία μας έχει ήδη συνηθίσει το εν λόγω θεσμικό όργανο και θα βελτιώσει, ακόμη περισσότερο να γίνεται, την εξαίρετη συνεργασία που διατήρησε πάντοτε με το Κοινοβούλιο.

<SPEAKER ID=138 NAME="Tillich">
Κύριε πρόεδρε, κυρίες και κύριοι, η διαδικασία ad-hoc χρησιμοποιήθηκε για πρώτη φορά στη διαδικασία του προϋπολογισμού του 1995. Η υποβληθείσα έκθεση με την ψηφοφορία, που θα πραγματοποιηθεί την Πέμπτη θα πρέπει να δώσει στη διαπραγματευτική αντιπροσωπεία του Ευρωπαϊκού Κοινοβουλίου διαπραγματευτική εντολή. Η διαδικασία ad-hoc και οι διαπραγματεύσεις μεταξύ ΕΚ και Συμβουλίου για τις υποχρεωτικές δαπάνες με σκοπό την επίτευξη συμφωνίας κατά την τροποποίηση του προσχεδίου προϋπολογισμού της Επιτροπής, αποτελούν την ετήσια έναρξη της δημοσιονομικής διαδικασίας. Για τους θεατές στην εξέδρα αλλά και για μερικούς συναδέλφους εδώ στο Σώμα φαίνεται ότι αυτό είναι μάλλον μια τεχνικο-πνευματική ανταλλαγή, πρόκειται όμως για μια βαθύτατα πολιτική ενέργεια, μια διαπραγμάτευση με Συμβούλιο και Επιτροπή.
<P>
Η διαδικασία προβλέπει συνεννόηση μεταξύ Ευρωπαϊκού Κοινοβουλίου, Συμβουλίου και Επιτροπής μετά αίτηση ΕΚ και Συμβουλίου ή Συμβουλίου για την έναρξη της διαδικαίας. Αυτό συνέβη τυπικά στις 26 Ιουλίου στα πλαίσια του τριμερούς διαλόγου. Με τροποποίηση της συμφωνηθείσας διαδικασίας Συμβούλιο και Ευρωπαϊκό Κοινοβούλιο συμφώνησαν να μην κλείσουν τη διαδικασία ad-hoc πριν την πρώτη ανάγνωση της κατάρτισης του προϋπολογισμού του Συμβουλίου, αλλά να δώσουν τη δυνατότητα στην Επιτροπή να υποβάλει με βελτιωμένη γνώση της αγοράς με τη βοήθεια διορθωτικής επιστολής ρεαλιστικότερο σχέδιο προϋπολογισμού για το 1998. Συμβούλιο και Ευρωπαϊκό Κοινοβούλιο υποχρεώνονται τότε να εγκρίνουν και οι δύο την πρόταση αυτήν. Έχουμε έτσι για πρώτη φορά μια αληθινή ευκαιρία να έχουμε προϋπολογισμό για ένα χρόνο, ο οποίος να πλησιάζει περισσότερο την πραγματικότητα. Αυτό ανταποκρίνεται στις προηγούμενες αποφάσεις μας σε σχέση με τη δημοσιονομική πειθαρχία και τη βελτίωση της εκτέλεσης του προϋπολογισμού.
<P>
Στην προ ημών έκθεση ο εισηγητής εξετάζει το έως τώρα άλυτο πρόβλημα της ταξινόμησης των δαπανών. Η Επιτροπή έκανε το πρώτο βήμα και ας ήταν με μισή καρδιά. Συγκέντρωσε τις διαβαθμισμένες κατά τη γνώμη του Ευρωπαϊκού Κοινοβουλίου ως μη υποχρεωτικές δαπάνες. Απουσιάζει όμως το αποφασιστικό βήμα, δηλαδή η διαβάθμιση των μη υποχρεωτικών αυτών δαπανών ως τέτοιων.
<P>
Στην έκθεση σας προτείνει ο εισηγητής περαιτέρω τη δημιουργία έκτακτου αποθεματικού για τις αβεβαιότητες της αγοράς, το οποίο θα επιβαρύνει τα κράτη μέλη μόνον εάν καταστεί αναγκαίο το χρήμα. Το συνολικό ποσό του γεωργικού προϋπολογισμού δεν επηρεάζεται απ'αυτό. Τη στιγμή αυτήν εφαρμόζουμε παρόμοια διαδικασία όσον αφορά την ανθρωπιστική βοήθεια και το νομισματικό αποθεματικό. Ακόμη ο εισηγητής σας προτείνει να διαπραγματευθείτε με το Συμβούλιο και την Επιτροπή επί των εξής θεμάτων κεντρικού ενδιαφέροντος: Αφενός το σεβασμό του προσχεδίου προϋπολογισμού της Επιτροπής και έτσι της κατά 0, 45 % αύξησης του γεωργικού προϋπολογισμού. Όχι γραμμική μείωση των γεωργικών θέσεων του προϋπολογισμού, αλλά ειδική μείωση με τη βοήθεια της μη εξάντλησης των τελευταίων ετών 1994 και 1995. Ο κ. Brinkhorst το ανέφερε αυτό ήδη με σκοπό να γυρίσουμε πίσω στο προσχέδιο προϋπολογισμού της Επιτροπής.
<P>
Το Συμβούλιο Υπουργών Γεωργίας δεν πέτυχε δυστυχώς να καταλήξει σε απόφαση κατά τη συνεδρίαση του στα μέσα Απριλίου. Σα συνέπεια είναι υποχρεωμένο το Συμβούλιο να βρει ακόμη μια λύση για τα 1, 4 δισεκ. ECU, που τη στιγμή αυτήν υπερβαίνουν de facto το προσχέδιο προϋπολογισμού της Επιτροπής, και αυτό μέχρι την πρώτη ανάγνωση. Είμαστε φυσικά σύμφωνοι με την πρόταση της προεδρίας του Συμβουλίου να το κάνει αυτό χωρίς δημιουργική τήρηση βιβλίων. Η προ ημών πρόταση του Κοινοβουλίου εξασφαλίζει την ουδετερότητα του προϋπολογισμού και ενισχύει έτσι τη διαπραγματευτική θέση του Κοινοβουλίου.
<P>
Θα ήθελα να ευχαριστήσω ιδιαίτερα τους συναδέλφους της Επιτροπής Γεωργίας για την καλή συνεργασία σ'αυτήν την ad-hoc διαδικασία, ιδίως δε για την πραγματιστική αξιολόγηση του εισηγητή σας, κ. Mulder. Στην Επιτροπή και έτσι ονομαστικά σε υψηλόβαθμους εκπροσώπους της ΓΔ ΙΧΧ θα ήθελα να πω, ότι θα πρέπει αμέσως να ληφθεί απόφαση, ποιός είναι ο συνεργάτης τους, το Συμβούλιο ή το Ευρωπαϊκό Κοινοβούλιο. Και με εκείνους επίσης διαπραγματευθήκαμε κοινές λύσεις, εάν όμως βρίσκουν όλως αιφνιδίως λάθη στη συγκεκριμένη μείωση, αυτό ισχύει και για τους υπολογισμούς τους για το προσχέδιο προϋπολογισμού. Αυτό που σ'εμάς το κάνουν δύο υπάλληλοι Α τάξης, δεν είναι εκεί σε θέση να το κάνουν 600 της ίδιας τάξης!
<P>
Κάτι ακόμη σε σχέση με τις συμφωνίες στον τομέα των διεθνών συμφωνιών αλιείας. Στον τριμερή διάλογο ο ίδιος ο επίτροπος επιβεβαίωσε την αρχή ότι δε γίνεται καμία πληρωμή από τη συμφωνία αυτήν, πριν εκδώσει το Κοινοβούλιο τη γνωμοδότησή του. Αυτό συμφωνήθηκε στον τριμερή διάλογο και για το λόγο αυτό δε θα έπρεπε να διατυπώνονται πλέον επικρίσεις, όπως το κάνουν ορισμένοι εκπρόσωποι της υπηρεσίας σας.
<P>
Παρακαλώ την Ολομέλεια να εγκρίνει την προ ημών έκθεση και να δώσει στην αντιπροσωπεία του Ευρωπαϊκού Κοινοβουλίου την εντολή για τις διαπραγματεύσεις, προκειμένου να εξασφαλισθεί ένας ισόρροπος προϋπολογισμός για το 1998.

<SPEAKER ID=139 NAME="Mulder">
Κύριε Πρόεδρε, από τη στιγμή που δημοσιεύτηκαν φέτος οι αριθμοί του προσχέδιου προϋπολογισμού, η Επιτροπή Γεωργίας άρχισε να συζητά επί του θέματος. Αισθανθήκαμε ικανοποίηση για την πάρα πολύ καλή συνεργασία που είχαμε με την Επιτροπή Προϋπολογισμών και ιδιαιτέρως με τους εισηγητές. Ποια ήταν τα σημαντικότερα συμπεράσματα της Επιτροπής Γεωργίας σχετικά με το προσχέδιο προϋπολογισμού; Κατ'αρχάς, υποστηρίζουμε την πρόταση της Επιτροπής για την αύξηση του προϋπολογισμού με μόλις 0, 45 %. Επικυρώσαμε για άλλη μία φορά τη θέση που έχει λάβει επανειλημμένα το Κοινοβούλιο ενάντια στις περικοπές των πριμοδοτήσεων για τις αροτραίες καλλιέργειες. Συνεπώς, δεν πρόκειται για μια απόφαση που ελήφθη μόνο από το Συμβούλιο των Υπουργών αλλά για μια απόφαση που υποστηρίζεται και από το ίδιο το Σώμα. Πώς πρέπει τώρα να καλυφθεί αυτό το ποσό των 1, 4 δισεκατομμυρίων; Οπωσδήποτε όχι με λογιστικά τεχνάσματα. Υιοθετήσαμε απλώς την πρόταση του περασμένου χρόνου, η οποία δεν εφαρμόστηκε μεν, αλλά περιλάμβανε μία μετατόπιση των πληρωμών των πριμοδοτήσεων για τους ελαιούχους σπόρους. Η Επιτροπή Προϋπολογισμών αποδέχθηκε τα δύο πρώτα σημεία και απέρριψε το τελευταίο. Λυπούμεθα γι'αυτό. Δεν μπορούμε να καταλάβουμε για ποιο λόγο κάτι που ήταν δυνατόν πέρυσι, αλλά δεν εφαρμόστηκε, δεν μπορεί να γίνει φέτος και μάλιστα ούτε καν σε ιδιαίτερες περιπτώσεις. Η Επιτροπή Γεωργίας τάχθηκε ενάντια στη δημιουργία αποθεματικών. Εάν κατάλαβα καλά τον κ. Brinkhorst, με την άποψη αυτή συμφωνεί και το ίδιο το Συμβούλιο. Ο κ. Brinkhorst αναφέρθηκε επανειλημμένα σε δηλώσεις του Συμβουλίου το οποίο, όπως αντιλαμβάνομαι, διαφωνεί επίσης με την άποψη αυτή. Το ίδιο κάνει και η Επιτροπή Γεωργίας.
<P>
Η Επιτροπή Γεωργίας κατέθεσε ορισμένες τροπολογίες οι οποίες δεν έχουν επιπτώσεις για τον προϋπολογισμό. Συνολικά πρόκειται για την αύξηση ενός προϋπολογισμού 41 δισεκατομμυρίων κατά 1 εκατομμύριο. Πιστεύω ότι το ποσό αυτό δεν είναι υπερβολικό. Πιστεύουμε επίσης ότι η Επιτροπή Προϋπολογισμών δεν έχει το δικαίωμα να τροποποιήσει σημαντικά τις τεχνικές προτεραιότητες που θέτει η Επιτροπή Γεωργίας. Συνεπώς, θα επανέλθουμε στο θέμα αυτό κατά τη σύνοδο ολομέλειας και αναμένουμε με αδημονία το διορθωτικό σημείωμα της Επιτροπής που θα εκδοθεί σε κάποια μεταγενέστερη στιγμή του τρέχοντος έτους και επί του οποίου θα διεξάγουμε συζήτηση.

<SPEAKER ID=140 NAME="Souchet">
Κύριε Πρόεδρε, θυμίζω ότι μετά από αίτημα του Ευρωπαϊκού Κοινοβουλίου, η θέση Β7-800 διαιρέθηκε στα δύο, στη νέα θέση Β7-8000 «Διεθνείς Αλιευτικές Συμφωνίες» και στη νέα θέση Β7-8001 «Συνεισφορές σε Διεθνείς Οργανισμούς». Η νέα αυτή λογιστική προσέγγιση επιτρέπει τη σαφέστερη ανάγνωση των δαπανών στον τομέα της αλιείας.
<P>
Στο πλαίσιο της ad hoc διαδικασίας, ένας πρώτος απολογισμός της εκτέλεσης της κοινής δήλωσης για την καλύτερη πληροφόρηση της επί του προϋπολογισμού αρχής αναφορικά με τις αλιευτικές συμφωνίες της 12ης Δεκεμβρίου 1996 διαβιβάστηκε ήδη στην Επιτροπή Προϋπολογισμών και δεν μπορεί παρά να επιβεβαιωθεί, για τις ίδιες περιόδους, στο στάδιο αυτό της διαδικασίας. Αναφορικά με την εγγραφή πιστώσεων στο προσχέδιο του προϋπολογισμού του 1998, η Επιτροπή ακολούθησε κατά γράμμα την κατανομή που προέβλεπε το σημείο 1Α της κοινής δήλωσης. Η Επιτροπή είχε προτείνει την εγγραφή των ποσών για τις διεθνείς συμφωνίες που θα τεθούν σε ισχύ στις αρχές του οικονομικού έτους 1998 στη θέση Β7-8000 και την εγγραφή στο αποθεματικό του αναγκαίου ποσού για τις συμφωνίες που θα ανανεωθούν και για τις τυχόν νέες συμφωνίες.
<P>
Η Επιτροπή Αλιείας θεωρεί ότι τα ποσά για τις συμφωνίες που έχουν ήδη συναφθεί και για τις οποίες δεν έχει ακόμη εκφράσει την άποψή του το Κοινοβούλιο μπορούν και αυτά να εγγραφούν στο αποθεματικό. Πρέπει, λοιπόν, να ληφθούν υπόψη οι τελευταίες συμφωνίες που υπογράφτηκαν με τη Σενεγάλη και με τη Γουινέα Μπισάου. Ανάλογα με την πορεία ολοκλήρωσης των υπόλοιπων διαπραγματεύσεων και με τη γνώμη του Κοινοβουλίου, τα ποσά που πρόκειται να μπουν στο αποθεματικό πρέπει να προσαρμοστούν κατά τη διάρκεια της δημοσιονομικής διαδικασίας.
<P>
Κλείνοντας να πω ότι διαπιστώνει κανείς πως δεν υπάρχουν αποκλίσεις μεταξύ της Επιτροπής Αλιείας και της Επιτροπής Προϋπολογισμών στο πλαίσιο της ad hoc διαδικασίας. Θα ήθελα απλά να θυμίσω τη σημασία των διεθνών συμφωνιών τόσο για τον κοινοτικό αλιευτικό στόλο όσο και για τις τρίτες χώρες που η πλειοψηφία τους συνδέεται με την Ευρωπαϊκή Ένωση με τις συμφωνίες ΑΚΕ. Μία καλή διεθνής αλιευτική συμφωνία είναι ένας συμβιβασμός που επιτρέπει και να διατηρηθούν οι θέσεις εργασίας, τόσο πάνω στα πλοία όσο και στις θαλάσσιες ζώνες, αλλά και να ενισχυθεί η βιώσιμη διαχείριση των αλιευτικών πόρων στις τρίτες χώρες. Στο πλαίσιο της αλιευτικής συμφωνίας με τη Σενεγάλη για παράδειγμα, που συζητήσαμε σήμερα το πρωί, τονίσαμε τη σημασία της απόδοσης, όπως αποφάσισε η κυβέρνηση της Σενεγάλης, ενός τμήματος της χρηματικής συμβολής της Ευρωπαϊκής Ένωσης στην ντόπια μη βιομηχανική παράκτια αλιεία, κυρίως στον τομέα της κατάρτισης.

<SPEAKER ID=141 LANGUAGE="DE" NAME="Samland">
Κύριε πρόεδρε, αξιότιμοι συνάδελφοι, επιτρέψτε μου να πω δυό λόγια σε σχέση με το Διορθωτικό και Συμπληρωματικό Προϋπολογισμό 1997 αριθ. 1, τον οποίο ανέπτυξαν οι κ.κ. Brinkhorst και Fabre Vallιs.
<P>
Θέλω στο σημείο αυτό να τονίσω τελείως σαφώς ότι με την απόφαση που πρότεινε η Επιτροπή Προϋπολογισμών στην Ολομέλεια, χαράξαμε ένα νέο δρόμο στην πολιτική προσωπικού. Και αυτός είναι ακόμη σημαντικότερος, δεδομένου ότι θα πρέπει ν'αποτελέσει σύμβολο για την ανάπτυξη της πολιτικής προσωπικού της Κοινότητας τις επόμενες εβδομάδες και μήνες.
<P>
Η Επιτροπή είχε αρχικά ζητήσει περί τις 160 θέσεις προκειμένου ν'αντιμετωπίσει το πρόβλημα της ΣΕΒ, νέας προτεραιότητας της Κοινότητας. Βρισκόμαστε τώρα στις 35 νέες θέσεις και επιπλέον το συνδυάσαμε αυτό με την εσωτερική αλλαγή της διάρθρωσης της Επιτροπής, διότι στην πραγματικότητα εάν είναι ισάριθμες οι θέσεις C και Α κάτι δεν πάει καλά στην Κοινότητα.
<P>
Όταν ζητάμε - όπως το προτείναμε τώρα - τη μείωση των θέσεων C υπέρ των δαπανών για τη διεύρυνση των θέσεων προσωπικού στον τομέα Α, αυτό δείχνει στην πραγματικότητα ότι το σκέπασμα κολλάει επάνω τους και θα παραμένει κολλημένο και το 1999. Θα καταστεί αναγκαίο να χρειαστεί να εκπληρωθούν τα νέα καθήκοντα, που θα παρουσιαστούν με την υποβολή της μεγάλης έκθεσης για την Agenda 2000 αύριο εδώ στο Σώμα, μέσω της ανακατανομής και του καθορισμού νέων προτεραιοτήτων και συνδεδεμένα έτσι και με την ανακατανομή του προσωπικού και χωρίς δυνατότητα αύξησης από το μεγάλο κατάστημα που λέγεται Ευρώπη με τη δημιουργία νέων θέσεων.
<P>
Το δεύτερο θέμα που θα ήθελα να εξετάσω είναι το ζήτημα της διαδικασίας ad-hoc. Επιτρέψτε μου μερικές παρατηρήσεις σχετικά. Η διαδικασία ad-hoc εφευρέθηκε σε μια διαθεσμική συμφωνία και βρέθηκε στο τέλος μιας μεγάλης διαδικασίας συζητήσεων και διαμάχης για τον περιορισμό των πιστώσεων μεταξύ υποχρεωτικών και μη υποχρεωτικών. Ταυτόχρονα ήταν πάντα σαφές για το Κοινοβούλιο, για μας, ότι ένας αριθμός, ένας δημοσιονομικός συντελεστής δεν είναι κατ'αρχή δυνατό να είναι μη υποχρεωτικός. Ένα καθεστώς της αγοράς μπορεί να είναι υποχρεωτικό, η εξ αυτού όμως επακόλουθη συνέπεια για το ύψος του ποσού που υπολογίζεται στη συνέχεια, δεν μπορεί να είναι υποχρεωτική, δεδομένου ότι δεν μπορούμε να καθορίσουμε εκ των προτέρων τον καιρό και την τιμή της παγκόσμιας αγοράς. Στο μέτρο αυτό η διαμάχη ή η συζήτηση των τελευταίων ετών περιστρεφόταν πάντα γύρω απ'το ερώτημα: Πώς παρουσιάζονται οι αριθμοί στις εκάστοτε υποχρεωτικές δαπάνες; Ιδίως διότι η εμπειρία μας των τελευταίων δεκαπέντε ετών δείχνει ότι οι υπολογισθέντες αριθμοί ήταν όλο και υψηλότεροι από την πράγματι επιτυγχανόμενη απόδοση της Κοινότητας.
<P>
Αυτή είναι η πρόσκληση για δημιουργική τήρηση λογιστικών βιβλίων. Μόλις ακούσατε και πάλι το συνάδελφο κ. Mulder αλλά και ο συνάδελφος κ. Sonneveld το είπε χθες το απόγευμα στην επιτροπή, ότι θέλετε να αναβάλετε από το ένα στο άλλο έτος τους ελαιούχους σπόρους που θα πρέπει όμως τότε ν'απαντήσουν όλοι αυτοί οι συνάδελφοι στην ακόλουθη ερώτηση: Τί θα γίνει το έτος 1999; Τελειώνουν δηλαδή τότε οι δημοσιονομικές προβλέψεις και τότε δεν μπορούμε πλέον ν'αναβάλουμε. Στη συνέχεια βρισκόμαστε προ του προβλήματος να χρειαστεί να χρηματοδοτηθούν οι ελαιούχοι σπόροι δυό φορές το 1999: μια φορά για το έτος που υπήρξε η αναβολή, συν το τρέχον δημοσιονομικό έτος 1999. Αυτό όμως δεν το προσφέρει ο προϋπολογισμός. Για το λόγο αυτόν εκφράσαμε ρητά την ικανοποίησή μας για όσα είπε η προεδρία στον τριμερή διάλογο. Όχι δημιουργική τήρηση λογιστικών βιβλίων, αλλά λύση. Αυτό που προτείνουμε εδώ με την έκθεση Tillich, είναι προσήλωση προς το Συμβούλιο των Υπουργών Οικονομίας να εκπληρώσει τις προϋποθέσεις που έθεσε το ίδιο. Δεν είναι υποχρεωμένο να δεχθεί την πρόσκληση, πρόκειται για διαπραγματευτική προσφορά προς το Συμβούλιο, και ως γνωστόν αποφασίσαμε από κοινού στον τριμερή διάλογο ότι θα λάβουμε το φθινόπωρο του τρέχοντος έτους διορθωμένους αριθμούς, με αποτέλεσμα να μην περατωθεί σήμερα η διαδικασία ad-hoc με τη συζήτηση αυτή.

<SPEAKER ID=142 LANGUAGE="EN" NAME="McCartin">
Κύριε Πρόεδρε, εξ ονόματος της ομάδας μου θα ήθελα να ευχαριστήσω τους κυρίους Brinhorst, Fabra Valles και Tillich και να πω ότι στηρίζω τις εκθέσεις τους. Θα ήθελα να ευχαριστήσω προσωπικά τους κυρίους Brinhorst και Fabra Valles για τις προσπάθειές τους να επιλύσουν το πρόβλημα του Κτηνιατρικού Ινστιτούτου στη Grange και να εκφράσω την ικανοποίησή μου για το αποτέλεσμα.
<P>
Συμφωνώ με την έκθεση Tillich και ειδικότερα με τη στρατηγική του συντάκτη της για τη βελτίωση των διαδικασιών του προϋπολογισμού και την προετοιμασία σωστών προβολών, ώστε ο προϋπολογισμός όπως τον βλέπουμε να προβάλλεται να επαρκεί πράγματι για την ικανοποίηση των στόχων του.
<P>
Από την άλλη, θα ήθελα να επισύρω την προσοχή σας σε μία παρατήρηση του κυρίου Mulder στην έκθεσή του από μέρους της Επιτροπής Γεωργίας και Ανάπτυξης της Υπαίθρου. Σημειώνει ότι ενόψει του Σχεδίου 2000 δεν θα πρέπει να περιμένουμε ότι η διεύρυνση της Ευρωπαϊκής Ένωσης θα χρηματοδοτηθεί από τις οικονομίες που μπορούν να γίνουν στις αγροτικές δαπάνες. Η γεωργία είναι η μόνη πολιτική του αγροτικού τομέα για την οποία ευθύνεται ολοκληρωτικά η Επιτροπή. Δεν μπορούμε να υπονομεύσουμε την πολιτική αυτή για να δημιουργήσουμε ή να χρηματοδοτήσουμε κάποιον άλλο στόχο. Οποιεσδήποτε οικονομίες γίνουν από τη γεωργία είναι απαραίτητες για την πρόληψη της περιβαλλοντικής, και ουσιαστικά οικονομικής καταστροφής της σημερινής αγροτικής Ευρώπης. Θα πρέπει να θυμόμαστε ότι για την ώρα, μέσα στα όρια των κεφαλαίων που διαθέτουμε με βάση τις χρηματοδοτικές προοπτικές, θα μπορούσαμε να συγκεντρώσουμε 10 δις. ECU επιπλέον για τον προϋπολογισμό του επομένου έτους. Αυτό το ποσό θα μπορούσε να χρηματοδοτήσει τις ανάγκες της κοινής αγροτικής πολιτικής για την πρώτη διεύρυνση. Αλλά δεν θα πρέπει να θυμόμαστε επίσης ότι δεν μπορούμε να χρηματοδοτούμε μιαν ουσιαστική περιφερειακή πολιτική στη Νέα Ευρώπη από τα παρόντα κονδύλια του προϋπολογισμού. Πιστεύω ότι θα χρειαζόταν τουλάχιστον διπλασιασμός των παρόντων διαρθρωτικών κονδυλίων για τη χρηματοδότηση μιας νέας περιφερειακής πολιτικής για τη νέα διευρυμένη Ευρώπη εάν δεν θέλουμε να δημιουργήσουμε φοβερή απογοήτευση στις χώρες που προσαρτώνται και αν δεν θέλουμε να αποξενώσουμε πολλούς από τους σημερινούς πολίτες της Κοινότητας.
<P>
Αν και συμφωνώ με τις γενικές διαδικασίες που προτείνονται από την έκθεση Τillich, θα διαφωνήσω με ορισμένες από τις έννοιες που εμπεριέχει. Εάν αναπροσαρμόσουμε και κόψουμε τις σημερινές πολιτικές μας μπορούμε να βρούμε τους πόρους που μας χρειάζονται για τη χρηματοδότηση της διεύρυνσης με 100 εκατομμύρια άτομα. Εάν οι άνθρωποι αυτοί ενταχθούν στην Ευρώπη και εάν είμαστε σε θέση να σκεφτούμε τα οφέλη της διευρυμένης κοινότητας από το εμπόριο και την οικονομική ανάπτυξη, τότε μπορούμε να συγκεντρώσουμε κάτι σαν ένα μικρό Σχέδιο Marshall για να τους βοηθήσουμε στο δρόμο της προόδου, ώστε μαζί να δρέψουμε όλοι τα οφέλη από μια διευρυμένη Ευρώπη.

<SPEAKER ID=143 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, είναι δύσκολο αν όχι επικίνδυνο αυτό που προσπαθεί να κάνει ο συνάδελφος κ. Tillich, παρουσιάζοντας τις προτάσεις του στο πλαίσιο της διαδικασίας ad hoc για τις αγροτικές δαπάνες του προϋπολογισμού του 1998.
<P>
Καίτοι η προσέγγιση του εισηγητή, σύμφωνη με την παράδοση της επίμονης θέλησης του Ευρωπαϊκού Κοινοβουλίου για τη μείωση της μερίδας του ΕΓΤΠΕ, είναι εύλογη, στηρίζεται, κατά τη γνώμη μου, σε μία λανθασμένη αντίληψη για τις αγροτικές δαπάνες. Οι αγροτικές δαπάνες έχουν μια ιδιαιτερότητα που τις διαφοροποιεί από τις υπόλοιπες δαπάνες του προϋπολογισμού. Οι αγροτικές δαπάνες είναι ένα οικονομικό όργανο ρύθμισης των αγορών το οποίο παίρνει δημοσιονομική μορφή χωρίς να έχει δημοσιονομικό χαρακτήρα.
<P>
Αυτό το επαναλαμβάνω τώρα μετά από πολύ καιρό χωρίς όμως, δυστυχώς, να με ακούει κανείς πραγματικά. Παρά την τεράστια εκτίμηση που τρέφω για τον Stanislas Tillich, οφείλω να πω ότι η προσέγγισή του, που βασίζεται στη διαπίστωση της υποεκτέλεσης των αγροτικών πιστώσεων στους προηγούμενους προϋπολογισμούς και με βάση αυτήν συμπεραίνει ότι έχουμε μία σκόπιμη υπερεγγραφή στον προϋπολογισμό από την πλευρά της Επιτροπής, ως προς τις προβλέψεις της, που οδηγεί τελικά στη μείωση των περισσότερων κονδυλίων, είναι απόρροια μίας αποκλειστικά αριθμητικής αντίληψης της αγροτικής πολιτικής.
<P>
Οι συνέπειες μιας τέτοιας αντιμετώπισης ενδέχεται να αποδειχτούν επιζήμιες για μια σειρά οικονομικούς παραγωγικούς τομείς και για τον αγροτικό κόσμο. Αναφέρομαι ειδικότερα στη χρηματοδότηση των συνοδευτικών μέτρων, που έχει μειωθεί σημαντικά στο βόειο κρέας, για παράδειγμα. Ενόψει της αβεβαιότητας στον τομέα της καταπολέμησης της ΣΕΒ και υπό το φως των πρόσφατων εξελίξεων που αποκάλυψε η Επιτροπή, ποιος μπορεί να πει σήμερα ότι υπερτιμήθηκαν οι πιστώσεις για τους κοινοτικούς παραγωγούς βοείου κρέατος;
<P>
Διαπιστώνω, τέλος, με έκπληξή μου ότι ο εισηγητής παρουσιάζει, στο παράρτημα του ψηφίσματός του, έναν κατάλογο ταξινόμησης των θέσεων του ΕΓΤΠΕ που χαρακτηρίζει μη υποχρεωτικές τις δαπάνες εκείνες που τόσο σοφά οι Συνθήκες χαρακτηρίζουν υποχρεωτικές. Κάτι τέτοιο είναι απαράδεκτο και, για το λόγο αυτό, η πολιτική ομάδα της Ένωσης για την Ευρώπη δεν μπορεί να υπερψηφίσει την έκθεση του κ. Tillich επειδή θα συνιστούσε σοβαρό κίνδυνο για την αγροτική πολιτική.
<P>
Αναφορικά με τον συμπληρωματικό και διορθωτικό προϋπολογισμό αρ. 1 για το οικονομικό έτος 1997, θα ήθελα να μου επιτραπεί να συγχαρώ τον εισηγητή κ. Laurens Brinkhorst για την εξαίρετη δουλειά του και για το ότι υπογραμμίζει τις προτεραιότητες δημιουργίας νέων θέσεων στην Επιτροπή αλλά και να εκφράσω τις ανησυχίες της πολιτικής μου ομάδας για την επιχορήγηση προς το Γραφείο Σημάτων του Αλικάντε, το σύνολο της οποίας, που ανέρχεται σε 12, 5 εκατομμύρια Ecu, έχει μπει στο αποθεματικό.
<P>
Η σωστή απόφαση θα ήταν να εγγραφεί στο αποθεματικό το μισό του ποσού αυτού, όπως άλλωστε ζήτησε η διεύθυνση του ίδιου του Γραφείου Σημάτων, για να επιτραπεί στον δυναμικό αυτό οργανισμό να αναπτύξει το πρόγραμμα των δραστηριοτήτων του. Πιστεύω ότι η δραστική απόφαση για την κατάργηση του κονδυλίου αυτού είναι αποτέλεσμα παρεξήγησης και σύγχυσης ανάμεσα στους υπεύθυνους των οικονομικών και σε λογιστικές δεσμεύσεις και ότι το λάθος αυτό πρέπει να διορθωθεί στην Ολομέλεια. Για το λόγο αυτό η πολιτική μας ομάδα θα καταθέσει τροπολογία ζητώντας να μην ξεπεράσουν τα 6, 5 εκατομμύρια Ecu οι πιστώσεις του αποθεματικού.

<SPEAKER ID=144 NAME="Anttila">
(FI ) Αξιότιμε κύριε Πρόεδρε, το μεγαλύτερο ποσό από αυτά που διατίθενται από τον κοινοτικό προϋπολογισμό είναι αυτό που προορίζεται για την κάλυψη των αγροτικών δαπανών. Η ad hoc διαδικασία αναφορικά με τις αγροτικές δαπάνες αποβλέπει στην κατάρτιση ενός όσο το δυνατόν πιο ρεαλιστικού προϋπολογισμού βάσει των πιο πρόσφατων προβλέψεων. Ο ακριβής υπολογισμός των δαπανών είναι ιδιαίτερα δυσχερής διότι το ύψος τους εξαρτάται από πολλούς παράγοντες. Ο υπολογισμός, μεταξύ άλλων, του προοριζομένου για επιδοτήσεις εξαγωγών συνολικού ποσού από τον προϋπολογισμό δεν είναι εύκολος δεδομένων των διαφορών ως προς το μέγεθος της εσοδείας από έτος σε έτος και των διακυμάνσεων των τιμών της διεθνούς αγοράς των σιτηρών. Επιπλέον, ο προϋπολογισμός έχει επιβαρυνθεί σημαντικά λόγω της ΣΕΒ και της πανώλης των χοιρινών, ασθένειες το κόστος των οποίων ήταν αδύνατον να υπολογισθεί με ακρίβεια εκ των προτέρων. Οι περικοπές αυτές αναμένεται να καταστήσουν ακόμη δυσχερέστερη τη θέση των γεωργών οι οποίοι νοιώθουν ολοένα και μεγαλύτερη ανασφάλεια λόγω των συνεχών μειώσεων του εισοδήματός τους οι οποίες οφείλονται στις ετήσιες περικοπές που επιβάλλει η ΕΕ στις αγροτικές επιδοτήσεις που τους αναλογούν.
<P>
Ένας από τους βασικότερους στόχους της μεταρρύθμισης της κοινής γεωργικής πολιτικής της Κοινότητας είναι να βελτιωθεί η ανταγωνιστικότητα της ΕΕ σε παγκόσμιο επίπεδο δεδομένου ότι στη διεθνή αγορά οι παραγωγοί της έχουν να αντιμετωπίσουν τους συναδέλφους τους, μεταξύ άλλων, από τις ΗΠΑ οι οποίοι αναμένεται να επωφεληθούν από ένα ήδη εγκριθέν πρόγραμμα γεωργικών ενισχύσεων του οποίου η διάρκεια ανέρχεται σε 7 έτη και θα χρηματοδοτείται από τον προϋπολογισμό. Γι' αυτό και η ΕΕ οφείλει να καταβάλει προσπάθειες για τη θέσπιση ενός μεγαλυτέρας διάρκειας προγράμματος, π.χ. 7-10 ετών, στο πλαίσιο του οποίου οι γεωργοί θα χρηματοδοτούνται επαρκώς από τον κοινοτικό προϋπολογισμό. Ως γνωστόν, οι περικοπές των τελευταίων ετών είναι εκ διαμέτρου αντίθετες με τις προσπάθειες που κατάβάλλονται για την βελτίωση τόσο της θέσης των γεωργών ως επαγγελματιών όσο και της ανταγωνιστικότητας. Γι' αυτό και ο κύριος Γιαν Μούλντερ, συντάκτης γνωμοδότησης της Επιτροπής Γεωργίας και Ανάπτυξης της Υπαίθρου έχει προτείνει ως μέσο την εφαρμογή ενός συστήματος συγκέντρωσης αποθεματικού στα πλαίσια του οποίου πόροι του προϋπολογισμού οι οποίοι δεν έχουν διατεθεί βάσει του προγράμματος θα φυλάττονται για την κάλυψη ενδεχομένων μελλοντικών αναγκών. Τελειώνοντας, εκφράζω την επιθυμία να ακούσω την άποψη του Επιτρόπου κυρίου Λίικανεν για την πρόταση Μούλντερ σχετικά με τη θέσπιση του συστήματος αυτού για τη συγκέντρωση αποθεματικού.

<SPEAKER ID=145 LANGUAGE="PT" NAME="Miranda">
Κύριε Πρόεδρε, δυο λόγια μόνο σχετικά με τη διαδικασία ad hoc , εφόσον οι δύο άλλες εκθέσεις δεν μας δημιουργούν μεγάλες δυσκολίες.
<P>
Για αυτές τις δύο ad hoc εκθέσεις, έχουμε καταρχή θετική άποψη. Και αυτό επειδή αποτελούν, κατά τη γνώμη μας, τη μοναδική οδό για μία συμμετοχή του Κοινοβουλίου στον ορθό προσδιορισμό των υποχρεωτικών δαπανών, ειδικά των γεωργικών. Αυτό θα έπρεπε άλλωστε να είναι το ακριβές νόημα αυτών των διαδικασιών, δηλαδή μέσω αυτών το Κοινοβούλιο θα έπρεπε να προσφέρει μία σημαντική συμβολή για την κατάλληλη και ορθολογική πρόβλεψη των δαπανών σε έναν τομέα στον οποίο δεν του έχουν ακόμη αναγνωρισθεί αρμοδιότητες.
<P>
Ωστόσο, δεν θεωρούμε ότι αυτό είναι το κυρίαρχο νόημα των προτάσεων που εγκρίθηκαν εχθές στην Επιτροπή Προϋπολογισμών. Πράγματι, η μέριμνα να επιτευχθούν οικονομίες στις γεωργικές δαπάνες υπερισχύει από οποιαδήποτε άλλη μέριμνα, ιδίως από τη μέριμνα να επιβληθεί μεγαλύτερος ορθολογισμός. Και όλοι ξέρουμε γιατί. Πλην όμως, με αυτό τον προσανατολισμό δεν μπορούμε προφανώς να συμφωνήσουμε. Και δεν μπορούμε να συμφωνήσουμε επειδή ξέρουμε ότι αυτές οι μειώσεις στις γεωργικές δαπάνες, και αυτή τη φορά ακόμη και στις αλιευτικές συμφωνίες, εάν εγκριθούν εν όλω ή εν μέρει από το Συμβούλιο, θα συνοδεύονται αναπόφευκτα από άλλες περικοπές σε άλλες κατηγορίες του προϋπολογισμού. Η εμπειρία του περασμένου έτους επιβεβαιώνει ακριβώς αυτό.
<P>
Απορρίπτουμε εξαρχής το ενδεχόμενο να εγκαταλείψει το Κοινοβούλιο τη δυνατότητα να επηρρεάζει την ορθή κατανομή των πιστώσεων των υποχρεωτικών δαπανών και, ταυτόχρονα, να μετατραπεί σε υποστηρικτή μίας περιοριστικής πολιτικής. Αλλά υπάρχει και ένας άλλος λόγος αρχής που μας κάνει να διαφωνούμε με την έκθεση που εγκρίθηκε εχθές στην Επιτροπή Προϋπολογισμών. Με το να γίνει αποδεκτό, και να υποστηρίζεται μάλιστα, ότι μόνο τα κράτη μέλη θα μεταφέρουν στον προϋπολογισμό τις πιστώσεις που διατέθηκαν για το αποθεματικό στο βαθμό που αυτό αποδεσμεύεται, δημιουργείται μία κατάσταση άνευ προηγουμένου και αναμφίβολης σοβαρότητας. Ασφαλώς, καθίσταται σαφές ότι επιδιώκεται πάνω απ'όλα να πραγματοποιηθούν οικονομίες αλλά, κυρίως, τίθεται σε αμφισβήτηση η ίδια η φύση της διαδικασίας το υκοινοτικού προϋπολογισμού. Συνεχίζοντας έτσι, αργά ή γρήγορα, θα καταλήξουμε σε έναν προϋπολογισμό ΰ la carte και με αυτό δεν μπορούμε να συμφωνήσουμε.

<SPEAKER ID=146 LANGUAGE="IT" NAME="Dell'Alba">
Κύριε Πρόεδρε, ευχαριστώ πριν από όλα τον επίτροπο Liikanen που θέλησε να είναι παρών κατά τη συνεδρίαση της Ολομέλειας καθώς και τη Γενική Διεύθυνση της οποίας είναι υπεύθυνος. Η παρουσία του εδώ είναι, κατά την άποψή μας σημαντική διότι μπορεί να περάσει το μήνυμα που εμείς θέλουμε να προωθήσουμε ειδικά με τον παρόντα διορθωτικό και συμπληρωματικό προϋπολογισμό, μήνυμα που σε κάθε περίπτωση ερμηνεύω με αυτό τον τρόπο και που αφορά το γνωστό πρόβλημα των επιπλέον θέσεων στην 24η Γενική Διεύθυνση. Πιστεύω ότι είναι πλέον προφανές πως τα γεγονότα των τελευταίων εβδομάδων αποδεικνύουν με σαφήνεια πόσο έχουμε καθυστερήσει. χωρίς να θέλουμε να αποδώσουμε ευθύνες σε κανένα γι αυτή την καθυστέρησή μας, που εξαρτήθηκε αντίθετα από τις περιστάσεις, θα πρέπει όμως να υπογραμμίσουμε την κατεπείγουσα ανάγκη ενίσχυσης της εν λόγω διεύθυνσης και προικοδότησής της με τα κατάλληλα μέσα που να επιτρέπουν, όσο αυτό είναι δυνατό, τη βελτίωση των ελέγχων, και συνεπώς την αποφυγή νέων δραματικών καταστάσεων όπως εκείνης των τρελών αγελάδων.
<P>
Με την ψηφοφορία της Πέμπτης προτιθέμεθα να αποδεσμεύσουμε 35 θέσεις, αλλά κυρίως να ζητήσουμε, απαιτώντας συγκεκριμένα αποτελέσματα, να καταβάλει η Επιτροπή κάθε δυνατή προσπάθεια -νομίζω ότι η Επιτροπή διαθέτει ευρέα περιθώρια- ώστε να μπορέσει να επανδρώσει την 24η ΓΔ με τις απαιτούμενες θέσεις, μέσω της εσωτερικής αναδίπλωσης των άλλων αναγκαίων ανθρώπινων πόρων, από την 1η Ιανουαρίου 1998.
<P>
Αυτές είναι οι προθέσεις του Κοινοβουλίου και με αυτό το πνεύμα η ομάδα μου, που στην αρχή ήταν επιφυλακτική σχετικά με τη διαδικασία που θα έπρεπε να ακολουθηθεί, θεωρεί τώρα σωστή τη διαδικασία που ο εισηγητής Brinkhorst έχει επιβάλει με μεγάλη φρόνηση, κατά τη γνώμη μου, για να εξασφαλίσει και τη διεξαγωγή ενός σωστού διαθεσμικού διαλόγου, διαδικασία που αποβλέπει στην άμεση παραχώρηση αυτών των θέσεων ζητώντας όμως συγχρόνως να καλυφθούν κυρίως οι ανάγκες της 24ης ΓΔ, κατά το 1998, με την εσωτερική αναδίπλωση.

<SPEAKER ID=147 LANGUAGE="FR" NAME="des Places">
Κύριε Πρόεδρε, αφού θέλουμε να τα περιπλέκουμε όλα, καίτοι οι προτάσεις της Επιτροπής Γεωργίας και Ανάπτυξης της Υπαίθρου κινούνται, γενικά, στη σωστή κατεύθυνση, είναι ρεαλιστικές και, εν πάση περιπτώσει, κοντά στους αγρότες, ο στόχος τελικά δεν είναι να χρηματοδοτηθούν και πολιτικές διαφορετικές από την ευρωπαϊκή αγροτική πολιτική, να δείξουμε ότι η μόνη κοινή πολιτική που λειτουργεί λιγότερο άσχημα, από τη συνθήκη της Ρώμης και μετά, δεν μπορεί πια να προχωρήσει και, με τον τρόπο αυτό, να πάρουμε τις χρηματοδοτήσεις;
<P>
Δε λείπουν οι δικαιολογίες όπως διαφορές ανάμεσα στα εδάφη μας, στα προϊόντα μας, κρίσιμες παγκόσμιες και ευρωπαϊκές συγκυρίες, σεβασμός των κριτηρίων. Δε λείπουν ούτε και τα ψεύτικα άλλοθι: το κόστος της κρίσης της ΣΕΒ, τα υπερτιμημένα και μη χρησιμοποιηθέντα ποσά, τα δώρα προς τη μελισσοκομία (3 εκατομμύρια Ecu), ο έλεγχος της απάτης. Εν κατακλείδι, 310 εκατομμύρια Ecu για το αποθεματικό.
<P>
Γνωρίζοντας τις δυσκολίες που αντιμετωπίζει ο κόσμος της υπαίθρου και ο αγροτικός κόσμος ιδιαίτερα, δεν μπορώ παρά να εκφράσω τη λύπη μου για τη συμβολική αυτή μείωση του 0, 45 % που προβλέπεται για τον προϋπολογισμό του 1998 και για τη διαπίστωση ενός ακρωτηριασμού της τάξης των 2, 4 δισεκατομμυρίων Ecu περίπου σε σχέση με τις κατευθυντήριες γραμμές του συμβιβασμού στο Εδιμβούργο.
<P>
Ο συνάδελφος κ. Tillich επιβεβαιώνει, με την έκθεσή του, την εν κρυπτώ μετατροπή των υποχρεωτικών δαπανών σε μη υποχρεωτικές δαπάνες χάρη στο τέχνασμα της δημιουργίας ενός αποθεματικού. Πέρυσι ο συνάδελφος κ. Brinkhorst μας είχε πει ότι ήταν αποτελεσματική η λύση του αποθεματικού επειδή επέτρεπε την προσαρμογή των αγροτικών δαπανών ανάλογα με τις χρηματοδοτικές ανάγκες σε σχέση προς τις διακυμάνσεις των διεθνών τιμών, της παραγωγής και της κατανάλωσης. Η πολιτική μας ομάδα είχε εκφράσει την αντίθεσή της. Διαπιστώσαμε ότι το αποθεματικό ύψους ενός δισεκατομμυρίου Ecu, όπως διαπιστώθηκε το 1997, καταργήθηκε εντελώς.
<P>
Σήμερα, αν και δε γνωρίζουμε την έκταση της πανώλης των χοίρων, ενώ δε γνωρίζουμε την ποιότητα των σιτηρών που προορίζονται για την αρτοποιία, ενώ δε γνωρίζουμε γενικά πώς πήγε η σοδειά, η Επιτροπή Προϋπολογισμών έχει προβλέψει περικοπές σε ορισμένες θέσεις του προϋπολογισμού για τη δημιουργία του αποθεματικού αυτού.
<P>
Κλείνοντας, η πολιτική μας ομάδα θα ήθελε να θυμίσει ότι το Συμβούλιο είναι, τελικά, αρμόδιο για τις λεγόμενες υποχρεωτικές δαπάνες. Δε θέλουμε, λοιπόν, να δεχτούμε μια υπερκφυγή που, μέσα από μια τεχνητή διεύρυνση των εξουσιών του Ευρωπαϊκού Κοινοβουλίου, δε στοχεύει παρά μόνο στη μείωση του γεωργικού προϋπολογισμού. Στο πλαίσιο της Ατζέντας 2000, ελπίζουμε να προταθεί μια δίκαιη και ρεαλιστική αγροτική πολιτική που να ανακόψει την ερήμωση της υπαίθρου.

<SPEAKER ID=148 LANGUAGE="DE" NAME="Lukas">
Κύριε πρόεδρε, η έκθεση Brinkhorst/Fabre Vallιs πραγματεύεται ένα πολύ ευαίσθητο τομέα της Ευρωπαϊκής Ένωσης. Είναι δηλαδή γεγονός ότι η ευρωπαϊκή σκέψη έχει περιέλθει σε ιδιαίτερη ανυποληψία ακριβώς λόγω της απάτης, της σπατάλης και της κατάχρησης. Για το λόγο αυτόν πρέπει να καταβληθεί κάθε προσπάθεια προκειμένου να ανασταλεί η εξέλιξη αυτή. Κυρίως ζητείται φυσικά από τα ίδια τα κράτη μέλη να διακόψουν τις αταξίες. Ταυτόχρονα όμως είναι απαραίτητο να ενισχυθούν ως εξελεγκτικές υπηρεσίες της Επιτροπής με προσωπικό και υλικό κατά τρόπο που να μπορούν να εκπληρώνουν αποτελεσματικά τα καθήκοντά τους. Αυτό φυσικά ισχύει και για το Ελεγκτικό Συνλεδριο, το οποίο θα πρέπει να διαπιστώνει τυχόν αταξίες στα πλαίσια του αναθεωρητικού ελέγχου και το οποίο είναι σε θέση να μειώσει το επίπεδο σπατάλης με τις βελτιωτικές του προτάσεις.
<P>
Στο πνεύμα αυτό εκφράζουμε την ικανοποίησή μας για τις πρόσθετες υπηρεσιακές θέσεις για Επιτροπή και Ελεγκτικό Συνέδριο. Θα έπρεπε εν τούτοις να ξεκινήσουμε από το ότι με την αποτελεσματικότερη διαμόρφωση των διοικητικών διαδικασιών εντός της Επιτροπής μπορεί να βρεθεί τουλάχιστον ένα μέρος των αναγκαίων θέσεων. Ένα περαιτέρω σημείο που θα ήθελα να εξάρω είναι η ανάγκη να επωφεληθούμε από κάθε προσφερόμενη δυνατότητα προκειμένου να διατεθούν στον τομέα της έρευνας και της ανάπτυξης πρόσθετες πιστώσεις για συγκεκριμένα έργα. Για την πρόταση των εισηγητών για κατανομή των 100 εκατ. ECU από το αποθεματικό σε διάφορα κονδύλια του προϋπολογισμού και για χρησιμοποίησή τους έτσι με πολύ λογικό τρόπο, πρέπει να εκφρασθεί για το λόγο αυτόν πάρα πολύ μεγάλη ικανοποίηση.

<SPEAKER ID=149 LANGUAGE="EN" NAME="Tappin">
Κύριε Πρόεδρε, θα ήθελα να ευχαριστήσω τον κύριο Brinkhosrst για την εργασία που έχουμε κάνει μαζί για το συμπληρωματικό και διορθωτικό προϋπολογισμό (ΣΔΠ). Θα ήθελα να κάνω τις παρατηρήσεις μου ως προς δύο διαστάσεις του ΣΔΠ, πρώτο ως προς τον τομέα της υγείας των καταναλωτών και δεύτερον ως προς τη μεταφορά κονδυλίων για τον οργανισμό εμπορικών σημάτων στο Alicante.
<P>
Eάν πρέπει εν πρώτοις να ασχοληθούμε με την μονάδα πολιτικής για την υγεία των καταναλωτών, όπως αυτή καλύπτεται από το ΣΔΠ, νομίζω ότι σύμφωνα με τα συμπεράσματα της πρώτης έρευνας έγινε αρκετά σαφές ότι υπάρχει ανάγκη να αναληφθεί άμεσα δράση στον τομέα της ασφάλειας τροφίμων της Eυρωπαϊκής Ένωσης. Ωστόσο, είναι εξίσου σαφές ότι η αρχική και μάλλον περιορισμένη πρόταση της Eπιτροπής να δημιουργηθεί μία κτηνιατρική υπηρεσία στη Grange ξεπεράστηκε από τα γεγονότα. Δεν τίθεται πλέον θέμα για κάτι τέτοιο. Kαι ακόμα περισσότερο, η πρόταση δεν είχε μελετηθεί σωστά και δεν υπήρχε η ανάλογη νομική βάση για τη δημιουργία ενός τόσο σημαντικού οργανισμού.
<P>
Θα ήθελα να τονίσω ότι η αντίθεση στο αρχικό σχήμα της μονάδας πολιτικής για την υγεία δεν ήταν μία αντίθεση αρχής απέναντι σε έναν οργανισμό που θα λειτουργούσε στην Iρλανδία ή απέναντι στη βελτίωση της ασφάλειας των καταναλωτών. Aυτό που με απασχολεί στην πρόταση της Eπιτροπής για το γραφείο στην Iρλανδία ήταν η ανακάλυψη ότι η Eπιτροπή είχε ήδη εκμισθώσει γραφεία στο Δουβλίνο - πέρα από τις κανονικές θέσεις εργασίας της Eυρωπαϊκής Ένωσης - για υπαλλήλους η πρόσληψη των οποίων δεν είχε ακόμη γίνει δεκτή - γεγονός το οποίο είναι ακόμα πιο κατακριτέο τη στιγμή που υπάρχει συμφωνία για το πάγωμα του αριθμού των υπαλλήλων της Eπιτροπής. Aυτή η έλλειψη σεβασμού προς τις επιθυμίες του Σώματος από μέρους της Eπιτροπής δεν προμηνύουν καλά για το μέλλον της δεύτερης επιτροπής έρευνας. Aλλά χαίρομαι που τώρα φαίνεται να έχει επιτευχθεί κάποια συμφωνία με τον κύριο Brinkhorst, το προσωπικό της Eπιτροπής και τον κύριο Tillich στις συναντήσεις που είχαμε με θέμα το μέλλον της μονάδας υγείας και ασφάλειας· και αυτό καθρεφτίζεται τώρα στο ΣΔΠ. Η Eπιτροπή συμφώνησε να αποσύρει την υπάρχουσα πρόταση για μία κτηνιατρική υπηρεσία και να επιστρέψει με πλήρεις και λεπτομερείς προτάσεις για μία νέα μονάδα τροφίμων και κτηνοτροφικών προϊόντων, η οποία θα καλύψει το πρόγραμμα εργασίας, το προβλεπόμενο προσωπικό, τα κτίρια, την πολιτική, τις εγκαταστάσεις και ούτω καθεξής. Tότε το Σώμα θα έχει τη δυνατότητα να συζητήσει εκτενώς την πρόταση αυτή.
<P>
Tο Σώμα επίσης, στην Eπιτροπή Προϋπολογισμών, θα επικυρώσει την απόφαση επιδότησης της Eπιτροπής με 35 συμπληρωματικές θέσεις εργασίας με την αναδιοργάνωση της ΓΔ XXIV για να βελτιώσει το συντονισμό με επιστημονικές επιτροπές και στο μεσοδιάστημα, σε τρίτη φάση, για να εξασφαλίσει καλύτερη και αποτελεσματικότερη διαχείριση. Mπορούμε να συμφωνήσουμε με το προσωρινό μέτρο δημιουργίας 70 επιπλέον θέσεων εργασίας στο Δουβλίνο, και 35 θέσεις εργασίας θα παραμείνουν στις Bρυξέλλες μέχρις ότου η κτηνιατρική και φυτοϋγειονομική επιθεώρηση να έχουν οργανωθεί όπως πρέπει. Tέλος - και αυτό είναι εξαιρετικά σημαντικό - έχει συμφωνηθεί η μονάδα πολιτικής για την υγεία των καταναλωτών να παραμείνει στις Bρυξέλλες.
<P>
Σχετικά με το Alicante, και όσον αφορά τη μεταφορά, πιστεύω ότι είναι εξαιρετικά σημαντικό ο οργανισμός να έχει τη δυνατότητα να ζητά την οικονομική συμβολή της υπεύθυνης για τον προϋπολογισμό αρχής, όταν αυτό χρειάζεται. Aυτό συμπεριλαμβάνεται στον κανονισμό του. Η EE δημιούργησε το φορέα αυτό ως τμήμα των βασικών εργασιών που πρέπει να γίνουν για την ολοκλήρωση της εσωτερικής αγοράς. Η καταπληκτική επιτυχία του ξεπέρασε από κάθε άποψη οποιεσδήποτε προβλέψεις. Kαι τώρα δεν θα πρέπει να επιτρέψουμε να τιμωρηθεί για την ίδια την αποτελεσματικότητά του. Για το λόγο αυτό προτείνω να απορριφθεί η πρόταση της Eπιτροπής για την τοποθέτηση 12, 5 εκατομμυρίων σε ένα αρνητικό αποθεματικό και προτείνω το συνολικό ποσό να παραμείνει σε αποθεματικό, το οποίο να χειρίζεται με λεπτομερή τρόπο ο οργανισμός εμπορικών σημάτων και το οποίο να δικαιολογεί τη μεταφορά όλου ή μέρος των κεφαλαίων αυτών για χρήση. Στον κύριο Giansily θα ήθελα να πω ότι εάν δεν πράξουμε έτσι, τότε εμείς ως Kοινοβούλιο, ως Eπιτροπή Προϋπολογισμών, θα χάσουμε τον έλεγχο της χρηματοδότησης αυτού του φορέα. Aυτό δεν θα πρέπει να το ξεχάσουμε. Θα ήθελα επίσης να πω για τον κύριο Brinkhorst αυτό που είπε η Margaret Thatcher για τον Mikhail Gorbatchev, ότι δηλαδή ήταν ευχαρίστηση να δουλεύει κανείς μαζί του. Για το συγκεκριμένο θέμα του ΣΔΠ, και ειδικότερα σε σχέση με τη νέα πολιτική για την υγεία των καταναλωτών, ήταν πράγματι ευχαρίστησή μου να εργαστώ μαζί σας.

<SPEAKER ID=150 LANGUAGE="NL" NAME="Sonneveld">
Κύριε Πρόεδρε, το Συμβούλιο και το Κοινοβούλιο αποδίδουν ολοένα και περισσότερη σημασία στη διαδικασία ah hoc για τις υποχρεωτικές δαπάνες κατά την εξέταση του προϋπολογισμού. Ο γενικός εισηγητής Tillich και ο εισηγητής της Επιτροπής Γεωργίας Mulder κατέβαλαν εντατικές προσπάθειες για την κατάρτιση μιας ισορροπημένης δημοσιονομικής πολιτικής, η οποία συνδυάζει τη γενική πολιτική επιθυμία για έναν πειθαρχημένο κοινοτικό προϋπολογισμό με τη συνέχεια της πολιτικής που έχει ήδη ορισθεί.
<P>
Οι γεωργικές δαπάνες δεν πρόκειται να αυξηθούν με περισσότερο από 0, 45 %, παρά το γεγονός ότι, σύμφωνα με τη διοργανική συμφωνία, η αύξηση αυτή μπορούσε να ανέλθει έως και σε 2, 1 %. Σε ορισμένες θέσεις πραγματοποιούνται σημαντικές περικοπές προς όφελος ορισμένων άλλων, όπως συμβαίνει για παράδειγμα με τις επιστροφές κατά την εξαγωγή για το βόειο κρέας.
<P>
Εκτός άλλων, εξετάζονται τρία μέτρα. Μία γραμμική περικοπή σε όλες τις θέσεις. Η πρόταση αυτή απορρίφθηκε ορθώς από την Επιτροπή Γεωργίας και τον εισηγητή Tillich. Αντ'αυτού θα καθιερωθεί μία περικοπή η οποία θα στηρίζεται στον υπολογισμό της πιθανότητας υποεπενδύσεως με βάση την εμπειρία που έχει συναχθεί κατά τα τρία τελευταία οικονομικά έτη.
<P>
Στη συνέχεια, το Ευρωπαϊκό Κοινοβούλιο εισάγει με την έκθεση Tillich ένα νέο είδος αποθεματικού της τάξης των 300 εκατομμυρίων ECU. Κατ'αυτόν τον τρόπο, τα πλεονάσματα που παρατηρούνται σε ορισμένες θέσεις του γεωργικού προϋπολογισμού μπορούν να διατεθούν για άλλες γεωργικές δαπάνες όπου έχουν υπάρξει περικοπές. Θα ήταν καλό εάν η μέθοδος αυτή αναγνωριζόταν και εφαρμοζόταν γενικώς. Στην περίπτωση αυτή απαιτείται να δείξει και το Συμβούλιο μεγαλύτερη επινοητικότητα και ευελιξία.
<P>
Τέλος, υπήρξε δυνατότητα της μεταφοράς μιας χαρακτηριστικής θέσης του προϋπολογισμού: της προκαταβολής των ενισχύσεων ανά εκτάριο για τους ελαιούχους σπόρους που ανέρχονταν σε ποσό 1, 4 δισεκατομμυρίων ECU. Η μεταφορά των προκαταβολών αυτών, που πραγματοποιούνται γύρω στον Οκτώβριο, από το ένα στο επόμενο δημοσιονομικό έτος δεν είναι τίποτα το ασυνήθιστο. Το Συμβούλιο και, προφανώς, η Επιτροπή Προϋπολογισμών απορρίπτουν την πράξη αυτή, η οποία έχει αποδειχθεί επανειλημμένα επωφελής, χαρακτηρίζοντάς την ως «λογιστικό τέχνασμα». Αυτό είναι λάθος. Σε περίπτωση που υπάρχει πρόθεση να καταργηθεί τελείως αυτό το μέσο, η πράξη αυτή θα μπορούσε ακόμη και να χαρακτηρισθεί ως «δημοσιονομικός μαζοχισμός». Το Κοινοβούλιο δεν πρέπει να κινητοποιηθεί το ίδιο, αλλά να αφήσει ανοιχτές αρκετές επιλογές προκειμένου να επιλυθεί το δύσκολο πρόβλημα των υποχρεωτικών δαπανών, οι οποίες θα πρέπει να ενταχθούν με όσο το δυνατόν καλύτερο τρόπο σε ένα τακτοποιημένο προϋπολογισμό.

<SPEAKER ID=151 LANGUAGE="EN" NAME="Nicholson">
Kύριε Πρόεδρε, θα ήθελα να ξεκινήσω την παρέμβασή μου συγχαίροντας τους εισηγητές για τις εκθέσεις τους. Ωστόσο, θα ήθελα να διευκρινίσω ότι η διατήρηση του εισοδήματος των αγροτών αποτελεί ευθύνη της Eπιτροπής, του Συμβουλίου και του Kοινοβουλίου, κυρίως τη στιγμή που πολλοί τομείς αντιμετωπίζουν εξαιρετικά οικονομικά προβλήματα από πλευράς εισοδημάτων. Eίναι ξεκάθαρο ότι οι αγρότες θα πρέπει να περιμένουν την περιθωριοποίηση των εισοδημάτων τους και ότι τώρα καλούνται να αντιμετωπίσουν μια σεβαστή περίοδο στασιμότητας και οικονομικά δύσκολων καιρών.
<P>
Eίναι λυπηρό που η Eπιτροπή Προϋπολογισμών δεν σεβάστηκε τις συστάσεις της Eπιτροπής Γεωργίας και Aνάπτυξης της Yπαίθρου, κυρίως όταν προτείνει τόσο ξεκάθαρες προτάσεις. Θα ήθελα να συγχαρώ τον Jan Mulder για τον τρόπο με τον οποίο χειρίστηκε τα προβλήματα αυτά. Eίμαι σαφώς ενάντιος σε οτιδήποτε θα μπορούσε να μειώσει το εισόδημα των αγροτών και οι προτάσεις της Eπιτροπής Γεωργίας ήταν πολύ εποικοδομητικές και θετικές. Eίμαι πραγματικά αντίθετος στο να ευνοήσουμε τον ένα αγροτικό τομέα σε βάρος κάποιου άλλου.
<P>
Θα πρέπει να καταφύγουμε σε άλλα μέσα για να εξαλείψουμε την απάτη στην Eυρωπαϊκή Ένωση. Aυτό είναι ένα σημείο στο οποίο πρέπει να τα καταφέρνουμε να συμφωνούμε. Kανείς δεν στηρίζει την απάτη, όμως υπάρχει και πρέπει να εξαλειφθεί σε όλα τα κράτη μέλη.
<P>
Η ΣEB ήταν ένα πολύ ακριβό μάθημα για όλους μας, μάθημα το οποίο δεν ποσοτικοποιείται. Tώρα έχουμε πανώλη των χοίρων και δεν γνωρίζουμε το τελικό κόστος αυτής της περίπτωσης. Aυτά θα συνεχίσουν να μας βαρύνουν σημαντικά για αρκετό καιρό ακόμα. Θα πρέπει επίσης να θυμόμαστε ότι ακόμα και με τη βοήθεια που είχαν οι κτηνοτρόφοι βοοειδών στην Aγγλία είδαν τα εισοδήματά τους να μειώνονται αισθητά και σήμερα αντιμετωπίζουν σοβαρά προβλήματα.
<P>
Τέλος, θα πρέπει να είμαστε προνοητικοί σε σχέση με την προώθηση της γεωργίας και των γεωργικών προϊόντων. Θα πρέπει να ανταποκριθούμε στην πρόκληση. Πρέπει να κερδίσουμε πάλι την εμπιστοσύνη των καταναλωτών και για να καταφέρουμε κάτι τέτοιο χρειαζόμαστε επιπλέον πόρους. Aυτό, μακροπρόθεσμα, θα έχει αντίκρυσμα σε αξία μέσω της αυξημένης κατανάλωσης ευρωπαϊκών προϊόντων.

<SPEAKER ID=152 LANGUAGE="EN" NAME="Katiforis">
Kύριε Πρόεδρε, εξ ονόματος της Σοσιαλιστικής ομάδας και της Eπιτροπής Προϋπολογισμών θα αναφερθώ στην έκθεση Tillich. Η συζήτηση που γίνεται σήμερα εδώ με θέμα την έκθεση Tillich είναι η δεύτερη φάση μετά τις κατευθυντήριες γραμμές του ψηφίσματος του Mαρτίου για την προπαρασκευαστική εργασία του Σώματος πάνω στο προσχέδιο προϋπολογισμού των πιστώσεων της Eπιτροπής. Tο προσχέδιο αυτό θα παρουσιαστεί στο Συμβούλιο στις 24 Iουλίου και στο Σώμα στις 23 Oκτωβρίου.
<P>
Eξ ονόματος της Σοσιαλιστικής Oμάδας, θα ήθελα να συγχαρώ τον κύριο Tillich για την έκθεσή του και για τη δύσκολη προσπάθειά του να μας οδηγήσει μέσα από τη ζούγκλα κανονισμών, θεσμικών συμφωνιών, τριμερών συζητήσεων και συμβιβασμών, οι οποίοι αντιπροσωπεύουν το πανηγύρι των ετήσιων διαπραγματεύσεων για τον προϋπολογισμό. Eπιπλέον, θα ήθελα να ευχαριστήσω τον κύριο Tillich για την προσπάθειά του να δείξει ευελιξία με στόχο την όσο το δυνατόν ευρύτερη συναίνεση.
<P>
Σήμερα συζητούμε στην ολομέλεια το θέμα της ad hoc διαδικασίας στις διορθωτικές δαπάνες με σκοπό να δώσουμε μια ισχυρή εντολή σε αυτούς που θα μας εκπροσωπήσουν στον τριμερή διάλογο με το Συμβούλιο και την Eπιτροπή ώστε να αυξήσουμε τη διαφάνεια και να μεγιστοποιήσουμε τη συμμετοχή της Eπιτροπής Γεωργίας και Aνάπτυξης της Yπαίθρου και την Eπιτροπή Aλιείας κατά τον ορισμό της εντολής αυτής. Aυτή η ad hoc διαδικασία μας φάνηκε πολύ χρήσιμη εφέτος και πρόκειται για μία διαδικασία που πήρε μεγαλύτερη σημασία δεδομένου ότι δεν υπήρξε μεταρρύθμιση στη διαδικασία λήψης αποφάσεων κατά τη Διακυβερνητική Διάσκεψη του Αμστερνταμ.
<P>
Συνακόλουθα, θα ήθελα να αναλογιστώ σύντομα τα μέχρι σήμερα αποτελέσματα. Tο κύριο αποτέλεσμα ήταν η έγκριση μιας διακήρυξης για τις αγροτικές δαπάνες, η οποία επέτρεπε στην Eπιτροπή να υποβάλει επιστολή τροπολογίας για το προσχέδιο πρϋπολογισμού ακόμα και πέρα από τις διαδικαστικούς όρους του χρηματοδοτικού κανονισμού. Kάτι τέτοιο θα επιτρέψει την προετοιμασία ενός προϋπολογισμού για τον αγροτικό τομέα, ο οποίος ελπίζουμε ότι θα βασίζεται στις πλέον ενημερωμένες προβλέψεις και υποθέσεις, και θα καταπολεμά βαθύτερα τα προβλήματα που αντιμετωπίζουμε συχνά στην πρόβλεψη του εν λόγω προϋπολογισμού. Aυτή η διεύρυνση της ad hoc διαδικασίας ήταν αίτημα της Eπιτροπής Γεωργίας, και θα ήθελα στο σημείο αυτό να τονίσω την εξαιρετική στενή συνεργασία που είχαν εφέτος η Eπιτροπή Προϋπολογισμών και η Eπιτροπή Γεωργίας σε σχέση με την προετοιμασία του προϋπολογισμού για το 1998.
<P>
Ωστόσο, δεν ήμασταν σε θέση να καλύψουμε όλα τα αιτήματα της Eπιτροπής Γεωργίας. Δεδομένου ότι η Eπιτροπή έχει ενημερώσει τις απαιτήσεις της για το 1998 στον τομέα των μη υποχρεωτικών δαπανών με μείωση 329 εκατομμυρίων ECU πιστεύω ότι τα κονδύλια αυτά θα πρέπει να μπουν σε αποθεματικό, και δεύτερο, ότι δεν θα πρέπει να καταφύγουμε σε οποιαδήποτε μορφή δημιουργικής λογιστικής για να κρατηθούμε μέσα στην αύξηση του 0, 45 %, που είχε προβλεφθεί για τον αγροτικό προϋπολογισμό σε σχέση με αυτόν του 1997. Η σκέψη της επιτροπής για την αναθεώρηση της στήριξης των πληρωμών για αροτραίες καλλιέργειες γίνεται δεκτή με ευχαρίστηση, αλλά θα πρέπει να εξετάσουμε με πιο θετικό μάτι την πρόταση της Eπιτροπής για την περικοπή στήριξης εισοδημάτων κατά 1, 4 δις ECU. Eίμαστε σίγουρα έτοιμοι να συζητήσουμε τις συγκεκριμένες πλευρές εφαρμογής αυτών των περικοπών.
<P>
Σύμφωνα με τις αρχές του σωστού προϋπολογισμού οι πλέον ενημερωμένες προβλέψεις και υποθέσεις θα έπρεπε να χρησιμεύουν επίσης ως οι πλέον αξιόπιστες διαδικασίες και μεθοδολογίες. Eάν ανακαλύψουμε ότι οι σημερινές διαδικασίες είναι αναξιόπιστες και ως εκ τούτου οδηγούν σε λάθος κατανομή των χρηματοδοτήσεων, δεν θα πρέπει να διστάσουμε να τις αλλάξουμε.
<P>
Θα πρέπει επίσης να προσέξουμε να μην θέσουμε σε κίνδυνο την ισορροπία δαπανώντας αλόγιστα ορισμένα κονδύλια του προϋπολογισμού, γιατί αρκετά βρίσκονται στα όρια των ελαχίστων δυνατών πιστώσεων. Όπου έχουν γίνει υπερεκτιμήσεις και υπάρχει λογικά η δυνατότητα εξοικονόμησης πόρων, τότε θα πρέπει να μην τους αφήνουμε να πηγαίνουν χαμένοι, αλλά δεν θα πρέπει να επιβαρύνουμε υπερβολικά συγκεκριμένους τομείς θέλοντας να κάνουμε οικονομίες, ώστε να επιτύχουμε τελικά την ειδική χρηματοπιστωτική ισορροπία που είναι απαραίτητη για το φετινό προϋπολογισμό της Kοινότητας.

<SPEAKER ID=153 LANGUAGE="DE" NAME="Goepel">
Κύριε πρόεδρε, αξιότιμοι συνάδελφοι, τη συμφωνία μεταξύ Συμβουλίου, Επιτροπής και Ευρωπαϊκού Κοινοβουλίου σε σχέση με τις γεωργικές δαπάνες στον προϋπολογισμό την ονομάζουμε διαδικασία ad-hoc. Αναμφισβήτητο παραμένει το ότι αυξάνουμε κατά 0, 45 %, επαναλάμβάνω 0, 45. Αυτό που είναι απόλυτα αμφισβητήσιμο και για το οποίο δεν μπορώ τη στιγμή αυτή να δώσω τη συγκατάθεσή μου, είναι η πρόταση για γραμμική - σήμερα διαπίστωσα ότι εν τω μεταξύ ακυρώνεται -, κυρίως όμως για ειδική μείωση. Αυτό δεν μπορούμε να το δεχτούμε ως γεωργοί.
<P>
Ποιά είναι η αιτία για τα 1, 4 δισεκκατομύρια που λείπουν; Είναι απλούστατα η ασφάλεια της χρηματοδότησης που γνωρίσαμε με την κρίση της ΣΕΒ. Τον Οκτώβριο 1996 το Συμβούλιο πρόβλεψε αναβολή των ελαιούχων σπόρων από το 1996 το 1997. Δε χρειάσθηκε να προσφύγουμε σε αυτήν και στο μέτρο αυτό δεν είναι ίσως και τόσο δίκαιο να μιλάμε στην περίπτωση αυτή για δημιουργική τήρηση λογιστικών βιβλίων. Κύριε Samland, θέσατε το ερώτημα τί θα γίνει άραγε το 1999 ή το 2000, εάν υπάρξει αναβολή το 98/99; Υποθέτω απλά ότι έχουμε κατά κάποιο τρόπο μια κατάσταση όπως αυτή του τρέχοντος έτους και δε χρειάζεται καθόλου να αναβάλουμε. Σ'αυτό αποβλέπει βέβαια, τελείως θεωρητικά και η πρόταση του κ. Mulder, ότι στην περίπτωση όπου δεν εγείρεται απαίτηση για όλα, ακόμη και για καταστάσεις που δεν εντάσσονται στον υποχρεωτικό τομέα, να μπορεί να βρίσκεται συμβιβασμός. Θα μιλήσουμε και πάλι ίσως σε ένα χρόνο. Πιστεύω όμως ότι αυτό σίγουρα μπορεί να γίνει.
<P>
Το Συμβούλιο των Υπουργών Γεωργίας εγκατέλειψε την υποχρέωση έναντι της Επιτροπής σε σχέση με το πακέτο τιμών να κρατηθούν οι δαπάνες του ΕΓΤΠΕ, Τμήμα «Εγγυήσεις», στα πλαίσια των προβλευθέντων για το 1998 ορίων του προϋπολογισμού. Δυστυχώς το Συμβούλιο δεν εξέφρασε τη γνώμη του σε σχέση με τις δυνατότητες μιας νέας αναβολής της ενίσχυσης για τους ελαιούχους απόρους. Αυτό θα μας απάλλασε από πολλή αγανάκτηση.

<SPEAKER ID=154 NAME="Otila">
(FI ) Αξιότιμε κύριε Πρόεδρε, κατ' αρχάς θα ήθελα να συγχαρώ τους εισηγητές για τη θαυμάσια εργασία τους. Η συνεργασία μεταξύ της Επιτροπής Προϋπολογισμών και της Επιτροπής Γεωργίας υπήρξε ιδιαίτερα διαφανής και σχετικά εποικοδομητική.
<P>
Σύμφωνα με τις μέχρι σήμερα πλούσιες εμπειρίες μας, οι μεταβαλλόμενες με ταχύτατο ρυθμό συνθήκες στην αγορά και η συνεχιζομένη υπερτίμηση των αναγκών κατά την κατάρτιση του προϋπολογισμού επηρεάζουν κάθε χρόνο τους αρμόδιους κατά τον υπολογισμό του ύψους του κονδυλίου που πρόκειται να διατεθεί για τις αγροτικές δαπάνες. Ο προϋπολογισμός πρέπει να καταρτίζεται βάσει όσο το δυνατόν πιο πρόσφατων στοιχείων. Κάθε ενδιαφερόμενος έχει τη δυνατότητα, εάν πραγματικά το επιθυμεί, να προμηθευθεί τα στοιχεία αυτά εύκολα. Ως γνωστόν, ο τομέας - ιδίως - των σιτηρών επηρεάζεται αφάνταστα από ορισμένους μόνιμους παράγοντες. Τα προβλήματα, όμως, που αντιμετωπίζει πρόσφατα ο τομέας παραγωγής κρεάτων - ενδεικτικά αναφέρω την κρίση με την ΣΕΒ και την πανώλη των χοιρινών - είναι ιδιαίτερα σοβαρά, αλλά αποτελούν μεμονωμένες περιπτώσεις οι οποίες ελπίζουμε ότι δεν θα επαναληφθούν.
<P>
Κατά την προσαρμογή των αγροτικών δαπανών στο πλαίσιο του προϋπολογισμού πρέπει να λαμβάνονται ολοένα και περισσότερο υπόψη απομακρυσμένες περιοχές της Κοινότητας όπως είναι η Φινλανδία και η Σουηδία. Στις χώρες αυτές τόσο η παραγωγικότητα όσο και η αποδοτικότητα υστερούν σαφώς από τις αντίστοιχες άλλων περιοχών. Παρόλο που πολλοί πιστεύουν ότι οι περικοπές στις ενισχύσεις στο εισόδημα των αγροτών ενδέχεται να καταστούν αναγκαίες στο μέλλον, θα ήθελα να υπογραμμίσω ότι μια ριζική αναθεώρηση του υφισταμένου συστήματος μπορεί να αποβεί μοιραία όσο, ιδίως, αφορά την άσκηση του γεωργικού επαγγέλματος στα κράτη μέλη του Βορρά. Λόγω της συνεχιζομένης εφαρμογής του σημερινού συστήματος, η ίδια η ύπαρξη της γεωργίας έχει τεθεί σε κίνδυνο στις χώρες του Βορρά. Εάν αληθεύουν οι πληροφορίες, οι οποίες έχουν διαρεύσει στη δημοσιότητα σχετικά με τις μελλοντικές αλλαγές, η κατάσταση της γεωργίας στις βόρειες περιοχές της Κοινότητας αναμένεται να επιδεινωθεί και περαιτέρω.
<P>
Οι εμπειρίες, μέχρι σήμερα, από την ad hoc διαδικασία ήταν σχετικά ικανοποιητικές. Προκειμένου να συνεχισθεί η εξελικτική αυτή πορεία, η Επιτροπή οφείλει να συνειδητοποιήσει τη σημασία της εποικοδομητικής συνεργασίας για το μέλλον.

<SPEAKER ID=155 LANGUAGE="DE" NAME="Funk">
Κύριε πρόεδρε, αξιότιμες κυρίες και κύριοι, αναφέρομαι στην έκθεσή μου για την οποία ψηφίσαμε πριν μερικές βδομάδες, στις 12 Ιουνίου 1997. Με μεγάλη πλειοψηφία το Κοινοβούλιο απέρριψε τη μείωση των αντισταθμιστικών πληρωμών για ορισμένα αροτραία φυτά και για την αγρανάπαυση. Ταυτόχρονα το Κοινοβούλιο εκφράσθηκε σε συνεννόηση με την Επιτροπή Προϋπολογισμών κατά της αναβολής της προκαταβολής για τους ελαιούχους σπόρους.
<P>
Σε άλλη τροπολογία της έκθεσής μου αποφασίσθηκε επίσης να παρασχεθεί πλήρης εγγύηση για την καταβολή των ενισχύσεων ανά εκτάριο, όπως προβλέπεται στην αγροτική μεταρρύθμιση, για τα έτη 1998 και 1999. Το θεωρώ εκπληκτικό να αποκλίνουμε από τη γραμμή αυτή χωρίς να παρουσιασθεί εναλλακτική πρόταση. Ήδη χθες μπόρεσα να διαβάσω σε ειδικευμένες εφημερίδες ότι οι επιδοτήσεις για επιφάνειες και ζώα θα πρέπει ν'αποτελέσουν τη βάση της μελλοντικής αγροτικής πολιτικής της Κοινότητας. Επίτροπε κ. Liikkanen, ως μέλος της Επιτροπής το αποφασίσατε ως γνωστό μαζί με τους άλλους. Δυστυχώς το μαθαίνουμε από τις εφημερίδες πριν να ανακοινωθεί εδώ. Όταν ρωτάμε να μάθουμε μας λένε ότι οι πληροφορίες των εφημερίδων δεν ευσταθούν.
<P>
Με ενδιαφέρει πάλι τί θα πείτε μετά για το πώς θέλετε να επιτύχετε την παραδοχή εκ μέρους των γεωργών της μελλοντικής γεωργικής πολιτικής, εάν αυτή αποτελεί συνέχιση μόνον της έως τώρα ακολουθουμένης πολιτικής. Πιστέψαμε δηλαδή για λίγο ότι τάσσεσθε υπέρ μιας νέας γεωργικής πολιτικής, την οποία όμως και να μπορέσουμε να φέρουμε σε πέρας. Αντ'αυτού συνεχίζονται οι ενισχύσεις ανά εκτάριο και οι επιδοτήσεις ζώων. Και νομίζετε ότι οι γεωργοί θα μας πιστέψουν ότι θα φέρουμε σε πέρας τα πράγματα αυτά; Είμαι πολύ περίεργος τί θα πείτε μετά. Εκφράζω ιδίως τις ευχαριστίες μου στο συνάδελφο κ. Mulder, που πρόβαλε πολύ λογική επιχειρηματολογία. Αποδεχόμαστε πλήρως τα επιχειρήματά του. Δε θέλουμε να περάσουμε μέσα από τους τους τοίχους, αλλά θα θέλουμε να συνεχίσουμε να εργαζόμαστε σε συνεννόηση με την Επιτροπή Προϋπολογισμών.

<SPEAKER ID=156 NAME="Liikanen">
Aύριο το πρωί ο Πρόεδρος της Eπιτροπής κύριος Jacques Santer θα παρουσιάσει την Aνακοίνωση της Eπιτροπής σχετικά με την Aτζέντα 2000. Η πρώτη παρουσίαση θα γίνει ενώπιον του Σώματος. O Tύπος μιλάει πολύ για αυτό - όπως άλλωστε περιμέναμε -, αλλά η πρώτη παρουσίαση των εγγράφων θα γίνει αύριο ενώπιον του Σώματος, ώστε τα αξιότιμα μέλη του Eυρωπαϊκού Kοινοβουλίου να είναι αυτά που θα ξεκινήσουν τη συζήτηση πριν από όλους τους άλλους ευρωπαϊκούς θεσμούς.
<P>
Η ad hoc διαδικασία σχετικά με τις μη υποχρεωτικές δαπάνες δημιουργήθηκε το 1993 βάσει συμφωνίας μεταξύ θεσμών. Oι σε βάθος συζητήσεις μέσα στους κόλπους των θεσμικών οργάνων και μεταξύ τους δείχνουν ότι η διαδικασία αυτή ανταποκρίνεται στις απαιτήσεις μας. Eπιτρέπει στο Συμβούλιο, το Kοινοβούλιο και την Eπιτροπή να αναθεωρήσουν λεπτομερειακά τα ποσά που θα πρέπει να καταχωρηθούν στις μη υποχρεωτικές δαπάνες για τον κοινοτικό προϋπολογισμό του 1998.
<P>
Όσον αφορά τον αγροτικό προϋπολογισμό του 1998, ο βασικός παράγοντας είναι ότι το Συμβούλιο δεν έκανε δεκτή την πρόταση της Eπιτροπής να μειώσει τις άμεσες πληρωμές στον τομέα των δημητριακών. Tο Συμβούλιο αρνήθηκε επίσης να υιοθετήσει οποιεσδήποτε ουσιαστικές οικονομίες. Tο Συμβούλιο δεν ενθαρρύνθηκε πραγματικά ούτε από το Eυρωπαϊκό Kοινοβούλιο. Aυτό είναι απογοητευτικό. Η ισορροπημένη αυστηρότητα στον προϋπολογισμό απαιτεί επίσης ουσιαστικές οικονομίες στον τομέα αυτό, ο οποίος απορροφά το 48 % του κοινοτικού προϋπολογισμού.
<P>
Στην παρούσα κατάσταση, με ακλόνητους τους κανονισμούς που διέπουν το θέμα, η κύρια ευθύνη των αρχών που καταστρώνουν τον προϋπολογισμό είναι να προβλέψει ώστε οι δαπάνες για τις διάφορες ανάγκες να γίνονται με τον καλύτερο δυνατό τρόπο. Η κατάληξη της τριμερούς συζήτησης της 26ης Iουνίου ήταν σημαντικό επίτευγμα. Συμφωνήθηκε να σταλεί μία τροποποιητική επιστολή το φθινόπωρο, η οποία θα λάμβανε υπόψη τις πλέον πρόσφατες πληροφορίες. Eπιπλέον, οι συζητήσεις μεταξύ της Eπιτροπής και του Kοινοβουλίου έχουν ήδη επιτύχει βελτιώσεις στις προβλέψεις για ορισμένους τομείς οι οποίοι επιτυγχάνουν μείωση των αναγκών τους κατά 300 εκατομμύρια ECU περίπου. Aυτό θα πρέπει να αποτελέσει αντικείμενο του συμβιβασμού της επόμενης εβδομάδας κατά τον οποίο θα συμφωνηθεί ο χρόνος και ο τρόπος με τον οποίο θα καταστρωθεί ο προϋπολογισμός αυτός.
<P>
Σημειώνω την πρόταση του Σώματος για δημιουργία αποθεματικού 310 εκατομμυρίων ECU που θα έπρεπε να υπάρχουν σε περίπτωση ανασφάλειας της αγοράς. Kατ' αρχήν, η ιδέα παρόμοιου αποθεματικού στην Kατηγορία 1 αξίζει να μελετηθεί, αλλά οι ρυθμιστικές απαιτήσεις κάνουν να φαίνεται δύσκολο να επιτευχθεί στο άμεσο μέλλον.
<P>
Mία εναλλακτική λύση για τον προϋπολογισμό του 1998 θα μπορούσε να είναι μία ξεκάθαρη αναπροσαρμογή των σχετικών κονδυλίων, η οποία θα μπορούσε να προσφέρει τα 400 εκατομμύρια ECU που χρειάζεται να επιστρέψουν στο προσχέδιο προϋπολογισμού.
<P>
Το Συμβούλιο και το Κοινοβούλιο φαίνεται να συμφωνούν ότι η έλλειψη ουσιαστικών οικονομιών θα μπορούσε να αντισταθμιστεί με ένα γενικό κόψιμο των προβλέψεων σε όλα τα κονδύλια του προϋπολογισμού. Οι χρησιμοποιούμενες μέθοδοι, ωστόσο, είναι διαφορετικές. Το Συμβούλιο προσανατολίζεται μάλλον προς μία γραμμική μείωση. Το Κοινοβούλιο συνηγορεί υπέρ μιας πιο σύνθετης προσέγγισης που βασίζεται στην ελλιπή εκτέλεση, η οποία σημειώθηκε κατά το πρόσφατο παρελθόν. Μία συμφωνία επί της μεθόδου είναι δυνατή, δεδομένου ότι και στις δύο περιπτώσεις η εκτέλεση του προϋπολογισμού θα πρέπει να βασίζεται στις μεταφορές ώστε ο προϋπολογισμός να ευθυγραμμιστεί με τις πραγματικές ανάγκες.
<P>
Σε σχέση με τις διεθνείς αλιευτικές συμφωνίες, η κοινή δήλωση του 1996 επί ενός κώδικα συμπεριφοράς αποτελεί εξαιρετικά χρήσιμο πλαίσιο για την παροχή πληροφοριών και τις επιπτώσεις στον προϋπολογισμό. Έχω σημειώσει το δισταγμό του Σώματος σε σχέση με τις συμφωνίες που έχουν μονογραφηθεί αλλά δεν έχουν επικυρωθεί. Θα μεταφέρουμε μαζί με τον Επίτροπο Bonino την ανάγκη εφησύχασης του Κοινοβουλίου σε σχέση με αυτές τις συνθήκες, οι οποίες θα ενισχυθούν από την αρχή του επομένου έτους και οι πιστώσεις των οποίων θα πρέπει να περιλαμβάνονται στα κονδύλια του προϋπολογισμού.
<P>
Αναφορικά με το συμπληρωματικό και διορθωτικό προϋπολογισμό, θα ήθελα να κάνω τρεις μόνο παρατηρήσεις. Πρώτον, θα ήθελα να ευχαριστήσω τον εισηγητή κύριο Brinkhorst και το Ευρωπαϊκό Κοινοβούλιο για την εποικοδομητική συζήτηση σχετικά με τις ανάγκες αναδιοργάνωσης των κοινοτικών υπηρεσιών για την υγεία των καταναλωτών. Η λύση η οποία προτείνεται σήμερα για ψήφιση στο Σώμα επιτρέπει την άμεση επίλυση των πλέον πιεστικών αναγκών μέσα στο 1997. Η Επιτροπή αναγνωρίζει το γεγονός. Είναι σαφές ότι τα πράγματα δεν τελειώνουν εδώ. Θα υπάρξει ανάγκη περαιτέρω ενισχύσεων στο μέλλον.
<P>
Δεύτερο, οι συζητήσεις έχουν επίσης καταστήσει σαφείς άλλες απόψεις της μελλοντικής οργάνωσης των σχετικών υπηρεσιών. Ειδικότερα - και θα ήθελα να τονίσω το σημείο αυτό - η Επιτροπή ήταν πάντα υπέρ της άποψης μεταφοράς στην Ιρλανδία μόνο των υπηρεσιών για τα τρόφιμα και τα κτηνιατρικά προϊόντα και όχι άλλων υπηρεσιών της ΓΔ ΧΧΙV.
<P>
Θα ήθελα επίσης να υπογραμμίσω την επιθυμία μας για την ταχεία έγκριση του συμπληρωματικού και διορθωτικού προϋπολογισμού. Ελπίζω οι εποικοδομητικές συζητήσεις μεταξύ Συμβουλίου και Επιτροπής στο πλαίσιο της τριμερούς συνάντησης της 26ης Ιουνίου να επιτρέψουν να ψηφιστούν στην πρώτη κατάθεσή τους.
<P>
Ευχαριστώ, όλους τους εισηγητές, κύριους Tillich, Brinkhorst και Fabra Valles καθώς, επίσης, και τον πρόεδρο της Επιτροπής Προϋπολογισμών, κύριο Samland, για τις προσπάθειες τις οποίες έχουν καταβάλει στην υπόθεση αυτή.

<SPEAKER ID=157 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 12 το μεσημέρι.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=158 NAME="Πρόεδρος">
Η ημερήσια διάταξη προβλέπει την ώρα των ερωτήσεων (Β4-0349/97). Θα εξετάσουμε ερωτήσεις προς την Επιτροπή.

<SPEAKER ID=159 NAME="Gradin">
 - (SV) Κύριε Πρόεδρε, ο κ. Truscott έθεσε μια ερώτηση περί ταξιδιωτικών περιορισμών για υπηκόους τρίτης χώρας εντός της ΕΕ. Ο κανονισμός περί αδείας εισόδου που ενέκρινε το Συμβούλιο Υπουργών το 1995, ρυθμίζει μόνο το ποιές είναι οι χώρες των οποίων οι υπήκοοι πρέπει να έχουν άδεια εισόδου, για να τους επιτραπεί να ταξιδέψουν εντός κάποιου κράτους μέλους της ΕΕ. Η ίδια η έκδοση αδείας εισόδου γίνεται έπειτα στο κάθε κράτος μέλος ξεχωριστά. Αυτό σημαίνει ότι δεν μπορούν να εγγυηθούν άδειες εισόδου σε όλους τους υπηκόους τρίτων χωρών.
<P>
Η Επιτροπή προσπάθησε να διευκολύνει την διαδικασία έκδοσης άδειας εισόδου για τους υπηκόους τρίτης χώρας. Π.χ. στην αρχική πρόταση για τον κανονισμό για τις άδειες εισόδου υπήρχε ένα σκέλος για την αναγνώριση από ένα κράτος μέλος της ΕΕ της άδειας εισόδου ενός άλλου κράτους μέλους. Όμως η πρόταση απομακρύνθηκε κατά τις διαπραγματεύσεις στο Συμβούλιο Υπουργών. Εκτός αυτού αυτό έγινε χωρίς να γίνουν διαβουλεύσεις με το Ευρωκοινοβούλιο. Λόγω του ότι δεν έγιναν διαβουλεύσεις με το Κοινοβούλιο το Ευρωδικαστήριο απάλειψε την απόφαση του Συμβουλίου Υπουργών. Ωστόσο ο τωρινός κανονισμός ισχύει μέχρι να εγκριθεί νέος. Η ιδέα της αμοιβαίας αναγνώρισης των αδειών εισόδου συμπεριλαμβανόταν επίσης στην πρόταση Συνθήκης για τον έλεγχο των εξωτερικών συνόρων που παρουσίασε η Επιτροπή το 1994. Όπως γνωρίζετε δεν κατέστη δυστυχώς δυνατή η επίτευξη ομοφωνίας γι&#x02BC;αυτήν την Συνθήκη. Το πρόβλημα που έθιξε ο βουλευτής κος Truscott δεν θα προέκυπτε αν υπήρχε, είτε ο κανονισμός για τις άδειες εισόδου στην αρχική του εκδοχή, είτε η Συνθήκη για τον έλεγχο των εξωτερικών συνόρων.
<P>
Όσον αφορά το δικαίωμα να εφαρμόζεται η απαίτηση άδειας εισόδου για υπηκόους τρίτης χώρας που είναι μέλη οικογένειας ενός υπηκόου της ΕΕ, αυτό ρυθμίζεται από το κοινοτικό δίκαιο. Είναι απολύτως σαφές ότι τα κράτη μέλη θα πρέπει να παρέχουν σ&#x02BC;αυτά τα άτομα άδεια εισόδου δωρεάν.

<SPEAKER ID=160 NAME="Truscott">
Θα ήθελα να ευχαριστήσω την Επίτροπο για τη λεπτομερή της απάντηση, αλλά αναρωτιέμαι εάν η ίδια γνωρίζει ότι οι υπήκοοι τρίτων χωρών που υποβάλλουν στο Λονδίνο αίτηση τουριστικής βίζας για το Βέλγιο πρέπει να περιμένουν τουλάχιστον τρεις εβδομάδες και ότι όλες αυτές τις αιτήσεις διαχειρίζεται το Υπουργείο Εξωτερικών των Βρυξελλών, στο οποίο οφείλονται οι παρατεταμένες αυτές καθυστερήσεις. Ως εκ τούτου, θα ήθελα να ρωτήσω την Επίτροπο εάν θεωρεί ότι αυτή η τρομερή γραφειοκρατία αποτελεί εμπόδιο για την ελεύθερη διακίνηση των ατόμων στην Ευρωπαϊκή Ένωση.

<SPEAKER ID=161 LANGUAGE="EN" NAME="Gradin">
Όπως είπα και στην απάντησή μου εναπόκειται στις ίδιες τις χώρες να διευθετήσουν τα πρακτικά αυτά ζητήματα που αφορούν τη βίζα και εάν η έκδοσή της καθυστερεί είναι ευθύνη των ίδιων των χωρών να οργανώσουν διαφορετικά την εργασία τους.

<SPEAKER ID=162 NAME="Ford">
Γνωρίζει η Επίτροπος ότι το 1997, ευρωπαϊκό έτος κατά του ρατσισμού, ζήτημα εξαιρετικής σημασίας δεδομένου ότι η πλειονότητα των 12 έως 14 εκατ. υπηκόων τρίτων χωρών που ζουν στην Ευρωπαϊκή Ένωση είναι μαύροι. Δεν νομίζει η Επίτροπος ότι οι βελγικές αρχές θα έπρεπε να το υπολογίζουν καθώς κινούνται με ρυθμό σαλιγκαριού για τη διευθέτηση του θέματος; Η Συνθήκη της Ρώμης προβλέπει ελεύθερη διακίνηση αγαθών, υπηρεσιών, κεφαλαίων και ατόμων. Είναι σαφές ότι έχουμε ελεύθερη διακίνηση των τριών πρώτων, αλλά η ελεύθερη διακίνηση των ατόμων, κυρίως των νόμιμων μόνιμων κατοίκων της Ευρωπαϊκής Ένωσης που είναι υπήκοοι τρίτων χωρών, και οι οποίοι είναι διπλάσιοι από τον πληθυσμό του Βελγίου, δυσχεραίνεται από τις βελγικές αρχές με τρόπο τον οποίο θεωρώ απαράδεκτο. Η Επίτροπος συμφωνεί με κάτι τέτοιο;

<SPEAKER ID=163 LANGUAGE="EN" NAME="Gradin">
Θα ήθελα να υπενθυμίσω στον αξιότιμο κύριο βουλευτή ότι η Επιτροπή προσπάθησε να εφαρμόσει μία σύμβαση ελέγχου των εξωτερικών συνόρων της αλλά κάποια χώρα εμπόδισε το να επιτραπεί η ελεύθερη διακίνηση, την οποία και εγώ θα επιθυμούσα για τους υπηκόους τρίτων χωρών. Αυτό δεν ήταν δυνατόν, και λυπούμαι πολύ, γιατί αν ήταν στο χέρι μου, θα ήθελα οι μόνιμοι κάτοικοι της Ένωσης να έχουν επίσης το δικαίωμα της ελεύθερης διακίνησης.

<SPEAKER ID=164 NAME="Πρόεδρος">
Ερώτηση Αριθ. 39 που υπέβαλε ο κ. Daniel Varela Suanzes-Carpegna (H-0525/97):
<P>
Θέμα: Θέση της Επιτροπής για το θέμα των κοινών ισπανο-βρετανικών αλιευτικών επιχειρήσεων
<P>
Μετά την πρόσφατη σύνοδο κορυφής του Αμστερνταμ, ο βρετανόςπρωθυπουργός δήλωσε στον Τύπο και το βρετανικό κοινοβούλιο ότι εξασφάλισε την γραπτή υποστήριξη του Προέδρου της Επιτροπής για την τροποποίηση του σημερινού νομικού καθεστώτος που διέπει τις κοινές ισπανο-βρετανικές αλιευτικές επιχειρήσεις που αναπτύσσουν δραστηριότητες σε κοινοτικά ύδατα του Ηνωμένου Βασιλείου.
<P>
Δεδομένου ότι για τους όρους που ανακοινώθηκαν έχει ήδη αποφανθεί το Ευρωπαϊκό Δικαστήριο απορρίπτοντάς τους, σε διάφορες περιπτώσεις, ως αντίθετους με το κοινοτικό Δίκαιο,
<P>
πώς δικαιολογεί η Επιτροπή την παρέμβασή της υπέρ της κυβερνήσεως ενός κράτους μέλους σε ένα ζήτημα για το οποίο οι βρετανικές θέσεις έχουν επανειλημμένα απορριφθεί από το Ευρωπαϊκό Δικαστήριο, το οποίο έχει αποφανθεί ότι οι θέσεις αυτές αποτελούν συστηματική παραβίαση της κοινοτικής νομοθεσίας και έχει εκδώσει αποφάσεις υπέρ των επιχειρήσεων αυτών, αναγνωρίζοντας το δικαίωμά τους σε αποζημίωση, με το σκεπτικό ότι οι δραστηριότητές τους είναι πλήρως εναρμονισμένες με τις θεμελιώδεις αρχές και ελευθερίες που κατοχυρώνει η Συνθήκη για την Ευρωπαϊκή Ένωση;

<SPEAKER ID=165 NAME="Bonino">
Ο βασικός κανονισμός που καθορίζει το κοινοτικό αλιευτικό καθεστώς και το καθεστώς της ιχθυοκαλλιέργειας προβλέπει ότι τα κράτη μέλη θα πρέπει να ενημερώνουν την Επιτροπή, κάθε χρόνο, σχετικά με τα κριτήρια που έχουν ορίσει για τη διάθεση των ποσοστώσεων αλιευμάτων που τους χορηγούνται. Αποτελεί υποχρέωση δηλαδή των κρατών μελών η μεταξύ τους κατανομή των ποσοστώσεων ενώ η Επιτροπή έχει καθήκον να επαληθεύει με αυτή την ευκαιρία το σεβασμό των αρχών της συνθήκης, των διατάξεων και των νόμων που ρυθμίζουν την κοινή αλιευτική πολιτική. Με αυτό ακριβώς το πνεύμα έχει καθιερωθεί εδώ και είκοσι χρόνια διάλογος μεταξύ των κρατών μελών και της Επιτροπής όσον αφορά τις εθνικές προϋποθέσεις κατανομής των ποσοστώσεων. Σε αυτό το πλαίσιο το Ηνωμένο Βασίλειο, όπως όλα τα κράτη μέλη, έχει ζητήσει από την Επιτροπή να γνωμοδοτήσει για το μηχανισμό κατανομής των ποσοστώσεων αλιευμάτων, μηχανισμό που βασίζεται στην απόδειξη ύπαρξης πραγματικής οικονομικής συνάρτησης μεταξύ του πλοίου και της σημαίας που φέρει, όπως προκύπτει από την πρακτική που εφαρμόζεται σε άλλα κράτη μέλη.
<P>
Στις 17 Ιουνίου ο πρόεδρος Santer, εξ ονόματος της Επιτροπής, απάντησε στις διευκρινιστικές ερωτήσεις του κ. Blair. Ο πρόεδρος Santer υπενθύμισε ότι το Ευρωπαϊκό Δικαστήριο έχει αναγνωρίσει ότι ο στόχος του συστήματος των ποσοστώσεων μπορεί να δικαιολογήσει την υιοθέτηση όρων που να εξασφαλίζουν την ύπαρξη μιας πραγματικής οικονομικής συνάρτησης μεταξύ του αλιευτικού και του κράτου μέλους στο οποίο ανήκει, εάν στόχος αυτών των όρων είναι να επωφελούνται των ποσοστώσεων οι εξαρτώμενοι από την αλιεία πληθυσμοί και οι βιομηχανίες του αλιευτικού τομέα.
<P>
Ο πρόεδρος της Επιτροπής, στην επιστολή του, έχει επίσης υπογραμμίσει ότι τα προτεινόμενα μέτρα θα πρέπει να είναι συμβατά με το κοινοτικό δίκαιο με την προϋπόθεση ότι δεν θα δημιουργούν διακρίσεις, θα είναι ανάλογα με τον επιδιωκόμενο στόχο και εναλλακτικά, με την έννοια ότι θα προσφέρουν στους αλιείς τη δυνατότητα να εφαρμόζουν ένα ή περισσότερα μέτρα, ή ενδεχομένως να χρησιμοποιούν άλλα στοιχεία που να αποδεικνύουν την έπαρξη οικονομικής συνάρτησης με το κράτος του οποίου φέρουν τη σημαία.
<P>
Καταλήγοντας, η Επιτροπή θα λάβει προσεχώς αποφάσεις σχετικά με τις διατάξεις που προτίθενται να υιοθετήσουν οι βρετανικές αρχές. Με την ευκαιρία αυτή η Επιτροπή θα εξετάσει τη συμβατότητα όλων των υιοθετηθέντων μέτρων με το κοινοτικό δίκαιο για να επαληθεύσει εάν δεν δημιουργούν διακρίσεις, εάν είναι σύμφωνα με το στόχο και εάν είναι εναλλακτικά και, τέλος, εάν είναι πλήρως συνεπή με τη νομολογία του Ευρωπαϊκού Δικαστηρίου, λαμβάνοντας βέβαίως υπόψη, όπως οφείλει, τα νόμιμα συμφέροντα όλων των κρατών μελών.

<SPEAKER ID=166 LANGUAGE="ES" NAME="Varela Suanzes-Carpegna">
Κυρία Επίτροπε, ευχαριστώ πολύ για τις διευκρινίσεις σας σε αυτό το ζήτημα, στο οποίο, δεδομένου ότι είστε πολύ ευαίσθητη, είστε και πολύ λεπτολόγος.
<P>
Θα ήθελα κατ' αρχήν να ρωτήσω αν οι δηλώσεις του Προέδρου της Επιτροπής, κ. Santer, -στις οποίες αναφερθήκατε- αντιπροσωπεύουν την επίσημη θέση της Επιτροπής, δηλαδή του Σώματος των Επιτρόπων· αν υπήρξε απόφανση σχετικά με τις δηλώσεις αυτές, και συνεπώς, αν μπορείτε να μου δώσετε την ημερομηνία κατά την οποία έλαβαν χώρα, και ακόμη αν έγιναν με τις υποχρεωτικές νομικές εκθέσεις. Αν υπάρχουν οι εν λόγω εκθέσεις, θα ήθελα να γνωρίζω αν μπορώ να τις έχω, διότι με ενδιαφέρει εξαιρετικά να μάθω αυτήν την ερμηνεία. Διότι η ερμηνεία που περιέχεται σε αυτήν την επιστολή συμμορφώνεται -όπως λέτε κι εσείς- με τις αποφάσεις του Δικαστηρίου, όχι πλήρως όμως, διότι υπάρχουν ορισμένες παράγραφοι ή εδάφια αυτών των αιτιολογικών σκέψεων που φτάνουν πάντοτε μακρύτερα, όπου αναφέρονται αόριστες νομικές έννοιες, όπως για παράδειγμα «που δεν θίγουν τις γενικές αρχές της Συνθήκης ή το κοινοτικό Δίκαιο», »που δεν πρέπει να δυσχεραίνουν την ομαλή λειτουργία των επιχειρήσεων», κλπ. Και επομένως, όταν λέγεται ότι τα μέτρα δεν μπορεί να ενέχουν διακρίσεις αλλά πρέπει να είναι συμμετρικά, θα πρέπει να δούμε και να μάθουμε πότε είναι συμμετρικά και πότε δεν ενέχουν διακρίσεις. Όλα αυτά εμπεριέχουν βεβαίως τεράστιες δυσκολίες, και θα ήθελα να γνωρίζω την άποψη της κ. Επιτρόπου σε σχέση με αυτές τις συγκεκριμένες ερωτήσεις που της διατύπωσα.

<SPEAKER ID=167 LANGUAGE="ES" NAME="Bonino">
Πράγματι, δεν υπήρξε απαραίτητη, κατά την άποψή μου, καμία συζήτηση στο Σώμα των Επιτρόπων, διότι δεν πρόκειται για νέες ερμηνείες ούτε για τίποτε νέο.
<P>
Η επιστολή του κ. Santer, όπως μπορείτε να εξακριβώσετε, αναφέρεται μόνο σε δύο πράγματα:
<P>
Πρώτον, στο ότι η Επιτροπή θα πρέπει να εξακριβώνει ότι κάθε ενέργεια της βρετανικής Κυβέρνησης τηρεί τη Συνθήκη. Δεν υπάρχουν άρα μέτρα που μπορεί να εφαρμόσει η βρετανική Κυβέρνηση χωρίς προηγουμένως να συμβουλευτεί σχετικά την Επιτροπή, όπως είναι η περίπτωση και άλλων Κρατών μελών.
<P>
Δεύτερον, στο ότι πρόκειται σαφώς για τον οικονομικό δεσμό που προβλέπεται στην Υπόθεση Jaderow του Δικαστηρίου. Δεν πρόκειται λοιπόν για νέα τοποθέτηση της Επιτροπής. Ο Πρόεδρος περιορίστηκε να επιβεβαιώσει ότι υπάρχουν αυτού του είδους οι δυνατότητες, μεταξύ άλλων· αλλά ότι το Ηνωμένο Βασίλειο, πριν αποφασίσει για οποιοδήποτε μέτρο, οφείλει να απευθύνεται στην Επιτροπή, η οποία θα εκδίδει τότε τη γνωμοδότησή της σχετικά με το αν τα μέτρα μπορεί να αποβούν ή όχι ότι ενέχουν διακρίσεις, με το αν είναι ή όχι συμμετρικά ή εναλλακτικά.

<SPEAKER ID=168 LANGUAGE="ES" NAME="Pιrez Royo">
Κυρία Επίτροπε, πρόκειται για ένα σημαντικό και πολύ λεπτό ζήτημα, όπως είπε και ο κ. Varela. Η ενιαία αγορά παρουσιάζει πλεονεκτήματα για όλες τις χώρες και καθεμιά τη χρησιμοποιεί με τον τρόπο της. Υπάρχουν χώρες πιο αδύναμες, και χώρες πιο ισχυρές, και η Ισπανία θα μπορούσε να παραπονεθεί για τις ζημίες που προξενεί σε ορισμένες περιπτώσεις στην οικονομία της η ενιαία αγορά.
<P>
Συγκεκριμένα, η ερώτηση που θα ήθελα να θέσω στην κ. Επίτροπο -επικεντρωνόμενος στο ζήτημα- είναι η εξής: Μπορείτε να επιβεβαιώσετε ότι είναι αντίθετο με την ελεύθερη εγκατάσταση -τη θεμελιώδη αρχή της ελεύθερης εγκατάστασης- το να απαιτείται τα μέλη του πληρώματος ενός συγκεκριμένου πλοίου -με βρετανική σημαία στην προκειμένη περίπτωση- να είναι κάτοικοι Μεγάλης Βρετανίας; Μπορείτε να επιβεβαιώσετε αν, κατά την άποψή σας, είναι ή όχι αντίθετο με την ελεύθερη εγκατάσταση το να απαιτείται τα αλιεύματα του εν λόγω πλοίου να εκφορτώνονται, συνολικώς ή μερικώς, σε βρετανικούς λιμένες; Διότι η άποψη του Δικαστηρίου υπήρξε ακριβώς η αντίθετη: ότι αυτό -το να απαιτούνται αυτού του είδους μέτρα- είναι αντίθετο με την αρχή της ελεύθερης εγκατάστασης.

<SPEAKER ID=169 LANGUAGE="ES" NAME="Bonino">
Πράγματι, κανένα Κράτος μέλος δεν μπορεί να απαιτεί να εκφορτώνονται τα αλιεύματα στους λιμένες του, ούτε τα πληρώματα να είναι εθνικοί υπήκοοι, ούτε οι επιχειρήσεις να εγκαθίστανται στην επικράτειά του.
<P>
Λαμβανομένου υπόψη ότι, σύμφωνα με το Δικαστήριο, ένας από τους σκοπούς των ποσοστώσεων είναι να επωφελούνται οι παράκτιοι πληθυσμοί, αυτό που μπορεί να κάνει ένα Κράτος μέλος -για παράδειγμα το Ηνωμένο Βασίλειο- είναι να ρωτά όλες τις επιχειρήσεις αδιακρίτως (και όχι μόνον εκείνες της «quota hopping »), τι είδους οικονομικό δεσμό επιδιώκουν να καθιερώσουν με τις παράκτιες περιοχές. Μπορούν να θεσπιστούν κριτήρια για την αξιολόγηση του οικονομικού δεσμού που έχουν ορισμένα πλοία με μια χώρα, αλλά δεν μπορούν να επιβάλλονται μέτρα που ενέχουν διακρίσεις.

<SPEAKER ID=170 LANGUAGE="EN" NAME="Gallagher">
Χαίρομαι που η Επίτροπος Bonino ξεκαθάρισε την κατάσταση, επειδή μετά τη διακήρυξη του Αμστερνταμ είχε δημιουργηθεί η εντύπωση ότι η κυβέρνηση του Ηνωμένου Βασιλείου και ο Βρετανός Πρωθυπουργός έτυχαν ιδιαίτερης μεταχείρισης. Η απάντηση σήμερα δηλώνει ότι δεν ήταν έτσι, και συγχαίρω την Επίτροπο για τη σημερινή της αυτή δήλωση.
<P>
Θα ήθελα να σημειώσω στην Επίτροπο ότι στα πλαίσια της κοινής αλιευτικής πολιτικής ότι είναι καλό για το Ηνωμένο Βασίλειο είναι καλό για την Ιρλανδία και για όλες τις χώρες. Γνωρίζω ότι ως υπέρμαχος της αλιευτικής βιομηχανίας και των συμφερόντων των αλιέων, θα το αναγνωρίσει. Αλλά η Επίτροπος θα μπορούσε να δώσει έναν ορισμό για τους οικονομικούς δεσμούς; Ποιος αποφασίζει; Ποιος θα αναλάβει τη διαιτησία; Ποιος θα κρίνει και ποιος θα πάρει την απόφαση και σε σχέση με τι;
<P>
Θα ζητήσω από την Επίτροπο να εξασφαλίσει οικονομικούς δεσμούς που δεν θα συνίστανται μόνο στη χρήση ενός λιμανιού της Ιρλανδίας, του Ηνωμένου Βασιλείου ή οπουδήποτε αλλού εκφορτώνονται τα ψάρια, που αμέσως μετά μεταφέρονται στην Ισπανία ή κάποιαν άλλη χώρα. Ο οικονομικός αυτός δεσμός δεν είναι επαρκής· στην πράξη θα έπρεπε να είναι στενότερος.

<SPEAKER ID=171 LANGUAGE="EN" NAME="Bonino">
Πράγματι, δεν υπάρχει κάποια μεταχείριση με μεγαλύτερα προνόμια. Κάτι τέτοιο είναι αντίθετο με τους νόμους της Ευρωπαϊκής Κοινότητας σύμφωνα με τους οποίους τα κράτη μέλη είναι ίσα. Αυτό είναι κάτι το οποίο δεν θα μπορούσα να επιδοκιμάσω. Το αντίθετο μάλιστα.
<P>
Κατά τη διάρκεια του περασμένου έτους κάναμε προτάσεις και εισηγήσεις στις αρχές του Ηνωμένου Βασιλείου για τον τρόπο με τον οποίο θα πρέπει να θέσουν σε εφαρμογή τον οικονομικό δεσμό στον οποίο αναφέρεται το Ευρωπαϊκό Δικαστήριο. Η Επιτροπή θα εξετάσει την εφαρμογή του οικονομικού δεσμού με αναλογικό τρόπο ο οποίος δεν θα δημιουργεί διακρίσεις, όταν θα έχει λάβει μία πρόταση σχετικά με τα κριτήρια που προτείνει το Ηνωμένο Βασίλειο. Αλλά αυτό δεν μπορεί να επιβληθεί. Το Ηνωμένο Βασίλειο μπορεί να λέει σε κάθε πλοίο: προκειμένου να διαθέτετε ποσοστώσεις θα πρέπει να αποδείξετε ότι διαθέτετε έναν οικονομικό δεσμό. Ο οικονομικός αυτός δεσμός δυνατόν να είναι ένα από τα κριτήρια που έχει κάνει δεκτά η Επιτροπή. Αλλά δεν είναι σε θέση να επιβάλλει οποιοδήποτε από αυτά τα κριτήρια σε κανένα.
<P>
Επιτρέψτε μου να υπενθυμίσω στα μέλη ότι, για παράδειγμα, στη Δανία ισχύει η δανική νομοθεσία σύμφωνα με την οποία το 50 % των εκφορτώσεων πρέπει να έχουν γίνει σε δανικό λιμάνι. Αυτή είναι μία δυνατότητα για την εξασφάλιση οικονομικού δεσμού με ένα κράτος σημαίας.

<SPEAKER ID=172 NAME="Πρόεδρος">
Ο κ. Varela μού ζητά το λόγο για ένα ζήτημα επί της διαδικασίας. Ποιο άρθρο του Κανονισμού επικαλείστε για ένα ζήτημα επί της διαδικασίας, κ. Varela;

<SPEAKER ID=173 LANGUAGE="ES" NAME="Varela Suanzes-Carpegna">
Κύριε Πρόεδρε, δεν έχω τον Κανονισμό στα χέρια μου και δεν μπορώ να επικαλεστώ κανένα άρθρο, δεν επιθυμώ όμως διόλου να υπεισέλθω στην ουσία του ζητήματος.
<P>
Η κ. Επίτροπος μιλά για πλοία «quota hopping », και θα ήθελα να της ζητήσω, παρακαλώ, να μη χρησιμοποιεί αυτήν τη βρετανική ορολογία· ας τη μεταφράζει στα ιταλικά, ή και στα ισπανικά, διότι αυτή η ορολογία ενέχει αρνητική συνεκδοχή. Μιλάμε για άμεσες επενδύσεις ενός Κράτος μέλους σε άλλο Κράτος μέλος. Γι' αυτό κι εγώ μιλώ για κοινές επιχειρήσεις.

<SPEAKER ID=174 NAME="Πρόεδρος">
Κύριε Varela, δεν ξέρω ως ποιο σημείο αυτό είναι ένα ζήτημα επί της διαδικασίας και όχι ένα ζήτημα καθαρά σημασιολογικό, εν πάση περιπτώσει όμως, η παρούσα Προεδρία, που είναι πολύ χαλαρή, σας έδωσε το λόγο και σας ευχαριστεί για την πληροφορία σας, όπως είδα ότι σας ευχαριστούσε και η κ. Bonino με την ευγένεια που είναι τόσο χαρακτηριστική σε εκείνη.
<P>
Δεδομένου ότι ο συντάκτης της απουσιάζει, η ερώτηση Αριθ. 40 καταπίπτει.
<P>
Ερώτηση Αριθ. 41 που υπέβαλε η κ. Sirkka-Liisa Anttila (H-0575/97):
<P>
Θέμα: Υποψίες για εξαγωγή, από την Μεγάλη Βρετανία, ποσοτήτων βοείου κρέατος του οποίου η εξαγωγή έχει απαγορευθεί
<P>
Σύμφωνα με ειδησεογραφικά πρακτορεία, η Μεγάλη Βρετανία έχει εξαγάγει, μεταξύ άλλων και στην Ολλανδία, βόειο κρέας παρά την εν ισχύι σχετική απαγόρευση. Εάν η πληροφορία αυτή ευσταθεί, τότε η Μεγάλη Βρετανία έχει παραβιάσει την απαγόρευση εξαγωγής βοείου κρέατος η οποία επεβλήθη λόγω της κρίσης με την ΣΕΒ. Γι' αυτό και είναι απαραίτητο να εξακριβωθεί εάν η πληροφορία σχετικά με την εξαγωγή βοείου κρέατος αληθεύει. Εάν η πληροφορία σχετικά με την παραβίαση της απαγόρευσης αυτής εξαγωγής αληθεύει, τότε πρέπει, οπωσδήποτε, να εξακριβωθεί σε ποιες χώρες κατέληξε το κρέας, και σε ποιες ποσότητες. Η εξακρίβωση της αλήθειας είναι ιδιαίτερα σημαντική δεδομένου ότι στην περίπτωση αυτή έχει τεθεί σε αμφισβήτηση η αξιοπιστία ολοκλήρου της Ευρωπαϊκής Ένωσης. Δεν πρέπει να λησμονούμε το γεγονός ότι η Ευρωπαϊκή Ένωση έχει καταβάλει ιδιαίτερες προσπάθειες σε πολλούς τομείς για να αποκατασταθεί η εμπιστοσύνη των καταναλωτών προς το βόειο κρέας. Μεταξύ άλλων, η Κοινότητα έχει δαπανήσει 32 εκατ. Ecu για την προώθηση του εν λόγω κρέατος, και έχει επιβάλει την αναγραφή, επ' αυτού, στοιχείων σχετικά με την προέλευσή του. Εάν, όντως η απαγόρευση αυτή έχει αγνοηθεί από τις βρετανικές αρχές, τότε όλες οι προαναφερθείσες προσπάθειες θα έχουν καταβληθεί ματαίως. Για λόγους προστασίας των καταναλωτών, ακόμη και η σχετική νομοθεσία υποχρεώνει τους υπευθύνους να ενημερώσουν το κοινό σχετικά με τις χώρες στις οποίες έχει ενδεχομένως καταλήξει το προερχόμενο από ζώα που έχουν προσβληθεί από ΣΕΒ κρέας. Για την καλύτερη προστασία της υγείας των καταναλωτών, η σοβαρή αυτή υπόθεση πρέπει να διαλευκανθεί όσο το δυνατόν ταχύτερα.
<P>
Ποια μέτρα προτίθεται να λάβει η Επιτροπή προκειμένου να εξακριβώσει εάν η προερχομένη από τα ειδησεογραφικά πρακτορεία πληροφορία ότι η Μεγάλη Βρετανία έχει εξαγάγει, παρά την σχετική απαγόρευση, βόειο κρέας αληθεύει, και εάν ναι, σε ποιες χώρες και σε ποιες ποσότητες;

<SPEAKER ID=175 NAME="Bonino">
Εχτές έκανα μία πλήρη και λεπτομερή έκθεση στην προσωρινή Επιτροπή που έχει δημιουργηθεί για την παρακολούθηση των συστάσεων περί την ΣΕΒ. Αλλά στην ολομέλεια πιθανώς να μπορώ να υπενθυμίσω ορισμένα βασικά στοιχεία. Η λεπτομερής έκθεση είναι διαθέσιμη για όλους τους βουλευτές.
<P>
Στις 29 Απριλίου οι ολλανδικές αρχές είχαν την υπόνοια ότι 1.650 τόνοι κρέατος που πωλήθηκαν από τη βελγική εταιρεία Tragex-Gel, και οι οποίοι είχαν αποθηκευτεί στο Vlissingen, αποτελούσαν παράνομες εξαγωγές βοείου κρέατος από το Ηνωμένο Βασίλειο. Πάνω από 100 τόνοι είχαν πουληθεί σε ευρωπαϊκές εξαγωγικές εταιρείες και συνεπώς εξαχθεί από αυτές προς τρίτες χώρες με επιστροφές. Μία συμπληρωματική ποσότητα 700 τόνων κατασχέθηκε από τον Ολλανδό εισαγγελέα. Αργότερα, στις αρχές του Μαϊου οι ολλανδικές κτηνιατρικές αρχές ενημέρωσαν τις βελγικές αρχές και το Βρετανό υπουργό Γεωργίας για τα ευρήματά τους.
<P>
Στις 7 Μαϊου το ολλανδικό Υπουργείο Υγείας πληροφόρησε την UCLAF (μονάδα συντονισμού για την καταπολέμηση της απάτης), αλλά ζήτησε πλήρη μυστικότητα σε σχέση με την έρευνα που είχε ξεκινήσει ταυτόχρονα με πρωτοβουλία του Ολλανδού εισαγγελέα. Στις 26 Ιουνίου οι υπηρεσίες της Επιτροπής έλαβαν γνώση και στις 26 και 27 Ιουνίου το Γραφείο Τροφίμων και Κτηνιατρικών προϊόντων ξεκίνησε μια αποστολή επιθεώρησης. Οι βρετανικές αρχές επιβεβαίωσαν ότι το κρέας που είχε κατασχεθεί από τις ολλανδικές αρχές ήταν βρετανικής προέλευσης, επιβεβαιώνοντας έτσι μία παραβίαση του εμπάργκο.
<P>
Η ομάδα που είχε αναλάβει την αποστολή είχε τη γνώμη ότι οι έλεγχοι του κρέατος ήταν ανεπαρκείς. Για το λόγο αυτό μία επιστολή με μία πρώτη μορφή του άρθρου 169 απεστάλη στις βρετανικές αρχές από την Επιτροπή στις 8 Ιουλίου. Οι αρχές του Ηνωμένου Βασιλείου απάντησαν σήμερα και η Επιτροπή μελετά την επιστολή. Και ίσως μάλιστα να ξέρετε ότι ο Υπουργός Γεωργίας, κύριος Cunningham, παρευρίσκεται αυτή τη στιγμή σε μία συνάντηση της προσωρινής Επιτροπής για τη ΣΕΒ.
<P>
Στις 2 Ιουλίου η Επιτροπή πληροφόρησε όλα τα κράτη μέλη, το Ευρωπαϊκό Κοινοβούλιο και το κοινό για τις παράνομες εξαγωγές κρέατος και οι τρίτες χώρες, οι οποίες αποτελούν πιθανό προορισμό έχουν αυτή τη στιγμή επίσης ειδοποιηθεί. Πρόκειται για τη Ρωσία, την Αίγυπτο, τη Γουινέα, τη Βοσνία Ερζεγοβίνη και την Πολωνία. Μία επίσκεψη επιθεώρησης σε δύο βελγικές μονάδες έγινε στις 3 Ιουλίου. Η κατάσταση θεωρήθηκε μη ικανοποιητική από πλευρά ελέγχου και υπήρχαν στοιχεία τα οποία υποδήλωναν δεσμό μεταξύ της Tragex-Gel και της σχετικής βρετανικής μονάδας.
<P>
Με βάση τα ευρήματα αυτά, στις 4 Ιουλίου η Επιτροπή ζήτησε από τις βελγικές αρχές να αποσύρουν άμεσα την έγκριση των δύο εταιρειών και την ίδια μέρα ο Βέλγος Υπουργός Υγείας ενημέρωσε τις εταιρείες Tragex-Gel και Lefebre για την ενδεχόμενη απόσυρση της έγκρισής τους και αποφάσισε ότι το κρέας που βρισκόταν στο χώρο τους απαγορευόταν να απομακρυνθεί από αυτόν. Η Επιτροπή εξετάζει, επίσης, εάν οι βελγικές αρχές εφάρμοσαν ορθά την κοινοτική νομοθεσία. Στις 4 Ιουλίου οι γερμανικές αρχές πληροφόρησαν την Επιτροπή ότι ένα φορτίο 172 τόνων προερχόμενο από τις δύο βελγικές εταιρείες βρισκόταν αποθηκευμένο στο Αμβούργο. Έτσι, στις 8 Ιουλίου έγινε μία αποστολή στη Γερμανία και οι 172 τόνοι ύποπτου κρέατος κατασχέθηκαν από τις γερμανικές αρχές.
<P>
Μία ειδική αποστολή σε σχέση με ορισμένες βρετανικές εταιρείες ξεκίνησε στις 8 Ιουλίου σε συνεργασία με τις υπηρεσίες του Ηνωμένου Βασιλείου και βασιζόμενες σε στοιχεία που παρείχαν οι υπηρεσίες της Επιτροπής οι αρμόδιες αρχές του Ηνωμένου Βασιλείου εξέδωσαν εντάλματα έρευνας για διάφορες βρετανικές εταιρείες, που ήταν πιθανόν αναμεμιγμένες σε παράνομο εμπόριο. Υπήρχαν στοιχεία ότι σε μέρος των βρετανικών κρεάτων είχε δοθεί κάποια άλλη κοινοτική προέλευση εκτός αυτής του Ηνωμένου Βασιλείου. Βάσει των στοιχείων που ανακαλύφθηκαν στις εταιρείες Safex Cold Store και Heine Foods στις 14 Ιουλίου ζητήσαμε από τις βρετανικές αρχές να αποσύρουν τις εγκρίσεις από τις εταιρείες αυτές. Ο κύριος Cunningham με επιβεβαίωσε εχθές τηλεφωνικώς ότι πρόκειται να αποσύρει τις εγκρίσεις των δύο αυτών εταιρειών.
<P>
Έτσι, τελικά ανακαλύψαμε 1.650 τόνους. Μέσα σε διάστημα μιας εβδομάδας καταφέραμε να ανακαλύψουμε όλη την ποσότητα. Γνωρίζουμε που βρίσκεται όλη. Αυτό που δεν θα μπορούσα να σας εγγυηθώ είναι ότι φτάσαμε στο τέλος της ιστορίας, γιατί καθώς η έρευνα συνεχίζεται μπορεί να ανακαλυφθούν άλλες ποσότητες κρεάτων σε άλλα σημεία.

<SPEAKER ID=176 NAME="Anttila">
(FI ) Αξιότιμε κύριε Πρόεδρε, θα ήθελα, κατ' αρχάς, να ευχαριστήσω την κυρία Μπονίνο για τη θαυμάσια απάντησή της. Μια τέτοια, ενάντια στις κοινοτικές διατάξεις και στην απαγόρευση εξαγωγής, δραστηριότητα μειώνει και περαιτέρω την εμπιστοσύνη των καταναλωτών προς το βόειο κρέας, γεγονός το οποίο είναι ιδιαίτερα επιζήμιο για τον τομέα παραγωγής βοείου κρέατος ο οποίος αντιμετωπίζει ήδη τεράστια προβλήματα στην ΕΕ. Γι' αυτό και ερωτώ την Επιτροπή εάν προτίθεται, στη συνέχεια, να εντατικοποιήσει τους ελέγχους και να βελτιώσει την επιτήρηση προκειμένου να αποτραπούν ενδεχόμενες περιπτώσεις παρομοίων απατών οι οποίες θέτουν σε κίνδυνο ακόμη και την υγεία των καταναλωτών. Η επιδίωξη οικονομικού οφέλους μέσω της διάπραξης απάτης, θέτοντας σε κίνδυνο ακόμη και την υγεία των ανθρώπων, πρέπει να τιμωρείται στο μέλλον αυστηρότερα. Γι' αυτό και ερωτώ την Επιτροπή εάν έχει εξετάσει το ενδεχόμενο να συστήσει στα κράτη μέλη να επιβάλλουν αυστηρότερες ποινές.

<SPEAKER ID=177 NAME="Bonino">
Κατά πρώτον θα ήθελα να σας υπενθυμίσω ότι η επιθεώρηση αποτελεί ευθύνη των κρατών μελών. Η Επιτροπή έχει το δικαίωμα να συντονίζει τον έλεγχο. Θα ήθελα επίσης να σας υπενθυμίσω ότι η Επιτροπή έχει ζητήσει συνολικά 200 επιθεωρητές κτηνιάτρους και χαίρομαι ακούγοντας ότι κατά πάσα πιθανότητα το Κοινοβούλιο θα της επιτρέψει να προσλάβει 35 επιπλέον επιθεωρητές μέχρι το τέλος του έτους.
<P>
Ωστόσο, η Επιτροπή έχει μόνο δύο δυνατότητες. Με μεγαλύτερο εργατικό δυναμικό μπορούμε να αυξήσουμε τις επιτόπιες έρευνες και με τον τρόπο αυτό, εάν χρειάζεται, τις διαδικασίες για την ανακάλυψη παρανομιών. Θα πρέπει, όμως να εκμυστηρευτώ στο Σώμα ότι έχουμε μείνει πίσω στις επιθεωρήσεις άλλων τομέων κεφαλαιώδους σημασίας. Αλλά με 27 μόνο κτηνιάτρους - και μην ξεχνάτε ότι δεν έχω το δικαίωμα να τους πολλαπλασιάσω με κλονισμό, επειδή απαγορεύεται - δεν μπορούμε να κάνουμε περισσότερα. Είμαι ευχαριστημένη που καταφέραμε να εντοπίσουμε όλο αυτό το κρέας μέσα σε μία μόνο εβδομάδα.

<SPEAKER ID=178 LANGUAGE="ES" NAME="Redondo Jimιnez">
Κυρία Bonino, δεν πρόκειται τώρα να αναφερθώ στην απερισκεψία ή τη βιασύνη της Επιτροπής -θέμα για το οποίο ήδη συζητήσαμε αρκετά χθες στην επιτροπή παρακολούθησηςκαι δεν με απασχολεί το ότι υπάρχουν παραβάτες, γιατί αυτούς τους διώκει με όλη του τη βαρύτητα ο νόμος.
<P>
Αυτό όμως που με ανησυχεί είναι ότι δεν λειτουργούν τα συστήματα ελέγχου και επιτήρησης όπως η συνεχιζόμενη παραβίαση από πλευράς ορισμένων Κρατών μελών. Αρα λοιπόν, δεν πιστεύει η Επιτροπή ότι, με το σημερινό σύστημα ελέγχου -ανεξάρτητα από τον αριθμό των επιθεωρητών, κάτι που μπορεί να επιλυθεί- δεν λειτουργεί ο εν λόγω έλεγχος; Δεν θα πρέπει να επανεξεταστεί το προηγούμενο σύστημα που χρησιμοποιούσε οδηγούς που συνόδευαν ένα προϊόν, είτε επρόκειτο για ζων ζώο είτε όχι, από τον τόπο προέλευσής του ως τον τόπο προορισμού του, εφόσον αυτοί οι οδηγοί -έτσι ονομάζονται στη χώρα μαςεπικυρώνονταν τέλεια από τον αρμόδιο κτηνίατρο; Και συνεπώς, από τον τόπο προέλευσης ως τον τόπο προορισμού του, το εμπόρευμα πήγαινε πλήρως προσδιορισμένο και ελεγμένο. Δεν θα πρέπει να εξεταστεί αυτό το σύστημα; Διότι είναι φτηνό και δεν συνεπάγεται συμπληρωματικές δαπάνες για την Επιτροπή.

<SPEAKER ID=179 LANGUAGE="ES" NAME="Bonino">
Πράγματι, μπορεί η προηγούμενη μέθοδος να ήταν καλύτερη, αυτό όμως δεν εμπόδισε να φτάσουμε σε μια σοβαρή κρίση και να κατηγορηθεί και η Επιτροπή για έλλειψη ελέγχου. Εν πάση περιπτώσει, υπάρχει ένας κανονισμός που εφαρμόζεται, αλλά θεωρώ ότι πάντοτε μπορούν να αλλάζουν κάποια πράγματα. Πριν όμως αλλάξει ο κανονισμός, θα πρέπει να εξοπλιστούμε με το απαραίτητο ανθρώπινο δυναμικό για να αλλάξουμε θέση. Και είναι σημαντικό να ξέρουμε ότι πρόκειται να εκπονηθεί, σε μερικούς μήνες, μια έκθεση για τα συστήματα ελέγχου. Αυτό θα μπορούσε να προσφέρει στο Κοινοβούλιο και την Επιτροπή τη δυνατότητα να συζητήσουν σχετικά, συγκρίνοντας τις δύο μεθόδους και τις δύο εμπειρίες και να αποφασίσουν ποια μπορεί να είναι η καλύτερη μέθοδος. Θα μπορούσε για παράδειγμα να είναι ένας συνδυασμός και των δύο. Προβληματίζομαι σχετικά με αυτό, θεωρώ όμως ότι θα ήταν καλύτερα να έχουμε κάπως περισσότερη εμπειρία αυτής της μεθόδου, προκειμένου να εκπονήσουμε στη συνέχεια μια έκθεση που να μπορέσει να συζητηθεί από το Κοινοβούλιο και την Επιτροπή ώστε να δούμε με ποιον τρόπο μπορεί να βελτιωθεί το σύστημα.

<SPEAKER ID=180 LANGUAGE="SV" NAME="Thors">
Χαίρομαι για την θετική απάντηση που μπόρεσε να δώσει η Επίτροπος κ. Bonino. Δυστυχώς η κατάσταση είναι τέτοια ώστε οι μεγάλοι τίτλοι να αφορούν άσχημες ειδήσεις, ενώ οι καλές ειδήσεις, ότι επετεύχθη η ανίχνευση αυτού του μεγέθους, δεν έλαβαν δημοσιότητα. Γι&#x02BC;αυτό διερωτ, ωμαι, πρώτον: Μπορεί η Επιτροπή, π.χ. μέσω των ενημερωτικών γραφείων της στις πρωτεύουσες, πραγματικά να πληροφορήσει ποιό ήταν το αποτέλεσμα, δηλ. αν είχατε επιτυχία;
<P>
Δεύτερον: Δεν είναι αυτός λόγος για την επίσπευση του να τεθεί σε ισχύ ο κανονισμός για την σήμανση των προϊόντων βοείου κρέατος; Διότι φοβάμαι ότι θα μπορούσαν να προκύψουν πολλές παρόμοιες καταστάσεις, αν δεν τεθεί σε ισχύ ο κανονισμός γρηγορότερα.
<P>
Τρίτον, είμαι ευγνώμων για την ταπεινοφροσύνη που επέδειξε η κ. Bonino όταν αναρωτήθηκε αν αυτά είναι όντως όλα όσα αποκαλύφθηκαν. Υπάρχουν ενδείξεις για περαιτέρω απάτες, π.χ. στην Μ. Βρεττανία;

<SPEAKER ID=181 NAME="Bonino">
Για να αποφευχθούν οι παρεξηγήσεις, είπα μόνο ότι καταφέραμε να εντοπίσουμε όλη την ποσότητα των 1.650 τόνων, αλλά δεν μπορώ να πω εάν αυτό συνιστά το σύνολο της απάτης ή ότι δεν υπάρχουν άλλες ποσότητες, δεδομένου ότι η έρευνα συνεχίζεται. Βρισκόμαστε ακόμα στην αρχή. Νέοι έλεγχοι και έρευνες γίνονται στο Ηνωμένο Βασίλειο, για παράδειγμα. Οι δύο εταιρείες έκλεισαν για την ώρα και μελετούμε όλα τα έγγραφα, τους φακέλους κ.λπ. Όσον αφορά τους 1.650 τόνους γνωρίζουμε τι συνέβη, αλλά δεν μπορώ να πω ότι αυτή είναι όλη η ιστορία. Ίσως να σημαίνει ότι δεν κυκλοφορούν άλλες ποσότητες παρόμοιου κρέατος. Το ελπίζω.
<P>
Για το δεύτερο ζήτημα: γνωρίζετε τη θέση της Επιτροπής σχετικά με τη σήμανση. Η απόφαση και η αντίδραση όλων των κρατών μελών ήταν να κάνουν τη σήμανση υποχρεωτική από το 2.000, και για την ώρα να υπάρχει προαιρετική σήμανση, δεδομένου ότι αυτή διευκολύνει τον καθορισμό του κρέατος. Ελπίζω πως όχι μόνο αυτή η κρίση, αλλά και η καλύτερη ενημέρωση των καταναλωτών θα σπρώξουν τα κράτη μέλη να προωθήσουν όσο το δυνατόν περισσότερο την προαιρετική σήμανση.

<SPEAKER ID=182 NAME="Πρόεδρος">
Δεδομένου ότι ο συντάκτης της απουσιάζει, η ερώτηση Αριθ. 42 καταπίπτει.

<SPEAKER ID=183 NAME="Pinheiro">
Η Επιτροπή συμφωνεί με τον αξιότιμο κύριο βουλευτή ότι η δημιουργία συμφωνιών προγράμματος μπορεί να βοηθήσει να ξεπεράσουμε τις διοικητικές απαιτήσεις για χρηματοδότηση του ενός σχεδίου μετά το άλλο. Η Επιτροπή ως εκ τούτου σχεδιάζει να εισάγει τη δυνατότητα συμφωνιών προγραμμάτων στους αναθεωρημένους γενικούς όρους της για συγχρηματοδότηση με ΜΚΕ. Η αναθεώρηση των γενικών όρων έχει ξεκινήσει αυτή τη στιγμή. Παρόμοιες συμφωνίες για προγράμματα θα ξεκινήσουν σε πιλοτική βάση με αυτούς του ΜΚΕ, που έχουν να επιδείξουν την κατάλληλη αναπτυξιακή προσέγγιση στο συνεταιρισμό τους με τοπικούς ΜΚΕ και με τους οποίους η Επιτροπή είχε μακρά και ικανοποιητική συγχρηματοδοτική σχέση, και θα δημιουργηθούν προοδευτικά.
<P>
Οι συμφωνίες προγραμμάτων θα ισχύουν μόνο για ένα μέρος των συγχρηματοδοτικών πόρων κάθε χρόνο, δεδομένου η Επιτροπή θα συνεχίσει να χρηματοδοτεί ατομικά σχέδια για αυτούς τους ευρωπαϊκούς ΜΚΟ που συνεχίζουν να λειτουργούν σε βάση χρηματοδότησης ενός σχεδίου μετά το άλλο. Η Επιτροπή έχει ήδη χρησιμοποιήσει το όργανο αυτό, κυρίως στον τομέα της ανθρωπιστικής βοήθειας, μέσω των συμφωνιών πλαισίων με τους εταίρους της. Οι συμφωνίες πλαίσιο με τους εταίρους μας θεσμοθετήθηκαν το 1993 και προβλέπουν το συνολικό νομικό πλαίσιο για τις σχέσεις με ανθρωπιστικούς παράγοντες, όπως οι ΜΚΟ και οι διεθνείς οργανισμοί, διευκολύνοντας έτσι τον εκσυγχρονισμό και τη διευκόλυνση των διαδικασιών διαχείρισης ενεργειών ανθρωπιστικής βοήθειας.

<SPEAKER ID=184 LANGUAGE="SV" NAME="Lφφw">
Θέλω να ευχαριστήσω για την πολύ θετική απάντηση για την οποία χαίρομαι πολύ. Οι συμφωνίες πλαίσιο θα μπορούσε να μειώσουν τις διοικητικές δαπάνες τόσο για την Επιτροπή όσο και για τις μεμονωμένες οργανώσεις. Θα μπορούσαμε έτσι να έχουμε περισσότερα χρήματα της οικονομικής ενίσχυσης για πραγματική ενίσχυση.
<P>
Οι συμφωνίες πλαίσιο δεν είναι απαραιτήτως χρήσιμες μόνον σε μεγάλα προγράμματα. Πολλές από τις μεγάλες μη κυβερνητικές οργανώσεις έχουν τοπικές οργανώσεις επίσης, που θέλουν ίσως να κάνουν μικρότερα προγράμματα. Πιστεύω ότι οι μεγάλες οργανώσεις, θα μπορούσαν, αν αποκτήσουν συμφωνίες πλαίσιο, να αναλάβουν επίσης την ευθύνη μικρότερων προγραμμάτων που θέλουν να εκτελέσουν οι τοπικές οργανώσεις τους.
<P>
Όπως πολύ σωστά επισημαίνει ο Επίτροπος, αυτό έχει δοκιμαστεί με μεγάλη επιτυχία εντός του ECHO. Θα έπρεπε να εμπνεύσει την συνέχισή του και σε άλλους τομείς επίσης.

<SPEAKER ID=185 NAME="Pinheiro">
Κυρία Loow, συμφωνώ απόλυτα μαζί σας· εάν κανείς λάβει υπόψη το γεγονός ότι η στήριξη των ΜΚΟ μέσα σε τριάντα χρόνια πέρασε από τα 2, 5 εκατομμύρια ECU στα 175 εκατομμύρια ECU, σημειώθηκε μία τεράστια αύξηση και ο αριθμός των σχεδίων τα οποία πρέπει να χειριστούμε με σιγουριά απαιτούν την απλούστερη δυνατόν διαχείριση.
<P>
Εργαστήκαμε μαζί με την επιτροπή διασύνδεσης των ΜΚΟ με σκοπό να δημιουργήσουμε το αποκαλούμενο συγχρηματοδοτούμενο πρόγραμμα στήριξης. Ο στόχος είναι να βοηθηθούν οι ΜΚΟ ώστε να προετοιμαστούν κατάλληλα για τις απαιτήσεις των χρηματοδοτήσεων, των εκθέσεων και ούτω καθεξής. Ελπίζουμε ότι μέσω αυτών των συγχρηματοδοτικών προγραμμάτων στήριξης, η ποιότητα και η ακρίβεια των εκθέσεων θα βελτιωθεί και ως εκ τούτου η ιδέα είναι να διευρυνθούν σταδιακά τα πολυετή αυτά σχήματα σε όσο το δυνατόν περισσότερους ΜΚΟ. Σας διαβεβαιώ ότι το μέχρι σήμερα έργο μας με την επιτροπή διασύνδεσης έχει υπάρξει εξαιρετικά ενθαρρυντικό και έχω την πεποίθηση ότι αυτή είναι μόνο η αρχή μιας νέας σχέσης με τους ΜΚΟ.

<SPEAKER ID=186 LANGUAGE="DE" NAME="Posselt">
Κύριε πρόεδρε, έχω μια σύντομη, σαφή ερώτηση. Υπάρχει πλήρης κατάσταση ή κατάλογος όλων των κυβερνητικών και μη κυβερνητικών οργανισμών, που δραστηροποιούνται κατ'εντολή μας και με τα δικά μας χρήματα και μάλιστα όχι μόνο σε σχέση με την αναπτυξιακή συνεργασία, αλλά εν γένει σε τρίτες χώρες, και πού μπορεί κανείς να βρει τον κατάλογο αυτόν;

<SPEAKER ID=187 LANGUAGE="EN" NAME="Pinheiro">
Όλα τα σχέδια που αφορούν τα κράτη της Αφρικής, της Καραϊβικής, και του Ειρηνικού θα μπορούσαν να αναπτύσσονται από τη ΓΔ VIII. Είμαι βέβαιος ότι κάθε γεωργική ΓΔ έχει στη διάθεσή της έναν πλήρη κατάλογο ΜΚΟ. Όπως γνωρίζετε ο χειρισμός αυτών των θεμάτων γίνεται κυρίως σε γεωγραφική βάση. Εάν ενδιαφέρεστε και έχετε κάποιο ερώτημα, είμαι σίγουρος ότι θα λάβετε την απάντησή σας πολύ σύντομα.

<SPEAKER ID=188 NAME="Πρόεδρος">
Ερώτηση Αριθ. 44 που υπέβαλε ο κ. Graham Watson (H-0431/97):
<P>
Θέμα: Οι εκλογές στην Κένυα
<P>
Εντός του τρέχοντος έτους θα διεξαχθούν στην Κένυα προεδρικές, βουλευτικές και δημοτικές εκλογές.
<P>
Ποιά είναι η γνώμη της Ευρωπαϊκής Επιτροπής για τους συνεχιζόμενους περιορισμούς στην ελευθερία του συνέρχεσθαι και συνεταιρίζεσθαι όσον αφορά τα πολιτικά κόμματα; Προτίθεται άραγε να προτείνει την αποστολή εκλογικών παρατηρητηρίων στην Κένυα και, επιπροσθέτως, να καλέσει την κυβέρνηση να παραχωρήσει στην Εκλογική Επιτροπή της Κένυας την ανεξαρτησία την οποία δικαιούται βάσει του κενυατικού Συντάγματος, ώστε οι ψηφοφόροι της Κένυας να συμμετάσχουν σε ελεύθερες και τίμιες εκλογές χωρίς υποψίες και φόβο;

<SPEAKER ID=189 NAME="Pinheiro">
Η Ευρωπαϊκή Επιτροπή συμμετείχε στο πλαίσιο της αποκαλούμενης Ομάδας Δημοκρατικής Ανάπτυξης Χρηματοδοτών στην Κένυα στη σύνταξη μιας κοινής διακήρυξης σχετικά με τις ελεύθερες και αδιάβλητες εκλογές στην Κένυα, που θα διεξαχθούν αργότερα μέσα στο 1997.
<P>
Η διακήρυξη αυτή τονίζει τη σημασία των τεσσάρων ακόλουθων σημείων που είναι απαραίτητα για την ομαλοποίηση της κατάστασης στα πλαίσια της οποίας θα εκτυλιχθούν οι δεύτερες πολυκομματικές εκλογές της Κένυα, δηλαδή: πρόσβαση στα ψηφοδέλτια, πρόσβαση του εκλογικού σώματος, πρόσβαση στην πληροφόρηση και ελευθερία του συναθροίζεσθαι.
<P>
Η Επιτροπή θεωρεί ότι τα τέσσερα αυτά σημεία αποτελούν μία απαραίτητη σειρά όρων που θα οδηγήσουν σε ελεύθερες και αδιάβλητες εκλογές στην Κένυα. Στις 6 Μαϊου η διακήρυξη παραδόθηκε στον Πρόεδρο Daniel rap Moi. Στη διάρκεια της συνάντησης αυτής συμφωνήθηκε η Ομάδα Δημοκρατικής Ανάπτυξης των Χρηματοδοτών να συναντάται τακτικά με τις ανώτερες κενυατικές αρχές στα πλαίσια διαλόγου επί βασικών θεμάτων που αφορούν τις επερχόμενες εκλογές στην Κένυα. Ως αποτέλεσμα, μία άλλη συνάντηση με τον Πρόεδρο έγινε την 1η Ιουλίου.
<P>
Η Ευρωπαϊκή Επιτροπή συμφωνεί ότι ο ρόλος και η ανεξαρτησία της Εκλογικής επιτροπής είναι σημαντικός στη διαχείριση αυτών των εκλογών. Η Ευρωπαϊκή Επιτροπή από κοινού με τα κράτη μέλη της Ευρωπαϊκής Ένωσης θα μελετήσουν προσεκτικά τις αναλήψεις υποχρεώσεων της Εκλογικής επιτροπής με σκοπό να υπάρχει μεγαλύτερη διαφάνεια στη διαχείριση των εκλογών στην Κένυα.
<P>
Αυτή τη στιγμή, η Ομάδα Δημοκρατικής Ανάπτυξης των Χρηματοδοτών προετοιμάζει μία σύσταση η οποία αφορά την παρακολούθηση των εκλογών, συμπεριλαμβανομένης της πιθανής αποστολής παρατηρητών καθώς και μία γραμματεία παρακολούθησης των εκλογών. Ένας εμπειρογνώμων που θα χρηματοδοτηθεί από την ΕΚ αποτελεί μέρος της τεχνικής ομάδας η οποία βοηθά την Ομάδα Δημοκρατικής Ανάπτυξης των Χρηματοδοτών.
<P>
Τα γεγονότα που σημειώθηκαν στην Κένυα την περασμένη εβδομάδα, κατά τη διάρκεια των οποίων 14 άτομα σκοτώθηκαν σε βίαιες αντιπαραθέσεις συγκεντρωμένων ατόμων που πίεζαν για συνταγματικές μεταρρυθμίσεις, και οι οποίες διαλύθηκαν από αστυνομικές δυνάμεις, αποδεικνύουν ότι η κατάσταση χειροτερεύει σημαντικά και ότι η ανάγκη για διάλογο μεταξύ κυβέρνησης, αντιπολίτευσης και χορηγών είναι ακόμα πιο αναγκαία και επείγουσα.

<SPEAKER ID=190 LANGUAGE="EN" NAME="Watson">
Είμαι ευγνώμων προς τον κύριο Επίτροπο για την απάντησή του. Όπως θα γνωρίζει, η οικονομική κατάσταση και η ασφάλεια στην Κένυα επιδεινώνονται. Όχι μόνο υπάρχουν δρόμοι που καταστρέφονται και νοοκομεία και σχολεία που έχουν έλλειψη βασικών εφοδίων, αλλά και οι ληστείες είναι ανεξέλεγκτες· το κυβερνών κόμμα χρησιμοποιεί τις δυνάμεις του κατά των συγκεντρώσεων που ζητούν θεσμικές αλλαγές. Πράγματι η πρόσφατη θύελλα στον Καθεδρικό των Αγίων Πάντων και ο ξυλοδαρμός του Αιδεσιμώτατου Timothy Njoya είναι ένα μόνο παράδειγμα.
<P>
Είμαι ευγνώμων που η Επιτροπή προτείνει την εξέταση του θέματος της αποστολής παρατηρητών στις εκλογές, αλλά διερωτώμαι εάν η Επιτροπή θα εξετάσει, επίσης, και τα άλλα πράγματα που είναι απαραίτητο να γίνουν: την ανάθεση της διεξαγωγής των εκλογών σε ανεξάρτητη εκλογική επιτροπή, την κατάργηση της νομοθεσίας για τις δημόσιες συγκεντρώσεις που δίνει στην κυβέρνηση τη δυνατότητα ελέγχου των συναθροίσεων της αντιπολίτευσης και το ζήτημα της ανεξάρτητης ραδιοφωνίας στην οποία θα έχουν πρόσβαση όλα τα κόμματα. Ειδικότερα, θα ήθελα να ρωτήσω τον κύριο Επίτροπο εάν, εφόσον η Κένυα παραβίασε σαφώς το άρθρο 5 της Τέταρτης Συνθήκης Lome, εξετάζει η Επιτροπή το ενδεχόμενο αναστολής της βοήθειας που παρέχει προς την Κένυα βάσει της Συνθήκης Lome;

<SPEAKER ID=191 LANGUAGE="EN" NAME="Pinheiro">
Είναι προφανές ότι η σπουδαιότητα της δημιουργίας πιο ισορροπημένων κανόνων του παιχνιδιού ως προϋπόθεση για ελεύθερες και δίκαιες εκλογές αντανακλάται στη δήλωση που μόλις έκανα, και νομίζω ότι οι τέσσερις όροι που ανήγγειλα, δηλαδή η πρόσβαση στην ψηφοφορία, η πρόσβαση στο εκλογικό σώμα, η πρόσβαση στην πληροφόρηση και η ελευθερία των συγκεντρώσεων εμπερικλείουν, εάν μπορώ να το πω, ορισμένες από τις πλευρές στις οποίες αναφερθήκατε, όπως είναι η πρόσβαση στη ραδιοφωνία, που δεν είναι το μείζον ζήτημα σήμερα στην Κένυα. Όλοι γνωρίζουμε ότι υπάρχει η ελευθερία του τύπου στην Κένυα αλλά γνωρίζουμε επίσης ότι το ραδιόφωνο είναι το μόνο μέσο επικοινωνίας με πολλές απομακρυσμένες περιοχές. Από αυτά προκύπτει και η σημασία που, όχι μόνο η Ευρωπαϊκή Ένωση, αλλά και όλες οι ομάδες στις οποίες αναφέρθηκα, προσδίδουν στην παρακολούθηση της εργασίας της εκλογικής επιτροπής.
<P>
Θα πρέπει να πω ότι υπάρχει επίσης εντονότατη ανησυχία για την ονομαζόμενη κακή διακυβέρνηση που παρατηρήθηκε από ορισμένες πρεσβείες και αντιπροσωπείες μας στην Κένυα. Κατά την επίσκεψη που έκανα στην Κένυα εγώ ο ίδιος διευκρίνισα στον Πρόεδρο arap Moi και την ομάδα του ότι θα ήμασταν πρόθυμοι για συνεργασία, ακόμη και για στενή συνεργασία, αλλά οι όροι μας είναι σαφείς και αναφέρονται εκ νέου ρητά στην αναθεώρηση της Συνθήκης Lome, συγκεκριμένα στο άρθρο 5 για τα ανθρώπινα και τα πολιτικά δικαιώματα, καθώς επίσης για την καλή διακυβέρνηση.
<P>
Αναφερθήκατε στην κακή κατάσταση της οικονομίας σήμερα. Είναι αλήθεια αυτό, και οδήγησε το ΔΝΤ να θεωρήσει ότι η Κένυα βρίσκεται πλέον «εκτός πορείας». Αυτό σημαίνει ότι η δεύτερη δόση για τη διευκόλυνση των διαρθρωτικών ρυθμίσεων που ετοιμαζόταν να χορηγήσει το ΔΝΤ ανεστάλη, με συνέπεια και εμείς οι ίδιοι να αποφασίσουμε να αναστείλουμε, επίσης, τη στήριξη για διευκόλυνση των διαρθρωτικών ρυθμίσεων στην Κένυα, και αυτό παρά το γεγονός ότι αναγνωρίζουμε πως ο υπουργός Οικονομικών αξίζει τη στήριξη σε προσωπικό επίπεδο και οι ενέργειές του είναι εξαιρετικά θετικές. Παρατήρησα, επίσης, ότι έχουμε αναφέρει πως είμαστε έτοιμοι να θέσουμε σε ισχύ το άρθρο 5 εάν πειστούμε ότι οι όροι για ελεύθερες και δίκαιες εκλογές δεν ικανοποιήθηκαν.

<SPEAKER ID=192 NAME="Πρόεδρος">
Ερώτηση Αριθ. 45 που υπέβαλε ο κ. Clive Needle (H-0511/97):
<P>
Θέμα: Βήματα της Επιτροπής για την εξάλειψη της πολιομυελίτιδας στην Αφρική
<P>
Θα μπορούσε να αναφέρει η Επιτροπή τις ενέργειες στις οποίες προβαίνει για να συμβάλει στην εξάλειψη της πολιομυελίτιδας μέσω προγραμμάτων εμβολιασμού ατόμων σε αναπτυσσόμενες χώρες, με ιδιαίτερη μνεία στην Αφρική;

<SPEAKER ID=193 NAME="Pinheiro">
Κύριε Πρόεδρε, ειδικά στην Αφρική, η Επιτροπή καταβάλλει ήδη σημαντικές προσπάθειες για να στηρίξει προγράμματα εμβολιασμού. Οι προσπάθειες αυτές επιδιώκουν κατά προτεραιότητα, αφενός, να διασφαλίσουν κατά τρόπο διαρκή τον εφοδιασμό με εμβόλια προτεραιότητας - αναφέρομαι, ιδίως, στα εμβόλια κατά της διφθερίτιδας, του τέτανου, της ιλαράς, του κοκκύτη, του BCG και της πολυομυελίτιδας - και, αφετέρου, να αναπτύξουν και να βελτιώσουν τις αποκαλούμενες συνήθεις δραστηριότητες εμβολιασμού. Κυρίως, μέσω της στήριξης στις βασικές υπηρεσίες υγείας.
<P>
Οι παρεμβάσεις αυτές έχουν ως στόχο, στο άμεσο μέλλον, τη διεύρυνση όσον αφορά την ενίσχυση των εθνικών ικανοτήτων σε θέματα επιδημιολογικής επαγρύπνησης και βελτίωσης της αντίδρασης σε περίπτωση επιδημιών. Επιπλέον, με ειδική αίτηση των εθνικών αρχών, η Επιτροπή θα μπορεί να συμβάλει ώστε να διασφαλίζεται η χρηματοδότηση πρόσθετων δαπανών που συνδέονται, ιδίως, με το πρόγραμμα εξάλειψης της πολυομυελίτιδας, συμπεριλαμβανομένης, εάν ζητηθεί από τις εθνικές αρχές, της στήριξης για την οργάνωση και πραγματοποίηση εθνικών ημερών εμβολιασμού κατά της πολυομυελίτιδας. Αλλά, επαναλαμβάνω, ο κύριος στόχος μας είναι να ενισχύσουμε τον εφοδιασμό σε εμβόλια και να ενισχύσουμε την ικανότητα εμβολιασμού σε καθημερινή σε συνήθη βάση για το σύνολο των ασθενειών στις οποίας προαναφέρθηκα.

<SPEAKER ID=194 NAME="Needle">
Σας ευχαριστώ, κύριε Επίτροπε, γι' αυτή τη γενική απάντηση. Κατά τη διάρκειά της αναφέρατε ότι εάν υπάρχουν αιτήματα από εθνικές αρχές για παρατάσεις, θα τα εξετάσετε. Θα σας ήμουν ευγνώμων εάν μάθαινα την απάντηση που δώσατε στην επιστολή που λάβατε από τον Πρόεδρο Μαντέλα της Νοτίου Αφρικής το Μάρτιο, εκ μέρους πλήθους οργανώσεων που εκπροσωπούν ευρύτερα ένα συνασπισμό στόχος του οποίου είναι η καταπολέμηση της πολιομυελίτιδας στην Αφρική. Γνωρίζω ότι λάβατε επιστολές από την Παγκόσμια Οργάνωση Υγείας και άλλους φορείς που κατέστησαν εντελώς σαφές ότι μία από τις σημαντικότερες προτεραιότητες είναι η δημιουργία μεγάλων προγραμμάτων για τις ημέρες εμβολιασμού στις οποίες αναφερθήκατε. Ωστόσο, μου αναφέρουν ότι η ΕΕ καθυστερεί σημαντικά έναντι των ΗΠΑ, του ΗΒ και των εθνικών αρχών.
<P>
Θα ήθελα να μου πείτε τι συγκεκριμένα δαπανάται στον τομέα αυτό, και πώς ειδικότερα απαντήσατε στον Πρόεδρο Μαντέλα και τις αφρικανικές χώρες που ζητούν τη βοήθεια της ΕΕ, καθώς επίσης εάν θα το θέσετε ως θέμα προτεραιότητας, ούτως ώστε η ΕΕ να συμβάλλει όπως πρέπει με τη σειρά της για την καταπολέμηση της πολιομυελίτιδας στην Αφρική μέχρι την ημερομηνία που έχει θέσει ως στόχο η ΠΟΥ, το έτος 2000.

<SPEAKER ID=195 NAME="Pinheiro">
Ο λόγος που τόνισα το αίτημα των εθνικών αρχών στην απάντησή μου είναι ότι απορρίψαμε την απαίτηση της Παγκόσμιας Οργάνωσης Υγείας για τη στήριξη των λεγόμενων «ημερών εμβολιασμού». Γιατί; Διότι πιστεύουμε ότι οι πόροι έχουν πολλαπλά αποτελέσματα εάν ακολουθήσουν τις κανονικές διαδικασίες και περάσουν μέσα από τη βασική περίθαλψη που έχει αναπτυχθεί σε αρκετές χώρες.
<P>
Δεχόμαστε ότι σε ορισμένες περιπτώσεις, η υπηρεσία αυτή δεν μπορεί να παράσχει τον κύκλο εμβολιασμού που έχει θεσπιστεί σε πολλές αφρικανικές χώρες και για όλες τις ασθένειες στις οποίες αναφέρθηκα. Επομένως, στις περιπτώσεις εκείνες όπου οι αρχές συγκεκριμένων χωρών μας ζητούν να στηρίξουμε το είδος αυτό της ad hoc πρωτοβουλίας, είμαστε έτοιμοι να το κάνουμε, επειδή έχουμε την αίσθηση ότι οι εθνικές υγειονομικές αρχές είναι πιο αρμόδιες από εμάς για να κρίνουν πώς να επενδύσουν καλύτερα τους πόρους.
<P>
Αυτή είναι η πολιτική μας στον αγώνα κατά ορισμένων ασθενειών, όπως εξήγησα στον Διευθυντή της Παγκόσμιας Οργάνωσης Υγείας και σε ορισμένους ΜΚΟ από την άλλη πλευρά του Ατλαντικού και από αλλού, οι οποίοι με επισκέφτηκαν για το σκοπό αυτό. Πρόκειται για μία ευέλικτη προσέγγιση και έως τώρα οι χώρες είναι ευχαριστημένες από αυτήν, είτε επιλέξουν να ενισχύσουν τα κανονικά προγράμματά τους είτε, σε άλλες περιπτώσεις, να κάνουν εκστρατεία για μεγαλύτερη ενημέρωση του πληθυσμού.
<P>
Επομένως, φαντάζομαι ότι η απάντηση στον Πρόεδρο Μαντέλα ήταν Ναι. Είναι πολύ δύσκολο να πεις Όχι στον Νέλσον Μαντέλα.

<SPEAKER ID=196 NAME="Πρόεδρος">
Ερώτηση Αριθ. 46 που υπέβαλε η κ. Glenys Kinnock (H-0556/97):
<P>
Θέμα: Πρόληψη συγκρούσεων και ανάπτυξη
<P>
Συμφωνεί η Επιτροπή με τη γενική αρχή ότι η υποστήριξη στον τομέα της ασφάλειας θα πρέπει να ενταχθεί στα αναπτυξιακά προγράμματα, σε περιοχές συχνών συγκρούσεων (η προσέγγιση «πρώτα η ασφάλεια»); Εάν ναι, πώς προτίθεται να διασφαλίσει ότι τα Εθνικά και Περιφερειακά Ενδεικτικά Προγράμματα θα διαμορφωθούν κατά τρόπον ώστε να επιτρέπουν σύντομα την παροχή τέτοιας υποστήριξης;

<SPEAKER ID=197 NAME="Pinheiro">
Η Επιτροπή συνεχίζει να δίνει μεγάλη σημασία στο ζήτημα της πρόληψης των πολεμικών συγκρούσεων. Η Επιτροπή, στο πλαίσιο της Ευρωπαϊκής Ένωσης, βρίσκεται στην κορυφή του διαλόγου με τον Οργανισμό Αφρικανικής Ενότητας, ειδικότερα όσον αφορά τη βοήθεια προς τον μηχανισμό σύγκρουσης του OAU.
<P>
Η Επιτροπή έχει κάνει τα απαραίτητα βήματα για να μορφοποιήσει το λεγόμενο δίκτυο πρόληψης των συγκρούσεων και η Επιτροπή έχει παίξει πρωτεύοντα ρόλο στην επεξεργασία των κατευθυντήριων γραμμών SAC για τις συγκρούσεις, την ειρήνη και την αναπτυξιακή συνεργασία.
<P>
Η Επιτροπή ήταν, επίσης, η κινητήρια δύναμη πίσω από την έγκριση της κοινής θέσης και των αποφάσεων του Συμβουλίου για την πρόληψη των συγκρούσεων και το ψήφισμα στην Αφρική που ενέκρινε το Συμβούλιο Γενικών Υποθέσεων στις 2 Ιουνίου 1997. Τα έγγραφα αυτά αντανακλούν τις βασικές ιδέες και συστάσεις της ανακοίνωσης της Επιτροπής για την οικοδόμηση της ειρήνης και την πρόληψη των συγκρούσεων στην Αφρική στις 6 Μαρτίου 1996. Η Επιτροπή υπήρξε, επίσης, το όργανο που έθεσε το ψήφισμα για τη συνοχή το οποίο ενέκρινε το Συμβούλιο Ανάπτυξης στις 5 Ιουνίου του περασμένου έτους και στο οποίο προβάλλουν η οικοδόμηση της ειρήνης και η πρόληψη των συγκρούσεων ως ειδικό θέμα.
<P>
Τα δύο τελευταία έγγραφα είναι απολύτως συμπληρωματικά και παρέχουν πολύ στέρεη βάση για πλήθος συγκεκριμένων δραστηριοτήτων σε διάφορους τομείς. Τα έγγραφα αυτά επιβεβαιώνουν ότι η αναπτυξιακή βοήθεια παίζει πρωτεύοντα ρόλο στην οικοδόμηση της ειρήνης και την πρόληψη των συγκρούσεων. Ωστόσο, εάν θέλουμε να είναι αποτελεσματική η βοήθειά μας, στο στόχο της οικοδόμησης της ειρήνης, θα πρέπει να είναι σαφές ότι χρειάζεται να σκεφτούμε εκ νέου τους στόχους της βοήθειάς μας. Πιστεύω σθεναρά ότι είναι καιρός να σταματήσουμε να επικεντρώνουμε το ενδιαφέρον μας μόνο στην οικονομική ανάπτυξη και ότι πρέπει να πιστεύουμε, και να ενεργούμε σύμφωνα με, την αρχή ότι η οικονομική ανάπτυξη μόνη δεν προλαμβάνει ούτε επιλύει τις συγκρούσεις. Ορισμένες φορές, η οικονομική ανάπτυξη μπορεί ακόμη και να αποτελέσει την αρχή των εντάσεων στην κοινωνία ή να τις επαυξήσει.
<P>
Πιστεύω ότι η πολιτική - τα λειτουργικά πολιτικά συστήματα - είναι το κλειδί για την ευημερία της Αφρικής. Αποτυχία του κράτους, αναποτελεσματική και μη νομιμοποιημένη διακυβέρνηση, διαφθορά, αστάθεια εξουσίας και ευκαιριών, καταλήστευση του εθνικού πλούτου από μία μικρή ελίτ και καταστολή της δημοκρατίας, των δικαιωμάτων και των ελευθεριών: αυτά είναι τα βασικά προβλήματα που πρέπει να επιλυθούν. Αποτελούν τις ριζικές αιτίες των βίαιων συγκρούσεων και η βοήθειά μας θα πρέπει να στοχεύσει σε αυτές.
<P>
Η ανακοίνωσή μας για τις συγκρούσεις στην Αφρική στις αρχές του 1996 αποσαφήνισε τα προβλήματα αυτά με πολύ καθαρούς όρους. Η βοήθεια προς τις αναπτυσσόμενες χώρες, στην οποία περιλαμβάνονται τα προγράμματα στο πλαίσιο της Συνθήκης Lome, θα πρέπει να σχεδιαστεί και να εκτελεστεί κατά τρόπο που να βοηθάει στην αντιμετώπιση των ριζικών αιτίων των βίαιων συγκρούσεων. Με αυτή την έννοια, παρέχω πλήρη στήριξη στην ιδέα ότι, κατ' αρχήν, η βοήθεια για την ασφάλεια θα πρέπει να ολοκληρώνεται στα αναπτυξιακά προγράμματα σε περιοχές συγκρούσεων. Για το σκοπό αυτό, η Επιτροπή ακολούθησε μία πιο στρατηγική προσέγγιση κατά τον προγραμματισμό του δεύτερου χρηματοδοτικού πρωτοκόλλου της Lome IV. Τα έγγραφα στρατηγικής δίνουν μεγάλη έμφαση στην ανάλυση των εμποδίων που υπάρχουν σε μεμονωμένες χώρες και περιοχές για την εξέταση των παρελθόντων, σημερινών και πιθανόν μελλοντικών κρίσεων.
<P>
Θα ήθελα απλώς να προσθέσω ότι αυτά τα έγγραφα στρατηγικής συντάχθηκαν για πρώτη φορά μετά από διαβουλεύσεις με τα κράτη μέλη, τη Διεθνή Τράπεζα, το UNPD και, σε ορισμένες περιπτώσεις, τις Ηνωμένες Πολιτείες. Πιστεύω σθεναρά ότι υπήρξε πολύ ενθαρρυντικό το αποτέλεσμα, αλλά εξακολουθεί να μην αποτελεί αυτό που εγώ θεωρώ έγγραφο στρατηγικής με προσανατολισμό στην πλήρη και ολοκληρωμένη ανάπτυξη.

<SPEAKER ID=198 LANGUAGE="EN" NAME="Kinnock, Glenys">
Ευχαριστώ τον κύριο Επίτροπο για την απάντησή του. Θα γνωρίζει, βέβαια, ότι εγώ αλλά και άλλοι ανησυχούσαμε μήπως στην Πράσινη Βίβλο υπήρχε πολύ μικρή, ή και καθόλου, αναφορά στο ζήτημα της πρόληψης των συγκρούσεων. Φυσικά καλωσορίζω την αναφορά που μόλις έκανε στην απάντησή του και περιέλαβε την ασφάλεια στο πλαίσιο της Συνθήκης Lome. Θα μπορούσα να ρωτήσω τον κύριο Επίτροπο με ποιους πρακτικούς, απτούς τρόπους θα διασφαλίσει ότι πράγματι εμπεριέχεται στη Συνθήκη Lome;
<P>
Θα ήθελα, επίσης, να του θέσω μία ερώτηση για τη σπουδαιότητα της διατήρησης της ειρήνης. Η αποστρατικοποίηση αποτελεί σημαντικό τμήμα αυτής της διαδικασίας. Έχω στείλει επιστολή προς την Επιτροπή για την αποστρατικοποίηση πάνω από το μισό των δυνάμεων UNITA στην Αγκόλα. Μου φαίνεται ότι δεν διαθέτουμε το μηχανισμό για την ταχεία απελευθέρωση των κονδυλίων σε αυτές τις μετασυγκρουσιακές καταστάσεις. Γνωρίζω ότι οι διαδικασίες μας είναι δυσκίνητες, αλλά δεν μπορεί να είναι αυτός ο μόνος λόγος. Ο κύριος Επίτροπος είναι ανάγκη να επιλύσει το πρόβλημα αυτό. Μήπως στην περίπτωση αυτή η αρχή συνεργασίας στη Συνθήκη Lome στην πραγματικότητα βρίσκεται στην καρδιά ακριβώς του προβλήματος; Μήπως ο κύριος Επίτροπος σκέφτεται να θεσπίσει ένα χρηματοδοτικό όργανο που θα υπερπηδήσει το πρόβλημα το οποίο και ο ίδιος βλέπει ότι πρέπει να επιλυθεί;

<SPEAKER ID=199 LANGUAGE="EN" NAME="Pinheiro">
Ευχαριστώ την κυρία Kinnock που τόνισε τη σπουδαιότητα της πρόληψης των συγκρούσεων και το γεγονός ότι δεν παρουσιάζεται στην Πράσινη Βίβλο όπως θα έπρεπε. Ούτε υπάρχουν άλλες πλευρές, όπως η ανθρώπινη και η κοινωνική ανάπτυξη ή ζητήματα σχέσεων των δύο φύλων, με τις οποίες να ασχολήθηκε πρόσφατα η Επιτροπή. Πιστεύαμε ότι είναι τόσο σύγχρονα ώστε θα έπρεπε να συμπεριληφθούν στην Πράσινη Βίβλο ως πολύ σημαντικά τρέχοντα ζητήματα. Αλλά δεν έχω καμία αμφιβολία ότι θα πρέπει να κάνουμε έναν πιο ώριμο πολιτικό διάλογο με τους εταίρους μας των κρατών της Αφρικής, της Καραϊβικής και του Ειρηνικού και να συζητήσουμε ώριμα τα ζητήματα στα οποία μόλις αναφέρθηκα. Διαφορετικά, θα διαγράφουμε κύκλους χωρίς να θίγουμε το πραγματικό πρόβλημα. Έτσι λοιπόν νομίζω ότι θα πρέπει να έχουν δεσπόζοντα ρόλο στην επόμενη Συνθήκη Lome.
<P>
Όσον αφορά τη δεύτερη πλευρά του προβλήματος στο οποίο αναφέρθηκε η κυρία Kinnock, εγώ έχω συμμετάσχει σε αρκετές συζητήσεις για το πρόβλημα της Αγκόλας με τις αρχές της Αγκόλας. Είναι αλήθεια ότι στη Συνθήκη έχουμε περιορισμούς που την καθιστούν εξαιρετικά δύσκολη. Θα αναφέρω μερικούς μόνο. Πρώτον, εφόσον δεν μπορούμε να πληρώσουμε ή να παράσχουμε βοήθεια σε ζητήματα στρατιωτικής φύσης, τότε λοιπόν η αποστρατικοποίηση με τη βοήθεια του στρατού θεωρείται στρατιωτική ή μη στρατιωτική ενέργεια; Νομίζω ότι δεν είναι στρατιωτική ενέργεια, αλλά υπάρχουν ορισμένες αμφιβολίες για την ορθότητα της κρίσης αυτής.
<P>
Δεύτερον, υπάρχει το ζήτημα της κινητοποίησης κονδυλίων για το σκοπό αυτό. Κάθε περίπτωση αποστρατικοποίησης είναι μοναδική. Παραδείγματος χάριν, στη Λιβερία είχαμε «τα όπλα για τις δουλειές» και λειτουργεί. Στην Αγκόλα θα πρέπει να είναι εντελώς διαφορετικά, επειδή ολόκληρες πόλεις και χωριά έχουν σβηστεί από το χάρτη. Επομένως, υπάρχει ζήτημα επανοικοδόμησης πόλεων και χωριών από την αρχή. Κι αυτό είναι κάτι εντελώς νέο.
<P>
Ορισμένοι προτείνουν να το δρομολογήσουμε μέσω των ΜΚΟ αλλά οι κατευθυντήριες γραμμές για ΜΚΟ είναι ανεπαρκείς, εάν πάρετε τους 60.000 ανθρώπους περίπου που χρειάζονται άμεση αποστρατικοποίηση και επανεγκατάσταση κάπου έξω από τις πόλεις. Επομένως, είναι ένα από τα θέματα τα οποία εξετάζει η ΓΔ VIII, κυρίως επειδή θα πάω στην Αγκόλα στις αρχές Οκτωβρίου και στην κορυφή της ημερήσιας διάταξης για συζήτηση με τις αρχές της Αγκόλας και την UNITA είναι πώς ακριβώς θα επιλύσουμε βραχυπρόθεσμα το πρόβλημα της αποστρατικοποίησης 60.000 και 90.000 ανδρών που πολεμούν μεταξύ τους εδώ και τριάντα χρόνια. Θα μου έδινε μεγάλη χαρά να σας προσκαλέσω να έρθετε μαζί μου επειδή πιστεύω ότι αξίζει να γίνει το ταξίδι και οι συζητήσεις αυτές.

<SPEAKER ID=200 NAME="Πρόεδρος">
Δεδομένου ότι ο συντάκτης της απουσιάζει, η ερώτηση Αριθ. 47 καταπίπτει.
<P>
Η ερώτηση Αριθ. 48, που υπέβαλε ο κ. Barros Moura, απεσύρθη.
<P>
Ερώτηση Αριθ. 49 που υπέβαλε ο κ. Ian White (H-0494/97):
<P>
Θέμα: Περιοριστικές διατάξεις σχετικά με τα Αναπτυξιακά Περιφερειακά Ταμεία
<P>
Στις 7 Απριλίου υποβλήθηκε Γραπτή Ερώτηση (Ε-1395/97) σχετικά με την ύπαρξη ή μη ειδικών περιοριστικών διατάξεων για την χρησιμοποίηση κοινοτικών κεφαλαίων για την κατασκευή πολιτικών και όχι στρατιωτικών εγκαταστάσεων, στο πλαίσιο των εργασιών βελτίωσης του αεροδρομίου του Bendecula στις Εβρίδες νήσους στη Σκωτία.
<P>
Η Επιτροπή είχε απαντήσει ότι θα ενημερωνόταν από τα κράτη μέλη σχετικά με το θέμα. Υπάρχουν ήδη αυτές οι πληροφορίες;

<SPEAKER ID=201 NAME="Wulf-Mathies">
Για το αεροδρόμιο Benbecula δόθηκαν από το Ευρωπαϊκό Ταμείο Περιφερειακής Ανάπτυξης δύο επιχορηγήσεις στα πλαίσια του προγράμματος Highlands and Islands National Programm of Community Interest την περίοδο 1988-1991. Η πρώτη αφορούσε την κατασκευή ενός νέου τέρμιναλ, η δεύτερη χορηγήθηκε σε σχέδιο για την ολοκλήρωση της πίστας και του χώρου στάθμευσης. Από τα στοιχεία των αρμοδίων για την εκτέλεση αρχών συνάγονται τα εξής: Πρώτον, το συγχρηματοδοτηθέν από το Περιφερειακό Ταμείο τέρμιναλ του αεροδρομίου δε χρησιμοποιείται από τις ένοπλες δυνάμεις, παρά μόνον εάν πρόκειται για καταβάλλοντες το αντίτιμο επιβάτες σε εμπορικές πτήσεις. Δεύτερο, για τον κυλιόμενο διάδρομο δεν ισχύουν ιδιαίτεροι περιορισμοί. Ο στρατός επιτρέπεται να χρησιμοποιήσει το αεροδρόμιο μονάχα τράνζιτ, τα αεροσκάφη όμως της πολιτικής αεροπορίας έχουν προτεραιότητα. Συμπτωματικά μπορεί να χρησιμοποιηθεί το αεροδρόμιο σπανίως και για ασκήσεις, παραμένει όμως ανοικτό καθ'όλο αυτό το διάστημα για την πολιτική αεροπορία. Δεν υπάρχουν μόνιμες στρατιωτικές εγκαταστάσεις στο αεροδρόμιο. Για στρατιωτικές πτήσεις ισχύουν τα συνηθισμένα εμπορικά τιμολόγια, γεγονός που συμβάλλει στην αποδοτικότητα του αεροδρομίου. Οι στρατιωτικές πτήσεις αντιπροσωπεύουν εντούτοις ένα πολύ μικρό μέρος της συνολικής αεροπορικής κίνησης στο αεροδρόμιο Benbecula. Αποφασιστική σημασία για την κοινοτική επιδότηση είχαν τα αποτελέσματα στην τοπική οικονομία.

<SPEAKER ID=202 NAME="White">
Είμαι ευγνώμων στην κυρία Επίτροπο για την πολύ χρήσιμη απάντησή του. Υποψιάζομαι ότι οι πληροφορίες που έδωσαν «αρμόδιες αρχές», όπως το έθεσε, δεν είναι εντελώς ακριβείς. Μιλάω ως άνθρωπος που βρέθηκα στο αεροδρόμιο Benbecula και ο λόγος της ερώτησής μου ήταν απλώς ότι βρισκόμουν εκεί ως πολίτης επιβάτης και έγινα μάρτυρας της άφιξης πλήθους στρατιωτικών αεροσκαφών. Έγινα, επίσης, μάρτυρας του γεγονότος ότι ακριβώς δίπλα από το αεροδρόμιο βρίσκεται μία μεγάλη στρατιωτική βάση της RAF και λίγο πιο πέρα η Royal Artillery έχει μία τεράστια βάση. Διερωτώμαι στα σοβαρά εάν πράγματι η Ευρωπαϊκή Ένωση έχει, εν αγνοία της, επιχορηγήσει εν μέρει μία, κατά τα φαινόμενα, μεγάλη στρατιωτική βάση στα ανοιχτά των Εβρίδων.
<P>
Θα ήθελα να ενημερώσω την κυρία Επίτροπο ότι με ενδιέφερε η απάντησή της, αλλά νομίζω ότι θα έπρεπε να προχωρήσουμε παραπέρα.

<SPEAKER ID=203 LANGUAGE="DE" NAME="Wulf-Mathies">
Κύριε πρόεδρε, αντελήφθην ότι η απάντηση δε σας αρκεί. Η απόφαση ανάγεται ως γνωστό στο έτος 1988. Εν τω μεταξύ έχει γίνει απόδοση των κονδυλίων που κατά τις πληροφορίες μου χρησιμοποιήθηκαν για τα επιδοτημένα προγράμματα.

<SPEAKER ID=204 NAME="Πρόεδρος">
Δεδομένου ότι ο συντάκτης της απουσιάζει, η ερώτηση Αριθ. 50 καταπίπτει.
<P>
Ερώτηση Αριθ. 51 που υπέβαλε ο κ. Gary Titley (H-0507/97):
<P>
Θέμα: Το μέλλον του προγράμματος KONVER μετά το 1999
<P>
Προτίθεται η Επιτροπή να αποδώσει μεγαλύτερη σημασία στο πρόγραμμα KONVER μετά το 1999 υπό το φώς της επιτελούμενης αναδιάρθρωσης στην ευρωπαϊκή αμυντική βιομηχανία;

<SPEAKER ID=205 NAME="Wulf-Mathies">
Κύριε Titley, σήμερα είναι δυσμενής χρονική στιγμή, διότι - όπως γνωρίζετε - αύριο ο πρόεδρος της Επιτροπής θα παρουσιάσει την Agenda 2000 και μαζί μ'αυτήν και αλλαγές που θα αντικατοπτρισθούν στο πρόγραμμα των Διαρθρωτικών Ταμείων. Παρακαλώ για το λόγο αυτό για την κατανόησή σας που θέλω να προκαταλάβω τον πρόεδρο της Επιτροπής, θα ήθελα όμως να προβώ τώρα σε ορισμένες μόνο γενικές παρατηρήσεις.
<P>
Γνωρίζετε ότι οι τρέχουσες κοινοτικές πρωτοβουλίες επικρίνονται έντονα, επειδή δήθεν ο αριθμός τους είναι πολύ υψηλός και τα επί μέρους προγράμματα που αφορούν τις κοινοτικές πρωτοβουλίες υπέρ το δέον πολυάριθμα. Από τα 800 ενιαία προγράμματα που έχουμε τα 400 αφορούν κοινοτικές πρωτοβουλίες. Αυτό όμως ισχύει για το 9 % περίπου των κονδυλίων των Διαρθρωτικών Ταμείων. Αυτό εμφανίζει δυσανάλογα υψηλές διοικητικές δαπάνες και ουσιαστικά υπερκάλυψη με τα προγράμματα στόχου.
<P>
Δεδομένου ότι δε θέλω να προκαταλάβω όσα θα πει ο πρόεδρος θα ήθελα να επισημάνω σήμερα ότι οι κοινοτικές πρωτοβουλίες στις οποίες δε δίδεται συνέχεια θα πρέπει όσο το δυνατό να ενσωματώνονται στα mainstream προγράμματα.

<SPEAKER ID=206 NAME="Titley">
Δεδομένου ότι η απάντηση ήταν βασικά «περιμένετε μέχρι αύριο» είναι δύσκολο να ζητήσω μια συμπληρωματική. Η ανησυχία μου, ωστόσο, είναι ότι εάν ορισμένες ιστορίες για Κοινοτικά όργανα είναι αληθινές, το πρόγραμμα KONVER είναι πιθανόν να χαθεί. Το πρόγραμμα KONVER καλύπτει τομείς που δεν καλύπτονται σήμερα από το στόχο 1 ή το στόχο 2. Ούτε πάλι εντάσσονται εύκολα σε κάποιον από τους άλλους σκοπούς της Επιτροπής. Παρ' όλα αυτά, οι στόχοι αυτοί ήταν σημαντικοί για το μετασχηματισμό των αμυντικών βιομηχανιών, που αποτελούν έναν βασικό παράγοντα για το μετασχηματισμό των αμυντικών βιομηχανιών, που είναι βασικός παράγοντας για το όλο ζήτημα.
<P>
Θα μπορούσε να μου πει η κυρία Επίτροπος εάν αποδέχεται ότι το πρόγραμμα KONVER έχει νόμιμους στόχους, και ότι θα ήθελε να δει τους στόχους αυτούς να πραγματοποιούνται σε οποιοδήποτε πρόγραμμα υπάρξει μετά το 1999;

<SPEAKER ID=207 LANGUAGE="DE" NAME="Wulf-Mathies">
Κύριε Titley, αντιλαμβάνομαι τα επιχειρήματά σας υπέρ του KONVER και γνωρίζω επίσης ότι υπήρχε τελείως ειδικός λόγος, που το KONVER ήταν σημαντικό για ορισμένες περιοχές. Παρόλα ταύτα οφείλουμε ν'αναπτύξουμε ένα συνολικό σχέδιο που να λαμβάνει υπόψη όλους τους ενδοιασμούς. Θα πρέπει να εξετάσουμε με ποιά μορφή θα μπορέσουν να υποστηριχθούν τα αναγκαία να γίνουν και στον τομέα αυτό στο μέλλον. Παρακαλώ όμως να δείξετε κατανόηση για το ότι θα είναι πολύ δύσκολο να διατηρηθούν τουλάχιστον το ίδιο καλά, όλα όσα κάνουμε τώρα και να κάνουμε ακόμα περισσότερα σε άλλους τομείς. Για το λόγο αυτό θα πρέπει στο τέλος να καταλήξουμε σε δίκαιο συμβιβασμό που να ανταποκρίνεται στα συμφέροντα όλων των ενδιαφερομένων και κυρίως των περιφερειών που χρειάζονται περισσότερο βοήθεια.

<SPEAKER ID=208 NAME="White">
Όπως γνωρίζει η κυρία Επίτροπος, η δυτική Αγγλία είναι η πλέον εξαρτούμενη από την αμυντική βιομηχανία περιοχή ολόκληρης της Ευρωπαϊκής Ένωσης. Αυτός είναι ο λόγος που το KONVER είναι τόσο σημαντικό για μας.
<P>
Θα ήθελα να την ρωτήσω, εκ μέρους των εργατικών σωματείων της δυτικής Αγγλίας, εάν η Επιτροπή έχει σχέδιο αποτίμησης της αποτελεσματικότητας του KONVER για τα πρώτα χρόνια της ύπαρξής του ως Κοινοτικό πρόγραμμα. Έχει κάνει η Επιτροπή αξιολόγηση και μήπως θα ήταν δυνατό να σκεφτεί το ενδεχόμενο κάποιας διάσκεψης ή άλλου είδους συνάντησης όπου θα κληθούν οι εργατικές ενώσεις να εκθέσουν τις απόψεις τους; Μπορώ να πω στην κυρία Επίτροπο ότι υπάρχει διάχυτη δυσαρέσκεια μεταξύ των εργατικών σωματείων για τον τρόπο με τον οποίο λειτούργησε το εν λόγω πρόγραμμα στο παρελθόν, επειδή υπάρχει η αίσθηση ότι οι εργαζόμενοι εκεί δεν έχουν επαρκή πληροφόρηση και συμμετοχή σ' αυτό.

<SPEAKER ID=209 LANGUAGE="DE" NAME="Wulf-Mathies">
Κύριε White, θα αξιολογήσουμε φυσικά τα αποτελέσματα, όπως το κάνουμε και με τα άλλα δικά μας προγράμματα. Παρακαλώ όμως να δείξετε κατανόηση για το ότι, αφού το KONVER εν μέρει άρχισε να εφαρμόζεται εξαιρετικά αργοπορημένα, αυτό θα είναι δυνατό μόνον όταν θα μπορέσουμε να διακρίνουμε ορισμένα αποτελέσματα. Δεν έχω τώρα άμεσα εμπρός μου τους αριθμούς σας, εάν όμως το ενθυμούμαι ορθά βρισκόμαστε στο 6 % της συνολικής πρωτοβουλίας. Θα ψάξω όμως ευχαρίστως αμέσως και πάλι ειδικά για σας αυτό που αφορά το Ηνωμένο Βασίλειο. Αυτό επομένως σημαίνει ότι ελάχιστες πιστώσεις από το KONVER ξοδέψαμε μέχρι τώρα και φυσικά δεν είναι δυνατό να έχουμε παρά ελάχιστες επιτυχίες.
<P>
Θα εξετάσουμε πρώτον ποιά είναι τα αποτελέσματα του προγράμματος KONVER συνολικά και δεύτερο θα δώσουμε και δυνατότητα όπως συνέβη ήδη έως τώρα για ανταλλαγή πληροφοριών στους διάφορους τομείς. Πραγματοποιήθηκαν ήδη ορισμένες συσκέψεις περιοχών του KONVER.

<SPEAKER ID=210 LANGUAGE="ES" NAME="Garcνa Arias">
Κυρία Επίτροπε, θα ήθελα να θέσω μια ερώτηση σχετικά με το μέλλον της πρωτοβουλίας RECHAR, η οποία ως φαίνεται δεν προχωρεί περαιτέρω.
<P>
Γνωρίζω ότι αύριο θα παρουσιαστεί η Ατζέντα 2000, θα ήθελα όμως την άποψή σας σχετικά με το αν πρόκειται να συνεχιστούν αυτές οι αναδιαρθρώσεις, λόγω κοινοτικών επιταγών επιπλέον, με τις αρμοδιότητες που διαθέτει η Ευρωπαϊκή Ένωση μέσω της Συνθήκης ΕΚΑΧ, κάτι που θα εξακολουθήσει να επηρεάζει χώρες όπως η Γερμανία, η Ισπανία, ακόμη και η Γαλλία.
<P>
Θα ήθελα επίσης να σας ρωτήσω αν πιστεύετε ότι, με τη λήξη της Συνθήκης ΕΚΑΧ -και άρα και όλων των ενισχύσεων που λαμβάνονταν για την επαναβιομηχάνιση- και ενόψει της απόφασης του Συμβουλίου του Αμστερνταμ να διοχετεύσει αυτούς τους πόρους που εναπομένουν -τα αποθέματα της ΕΚΑΧ- σε άλλες λειτουργίες, θα πρέπει ίσως να προβληματιστούμε πραγματικά σχετικά με ένα μεταβατικό πρόγραμμα για τις περιοχές αυτές.

<SPEAKER ID=211 NAME="Πρόεδρος">
Κυρία Wulf-Mathies, όπως μπορέσατε να διαπιστώσετε, η συμπληρωματική ερώτηση της κ. Garcνa Arias βρίσκεται έξω από τα πλαίσια της ερώτησης που είχε διατυπωθεί αρχικά. Εντούτοις, μπορείτε να απαντήσετε αν το επιθυμείτε.

<SPEAKER ID=212 LANGUAGE="DE" NAME="Wulf-Mathies">
Πιστεύω ότι θα πρέπει να είμαι δίκαια. Εάν σήμερα δε λέω τί θα γίνει με το KONVER, δε μου επιτρέπεται να πω τίποτα ούτε όσον αφορά το RECHAR. Παρακαλώ για την κατανόησή σας σχετικά. Ξέρετε όμως ότι προσπαθούμε να επιλύσουμε τα προβλήματα με το RECHAR, ότι τα γνωρίζουμε καλά και ότι θα προσπαθήσουμε να είμαστε και στο μέλλον διαθέσιμοι για την επίλυση τέτοιου είδους προβλημάτων, ανεξάρτητα από τον τρόπο. Παρακαλώ όμως, δεύτερο, για την κατανόησή σας για το ότι είμαστε υποχρεωμάνοι να σεβαστούμε φυσικά αποφάσεις του Συμβουλίου όσον αφορά την ΕΚΑΧ.

<SPEAKER ID=213 NAME="Πρόεδρος">
Ερώτηση Αριθ. 52 που υπέβαλε ο κ. Miguel Arias Caρete (H-0515/97):
<P>
Θέμα: Δίκτυο Περιφερειών Πρωτευούσης
<P>
Αντιλαμβάνεται η Ευρωπαϊκή Επιτροπή την ιδιαιτερότητα των προβλημάτων που παρουσιάζονται σ' εκείνες τις περιφέρειες της Ευρώπης όπου ευρίσκεται και η πρωτεύουσα του κράτους;
<P>
Είναι ενήμερη η Επιτροπή για τις δραστηριότητες του Δικτύου Πρωτευουσών το οποίο περιλαμβάνει τις περιφέρειες Μαδρίτης, Βρυξελλών, Ile de France, Αθηνών, Λισσαβώνας, Στοκχόλμης, Ελσίνκι και στο οποίο συμμετέχουν ως παρατηρητές το Βερολίνο, το Δουβλίνο και η Βιέννη;

<SPEAKER ID=214 NAME="Wulf-Mathies">
Κύριε πρόεδρε, χαίρομαι φυσικά όλως ιδιαιτέρως που μπορώ ν'απαντήσω στον πρόεδρο της επιτροπής μου και θα ήθελα να το κάνω ευχαρίστως λέγοντας ότι η Επιτροπή είχε κατά το 1996 ανταλλαγή απόψεων με εκπροσώπους του Δικτύου των Περιφερειών Πρωτευούσης. Με την ευκαιρία αυτήν εξετάσθηκαν τα ιδιαίτερα προβλήματα των περιφερειών της Ευρώπης, στις οποίες βρίσκεται η πρωτεύουσα ενός κράτους. Στη συνάρτηση αυτήν ζήτησε η Επιτροπή από το Δίκτυο Περιφερειών Πρωτευούσης να δώσει ισχύ στα αιτήματά της σε σχέση με τη χωροταξιακή στρατηγική, η οποία χαράσσεται τη στιγμή αυτή στα πλαίσια του ευρωπαϊκού προγράμματος χωροταξίας και όπως γνωρίζετε το πρόγραμμα αυτό με το δίκτυο πόλεων στην Ευρωπαϊκή Ένωση ασχολείται επίσης με διάφορες λειτουργίες διαφόρων πόλεων.
<P>
Η Επιτροπή έλαβε γνώση με ενδιαφέρον του χάρτη των Περιφερειών Πρωτευούσης της Ευρωπαϊκής Ένωσης, στον οποίο απαριθμούνται τα κύρια στοιχεία των κατονομασθέντων προβλημάτων. Με την ανακοίνωσή της για την ανάπτυξη των πόλεων της Ευρώπης του Μαΐου του 1997 η Επιτροπή κάλεσε σε διάλογο τα ενδιαφερόμενα θεσμικά όργανα. Στο Noordwijk οι αρμόδιοι για τα θέματα πολιτικής για τις πόλεις και τη χωροταξία υπουργοί των κρατών μελών της ΕΕ ετόνισαν στα πλαίσια μιας άτυπης υπουργικής συνάντησης τον Ιούνιο του 1997 το μεγάλο ενδιαφέρον που υπάρχει για μια ανταλλαγή απόψεων και εμπειριών στην Ευρώπη.
<P>
Οι γνωμοδοτήσεις των ευρωπαϊκών θεσμικών οργάνων, του Ευρωπαϊκού Κοινοβουλίου αλλά και της Επιτροπής Περιφερειών, της Επιτροπής Οικονομικής Νομισματικής και Βιομηχανικής Πολιτικής και της Επιτροπής Κοινωνικών Θεμάτων και Απασχόλησης καθώς και οι προτάσεις των οργανώσεων για τις πόλεις όπως παραδείγματος χάρη του δικτύου, μπορούν να δώσουν σημαντκά ερεθίσματα για ένα φόρουμ πολιτικής για τις πόλεις, το οποίο έχει προβλέψει η Επιτροπή για το 1998 και για το λόγο αυτόν αναμένω και τη γνωμοδότηση του οργάνου αυτού που θα μπορέσει στη συνέχεια να μας βοηθήσει να σχηματίσουμε ορθή εικόνα της κατάστασης διαφόρων πόλεων με διαφορετικά προβλήματα.

<SPEAKER ID=215 LANGUAGE="ES" NAME="Arias Caρete">
Κυρία Επίτροπε, σας ευχαριστώ πολύ για την απάντησή σας και θα ήθελα να σας πω ότι οι πρωτεύουσες των Κρατών, ως κέντρα πολιτικών, δημοσιονομικών και πολιτιστικών αποφάσεων, παρουσιάζουν τον υψηλότερο βαθμό συγκέντρωσης υπηρεσιών της χώρας για την οποία πρόκειται, αλλά ότι επίσης η συγκέντρωση αυτή τις μετατρέπει σε πόλο έλξης για την εσωτερική μετανάστευση και τη μετανάστευση από τρίτες χώρες, με συνέπεια πολύ σημαντική αύξηση του περιθωριακού πληθυσμού, των ανέργων, και τη συνεπαγόμενη ερήμωση και πτώχευση της γύρω περιοχής. Επιπλέον, τα σχετικά υψηλά ποσοστά εισοδήματος των πραγματικά απασχολούμενων κατοίκων μετακινεί προς άλλες περιφέρειες την ενίσχυση των διαρθρωτικών Ταμείων.
<P>
Γι' αυτό και η ερώτησή μου, κυρία Επίτροπε, είναι αν στον νέο Στόχο 2, που εξετάζεται στην Ατζέντα 2000, η Επιτροπή σκέφτεται να λάβει υπόψη, μεταξύ των κριτηρίων επιλεξιμότητας, την κατάσταση αυτών των περιφερειών όπου βρίσκονται οι πρωτεύουσες των Κρατών, που αντιμετωπίζουν ένα πολύ ιδιαίτερο πρόβλημα, συγκεντρώνουν πολλές φορές ένα μεγάλο τμήμα των πολιτών, ακόμη και ενός Κράτους μέλους, και ωστόσο, ως σήμερα, δεν αποτελούν αποδέκτες διαρθρωτικών ενισχύσεων.

<SPEAKER ID=216 LANGUAGE="DE" NAME="Wulf-Mathies">
Κύριε πρόεδρε, κύριε βουλευτή, είμαι υποχρεωμένη να ζητήσω να μη χρειαστεί σήμερα ν'αγγίξουμε το θέμα Agenda 2000, διότι αύριο ο πρόεδρος θα κάνει δηλώσεις συνολικά για το θέμα αυτό. Επιτρέψτε μου όμως να επισημάνω ότι πράγματι θα ήταν σημαντικό να εξετάσουμε τί είναι αυτό που ξεχωρίζει τις πρωτεύουσες από άλλες πόλεις με παρόμοια προβλήματα, οι οποίες έχουν ν'αντιπαλέσουν με αστυφιλία, με ρύπανση του περιβάλλοντος και οι οποίες έχουν ορισμένες καίριες για μια περιφέρεια λειτουργίες. Θα παρακαλούσα λοιπόν, και παρακαλέσαμε και την περιφέρεια πρωτευούσης γι αυτό, να μας εκθέσει τα προβλήματά της, διότι το θεωρώ επιτυχία ν'ασχολούμεθα στο πλαίσιο πρωτοβουλιών για τους δήμους και πολιτικής για τις πόλεις με τα προβλήματα, ανεξάρτητα εάν αυτά παρατηρούνται σε πρωτεύουσες ή σε άλλες πόλεις. Είναι δηλαδή για τους ανθρώπους που ζουν εκεί το ίδιο επιβαρυντικά και οι άνθρωποι στις πρωτεύουσες υποφέρουν το ίδιο έντονα ή το ίδιο λίγο όπως άλλοι από τα προβλήματα αυτά.

<SPEAKER ID=217 NAME="Πρόεδρος">
Δεδομένου ότι εξαντλήθηκε ο χρόνος που είχε παραχωρηθεί στις ερωτήσεις προς την κ. WulfMathies, οι ερωτήσεις Αριθ. 53 έως 58 θα λάβουν γραπτή απάντηση.

<SPEAKER ID=218 NAME="Πρόεδρος">
Δεδομένου ότι ο συντάκτης της απουσιάζει, η ερώτηση Αριθ. 59 καταπίπτει.
<P>
Ερώτηση Αριθ. 60 που υπέβαλε η κ. Anne McIntosh (H-0440/97):
<P>
Θέμα: Αναγνώριση προσόντων εκπαιδευτού σκι στη Γαλλία
<P>
Τι μέτρα σκοπεύει να λάβει η Επιτροπή για να διασφαλίσει την αρμόζουσα εφαρμογή της σχετικής νομοθεσίας περί αναγνώρισης των προσόντων εκπαιδευτού σκι στη Γαλλία, αποφεύγοντας την πρακτική των εξετάσεων ικανότητας που χρησιμοποιούνται διακριτικά σε βάρος μη Γάλλων εκπαιδευτών;
<P>
Όσον αφορά την εγκατάσταση, τι μέτρα επανόρθωσης σκοπεύει να λάβει η Επιτροπή κατά των γαλλικών αρχών αν παραλείψουν να τροποποιήσουν τους κανόνες που αφορούν τη χορήγηση αδείας στους κατόχους διπλωμάτων που εξέδωσαν άλλα κράτη μέλη, ιδίως κατ' εφαρμογήν των διατάξεων της Οδηγίας 92/51/ΕΟΚ ;

<SPEAKER ID=219 NAME="Monti">
Κύριε Πρόεδρε, η Επιτροπή γνωρίζει πολύ καλά τα προβλήματα που συναντούν οι εκπαιδευτές σκι με βρετανικό δίπλωμα όταν ζητούν να αναγνωρσθούν τα προσόντα τους στη Γαλλία. Η Επιτροπή, όντως, έχει καταβάλει μεγάλες προσπάθειες για την επίλυση του προβλήματος. Θα ήθελα να υπενθυμίσω ότι μετά από την παρέμβαση της Επιτροπής η Γαλλία ενσωμάτωσε στη νομοθεσία της το κοινοτικό δίκαιο. Όσον αφορά την ελευθερία εγκατάστασης έχει δρομολογηθεί διαδικασία παραβίασης. Το ζήτημα θα επιλυθεί σε σύντομο χρονικό διάστημα, διότι οι γαλλικές αρχές πρόσφατα υιοθέτησαν μία διάταξη που εντάσσει στη γαλλική νομοθεσία την οδηγία 9251 ΕΟΚ σχετικά με την αναγνώριση των διπλωμάτων. Η σωστή εφαρμογή των νέων διατάξεων του γαλλικού δικαίου θα πρέπει τώρα να επαληθευθεί στην πράξη και η Επιτροπή θα συνεχίσει τη δράση της προς αυτή την κατεύθυνση.
<P>
Η Επιτροπή κατέβαλε επίσης μεγάλες προσπάθειες για να αρχίσει ο διάλογος μεταξύ του βρετανικού συλλόγου British Association of ski instructors (BASI) και των γαλλικών αρχών. Στόχος αυτής της πρωτοβουλίας είναι η ενθάρρυνση των διμερών συζητήσεων σχετικά με τους κανόνες που ρυθμίζουν την αναγνώριση του διπλώματος BASI πρώτου βαθμού. Συναντήσεις μεταξύ γάλλων αρμοδίων υπαλλήλων και ιθυνόντων της British Association of ski instructors έχουν ήδη πραγματοποιηθεί. Η Επιτροπή έχει ήδη καλέσει τις γαλλικές αρχές να εκθέσουν τις πρώτες εκτιμήσεις τους για τη διάταξη που αφορά την παροχή υπηρεσιών, πράγμα που θα γίνει κατά τις προσεχείς εβδομάδες. Εάν διαπιστωθεί ότι τα προσόντα εξετάζονται αυτομάτως, η Επιτροπή θα καλέσει τις γαλλικές αρχές να τροποποιήσουν αυτή την πρακτική.

<SPEAKER ID=220 NAME="McIntosh">
Κύριε Πρόεδρε, παρ' ότι καλωσορίζω τη μέχρι σήμερα δράση της Επιτροπής, φοβούμαι ότι απλώς δεν είναι αρκετά καλή. Ως ιδρυτικό μέλος της Ευρωπαϊκής Ένωσης, η γαλλική κυβέρνηση όφειλε να γνωρίζει περισσότερο, και να όφειλε να ξέρει ότι, όπως είπε και η κυρία Επίτροπος, παραβιάζονται κατάφωρα και τα δύο άρθρα της Συνθήκης για την ελευθερία ίδρυσης και, συγκεκριμένα, η εν ισχύι οδηγία που θα μπορούσα να τους υπενθυμίσω ότι εγκρίθηκε το 1992. Εκ μέρους των Βρετανών σκιέρ, πολλοί από τους οποίους έστειλαν επιστολές σ' εμένα και σε άλλα βρετανικά μέλη του Ευρωπαϊκού Κοινοβουλίου, μήπως θα μπορούσε να μας πει με ποιο τρόπο ένας Βρετανός υπήκοος που έχει βρετανικό δίπλωμα θα μπορέσει να καταλάβει μία θέση με ίσους όρους, βάσει του άρθρου 7 της Συνθήκης, έναντι ενός Γάλλου υπηκόου; Πρόκειται απλά για παιχνίδι με άνισους όρους και επαναλαμβάνω ότι η Γαλλία παραβιάζει τη Συνθήκη και την εν ισχύει οδηγία.

<SPEAKER ID=221 NAME="Monti">
Κύριε Πρόεδρε, θα μπορούσα ίσως να δώσω τις πλέον πρόσφατες λεπτομέρειες που αφορούν τον εν λόγω φάκελο, για τον οποίο η Επιτροπή ενδιαφέρεται όσο κι εσείς, κυρία ΜcIntosh.
<P>
Κατά πρώτον, τον περασμένο χρόνο έγιναν μεγάλες προσπάθειες, μέσω συναντήσεων, ανεπίσημων επαφών ή υπηρεσιακών επιστολών, να επιλυθούν τα προβλήματα που αντιμετωπίζουν οι αλλοδαποί εκπαιδευτές σκι που επιθυμούν να συνεχίσουν τις δραστηριότητές τους στη Γαλλία, και έχει σημειωθεί πραγματική πρόοδος στο θέμα. Δεν μπορούμε να ξεχάσουμε τις δύο γαλλικές δικαστικές αποφάσεις. Δεύτερον, η Επιτροπή έχει ζητήσει από τη Γαλλία να εξετάσει όλες τις εκκρεμείς μεμονωμένες περιπτώσεις που είναι γνωστές στην Επιτροπή. Τρίτον, μόλις παρελήφθη από την Επιτροπή μία νέα καταγγελία του κυρίου Holmes, δικηγόρου BASI. Τώρα έχει πλέον καταγραφεί επίσημα ως καταγγελία. Ο κύριος Holmes εκφράζει την ανησυχία μήπως οι εξετάσεις επαγγελματικών δεξιοτήτων αρχίζουν να ζητούνται συστηματικά για τους παρέχοντες τις υπηρεσίες. Εάν συμβεί αυτό, η Επιτροπή μπορεί να αποφασίσει να προχωρήσει σε ενέργειες. Τέταρτον, στις 17 Ιουνίου 1997, δέχτηκα μία αντιπροσωπεία εκπαιδευτών βασικού σκι με επικεφαλής την κυρία Billingham. Τέλος, μία επιστολή με ημερομηνία 3 Απριλίου 1997 υπογεγραμμένη από το Γενικό Διευθυντή Mogg εστάλη στις γαλλικές αρχές, ζητώντας τους να δώσουν στην Επιτροπή μία πρώτη αξιολόγηση της δικαστικής απόφασης για τους παρέχοντες τις υπηρεσίες. Η Επιτροπή μόλις παρέλαβε τα στοιχεία, τον Ιούνιο του τρέχοντος έτους. Επομένως νομίζω ότι τα γεγονότα αυτά μπορεί να σας πείσουν, κυρία McIntosh, για την επισταμένη προσοχή με την οποία η Επιτροπή παρακολουθεί αυτό το σημαντικό φάκελο.

<SPEAKER ID=222 NAME="Billingham">
Σας ευχαριστώ, Επίτροπε Monti. Δεν σας εκπλήσσει, είμαι βεβαία, που με βλέπετε να παίρνω το λόγο παρ' όλο που η ερώτησή μου είναι παραπανήσια. Σας ευχαριστώ που ήδη αναγνωρίσατε τη σπουδαιότητα αυτής της πολύ σημαντικής συνάντησης που είχαμε με τον πρόεδρο και το διευθύνοντα σύμβουλο της Βρετανικής Εταιρείας Εκπαιδευτών Σκι. Θα παρατηρήσατε από τα λεγόμενα της κυρίας McIntosh ότι η οργή είναι μεγάλη, θα πρέπει να πω, για το συγκεκριμένο θέμα. Χαίρομαι που ακούω ότι έχει σημειωθεί πρόοδος, υπάρχει όμως ακόμη κάποιος σκεπτικισμός. Δράση θέλουμε και όχι λόγια στο ζήτημα αυτό.
<P>
Δεν χρειάζεται να σας πω ότι το εν λόγω θέμα αποτελεί μια μικρογραφία του συνολικού σχεδίου δράσης σας για την ενιαία αγορά. Εάν δεν μπορούμε να ρυθμίσουμε σωστά το ζήτημα αυτό, τι ευκαιρίες και τι πιθανότητες έχουμε να ρυθμίσουμε όλα τα υπόλοιπα, απείρως συνθετότερα ζητήματα; Όσον αφορά τους εκπαιδευτές σκι, οι αψιμαχίες τους με τη Γαλλία αποτελούν μέρος, μόνο, της συζήτησης. Είμαι βεβαία ότι το θέμα θα έχει αντίκτυπο και στην υπόλοιπη Ευρώπη.

<SPEAKER ID=223 NAME="Monti">
Επιθυμώ να ευχαριστήσω την κυρία Billingham για το ενδιαφέρον που δείχνει για τις δραστηριότητες της Επιτροπής στο θέμα αυτό. Επιτρέψτε μου να αναφέρω ότι τα λόγια που είπα είναι πράγματι μόνο λόγια, μα λόγια που μιλούν για πράξεις. Οι πράξεις αυτές ίσως να μην είναι ακόμη αρκετές. Θα προχωρήσουμε σε όλες τις απαραίτητες δράσεις. Μιλάμε για δράσεις με λόγια, αλλά η δράση είναι το κλειδί στο εν λόγω θέμα. Συμμερίζομαι την άποψή σας ότι αυτή η ελεύθερη μετακίνηση των ανθρώπων, με την ευρύτερη έννοια, είναι ουσιώδης για την ενιαία αγορά. Αυτός είναι ο λόγος που επιδιώκουμε τόσο έντονα την επίλυση του προβλήματος.

<SPEAKER ID=224 NAME="Πρόεδρος">
Δεδομένου ότι ο συντάκτης της απουσιάζει, η ερώτηση Αριθ. 61 καταπίπτει.

<SPEAKER ID=225 NAME="Πρόεδρος">
Δεδομένου ότι πρόκειται για παρεμφερή ζητήματα, οι ερωτήσεις Αριθ. 62 και 63 θα απαντηθούν από κοινού.
<P>
Ερώτηση Αριθ. 62 που υπέβαλε η κ. Marνa Izquierdo Rojo (H-0482/97):
<P>
Θέμα: ΔΔ και νέες προτάσεις προκειμένου να εξασφαλισθεί η ελεύθερη κυκλοφορία εμπορευμάτων, ιδίως μέσω της Γαλλίας
<P>
Ποια θα ήταν, κατά τον Επίτροπο, τα πλέον ενδεδειγμένα μέτρα προκειμένου να αποφευχθούν στο μέλλον ατιμωρητί οι επανειλημμένες παραβιάσεις της ελεύθερης κυκλοφορίας των εμπορευμάτων; Ποιές προτάσεις σκοπεύει να διατυπώσει ενόψει της ΔΔ και της νέας συνθήκης για την Ένωση; Ποιές συγκεκριμένες πολιτικές θα εφαρμόσει; Ερώτηση Αριθ. 63 που υπέβαλε ο κ. Felipe Camisσn Asensio (H-0492/97):
<P>
Θέμα: Μέτρα κατά των βανδαλισμών που παρεμποδίζουν την ελεύθερη κυκλοφορία των εμπορευμάτων
<P>
Στο πλαίσιο του σχεδίου δράσης για τη ολοκλήρωση της Ενιαίας Αγορας, μεταξύ των στόχων του οποίου είναι και η άρση των τομεακών εμποδίων προς όφελος όλων των πολιτών, ποια μέτρα έχουν προβλεφθεί κατά των βανδαλισμών που σημειώνονται ενίοτε και παρεμποδίζουν την ελεύθερη κυκλοφορία των γεωργικών εμπορευμάτων;
<SPEAKER ID=226 NAME="Monti">
Θα απαντήσω μαζί και στις δύο ερωτήσεις. Όσον αφορά τα προβλήματα που έθιξαν οι κκ. βουλευτές και που αυτή τη στιγμή εξετάζουμε, η Επιτροπή έχει πολλές φορές εκφράσει τη θέση της για τις πράξεις βανδαλισμού που συχνά έχουν διαπράξει ορισμένες ομάδες γάλλων παραγωγών ή κάποιες αντιπροσωπευτικές οργανώσεις με στόχο τα γεωργικά προϊόντα τροφίμων από την Ισπανία.
<P>
Εγώ ο ίδιος πριν από μερικές ημέρες έστειλα μία επιστολή στο γάλλο υπουργό ευρωπαϊκών υποθέσεων για να τονίσω τις ανησυχίες της Επιτροπής στο θέμα αυτό. Παρόμοια επεισόδια, εξάλλου, που είχαν διαπιστωθεί κατά τα προηγούμενα έτη ανάγκασαν την Επιτροπή να δρομολογήσει τη διαδικασία παράβασης σύμφωνα με το άρθρο 169 της Συνθήκης, διαδικασία που αυτή τη στιγμή εξετάζει το Ευρωπαϊκό Δικαστήριο. Ο Γενικός Εισαγγελέας Lenz, εξάλλου, μεταβίβασε πρόσφατα στο Δικαστήριο τα συμπεράσματά του, ευθυγραμμιζόμενος απολύτως με τη θέση της Επιτροπής. Χωρίς αμφιβολία, στην περίπτωση που το Ευρωπαϊκό Δικαστήριο αναγνωρίσει τη μη συμμόρφωση της Γαλλίας στις υποχρεώσεις που απορρέουν από τη συνθήκη, και στην περίπτωση που τα μέτρα τα οποία έχουν υιοθετήσει οι γαλλικές αρχές δεν θέσουν τέλος σε αυτή την κατάσταση, η Επιτροπή θα ασκήσει προσφυγή σύμφωνα με το άρθρο 171 της Συνθήκης ΕΟΚ και, ενδεχομένως, θα ζητήσει από το Δικαστήριο να επιβάλει στη Γαλλία την πληρωμή ενός ποσού κατ' αποκοπήν ή ενός προστίμου.
<P>
Όσον αφορά τις πρωτοβουλίες γενικού χαρακτήρα που θα μπορούσαν να ληφθούν στο άμεσο μέλλον - αντικείμενο της επόμενης ερώτησης- η Επιτροπή έχει επίγνωση ότι οι προϋποθέσεις εφαρμογής των διαδικασιών οι οποίες έχουν δρομολογηθεί σύμφωνα με τα άρθρα 169 και 171, δεν επιτρέπουν να αντιμετωπισθούν και να επιλυθούν με ταχύ τρόπο προβλήματα όπως αυτά που ανέφεραν οι κκ. βουλευτές. Η Επιτροπή έχει εξάλλου επιστήσει την προσοχή των κρατών μελών σχετικά με αυτό το σημείο, στη γνωμοδότηση που δημοσίευσε το Φεβρουάριο του 1996 με την ευκαιρία της Διακυβερνητικής Διάσκεψης. Ακολούθως, στο σχέδιο δράσης για την ενιαία αγορά, η Επιτροπή διευκρίνισε ότι, όταν διαπιστώνονται σοβαρές παραβιάσεις του κοινοτικού δικαίου, θα έπρεπε να είναι σε θέση να υιοθετεί κατεπείγοντα μέτρα κατά των παραβιαζόντων κρατών, αποφασίζοντας την επιβολή, εάν χρειασθεί, κυρώσεων.
<P>
Η ενίσχυση των εκτελεστικών αρμοδιοτήτων της Επιτροπής θα συμβάλει στη μείωση των καθυστερήσεων κατά την επίλυση των προβλημάτων. Η Διακυβερνητική Διάσκεψη, εντούτοις, περατώθηκε χωρίς καμία τροπολογία προς αυτή την κατεύθυνση να ενταχθεί στη συνθήκη. Το ίδιο όμως το Ευρωπαϊκό Συμβούλιο του Αμστερνταμ ζήτησε από την Επιτροπή να εξετάσει τα μέσα για την αποτελεσματική εξασφάλιση της ελεύθερης διακίνησης των εμπορευμάτων, συμπεριλαμβανομένου και του ενδεχομένου επιβολής κυρώσεων στα κράτη μέλη, και την κάλεσε να υποβάλει προτάσεις γι αυτό το σκοπό πριν από την προσεχή συνεδρίαση του Ευρωπαϊκού Συμβουλίου το Δεκέμβριο του 1997. Είναι πολύ ενωρίς ακόμη, κύριε Πρόεδρε, για να υποδείξουμε πώς προβλέπεται να δράσει η Επιτροπή σε αυτό το θέμα. Βεβαίως, η Επιτροπή έχει αρχίσει να εξετάζει το σύνολο των προσφερομένων από τη Συνθήκη δυνατοτήτων για να ανταποκριθεί πλήρως στην πρόσκληση που της έχουν απευθύνει οι αρχηγοί κρατών και κυβερνήσεων με την ευκαιρία της τελευταίας συνεδρίασής τους.

<SPEAKER ID=227 LANGUAGE="ES" NAME="Izquierdo Rojo">
Κύριε Επίτροπε, η Διακυβερνητική Διάσκεψη υπήρξε απογοητευτική σε σχέση με αυτό το πρόβλημα, το οποίο εξακολουθεί να υπάρχει. Ευχαριστώ ιδιαίτερα την Επιτροπή για τη διάθεση που επέδειξε πριν τη Διακυβερνητική Διάσκεψη, και όπως διαπιστώνω -από τα λόγια σας, κύριε Επίτροπεκαι μετά από αυτήν.
<P>
Συνεπώς, σε αυτήν τη στάση αμοιβαίας υποστήριξης -διότι το πρόβλημα εξακολουθεί να υπάρχει- θα σας ευχαριστούσα ιδιαίτερα αν παραδίδατε στο Κοινοβούλιο, και στην υποφαινομένη βουλευτή συγκεκριμένα -για κοινοβουλευτική ενημέρωση και για ενημέρωση της ευρωπαϊκής κοινής γνώμης- αντίγραφο της επιστολής του Γάλλου Υπουργού. Σας ευχαριστώ για τη διάθεσή σας και, στο μέλλον, θα σας ευχαριστούσα αν όλες αυτές οι δράσεις της Επιτροπής, που προσπαθεί να επιλύσει το πρόβλημα, παρουσίαζαν τη μέγιστη διαφάνεια και διάδοση. Πιστεύω ότι η Ευρωπαϊκή Επιτροπή κάνει πολύ περισσότερα από όσα ξέρει ο κόσμος.

<SPEAKER ID=228 LANGUAGE="IT" NAME="Monti">
Θα ήθελα να πω στον κ. Izquierdo ότι στις 8 Ιουλίου, ημέρα κατά την οποία απέστειλα στο γάλλο υπουργό ευρωπαϊκών υποθέσεων την επιστολή που προανέφερα, η Επιτροπή εξέδωσε ανακοινωθέν με το περιεχόμενο της επιστολής.

<SPEAKER ID=229 LANGUAGE="ES" NAME="Camisσn Asensio">
Κύριε Επίτροπε, αντιλαμβάνεστε ότι, παρά τις επιστολές επίπληξης προς τον Γάλλο Υπουργό Ευρωπαϊκών Υποθέσεων -της προηγούμενης και της σημερινής Κυβέρνησης- εξακολουθούν να διαπράττονται βανδαλικές πράξεις εναντίον ισπανικών φορτηγών υπό την παθητική στάση της γαλλικής Χωροφυλακής. Ιδού για παράδειγμα η επίθεση που διαπράχθηκε στις 2 του μηνός στην Cintegabelle.
<P>
Υποθέτω, κύριε Επίτροπε, ότι θα αισθάνεστε μεγάλη απογοήτευση διαπιστώνοντας ότι αποδεικνύονται άκαρπες οι καλές σας προθέσεις να διευθετήσετε το ζήτημα στη διάρκεια της πρόσφατης Διακυβερνητικής Διασκεψης του Αμστερνταμ, όταν προτείνατε οι κυρώσεις να είναι αυτόματες.
<P>
Κατανοώ την απογοήτευσή σας, εφόσον εμείς οι Ευρωπαίοι αντιλαμβανόμαστε την ακεραιότητά σας και μάλιστα την εμμονή σας να υπερασπίζεστε, ενάντια σε όλες τις αντιξοότητες, την ελεύθερη κυκλοφορία εμπορευμάτων στην Ένωση, προκειμένου να επιτευχθεί ο αμετάκλητος αυτός στόχος της ολοκλήρωσης της ενιαίας αγοράς. Κατανοώ την απογοήτευσή σας, κύριε Επίτροπε, θα πρέπει όμως και εσείς να κατανοήσετε ότι η δική μας είναι μεγαλύτερη, διότι ακόμη βρισκόμαστε -όπως είπε και η προηγούμενη ομιλήτριαμπροστά σε ένα ανεπίλυτο πρόβλημα.

<SPEAKER ID=230 LANGUAGE="IT" NAME="Monti">
Δημιουργείται αναμφίβολα απογοήτευση αλλά συγχρόνως υπάρχει και η επίγνωση ότι στα θεσμικά όργανα και στην κοινή γνώμη αυξάνει η επιθυμία για την εξεύρεση μιας συγκεκριμένης λύσης των προβλημάτων. Την Επιτροπή και εμένα προσωπικά μας ενεθάρρυναν τα συμπεράσματα του Γενικού Εισαγγελέα Lenz που πρόσφατα μετεβίβασε στο Δικαστήριο, σχετικά με τα προηγούμενα επεισόδια του 1995. Βεβαίως έχει περάσει πολύς καιρός, οι ρυθμοί αυτών των πραγμάτων είναι αργοί αλλά εάν το Δικαστήριο αναγνωρίσει τα συμπεράσματα του Γενικού Εισαγγελέα Lenz θα έχουμε μία συγκεκριμένη περίπτωση όπου θα γίνει ένα σημαντικό βήμα προς την ενίσχυση της ελεύθερης διακίνησης των εμπορευμάτων.

<SPEAKER ID=231 NAME="Πρόεδρος">
Δεδομένου ότι εξαντλήθηκε ο χρόνος που είχε παραχωρηθεί στην ώρα των ερωτήσεων προς την Επιτροπή, οι ερωτήσεις Αριθ. 64 έως 114 θα λάβουν γραπτή απάντηση.
<P>
(Η συνεδρίαση, διακοπείσα στις 19.20 επαναλαμβάνεται στις 21.00 )

<CHAPTER ID=10>
Οδικές μεταφορές επιβατών
<SPEAKER ID=232 NAME="Πρόεδρος">
Η ημερήσια διάταξη προβλέπει την κοινή συζήτηση:
<P>
της σύστασης για τη δεύτερη ανάγνωση (Α4-0234/97), εξ ονόματος της Επιτροπής Μεταφορών και Τουρισμού, σχετικά με την κοινή θέση που υιοθέτησε το Συμβούλιο ενόψει της τροποποίησης του κανονισμού του Συμβουλίου σχετικά με τους όρους με τους οποίους γίνονται δεκτοί στις εθνικές μεταφορές επιβατών σε ένα κράτος μέλος μεταφορείς μη εγκατεστημένοι σε αυτό (C4-0172/97-96/0002(SYN)) - Εισηγητής: ο κ. Killilea-της σύστασης για τη δεύτερη ανάγνωση (Α4-0233/97), εξ ονόματος της Επιτροπής Μεταφορών και Τουρισμού, σχετικά με την κοινή θέση που υιοθέτησε το Συμβούλιο ενόψει της τροποποίησης του κανονισμού 684/92/ΕΟΚ του Συμβουλίου που αφορά τη θέσπιση κοινών κανόνων στις διεθνείς μεταφορές επιβατών με λεωφορεία (C4-0173/97-96/0125(SYN)) - Εισηγητής: ο κ. Killilea.
<SPEAKER ID=233 NAME="Killilea">
Κυρία Πρόεδρε, το Κοινοβούλιο δεν μπορεί να είναι απολύτως ικανοποιημένο με τον τρόπο με τον οποίο επέλεξε να δράσει το Συμβούλιο στον τομέα της διεθνούς μεταφοράς επιβατών με λεωφορεία και πούλμαν. Η Επιτροπή ενέκρινε μόνο 9 από τις 26 τροπολογίες του Κοινοβουλίου και το Συμβούλιο ενέκρινε ακόμη λιγότερες. Παρά ταύτα, πρέπει επίσης να αναγνωρίσουμε ότι η απόφαση εισαγωγής κοινοτικής άδειας οδήγησης είναι οπωσδήποτε από μόνη της ένα μεγάλο βήμα. Η κοινή θέση του Συμβουλίου επέφερε περαιτέρω αλλαγές στο κείμενο της Επιτροπής. Μεταξύ άλλων, προβλέπει τη θέσπιση συμβουλευτικής επιτροπής που θα βοηθήσει την Επιτροπή στην λήψη και εφαρμογή μέτρων που σχετίζονται με τα έγγραφα για τις μεταφορές.
<P>
Παρ' ότι πολλές από τις τροπολογίες που υιοθετήθηκαν κατά την πρώτη ανάγνωση από το Ευρωπαϊκό Κοινοβούλιο δεν ενσωματώθηκαν στην κοινή θέση, η Επιτροπή Μεταφορών και Τουρισμού προτίμησε να επικεντρώσει τη δράση της σε λίγους μόνο στόχους, οι οποίοι θεωρεί πως είναι οι πιο σημαντικοί. Αυτοί περιλαμβάνονται κυρίως στις τροπολογίες αριθ. 15 και 16 από την πρώτη ανάγνωση, τώρα τροπολογίες αριθ. 1 και 2 αυτής της σύστασης, οι οποίες αφορούν την ανάγκη κάλυψης των νομικών απαιτήσεων όσον αφορά τα κοινωνικά οφέλη, καθώς και την οδική ασφάλεια σχετικά με την πρόσβαση στην αγορά οδηγών και τροχοφόρων. Επέλεξα επίσης να καταθέσω και πάλι την τροπολογία 24 της πρώτης ανάγνωσης, η οποία είναι τώρα η τροπολογία αρ. 3 αυτής της σύστασης, καλώντας την Επιτροπή να υποβάλει πριν από το Δεκέμβριο του 1999 ένα νέο σχέδιο κανονισμού για περαιτέρω επέκταση του φάσματος της παρούσας πρότασης. Δεδομένου του χρόνου που χρειάζεται για να ολοκληρωθεί και να εφαρμοστεί αυτός ο κανονισμός, θα ήταν καλή ιδέα να αρχίσουμε να εργαζόμαστε αμέσως πάνω σε μία νέα πρόταση για να μην αναβάλουμε επ'αόριστον τη διαδικασία της περαιτέρω απελευθέρωσης.
<P>
Ενώ προλογίζω τη δεύτερη έκθεση μου για την ενδομεταφορά, θεωρώ ότι θα ήταν χρήσιμο να κάνω μια σύντομη ιστορική αναφορά σε αυτή την πρόταση, της οποίας η μοίρα ήταν παράξενη και η πορεία της, πρέπει να πω, ταραχώδης. Στις 23 Ιουλίου 1992, το Συμβούλιο ενέκρινε τον κανονισμό αριθ. 2454/92, ο οποίος ορίζει τις προϋποθέσεις σύμφωνα με τις οποίες οι μεταφορείς μη-κάτοικοι μπορούν να εκτελούν υπηρεσίες εθνικών οδικών μεταφορών εντός ενός κράτους μέλους, τις αποκαλούμενες επιχειρήσεις ενδομεταφοράς. Ο κανονισμός έχει ήδη ακυρωθεί από το Ευρωπαϊκό Δικαστήριο με μια απόφαση που κατατέθηκε την 1η Ιουνίου 1994 μετά από αγωγή που έγειρε το ίδιο το Κοινοβούλιο. Ταυτόχρονα, το Δικαστήριο εξέδωσε απόφαση για τη συνέχιση της ισχύος του νέου λειτουργικού μέρους του κανονισμού μέχρι να εκδοθεί νέα νομοθεσία. Το Δικαστήριο αποφάσισε να ακυρώσει τον κανονισμό γιατί το Συμβούλιο αλλοίωσε ουσιαστικά την πρόταση της Επιτροπής, για την οποία το Κοινοβούλιο είχε καταθέσει την άποψή του εγκρίνοντας την τελική εκδοχή του κειμένου και όλοι γνωρίζουμε - και πρώτο απ' όλους το Συμβούλιο - ότι για να προχωρήσει σε τόσο σημαντικές αλλαγές, θα έπρεπε να συμβουλευθεί ξανά το Κοινοβούλιο. Στο τελικό κείμενο, ορισμένες από τις διαδικασίες και τις διατυπώσεις κάνουν από μόνες τους πιο δύσκολη την άσκηση της ελευθερίας παροχής υπηρεσιών μεταφοράς επιβατών.
<P>
Ένα χρόνο και επτά μήνες μετά την απόφαση της 1ης Ιουνίου 1994, η Επιτροπή υπέβαλε την πρόταση την οποία μελετούμε τώρα, η οποία σε γενικές γραμμές έχει διαμορφωθεί με βάση τον ίδιο τον ακυρωθέντα κανονισμό, αλλά οπωσδήποτε επεκτείνει τα όρια μέχρι τα οποία θα απελευθερωθούν οι λειτουργίες ενδομεταφοράς. Μετά την πρώτη ανάγνωση του Κοινοβουλίου, η Επιτροπή ενέκρινε 9 από τις 16 τροπολογίες του Κοινοβουλίου αλλά το Συμβούλιο δυστυχώς ενέκρινε μόνο 3.
<P>
Παρά ταύτα, υπήρξαν αρκετές θετικές εξελίξεις. Η κοινή θέση του Συμβουλίου εισήγαγε μεγαλύτερο βαθμό απελευθέρωσης απ' ότι ο παλιός κανονισμός αριθ. 2254/92, καθώς όλα τα εξειδικευμένα κανονικά οχήματα όπως αυτά που εκτελούν μεταφορές εργαζόμενων και σπουδαστών απελευθερώθηκαν, εφόσον οι σχέσεις διέπονται από σύμβαση μεταξύ της οργάνωσης και των μεταφορέων. Επιπλέον, η αποδοχή στην εθνική αγορά υπηρεσιών επιβατών που παρέχονται στο πλαίσιο των διεθνών μεταφορών αποτελεί ένα πρώτο βήμα για την αναγνώριση από το Συμβούλιο της αρχής της ενδομεταφοράς στην κοινοτική επικράτεια.
<P>
Για τους λόγους αυτούς, δεν υποβάλω πολλές από τις τροπολογίες που είχαν εγκριθεί κατά την πρώτη ανάγνωση και δεν εγκρίθηκαν από το Συμβούλιο, γιατί κατανοώ ότι η κοινή θέση αντιπροσωπεύει μια βελτίωση της προηγούμενης νομοθεσίας. Ωστόσο, το Κοινοβούλιο δεν θα πρέπει να αγνοήσει πως έχει ευθύνη να ενθαρρύνει την περαιτέρω πρόοδο σε αυτόν τον τομέα.
<P>
Ως εκ τούτου, η τροπολογία αριθ. 1 του σχεδίου σύστασης προσπαθεί να ενθαρρύνει την Επιτροπή στις μελλοντικές της προσπάθειες να απελευθερώσει τον τομέα, λαμβανομένης υπόψη της προηγούμενης θέσης του Κοινοβουλίου. Αυτή η τροπολογία αναφέρεται στην τελική δήλωση που προσάρτησε η Επιτροπή στην κοινή θέση του Συμβουλίου, διατυπώνοντας τη δέσμευσή της να προετοιμάσει νέες νομοθετικές πρωτοβουλίες σε αυτό τον τομέα με βάση τις αντιδράσεις στην Πράσινη Βίβλο για το δίκτυο των πολιτών. Η Επιτροπή Μεταφορών θέλει να ενθαρρύνει την Επιτροπή προσθέτοντας μια αιτιολογική σκέψη που προβλέπει την περαιτέρω απελευθέρωση στο μέλλον, η οποία κάνει προσωρινά αποδεκτές τις τροπολογίες που έκανε το Συμβούλιο στην αρχική πρόταση. Η έγκριση λοιπόν αυτής της αιτιολογικής σκέψης έχει μεγαλύτερη σημασία απ' ότι φαίνεται, εφ' όσον εκφράζει την προθυμία του Κοινοβουλίου να αναζητήσει περαιτέρω πρόοδο στο θέμα της νομοθεσίας για τη μεταφορά επιβατών. Η τροπολογία αρ. 2 δίνει έμφαση στον αδιαμφισβήτητο διερευνητικό ρόλο του Κοινοβουλίου, διευκρινίζοντας ότι η Επιτροπή θα αναλάβει να πληροφορεί το Κοινοβούλιο για τη λειτουργία τόσο του εν λόγω κανονισμού όσο και του κανονισμού που ακύρωσε το Ευρωπαϊκό Δικαστήριο. Πιο συγκεκριμένα, η Επιτροπή θα πρέπει να υποβάλει πριν από τον Ιούνιο του 1998 μια έκθεση για τη λειτουργία του παλαιού κανονισμού, και πριν από το Δεκέμβριο του 1999 μια έκθεση για τη λειτουργία του παρόντος κανονισμού, με βάση τα δεδομένα που συγκεντρώνονται περιοδικά από τα κράτη μέλη. Η τροπολογία υποστηρίζει επίσης το περιεχόμενο της αιτιολογικής σκέψης, καθώς αναφέρεται σε μελλοντικές νομοθετικές εξελίξεις στον τομέα.
<P>
Εν κατακλείδι, δύο μόνο τροπολογίες καταθέτονται και πάλι κατά τη δεύτερη ανάγνωση. Ωστόσο, αυτές οι τροπολογίες συνοψίζουν την αποφασιστικότητα του Κοινοβουλίου να επαγρυπνεί όσον αφορά την ενδομεταφορά και τις υπηρεσίες μεταφοράς επιβατών εντός της Κοινότητας, εξ ονόματος της αρχής της ελεύθερης διακίνησης των προσώπων και την ελεύθερη εγκατάσταση στην εσωτερική αγορά, και πιο γενικά εξ ονόματος του συμφέροντος των ευρωπαίων πολιτών. Οι τροπολογίες αυτές κατατέθηκαν από πολιτικές ομάδες. Μία μόνο τροπολογία κατατέθηκε από τον κύριο Grosch από την ομάδα ΕΡΡ. Αφορά την προσθήκη της λέξης «περιφερειακός». Αφού ήρθα σε επαφή με τον κύριο Grosch, φαίνεται πως οι οργανώσεις μεταφορών στο Βέλγιο, όπως και στη Γερμανία, οργανώνουν μεταφορές με λεωφορεία στις αστικές περιοχές, αλλά σε περιφερειακή βάση. Λαμβανομένων υπόψη της σαφούς του εξήγησης και της πολυμορφίας των οργανισμών μεταφορών με λεωφορεία μέσα στην Ε.Ε., προτείνω τη στήριξη αυτής της τροπολογίας. Ευχαριστώ την Επιτροπή Μεταφορών που έφερε την έκθεση σε αυτό το σημείο, και τον Επίτροπο προσωπικά μαζί με το επιτελείο του για τη συνδρομή και τη βοήθεια τους στην προσπάθεια να κάνουμε αυτό το νομοθετικό έργο όσο καλύτερο γίνεται.

<SPEAKER ID=234 NAME="Watts">
Κυρία Πρόεδρε, θα ήθελα να μιλήσω εν συντομία εξ ονόματος της Ομάδας του Ευρωπαϊκού Σοσιαλιστικού Κόμματος, κατ' αρχάς για την πρόταση της Επιτροπής σχετικά με την τροποποίηση του κανονισμού του Συμβουλίου που αφορά τους κανόνες διεθνών μεταφορών επιβατών.
<P>
Η ομάδα μας, όπως δηλώσαμε και κατά την πρώτη ανάγνωση, καλωσορίζει τις προτάσεις της Επιτροπής, οι οποίες πιστεύουμε ότι θα επιφέρουν περαιτέρω απελευθέρωση αυτού του τομέα, ιδιαίτερα με την απλοποίηση των κανόνων που ισχύουν στις διεθνείς υπηρεσίες μεταφορών με λεωφορεία και πούλμαν. Εν τω μεταξύ, θα ήθελα επί τη ευκαιρία να ευχαριστήσω και να συγχαρώ τον εισηγητή για τις προσπάθειες του. Συμμερίζομαι την απογοήτευσή του για την αποτυχία μας να σημειώσουμε πρόοδο στις τροπολογίες μας. Και αυτό είναι πολύ σημαντικό απόψε, που εντρυφούμε στα θετικά σημεία αυτής της συγκεκριμένης πρότασης.
<P>
Θα πρέπει συγκεκριμένα να τραβήξουμε την προσοχή όλων στο γεγονός ότι, για παράδειγμα, η βελτιωμένη διατύπωση του ορισμού των περιστασιακών υπηρεσιών θα απλουστεύσει σε μεγάλο βαθμό την εφαρμογή του κανονισμού και θα συμβάλει στην ανάπτυξη ενός πιο αποτελεσματικού τομέα.
<P>
Κατά δεύτερον, η κατάργηση του ορισμού των διεθνών τακτικών δρομολογίων, ο οποίος δεν υπήρχε ποτέ στην εθνική νομοθεσία, θα διασαφηνίσει σε μεγάλο βαθμό τα πράγματα.
<P>
Έσχατον, αλλ' ουκ ελάσσον, όπως τόνισε και ο ίδιος ο εισηγητής, η δημιουργία ενιαίου, απλουστευμένου εγγράφου ελέγχου, μιας κοινοτικής άδειας οδήγησης πούλμαν, θα διασαφηνίσει τη σημερινή συγκεχυμένη κατάσταση όπου τα παλαιά έγγραφα τροποποιούνται δια χειρός. Εν συνόλω, πιστεύω ότι αυτές οι συγκεκριμένες προτάσεις αξίζουν την υποστήριξη του Κοινοβουλίου κατά τη δεύτερη ανάγνωση.
<P>
Τώρα θα αναφερθώ εν συντομία στις προτάσεις για τους μεταφορείς μη-κατοίκους που εκτελούν εθνικές οδικές μεταφορές επιβατών. Στόχος αυτής της πρότασης, όπως δήλωσε ο εισηγητής, είναι να προσδιορίσει εναρμονισμένες προϋποθέσεις σύμφωνα με τις οποίες θα μπορούν οι μεταφορείς μη-κάτοικοι να εκτελούν εθνικές υπηρεσίες μεταφορών με λεωφορεία και πούλμαν εντός ενός κράτους μέλους. Η ομάδα μου συμμερίζεται και επικροτεί το στόχο για τη θέσπιση της ελευθερίας παροχής υπηρεσιών μεταφοράς και την απάλειψη κάθε διάκρισης εις βάρος των μεταφορέων λόγω της εθνικότητας. Στόχος είναι η διασφάλιση της συμμόρφωσης με τη Συνθήκη, και συγκεκριμένα με την ενιαία αγορά. Δεδομένων των άλλων μέτρων που ανέφερα και της κατάργησης των συνοριακών ελέγχων, αυτό σημαίνει ότι τώρα τα συστήματα ενδομεταφοράς θα επεκταθούν σε όλες τις υπηρεσίες μεταφοράς με λεωφορεία ή πούλμαν, συμπεριλαμβανομένων των τακτικών υπηρεσιών. Καλωσορίζω αυτά τα μέτρα.
<P>
Πιο συγκεκριμένα, όλα μαζί, κατά την άποψη μου, θα προσφέρουν νέες ευκαιρίες για όσους εκτελούν υπηρεσίες με λεωφορεία και πούλμαν, οι οποίοι με τη σειρά τους θα δημιουργήσουν νέες θέσεις απασχόλησης στη βιομηχανία μεταφορών. Θα εισαχθούν νέα πρότυπα και η μεγαλύτερη ελαστικότητα θα ανοίξει νέες αγορές. Η κατάργηση των σημερινών περιορισμών θα καταστήσει τις εταιρείες μεταφορών ικανές να αντιμετωπίσουν όσο το δυνατόν καλύτερα τη διαχείριση των δραστηριοτήτων τους και το επικερδές των στόλων των οχημάτων τους.
<P>
Ως συμπέρασμα, η σοσιαλιστική ομάδα με ευχαρίστησή της υποστηρίζει αυτά τα μέτρα γιατί θα δημιουργήσουν ένα νέο σύστημα γρήγορων οδικών μεταφορών, όπου οι υπηρεσίες λεωφορείων και πούλμαν θα μπορούν να εκτελούνται προς όφελος των ίδιων των εταιρειών, των επιβατών, της οικονομίας και του περιβάλλοντος.

<SPEAKER ID=235 NAME="McIntosh">
Κυρία Πρόεδρε, θα ήθελα και εγώ να συγχαρώ την Επιτροπή που έφθασε στο στάδιο της κοινής θέσης, καθώς και τον εισηγητή για το δύσκολο έργο του σχετικά με τις δύο αυτές προτάσεις.
<P>
Δέχομαι την κοινή θέση ως ένα πρώτο βήμα στο μονοπάτι της αναγνώρισης της αρχής της ενδομεταφοράς εντός της επικράτειας της Ευρωπαϊκής Ένωσης.
<P>
Παρά ταύτα, θα ήθελα να εκφράσω την ανησυχία μου, καθώς και τη λύπη και την απογοήτευση τη δική μου και της Ομάδας του Ευρωπαϊκού Λαϊκού Κόμματος για την επώδυνα αργή πρόοδο που σημειώνεται προς την απελευθέρωση αυτού του τομέα. Δυστυχώς η δυνατότητα των μεταφορέων μη-κατοίκων να εκτελούν εθνικές οδικές υπηρεσίες επιβατών σε ένα άλλο κράτος μέλος είναι ακόμη πολύ περιορισμένη. Ονειρεύομαι την ημέρα που ένα πούλμαν θα μπορεί να ταξιδεύει δια μέσου της Γαλλίας από τη Βρετανία έως το Μπορντό και θα μπορεί να αφήνει και να παίρνει επιβάτες από το Παρίσι. Αυτή η κίνηση θα μπορούσε να κάνει πραγματικότητα την ενιαία αγορά στις οδικές μεταφορές λεωφορείων και πούλμαν, να ενθαρρύνει περισσότερους ανθρώπους να χρησιμοποιούν αυτό το μεταφορικό μέσο και να διασφαλίσει την πραγματική αξία της Ευρώπης των λαών, για την οποία όλοι μιλάμε.
<P>
Τα οφέλη των προτάσεων που έχουμε απόψε μπροστά μας για τους μεταφορείς με πούλμαν είναι απτά και θετικά. Οι μεταφορείς θα μπορούν να επωφεληθούν από το δικαίωμα τους να αναλαμβάνουν υπηρεσία σε άλλο κράτος μέλος και, προφανώς, θα το πράττουν μόνο όταν αυτές οι μεταφορές θα είναι προς οικονομικό τους όφελος. Όσοι εκτελούν διεθνείς μεταφορές με πούλμαν θα μπορέσουν να επωφεληθούν, χωρίς επιπρόσθετο κόστος, γεμίζοντας τις κενές θέσεις στα υπάρχοντα δρομολόγια.
<P>
Η περαιτέρω απελευθέρωση που έχει κατατεθεί στην κοινή θέση και στις εκθέσεις του κυρίου Killilea θα βοηθήσει στην μείωση του κόστους και στην εξοικονόμηση χρόνου για τους μεταφορείς. Η απλοποίηση των διαδικασιών θα αντισταθμιστεί μόνο ελαφρά από την ανάγκη αναθεώρησης της κοινοτικής άδειας ανά πέντε έτη, κάτι το οποίο αποτελεί βέβαια μέρος της πρότασης.
<P>
Θα ήθελα με αυτή την ευκαιρία να υποστηρίξω την κοινή θέση και τις εκθέσεις του κυρίου Killilea και να συστήσω την ψήφιση τους από το Κοινοβούλιο.

<SPEAKER ID=236 LANGUAGE="FR" NAME="Donnay">
Κυρία Πρόεδρε, αγαπητοί συνάδελφοι, με τις δύο εκθέσεις του συναδέλφου κ. Mark Killilea ολοκληρώνεται σήμερα μια νομοθετική διαδικασία πολύ σημαντική για το σύνολο του τομέα της οδικής μεταφοράς επιβατών. Είμαι πεπεισμένος ότι η έγκρισή τους, καθώς και η έγκριση των κανονισμών εφαρμογής, θα δώσει νέα ώθηση στο συγκεκριμένο τομέα, προσφέροντας παράλληλα μια μεγαλύτερη γκάμα επιλογής υπηρεσιών και πιο ελκυστικές τιμές.
<P>
Η αγορά της μεταφοράς επιβατών με λεωφορεία ή πούλμαν έχει ανοίξει πλέον και, αφού επιτράπηκε το καμποτάζ, η ελεύθερη παροχή υπηρεσιών είναι πια γεγονός καταργώντας έτσι κάθε διάκριση εναντίων των παρεχόντων των συγκεκριμένων υπηρεσιών λόγω της εθνικότητάς τους ή λόγω του ότι είναι εγκατεστημένοι σε κράτος μέλος διαφορετικό από εκείνο στο οποίο παρέχονται οι συγκεκριμένες υπηρεσίες. Πρέπει, επίσης, να υπογραμμίσουμε την απλοποίηση της διεθνούς μεταφοράς επιβατών με την εισαγωγή μιας κοινοτικής άδειας που πρόκειται να εξελιχθεί στο μοναδικό έγγραφο που θα χρειάζεται, στο μέλλον, για να μεταφέρει κανείς επιβάτες στην επικράτεια της Ευρωπαϊκής Ένωσης. Για τους λόγους αυτούς σας καλώ να υπερψηφίσετε τα δύο σχέδια σύστασης του κ. Killilea, τον οποίο ευχαριστώ πραγματικά.
<P>
Η σημαντική αυτή πρόοδος δεν πρέπει, ωστόσο, να μας κάνει να αμελήσουμε τη μείζονα προτεραιότητα που ακούει στο όνομα ασφάλεια. Στους κοινοτικούς κανόνες για την ελεύθερη παροχή υπηρεσιών πρέπει να αντιστοιχεί η εναρμόνιση των απαιτούμενων προϋποθέσεων για την άσκηση του επαγγέλματος του μεταφορέα. Αυτή είναι και η έννοια μιας άλλης έκθεσης, της έκθεσης της κ. Berger, την οποία θα συζητήσουμε μετά τις εκθέσεις του κ. Killilea. Με την ευκαιρία αυτή θέλω να εκφράσω την έντονη λύπη μου για το ότι η Επιτροπή Μεταφορών δεν εξέτασε σε βάθος τα ζητήματα που θεωρώ ουσιαστικά, δηλαδή την κατάρτιση των μεταφορέων, την προσωπική αξιοπιστία ή ακόμη και το περιεχόμενο των εξετάσεων ικανότητας άσκησης επαγγέλματος. Τα στοιχεία αυτά είναι, προφανώς, επακόλουθα του μεγάλου ανοίγματος των οδικών μεταφορών επιβατών και εμπορευμάτων.

<SPEAKER ID=237 LANGUAGE="DE" NAME="Grosch">
Κυρία πρόεδρε, αξιότιμοι συνάδελφοι, όπως και ο εισηγητής η Ομάδα του Ευρωπαϊκού Λαϊκού Κόμματος θεωρεί τη θέση του Συμβουλίου σημαντικό όμως όχι τελευταίο βήμα για τη φιλελευθεροποίηση της διεθνούς μετακίνησης προσώπων. Το ότι η μεταφορά προσώπων εξαιρείται προσωρινά τελείως, ανταποκρινόταν στην επιθυμία του Κοινοβουλίου. Για το λόγο αυτό μας φαίνεται εκπληκτικό που η περιφερειακή μεταφορά προσώπων δεν περιλαμβάνεται, η αυριανή όμως ψηφοφορία μπορεί ενδεχομένως να διευθετήσει το ζήτημα. Εκφράζω τις ευχαριστίες μου στον εισηγητή ήδη από τώρα για την προτροπή του να υποστηριχθεί και η τροποποίηση αυτή.
<P>
Είναι κατά τη γνώμη μας λογικά όσα πρότεινε ο εισηγητής, δηλαδή να προτείνονται σύμφωνα με τα επίμαχα σημεία τροποποιήσεις και να μην αφηνόμαστε στην αυταπάτη ότι θα επανυποβάλουμε όλες τις τροπολογίες που προτάθηκαν κατά την πρώτη ανάγνωση. Οι νομικές διατάξεις στον κοινωνικό τομέα και η ασφάλεια της οδικής κυκλοφορίας ανήκουν ασφαλώς στις κυριότερες προϋποθέσεις που θα έπρεπε να προσδιορίζουν την πρόσβαση στην αγορά. Γνωρίζουμε όλοι και ελπίζουμε να το δει έτσι και το Συμβούλιο ότι η φιλελευθεροποίηση και οι συνδεδεμένες με αυτήν συνθήκες ανταγωνισμού δεν επιτρέπεται να οδηγήσουν στο να επιβαρύνουν όλ'αυτά τις κοινωνικές διατάξεις και τις διατάξεις ασφαλείας.
<P>
Η τελευταία τροπολογία του εισηγητή είναι κατά τη γνώμη μας λογική εάν, όπως είπαμε στην αρχή, δεν το δούμε αυτό ως τελευταίο βήμα. Οι προθεσμίες που αναφέρονται εκεί είναι για μας οι έσχατες για την καθιέρωση νέας νομοθετικής διαδικασίας. Έως τότε - και αυτό αποτελεί και ελπίδα - θα μπορέσει πιθανόν το Κοινοβούλιο να εκφράσει εντονότερα τη γνώμη του στον τομέα των μεταφορών. Το εάν το Συμβούλιο θα το λάβει ήδη από σήμερα υπόψη του κυμαίνεται μεταξύ ελπίδας και ευσεβούς πόθου. Δε θέλησα ν'αποσιωπήσω την επιθυμία αυτήν.

<SPEAKER ID=238 NAME="Kinnock, Neil">
Κυρία Πρόεδρε, θα ήθελα κατ' αρχάς να απαντήσω στις γενναιόψυχες παρατηρήσεις του κυρίου Killilea, ο οποίος ευχαρίστησε τις υπηρεσίες μου - τους ανθρώπους που εργάζονται μαζί μου - και εμένα τον ίδιο, αλλά και να ζητήσω συγγνώμη για την τρίλεπτη καθυστέρηση μου, καθώς εξαιτίας της έχασα ορισμένα από όλα αυτά που είπε τη απουσία της αδιαφορούσας Επιτροπής. Ζητώ συγγνώμη για αυτό. Το μόνο που μπορώ να πω είναι πως είχα μια έντονη συζήτηση με το δικό μου μέλος του Ευρωπαϊκού Κοινοβουλίου στο γραφείο μου για το ενοχλητικό ζήτημα του βαψίματος της κουζίνας μας και, συνεπώς, η συζήτηση διάρκεσε περισσότερο απ' όσο είχαμε και οι δύο σκοπό. Ελπίζω πως θα με συγχωρέσει, ή μάλλον είμαι σίγουρος πως θα το κάνει.
<P>
Οι δύο κοινές θέσεις που έχουν κατατεθεί ενώπιον του Κοινοβουλίου επιβάλουν προφανώς ευρεία στήριξη, όπως αποδείχθηκε από τη συζήτηση σήμερα το απόγευμα. Αυτό αποτελεί αναμφισβήτητα φόρο τιμής στην ευρέως αναγνωριζόμενη ικανότητα του κυρίου Killilea να προάγει τη συναίνεση, όχι μόνο στην πατρίδα του αλλά και εδώ στο Ευρωπαϊκό Κοινοβούλιο.
<P>
Όσον αφορά τις διεθνείς μεταφορές με λεωφορεία, η κοινή θέση υποστηρίζει τις περισσότερες βελτιώσεις που έχει συστήσει η Επιτροπή και το Κοινοβούλιο σε προηγούμενο στάδιο, και ενσωματώνει επίσης την προτεινόμενη εισαγωγή μιας κοινοτικής άδειας για τα πούλμαν.
<P>
Παρ'ότι το Κοινοβούλιο, όπως θα θυμούνται τα αξιοσέβαστα μέλη, συμφώνησε με την επιθυμία της Επιτροπής να παραγράψει την αποκαλούμενη «ρήτρα προστασίας των σιδηροδρόμων», δεν υπήρξε επαρκής υποστήριξη στο Συμβούλιο για να επιτευχθεί αυτό, παρ' όλο που οι διατάξεις της ρήτρας δεν έχουν ποτέ χρησιμοποιηθεί σε κανένα κράτος μέλος. Αντ' αυτού, στο Συμβούλιο επιτεύχθηκε συμβιβασμός για να ισχύσει η ρήτρα προστασίας μέχρι το τέλος του 1999 και μετά να αντικατασταθεί από μια ρήτρα εγγύησης. Η Επιτροπή θα ελέγχει βέβαια στενά τη χρήση αυτών των ρητρών από τα κράτη μέλη για να αποφευχθεί διαστρέβλωση του ανταγωνισμού μεταξύ των διαφορετικών μέσων μεταφοράς.
<P>
Οι συνάδελφοι θα θυμούνται ότι οι τροπολογίες αριθ. 1 και 2, που έχει σήμερα το Κοινοβούλιο ενώπιον του, απορρίφθηκαν κατά την πρώτη ανάγνωση τόσο από την Επιτροπή όσο και από το Συμβούλιο. Όπως καταλαβαίνω, η Επιτροπή Μεταφορών και Τουρισμού ανησυχεί ως προς το αν θα τηρηθεί η νομοθεσία σχετικά με τα χρονικά διαστήματα οδήγησης και ανάπαυσης, και φυσικά συγκλίνω και εγώ προς αυτό τον στόχο. Μπορώ, παρά ταύτα, να διαβεβαιώσω το Κοινοβούλιο αυτό ότι έχει ήδη προβλεφθεί στο υπάρχον κείμενο και ως εκ τούτου ζητώ από τα αξιοσέβαστα μέλη να το σκεφθούν, ειδικά εφόσον εδώ πρόκειται για την σπάνια περίπτωση όπου η διατύπωση που προτείνεται από την Επιτροπή Μεταφορών δεν θα διασαφηνίσει περισσότερο την υπάρχουσα διάταξη. Πρέπει να πω στα αξιοσέβαστα μέλη ότι δεν μπορούμε να εγκρίνουμε την τροπολογία αριθ.3, όχι για λόγους αρχής αλλά για καθαρά πρακτικούς λόγους.
<P>
Η Επιτροπή θα εκπονήσει βέβαια σχέδιο έκθεσης για την εφαρμογή αυτού του κανονισμού, αλλά δεν είναι ρεαλιστικό να το πράξει πριν το τέλος του 1998. Ο κανονισμός θα εγκριθεί περίπου τον Οκτώβριο αυτού του έτους και θα ισχύσει περίπου 12 μήνες αργότερα. Αυτό προφανώς αφήνει πολύ λίγο χρόνο εξαγωγής πρακτικών συμπερασμάτων για την εφαρμογή του, και όταν το Κοινοβούλιο λάβει υπόψη τις σκέψεις σχετικά με το χρονοδιάγραμμα, ελπίζω ότι τα αξιοσέβαστα μέλη θα καταλήξουν σε παρόμοια κρίση.
<P>
Η κατάσταση της ενδομεταφοράς με λεωφορεία είναι ικανοποιητική, παρ' ότι η θέση του Συμβουλίου δεν είναι τόσο φιλόδοξη όπως αυτή της Επιτροπής. Είναι, παρά ταύτα, ένα αποδεκτό πρώτο βήμα στην υλοποίηση της ελευθερίας παροχής υπηρεσιών σε τακτικές υπηρεσίες λεωφορείων. Πρέπει επίσης να προσθέσω ότι η Επιτροπή θα επανεξετάσει την κατάσταση των τακτικών υπηρεσιών λεωφορείων που εξαιρούνται από το φάσμα του σημερινού κανονισμού, όταν θα μελετήσουμε την αναθεώρηση των κανονισμών που αφορούν τις δημόσιες υπηρεσίες, όπως διατυπώσαμε στην Πράσινη Βίβλο για το δίκτυο των πολιτών πέρυσι.
<P>
Με χαρά μου επίσης πληροφορώ το Κοινοβούλιο ότι η Επιτροπή θα εγκρίνει μια επανασχεδιασμένη εκδοχή της τροπολογίας αριθ.1, καθώς και μέρος της τροπολογίας αριθ.2 - το μέρος που αφορά την έκθεση για την εφαρμογή του κανονισμού 2454/92. Αυτό, όπως είναι φυσικό και απαιτείται στην τροποποίηση που έχει το Κοινοβούλιο ενώπιον του, θα παρουσιαστεί κατά το επόμενο έτος.
<P>
Δεν μπορώ, ωστόσο, να δεχθώ την τροπολογία του κυρίου Grosch, η οποία ζητάει την εξαίρεση των περιφερειακών υπηρεσιών λεωφορείων από το φάσμα του τροποποιημένου κανονισμού - αυτό θα ήταν ένα βήμα πίσω σε σχέση με την πρόοδο που έχει επιτευχθεί.
<P>
Είμαι ευγνώμων προς τον κύριο Killilea και τους συναδέλφους του για την εργασία τους και το συνεχιζόμενο ενδιαφέρον τους, το οποίο βέβαια βοηθάει πολύ στην επίτευξη συνεχούς προόδου για την εφαρμογή κοινών κανόνων για τις μεταφορές με λεωφορεία και πούλμαν εντός της Κοινότητας.

<SPEAKER ID=239 NAME="Πρόεδρος">
Ευχαριστώ τον Επίτροπο κ. Kinnock. Βλέπω ότι ο κ. Killilea ζητεί και πάλι το λόγο.

<SPEAKER ID=240 NAME="Killilea">
Κυρία Πρόεδρε, θα ήθελα να πληροφορήσω τον Επίτροπο σχετικά με ένα σημείο. Όσον αφορά την τροπολογία αριθ. 1, λέτε ότι δεν προσθέτει μεγαλύτερη σαφήνεια. Η συμπερίληψη της λοιπόν ούτε αφαιρεί την σαφήνεια, έτσι δεν καταλαβαίνω τη λογική του επιχειρήματος. Θα ήθελα όμως να αναφερθώ λίγο στο θέμα της τροπολογίας του κυρίου Grosch, γιατί πιστεύω, Επίτροπε, ότι θα έπρεπε να καλέσετε αύριο στο γραφείο σας τον κύριο Grosch και να συζητήσετε μαζί του, όπως έπραξα και εγώ, έτσι ώστε να σας εξηγήσει το τεχνικό νόημα της τροπολογίας του. Είναι πολύ διαφορετικό από την ερμηνεία που του δώσατε και θα εκτιμούσα κάποιου τύπου διαιτησία στο συγκεκριμένο θέμα για να διευκρινιστεί διά παντός. Περιμένω να το πράξετε, γιατί ξέρω πως είστε από τους ανθρώπους που σέβονται τις μικρές επιθυμίες, και πιστεύω ότι όταν ο κύριος Grosch τελειώσει τη συζήτηση του μαζί σας, θα σας έχει εξηγήσει με λεπτομέρεια περί τίνος πρόκειται. Μετά από τις εξηγήσεις που μου έδωσε, δεν πιστεύω πως υπάρχει καμία κακή πρόθεση σε αυτό που προσπαθεί να κάνει.

<SPEAKER ID=241 NAME="Kinnock, Neil">
Κυρία Πρόεδρε, θα έπρεπε να το σκεφτώ καλύτερα πριν επαινέσω το χάρισμα του κυρίου Killilea για να κάνει τους άλλους να συναινούν. Μετά τα τελευταία του λόγια, αισθάνομαι σαν να μου έριξαν καυτό λάδι και βυθίζομαι στον παράδεισο καθώς με δελεάζει για να με πείσει ότι είναι απολύτως απαραίτητο να δω τον κύριο Grosch. Εάν μπορέσουμε να συνεννοηθούμε σχετικά με τις τεχνικές λεπτομέρειες που υποστηρίζει προχωρώντας από κοινού, τότε θα το κάνω οπωσδήποτε. Δεν μπορώ όμως να υποσχεθώ ότι το αποτέλεσμα θα είναι αυτό που τόσο σαφώς επιθυμεί ο κύριος Killilea, πριν μελετήσω περαιτέρω το θέμα.
<P>
Όσον αφορά την τροπολογία αριθ. 1, νομίζω ότι αναγνωρίζει πως συνεχής στόχος της Επιτροπής είναι να προσθέτει αξία, διευκρίνηση, απλούστευση και διαφάνεια. Ακόμα και όταν μια φραστική διατύπωση δεν αφαιρεί τίποτα από όλα αυτά, παραμένει πάντα κατώτερη από κάτι το οποίο προστίθεται σε αυτά. Συνεπώς θα επιμείνω στη θέση που ανέφερα προηγουμένως στο Κοινοβούλιο. Θα ασχοληθώ βέβαια με το θέμα που έθιξε ο κύριος Killilea ελπίζοντας ότι θα βρεθεί μια ικανοποιητική λύση, αλλά δεν εγγυώμαι τίποτα.

<SPEAKER ID=242 NAME="Πρόεδρος">
Ευχαριστώ κύριε Kinnock για το άνοιγμα αυτό που νομίζω ότι εκτιμάει ο κ. Grosch.
<P>
Και ο κ. Watts θέλει, μάλλον, να σας ζητήσει κάτι.

<SPEAKER ID=243 NAME="Watts">
Κυρία Πρόεδρε, θα αναφερθώ πολύ σύντομα σε ένα πολύ πιο θλιβερό θέμα. Όπως θα γνωρίζει ο Επίτροπος, ο συνάδελφος μου, κύριος Titley, μόλις τη Δευτέρα έθεσε το θέμα της τραγικής απώλειας ανθρώπινων ζωών σε ένα δυστύχημα με πούλμαν στις γαλλικές Αλπεις, στο οποίο τρεις νέοι άνθρωποι από την εκλογική του περιφέρεια σκοτώθηκαν σε ένα πούλμαν που είχε νοικιαστεί στη Γαλλία και δεν είχε ζώνες ασφαλείας. Γνωρίζω ότι ο κύριος Titley έχει ήδη αποτίσει φόρο τιμής στις προσπάθειες του Επιτρόπου Kinnock να διασφαλίσει την όσο το δυνατόν μεγαλύτερη ασφάλεια των πούλμαν. Πραγματικά δεν θέλω να βάλω απόψε τον Επίτροπο στο εδώλιο, είμαι όμως σίγουρος ότι όλοι θα καλωσορίζαμε αυτή την ευκαιρία, παρ' ότι είναι θλιβερή, για να επανεξετάσουμε αν υπάρχει τίποτα επιπλέον που μπορούμε να κάνουμε για να γίνουν ακόμα πιο ασφαλή τα πούλμαν σε όλη την Ευρωπαϊκή Ένωση και να μας χρησιμεύσει αυτή η τραγωδία ως μάθημα για να μην ξανασυμβεί κάτι παρόμοιο.

<SPEAKER ID=244 NAME="Kinnock, Neil">
Όπως είπε και ο κύριος Watts, αυτό το θέμα πρέπει να μας ανησυχεί σοβαρά. Έχω έρθει σε επαφή με τον συνάδελφό του, τον κύριο Titley, ο οποίος μου έθεσε το ζήτημα την επομένη ακριβώς της φρικτής τραγωδίας που συνέβη στους μαθητές του σχολείου St.James της εκλογικής περιφέρειας του κυρίου Titley. Αυτό που είπα στον κύριο Titley είναι πως έχουμε ήδη καταφέρει να υπάρχει η κατάλληλη νομοθεσία για να διασφαλιστεί η συνολική τοποθέτηση ζωνών στα νέα πούλμαν και, πιο συγκεκριμένα, σε όλα τα νέα πούλμαν που κατασκευάζονται στο τέλος της δεκαετίας σε όλη την Ευρωπαϊκή Ένωση. Προχωρούμε επίσης με τη νομοθεσία που θα παρέχει μεγαλύτερη ασφάλεια ενάντια σε τραυματισμούς που οφείλονται στην ανατροπή των πούλμαν.
<P>
Η τραγωδία στη συγκεκριμένη περίπτωση είναι ότι ένα σχολείο το οποίο χρησιμοποιούσε σχολαστικά μόνο πούλμαν με ζώνες ασφαλείας αναγκάστηκε, λόγω βλάβης ενός λεωφορείου, να καταφύγει σε ένα διαφορετικό όχημα. Οι νέοι εκείνοι πέθαναν πιθανόν λόγω της αναπόφευκτης αλλαγής. Θα επιβλέπουμε συνεχώς, ελπίζοντας ότι θα επιτύχουμε γρηγορότερη και ευρύτερη εφαρμογή αλλαγών που θα βελτιώσουν την ασφάλεια των πούλμαν και των λεωφορείων, τις οποίες οποιοδήποτε πολιτισμένο άτομο στο Κοινοβούλιο, την Επιτροπή ή οπουδήποτε αλλού θα επιθυμούσε.

<SPEAKER ID=245 NAME="Πρόεδρος">
Ευχαριστώ κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=11>
Φορολόγηση των βαρέων οχημάτων
<SPEAKER ID=246 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0243/97) του κ. Jarzembowski, εξ ονόματος της Επιτροπής Μεταφορών και Τουρισμού σχετικά με την επιβολή τελών στα βαρέα οχήματα για τη χρήση ορισμέων έργων υποδομής (COM(96)0331 - C4-27-96/182(SYN))

<SPEAKER ID=247 NAME="Jarzembowski">
Κυρία πρόεδρε, αγαπητέ κ. επίτροπε αγαπητοί συνάδελφοι, η Επιτροπή Μεταφορών και Τουρισμού εξέτασε με πολλή προσοχή την πρόταση της Επιτροπής για νέα οδηγία που αφορά την επιβολή τελών στα βαρέα φορτηγά οχήματα καθώς και την επιβολή διοδίων και τελών χρήσης του οδικού δικτύου, κατέληξε ευτυχώς σε κοινό συμπέρασμα με την έκθεση αυτήν και ενέκρινε με μεγάλη πλειοψηφία κοινή γνωμοδότηση.
<P>
Το προτεινόμενο από την Επιτροπή σύστημα του ορίου φόρων στα οχήματα είναι κατά τη γνώμη μας υπερβολικά περίπλοκο και θα έπρεπε ν'απλουστευθεί. Έτσι θα έπρεπε να παραιτηθούμε από τα ανώτατα επίπεδα φόρων και θα έπρεπε να καθιερωθούν μόνον κατώτατα επίπεδα φόρων. Αυτά τα τελευταία θα έπρεπε όμως να κλιμακωθούν λεπτομερώς σύμφωνα με την κυκλοφοριακή επιβάρυνση και την επιβάρυνση από τις εκπομπές ρύπων που προέρχονται από τα οχήματα και να δημιουργηθούν έτσι κίνητρα για την αγορά φιλικότερων για το περιβάλλον οχημάτων. Κατά τη γνώμη μας τα επίπεδα φόρου για τις κατηγορίες οχημάτων Euro I και Euro II θα έπρεπε ν'ανέρχονται στο 80 % των ορίων φόρων για τα βλαβερότερα για το περιβάλλον οχήματα μη κατηγορίας Euro.
<P>
Όπως και νάχει το πράγμα πιστεύουμε ότι αυτά τα ελάχιστα όρια φόρων, και για την περίπτυωση που ένα κράτος μέλος επιβάλλει τέλη χρήσης του οδικού δικτύου, δεν είναι δυνατό να μειωθούν κι άλλο. Διότι ήδη από τώρα τα σημαντικά διαφορετικά πραγματικά όρια φόρων οδηγούν σε στρεβλώσεις του ανταγωνισμού μεταξύ των επιχειρήσεων στην Κοινότητα και αυτό βλάπτει την ιδέα της ενιαίας αγοράς και της δικαιοσύνης στον ανταγωνισμό.
<P>
Εκτός αυτού η Επιτροπή Μεταφορών και Τουρισμού προτείνει την τακτική εξέταση για πρώτη φορά την 1η Ιανουαρίου 2002 του συστήματος των κατώτατων ορίων. Επιτρέψτε μου να προσθέσω προσωπικά ότι κατά τη γνώμη μου θα έπρεπε να εγκαταλείψουμε τελείως τους φόρους οχημάτων διότι δεν πρόκειται για φόρους που έχουν πραγματικά σχέση με το περιβάλλον.
<P>
Ακόμα όμως πιο σημαντικό είναι ότι η επιτροπή συμφώνησε επίσης στη γνωμοδότηση για τα διόδια και τα τέλη χρήσης του οδικού δικτύου. Κατά τη γνώμη μας θα έπρεπε η Επιτροπή να υποβάλει αρχικά τη λευκή της βίβλο για την εσωτερικοποίηση του εξωτερικού κόστους και τη μελέτη που ζητείται κυρίως βάσει της έκθεσης Schmidbauer για την απόδειξη της ύπαρξης εξωτερικού κόστους σε όλους τους φορείς στον τομέα των μεταφορών. Διότι εξακολουθούμε να πιστεύουμε ότι δεν είναι δυνατό να καθιερωθεί ήδη από τώρα μονομερώς σε βάρος των φορτηγών συστατικό στοιχείο των τελών για την κάλυψη του εξωτερικού κόστους στα διόδια.
<P>
Πιστεύουμε επίσης ότι τα υψηλότερα τέλη που επιβάλονται για τη χρήση των λεγόμενων «ευαίσθητων διαδρομών» δε θα έπρεπε να επιτραπούν την παρούσα στιγμή. Πρώτα πρέπει να εκπονηθούν και ν'αποφασισθούν ειδικές ρυθμίσεις στο κοινοτικό δίκαιο για τον καθορισμό των οικολογικά ιδιαίτερα επιβαρυμένων διαδρομών. Προς τούτο καθώς και για την απόδειξη της ύπαρξης εξωτερικού κόστους η Επιτροπή Μεταφορών και Τουρισμού ζητεί να υποχρεωθεί η Επιτροπή να υποβάλει εντός των επομένων 12 μηνών αντίστοιχες προτάσεις. Εν όψει της έντονης περιβαλλοντικής επιβάρυνσης στο χώρο των Αλπεων από την κυκλοφορία των φορτηγών η Επιτροπή Μεταφορών και Τουρισμού συμφωνεί απόλυτα σε μια βασική ειδική ρύθμιση για τον αυτοκινητόδρομο στο Brenner. Αυτό όμως πρέπει να προετοιμασθεί λεπτομερώς από την Επιτροπή αλλά και λαμβάνοντας υπόψη των ως ελπίζεται σύντομα περατούμενων διαπραγματεύσεων για τις μεταφορές με την Ελβετία και να συζητηθεί με προσοχή από Κοινοβούλιο και Συμβούλιο.
<P>
Το προτεινόμενο εξ άλλου από την Επιτροπή σύστημα των τελών χρήσης του οδικού δικτύου θα έπρεπε να απλουστευθεί προς όφελος της δυνατότητας πρακτικής του εφαρμογής. Σύμφωνα με τα κριτήρια εκπομπής ρύπων και κυκλοφοριακής επιβάρυνσης για τα αυτοκίνητα θα έπρεπε το σύστημα να κλιμακωθεί πιο πολύ. Εδώ πρέπει να σταθμιστεί ότι ως γνωστόν τα κράτη μέλη είναι ελεύθερα στον προσδιορισμό των ανωτάτων ορίων μεταξύ 50 και 100 %. Και πρέπει να σταθμιστεί ότι μεταξύ του τελευταίου προσδιορισμού του παρόντος ανώτατου ορίου και της καθιέρωσης των νέων ανώτατων επιπέδων την 1η Ιανουαρίου του έτους 1999 θα έχουν παρέλθει πέντε χρόνια. Για το λόγο αυτόν η επιτροπή προτείνει σαφή αύξηση των ετήσιων ανώτατων ορίων και μάλιστα μεταξύ 1500 ECU για φιλικά προς το περιβάλλον και 2500 ECU για βλαβερά προς το περιβάλλον.
<P>
Είμαστε πολύ περίεργοι πώς θ'απαντήσει ο επίτροπος κ. Kinnock στις προτάσεις μας. Στην επιτροπή οι εκπρόσωποι της Επιτροπής χαρακτήρισαν το σχέδιο έκθεσής μας πολύ ρεαλιστικό. Ελπίζω, Neil, ότι σήμερα το βλέπεις κατά τον ίδιο ακριβώς τρόπο. Στο πνεύμα μιας καλής συνεργασίας ελπίζω ότι η Επιτροπή θ'αποδεχτεί όλες τις προτάσεις του Κοινοβουλίου, διότι πολύ σπάνια μπορεί το Κοινοβούλιο να συμφωνήσει σε ένα δύσκολο ζήτημα με τόσο μεγάλη πλειοψηφία. Πιστεύω όμως επίσης ότι το Συμβούλιο καλείται να εγκρίνει γρήγορα βάσει της γνωμοδότησής μας και της αντίστοιχης συμπληρωματικής γνωμοδότησης της Επιτροπής Κοινή Θέση, δεδομένου ότι απομένει ακόμα η εφαρμογή της οδηγίας ενώ οι πραγματικά θιγόμενοι επιχειρηματίες με φορτηγά θα πρέπει να γνωρίζουν εγκαίρως τί τους περιμένει την 1η Ιανουαρίου 1999.
<P>
Τέλος κ. πρόεδρε, θα ήθελα να εκφράσω τις θερμότατές μου ευχαριστίες στην Επιτροπή Μεταφορών και Τουρισμού, στη γραμματεία της επιτροπής και στους εκπροσώπους της Επιτροπής. Πιστεύω ότι εμείς, Επιτροπή και Κοινοβούλιο, διεξάγαμε τις συζητήσεις στην Επιτροπή Μεταφορών και Τουρισμού σε καλή ατμόσφαιρα. Ευχαριστώ την Επιτροπή και τους συνάδελφούς μου και ελπίζω ότι θα διατηρήσουμε την καλή μας συνεννόηση και στο ζήτημα αυτό.

<SPEAKER ID=248 NAME="Tamino">
Κυρία Πρόεδρε, μετά την παρέμβαση του συναδέλφου Jarzembowski θα ήθελα πριν από όλα να τονίσω ότι παρά την αποδοχή εκ μέρους της Επιτροπής Μεταφορών και Τουρισμού ορισμένων τροπολογιών που εμπεριέχονται στη γνωμοδότηση της Επιτροπής Περιβάλλοντος, Δημόσιας Υγείας και Προστασίας των Καταναλωτών, όπως είναι, παραδείγματος χάρη, η αναφορά στη Σύμβαση των Αλπεων, η προσέγγιση, εντούτοις, της έκθεσης του συναδέλφου Jarzembowski είναι πολύ διαφορετική από εκείνη της γνωμοδότησης της οποίας είμαι εισηγητής και που έχει εγκριθεί από την Επιτροπή Περιβάλλοντος, Δημόσιας Υγείας και Προστασίας των Καταναλωτών.
<P>
Ειδικότερα θα ήθελα να πω ότι, όσον αφορά την πρόταση που μας παρουσίασε η Επιτροπή, εκτιμήσαμε ως θετική την υιοθέτηση της δυνατότητας συνυπολογισμού στοιχείων εξωτερικού κόστους στα διόδια και τα τέλη χρήσης και επιπλέον θεωρήσαμε αναγκαία τη βελτίωση και την περαιτέρω αποσαφήνιση αυτών των πλευρών με προτάσεις και τροπολογίες.
<P>
Επιπλέον, νομίσαμε σκόπιμη και αναγκαία τη διεύρυνση της έννοιας των ευαίσθητων οδών για να μη μεταφερθεί η κυκλοφορία από οδούς που ορίζονται ως ευαίσθητες σε άλλες πιο ευπρόσβλητες και επισφαλείς της ίδιας ενδιαφερόμενης περιοχής, θεωρώντας, παραδείγματος χάρη, ολόκληρη την αλπική ζώνη ως ευαίσθητη περιοχή. Σχετικά με αυτό το θέμα, θέλω να διευκρινίσω ότι εφόσον και η Επιτροπή Μεταφορών και Τουρισμού έχει εντάξει ως τροπολογία στις αιτιολογικές σκέψεις την αναφορά στην Αλπική Σύμβαση, πιστεύω ότι θα ήταν σωστό να τονίσουμε ότι όλη η αλπική ζώνη, και όχι μόνο το Μπρένερο, θα πρέπει να ληφθεί υπόψη στην οδηγία. Γι αυτό το λόγο, αν και εκτιμούμε το ότι ελήφθη υπόψη το πρόβλημα του Μπρένερο, δεν μπορούμε να λησμονήσουμε ότι ολόκληρη η αλπική περιοχή θίγεται από τα προβλήματα που συζητούμε. Αρκεί μόνο να αναλογισθούμε ότι από το 1970 έως το 1995, στις μεταφορές μέσω των Αλπεων είχαμε μία αύξηση από 28 εκατ. σε 112 εκατ. τόνους και ότι η εν λόγω αύξηση αφορά κυρίως τις οδικές μεταφορές.
<P>
Γι αυτούς τους λόγους θεώρησα σκόπιμο να παρουσιάσω ορισμένες τροπολογίες που επιδιώκουν να προωθήσουν την άποψη της έκθεσης που έχει εγκρίνει η Επιτροπή Περιβάλλοντος, Δημόσιας Υγείας και Προστασίας των Καταναλωτών και εύχομαι να τις λάβουν υπόψη ο επίτροπος και το Κοινοβούλιο.

<SPEAKER ID=249 LANGUAGE="NL" NAME="Castricum">
Πρόεδρε, από την εποχή που ήμουν μέλος του ολλανδικού κοινοβουλίου θυμάμαι ότι μια μέρα ο ανατολικός άνεμος έφερε την είδηση ότι η κυβέρνηση της Γερμανίας είχε την πρόθεση να επιβάλει τέλη χρήσης και ότι σιγά σιγά θα έπρεπε να πληρωθεί κάποιος λογαριασμός για τον διαρκώς αυξανόμενο αριθμό φορτηγών οχημάτων που έρχονταν από τα δυτικά.
<P>
Προκλήθηκε σάλος και στο παρασκήνιο και το Δικαστήριο των Ευρωπαϊκών Κοινοτήτων δικαίωσε όσους ήταν αντίθετοι. Αυτό δεν μπορούσε να γίνει. Παρόλα αυτά τα πράγματα άλλαξαν: μετά από δύσκολες διαπραγματεύεις εμφανίστηκε το ευρωσήμα. Λόγω της ανεπαρκούς συμμετοχής του Ευρωπαϊκού Κοινοβουλίου στη διαδικασία αυτή, το Δικαστήριο κήρυξε άκυρη την οδηγία, απόφαση η οποία δεν οδήγησε σε αναστολή της εφαρμογής της, και κάλεσε την Επιτροπή να υποβάλει μία νέα πρόταση η οποία ήδη έχει υποβληθεί εδώ και ένα χρόνο και αποτελεί αντικείμενο έκθεσης που εκπόνησε ο συνάδελφος Jarzembowski. Εν τω μεταξύ πρέπει να διαπιστωθεί ότι το θέμα εξακολουθεί να προξενεί διαφωνίες. Οι διάφορες συζητήσεις που πραγματοποιήθηκαν στο Συμβούλιο δεν οδήγησαν στη λήψη αποφάσεων και, εάν είμαι καλά πληροφορημένος, δεδομένου ότι οι συζητήσεις θα επαναληφθούν στις 4 Οκτωβρίου, δεν αποκλείεται ότι το τελικό αποτέλεσμα θα αποκλίνει από τις προσδοκίες της Επιτροπής. Δεν μπορούμε να κλείσουμε τα μάτια μας μπροστά στην πραγματικότητα.
<P>
Υπάρχει και κάποια άλλη πραγματικότητα που δεν μπορεί να περάσει απαρατήρητη. Παρότι θέλω να τονίσω ότι εκτιμούμε το έργο του συναδέλφου Jarzembowski, δεν είμαστε και τόσο ικανοποιημένοι με τα αποτελέσματα, πράγμα το οποίο γνωρίζει και ο ίδιος. Οι συζητήσεις που πραγματοποιήσαμε επί του θέματος αυτού δεν απέδωσαν κατ'αρχάς κάποιο αποτέλεσμα. Στην ουσία συμφωνούσαμε ότι διαφωνούσαμε.
<P>
Η πολιτική μου ομάδα ήταν και παραμένει της γνώμης ότι πρέπει να καταρτισθεί μια ισορροπημένη πολιτική μεταφορών η οποία να συνεκτιμά με τον ενδεδειγμένο τρόπο το εξωτερικό κόστος και την ευαισθησία ορισμένων τομέων. Επίσης, η ομάδα μου πιστεύει ότι πρέπει να υλοποιηθούν το συντομότερο δυνατό οι προτάσεις που περιλαμβάνονται στην έκθεση Schmidbauer προκειμένου να ευρεθούν ευφυείς λύσεις για την αντιμετώπιση των προβλημάτων που εξακολουθούν να πρέπει να επιλυθούν καθώς και ότι το Συμβούλιο είναι υποχρεωμένο απέναντι στον εαυτό του και στους ευρωπαίους πολίτες να συμμετάσχει ενεργά στην κατάρτιση μιας πολιτικής που προσφέρει μια πραγματική προοπτική.
<P>
Ένας από τους προκατόχους του Επιτρόπου Kinnock, ο σημερινός συνάδελφός του Van Miert, ανέθεσε πριν από μερικά χρόνια σε μια επιτροπή σοφών την κατάρτιση έκθεσης σχετικά με τις συνέπειες της σημαντικής ανάπτυξης των μεταφορών. Από τότε διεξήχθησαν πολλές μελέτες, έγιναν πολλές συζητήσεις και γράφτηκαν πολλά σχετικά με διάφορες πιθανές λύσεις. Ωστόσο, στην πράξη δεν έγιναν πολλά πράγματα, δεν λέω βέβαια ότι δεν έγινε τίποτα, αλλά αυτά που έγιναν είναι λίγα. Ο περιορισμός της ρύπανσης του περιβάλλοντος από τις μεταφορές εξουδετερώνεται από την αύξηση των μεταφορικών ροών. Καθορίζονται επισήμως διάφοροι περιβαλλοντικοί στόχοι που στη συνέχεια μετατίθενται στο απώτερο μέλλον. Δεν προωθούνται επαρκώς καλές εναλλακτικές λύσεις στις μεταφορές προσώπων και εμπορευμάτων. Δεν θα ήταν καλό να υπάρξει μια αντιπαράθεση των δύο μεγαλύτερων πολιτικών παρατάξεων του Κοινοβουλίου. Αυτό θα ήταν καλό όσον αφορά την πολιτική σαφήνεια, δεν θα ήταν όμως θετικό όσον αφορά την προοπτική της χάραξης μιας γραμμής όπως αυτή που περιγράφεται στην έκθεση της κ. Schmidbauer. Πρέπει να ομολογήσουμε ότι το περιεχόμενο της εξεταζόμενης οδηγίας δεν καθορίζεται σε τελευταία ανάλυση από το Κοινοβούλιο. Για το λόγο αυτό είναι ακόμη σημαντικότερο να διευκρινισθεί ότι, παρά τις διαφορές απόψεων που εξακολουθούν να υφίστανται, ένα πράγμα είναι ξεκάθαρο: η πλειοψηφία των μελών του Κοινοβουλίου θα ευθυγραμμισθεί, όπως ελπίζω, με τη βασική φιλοσοφία στην οποία στηρίζεται το Πράσινο Βιβλίο για το «εξωτερικό κόστος». Πάρα πολλοί συνάδελφοι φαντάζομαι ότι δεν θα αισθανθούν και τόσο μεγάλη ικανοποίηση με το γεγονός αυτό, το ίδιο δε μπορώ να πω και για τον εαυτό μου, δεν πρόκειται για το αποκορύφωμα ενός ονείρου, ωστόσο πρόκειται για κάτι που στο μέλλον θα φανεί ότι είναι σημαντικότερο από ό, τι υποψιαζόμαστε σήμερα. Όπως και να'χουν τα πράγματα, εμείς υποστηρίζουμε την Επιτροπή καθώς και τα μέλη του Συμβουλίου Μεταφορών που δεν δηλώνουν απλώς ότι πρέπει να γίνει κάτι, αλλά έχουν την πρόθεση να αναλάβουν σχετική δράση και στη χώρα τους και στην Ευρωπαϊκή Ένωση.

<SPEAKER ID=250 LANGUAGE="DE" NAME="Grosch">
Αξιότιμη κ. πρόεδρε, κ. επίτροπε, αξιότιμοι συνάδελφοι, κατ'αρχή θα ήθελα να συγχαρώ τον εισηγητή για την έκθεσή του και να τον ευχαριστήσω για τις προσπάθειές του στην αναζήτηση και εξεύρεση συμβιβαστικών προτάσεων. Ως Βέλγος γνωρίζω να εκτιμώ τους συμβιβασμούς, συνάδελφε κ. Jarzembowski, γνωρίζω όμως επίσης ότι οι συμβιβασμοί γενικά έχουν μόνον το πλεονέκτημα να ανευρίσκουν εκεί λύση όπου οι περισσότεροι δε συμφωνούσαν. Στο πνεύμα αυτό αισθανόμαστε βέβαια όλοι, και αυτό υπομνήσθηκε ήδη, ότι μέρη της έκθεσης θα πρέπει να θεωρούνται ως προϊόν καλού συμβιβασμού, αλλ'όμως ως προϊόν συμβιβασμού.
<P>
Οι οδικές μεταφορές δεν είναι ασφαλώς ο καλύτερος μαθητής στα πλαίσια των προσπαθειών συνηγορίας υπέρ μιας φιλικής προς το περιβάλλον και ασφαλούς πολιτικής μεταφορών. Προσαρμόσθηκαν όμως κατά πολύ κατά τον καλύτερο τρόπο στις σύχρονες απαιτήσεις της αγοράς. Η επιβολή τελών στις οδικές μεταφορές δε θα συμβάλει κατά τη γνώμη μου ούτε κατα τη γνώμη πολλών συνάδελφων στην αναζωογόνηση άλλων μεταφορικών μέσων, όπως οι σιδηρόδρομοι ή οι υδάτινοι οδοί. Δε θα έπρεπε επίσης να ξεχάσουμε σε σχέση με τα τέλη ότι παραδείγματος χάρη σε ένα τομέα όπου δραστηριοποιούνται πολλές μικρότερες επιχειρήσεις, μπορούν να τις φέρουν στα όρια των δυνατοτήτων επιβίωσης.
<P>
Αυτό είναι σαφέστατο διότι η ζήτηση αυξάνεται και ο αριθμός των μικρών επιχειρήσεων μειώνεται ενώ των μεγαλοεπιχειρηματιών αυξάνεται. Εάν είναι να επιβληθούν τέλη χρήσης του οδικού δικτύου, πρέπει να λαμβάνονται ιδιαίτερα υπόψη οι βλάβες στο οδικό δίκτυο και οι ρύποι των αυτοκινήτων. Οι προτεινόμενες ταξινομήσεις στην έκθεση ανταποκρίνονται κατά τη γνώμη μου τελείως στο πρόγραμμα αυτό. Συμφωνούμε επίσης και στο ότι θα πρέπει να ληφθούν υπόψη οι ευαίσθητες περιοχές. Το ίδιο όπως με τον καθορισμό του εξωτερικού κόστους χρειαζόμαστε όμως και για τις δύο περιπτώσεις προσεκτικότερη μελέτη από την Επιτροπή προκειμένου να μπορέσουμε να προβούμε σε αντικειμενικές και λογικές προτάσεις.
<P>
Το ότι τώρα όμως γίνετι ήδη ιδιαίτερη αναφορά στον ανοικτό δρόμο του Brenner δε χρειάζεται κατά τη γνώμη μου ιδιαίτερη ανάλυση ούτε περαιτέρω επιχειρήματα. Η διατήρηση των κατώτατων ορίων εντάσσεται κατά τη γνώμη μου στην αντίληψη ότι και στο φορολογικό τομέα απαιτούνται κατώτατα κριτήρια εάν δε θέλουμε με τους φόρους να καταλήξουμε σε στρέβλωση της αγοράς. Με την προ ημών πρόταση δεν υπάρχει καμιά εγγύηση ότι τα προτεινόμενα τέλη θα οδηγήσουν σε όλα τα κράτη μέλη σε όμοια επιβάρυνση.
<P>
Τελειώνοντας θα ήθελα να εκφράσω την ικανοποίησή μου που ο εισηγητής προτείνει έως το 2001 αναθεώρηση των κατώτατων ορίων. Η τεχνολογική ανάπτυξη και επίσης, όπως ελπίζω, η ανάπτυξη στους λοιπούς τομείς των μεταφορών αποτελούν επαρκές επιχείρημα γι αυτό.

<SPEAKER ID=251 LANGUAGE="EN" NAME="Wijsenbeek">
Κυρία Πρόεδρε, θα ήθελα κατ'αρχάς να συγχαρώ τον εισηγητή για την έκθεσή του, καθώς και τον Επίτροπο, γιατί με το New Labour θα έχει νέο χρώμα στην κουζίνα του, το οποίο, είμαι σίγουρος, θα είναι ένα πολύ ανοιχτό ροζ!
<P>
Κυρία Πρόεδρε, η συζήτηση που διεξάγουμε μας απασχολεί ήδη εδώ και χρόνια. Το θέμα δε εξετάζεται στη σύνοδο ολομέλειας στην πιο ατυχή στιγμή που θα μπορούσαμε να φανταστούμε. Όντως, τη στιγμή αυτή διεξάγουμε διαπραγματεύσεις με την Ελβετία και προξενούμε την εντύπωση ότι έχουμε την πρόθεση να παίξουμε πόκερ με τα χαρτιά ανοιχτά στο τραπέζι, τη στιγμή που οι Ελβετοί επιχειρούν να επιφορτίσουν με τα προβλήματά τους τους γείτονές τους. Συνεπώς, θα ήταν προτιμότερο να μην εξετάζαμε το θέμα τώρα. Μία δεύτερη ατυχής περίσταση αφορά το γεγονός ότι πρόκειται για την επιβολή μιας εισφοράς, θέμα για το οποίο πρέπει να αποφασίσουν οι Υπουργοί Οικονομικών. Αυτό σημαίνει ότι πρέπει να υπάρξει ομοφωνία απόψεων, πράγμα που δεν συμβαίνει. Αυτό πρέπει να το γνωρίζει και ο εισηγητής, η έκθεση του οποίου δεν έχει νόημα.
<P>
Το τρίτο πρόβλημα που δυστυχώς δεν εξετάζεται ή τουλάχιστον δεν εξετάζεται σε επαρκή βαθμό από τον εισηγητή είναι η αύξηση των εκατέρωθεν συναλλαγών εντός της Ευρωπαϊκής Ένωσης, που είναι τουλάχιστον η αιτία του προβλήματος και που σημαίνει ότι έχουν αυξηθεί οι μεταφορές. Εάν ληφθεί υπόψη ότι οι οδικές μεταφορές καλύπτουν το 75 % του σημερινού modal split και παρά το γεγονός ότι το Κοινοβούλιο δήλωσε ότι επιθυμεί να προωθήσει περισσότερο τις σιδηροδρομικές και τις πλωτές μεταφορές, είναι βέβαιο ότι οι οδικές μεταφορές θα παραμείνουν το σημαντικότερο μέσο μεταφοράς. Αυτό σημαίνει ότι πρέπει να καταβάλουμε κάθε δυνατή προσπάθεια για να περιορίσουμε στο βαθμό του δυνατού τις ζημιές που δεν αρνούμαι καθόλου ότι προκαλούν οι οδικές μεταφορές. Αυτό σημαίνει ότι θα έπρεπε να εκμεταλλευθούμε την ευκαιρία που μας προσφέρεται με την έκθεση αυτή για να προσφέρουμε ένα πραγματικό κίνητρο για την ανεύρεση της λιγότερο βλαβερής για το περιβάλλον λύσης. Στις προτάσεις τόσο της Επιτροπής όσο και του εισηγητή, η διαφορά μεταξύ των περισσότερο επιβλαβών για το περιβάλλον κλάσεων όπως για παράδειγμα για την Euro, κλάση Euro 0, Euro I και Euro II και τις καλύτερες κλάσεις είναι πολύ περιορισμένη. Αυτό σημαίνει ότι η πρόταση αυτή δεν περιλαμβάνει κανένα απολύτως κίνητρο για την ανάπτυξη μιας βελτιωμένης έκδοσης. Αυτό σημαίνει επίσης ότι χάνουμε την ευκαιρία που μας προσφέρεται, και θα σας δώσω ένα παράδειγμα κυρία Πρόεδρε, οι εκπομπές διοξειδίου του αζώτου (ΝΟx) μειώθηκαν πέρυσι στη χώρα μου κατά 3, 5 % κυρίως μέσω του Euro II. Μεταξύ 1990 και 1996 ο αριθμός των χιλιομέτρων που διανύουν τα φορτηγά οχήματα αυξήθηκε κατά 13 % και οι εκπομπές μειώθηκαν κατά 11 %, μείωση που για το SO2 ανήλθε σε 16 %. Συνεπώς, πρέπει να προωθήσουμε το Euro II και Euro III.

<SPEAKER ID=252 LANGUAGE="DE" NAME="Linser">
Κυρία πρόεδρε, η συζήτηση για την αύξηση των τελών για βαρέα φορτηγά αυτοκίνητα έχει ιδιαίτερη εκρηκτικότητα σ'ολόκληρη την Ευρώπη λόγω της δυνατότητας ή μη χρηματοδότησης της πολυεξόδους οδικής υποδομής. Αυτό ισχύει τελείως ιδιαιτέρως για την Αυστρία. Ευρισκόμενη γεωπολιτικά στο κέντρο της Ευρώπης, η Αυστρία αποτελεί επιπλέον μια ευαίσθητη και δύσκολα παρακαμπτόμενη περιοχή των Αλπεων. Η επιβάρυνση του ευαίσθητου περιβάλλοντος αυξάνεται έτσι ενώ το κόστος των οδικών κατασκευών και της διατήρησης του οδικού δικτύου μεγαλώνει ανάλογα. Ο προτεινόμενος στην έκθεση μεγαλύτερος τονισμός του στοιχείου της χρήσης για τον υπολογισμό των τελών καθώς και η εντονότερη διαφοροποίηση των οχημάτων ωφέλιμου φορτίου ανάλογα με τη συμπεριφορά τους στον τομέα της εκπομπής ρύπων και με τις κατηγορίες βλαβών στο οδικό δίκτυο πρέπει να χαιρετιθεί ιδιαίτερα. Το ίδιο υποστηρίζουμε το περιεχόμενο των εποικοδομητικών τροπολογιών 31, 34 και 41, που αντικατοπτρίζουν ευρύτατα τον φιλελεύθερο κατάλογο με τις απαιτήσεις μας. Απαράβατη απαίτηση παραμένει παρόλη την απόρριψή της στην επιτροπή η εσωτερικοποίηση του εξωτερικού κόστους, ακόμη και εάν υπάρχουν ακόμη διαφορές απόψεων ως προς τον ακριβή προσδιορισμό της. Θα αποτελούσε όμως ακριβώς τώρα ενόψει της κατάστασης στην πολιτική περιβάλλοντος σημαντικό μήνυμα.
<P>
Ο καθορισμός των ευαίσθητων περιοχών εντός της ΕΕ και ο ειδικός προσδιορισμός ολόκληρης της περιοχής των Αλπεων ως ευαίσθητης περιοχής μου φαίνεται ότι διέπονται από ευρύ πνεύμα και προσανατολισμό στο μέλλον. Ως άμεσα θιγόμενος κάτοικος της ως γνωστόν πλέον ευαίσθητης περιοχής οδικής διέλευης, του Inntal του Τυρόλου και του περάσματος του Brenner, γνωρίζω πόσο σημαντική θα ήταν η αύξηση είτε η δυνατότητα αύξησης των εκεί διοδίων κατά ένα στοιχείο κόστους και η θέση έτσι της βάσης για τη δημιουργία φιλικής προς το περιβάλλον κινητικότητας.

<SPEAKER ID=253 LANGUAGE="DE" NAME="Schmidbauer">
Κυρία πρόεδρε, η οδηγία για το ευροσήμα έχει και είχε καθυστερήσει μετά την αποτυχία το 1995 της πρώτης προσπάθειας στο Ε.Δ. Η οδηγία που συζητάμε σήμερα, πηγαίνει πολύ μακρύτερα από την πρώτη πρόταση τότε και κατ'αρχή δεν μπορώ παρά να εκφράσω την ικανοποίησή μου για αυτό. Ως εισηγήτρια της Πράσινης Βίβλου της Επιτροπής σχετικά με την εσωτερίκευση του εξωτερικού κόστους στις μεταφορές βλέπω στην πρόταση της Επιτροπής ένα πρώτο βήμα της πρακτικής εφαρμογής ενός δικαιότερου συστήματος τιμών σύμφωνα με την αρχή του αιτίου.
<P>
Κατέστη δυνατή για τα κράτη μέλη μετά από μια άψογη αιτιολόγηση σε σχέση με τις κυκλοφοριακές συμφορήσεις, την περιβαλλοντική ρύπανση και τα δυστυχήματα, η διαφοροποίηση των τελών χρήσης του οδικού δικτύου και εκτός αυτού θα έπρεπε να μπορούν να καθορισθούν και ευαίσθητες διαδρομές. Ο εισηγητής είχε ριζικά διαγράψει στο πρώτο του σχέδιο τις λέξεις «εξωτερικό κόστος» και «ευαίσθητες διαδρομές». Η πολιτική μου ομάδα είχε δεχθεί με την επιφύλαξη να κρατηθεί ανοικτή η απόφαση στη δεύτερη ακόμα ανάγνωση, να συμβιβασθεί, εγώ προσωπικά με κοιλόπονο.
<P>
Με την τροπολογία 1 δίδεται η εντολή στην Επιτροπή να διατυπώσει εντός έτους την ακριβή απόδειξη για την ύπαρξη εξωτερικού κόστους και την επιβάρυνση με αυτό των μεταφορικών φορέων και να υποβάλει αντίστοιχη πρόταση. Μέχρι να γίνουν αυτά θα πρέπει να επιχειρηθεί μια μόνο διαφοροποίηση σύμφωνα με το οδικό δίκτυο και τη φορολογική επιβάρυνση και αντί των ευαίσθητων διαδρομών θα έπρεπε να έλθει κατ'αρχή στο προσκήνιο η περιοχή των Αλπεων. Θα πρέπει όμως να επιτραπούν και ειδικά τιμολόγια για τις ώρες αιχμής ή τη διάρκεια της νύχτας ως διαφοροποίηση.
<P>
Ο συμβιβασμός σημαίνει μεν ότι ο συνυπολογισμός του εξωτερικού κόστους δεν πραγματοποιείται αμέσως, είμαι όμως κατά βάση αισιόδοξη. Επιτρέπει από την άλλη πλευρά τη δυνατότητα λήψης σημαντικά πιο προχωρημένων νομοθετικών μέτρων, όταν η Επιτροπή υποβάλει τις λεπτομερείς προτάσεις. Εάν όμως ο εισηγητής θέλει να χρησιμοποιήσει τη συμβιβαστική αυτήν απόφαση της Επιτροπής Μεταφορών και την ανασκόπηση του τύπου της τρέχουσας εβδομάδας - από κει συνάγω την τάση αυτή -, προκειμένου να «θάψει» για πάντα τη συζήτηση για την εσωτερικοποίηση του εξωτερικού κόστους, η πολιτική μου ομάδα δε θα το υποστηρίξει αυτό, δεδομένου ότι η πρόταση της Επιτροπής ενδεχομένως να είναι κάπως διεξοδική σε ορισμένα σημεία και κυρίως στο παράρτημα με την κλιμάκωση των τελών, η συνολική όμως πρόθεση σημαίνει βελτίωση για το σύνολο του μεταφορικού γίγνεσθαι, κυρίως δε καθιερώνεται ένα δικαιότερο σύστημα που επιμερίζει το κόστος σύμφωνα με την αρχή του αιτίου.

<SPEAKER ID=254 LANGUAGE="ES" NAME="Sisσ Cruellas">
Κυρία Πρόεδρε, η τιμολόγηση και το εξωτερικό κόστος των μεταφορών αποτελούν παλαιά ήδη ανησυχία των κοινοτικών θεσμικών οργάνων. Σχετικά με αυτήν, υπάρχουν προηγούμενα από τις αρχές της δεκαετίας του 60, και υπήρξε αντικείμενο επίσημων προτάσεων.
<P>
Η πρώτη από αυτές υπήρξε ο καταλογισμός του κόστους των υποδομών στα οδικά οχήματα, που αποτέλεσε το κύριο μέλημα της φορολογικής και κοστολογικής εναρμόνισης. Το 1986, η Επιτροπή παρουσίασε ένα έγγραφο σχετικά με την εξάλειψη των φορολογικού χαρακτήρα στρεβλώσεων του ανταγωνισμού στις οδικές μεταφορές εμπορευμάτων που προέβλεπε φόρους επί των οχημάτων και τέλη επί των καυσίμων και των διοδίων.
<P>
Στις αρχές του 1988, η Επιτροπή παρουσίασε ένα σχέδιο οδηγίας του Συμβουλίου σχετικά με την καθιέρωση κόστους οδικών υποδομών για τα βαρέα φορτηγά. Σκοπός της οδηγίας ήταν το Συμβούλιο να δώσει κανονιστική ισχύ στα απαραίτητα μέτρα για την εξάλειψη των στρεβλώσεων του ανταγωνισμού που διαπιστώνονταν και οφείλονταν στον διαφορετικό καταλογισμό του κόστους υποδομών.
<P>
Η πρωτοβουλία όμως την Επιτροπής έμεινε αναπάντητη. Πράγματι, η πρόταση αυτή τροποποιήθηκε δύο φορές, το 1990 και το 1992, πάντοτε σε αναζήτηση πιθανών λύσεων. Η αιτία δεν είναι άλλη από τη σωρεία συμφερόντων που ενοικούν γύρω από τις οδικές μεταφορές και τις πρακτικές διαφορές καταλογισμού και μη καταλογισμού του υπάρχοντος κόστους στα διάφορα Κράτη μέλη.
<P>
Και το άκρον άωτον, όταν τελικά το Συμβούλιο επιτυγχάνει συμφωνία και προχωρεί η Οδηγία 93/89/ΕΚ, της 29ης Οκτωβρίου 1993, σχετικά με τη φορολόγηση ορισμένων τύπων οχημάτων για οδική μεταφορά εμπορευμάτων και την επιβολή τελών χρήσης και διοδίων για τη χρησιμοποίηση συγκεκριμένων υποδομών, εκ μέρους των Κρατών μελών, αυτή ακυρώνεται από το Δικαστήριο των Ευρωπαϊκών Κοινοτήτων, λόγω ελλιπούς συμμετοχής του Ευρωπαϊκού Κοινοβουλίου.
<P>
Να προσθέσουμε σε όλα αυτά και το περιεχόμενο της Πράσινης Βίβλου της Επιτροπής για την εσωτερικοποίηση του εξωτερικού κόστους των μεταφορών στην Ευρωπαϊκή Ένωση, όπου οι διαδικασίες που προτείνονται δημιουργούν σοβαρές αμφιβολίες για το κατά πόσον είναι ικανές να αντιμετωπίσουν ένα τόσο περίπλοκο πρόβλημα, δεδομένου ότι η πληροφόρηση που παρέχει είναι ισχνή και αναξιόπιστη, και θα πρέπει να έχουμε υπόψη ότι και η ίδια η Επιτροπή παραδέχεται τις αμφιβολίες της σχετικά με τον υπολογισμό του εξωτερικού κόστους.
<P>
Αντιλαμβανόμαστε λοιπόν, κύριοι βουλευτές, ότι πρόκειται για ένα πολύ περίπλοκο ζήτημα, το οποίο απαιτεί συνολικές φόρμουλες που να εξετάζουν τους διάφορους τρόπους μεταφοράς, αν επιθυμούμε να επιλυθεί οριστικά το πρόβλημα· διότι, από τις ειδήσεις που άκουσα, δύσκολα το Συμβούλιο Υπουργών θα καταλήξει σε συμφωνία, παρά την εξαίρετη εργασία που πραγματοποίησε ο εισηγητής, κ. Jarzembowski, τον οποίο και συγχαίρω, και ο οποίος, με τις τροπολογίες του, βελτιώνει το περιεχόμενο της πρότασης οδηγίας την οποία συζητάμε.

<SPEAKER ID=255 LANGUAGE="IT" NAME="Santini">
Κυρία Πρόεδρε, κύριε επίτροπε, αγαπητοί συνάδελφοι, θα πρέπει να συγχαρώ τον εισηγητή μας, κ. Jarzembowski, όχι μόνο και όχι τόσο για το περιεχόμενο της έκθεσής του, όσο για την επιδεξιότητα με την οποία επετέλεσε ένα πραγματικό θεσμικό «σλάλομ» για να κατορθώσει να φέρει την έκθεση στην Ολομέλεια προς συζήτηση, συζήτηση που, όπως φαίνεται, είναι αρκετά ήρεμη, παρά τις διαφορετικές, όπως είναι φυσικό, απόψεις. Και όμως ο τίτλος ήταν θελκτικός, χωρίς εκπλήξεις: δίκαιες και αποτελεσματικές τιμές στο πεδίο των μεταφορών, ένας τίτλος που υποδεικνύει τους μακροπρόθεσμους προσανατολισμούς με στόχο μία πολιτική ώριμη πλέον για το συμψηφισμό των δαπανών υποδομής και αποσυμφόρησης στις οδικές μεταφορές.
<P>
Μία βασική αρχή, που τονίσθηκε και απόψε, έγκειται στην καθ' ολοκληρίαν ανάκτηση του κόστους των εξοπλισμού και διαχείρισης που θα επιβαρύνουν τoυς διάφορους χρήστες σύμφωνα με εναρμονισμένα κριτήρια. Αναφέρθηκε η περίπτωση του Μπρένερο, που μεταξύ όλων των αλπικών περασμάτων παρουσιάζει τα οξύτερα προβλήματα. Ερωτήσεις, θέσεις, τροπολογίες είχαν σαν αποτέλεσμα να ταυτισθεί σχεδόν το πέρασμα του Μπρένερο με την πειραματική περίπτωση για τη μελέτη του πώς θα πρέπει και πώς μπορεί να διαχειρισθεί κανείς ένα διαμετακομιστικό πέρασμα σε μία λεγόμενη «ευαίσθητη» περιοχή. Στην περίπτωση όμως αυτή έχουμε να κάνουμε με μία μικρή ανακολουθία -το είπαν με σαφήνεια οι γερμανοί βουλευτές, όπως και οι ιταλοί επίσης- διότι πρόκειται για μία μοναδική ίσως περίπτωση. Σήμερα η Γερμανία, οι Κάτω Χώρες, η Δανία, το Βέλγιο, το Λουξεμβούργο και από εφέτος, και η Σουηδία, διαχειρίζονται ένα κοινό σύστημα που ονομάζεται «ευρωσήμα». η Αυστρία όχι μόνο έχει ένα ανεξάρτητο σύστημα, αλλά φαίνεται ότι θα το διατηρήσει και στο μέλλον. Πράγματι, η αυστριακή κυβέρνηση άρχισε μία έντονη δράση που αποσκοπεί στον έμμεσο περιορισμό των μεταφορών μέσω του Μπρένερο, η οποία σήμερα καθορίζεται με το σύστημα των «οικολογικών πόντων», και μετά τη λήξη που προβλέπεται από το πρωτόκολο αριθ. 9 της ένταξης, συνεπώς και μετά το 2004.
<P>
Για να πετύχει το στόχο και ωθούμενη από τις ελβετικές πρωτοβουλίες η Αυστρία έχει προτείνει τα διόδια του Μπρένερο να είναι πιο υψηλά για να καλύπτεται το κόστος χρήσης της υποδομής, ώστε να αποτρέπεται η διαμετακομιστική κυκλοφορία που επιβαρύνει αυτό το τόσο ευαίσθητο πέρασμα. Πρόκειται για μία αρχή που, βεβαίως, συμμεριζόμαστε εάν βεβαίως επεκταθεί και σε άλλες αλπικές ζώνες, ειδικότερα στην παρακείμενη κοιλάδα. Διότι όντως δεν μπορούμε να καταλάβουμε γιατί σε ακριβώς όμοιες περιοχές, που χωρίζονται μόνο από τα σύνορα, μεταξύ του Βορείου Τιρόλου και του Νοτίου Τιρόλου, πρέπει να εφαρμόζονται τελείως διαφορετικές ρυθμίσεις, με τρόπο υπερβολικά διαφορετικό.
<P>
Είμαστε σύμφωνοι με τη διαφοροποίηση μεταξύ του EURO 0, του EURO I, EURO II, αλλά στα πλαίσια του σεβασμού των κανόνων. Οι εισπράξεις δεν θα πρέπει να ξεπερνούν τις δαπάνες κατασκευής, διαχείρισης και ανάπτυξης αλλά, κυρίως, πρέπει να σέβονται ορισμένες εκτιμήσεις που μέχει στιγμής κανείς δεν έχει υποδείξει με σαφήνεια. Ποιος έχει καθορίσει, παραδείγματος χάρη, τις παραμέτρους για να αποφασισθεί εάν μία περιοχή είναι ευαίσθητη από περιβαλλοντικής πλευράς ή όχι; Από όσο ξέρω δεν υπάρχουν σχετικοί παράμετροι και συνεπώς μπορεί να προκύψουν και αυθαιρεσίες. Ο καθένας θα ορίσει ως ευαίσθητη, μάλιστα πιο ευαίσθητη από τις άλλες, την περιοχή που περιβάλλει τη ζώνη του: έχω στο νου μου τα διόδια της Γέφυρας της Ευρώπης που θα διασχίσω σε δύο ημέρες με το αυτοκίνητό μου και για να τη διασχίσω θα πληρώσω, όπως όλοι, υπέρογκα διόδια.
<P>
Υπάρχει επιπλέον το πρόβλημα της απασχόλησης: πολλές επιχειρήσεις μεταφορέων έχουν ήδη κλείσει και δεν θέλουμε βεβαίως να είμαστε εμείς υπεύθυνοι για άλλα ανάλογα κλεισίματα.

<SPEAKER ID=256 LANGUAGE="DE" NAME="Frischenschlager">
Κυρία πρόεδρε, θα ήθελα να συμφωνήσω με τον προλαλήσαντα. Μου άρεσε πολύ δηλαδή ο τρόπος με τον οποίο υπογράμμισε ότι η επίλυση του οικολογικού αυτού προβλήματος θα πρέπει ν'αφορά ολόκληρη την περιοχή των Αλπεων. Πιστεύω ακράδαντα ότι επρόκειτο για λάθος που η Επιτροπή Μεταφορών και Τουρισμού δεν ακολούθησε την Επιτροπή Περιβάλλοντος, Δημόσιας Υγείας και Προστασίας των Καταναλωτών στην αλλαγή από αρχή της ιδιαίτερα επιβαρυμένης διαδρομής σε αρχή της ιδιαίτερα επιβαρυμένης περιοχής.
<P>
Το σύνολο των προβλημάτων για τις Αλπεις και η κυκλοφοριακή τους επιβάρυνση αποτελεί ευρωπαϊκό πρόβλημα. Δεν πρόκειται για τοπικά συμφέροντα, παρόλο που αυτό είναι φυσικά πολύ σημαντικό για τους ανθρώπους που ζουν εκεί, αλλά πρόκειται για το ότι οφείλουμε να βρούμε μια ευρωπαϊκή λύση, δεδομένου ότι οι Αλπεις αποτελούν πρόβλημα της Ευρώπης και όχι μόνον της Αυστρίας, της Ελβετίας ή της Ιταλίας. Για το λόγο αυτό θα ήθελα ν'απευθύνω πιεστική έκκληση στον επίτροπο τον αρμόδιο για τις μεταφορές, να επικεντρώσει όλες τις πολιτικές προσπάθειες στην εξεύρεση πανευρωπαϊκής οικολογικής λύσης για την ευαίσθητη αυτή περιοχή των Αλπεων. Μόνον αυτό μπορεί να είναι η λύση! Πρέπει ν'αποφύγουμε να μεταφερθεί το πρόβλημα της επιβάρυνσης από τη μια διαδρομή στην άλλη. Αυτό δεν είναι πολιτική λύση!

<SPEAKER ID=257 NAME="Αλαβάνος">
Κυρία Πρόεδρε, η ομάδα μου μου ανέθεσε να παρέμβω σ'αυτό το θέμα το οποίον δεν είναι της δικής μου αρμοδιότητας. Κατ'αρχήν συμφωνούμε με την έκθεση του κ. Jarzembowski. Εντούτοις, θέλω να σημειώσω τα εξής:
<P>
Πρώτο σημείο που θεωρούμε ουσιαστικό είναι ότι προωθεί ένα πιο απλοποιημένο σύστημα από τις περιπλοκές που περιλαμβάνει η πρόταση της Επιτροπής. Δεύτερο σημείο είναι ότι έχει μία ρεαλιστική προσέγγιση όσον αφορά το ανώτατο όριο των φόρων και αυτό θα συμβάλει στην επίτευξη συμφωνίας με το Συμβούλιο. Τρίτο σημείο, πολύ σημαντικό, είναι ότι τα ελάχιστα όρια φόρου διαμορφώνονται με τέτοιο τρόπο ώστε να λαμβάνουν υπόψη τις επιβαρύνσεις των οδών και τις εκπομπές ρυπών των οχημάτων και να οδηγούν σε οχήματα και συστήματα που είναι πιο φιλικά προς το περιβάλλον. Τέταρτο και τελευταίο σημείο που θέλω να υπογραμμίσω είναι ότι προβλέποντας την αναθεώρηση κατά το 2001 δίνει τη δυνατότητα να προχωρήσουμε σε πιο ευλύγιστα συστήματα.

<SPEAKER ID=258 LANGUAGE="NL" NAME="Cornelissen">
Κυρία Πρόεδρε, θα ήθελα να συγχαρώ τον συνάδελφο Jarzembowski για την έκθεση που εκπόνησε την οποία υποστηρίζει το σύνολο σχεδόν των μελών της Επιτροπής Μεταφορών και Τουρισμού. Πιστεύω επίσης ότι είναι σημαντικό να αποκτήσουμε την υποστήριξη της Επιτροπής και των κρατών μελών καθώς και ένα ευρύ κοινωνικό έρεισμα. Θα αρκεστώ σε δύο παρατηρήσεις.
<P>
Κατά πρώτον, προκειμένου να αποκτηθεί υποστήριξη των επιχειρηματικών κύκλων, είναι σημαντικό να μην προκληθεί σ'αυτές η εντύπωση ότι «θίγονται», με άλλα λόγια πρέπει να υπάρξει μια δίκαιη κατανομή του κόστους μεταξύ όλων των μέσων μεταφοράς.
<P>
Η δεύτερη παρατήρησή μου αφορά το παράρτημα ΙΙΙ. Θα ήθελα να ευχαριστήσω τον εισηγητή ο οποίος με την τροπολογία αριθ. 6 ανταποκρίθηκε εν μέρει στην επιθυμία που εξέφρασα για έναν καλύτερο διαχωρισμό των δικαιωμάτων χρήσης μεταξύ «μη Euro» και «Euro ΙΙ και καλύτερα». Θα ήθελα να προχωρήσω κάπως περισσότερο και αφ'στιγμής ο συνάδελφος Wijsenbeek είχε την ευγένεια να συμπεριλάβει στην τροπολογία αριθ. 28 που κατέθεσε την πρόταση που υπέβαλα κατά τη διάρκεια των συζητήσεων στην Επιτροπή Μεταφορών και Τουρισμού, θα ήθελα να καλέσω τον Επίτροπο να υπεισέλθει στο θέμα. Αυτό που με ενδιαφέρει είναι κατά πόσον ο μεγαλύτερος διαχωρισμός των διαφόρων κατηγοριών δεν πρόκειται να προωθήσει την εξέλιξη και τη χρήση καθαρότερων οχημάτων, θέμα το οποίο μας ενδιαφέρει κατ'αρχάς όλους. Γι'αυτό θα το εκτιμούσα εάν ο Επίτροπος είχε την πρόθεση να υπεισέλθει στο θέμα.

<SPEAKER ID=259 LANGUAGE="DE" NAME="Ferber">
Κυρία πρόεδρε, αγαπητοί συνάδελφοι, το ευρωσήμα για βαρέα οχήματα ωφέλιμου φορτίου απασχολεί και πάλι το Ευρωπαϊκό Κοινοβούλιο, και πάλι ανάβει μια βασική συζήτηση για τις χαρές και τις λύπες των οδικών μεταφορών. Σήμερα όμως γι αυτό ακριβώς δεν πρόκειται! Πρόκειται απλά για τη συμβολή των φορτηγών στη συντήρηση του οδικού δικτύου και στις δαπάνες των υποδομών. Συνεννοηθήκαμε, και ο εισηγητής το ανέφερε, στο να εκπονήσουμε όσον αφορά το εξωτερικό κόστος κατ'αρχή μελέτη για το τί μας περιμένει. Για το λόγο αυτό και δεν έχει αυτό καμία θέση στην παρούσα οδηγία.
<P>
Το ίδιο ισχύει και για τους ευαίσθητους διαδρόμους που απαριθμούνταν στην αρχική πρόταση της Επιτροπής. Ούτε αυτό μπορεί ν'αποτελέσει θέμα της παρούσας οδηγίας. Θα πρέπει άραγε ν'ακριβήνουμε πράγματι - θα ήθελα τώρα να το διατυπώσω με άλλο τρόπο - προϊόντα και παραδόσεις εμπορευμάτων σε ορισμένες περιοχές; Οι πολίτες στις περιοχές αυτές θα μας καταριόντουσαν, διότι η ρύθμιση δεν ισχύει μόνο για τη διέλευση, αλλά ισχύει φυσικά και για τις μεταφορές προέλευσης και κατάληξης στην περιοχή αυτήν και ξαφνικά η αντίληψη αλλάζει τελείως όσον αφορά την κυκλοφορία των φορτηγών. Αυτό ισχύει όλως ιδιαιτέρως για τη διαδρομή στο Brenner.
<P>
Δεν έχω καμία κατανόηση - και αυτό είναι το μόνο σημείο που έχω διαφορετική γνώμη από τον εισηγητή και την Επιτροπή Μεταφορών και Τουρισμού - για το ότι θα πρέπει να καταστήσουμε δυνατή για τη διαδρομή στο Brenner ειδική ρύθμιση. Εύχομαι - και εδώ συμφωνώ με πολλούς συνάδελφους - να καταλήξουμε σε ενιαία λύση για το σύνολο της περιοχής των Αλπεων - και πρόκειται για όλες τις χώρες που υπέγραψαν τη Σύμβαση των Αλπεων. Αυτό όμως δεν μπορεί να γίνει στο μοντέλο της Ελβετίας, όσον αφορά τις τελευταίες προτάσεις. Ούτε μπορεί ν'αποτελέσει τη βάση για κοινή πολιτική. Εδώ έχουμε ανάγκη ενιαίες ρυθμίσεις για το σύνολο του χώρου των Αλπεων. Τις ειδικές ρυθμίσεις για μια και μοναδική διαδρομή - το λέω καθαρά - τις θεωρώ μάλλον ανοησία!
<P>
Τελειώνοντας, επιτρέψτε μου να ευχαριστήσω τον εισηγητή για την εξαίρετη έκθεσή του και για την επιμονή του να επιτύχει ευρεία συναίνεση στο Κοινοβούλιο. Θα με χαροποιούσε, κ. επίτροπε, εάν αποδεχόσαστε όλες τις τροπολογίες με εξαίρση εκείνη που αφορά το Brenner.

<SPEAKER ID=260 LANGUAGE="DE" NAME="Schierhuber">
Κυρία πρόεδρε, κ. επίτροπε, κυρίες και κύριοι, θα ήθελα κατ'αρχή να ευχαριστήσω θερμά τον κ. Jarzembowski που έλαβε και τον κόπο να αναζητήσει την εξισσορόπηση των διαφόρων συμφερόντων που υπάρχουν κυρίως και στον τομέα των μεταφορών στην Ευρωπαϊκή Ένωση και να την επιτύχει με την πρώτη, όπως πιστεύω.
<P>
Στην προ ημών έκθεση σχετικά με τα τέλη χρήσης για βαρέα οχήματα ωφέλιμου φορτίου θα ήθελα να υποστηρίξω τις συμβιβαστικές τροπολογίες του εισηγητή. Έχω όμως τη γνώμη ότι προκαλείται στρέβλωση του ανταγωνισμού με την επιβάρυνση του εξωτερικού κόστους μόνο στα φορτηγά οχήματα. Το να ληφθεί όμως υπόψη η διαδρομή στο Brenner πρέπει ν'αποτελέσει επείγουσα επιδίωξη της Ένωσης. Έχει πράγματι μεγίστη σημασία να ληφθεί υπόψη η ευαίσθητη αυτή περιοχή των Αλπεων όσον αφορά την επιβάρυνσή της από την κυκλοφορία. Η Επιτροπή προβλέπει στην πρότασή της μόνον τη δυνατότητα να μπορούν τα κράτη μέλη να εισπράττουν ένα μέρος των τελών για την κάλυψη του εξωτερικού κόστους, κατ'ανώτατο όμως όριο 0, 03 ECU/χλμ. Η πρόταση της Επιτροπής Μεταφορών και τουρισμού αναφέρεται σε σύγκριση με αυτό ρητά στον αυτοκινητόδρομο στο Brenner. Σύμφωνα με αυτή θα πρέπει το Συμβούλιο να αποκτήσει τη δυνατότητα να εξουσιοδοτήσει τα ενδιαφερόμενα κράτη μέλη σε αύξηση των διοδίων κατά μια μονάδα κόστους, η οποία προορίζεται να συμβάλει στην υλοποίηση μιας μόνιμης κατανομής της κυκλοφορίας σ'ολόκληρη την περιοχή των Αλπεων.
<P>
Κατά τον ίδιο τρόπο εκφράζω την ικανοποίησή μου που η Επιτροπή Μεταφορών και Τουρισμού ετάχθη υπέρ του να εξετασθούν και να καθορισθούν όχι μόνον ευαίσθητες περιοχές από την Επιτροπή σε ξεχωριστή διαδικασία. Κατά την εξελεγκτική αυτή διαδικασία θεωρώ σημαντικό το να περιληφθούν όχι μόνον εκπρόσωποι των κρατών μελών αλλά να επιτύχουν ακρόαση και εκπρόσωποι των ενδιαφερόμενων περιοχών. Για την Αυστρία είναι σημαντικό να ληφθεί υπόψη η σύμβαση των Αλπεων σε μια αιτιολογική σκέψη για την οδηγία του Συμβουλίου.
<P>
Όπως αναφέρθηκε αρχικά απορρίπτω τον υπολογισμό εξωτερικού κόστους μόνον ως προς φορτηγά οχήματα, μπορώ εν τούτοις να δεχθώ συνολικά τη συμβιβαστική αυτή τροπολογία - αυτό θα ήθελα να το τονίσω και πάλι -, δεδομένου ότι λαμβάνονται λογικά υπόψη τα συμφέροντα της Αυστρίας και της ευαίσθητης περιοχής των Αλπεων, όπως ελπίζω, σαν ένα πρώτο βήμα.
<P>
Οι πολίτες της κοινής μας Ευρώπης θα δεχθούν καλύτερα την κοινή μας Ευρώπη και θα την αγαπήσουν, εάν λάβουν περισσότερο υπόψη τα νόμιμα συμφέροντά τους.

<SPEAKER ID=261 NAME="Kinnock, Neil">
Κυρία Πρόεδρε, η έκθεση του κυρίου Jarzembowski είναι ιδιαίτερα ενδελεχής και επινοητική, και τον συγχαίρω και για τις δύο αυτές του ικανότητες.
<P>
Παρά ταύτα, οι βαθμιαίες αλλαγές στην τρέχουσα φορολογία των βαρέων οχημάτων για τη μεταφορά εμπορευμάτων και οι νόμοι φορολόγησης στην Κοινότητα που προτείνονται στην οδηγία κρατούν τη σωστή ισορροπία μεταξύ του τι είναι απαραίτητο και τι εφικτό. Επειδή η Επιτροπή προτιμάει να προχωρά παρά να στέκεται, δεν μπορώ να εγκρίνω πολλές από τις τροπολογίες που υπέβαλε ο κύριος Jarzembowski.
<P>
Όπως γνωρίζει το Κοινοβούλιο, η Επιτροπή προσδίδει μεγάλη σημασία στο κεντρικό θέμα του εξωτερικού κόστους, όπως διασαφηνίσαμε στη δίκαιη και αποδοτική διατίμηση στην πράσινη Βίβλο, η οποία δημοσιεύθηκε το Δεκέμβριο του 1995. Ενώ δέχομαι με χαρά την έμφαση που δίνει το Κοινοβούλιο στο εξωτερικό κόστος - και κατανοώ επίσης την επιθυμία κατάθεσης μιας συνολικής πρότασης για όλα τα μεταφορικά μέσα στο εγγύς μέλλον - πρέπει να είμαστε πραγματιστές, να σημειώνουμε πρόοδο και να το κάνουμε αυτό, όταν είναι δυνατόν, με πρακτικό τρόπο. Δεν μπορώ λοιπόν να εγκρίνω την πρόταση σε αυτή την έκθεση ότι πρέπει να παραγραφούν ακόμη και οι περιορισμένες διατάξεις που σχετίζονται με το εξωτερικό κόστος εν αναμονή ενός μέτρου που θα τα περιλαμβάνει όλα. Πράγματι, παρά τα αξιοπρεπή κίνητρα όσων υπέβαλαν αυτές τις τροπολογίες, αυτή είναι η περίπτωση όπου το καλύτερο είναι εχθρός του καλού, το ιδανικό εχθρός του εφικτού.
<P>
Σε αυτή την οδηγία προτείναμε την πιθανότητα, όχι την υποχρέωση, των κρατών μελών να προσθέσουν ένα απλό στοιχείο εξωτερικού κόστους στην τιμή των διοδίων, εάν το επιθυμούν. Αυτό είναι ένα σημαντικό σημείο, και συνεπώς απορρίπτω τις τροπολογίες αριθ. 9 και 17.
<P>
Σχετικές με το θέμα του εξωτερικού κόστους είναι, βέβαια, και η αντίληψη των ευαίσθητων οδών και οι δυνατοτήτες που παρέχει για την εισαγωγή διαφοροποιημένου συστήματος φορολόγησης. Οι νέες διατάξεις στην προτεινόμενη οδηγία που σχετίζονται με τις ευαίσθητες οδούς είναι σημαντικές κατά τη διάρκεια της περιόδου - και το τονίζω αυτό - που αναπτύσσονται πιο περίπλοκα μέσα τεχνικής φορολόγησης. Η Επιτροπή δεν μπορεί ως εκ τούτου να εγκρίνει τις τροπολογίες αριθ. 14, 18, 19, 20, 21 και 22. Δεν υπήρχε βέβαια περίπτωση να κοιμηθεί ο κύριος Jarzembowski κατά τη διάρκεια της δουλειάς του, ήξερα όμως ότι αυτή η αναφορά θα τον φέρει πίσω στην ενεργό δράση.
<P>
Το χάρισμα του κυρίου Jarzembowski για καινοτομίες φαίνεται στην τροπολογία αριθ.7, όπου προτείνει τη θέσπιση ευαίσθητων περιοχών - θέμα στο οποίο αναφέρθηκαν αρκετά αξιοσέβαστα μέλη κατά τη διάρκεια αυτής της συζήτησης. Όμως η έννοια των ευαίσθητων περιοχών πηγαίνει σημαντικά πέρα από αυτά που πρότεινε η Επιτροπή. Το γεγονός ότι αυτή η ιδέα εμφανίζεται σε μια έκθεση, η οποία ήταν, κατά τα άλλα, αφιερωμένη στην πλήρη απάλειψη των ευαίσθητων οδών είναι μαρτυρία της εφευρετικότητας των αξιοσέβαστων μελών. Παρά ταύτα, δεν μπορώ να εγκρίνω την τροπολογία αρ. 7, καθώς η έννοια των ευαίσθητων περιοχών δεν είναι πρακτική. Όλος ο κόσμος στο κάτω-κάτω είναι μια ευαίσθητη περιοχή. Μπορώ, παρά ταύτα, να εγκρίνω την τροπολογία αριθ. 3, η οποία ζητά αναφορά στη Σύμβαση των Αλπεων.
<P>
Για τους φόρους των οχημάτων, θα ήθελα να θυμίσω στο Κοινοβούλιο ότι ο στόχος ορισμού ανώτατων επιπέδων στους φόρους των οχημάτων, ενώ παράλληλα θα επιτρέπεται στα κράτη μέλη να εφαρμόζουν φόρους οχημάτων μικρότερους από τα ελάχιστα επίπεδα, εάν χρησιμοποιούν συστήματα φορολόγησης του χρήστη, είναι να διασφαλίσουμε το ότι οι υπάρχουσες διαφορές στα τέλη που σχετίζονται με τις μεταφορές σε όλη την Κοινότητα δεν θα αυξηθούν περαιτέρω. Παρά ταύτα, αναγνωρίζω ότι αυτά δεν είναι τα πιο θεμελιώδη στοιχεία της πρότασης, έτσι μπορώ να εγκρίνω τις τροπολογίες αριθ. 3, 5, 11 και 12. Μπορώ επίσης να εγκρίνω την τροπολογία αριθ. 13, η οποία ζητάει την τακτική επιθεώρηση των φόρων των οχημάτων.
<P>
Δεν μπορώ όμως να εγκρίνω την τροπολογία αριθ. 6, η οποία θα μπορούσε να εισάγει ανοιχτή παρέκκλιση από το ύψος των ελάχιστων φόρων, παρά μια περιορισμένη χρονικά παρέκκλιση.
<P>
Για την τροπολογία αριθ. 1, στην οποία αναφέρθηκαν αρκετοί ομιλητές, εκτιμώ τις προσπάθειες του Κοινοβουλίου να είναι συνεπές με τον εαυτό του. Στην έκθεση της κυρίας Schmidbauer, όπως τόνισε και η ίδια, αναγνωρίζεται η σημασία του εξωτερικού κόστους και καλείται η Επιτροπή να προχωρήσει σε προτάσεις για όλα τα μεταφορικά μέσα. Η τροπολογία αριθ. 1 αντανακλά αυτή τη θέση και, όπως τόνισε και η ίδια η κυρία Schmidbauer, είναι συνεπής και αξιέπαινη. Δυστυχώς όμως αυτή η τροπολογία περιορίζει την έκταση στην οποία θα μπορούσαν να εφαρμοστούν οι αρχές σχετικά με τις οδικές μεταφορές αυτή τη στιγμή. Έτσι δεν μπορούμε να εγκρίνουμε αυτή την τροπολογία.
<P>
Εκτός από αυτή την αιτιολόγηση, δεν μπορώ σε καμία περίπτωση να εγκρίνω την τροπολογία αριθ. 1 όταν προτείνει μια ουσιαστική διαφοροποίηση των φόρων σύμφωνα με τη κυκλοφοριακή επιβάρυνση και την επιβάρυνση από τις εκπομπές αερίων, η οποία θα επιβαρύνει αρχικά μόνο τα τέλη των χρηστών.
<P>
Η τροπολογία που κατέθεσε ο κύριος Jarzembowski έρχεται σε αντίθεση με την τροπολογία αριθ. 25, την οποία κατέθεσε επίσης ο κύριος Jarzembowski. Είναι φανερό ότι ο κύριος Jarzembowski είναι θαυμαστής του Όσκαρ Ουάιλντ, ο οποίος είχε σοφά πει «η συνέπεια των επιχειρημάτων είναι ο στηθόδεσμος των στενόμυαλων». Παρά ταύτα, κύριο σημείο είναι ότι η διαφοροποίηση στα τέλη των οχημάτων, ανάλογα με την κυκλοφοριακή επιβάρυνση, η οποία θα εκφράζεται με αναφορά στο συνολικό βάρος του οχήματος και την ροπή της ατμοσφαιρικής ρύπανσης, όπως εκφράζεται με τη μορφή της ταξινόμησης Euro, δεν είναι μόνο δυνατή αλλά και σχετικά απλή, καθώς και ευρέως αποδεκτή από τα κράτη μέλη.
<P>
Έπειτα, πιστεύω πως δεν υπάρχει ανάγκη απλούστευσης της διάρθρωσης του ύψους των κατώτατων τελών οχημάτων, όπως προτείνεται στην τροπολογία αριθ. 24, εφόσον αυτή η διάρθρωση είναι η ίδια όπως στην υπάρχουσα οδηγία και δεν έχουν εκφραστεί παράπονα από τα κράτη μέλη σε αυτό το σημείο.
<P>
Όσον αφορά τώρα τις τροπολογίες για τα τέλη χρήσης, μπορώ να εγκρίνω την τροπολογία αριθ. 9 που ζητάει διαφοροποιημένα τέλη χρήσης κατά τη διάρκεια των ωρών αιχμής και κατά τη διάρκεια της νύχτας, εφόσον εμπίπτουν εντός των ανώτατων επιτρεπόμενων ορίων. Αυτό ευθυγραμμίζεται με την επιθυμία διαφοροποίησης των τελών ανάλογα με την ώρα. Μπορώ επίσης να εγκρίνω την τροπολογία αριθ. 15, εφόσον επανασυνταχθεί, καθώς προτείνει 50 % μείωση των τελών χρήσης των οχημάτων που προέρχονται από τις περιφέρειες. Και αυτό όμως θα πρέπει προφανώς να περιορίζεται χρονικά.
<P>
Όσον αφορά τα επίπεδα τελών χρήσης και τη διάρθρωση τους, θέλω να τονίσω ότι τα ανώτατα επίπεδα ετήσιων τελών χρήσης που προτείνονται στην τροπολογία αρ. 26 και κυμαίνονται μεταξύ 1.000 και 2.500 ECU είναι απλά πολύ υψηλά. Θα οδηγούσαν σε μια υπερβολική αύξηση, σχεδόν 100 % των τρεχόντων επιπέδων οδικών τελών και δεν θα ανταποκρίνονταν στην απαίτηση υλοποίησης σταδιακών αλλαγών στο σύστημα. Αυτό είναι σαφώς μη αποδεκτό, και δεν νομίζω ότι οι συντάκτες της τροπολογίας θα εκπλαγούν από την άποψη μου.
<P>
Η ταξινόμηση των οχημάτων σε τρεις κατηγορίες, σύμφωνα με την κυκλοφοριακή επιβάρυνση που προκαλούν, θα οδηγήσει σε ευθυγράμμιση των τελών με το πραγματικό κόστος, η οποία είναι καλύτερη από αυτή που είναι δυνατή με τα σημερινά συστήματα τελών χρήσης και καλύτερη από την ευθυγράμμιση που θα ήταν απόρροια διαφοροποίησης των τελών με βάση τον αριθμό αξόνων των οχημάτων, όπως προτείνει αυτή η τροποποίηση που έχει το Κοινοβούλιο ενώπιον του. Δεν μπορούν να εγκριθούν, λοιπόν, οι τροπολογίες αρ. 16-25.
<P>
Όσον αφορά τις εναπομείνασες τροπολογίες που κατέθεσε η Επιτροπή Μεταφορών και Τουρισμού, οι οποίες δεν αποτελούν μέρος του συγκεκριμένου θέματος, πρέπει να πω ότι η τροπολογία αρ. 4 δεν οδηγεί σε συγκεκριμένη νομική διάταξη σε αυτή την οδηγία και πρέπει ως εκ τούτου να απορριφθεί, ενώ μπορούν να εγκριθούν οι τροπολογίες αρ. 8, 10 και 23.
<P>
Έχει υποβληθεί μια σειρά νέων τροπολογιών εκτός από τις τροπολογίες της Επιτροπής Μεταφορών. Όλες αυτές οι τροπολογίες - τροπολογίες αρ. 27-42 - μελετήθηκαν προηγουμένως από την Επιτροπή Μεταφορών και απορρίφθηκαν. Πρέπει να πω στο Κοινοβούλιο ότι και εγώ επίσης απέρριψα αυτές τις τροπολογίες.
<P>
Αφού εξετάσαμε λεπτομερώς όλες τις προτεινόμενες τροπολογίες - με εξαίρεση τις τροπολογίες αριθ. 27-42, για τις οποίες μίλησα λεπτομερώς σε προηγούμενη περίσταση - θέλω να επαναλάβω ότι στόχος της Επιτροπής, όταν κατέθετε αυτή την πρόταση, ήταν να εξελιχθεί βαθμιαία σε ένα πιο ενισχυμένο και διαφοροποιημένο σύστημα οδικών τελών χρήσης στην Κοινότητα, το οποίο θα διασφαλίζει ότι τα τέλη θα είναι στενά συνδεδεμένα με το πραγματικό κόστος και δίκαια για όσους χρησιμοποιούν τους αυτοκινητόδρομους αλλά και για όσους δεν τους χρησιμοποιούν.
<P>
Ελπίζω ότι, μετά από σκέψη, τα μέλη του Κοινοβουλίου θα μπορέσουν να συμφωνήσουν μαζί μου σε αυτή την πραγματιστική και προοδευτική έκθεση. Λυπούμαι που απασχόλησα το Κοινοβούλιο για τόσο μεγάλο χρονικό διάστημα αλλά, σαφώς, οι τροπολογίες δεν ήταν μόνο εξαιρετικά ενδιαφέρουσες αλλά και πολυάριθμες.

<SPEAKER ID=262 NAME="Πρόεδρος">
Κύριε Kinnock ο εισηγητής μας μάλλον είχε μια ιδέα για το τι επρόκειτο να του απαντήσετε, επειδή μου ξαναζήτησε το λόγο πριν ακόμη μιλήσετε εσείς.
<P>
Όπως βλέπετε και εσείς, η ώρα έχει περάσει και πρέπει απόψε να συζητήσουμε δύο ακόμη εκθέσεις.
<P>
Κύριε Jarzembowski, βεβαίως και μπορείτε να απαντήσετε στον Επίτροπο αλλά δεν μπορώ να ξαναδώσω το λόγο σε όλους τους αγορητές, διαφορετικά θα ξαναρχίσουμε μια δεύτερη συζήτηση και Δε θα ήταν σωστό για τις εκθέσεις της κ. McIntosh και της κ. Berger. Θα ακούσουμε, λοιπόν, τι έχει να μας πει ο κ. Jarzembowski, όσο το δυνατόν πιο σύντομα σας παρακαλώ.

<SPEAKER ID=263 LANGUAGE="DE" NAME="Jarzembowski">
Κυρία πρόεδρε, ζήτησα το λόγο, διότι κατ'αρχή θέλησα να ασχοληθώ με τον κ. Florus Wijsenbeek, διότι επρόκειτο για μια σουπερπονηρή αλλά λανθασμένη υπεκφυγή. Πρέπει σήμερα και αύριο να συζητήσουμε και ν'αποφασίσουμε γι αυτό διότι το Συμβούλιο αποφεύγει ακριβώς να λάβει την απόφαση για το ευροσήμα, προβάλλοντας τη δικαιολογία, ότι το Κοινοβούλιο δεν έχει καθόλου αποφασίσει. Για το λόγο αυτόν πρέπει ν'αποφασίσουμε τη γνωμοδότησή μας και τότε το Συμβούλιο δε θα μπορεί πλέον ν'αποφεύγει.
<P>
Ως προς την Επιτροπή όμως θέλω να προβώ σε δυό παρατηρήσεις: κύριε επίτροπε, είμαστε ως γνωστό υπό κανονικές περιστάσεις πολύ ειλικρινείς μεταξύ μας αυτό όμως που μας προσφέρατε σήμερα ήταν μια προσχηματική συζήτηση. Αφ'ενός λέτε ότι κλαίτε διότι τη στιγμή αυτή δεν επιβαρύνουμε ακόμη με το εξωτερικό κόστος. Αφ'ετέρου όταν λέμε ότι στην κλιμάκωση των τελών χρήσης του οδικού δικτύου πρέπει να εισάγουμε την επιβάρυνση από τους ρύπους των αυτοκινήτων και την κυκλοφορία, ότι πρέπει να τα αυξήσουμε, τότε κλαίτε εσείς και λέτε ότι δε θέλατε το ευρωσήμα καθόλου κατά τον τρόπο αυτόν. Πρόκειται για διπροσωπία!
<P>
Δεύτερον, κύριε επίτροπε: Εδώ αγωνίζεσθε για την αρχική σας πρόταση αλλά μετά απ'όσα μαθαίνουμε στις διαπραγματεύσεις στο Συμβούλιο, είμαι υποχρεωμένος να πω ότι μένετε πολύ πίσω απ'όσα θέλουμε σήμερα ν'αποφασίσουμε ως Κοινοβούλιο.

<SPEAKER ID=264 LANGUAGE="NL" NAME="Castricum">
Πρόεδρε, θα ήθελα να υποβάλω μία πρόταση προκειμένου να εξοικονομηθεί πολύς χρόνος στην περίπτωση παρόμοιων συζητήσεων. Πιστεύω ότι δεν αρμόζει στον Επίτροπο να προσέρχεται στο Σώμα για να διαβάσει έναν κατάλογο στον οποίο αναφέρεται ποιες τροπολογίες εγκρίνει και ποιες απορρίπτει. Κατ'αυτό τον τρόπο διεξάγεται μια εικονική συζήτηση η οποία δεν έχει κανένα απολύτως νόημα και βλάπτει το κύρος του Κοινοβουλίου. Θα ήθελα να σας καλέσω να φροντίσετε ώστε οι συζητήσεις αυτές να διεκπεραιώνονται στο εξής γραπτώς. Στην περίπτωση του Επιτρόπου αυτό θα μπορούσε να γίνει απόψε και λυπούμαι πολύ γι'αυτό που συνέβη.

<SPEAKER ID=265 NAME="Kinnock, Neil">
Κυρία Πρόεδρε, σας είμαι ευγνώμων, ειδικά εφόσον μου δίνεται η ευκαιρία να κάνω μια προσφορά προς τα αξιοσέβαστα μέλη, να αλλάξουν της τροπολογίες τους και να τις καταθέσουν χωρίς σημειώσεις στην Επιτροπή. Τότε θα είναι περιττή οποιαδήποτε μορφή ευφυούς και πειστικής απάντησης στα ερωτήματα τους. Αυτό θα σημαίνει εξοικονόμηση χρόνου για το Κοινοβούλιο και θα μπορέσω και εγώ ο ίδιος να μην βρίσκομαι εδώ. Αυτό δεν θα είναι καλό, καθώς είστε υπόλογοι στους πολίτες της Ευρωπαϊκής Κοινότητας, αλλά είμαι σίγουρος ότι τα μέλη του Κοινοβουλίου θα δώσουν το στίγμα τους με δραματικό τρόπο. Έτσι, εάν δεν θέλετε να μας ενημερώνετε και δεν θέλετε να έρχομαι εγώ με ένα κατάλογο απαντήσεων, τότε πείτε το και εγώ θα ικανοποιήσω το Κοινοβούλιο στη στιγμή.
<P>
Να ρωτήσω επίσης τον κύριο Jarzembowski, ως πολιτικός με μεγάλη εμπειρία, όταν χρησιμοποιεί τον όρο «ένας ελαφρά απατηλός διάλογος», τι περιμένει ως απάντηση; Εάν δεν μπορεί να διακρίνει ανάμεσα στο τι είναι επιθυμητό - και θα συμφωνήσω μαζί του σχετικά με το τι είναι επιθυμητό - και το τι είναι εφικτό, τότε η συζήτηση θα είναι απατηλή. Και εάν ο κύριος Jarzembowski δεν μπορεί να διακρίνει μεταξύ βαθμιαίας προόδου και της στάσιμης καθαρότητας, τότε η συζήτηση θα είναι μη πραγματική. Ως συνέπεια, αντιμετωπίζοντας τα διλήμματα που αντιμετωπίζουν και τα αξιοσέβαστα μέλη (και εδώ θα εκφράσω τη συμπάθεια μου προς τον κύριο Castricum και τον κύριο Jarzembowski και όλα τα άλλα μέλη, συμμερίζομαι το δίλημμα τους), έπρεπε να επιλέξουμε: σημειώνουμε κάποια πρόοδο, προχωρούμε έστω και ένα χιλιοστό τη φορά ή χαιρόμαστε για την καθαρή μας συνείδηση ενώ στεκόμαστε και δεν κάνουμε ούτε βήμα; Αυτές είναι οι εναλλακτικές λύσεις: ζητώ από τα αξιοσέβαστα μέλη να επιλέξουν την πρόοδο.

<SPEAKER ID=266 NAME="Bazin">
Κυρία Πρόεδρε, πραγματικά εκπλήσσομαι από τον τόνο του Επιτρόπου απόψε, τη στιγμή που σε όλη τη διάρκεια των προπαρασκευαστικών εργασιών επικρατούσε ένα εξαιρετικό κλίμα ανάμεσα σε αυτόν και στην επιτροπή μας, ανάμεσα στις δικές του και στις δικές μας υπηρεσίες.
<P>
Οι συνάδελφοι Jarzembowski και Castricum έκαναν μια πολιτικής εκτίμησης και μια τεχνική παρατήρηση αντίστοιχα. Νομίζω ότι ήταν έκπληξη για όλους μας αυτή η απαρίθμηση τροπολογιών που απορρίφθηκαν, συχνά χωρίς επαρκή επιχειρηματολογία. Προσωπικά συμφωνώ με την ανάλυση των συναδέλφων και θεωρώ ότι πρέπει να ξεκινήσουμε και πάλι, ορμώμενοι αυτή τη φορά από νέες βάσεις. Θεωρώ, τέλος, κάπως άστοχα τα τελευταία λόγια του Επιτρόπου.

<SPEAKER ID=267 NAME="Kinnock, Neil">
Κυρία Πρόεδρε, αν ο τόνος με τον οποίο απαντώ είναι ειλικρινής και αποφασιστικός, είναι επειδή σέβομαι το Κοινοβούλιο και δεν θέλω να το αντιμετωπίζω ως κοινοβούλιο-παιχνίδι. Έτσι, όταν εκλεγμένα μέλη του Ευρωπαϊκού Κοινοβουλίου μου λένε «μην εμφανιστείς με ένα κατάλογο με απαντήσεις», είμαι υποχρεωμένος να τους ρωτήσω τι ευθύνες θέλουν να έχει η Ευρωπαϊκή Επιτροπή. Δεν με ενοχλεί να μου ασκούν κριτική, δεν με ενοχλεί να επιτίθενται σε όσα εγώ λέω, αλλά δεν θέλω να μου ασκούν κριτική επειδή προσπαθώ να απαντήσω στα εμπεριστατωμένα επιχειρήματα και τις σκέψεις που καταθέτουν τα μέλη του Κοινοβουλίου, ειδικά όταν οι υπηρεσίες μου έχουν περάσει ολόκληρα μερόνυχτα προσπαθώντας να συνεργαστούν και να ανταποκριθούν στις ανησυχίες των μελών του Κοινοβουλίου, όπως και το συμβούλιο μου, όπως και εγώ ο ίδιος προσωπικά. Και όταν θίγεται ένα πολιτικό θέμα, εγώ, που είμαι πολιτικός ως το κόκαλο, απαντάω πολιτικά.

<SPEAKER ID=268 NAME="Πρόεδρος">
Μετά την κάπως έντονη αυτή ανταλλαγή απόψεων, που δείχνει το ενδιαφέρον και των βουλευτών και του Επιτρόπου για το θέμα αυτό, η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=12>
Ενίσχυση της εναέριας ασφάλειας
<SPEAKER ID=269 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0091/97) της κ. McIntosh, εξ ονόματος της Επιτροπής Μεταφορών και Τουρισμού, σχετικά με την ανακοίνωση της Επιτροπής που αφορά την ανάπτυξη κοινοτικής στρατηγικής για την αύξηση της ασφάλειας κατά την εναέρια κυκλοφορία (SEC(96)1083-C4-0423/96).

<SPEAKER ID=270 NAME="McIntosh">
Κυρία Πρόεδρε, δέχομαι με ευχαρίστηση την ευκαιρία να παρουσιάσω τις θέσεις μας στο ανακοινωθέν της Επιτροπής για μια στρατηγική ενίσχυσης της εναέριας ασφάλειας. Θα ήθελα, επί τη ευκαιρία, να συγχαρώ τον Επίτροπο και τις υπηρεσίες του για το έργο που ανέλαβαν, το οποίο, απ' όσο γνωρίζω, συνεχίζεται και αυτή τη στιγμή που μιλάμε.
<P>
Στις 10 Δεκεμβρίου του προηγούμενου έτους, η Επιτροπή πρότεινε μια εντολή διαπραγμάτευσης της θέσπισης ευρωπαϊκού οργανισμού ο οποίος θα είναι υπεύθυνος για την εναέρια ασφάλεια της πολιτικής αεροπορίας. Πράγματι, το Συμβούλιο Υπουργών Μεταφορών επικύρωσε τη δημιουργία αυτής της αρχής στις 20 Ιουνίου αυτού του έτους. Ξέρω πως τώρα η Επιτροπή Μονίμων Αντιπροσώπων συντάσσει και ορίζει τους όρους αναφοράς, τις θεσμικές πτυχές, τη μορφή και την έκταση της συμμετοχής της Ευρωπαϊκής Ένωσης. Τα πορίσματα θα εξαχθούν με αυτούς τους όρους αναφοράς κατά το τέλος του έτους. Η παρέμβαση μας απόψε είναι πολύ επίκαιρη.
<P>
Έντονη επιθυμία του Κοινοβουλίου είναι να μην αποδειχθεί χάρτινος τίγρης αυτή η ευρωπαϊκή αεροπορική αρχή και η φύση της να μην είναι υπεργραφειοκρατική. Το μόνο πόρισμα της ακρόασης μας ήταν πως η παρούσα διάρθρωση των κοινών αεροπορικών αρχών και ο παρόν κανονισμός 3922 του 1991 απλά δεν λειτουργούν σωστά.
<P>
Πιστεύουμε ότι για να δημιουργηθεί μια παρόμοια αρχή, πρέπει να είναι δημοκρατικά υπόλογη. Προτείνουμε λοιπόν την εκπροσώπηση του Ευρωπαϊκού Κοινοβουλίου στη συμβουλευτική επιτροπή που βοηθά το εκτελεστικό όργανο της οργάνωσης, την έκδοση ετήσιας έκθεσης των δραστηριοτήτων του εκτελεστικού οργάνου, καθώς και την παρουσίαση της στο Ευρωπαϊκό Κοινοβούλιο.
<P>
Θα θέλαμε να εκφράσουμε την ανησυχία μας για την όλο και αυξανόμενη ζήτηση για αερομεταφορές, η οποία αναμένεται να διπλασιαστεί το έτος 2010, ασκώντας αναμφισβήτητα μια άνευ προηγουμένου πίεση στην ασφάλεια μας. Οι αριθμοί μόνο για το Ηνωμένο Βασίλειο ήταν ότι το 1986 χρησιμοποίησαν βρετανικά αεροδρόμια 86 εκατομμύρια επιβάτες. Σε δέκα χρόνια, αυτός ο αριθμός ήταν 135 εκατομμύρια επιβάτες. Ανησυχούμε επίσης για τις πολύ μεγάλες διαφορές στην ερμηνεία και υλοποίηση των προτύπων ασφάλειας ICAO, τόσο σε ευρωπαϊκό όσο και σε παγκόσμιο επίπεδο. Χωρίς μια απελευθερωμένη αγορά αεροναυτικών προϊόντων, διατρέχουμε τον κίνδυνο αυξανόμενου κόστους και επιπρόσθετων περιορισμών στην ευρωπαϊκή βιομηχανία, με συνέπεια τη μείωση της ανταγωνιστικότητας της.
<P>
Δεν μπορούμε να παραμείνουμε μακάριοι. Αυτή τη στιγμή στην Ευρώπη απολαμβάνουμε ένα πολύ υψηλό επίπεδο ασφάλειας. Παρά ταύτα, αυτή την εβδομάδα είχαμε ένα αεροπορικό δυστύχημα στην Κούβα και πέρυσι ένα στη Δομινικανή Δημοκρατία και ένα στην Ινδία. Πρέπει να διασφαλίσουμε τη διατήρηση του υψηλότατου επιπέδου ασφάλειας, έχοντας κατά νου την αύξηση των αεροπορικών ταξιδιών στην Ευρώπη και παγκοσμίως, καθώς και τον αυξανόμενο ανταγωνισμό από τρίτες χώρες, ειδικά από τις αναπτυσσόμενες χώρες. Πρέπει να στοχεύουμε στην πρόληψη των δυστυχημάτων αντί στη γρήγορη αντιμετώπιση αυτών που μόλις συνέβησαν.
<P>
Στο πλαίσιο της ξεχωριστής προτεινόμενης οδηγίας για αξιολόγηση της ασφάλειας των αεροσκαφών τρίτων χωρών που χρησιμοποιούν τα αεροδρόμια της Ευρωπαϊκής Ένωσης, πρέπει να στοχεύουμε στην επίτευξη συστήματος ελέγχων ασφάλειας παρόμοιο με τους λιμενικούς ελέγχους στον τομέα των θαλάσσιων συγκοινωνιών. Από την άποψη αυτή, ένας πιθανός τρόπος θα ήταν να πρέπει να αποδείξουν οι αερομεταφορείς στα αεροδρόμια της Ευρώπης με το μεγαλύτερο κυκλοφοριακό πρόβλημα ότι έχουν επιτευχθεί τα παγκόσμια πρότυπα ασφάλειας, και να παρέχουν στοιχεία για συμμόρφωση με τους κανονισμούς της χώρας από την οποία προέρχονται.
<P>
Εγώ προσωπικά έχω τις επιφυλάξεις μου. Η Επιτροπή Μεταφορών και Τουρισμού συστήνει να καταρτίσει η Ευρωπαϊκή Ένωση έναν μαύρο πίνακα. Οι αερομεταφορείς τρίτων χωρών που χρησιμοποιούν οι επιβάτες μας οπουδήποτε στον κόσμο, καθώς και οι αερομεταφορείς τρίτων χωρών που χρησιμοποιούν αερολιμένες της Ευρωπαϊκής Ένωσης και δεν έχουν τα κατάλληλα συστήματα αναφοράς ούτε ανταποκρίνονται στα πρότυπα ασφάλειας της Ευρωπαϊκής Ένωσης, θα εμφανίζονται στον μαύρο πίνακα. Ο στόχος είναι να τους αρνηθούμε την άδεια προσγείωσης ή απογείωσης στην Ευρωπαϊκή Ένωση. Οποιοσδήποτε μαύρος πίνακας αερομεταφορέων ενέχει τον κίνδυνο ανταποδοτικών μέτρων. Κατά την άποψη μου, μια πιο συμβιβαστική λύση θα ήταν να βοηθήσουμε τους αερομεταφορείς των τρίτων χωρών, ειδικά στη χρήση δορυφορικής ναυσιπλοϊας και άλλων σύγχρονων τεχνολογιών. Η καθοδήγηση στη ρύθμιση και την κατάρτιση στις αναπτυσσόμενες χώρες θα είναι επίσης χρήσιμη.
<P>
Ο προτεινόμενος ευρωπαϊκός οργανισμός εναέριας ασφάλειας θα θεσπίσει δεσμευτικούς κανόνες όσον αφορά τα θέματα ασφάλειας της πολιτικής αεροπορίας, ειδικά σε σχέση με τη λειτουργία και συντήρηση των αεροσκαφών. Θα πρέπει να θεσπιστεί ένα υποχρεωτικό σύστημα αναφοράς συμβάντων και ένα ευρωπαϊκό εμπιστευτικό σύστημα εθελοντικής αναφοράς συμβάντων, καθώς και μέτρα μείωσης των ζημιών σε περίπτωση ατυχημάτων. Ίσως, κατά τον πιο αμφιλεγόμενο τρόπο, ζητάμε από τα κράτη μέλη να εναρμονίσουν όλα τα μέτρα που απαιτούνται για να αυξηθεί η ασφάλεια στους αερολιμένες, συμπεριλαμβανομένου του ελέγχου των αποσκευών από οθόνες και τον όρο ότι καμία ασυνόδευτη αποσκευή δεν επιτρέπεται να ταξιδεύσει. Ενώ κανονικά αυτά θεωρούνται αποκλειστικά δικαιώματα κάθε κυβέρνησης, η καταστροφή του Lockerbie άφησε μια σειρά από ερωτήματα σχετικά με την ασφάλεια αναπάντητα. Ζητούμε από την Επιτροπή να παρακολουθήσει το αμερικανικό σύστημα δημοσιοποίησης στο κοινό εμπεριστατωμένων πληροφοριών σχετικά με την ασφάλεια και συναφή θέματα και, εάν είναι σχετικό, να εισάγει παρόμοιες διατάξεις. Θα πρέπει να απαιτείται από όσους οργανώνουν περιηγήσεις να καταδεικνύουν ποιες αερογραμμές θα εκτελούν τις πτήσεις. Τα μέτρα που προτείνουμε, μαζί με ένα ενισχυμένο σύστημα ελέγχου της εναέριας κυκλοφορίας θα μπορούσαν, πιστεύω, να ενισχύσουν την εναέρια ασφάλεια σε όλη την Ευρωπαϊκή Ένωση.
<P>
Έχω μια επιφύλαξη για την τροπολογία που κατέθεσε η Ευρωπαϊκή Σοσιαλιστική Ομάδα για την αποδοχή προσωπικών αποσκευών στις καμπίνες του αεροσκάφους. Σύμφωνα με την εμπειρία μου, αυτό είναι ένα διεθνές πρότυπο στο οποίο ήδη υπακούουμε εμείς οι γυναίκες. Οι επιχειρηματίες που ταξιδεύουν είναι αυτοί που τείνουν να το περιφρονούν. Ίσως θα έπρεπε να εφαρμόσουμε τους κανόνες που ήδη υπάρχουν.
<P>
Συστήνω τις προτάσεις μας στο Κοινοβούλιο και αναμένω την απάντηση του Επιτρόπου.

<SPEAKER ID=271 NAME="Seal">
Κυρία Πρόεδρε, ελπίζω να μη με θεωρήσετε αχάριστο που δεν σχολιάζω την εισηγήτρια για την έκθεση της, γιατί αυτή που παρουσίασε στην Επιτροπή Μεταφορών και Τουρισμού ήταν μάλλον πολύ κοινότυπη. Παρά ταύτα, συγχαίρω την Επιτροπή Μεταφορών για τις τροπολογίες που κατέθεσε, οι οποίες έκαναν τώρα αυτή την έκθεση ουσιαστική. Μόνο μια τροπολογία δεν εγκρίθηκε - αυτή που αφορά τις αποσκευές στο θάλαμο - και θα υποβληθεί εκ νέου στο Κοινοβούλιο.
<P>
Δεχόμαστε όλοι ότι η εναέρια ασφάλεια έχει αυξανόμενη σημασία: όλο και περισσότεροι άνθρωποι πετούν, όχι απλά για λόγους εργασίας αλλά και για διακοπές. Το 2010 ο αριθμός των πτήσεων θα έχει διπλασιαστεί. Αυτή την εβδομάδα, η Boeing υπολόγισε ότι, με αυτή την αριθμητική αύξηση, το 2010 θα γίνεται ένα μεγάλο δυστύχημα κάθε εβδομάδα. Για το λόγο αυτό πρέπει να ληφθούν μέτρα για να διατηρηθούν και να ενισχυθούν τα πρότυπα ασφάλειας.
<P>
Η εισηγήτρια, στο λόγο που μας απεύθυνε, καθώς και η Επιτροπή, φαίνεται να κατατρέχονται από την ιδέα της απελευθέρωσης. Η απελευθέρωση δεν πρέπει να σημαίνει μείωση των προτύπων ασφάλειας. Έπρεπε να έχουμε ελέγξει την απελευθέρωση. Θα υπάρξει και άλλη έκθεση σχετικά με αυτό - δεν θα υπεισέρθω σε λεπτομέρειες. Στη χώρα μου, η British Airways είναι λαμπρό παράδειγμα του τι μπορεί να συμβεί με την ανεξέλεγκτη απελευθέρωση. Μειώνει το κόστος στο προσωπικό θαλάμου αντί να το αυξάνει. Δεν λαμβάνει υπόψη το κοινωνικό κόστος της δράσης της. Υπάρχει ανάγκη για περισσότερο προσωπικό με υψηλότερο ηθικό, καλύτερη κατάρτιση και καλύτερες αμοιβές. Παρά ταύτα, η ΒΑ είναι αποφασισμένη να εξοικονομήσει 1 δισεκατ. λίρες Αγγλίας από το κόστος, ασχέτως, απ' ότι μας φαίνεται, με τις συνέπειες που θα έχει αυτό στην ασφάλεια. Αυτό πρέπει να επηρεάζει την ασφάλεια! Η British Airways, για παράδειγμα, μείωσε τον αριθμό θυρών εκτάκτου ανάγκης στα αεροσκάφη της για να τοποθετήσει περισσότερα καθίσματα και τώρα εξαναγκάζει τις θυγατρικές της στη Γαλλία να μειώσουν τον αριθμό του προσωπικού. Πώς μπορεί να γίνει αυτό χωρίς να επηρεαστεί το επίπεδο ασφάλειας;
<P>
θα ήθελα να επιστήσω την προσοχή της British Airways, ειδικά του Προϊστάμενου, καθώς και άλλων αερογραμμών, στην παράγραφο 16 αυτής της έκθεσης, όπου αναφέρεται το εξής: »η κοινωνική και εργασιακή υγεία καθώς και η κατάρτιση είναι ουσιαστικές για τη διατήρηση υψηλού επιπέδου ασφάλειας στις εναέριες συγκοινωνίες». Ούτε απειλές, ούτε τρομοκράτηση του προσωπικού, ούτε φοβέρες, που φαίνεται πως είναι η νέα διαχειριστική προσέγγιση της British Airways. Πρέπει να δαπανήσουμε περισσότερα χρήματα στην ασφάλεια, όχι λιγότερα.
<P>
Καλώ επίσης τις αερογραμμές να υιοθετήσουν τις συστάσεις της παραγράφου 13(γ) όσο το δυνατόν συντομότερα, ειδικά όσον αφορά τις αντιασφυξιογόνες μάσκες, τα συστήματα ψεκασμού νερού και την τοποθέτηση εξωτερικών μηχανών λήψης. Αυτό θα πρέπει να γίνει αμέσως.
<P>
Όταν η εισηγήτρια ήρθε στην Επιτροπή Μεταφορών, δήλωσε πως 40 λίρες ανά κάθισμα, το κόστος των αντιασφυξιογόνων μασκών, είναι πολύ υψηλό. Όταν ένα καινούργιο αεροσκάφος κοστίζει 100 εκατ., αυτά είναι ανοησίες. Πρέπει επίσης να σημειώσουμε ότι η παράγραφος 15 τονίζει ότι όλες οι αποσκευές πρέπει να ελέγχονται εξονυχιστικά και η ασφάλεια να ενισχυθεί. Οι τελευταίες πληροφορίες σχετικά με την καταστροφή του Lockerbie υποδηλώνουν ότι η βόμβα είχε πράγματι τοποθετηθεί στο Heathrow, όπου η ασφάλεια είναι πολύ καλή. Δεν πρέπει να υπάρξουν άλλα Lockerbie.
<P>
Με ανησυχεί επίσης η εμμονή με την μείωση του κόστους μέσω της εξανάγκασης των πιλότων να εργάζονται όλο και περισσότερες ώρες. Είναι δυνατόν, για παράδειγμα, σε μια πτήση με επιστροφή από το Μάντσεστερ στο Λούξορ, να εργάζεται ένας πιλότος 17 συνεχόμενες ώρες; Αυτό είναι απαράδεκτο. Χρειαζόμαστε κοινούς κανόνες για τις ώρες εργασίας του πληρώματος αέρος και του προσωπικού θαλάμου, οι οποίοι θα βασίζονται όχι στο κόστος αλλά στην ασφάλεια.
<P>
Τέλος, συμφωνώ με τον ομιλητή ότι πρέπει να απαλείψουμε την πιθανότητα να διευθετηθούν οι αερομεταφορές σύμφωνα με τις θαλάσσιες μεταφορές και τη χρήση σημαιών ευκαιρίας για πλοία και πληρώματα. Δεν πρέπει να επιτρέπεται η είσοδος στην Ευρωπαϊκή Ένωση κανενός αεροσκάφους, εκτός εάν πληροί όλες τις απαιτήσεις ασφάλειας, και αυτό πρέπει να ισχύει και για το πλήρωμα. Πρέπει να υποστηρίξουμε τον μαύρο πίνακα των μη ασφαλών αερογραμμών. Με την αύξηση των αεροπορικών ταξιδιών, τώρα ήρθε η ώρα να θέσουμε πρότυπα ασφάλειας. Εμείς στο Κοινοβούλιο δεν θα δεχθούμε την πρόβλεψη της Boeing για ένα μεγάλο δυστύχημα την εβδομάδα.

<SPEAKER ID=272 LANGUAGE="SV" NAME="Stenmarck">
Κυρία Πρόεδρε, επιτρέψτε μου να αρχίσω ευχαριστώντας την κ. Mclntosch για το εξαίρετο έργο που κατέθεσε σ&#x02BC;αυτήν την έκθεση.
<P>
Εμείς οι βουλευτές του Ευρωκοινοβουλίου ταξιδεύουμε πάρα πολύ. Ολοένα και περισσότεροι άνθρωποι κάνουν το ίδιο. Είναι μέρος της σύγχρονης κοινωνίας να δραστηριοποιείται κανείς σε πολλά διαφορετικά μέρη. Ως επακόλουθο αυτού αυξάνει επίσης ο αριθμός της εναέριας κίνησης με έναν ιδιαίτερα δραματικό τρόπο. Όπως ελέχθη νωρίτερα ο αριθμός της εναέριας κίνησης ίσως διπλασιαστεί το έτος 2010 σε σχέση με σήμερα. Είναι μια ποικιλλοτρόπως θετική εξέλιξη που δημιουργεί νέες δυνατότητες για πάρα πολλούς ανθρώπους. Όμως πρέπει να μας είναι σαφές ότι δημιουργεί επίσης νέους κινδύνους, κίνδυνοι στην ελαχιστοποίηση των οποίων πρέπει να συμβάλουμε.
<P>
Επί πάρα πολλά έτη ο αριθμός των αεροπορικών ατυχημάτων μειωνόταν έντονα, πέραν των άλλων ως επακόλουθο της τεχνολογικής εξέλιξης.. Το 1996 διεκόπη αυτή η τάση, κυρίως ως επακόλουθο κάποιων, πολύ μεγάλων, ατυχημάτων. Το σημαντικό είναι να συμβάλουμε τώρα στο να φροντίσουμε ώστε να μην γίνει αυτό μια τάση ετήσιας αύξησης. Αν γίνει έτσι όπως ανέφερε ο κ. Seal, δηλαδή ότι με την εξέλιξη που βλέπουμε τώρα διακινδυνεύουμε μια κατάσταση που συνεπάγεται ένα μεγάλο αεροπορικό ατύχημα την εβδομάδα μέσα σε ένα ορατό μέλλον, τότε αυτή είναι μια εξέλιξη η οποία φυσικά θα τρομοκρατήσει πάρα πολλούς ανθρώπους. Η αποτροπή μιας τέτοιας εξέλιξης συνεπάγεται μια γιγάντια πρόκληση για τους κατασκευαστές αεροπλάνων. Είναι μια πρόκληση που αυτοί οι κατασκευαστές αντιμετωπίζουν με την μεγαλύτερη σοβαρότητα, αλλά είναι επίσης κάτι που μπορούμε να επηρεάσουμε, κυρίως ίσως όσον αφορά την ενίσχυση του έργου της προληπτικής ασφάλειας.
<P>
Δύο πράγματα θα ήθελα να τονίσω ιδιαιτέρως σ&#x02BC;αυτό το έργο. Το ένα αφορά την ολοένα αυξανόμενη έλλειψη επάρκειας. Έτσι είναι η κατάσταση σήμερα και μ&#x02BC;έναν διπλασιασμό μέσα σε 12-13 χρόνια θα είναι χειρότερα. Θα μπορεί εν μέρει να βελτιωθεί με την συνεχιζόμενη τεχνολογική εξέλιξη, αλλά η διεύρυνση της επάρκειας των αεροδρομίων θα είναι αναγκαία για να μπορεί να αυξάνεται η δυνατότητα πρόσβασης σε ώρες αιχμής στον ίδιο ρυθμό με την ζήτηση.
<P>
Το δεύτερο που πιστεύω ότι είναι σημαντικό είναι η ενσωμάτωση της ασφάλειας ως ενός παράγοντα ανταγωνισμού μεταξύ των αεροπορικών εταιρειών. Σήμερα ανταγωνίζονται για τις τιμές, τις ώρες αναχώρησης και την εξυπηρέτηση εν πτήσει. Στο μέλλον πρέπει να φροντίσουμε να είναι η ασφάλεια κάτι για το οποίο επίσης θα ανταγωνίζονται. Έχω λάβει την στήριξη της Επιτροπής Μεταφορών για μια πρόταση να μπορεί να συγκρίνεται η πληροφόρηση μεταξύ διαφόρων αεροπορικών εταιρειών όσον αφορά το έργο της αύξησης της ασφάλειας. Μπορεί να αφορά πληροφόρηση για την εξάσκηση και την εκπαίδευση πιλότων, τον μέσο όρο ηλικίας στις αεροπορικές εταιρείες, ατυχήματα και συμβάντα διαφόρων τύπων. Αυτό υπάρχει στις ΗΠΑ, αλλά όχι μέχρι τώρα στην Ευρώπη. Πιστεύω όμως ότι αυτό είναι κάτι που υπάρχει κάθε λόγος να βελτιωθεί και σε εμάς, επίσης.

<SPEAKER ID=273 LANGUAGE="FR" NAME="Ainardi">
Κυρία Πρόεδρε, συμφωνώ με τους στόχους που αναφέρει η έκθεση της κ. McIntosh να διατηρηθεί το υψηλότερο δυνατό επίπεδο ασφαλείας με ειδικευμένο προσωπικό και τη χρησιμοποίηση αξιόπιστου εξοπλισμού. Συμμερίζομαι, επίσης, τις ανησυχίες για την αδιάκοπη αύξηση της ζήτησης στις εναέριες μεταφορές, που είναι ένας νέος παράγοντας πίεσης ως προς την ασφάλεια.
<P>
Πράγματι, δεν μπορούμε να δεχτούμε τον προβλέψιμο κίνδυνο ενός σοβαρού ατυχήματος κάθε εβδομάδα από σήμερα και για τα επόμενα είκοσι χρόνια, αν παραμείνουμε στα σημερινά επίπεδα ασφαλείας. Είναι σκόπιμο να προσδιοριστούν οι βαθύτερες αιτίες για τις απειλές που ελλοχεύουν ως προς την ασφάλεια. Δεν μπορούμε να αρκούμαστε μόνο στο σεβασμό των διεθνών προδιαγραφών καθιστώντας υπεύθυνες τις αεροπορικές εταιρίες, δεν μπορούμε να αγνοούμε τις επιλογές που κυριαρχούν εδώ και τόσα χρόνια στην πολιτική των μεταφορών!
<P>
Πώς μπορούμε να μιλάμε για ασφάλεια χωρίς να διδασκόμαστε τίποτε από τις συνέπειες της πολιτικής της απελευθέρωσης; Μέσα από μια σειρά αναδιαρθρώσεων και απορυθμίσεων οι αεροπορικές εταιρίες έχουν εμπλακεί σε μια προοπτική οικονομικού πολέμου με καταστροφικά αποτελέσματα για την απασχόληση. Η όξυνση του ανταγωνισμού οδηγεί στον πολλαπλασιασμό των πτήσεων και των αεροπορικών εταιριών, γεγονός που προκαλεί τον κορεσμό των αεροδρομίων απειλώντας την ασφάλεια και των επιβατών και των κατοίκων των αντίστοιχων περιοχών σε βαθμό που δεν έχει καμία σχέση με την αύξηση του αριθμού των επιβατών. Ως επακόλουθο έχουμε και την υποβάθμιση των συνθηκών εργασίας, την εντεινόμενη αβεβαιότητα και την πτώση του επιπέδου κατάρτισης. Συμμερίζομαι τους προβληματισμούς του προσωπικού και των χρηστών, κατανοώ τους αγώνες των εργαζομένων όπως συμβαίνει στην British Airways που γνωρίζει το πρώτο σοβαρό απεργιακό της κύμα λόγω του σχεδίου για μείωση κατά 30 % των μισθών! Οι ευρωπαϊκές εναέριες μεταφορές χρειάζονται περισσότερο παρά ποτέ τη συνεργασία ανάμεσα σε εταιρίες που θα διοικούνται με βάση κριτήρια δημόσιας υπηρεσίας, αφού μόνο αυτά συνάδουν με τις έντονες απαιτήσεις ασφαλείας.
<P>
Τέλος, η εναέρια ασφάλεια απαιτεί διαφάνεια και δημοκρατία. Το προσωπικό και οι εκπρόσωποί του, οι χρήστες, οι αιρετοί πρέπει να αποκτήσουν νέα δικαιώματα παρέμβασης ως προς τις εμπορικές επιλογές. Από τη σκοπιά αυτή, η αναγκαία λειτουργία ενός ευρωπαϊκού οργανισμού ασφαλείας πρέπει να συνεκτιμήσει οπωσδήποτε τις απαιτήσεις αυτές, χωρίς ωστόσο να υποκαθιστά τις εθνικές αρχές που είναι επιφορτισμένες με τον έλεγχο στον τομέα αυτό.

<SPEAKER ID=274 LANGUAGE="FR" NAME="Taubira-Delannon">
Κυρία Πρόεδρε, οι εναέριες μεταφορές έχουν εκδημοκρατιστεί σημαντικά, έχουν περάσει στην εποχή της μαζικής κατανάλωσης και, συνεπώς, υφίστανται τώρα τους κινδύνους του νόμου των μεγάλων αριθμών με τεχνικά ελαττώματα, με υπηρεσίες κατά καιρούς ανεπαρκείς και με ένα περιβάλλον που συχνά τιμωρεί. Όλα αυτά μεταφράζονται σε αυτό που αποκαλείται αλλού απόκλιση διαλογής, σε σημείο ώστε να υπάρχουν τρομερές πραγματικά συνέπειες αφού τις μετράμε με ανθρώπινες ζωές.
<P>
Έχουμε, συνεπώς, ηθική υποχρέωση να εργαστούμε ώστε το δυνατόν συντομότερα να δημιουργηθούν συνθήκες μέγιστης ασφάλειας και να ασκήσουμε τις αναγκαίες πιέσεις για να προκληθεί μια ευθυγράμμιση προς τα πάνω. Οι πιέσεις αυτές πρέπει να στοχεύουν στις τεχνικές βελτιώσεις και στη μεταφορά τεχνολογίας. Είναι γεγονός ότι οι χώρες που υπολείπονται της ανάπτυξης έχουν ένα ανησυχητικό ποσοστό ατυχημάτων και συμβάντων. Η ανθρώπινη ζωή, όμως, έχει την ίδια αξία σε όλα τα μέρη του κόσμου. Οι πιέσεις αυτές πρέπει, επίσης, να στοχεύουν στη διαρκώς ανανεούμενη κατάρτιση των πληρωμάτων και του υπόλοιπου προσωπικού και σε συνθήκες εργασίας συμβατές με τις βέλτιστες αποδόσεις. Οι αποσπάσεις που παρατηρούνται σε ορισμένες συμβάσεις, κυρίως σε ό, τι αφορά εξειδικευμένο προσωπικό, είναι στοιχείο κοινωνικού ντάμπινγκ.
<P>
Χαιρετίζουμε αυτήν την κοινοτική στρατηγική γιατί η στρατηγική δεν είναι ούτε γροθιά στο τραπέζι ούτε κραυγή αγωνίας που θα χανόταν στη δίνη των όσων συμβαίνουν καθημερινά. Είναι η δέσμευση για σχεδιασμένη και συνεχή δράση που θα προσδιορίσει τους στόχους, θα διασαφηνίσει τα μέσα και θα προχωρήσει σε αξιολογήσεις. Η έκθεση της κ. McIntosh κινείται στη σωστή κατεύθυνση, με εύστοχα επιχειρήματα, και πλαισιώνεται κατάλληλα από την πρόταση οδηγίας για την ασφάλεια των ξένων αεροσκαφών του συναδέλφου εισηγητή κ. Gonzαles Triviρo.

<SPEAKER ID=275 LANGUAGE="DE" NAME="Lόttge">
Κυρία πρόεδρε, αγαπητοί συνάδελφοι, στις 7 παρελθόντος Φεβρουαρίου 189 άνθρωποι έχασαν τη ζωή τους με την πτώση του αεροσκάφους της Birgen Air μπροστά στις ακτές της Δομινικανής Δημοκρατίας. Όχι για πρώτη φορά το Ευρωπαϊκό Κοινοβούλιο συζητά, ζητήματα που σχετίζονται με την ασφάλεια των πτήσεων. Λάβαμε - στην παρούσα περίπτωση ο συνάδελφός μου κ. Brian Simpson και εγώ - την πτώση ως συγκεκριμένη αφορμή για την υποβολή πέρυσι, μια εβδομάδα αμέσως μετά, πρότασης ψηφίσματος στο Κοινοβούλιο, η οποία συζητήθηκε μια εβδομάδα αργότερα στην Επιτροπή Μεταφορών και Τουρισμού του Ευρωπαϊκού Κοινοβουλίου.
<P>
Στην παρέμβασή μου θα περιορισθώ στην παρακολούθηση του τί απέγιναν οι παροτρύνσεις αυτές. Μπορώ να πω ότι ενάμισυ χρόνο μετά την κοινοβουλευτική αυτή δραστηριότητα έχουμε προχωρήσει καλά με την καλή συνεργασία μεταξύ Επιτροπής, Ευρωπαϊκού Κοινοβουλίου και Συμβουλίου. Και το Συμβούλιο αποδέχθηκε τα σημαντικότατα αυτά στοιχεία, πράγμα που εξέφρασε σαφώς κατά τη συνεδρίασή του στις 17/18 παρελθόντος Ιουνίου στο Λουξεμβούργο.
<P>
Είχαμε ζητήσει και αυτό αναφέρθηκε σύντομα σ'αυτή την πρόταση ψηφίσματος και μια μαύρη λίστα! Πιστεύω όμως ότι το ζήτημα δεν είναι το πως ονομάζεται το χαρτί αυτό, στο οποίο απαριθμούνται οι αμαρτωλοί και οι αμαρτίες τους. Το Συμβούλιο συμφώνησε να ζητήσει τη συγκατάθεση του Κοινοβουλίου. Η Κοινή Θέση προκειμένου να συμφωνηθεί μια τέτοια ρύθμιση μπορεί να εγκριθεί το προσεχές φθινόπωρο. Συντάσσεται κατάλογος των ελλείψεων που διαπιστώθηκαν κατά τους ελέγχους εδάφους ύποπτων αεροσκαφών. Πιστεύω ότι αυτό αποτελεί μεγάλο βήμα. Η δημοσίευση μαύρης λίστας θα είχε ασφαλώς αποτρεπτική επίδραση.
<P>
Αυτό που μας λείπει εδώ σαφώς στη διατύπωση είναι η δυνατότητα ελέγχου και αεροσκαφών κρατών μελών της Ευρωπαϊκής Ένωσης. Η Επιτροπή όμως εξέδωσε περί τούτου ανακοίνωση και αυτή είναι, κ. επίτροπε, ο κανονισμός 3922/91, που θα μπορούσε να τροποποιηθεί ακόμη. Θα σας παρακαλούσα, κ. επίτροπε, να πείτε, εάν εν τω μεταξύ τα πράγματα αυτά δρομολογούνται, έτσι ώστε πράγματι όλα τα αεροσκάφη που κατά τους ελέγχους εδάφους δημιουργούν υποψίες - και από τρίτες χώρες και κυρίως και από την Ευρωπαϊκή Ένωση - να είναι πράγματι δυνατό να ελέγχονται.
<P>
Αναφέραμε και ένα ακόμη σημείο και μάλιστα την υποχρέωση των ταξιδιωτικών γραφείων να εμφανίζουν στους καταλόγους τους με ποιές αεροπορικές εταιρίες γίνεται το ταξίδι. Θα ευχόμουν, κ. επίτροπε, και εξ ονόματος των συναδέλφων μου, αυτό να προωθηθεί περαιτέρω. Οικειοθελώς τα κάνουν πολλά γραφεία.
<P>
Οι τρίτες χώρες και οι διμερείς συμφωνίες με τις τρίτες χώρες, κ. επίτροπε, θα έπρεπε να ελέγχονται για ελλείψεις σε θέματα ασφάλειας. Γνωρίζω ότι η Επιτροπή έλαβε εν τω μεταξύ την εντολή για ένα επί μέρους τομέα. Αυτό όμως θα πρέπει να επεκταθεί και σε όλες τις διμερείς συμφωνίες.

<SPEAKER ID=276 LANGUAGE="NL" NAME="Cornelissen">
Κυρία Πρόεδρε, οι εναέριες μεταφορές είναι γνωστές για την ιδιαίτερη ασφάλεια που προσφέρουν. Εξαιρετικά καλή φήμη έχουν οι ευρωπαίοι αερομεταφορείς. Παρόλα αυτά υπάρχουν λόγοι να ανησυχούμε, πράγμα που σημαίνει ότι πρέπει να λάβουμε μέτρα. Μέχρι στιγμής, το 1996 ήταν η χειρότερη χρονιά της πολιτικής αεροπορίας επειδή θρηνήσαμε 1.600 νεκρούς. Αναμένεται ότι κατά την προσεχή δεκαετία ο όγκος των αερομεταφορών θα διπλασιαστεί, ενώ εκπρόσωποι της ευρωπαϊκής αεροναυπηγικής βιομηχανίας δήλωσαν ότι, εάν διατηρηθεί το σημερινό επίπεδο ασφάλειας, σε μια εικοσαετία θα συμβαίνει κατά μέσο όρο κάθε μία εβδομάδα ένα μεγάλο αεροπορικό δυστύχημα. Πρόκειται για κάτι που ούτε μπορούμε ούτε και πρέπει να αποδεχθούμε. Προκειμένου να αντιμετωπισθεί με επιτυχία η πρόκληση αυτή, είναι σημαντικό να υπάρξει μια κοινή δραστηριοποίηση και να αξιοποιηθούν πλήρως διάφορες τεχνολογικές εξελίξεις όπως είναι τα δορυφορικά συστήματα. Η ανακοίνωση της Επιτροπής και η έκθεση του συνάδελφου McIntosh αποτελούν πολύ θετικά βήματα προς την υλοποίηση του στόχου αυτού. Επί τη ευκαιρία θα ήθελα να συγχαρώ θερμά και τις δύο πλευρές.
<P>
Θα ήθελα να υπεισέλθω σε τρία σημεία. Κατά πρώτον, στην ίδρυση ενός ευρωπαϊκού οργανισμού για την ασφάλεια των αερομεταφορών. Συμφωνώ με την ιδέα αυτή υπό τον όρο ότι, κατά την περαιτέρω επεξεργασία του θέματος, θα εξασφαλιστούν η αποτελεσματικότητα και η αποδοτικότητα και θα αποφευχθεί η υπερβολική γραφειοκρατία. Θα ήθελα να ρωτήσω τον κύριο Επίτροπο κατά πόσον ο οργανισμός αυτός θα ασχολείται και με το θέμα της ασφάλειας των στρατιωτικών αερομεταφορών. Επ'αυτού θα ήθελα να παραπέμψω το τραγικό δυστύχημα που συνέβη με στρατιωτικό αεροσκάφος τον περασμένο χρόνο στο αεροδρόμιο του Eindhoven. Από σχετική έρευνα προέκυψε ότι πολλοί επιβάτες που έχασαν τη ζωή τους θα είχαν σωθεί κατά πάσα πιθανότητα εάν η πυροσβεστική υπηρεσία γνώριζε τον αριθμό των επιβατών.
<P>
Κατά δεύτερον, θα ήθελα να αναφερθώ στο θέμα της ασφάλειας στην περιφέρεια των αεροδρομίων. Για την κάλυψη της αναμενόμενης ανάπτυξης των αερομεταφορών θα πρέπει να αυξηθεί η δυναμικότητα των αεροδρομίων. Για το σκοπό αυτό χρειάζεται η υποστήριξη του πληθυσμού στις εν λόγω περιοχές. Πιστεύει ο Επίτροπος ότι η Επιτροπή πρέπει να αναλάβει δράση στο σημείο αυτό; Παράλληλα δε θα ήθελα να τον ρωτήσω κατά πόσο είναι της άποψης ότι, λαμβανομένης υπόψη της αρχής της επικουρικότητας, το θέμα της επέκτασης των υφιστάμενων αεροδρομίων και η επιλογή νέων τοποθεσιών θα πρέπει να εγκαταλειφθούν ολοκληρωτικά στα ενδιαφερόμενα κράτη μέλη. Το ερωτώ αυτό επειδή παρόμοιες αποφάσεις έχουν σημαντικές συνέπειες ιδιαιτέρως για τις γειτονικές χώρες. Τα θέματα αυτά είναι επίκαιρα, και παραπέμπω για παράδειγμα στις συζητήσεις σχετικά με το μέλλον του αεροδρομίου του Αμστερνταμ (Schiphol). Θα ήθελα πάρα πολύ να πληροφορηθώ τις απόψεις του Επιτρόπου επί του σημείου αυτού είτε σήμερα, είτε σε κάποια μεταγενέστερη στιγμή.
<P>
Το τελευταίο σημείο στο οποίο θα ήθελα να αναφερθώ αφορά την ασφάλεια του εναέριου χώρου της πρώην Σοβιετικής Ένωσης. Βασιζόμενος σε διάφορες πληροφορίες που προέρχονται από τον κλάδο, διακατέχομαι από ιδιαίτερες ανησυχίες όσον αφορά την ασφάλεια της περιοχής αυτής. Επιτρέψτε μου να επιστήσω ιδιαιτέρως την προσοχή του Επιτρόπου στο θέμα αυτό και να τον ρωτήσω εάν θα μπορούσε να γνωστοποιήσει στο Σώμα κατά πόσον οι επανειλημμένες συζητήσεις που πραγματοποίησε στην Πανευρωπαϊκή Διάσκεψη για τις Μεταφορές, στο Ελσίνκι, ιδιαιτέρως με τις ρωσικές αρχές, προσφέρουν βραχυπρόθεσμα μια κάποια προοπτική βελτίωσης. Πιστεύω ότι αυτό είναι απολύτως απαραίτητο, Πρόεδρε.

<SPEAKER ID=277 LANGUAGE="DA" NAME="Sindal">
Κυρία Πρόεδρε, οι συνάδελφοί μου ανέφεραν απόψε πολλά σωστά πράγματα, οπότε θα ήθελα να αναφερθώ απευθείας στην ουσία του θέματος. Όταν θα αρχίσουν οι διακοπές τον Αύγουστο, κ. Επίτροπε, θα σκεφτώ ίσως να πάω στη Γουατεμάλα, την Αυστρία, τη Ρωσία ή την Κίνα, διότι όταν κοιτάζω στον κατάλογο των εταιρειών με τη χειρότερη βαθμολογία, διαπιστώνω ότι είναι εταιρείες που λειτουργούν στις χώρες αυτές. Είναι σαφές ότι οι έρευνες μπορεί να είναι υποκειμενικές, αλλά έχει ήδη καταρτιστεί ένας κατάλογος των προβληματικών εταιρειών. Αυτό είναι το ένα πράγμα. Το άλλο είναι, όπως άλλωστε ακούσαμε να αναφέρει ο κ. Cornelissen, ότι κατά τις συζητήσεις στην Επιτροπή Μεταφορών τονίστηκε πως υπάρχουν προβλήματα. Για το λόγο αυτό, δεν μπορούμε απλώς να λέμε ότι η κατάσταση θα διευθετηθεί και ότι πρέπει απλώς να υπάρξει μια ορισμένη ελευθέρωση κλπ. Αναφερόμεθα στο near misses air traffic control σε σχεδόν κάθε συνεδρίαση. Όμως, υπάρχει μια ελευθέρωση που ασκεί πιέσεις στα πληρώματα. Στην πραγματικότητα, και δεν είναι καθόλου ψέμα, οι πιλότοι έχουν χειρότερες συνθήκες εργασίας από τους οδηγούς εκδρομικών λεωφορείων στους ευρωπαϊκούς αυτοκινητόδρομους. Σε ορισμένες περιπτώσεις εργάζονται, όπως προαναφέρθηκε, 17 ώρες. Οι οδηγοί εκδρομικών λεωφορείων, όχι.
<P>
Στην κ. McIntosh θα ήθελα να αναφέρω ότι, κατά τη γνώμη μου, η ελευθέρωση είναι θετική και την επικροτώ. Όμως, πρέπει να λάβουμε υπόψη ότι, ενώ παλαιότερα είχαμε ένα αεροπλάνο που εκτελούσε δρομολόγια από το Α στο Β και ήταν ίσως γεμάτο, σήμερα έχουμε για την ίδια απόσταση τρία αεροπλάνα, που είναι μισογεμάτα. Αυτό κοστίζει από άποψης πληρωμάτων, περιβάλλοντος κλπ. Διαπιστώνουμε επίσης ότι όλο και περισσότερα απαρχαιωμένα αεροπλάνα αρχίζουν και πάλι να εκτελούν δρομολόγια. Η κατάσταση αυτή είναι ιδιαίτερα λυπηρή.
<P>
Το τρίτο πράγμα που θα ήθελα να αναφέρω είναι ίσως νέο για ορισμένους. Πρόκειται για τη ρύπανση στα αεροδρόμια. Μια δανική εταιρεία δαπανά 25 εκατ. ECU το χρόνο για τους ρύπους που επικάθεινται στους κινητήρες των αεροπλάνων. Έχουν γίνει αναγκαστικές προσγειώσεις για το λόγο αυτό, όπως στα αεροδρόμια του Newark, του Heathrow και του Μιλάνο. Η καθαριότητα των αεροπλάνων αυτών δεν φθάνει το μέσο όρο. Οι αεροπορικές εταιρείες δαπανούν από 25.000 έως 80.000 ECU ημερησίως, όταν τα αεροσκάφη βρίσκονται εκτός λειτουργίας. Η ελευθέρωση λοιπόν είναι πολλά πράγματα.
<P>
Ο κατάλογος βαθμολογιών που εκδόθηκε πρόσφατα όσον αφορά τις διάφορες αεροπορικές εταιρείες του κόσμου δεν θα πρέπει ίσως να αποτελέσει blacklist ή μαύρο κατάλογο ή ο, τιδήποτε αυτό αποκαλείται στις διάφορες γλώσσες. Θα μπορούσε ίσως να αποτελέσει έναν κατάλογο προς εκφοβισμό και προειδοποίηση. Από την άλλη πλευρά, όταν γνωστές εταιρείες όπως η Air France και η British Midlands έχουν μέτρια βαθμολογία, συντρέχει λόγος να κρούσουμε και στην Ευρώπη τον κώδωνα του κινδύνου.
<P>
Διατυπώθηκαν σήμερα πολλές καλές απόψεις. Δεν θα τις επαναλάβω. Θα επιδοκιμάσω απλώς την πρωτοβουλία της Επιτροπής και θα τονίσω ότι υποστηρίζω την Επιτροπή στο σχέδιο αυτό, όπως επίσης φυσικά και τον εισηγητή.

<SPEAKER ID=278 LANGUAGE="EN" NAME="Simpson">
Κυρία Πρόεδρε, ευχαριστώ την Επιτροπή που προσήλθε με αυτή την έκθεση. Πρέπει να θυμηθούμε ότι είναι μια από τις πολλές εκθέσεις που έγιναν όσον αφορά την εναέρια ασφάλεια. Πρέπει να επισημάνουμε ότι είναι ανάγκη να μελετήσουμε όλο το πακέτο για την εναέρια κυκλοφορία και τις εκθέσεις που έχουν έρθει από την Επιτροπή, όταν συζητούμε το θέμα της εναέριας ασφάλειας στο σύνολο του.
<P>
Στο σύντομο χρονικό διάστημα που μου δόθηκε απόψε, θα ήθελα να τονίσω ένα πρόβλημα που γίνεται όλο και σοβαρότερο σχετικά με την εναέρια ασφάλεια, δηλαδή τον όγκο των αποσκευών που μεταφέρεται στους θαλάμους των αεροσκαφών.
<P>
Συγχαίρω την εισηγήτρια και την Επιτροπή Μεταφορών και Τουρισμού επειδή ασχολήθηκαν με ορισμένα θέματα που σχετίζονται με την εναέρια ασφάλεια, φοβάμαι όμως ότι απέτυχαν να αντιμετωπίσουν το πρόβλημα των αποσκευών στο θάλαμο, ένα πρόβλημα που τόσο οι αερογραμμές όσο και το προσωπικό θαλάμου παραδέχονται ότι όχι μόνο υπάρχει, αλλά και ότι τώρα αρχίζει να προκαλεί ανησυχία. Η εισηγήτρια έχει δίκιο: υπάρχουν ήδη κανονισμοί όσον αφορά τις αποσκευές στον θάλαμο. Αυτοί οι κανονισμοί ορίζουν ρητώς το μέγιστο επιτρεπόμενο μέγεθος και βάρος και ότι κάθε επιβάτης επιτρέπεται να έχει μόνο μια αποσκευή στο θάλαμο μαζί με τις χειραποσκευές ή μια θήκη φωτογραφικής μηχανής, για παράδειγμα. Ο λόγος ύπαρξης αυτών των κανονισμών είναι ότι οι αποσκευές μέσα στο θάλαμο του αεροσκάφους δεν πρέπει να εμποδίζουν ή να περιορίζουν τους επιβάτες σε περίπτωση κατεπείγουσας εκκένωσης του σκάφους.
<P>
Το ερώτημα που πρέπει τώρα να θέσουμε είναι το εξής: γιατί οι αερογραμμές και οι εθνικές αρχές πολιτικής αεροπορίας αποτυγχάνουν συνέχεια στο να θέσουν σε ισχύ τους ίδιους τους κανονισμούς τους; Η αποτυχία αυτή διακυβεύει την ασφάλεια και θέτει σε κίνδυνο ανθρώπινες ζωές. Ως εκ τούτου, η τροπολογία μου δεν ζητάει νέους κανονισμούς. Απλά κάνει έκκληση να τεθούν σε ισχύ οι υπάρχοντες. Αυτή τη στιγμή, μπορείτε σύμφωνα με το νόμο να πάρετε μαζί σας στο αεροσκάφος οτιδήποτε, συμπεριλαμβανομένου ενός νεροχύτη, και να τη γλιτώσετε. Αν ταξιδεύετε με την επιχειρηματική θέση, μπορείτε να τη γλιτώσετε με δύο νεροχύτες, έναν φορητό υπολογιστή, μια βαλίτσα, αγορές από τα αφορολόγητα, ένα χαρτοφύλακα και μια τσάντα για αθλητικά είδη και να καταφέρετε να έχετε δικό σας ένα ολόκληρο ράφι πάνω από το κεφάλι σας επειδή μπήκατε πρώτοι στο αεροπλάνο, έχοντας αφαιρέσει από όλους τους άλλους το δικαίωμα να έχουν αυτό το προνόμιο.
<P>
Οι υπερβολικές αποσκευές θαλάμου, ειδικά των επιχειρηματιών και των γυναικών, έχουν λάβει διαστάσεις επιδημίας, διακυβεύουν την ασφάλεια και δεν πρέπει να τις ανεχθούμε άλλο. Οι κανονισμοί είναι σαφείς και πρέπει να τεθούν σε ισχύ. Οι αερογραμμές έχουν την υποχρέωση να διασφαλίσουν ότι αυτό θα γίνει και τα μέλη του Κοινοβουλίου, ως νομοθέτες, έχουν την ευθύνη να διασφαλίσουν ότι αυτοί δεν κάθονται να κατηγορούνται ότι παίρνουν μαζί τους κυριολεκτικά τα πάντα, συμπεριλαμβανομένων των νεροχυτών, στους θαλάμους των αεροσκαφών, όπως κάνουν πολλοί από τους συναδέλφους μας.
<P>
Η τροπολογία μου απλά θυμίζει στις αερογραμμές και στις εθνικές αρχές πολιτικής αεροπορίας τις ευθύνες τους.

<SPEAKER ID=279 NAME="Kinnock, Neil">
Κυρία Πρόεδρε, κατ'αρχάς θα ήθελα να εκφράσω τη λύπη μου στον κύριο Simpson για το σοβαρό τραύμα του στον κρόταφο. Θα ήθελα να σας πληροφορήσω, κυρία Πρόεδρε, ως γαλλίδα που είστε, ότι το απέκτησε κατά τη διάρκεια ενός παιχνιδιού κρίκετ, το οποίο είναι, όπως όλοι γνωρίζουμε, ένα αξιοπρεπές και δύσκολο παιχνίδι που παίζεται βασικά από κυρίους και κυρίες. Σαφώς το αξιοσέβαστο μέλος, ο κύριος Simpson, αποτελεί εξαίρεση και σε αυτόν τον κανόνα.
<P>
Θα ήθελα να εκφράσω την εκτίμηση μου στο Κοινοβούλιο, και συγκεκριμένα στην εισηγήτρια, την δεσποινίδα MacIntosh, για το εξαίρετο έργο που ανέλαβε, και να επαινέσω επίσης την Επιτροπή Μεταφορών όχι μόνο για την έγκυρη έκθεση της αλλά και για την πρωτοβουλία της να οργανώσει μια ακρόαση για την εναέρια ασφάλεια, όπου όλα τα ενεχόμενα μέρη είχαν την ευκαιρία να εκφράσουν τις απόψεις τους σε αυτό το σημαντικό, και ζωτικό θα έλεγα ζήτημα. Φυσικά και με ευχαριστεί το γεγονός ότι η έκθεση υποστηρίζει σε μεγάλο βαθμό τη στρατηγική ενίσχυσης της εναέριας ασφάλειας της Επιτροπής, και επιπλέον δέχομαι με ευχαρίστηση την υπόδειξη για περαιτέρω πρόοδο στις πρωτοβουλίες που προτείνουμε, καθώς και σε ένα αριθμό άλλων πρωτοβουλιών που σχετίζονται με την εναέρια ασφάλεια και οι οποίες δεν βρίσκονται στο ανακοινωθέν μας.
<P>
Όπως σημειώνεται στην έκθεση, έχουν ήδη ξεκινήσει οι εργασίες για αρκετές από τις πρωτοβουλίες που περιγράφονται στο ανακοινωθέν της Επιτροπής. Το πιο προφανές παράδειγμα είναι η νέα μας πρόταση για μια οδηγία που θεσπίζει την αξιολόγηση της ασφάλειας σε αεροσκάφος τρίτης χώρας που χρησιμοποιεί κοινοτικούς αερολιμένες. Αυτή η πρόταση ήταν μια από τις κύριες πρωτοβουλίες για άμεση δράση που ανακοινώσαμε και βρίσκεται ήδη ενώπιον του Κοινοβουλίου και του Συμβουλίου. Μελετούμε επίσης τις προτεραιότητες που εκφράστηκαν από το Κοινοβούλιο, και στις οποίες αναφέρθηκε, για παράδειγμα, ο κύριος Luttge κατά τη διάρκεια της συζήτησης. Εργαζόμαστε λοιπόν σκληρά για τη θέσπιση μιας μελλοντικής ευρωπαϊκής αρχής εναέριας ασφάλειας που θα δημιουργήσει ευρωπαϊκά συστήματα αναφοράς συμβάντων. Θα προετοιμάσει μια ρήτρα ασφάλειας που θα εισαχθεί στις μελλοντικές μας συμφωνίες για την εναέρια κυκλοφορία με τρίτες χώρες, και βέβαια αυτή τη στιγμή συνεχίζουμε τις διαπραγματεύσεις με τις χώρες της κεντρικής και ανατολικής Ευρώπης, οι οποίες έχουν υποβάλει αίτηση για να γίνουν μέλη της Κοινότητας. Εργαζόμαστε σκληρά για να εξετάσουμε μαζί με όλα τα ενεχόμενα μέρη το αμφισβητούμενο θέμα του εργασιακού χρόνου, ένα θέμα που έθεσε και ο κύριος Seal μεταξύ άλλων, καθώς επίσης και για να προωθήσουμε δράσεις για τη διασφάλιση τακτικής και πλήρους κατάρτισης του προσωπικού θαλάμου σε όλα τα επιβατηγά αεροσκάφη. Έχω εμπιστοσύνη στο Κοινοβούλιο, πως θα συνεχίσει να υποστηρίζει και να ενθαρρύνει το έργο μας σε αυτόν τον τομέα, καθώς και σε άλλους.
<P>
Πρέπει να πω στο Κοινοβούλιο ότι συμμερίζομαι την άποψη των αξιοσέβαστων μελών πως οι καταναλωτές δικαιούνται να έχουν πρόσβαση σε πληροφορίες που τους επιτρέπουν να επιλέγουν το ασφαλέστερο μέσο συγκοινωνίας και τον ασφαλέστερο μεταφορέα. Υπάρχει βέβαια η ανάγκη να οργανωθούν σωστά αυτού του τύπου οι πληροφορίες. Παρά ταύτα, είναι ουσιαστικής σημασίας να επιλέξουμε τον πιο αποτελεσματικό τρόπο για να δώσουμε χρήσιμες πληροφορίες στον ευρωπαίο ταξιδιώτη. Δεν είμαι πεπεισμένος ότι αυτός ο στόχος εξυπηρετείται με τη διανομή τυχαίων, ακατέργαστων πληροφοριών για ελάσσονα συμβάντα ή με τη θέσπιση του αποκαλούμενου μαύρου πίνακα αερομεταφορέων. Όπως ίσως γνωρίζει το Κοινοβούλιο, δεν υπάρχει πουθενά στον κόσμο μαύρος πίνακας. Ο μόνος κατάλογος που έχει δημοσιευθεί είναι στις Ηνωμένες Πολιτείες της Αμερικής και αυτός κατατάσσει τις αεροπορικές αρχές των χωρών σύμφωνα με την ικανότητα τους να πληρούν τις υποχρεώσεις τους για την επίβλεψη της ασφάλειας. Ευτυχώς, τα αεροπορικά δυστυχήματα δεν είναι συχνά σε σχέση με τα ταξίδια ή τα εκατομμύρια των επιβατικών μιλίων, κανείς όμως δεν τολμάει να μαντέψει ποιος θα έχει το επόμενο δυστύχημα και ποιου το μητρώο στο μέλλον θα είναι καθαρό. Ελπίζω λοιπόν ότι τα αξιοσέβαστα μέλη, μετά από σκέψη, θα συμφωνήσουν ότι η προσέγγιση του μαύρου πίνακα δεν θα είχε την ακρίβεια, ή τη λεπτομέρεια, που χρειάζεται για να παρέχει στους καταναλωτές αυθεντικές και σχετικές πληροφορίες. Παρ'ότι αναγνωρίζω τα σεμνά κίνητρα όσον υποστηρίζουν τον μαύρο πίνακα, ελπίζω ότι θα συνειδητοποιήσουν πως τα πρακτικά ζητήματα είναι πολύ ισχυρά για να τους επιτρέψουν να ασκήσουν περαιτέρω πίεση.
<P>
Η έκθεση επίσης αναφέρει έναν αριθμό άλλων θεμάτων που σχετίζονται με την ασφάλεια, όπως μέτρα για την ενίσχυση της επιβιωσιμότητας και της μείωσης τραυματισμών σε περίπτωση ατυχημάτων. Μπορώ να διαβεβαιώσω το Κοινοβούλιο ότι η Επιτροπή έχει ήδη υποστηρίξει ενεργά δραστηριότητες έρευνας σε αυτό τον τομέα και θα συνεχίσει προφανώς να το πράττει. Ορισμένες άλλες εξελίξεις που σημειώνονται στην έκθεση, όπως η θέσπιση ευρωπαϊκής βάσης δεδομένων για εμπόδια γύρω από τα αεροδρόμια, η πρόληψη παράνομου εμπορίου μη δηλωμένων ανταλλακτικών που είναι μια φονική πρακτική, ή ο σχεδιασμός τεχνικού κανονισμού που αφορά το μέγιστο αριθμό επιβατών και το μέγιστο φορτίο που θα μεταφέρει ένα αεροσκάφος, όλα αυτά αντιμετωπίζονται από τις εθνικές αρχές στην Ευρωπαϊκή Ένωση και αλλού. Παρά ταύτα, η Επιτροπή συνεχίζει φυσικά να ενδιαφέρεται για τα θέματα αυτά και θα δράσει όταν παραστεί ανάγκη, και αν βέβαια έχουν ικανοποιηθεί οι απαιτήσεις της επικουρικότητας.
<P>
Η έκθεση επίσης αναφέρεται στο πολύ σημαντικό θέμα των μέτρων ασφαλείας στα αεροδρόμια, συμπεριλαμβανομένου του εξονυχιστικού ελέγχου των αποσκευών, αλλά όπως σωστά τονίστηκε, αυτού του είδους η δραστηριότητα εμπίπτει στον αποκαλούμενο τρίτο πυλώνα της συνθήκης του Μάαστριχτ και πρέπει να ειδωθεί στο ευρύτερο πλαίσιο της αστυνομικής συνεργασίας.
<P>
Η Επιτροπή θα συνεχίσει τις πρωτοβουλίες που ήδη ξεκίνησε και θα αφιερώσει την προσοχή της σε ορισμένα άλλα θέματα ασφάλειας στο μέλλον. Θα συμμετέχουμε στις προσπάθειες όλων στην αεροπορική βιομηχανία για να διασφαλίσουμε όσο το δυνατόν ασφαλέστερα αεροπορικά ταξίδια για τους πολίτες μας και όλους τους άλλους, θα προσπαθήσουμε επίσης να συμβάλουμε στο να εγγυηθούμε την ευημερία των ανθρώπων που ζουν κοντά σε αερολιμένες. Σε αυτές τις δραστηριότητες, όπως και σε άλλες, θα συνεχίσουμε να εκτιμούμε σε μεγάλο βαθμό την υποστήριξη και την καινοτόμο σκέψη των μελών του Κοινοβουλίου, όπως αποδείχθηκε και πάλι στην έκθεση που συζητήσαμε απόψε.

<SPEAKER ID=280 LANGUAGE="NL" NAME="Cornelissen">
Κυρία Πρόεδρε, θα ήθελα να ευχαριστήσω θερμά τον Επίτροπο για την απάντηση που μου έδωσε. Κατανοώ το γεγονός ότι δεν υπεισήλθε σε όλες τις ερωτήσεις που υποβλήθηκαν. Θα μπορούσα να υποθέσω ότι θα απαντήσει γραπτώς σε όλες τις υπόλοιπες ερωτήσεις; Αυτό θα το εκτιμούσα ιδιαιτέρως.

<SPEAKER ID=281 NAME="Kinnock, Neil">
Ναι, κυρία Πρόεδρε, όπως το συνηθίζω.

<SPEAKER ID=282 NAME="Πρόεδρος">
Ευχαριστώ τον Επίτροπο κ. Kinnock.
<P>
Η συζήτηση έληξε.
<P>
Η ψηφοφορία θα διεξαχθεί αύριο το μεσημέρι.

<CHAPTER ID=13>
Πρόσβαση στο επάγγελμα του μεταφορέα
<SPEAKER ID=283 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0238/97) της κ. Berger, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την πρόταση οδηγίας του Συμβουλίου που τροποποιεί την οδηγία 92/26/ΕΚ για την πρόσβαση στο επάγγελμα του οδικού μεταφορέα εμπορευμάτων και επιβατών και την αμοιβαία αναγνώριση των διπλωμάτων, πιστοποιητικών και άλλων τίτλων με σκοπό να διευκολυνθούν οι εν λόγω μεταφορείς στην άσκηση του επαγγέλματός τους στις εθνικές και διεθνείς μεταφορές (COM(97)0025 - C4-0087/97-97/0029(SYN))

<SPEAKER ID=284 NAME="Berger">
Κυρία πρόεδρε, αξιότιμε κ. επίτροπε, αγαπητοί συνάδελφοι, που επιμένετε εδώ μαζί μας! Το επάγγελμα του οδικού μεταφορέα εμπορευμάτων είναι ασφαλώς σήμερα, όπως κανένα άλλο, πραγματικά ευρωπαϊκό επάγγελμα. Με την ελευθέρωση του καμποτάζ στις μεταφορές εμπορευμάτων την 1η Ιουλίου 1998 θα αποκτήσουμε στον τομέα αυτόν πλήρεις συνθήκες ενιαίας αγοράς και σε ολόκληρη την Ένωση απεριόριστη πρόσβαση στην αγορά. Αυτή είναι η άμεση αφορμή για το σχέδιο οδηγίας και το υψηλότερο επίπεδο εναρμόνισης που επιδιώκεται με τον τρόπο αυτόν.
<P>
Τα τελευταία όμως χρόνια μεταβλήθηκαν αποφασιστικά και άλλες προϋποθέσεις-πλαίσιο για την οικονομική δραστηριότητα των μεταφορών, επί των οποίων αντιδρά αυτή η πρόταση οδηγίας. Οι μεταβολές των μεθόδων διαχείρισης και παραγωγής στη βιομηχανία και το λιανικό εμπόριο είχαν ως αποτέλεσμα μέσω των ονομαζόμενων στρατηγικών just in time να αυξηθεί η ζήτηση για γρήγορες, ευέλικτες και υψηλής ποιότητας μεταφορικές ικανότητες, που συνοδεύονται με ευρύτερα διακλαδωμένα και επιτηδευμένα υλικοτεχνικά συστήματα και χαρακτηρίζονται από μικρότερο μέγεθος αποστολών, αλλά μεγαλύτερη συχνότητα παροχών.
<P>
Αυτό άλλαξε τη μορφή των εμπορευματικών μεταφορών και οδήγησε σε αύξηση των επαγγελματικών μεταφορέων που προσφέρουν τόσο μεταφορικές όσο και υλικοτεχνικές παροχές. Αντίθετα και για λόγους ευελιξίας και μείωσης του κόστους αυξήθηκε ο αριθμός των μικρότερων επιχειρήσεων, οι οποίες ανέλαβαν πλέον τις μεταφορές με μικρά φορτηγά οχήματα και στον τομέα των διασυνοριακών μεταφορών.
<P>
Και η κοινή γνώμη θέτει εν τω μεταξύ μεγαλύτερες απαιτήσεις στον τομέα των μεταφορών όσον αφορά την προστασία του περιβάλλοντος την τεχνική ασφάλεια και την τήρηση των διατάξεων του κοινωνικού δικαίου. Είμαστε επίσης υποχρεωμένοι να βλέπουμε ότι οι επιχειρήσεις από τρίτες χώρες, ιδίως από τις χώρες της Κεντρικής και Ανατολικής Ευρώπης, ανταγωνίζονται στο έδαφος της Ευρωπαϊκής Ένωσης όλο και εντονότερα τις κοινοτικές επιχειρήσεις. Για το λόγο αυτό θα ήθελα να παρακινήσω να εξετασθεί εκτός της συγκεκριμένης οδηγίας κατά πόσον μέσω των υφισταμένων ευρωπαϊκών συμφωνιών με τις χώρες αυτές, μπορούν να ληφθούν μέτρα πριν από την ένταξή τους, προκειμένου να ενταχθούν βήμα προς βήμα στον τομέα αυτόν στις κοινοτικές διατάξεις.
<P>
Η Επιτροπή Νομικών Θεμάτων και Δικαιωμάτων των Πολιτών εξέφρασε ρητά την ικανοποίησή της για όλα τα προταθέντα από την Επιτροπή μέτρα εναρμόνισης - αύξηση των απαιτήσεων ως προς την οικονομική επιφάνεια, επαγγελματική επάρκεια, ειδικές επαγγελματικές γνώσεις -, καθώς και η επέκταση του πεδίου ισχύος των οδηγιών αυτών. Έλαβα το θάρρος ως εισηγήτρια να επιφέρω ορισμένες τροποποιήσεις που υποστηρίχτηκαν και από τη Νομική Επιτροπή. Αυτό αφορά κυρίως τη συμπερίληψη των διατάξεων για τη μεταφορά ζώων στην αξιολόγηση της προσωπικής αξιοπιστίας των μεταφορέων.
<P>
Η γνώση των διατάξεων για τη μεταφορά ζώντων ζώων αναφέρεται μεν ως αντικείμενο εξέτασης στην οδηγία, δεν αποτελεί όμως προϋπόθεση, η παραβίαση της οποίας δυνατό να οδηγήσει σε μη αναγνώριση ή ανάκληση της άδειας της μεταφορικής επιχείρησης. Αυτό θέτει τις διατάξεις για τη μεταφορά ζώων σε δεύτερη μοίρα πίσω από άλλες διατάξεις και δεν το θεωρώ δικαιολογημένο.
<P>
Ένα άλλο σημαντικό για μένα αίτημα εξέτασαν η επιτροπή μας και η εξεταστική επιτροπή του Ευρωπαϊκού Κοινοβουλίου. Στην έκθεσή της κατέστησε σαφέστατο ότι αποστολείς και μεταφορείς καθίσταντο συχνά εκόντες ή άκοντες πρωταγωνιστές εξαπάτησης στα πλαίσια του κοινού και κοινοτικού συστήματος διαμετακόμισης. Για το λόγο αυτό θα πρέπει με την οδηγία αυτή να εξασφαλισθεί ότι οι μεταφορείς θα ενημερώνονται και θα καταρτίζονται κατά τον καλύτερο τρόπο κατά την προπαίδευσή τους σε σχέση με τις σχετικές διατάξεις και ότι σε περίπτωση επανάληψης των παραβιάσεων των μέτρων του κοινού συστήματος διαμετακόμισης θα μπορεί να τους αφαιρείται και η άδεια.
<P>
Έλαβα επίσης το θάρρος να υποβάλω ορισμένες προτάσεις για τον καλύτερο τρόπο με τον οποίο θα μπορούν να διατυπωθούν καλύτερα οι έννοιες ίδιο κεφάλαιο και αποθεματικό, καθώς και ορισμένες άλλες τεχνικονομικές τροποποιήσεις. Ως εισηγήτρια υποστηρίζω τις τροπολογίες 1 έως 14 της Νομικής Επιτροπής, ενώ τις 15 ως 17 δεν μπορώ να τις υποστηρίξω.
<P>
Θα ήθελα, τέλος, να εκφράσω τις θερμότερές ευχαριστίες μου στους συνεργάτες της Επιτροπής και της γραμματείας. Πρόκειται για την πρώτη έκθεση που μου επετράπη να υποβάλω στο Ευρωπαϊκό Κοινοβούλιο. Γι αυτό η υποστήριξη αυτή μου ήταν ιδιαιτέρως πολύτιμη!

<SPEAKER ID=285 NAME="Πρόεδρος">
Σας ευχαριστώ κυρία Berger και συγχαρητήρια, μιας και πρόκειται για την πρώτη σας έκθεση.

<SPEAKER ID=286 LANGUAGE="DA" NAME="Sindal">
Κυρία Πρόεδρε, η παρούσα πρόταση είναι απόρροια των προόδων που επιτεύχθηκαν όσον αφορά την υλοποίηση μιας κοινής αγοράς στον τομέα των οδικών μεταφορών. Η Επιτροπή Μεταφορών του Κοινοβουλίου ασχολείται εμπεριστατωμένα με το θέμα. Οι ίσες δυνατότητες άσκησης του επαγγέλματος του μεταφορέα έχει καθοριστική σημασία για την υλοποίηση της εσωτερικής αγοράς και για την καθημερινή ζωή χιλιάδων μεταφορέων. Ο ανταγωνισμός είναι μόνο ανταγωνισμός εάν διεξάγεται σε ισότιμη βάση. Μπορεί κανείς δικαιολογημένα να πει ότι έφτασε η ώρα να καταρτιστούν κοινοί κανόνες. Η παρούσα πρόταση έχει τόσο θετικά όσο και αρνητικά σημεία. Ένα αρνητικό σημείο είναι ότι η πρόταση παραπέμπει στις κρατικές αρχές και στον εκ μέρους τους έλεγχο των επιχειρήσεων μεταφορών. Είναι ένα σημείο της πρότασης που δεν με ικανοποιεί. Η Επιτροπή προτείνει να γίνονται σταθεροί έλεγχοι σε τακτά χρονικά διαστήματα. Εγώ νομίζω ότι οι έλεγχοι αυτοί πρέπει να είναι ευέλικτοι και συνεχείς. Η πρόταση αυτή είναι, κατά τη γνώμη μου, περιττή και περιορίζει τις δυνατότητες άσκησης ελέγχου. Κρίνω επίσης ότι είναι αρνητικό το γεγονός ότι προτείνεται μια διαφοροποίηση των κεφαλαιουχικών απαιτήσεων, ώστε να υπάρχουν διαφορετικές σχετικές απαιτήσεις, ανεξάρτητα από το βάρος των οχημάτων. Διαφωνώ.
<P>
Τα θετικά σημεία είναι ότι καταβάλλονται τώρα προσπάθειες σε κοινοτικό επίπεδο που έχουν καθοριστική σημασία για τη στρέβλωση του ανταγωνισμού ή, μάλλον, για την αποφυγή της στρέβλωσης του ανταγωνισμού. Η πρόταση που εξετάζουμε σήμερα στην αίθουσα αυτή ανοίγει το δρόμο για αύξηση των απαιτήσεων όσον αφορά την οικονομική δυνατότητα και την επαγγελματική ικανότητα στον τομέα. Αυτό θα ωφελήσει το περιβάλλον και την ασφάλεια της κυκλοφορίας. Στην πρόταση της Επιτροπής ορίζονται επίσης μερικές αυστηρές απαιτήσεις όσον αφορά τους μεταφορείς. Για παράδειγμα, πρέπει να είναι έντιμοι. Η απαίτηση περί εντιμότητας δεν πληρείται εάν έχει κανείς υποπέσει σε αξιόποινη πράξη ή έχει κριθεί ένοχος για σοβαρή παράβαση μιας άλλης ισχύουσας νομοθεσίας ή εάν έχει προβεί κατά συρροή σε δευτερεύουσας σημασίας παραβάσεις, όπως λέγεται. Οι παραβάσεις των κανόνων για την προστασία του περιβάλλοντος και την επαγγελματική ευθύνη, πρέπει, για πρώτη φορά, να θεωρούνται ως παραβάσεις που έχουν σχέση με τις μεταφορές. Το επιδοκιμάζω. Έφτασε η ώρα να διευρύνουμε το πεδίο εφαρμογής του νόμου, ώστε να μην καλύπτει μόνον τις κλασικές αξιόποινες πράξεις, αλλά και τις παραβάσεις κανόνων που έχουν σχέση με την προστασία του περιβάλλοντος και το χρόνο ανάπαυσης και οδήγησης. Η εντιμότητα και οι μεταφορές υψηλής ποιότητας έχουν πολύ στενή σχέση. Αυτό έγινε εφέτος αισθητό σε ορισμένους τομείς των οδικών μεταφορών. Το κοινό καθεστώς διαμετακόμισης δεν λειτουργεί ιδιαίτερα αποτελεσματικά.
<P>
Μια άλλη απαίτηση για την άσκηση του επαγγέλματος του μεταφορέα είναι η επαγγελματική ικανότητα. Πρέπει κανείς να υποστεί επιτυχώς γραπτές δοκιμασίες. Με την παρούσα πρόταση διευκρινίζονται και διεθνοποιούνται τα θέματα που πρέπει να γνωρίζει ένας υποψήφιος. Επιδοκιμάζω το κεφάλαιο αυτό.
<P>
Συνεπώς, συμφωνώ με την ανάγκη θέσπισης κοινών κανόνων για τις μεταφορές, το περιβάλλον και το χρόνο εργασίας στην ΕΕ. Τα θετικά σημεία της παρούσας πρόσβασης υπεραντισταθμίζουν προφανώς τα αρνητικά. Για το λόγο αυτό, μπορώ να υποστηρίξω την έκθεση, που είναι κατά τη γνώμη μου ικανοποιητική, θα ήθελα δε να συγχαρώ την εισηγήτρια για την πρώτη έκθεσή της.

<SPEAKER ID=287 NAME="Kinnock, Neil">
Κυρία Πρόεδρε, αισθάνομαι ευγνωμοσύνη προς το Κοινοβούλιο για την εργασία που έκανε η κυρία Berger και οι συνάδελφοι της σχετικά με αυτή την πρωτοβουλία για πιο αυστηρά πρότυπα πρόσβασης στο επάγγελμα του μεταφορέα, έτσι ώστε να εναρμονιστεί η εφαρμογή των τριών βασικών κριτηρίων και να επεκταθεί το εύρος της οδηγίας. Συγχαίρω επίσης την κυρία Berger για την εξαίρετη πρώτη της έκθεση, ειδικά εφόσον είναι μέλος του Κοινοβουλίου μόλις εννέα μήνες. Ένας Θεός ξέρει τι θα μπορεί να κάνει σε 18 μήνες! Αναμένουμε περαιτέρω εξελίξεις.
<P>
Χαίρομαι λοιπόν που μπορώ να εγκρίνω αρκετές από τις τροπολογίες που κατέθεσε η Επιτροπή Νομικών Υποθέσεων και Δικαιωμάτων του Πολίτη. Κατ' αρχάς, είμαι χαρούμενος που μπορώ να δεχθώ αυτές τις τροπολογίες οι οποίες διασαφηνίζουν το κείμενο και κάνουν την πρόταση πιο λογικά συνεπή σε όλες τις γλωσσικές της εκδοχές. Θα εγκριθούν λοιπόν οι τροπολογίες αριθ. 4, 8, 9, 10 και 11, με ελάσσονος σημασίας επανασύνταξη όπου αυτό είναι απαραίτητο.
<P>
Κατά δεύτερον, με βρίσκουν σύμφωνο ορισμένα από τα στοιχεία που περιέχονται στις τροπολογίες αριθ. 1 και 3, δεδομένης της δηλωμένης πρόθεσης της Επιτροπής να εισάγει μαύρους πίνακες σε διάφορους τομείς εκτός από τη γεωργία, αλλά πρέπει να πω ότι σε αυτούς δεν συμπεριλαμβάνεται η πολιτική αεροπορία. Είμαι έτοιμος να δεχθώ επιπρόσθετη αναφορά στην καταπολέμηση της απάτης στην Κοινότητα και κοινή διαδικασία μετεπιβίβασης. Είναι σημαντικό να τονίσω και πάλι την αποφασιστικότητα της Επιτροπής να καταπολεμήσει την απάτη σε αυτόν τον τομέα και την επιθυμία της να απομακρύνει, μέσω της νομοθεσίας της, τους άσχετους.
<P>
Είμαι ακόμη έτοιμος να εγκρίνω το τελικό μέρος της τροπολογίας αριθ. 1 και το αντίστοιχο μέρος της τροπολογίας αριθ. 3, ζητώντας να ληφθεί υπόψη ο αριθμός των ταξιδιών που εκτέλεσε ο μεταφορέας όταν αξιολογούνται τα στοιχεία για επαναλαμβανόμενες παραβάσεις ελάσσονος σημασίας. Ωστόσο, δεν μπορώ να εγκρίνω τις αναφορές στις τροπολογίες αριθ. 1-3 στη μεταφορά των ζώντων ζώων. Υπάρχουν ήδη κοινοτικοί νόμοι για την προστασία των ζώων κατά τη διάρκεια της μεταφοράς και τα κράτη μέλη μπορούν ήδη να αναλάβουν δράση όταν εφαρμόζουν τις διατάξεις της σχετικής οδηγίας.
<P>
Ούτε μπορεί η Επιτροπή να συμφωνήσει στην πρόσθεση αναφοράς στα διοικητικά δικαστήρια. Δεδομένων των διαφορετικών νομικών συστημάτων στα κράτη μέλη, όπου οι ποινικές κυρώσεις ήδη διαφέρουν ευρέως, η συμπερίληψη διοικητικών δικαστηρίων θα τόνιζε απλά τις ανακολουθίες μεταξύ των κρατών μελών εις βάρος των μεταφορέων.
<P>
Η Επιτροπή μπορεί να εγκρίνει την τροπολογία αριθ. 7 για να έχει ευελιξία ο μεταφορέας που αντιμετωπίζει περιστασιακές οικονομικές δυσκολίες, όταν αξιολογείται το κριτήριο της οικονομικής κατάστασης, παρ' όλο που θα ήταν χρήσιμη η επανασύνταξη για να απαλειφθεί οποιαδήποτε αμφιβολία σχετικά με αυτό το θέμα.
<P>
Υπάρχουν ορισμένες τροπολογίες, τις οποίες η Επιτροπή δεν μπορεί να εγκρίνει. Οι τροπολογίες αριθ. 2, 5 και 14 τροποποιούν τη μεταβατική περίοδο διευθέτησης για την Αυστρία, τη Φινλανδία και τη Σουηδία, για να ληφθεί υπόψη η συμμετοχή τους στον Ευρωπαϊκό Οικονομικό Χώρο. Παρά ταύτα, θεωρώ ότι η μεταβατική περίοδος θα πρέπει να είναι συνεπής με όσα εφαρμόστηκαν στα προηγούμενα νέα κράτη μέλη και θα πρέπει να υπολογιστεί σε σχέση με την ημερομηνία προσχώρησης τους στην Ευρωπαϊκή Ένωση.
<P>
Η τροπολογία αριθ. 6 - που προϋποθέτει ότι οι υποψήφιοι που εκπληρούν ήδη τις απαιτήσεις επαγγελματικής επάρκειας, δεν θα χρειάζεται να το κάνουν ξανά για δεύτερη φορά - προκύπτει από μια παρεξήγηση σχετικά με την πρόταση της Επιτροπής. Η πρόταση μας απλά ζητά από τα κράτη μέλη να ελέγχουν ότι οι μεταφορείς προσλαμβάνουν κάποιο άτομο σε επίπεδο διαχείρισης, το οποίο πληροί το κριτήριο επαγγελματικής επάρκειας. Δεν υπάρχει λοιπόν λόγος για την ανησυχία που προκάλεσε αυτή η τροπολογία και ελπίζω ότι, κατά συνέπεια, θα αποσυρθεί.
<P>
Οι τροπολογίες αριθ. 12 και 13 προσπαθούν να εκθέσουν λεπτομερώς μια άποψη της γνώσης που πρέπει να αποκτηθεί κατά τη διάρκεια της κατάρτισης για τις επαγγελματικές εξετάσεις επάρκειας. Πρέπει να πω ότι αυτές οι τροπολογίες προσθέτουν πολλές λεπτομέρειες και θα απαιτούσαν από τους υποψηφίους να έχουν παράλογα εμπεριστατωμένες γνώσεις για ένα συγκεκριμένο τομέα εξειδικευμένης νομοθεσίας σχετικά με τα τελωνεία. Ως εκ τούτου, για πρακτικούς λόγους καθώς και για λόγους δικαιοσύνης, δεν μπορώ να εγκρίνω αυτές τις τροπολογίες.
<P>
Οι τροπολογίες αριθ. 15, 16 και 17 προτείνουν όλες τη διαγραφή αναφορών σε ελάσσονα παραπτώματα, έτσι ώστε αυτά να μην ληφθούν υπόψη όταν πρόκειται για την υπόληψη ενός μεταφορέα. Είναι σαφές πως αυτό αντιτίθεται στην προώθηση αυτής της πρότασης, η οποία στοχεύει σε αυστηρότερους κανόνες αποδοχής και στην εξαίρεση όσων μεταφορέων συστηματικά παραβιάζουν ή καταχρώνται το νόμο. Κατανοώ τα κίνητρα ανοχής όσων κατέθεσαν αυτές τις τροπολογίες, αλλά οποιαδήποτε διάταξη που επιτρέπει την επαναλαμβανόμενη διάπραξη ελασσόνων παραπτωμάτων θα κάνει προφανώς πιο αδύναμη αυτή την πρόταση και θα οδηγήσει σε ασυνέπειες και αδικίες ανάλογα με τα δικαστήρια κάθε κράτους μέλους. Πρέπει λοιπόν να απορρίψω αυτές τις τροπολογίες.
<P>
Η έκθεση της κυρίας Berger είναι εμπεριστατωμένη και ενδελεχής στην εξέταση των θεμάτων που αφορά αυτό το ζήτημα. Αποτελεί θετική και εποικοδομητική συμβολή στην πρωτοβουλία της Επιτροπής και είναι, πράγματι, μια φρέσκια ματιά σε αυτό το θέμα από μια κοινοβουλευτική επιτροπή η οποία συνήθως δεν ασχολείται με θέματα μεταφορών. Συμμεριζόμαστε όλοι την επιθυμία να ενισχυθούν τα πρότυπα των μεταφορέων με μέσα οδικής μεταφοράς στην Κοινότητα, να μειωθούν οι υπάρχουσες ανομοιότητες μεταξύ των κρατών μελών και να αναπτυχθεί μια συνεπής σειρά κριτηρίων που θα διασφαλίσει το ότι μόνο οι ευυπόληπτοι μεταφορείς θα παραμείνουν στην αγορά για να παρέχουν υπηρεσίες υψηλής ποιότητας προς όφελος των πελατών τους και της κοινωνίας γενικότερα. Καλωσορίζω λοιπόν την υποστήριξη του Κοινοβουλίου σε αυτή την προσπάθεια και έχω εμπιστοσύνη για το ότι αυτή η υποστήριξη θα συνεχισθεί.
<P>
Θα ήθελα να ευχαριστήσω το Κοινοβούλιο για την προσοχή του και τους διερμηνείς για τις υπηρεσίες τους.

<SPEAKER ID=288 NAME="Πρόεδρος">
Εμείς σας ευχαριστούμε κύριε Επίτροπε. Η συζήτηση έληξε.
<P>
Η ψηφοφορία επί της έκθεσης της κ. Berger θα γίνει αύριο στις 12 το μεσημέρι.
<P>
(Η συνεδρίαση λήγει στις 23.35)

