<CHAPTER ID=1>
Έγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της προηγούμενης συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Ahern">
Κύριε Πρόεδρε, όσον αφορά το θέμα του Sellafield και τη μόλυνση της ιρλανδικής θάλασσας, δεν είπα ότι το άρθρο υπέστη αλλαγές αλλά ότι απαλείφτηκε εντελώς, κατ' απαίτηση, πιστεύω, της πυρηνικής βιομηχανίας, συγκεκριμένα της βιομηχανίας British Nuclear Fuels Limited. Θέλω να επιστήσω την προσοχή των βουλευτών στο γεγονός ότι θα διανείμω σήμερα αυτό το άρθρο προς ενημέρωσή τους.

<SPEAKER ID=3 LANGUAGE="FR" NAME="Pinel">
Κύριε Πρόεδρε, η αναφορά μου στον Κανονισμό αφορά τις κινητές σκευοθήκες. Μεταξύ των μέσων που το Κοινοβούλιο διαθέτει στους βουλευτές, οι κινητές σκευοθήκες τους δίνουν τη δυνατότητα να μεταφέρουν τα έγγραφά τους μεταξύ Βρυξελλών και Στρασβούργου. Εντός δύο ωρών περίπου, πρέπει να παρουσιάσω μία γνωμοδότηση, εξ ονόματος της Επιτροπής Περιφερειακής Πολιτικής σχετικά με την έκθεση Cunha. Όμως, η κινητή μου σκευοθήκη βρίσκεται ακόμα αυτή τη στιγμή στους διαδρόμους του D3, στις Βρυξέλλες, μαζί με τα έγγραφα εργασίας μου.
<P>
Δεν θα σχολιάσω τον βαθμό ανικανότητας των υπηρεσιών μεταφοράς, αλλά διαπιστώνω παρ' όλα αυτά ότι ένας ορισμένος αριθμός προβλημάτων που σχετίζονται με τα γραφεία των Βρυξελλών τείνουν να επαναλαμβάνονται, όπως οι διάφορες ανωμαλίες στους ανελκυστήρες, τις εγκαταστάσεις υγιεινής, κλπ. Αυτή τη φορά ξεπερνάμε ελαφρως τα όρια.
<P>
Γι' αυτό το λόγο περιμένω, σε εύλογο χρονικό διάστημα, να μου εξηγήσουν πώς, κύριε Πρόεδρε, ένας βουλευτής μπορεί να ανταποκριθεί στις υποχρεώσεις του, χωρίς τα έγγραφά του, χωρίς τα αρχεία του, χωρίς τα απολύτως απαραίτητα για να εκπληρώσει την αποστολή του;

<SPEAKER ID=4 NAME="Πρόεδρος">
Αυτό οφείλεται στο γεγονός ότι έχετε τρεις ξεχωριστούς τόπους εργασίας. Προτείνω να απευθυνθείτε γραπτώς στον Πρόεδρο θίγοντας αυτό το ζήτημα.
<P>
(Εγκρίνονται τα συνοπτικά πρακτικά)

<CHAPTER ID=2>
Απόφαση κατεπείγοντος
<SPEAKER ID=5 LANGUAGE="IT" NAME="Fantuzzi">
Κύριε Πρόεδρε, η μεγάλη πλειοψηφία της Σοσιαλιστικής Ομάδας θα ψηφίσει υπέρ αυτής της αίτησης εφαρμογής της διαδικασίας κατεπείγοντος. Από τις 17 Φεβρουαρίου 1997, έχει παρουσιαστεί το έγγραφο επιλογών της Επιτροπής για την μεταρρύθμιση του τομέα του ελαιόλαδου και το συμβιβαστικό ψήφισμα που φέρει το όνομα του βουλευτή κ. Jovι Peres εγκρίθηκε πέρσι τον Δεκέμβριο. Ας μην λένε ότι το Ευρωπαϊκό Κοινοβούλιο δεν είχε τον καιρό και τον τρόπο να αποφανθεί σχετικά με αυτό το θέμα!
<P>
Κατά τα άλλα, η σημερινή πρόταση της Επιτροπής, κύριε Πρόεδρε, απλώς αποδέχεται το μεγαλύτερο μέρος των σημείων του ψηφίσματος του κ. Jovι Peres, αποδεικνύοντας ότι η πίεση του Κοινοβουλίου χρησίμευσε για τον καθορισμό των βασικών κατευθύνσεων της Επιτροπής. Δεν θα έπρεπε να είμαι εγώ αυτός που το λέει, δεδομένου ότι ψήφισα κατά του ψηφίσματος εκείνου, αλλά ο εισηγητής, και είναι παράλογο, κατά την γνώμη μου, που δεν το έκανε στους κόλπους της επιτροπής. Το θέμα είναι ότι, παρ' ό, τι έχει γραφεί, υπάρχει μία χώρα, η πρώτη παραγωγός, που δεν θέλει να ακούσει να μιλούν για μεταρρύθμιση, που διάλεξε τον δρόμο της διαμαρτυρίας χωρίς διέξοδο και της χωρίς όρους και όρια αναβολής. Η αρχή της επόμενης περιόδου εμπορίας έχει καθοριστεί για την 1η Νοεμβρίου, συνεπώς πρέπει να αποφασίσουμε σε σύντομο χρόνο, και πιστεύω ότι υπάρχουν ορισμένες στρεβλώσεις που πρέπει να διορθωθούν γρήγορα. Μία από αυτές είναι η ύπαρξη μιας ανώτατης εγγυημένης ποσότητας για το σύνολο της Κοινότητας, από την οποία προέρχεται η παράλογη κατάσταση μιας σημαντικής περικοπής των ενισχύσεων στους παραγωγούς των χωρών που δεν έχουν αυξήσει την παραγωγή, μόνο έπειτα από διείσδυση ποσοτήτων που παράγονται από μια άλλη χώρα. Σε καμία οργάνωση αγοράς δεν υπάρχει ένας τόσο άδικος μηχανισμός.
<P>
Εάν δεν δώσουμε λύση σε αυτό, κύριε Πρόεδρε, πιστεύω ότι θα κατακλυσθούμε ολοκληρωτικά από τις διαμαρτυρίες των παραγωγών και ότι πολύ σύντομα θα κληθούμε να λογοδοτήσουμε για τη μυωπία μας. Ο εισηγητής, στους κόλπους της επιτροπής, αρνήθηκε να αναλάβει προσωρινές δεσμεύσεις για την έκθεσή του, ακόμα και μπροστά σε λογικότατες προτάσεις της ομάδας μας. Το κατεπείγον είναι επιπλέον ο μοναδικός τρόπος για να μπορέσει ο Προεδρεύων, ο υπουργός κ. Cunningham, να ολοκληρώσει την αξιέπαινη εξεταστική εργασία που πραγματοποιήθηκε, σε ένα όχι εύκολο κλίμα, και να δώσει μια θετική και σίγουρη απάντηση στους παραγωγούς.

<SPEAKER ID=6 LANGUAGE="PT" NAME="Cunha">
Νομίζω ότι ο κύριος Πρόεδρος έκανε ένα λάθος. Ζήτησα το λόγο για να μιλήσω πρώτος επειδή θα επιθυμούσα να ενημερώσω το Σώμα, εξ ονόματος της Επιτροπής Γεωργίας, ότι στις 19 Μαΐου η προαναφερθείσα επιτροπή ενέκρινε την απόφαση κατεπείγοντος με 27 ψήφους υπέρ και 17 κατά. Αυτό μονάχα ήθελα να πω στην αρχή, προτού δοθεί ο λόγος σε αυτούς που θέλουν να τοποθετηθούν υπέρ ή κατά.

<SPEAKER ID=7 NAME="Colino Salamanca">
Κύριε Πρόεδρε, είμαι σε αυτό το Σώμα 13 χρόνια και είναι η πρώτη φορά που συναντώ ένα κατεπείγον ζήτημα σαν αυτό. Τον Απρίλιο είχε ζητηθεί για τον Ιούνιο η διαδικασία κατεπείγοντος, και αυτό σχετικά με τη μεταρρύθμιση του τομέα του ελαιόλαδου, η οποία πρέπει να τεθεί σε ισχύ την 1η Νοεμβρίου 1998. Δηλαδή, δεν υπάρχει, από διαδικαστικής άποψης, τίποτα που να απαιτεί αυτόν τον καιρό τη συζήτηση του θέματος της μεταρρύθμισης του τομέα του ελαιόλαδου με τέτοιο επείγοντα χαρακτήρα.
<P>
Κατά δεύτερον, η μεταρρύθμιση για την οποία μιλάμε δεν είναι μια απλή ρύθμιση κάποιων δευτερευόντων προβλημάτων αλλά μια εις βάθος μεταρρύθμιση του τομέα του ελαιόλαδου. Δεν πρόκειται απλά για τη μέγιστη εγγυημένη ποσότητα και την - συζητήσιμη, αναμφίβολα - κατανομή της ανάμεσα στις χώρες αλλά για την εισαγωγή σημαντικών στοιχείων τα οποία δεν έχουν συζητηθεί σε αυτό το Κοινοβούλιο. Για παράδειγμα, παύει να υπάρχει παρέμβαση και είναι ο πρώτος τομέας της ΚΓΠ στον οποίο παύει να υπάρχει παρέμβαση. Αυτό δεν συμβαίνει με τα δημητριακά, το γάλα ή το κρέας, αλλά όμως συμβαίνει στην περίπτωση του ελαιόλαδου. Παύουν επίσης να υπάρχουν οι ενισχύσεις κατανάλωσης, χωρίς συζητηθεί αυτό στο Κοινοβούλιο. Θα παύσει να υπάρχει επίσης η απαγόρευση των μειγμάτων ελαιόλαδου και λυπούμαστε η έλλειψη ρυθμίσεων των επιτραπέζιων ελιών.
<P>
Γι' αυτόν τον λόγο, κατά τη γνώμη μας δεν μπορεί να συζητηθεί εν τάχει, χωρίς συζήτηση στην επιτροπή, χωρίς έναν εισηγητή, χωρίς μια γνώμη. Πιστεύω πως διακυβεύεται η αξιοπρέπεια αυτού του Σώματος, πέρα από τα προβλήματα που μπορεί να αντιμετωπίσει κάποια συγκεκριμένη χώρα σε αυτόν τον τομέα. Διακυβεύεται μία σοβαρή και ενδελεχής συζήτηση σχετικά με κάτι το οποίο πρέπει να επηρεάσει την Ατζέντα 2000 και που, συνεπώς, πρέπει να συζητηθεί διεξοδικά στην Επιτροπή Γεωργίας.
<P>
(Χειροκροτήματα)
<P>
(Εγκρίνεται η αίτηση κατεπείγοντος)

<SPEAKER ID=8 NAME="Robles Piquer">
Κύριε Πρόεδρε, μιλώ κάνοντας χρήση του αμφισβητήσιμου προνομίου μου ως πρεσβυτέρου στην Επιτροπή Ανάπτυξης και Συνεργασίας, γιατί ο κ. Πρόεδρος της επιτροπής, ο κ. Rocard, και οι κ.κ. αντιπρόεδροι, για διαφορετικούς λόγους, δεν μπορούν αυτή τη στιγμή να βρίσκονται ανάμεσά μας. Και το κάνω για να σας ενημερώσω για το ότι η Επιτροπή Ανάπτυξης και Συνεργασίας εξέτασε αυτήν την αίτηση κατεπείγοντος και συμφώνησε, σχεδόν ομόφωνα, με εξαίρεση μία μόνο πολιτική ομάδα, να ταχθεί υπέρ του κατεπείγοντος.
<P>
Επομένως, αν γίνει δεκτή η αίτηση, η Επιτροπή Ανάπτυξης και Συνεργασίας θα συνεδριάσει απόψε στις 17.30 για να διεξάγει ψηφοφορία σχετικά με την έκθεση του κυρίου Liese καθώς και τις τροπολογίες που έχουν προταθεί στο κείμενο της Επιτροπής.
<P>
(Εγκρίνεται η αίτηση κατεπείγοντος)

<SPEAKER ID=9 NAME="Colino Salamanca">
Κύριε Πρόεδρε, το γεγονός ότι κατά τη διάρκεια αυτής της συνεδρίασης πρέπει να συζητήσουμε σχετικά με τις γεωργικές τιμές, και δεδομένου ότι πάντα ζητούσαμε ακριβώς να συμπεριληφθεί σε αυτήν τη συζήτηση το περιθώριο υποχρεωτικής αγρανάπαυσης, για αυτόν τον λόγου αιτούμαστε τη συμφωνία για την έγκριση του κατεπείγοντος αυτού του θέματος, την οποία η επιτροπή υιοθέτησε.
<P>
(Εγκρίνεται η αίτηση κατεπείγοντος)

<CHAPTER ID=3>
Καθορισμός των τιμών των γεωργικών προϊόντων - ΚΟΑ του ακατέργαστου καπνού
<SPEAKER ID=10 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων δύο εκθέσεων εξ ονόματος της Επιτροπής Γεωργίας και Ανάπτυξης της Υπαίθρου:
<P>
Α4-0216/98 του κ. des Places, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τις προτάσεις 18 κανονισμών του Συμβουλίου περί καθορισμού των τιμών των γεωργικών προϊόντων και ορισμένων συναφών μέτρων (1998-1999) (COM(98)0051 - C4-0084/98 έως C4-0101/98-98/0034(CNS) έως 98/0049/CNS, 98/0805 (CNS) και 98/0806(CNS)-A4-0218/98 του κ. Rosado Fernandes, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου περί τροποποιήσεως του κανονισμού (ΕΟΚ) αριθ. 2075/92 για την κοινή οργάνωση της αγοράς στον τομέα του ακατέργαστου καπνού (COM(98)0019 - C4-0185/98-98/0027(CNS))
<SPEAKER ID=11 NAME="des Places">
Κύριε Πρόεδρε, κύριε Επίτροπε, αρχικά, θα ήθελα να ευχαριστήσω όλους τους συναδέλφους μου της Επιτροπής Γεωργίας και Ανάπτυξης της Υπαίθρου για τις προτάσεις τους και για τις παρεμβάσεις τους κατά τις διάφορες ανταλλαγές απόψεων, καθώς και για τις τροπολογίες τους. Κατά ένα μεγάλο μέρος, ενίσχυσαν τις θέσεις μου και τους ευχαριστώ γι' αυτό θερμά.
<P>
Όσον αφορά τη δέσμη τιμών για την περίοδο εμπορίας 1988-1999, κανείς δε θα ξαφνιαστεί από τη συνέχιση της πολιτικής τιμών και αντισταθμιστικών ενισχύσεων, η οποία είναι η ίδια, με κάποιες μικρές εξαιρέσεις, με αυτή των προηγούμενων ετών, που είχε παρουσιαστεί από το συνάδελφό μας κ. Sturdy, για να μην πούμε ίδια από το 1993, ή ίδια από την εποχή της μεταρρύθμισης της κοινής γεωργικής πολιτικής. Για την ακρίβεια, υπάρχει μεγάλη στασιμότητα στη φαντασία μας, κύριε Επίτροπε. Ίσως όμως αυτό να οφείλεται στα σημαντικά ορόσημα που έχουμε θέσει: τη μεταρρύθμιση της κοινής γεωργικής πολιτικής εν όψει των διαπραγματεύσεων του ΠΟΕ το 2003, τη μεταρρύθμιση των διαρθρωτικών ταμείων που έχει προβλεφθεί για το 1999 στην Ατζέντα 2000, τη διεύρυνση προς ορισμένες χώρες της Ανατολικής Ευρώπης που προβλέπεται από το 2000 και μετά, τη συμμετοχή των χωρών στο ευρώ και μάλιστα την ισοτιμία του ευρώ σε σχέση με το Ecu, πράγμα που θέτει εξάλλου το πρόβλημα του υπολογισμού του πράσινου Ecu, και τέλος την ισοτιμία ευρώ/δολαρίου εφόσον, θέλω να το υπενθυμίζω, οι παγκόσμιες τιμές των μεγάλων γεωργικών παραγωγών καθορίζονται με βάση την προθεσμιακή αγορά του Σικάγο. Εκτός βέβαια, κύριε Επίτροπε, εάν επιθυμείτε να δημιουργηθεί σύντομα μία ευρωπαϊκή προθεσμιακή αγορά γεωργικών προϊόντων που να έχει τη βάση της κοντά στην Ευρωπαϊκή Κεντρική Τράπεζα, δηλαδή στη Φρανκφούρτη. Όλα αυτά, αγαπητοί συνάδελφοι, όπως γνωρίζετε, μέσα σε ένα αυστηρό δημοσιονομικό πλαίσιο που έχει οριστεί μέχρι το 2006, και βασιζόμενοι σε δημοσιονομικούς πόρους της Ευρωπαϊκής Ένωσης που δεν υπερβαίνουν σε καμία περίπτωση το ανώτατο όριο του 1, 27 % του ΑΕΠ, δηλαδή σε περιορισμένα διαθέσιμα μέσα για τη γεωργική πολιτική.
<P>
Λίγα λόγια για το δημοσιονομικό πλαίσιο του 1999. Για το 1999, η προσωρινή εκτίμηση της γεωργικής κατευθυντήριας γραμμής ανέρχεται σε περίπου 45, 2 δισ. Ecu, ποσό που δηλώνει άνοδο περίπου της τάξεως του 1, 9 δισ. Ecu, 4, 5 % σε σχέση με αυτή του 1988. Η αρμόδια για τον προϋπολογισμό αρχή υιοθέτησε, κατά τη διάρκεια των διαδικασιών του 1997 και του 1998 την αρχή της συγκράτησης των δημοσιονομικών δαπανών, ψηφίζοντας προϋπολογισμούς σημαντικά χαμηλότερους από τα προσχέδια προϋπολογισμού που είχαν καταρτίσει οι υπηρεσίες της. Κατά την άποψη της Επιτροπής, το κλίμα δημοσιονομικής λιτότητας στα κράτη μέλη πρέπει να συνεχιστεί το 1999, έτος εισαγωγής του ευρώ.
<P>
Στο ειδικό δημοσιονομικό αυτό πλαίσιο, η Επιτροπή μας προτείνει μία "δέσμη τιμών» που αυξάνει τις γεωργικές δαπάνες κατά 9 εκατ. Ecu στον προϋπολογισμό του 1998 και κατά 29 εκατ. Ecu στον προϋπολογισμό του 1999. Εξάλλου, πρέπει να σημειωθεί ότι η συνέχιση της πολιτικής αυτής σε τρέχον νόμισμα μεταφράζεται, σε σταθερό νόμισμα, σε μείωση περίπου 2 % των τιμών και των αντισταθμιστικών ενισχύσεων. Σχετικά με αυτό ακριβώς το σημείο, κατέθεσα μια σειρά από τροπολογίες που αποσκοπούν στην αναπροσαρμογή των γεωργικών τιμών και των αντισταθμιστικών ενισχύσεων ώστε να αμβλυνθούν οι επιπτώσεις της νομισματικής διάβρωσης.
<P>
Όσον αφορά τον προϋπολογισμό, διαπίστωσα διαβάζοντας τη σημείωση που αφορά το σύστημα συναγερμού του Ιουνίου 1998, ότι η απόκλιση ανάμεσα στην εκτέλεση και τον δείκτη απορρόφησης των πιστώσεων του ΕΓΤΠΕ Τμήμα Εγγυήσεων, είναι περίπου της τάξης του 1, 1 δισ. Ecu. Αυτή η μείωση, που οφείλεται στη διάβρωση, θα συνοδευτεί από μία άλλη μείωση περίπου 2 % επί των τιμών και των αντισταθμιστικών ενισχύσεων, σύμφωνα με τις εκτιμήσεις, που θα προέρχεται από την κατάργηση του πράσινου Ecu κατά τη θέση σε εφαρμογή του ευρώ.
<P>
Η Επιτροπή Γεωργίας ενέκρινε τροπολογίες που είχα προτείνει σχετικά με την καθιέρωση ενός συντελεστή προσαρμογής που θα αποσκοπεί στη διαφύλαξη της ισότητας των εισοδημάτων των αγροτών όλων των κρατών μελών της Ευρωπαϊκής Ένωσης και αυτό προκειμένου να αμβλυνθούν οι επιπτώσεις από την πιθανή κατάργηση της πράσινης τιμής την 1η Ιανουαρίου 1999 για τα κράτη μέλη που θα συμμετάσχουν στο ενιαίο νόμισμα. Πάνω σε αυτό το σημείο θέλω να διευκρινίσω ότι ορισμένες εφαρμογές δείχνουν ότι μια απόκλιση της τάξεως του 1 % ανάμεσα στην αξία του πράσινου Ecu και του ευρώ αντιπροσωπεύει 400 εκατ. Ecu.
<P>
Η πρόταση της Επιτροπής σχετικά με τη "δέσμη τιμών» έχει κάποια κενά. Κατά πρώτο λόγο, το ποσοστό αγρανάπαυσης. Μόλις ψηφίσαμε, σήμερα το πρωί, το κατεπείγον σχετικά με την πρόταση της Επιτροπής που αφορά το ποσοστό αγρανάπαυσης. Χαίρομαι που η Επιτροπή απάντησε στο αίτημά μας να οριστεί ένα ποσοστό αγρανάπαυσης από το τέλος του Ιουνίου 1998, και αυτό σύμφωνα με μια τροπολογία ενέκρινε η Επιτροπή Γεωργίας. Αυτή η πρόταση, η οποία προβλέπει συγχρόνως την εφαρμογή της αρχής της ειδικής αγρανάπαυσης και την αύξηση του ποσοστού αγρανάπαυσης σε 10 %, είναι εντελώς απαράδεκτη. Στην πραγματικότητα, η Επιτροπή δεν θα μπορούσε να υποχρεώσει τους αγρότες να υποστούν τις συνέπειες των λαθών που εκείνη διέπραξε κατά τη διαχείριση των αγορών και τα οποία θα καταλήξουν σε αύξηση κατά 20 έως 25 % των αποθεμάτων μεταφοράς. Από τον Ιούλιο του 1997, η Επιτροπή φάνηκε ότι έκανε πολλές ακροβασίες κατά τη διαχείριση των εξαγωγών σιτηρών. Επιβολή φόρου κατά την εξαγωγή σίτου όταν η ευρωπαϊκή τιμή είναι κατώτερη της παγκόσμιας τιμής, εγκατάλειψη στους ανταγωνιστές της σαουδικής αγοράς κριθής, παρατεταμένη αναβλητικότητα στις αρχές της περιόδου εμπορίας, με αποτέλεσμα σήμερα να υπάρχει κίνδυνος απότομης ανόδου των ευρωπαϊκών αποθεμάτων.
<P>
Εάν δεν απορροφηθεί η σημερινή καθυστέρηση των αναλήψεων υποχρεώσεων κατά την εξαγωγή, 4, 5 εκατ. τόνοι λιγότερο από το 1997 την ίδια περίοδο - 8 εκατ. τόνοι λιγότερο από τον συνήθη ρυθμό - η Ένωση ενδέχεται να βρεθεί, στις 30 Ιουνίου του 1997 με 30 εκατ. τόνους σιτηρών έναντι 28 εκατ. τόνων στις 30 Ιουνίου 1997. Και παρ' όλα αυτά, κύριε Επίτροπε, ο όγκος των εξαγωγών είναι κατώτερος από 25 εκατ. τόνους, ενώ το ανώτατο όριο του ΠΟΕ επέτρεπε την εξαγωγή 30 τόνων, συν το υπόλοιπο των προηγουμένων ετών.
<P>
Από την άλλη πλευρά, οι παραγωγοί δεν θα μπορούσαν να καταλάβουν γιατί θέλουμε να τους επιβάλουμε μεγαλύτερα διαστήματα αγρανάπαυσης όταν, από την άλλη πλευρά, τους προτείνεται να δεχτούν, την επόμενη χρονιά, νέες πτώσεις τιμών τιμή για να μπορούν να πουλήσουν και να παράγουν περισσότερο. Θέλω να υπενθυμίζω ότι το ποσοστό αγρανάπαυσης επηρεάζει εξίσου τον προϋπολογισμό όσο και το εισόδημα των αγροτών. Μέσα σε αυτά τα πλαίσια, δεν μπορώ παρά να χαίρομαι που μπορούμε, μέσα στην ίδια σύνοδο ολομέλειας, να εγκρίνουμε συγχρόνως τη "δέσμη τιμών» και το ποσοστό αγρανάπαυσης.
<P>
Θα πω στη συνέχεια λίγα λόγια για την αμπελοκαλλιέργεια. Σε αντίθεση προς τις άλλες μεγάλες γεωργικές παραγωγές, η Κοινή Οργάνωση των Αγορών του οίνου δεν έχει αναθεωρηθεί εδώ και δεκαπέντε χρόνια. Η αναθεώρηση γίνεται τώρα και θα μας παρουσιαστεί αυτή την εβδομάδα. Εν πάση περιπτώσει, δεν θα μπορέσει να εφαρμοστεί πριν από την περίοδο εμπορίας 1998-99. Στις προτάσεις της για τη "δέσμη τιμών», η Επιτροπή προβλέπει παράταση της οριστικής εγκατάλειψης των αμπελώνων παραλείποντας να δημιουργήσει ποσοστό νέων φυτεύσεων. Όμως, το μέτρο αυτό των νέων φυτεύσεων επιτρέπει στις πλέον δυναμικές αμπελουργικές περιοχές να προσαρμόσουν την προσφορά στη ζήτηση και να βελτιώσουν την ποιότητα των ποικιλιών. Πρότεινα λοιπόν μια σειρά από τροπολογίες πάνω σε αυτό το σημείο, οι οποίες εξάλλου έχουν εγκριθεί από την Επιτροπή Γεωργίας.
<P>
Για να φτάσουμε στην κάνναβη, τον Ιανουάριο του 1997, στη συνεδρίαση του Συμβουλίου, η Επιτροπή ανέλαβε την υποχρέωση να προτείνει την ενίσχυση της εισαγωγής συμβατικών ρυθμίσεων στον τομέα της κάνναβης. Τον Ιούνιο του 1997, το Συμβούλιο ζήτησε από την Επιτροπή να εξετάσει τη δυνατότητα εισαγωγής υποχρεωτικών συμβάσεων ανάμεσα στους παραγωγούς και μεταποιητές κάνναβης. Η Επιτροπή, αντί να μας παρουσιάσει την εισαγωγή αυτή συμβατικών ρυθμίσεων, αρκείται στο να μειώσει τις τιμές κατά 25 % προκειμένου να αποθαρρύνει τους παραγωγούς κάνναβης ενώ οι καλλιεργήσιμες εκτάσεις κάνναβης έχουν αυξηθεί από 10.000 εκτάρια το 1996 σε 40.000 περίπου εκτάρια το 1998. Θέλω να υπενθυμίσω ότι η κάνναβη είναι ένα είδος γεωργικής παραγωγής που χρειάσθηκε ειδικές επενδύσεις τόσο σε επίπεδο αγροτών όσο και σε επίπεδο μεταποιητών. Θέλω επίσης να υπενθυμίσω ότι οι ίνες που παράγονται από την κάνναβη χρησιμοποιούνται στον βιομηχανικό τομέα, για μόνωση κυρίως, και έτσι λοιπόν πρόκειται για ένα γεωργικό προϊόν που δεν προορίζεται για τη διατροφή.
<P>
Όσον αφορά το θέμα του βοείου κρέατος, οι βασικές προτάσεις της Επιτροπής είναι οι ακόλουθες: συνέχιση της μείωσης των εθνικών ανωτάτων ορίων πριμοδοτήσεων για τα αρσενικά βοοειδή σε κοινοτικό επίπεδο...
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=12 NAME="Rosado Fernandes">
Κύριε Πρόεδρε, θα μιλήσω για ένα καυτό ζήτημα, για ένα θέμα που "καπνίζει»: γι' αυτό που οι Έλληνες αποκαλούν "καπνό», και που εμείς το ονομάζουμε "tabaco». Πρόκειται για ένα καυτό ζήτημα, διότι έχει προκαλέσει παθιασμένες αντιδράσεις. Είναι ένα καυτό θέμα, επειδή οι αντιδράσεις που προκάλεσε σχεδόν ξεφεύγουν από τα πλαίσια του ορθολογισμού. Από τη μια, έχουμε μια κακώς εννοούμενη ορθολογική σκέψη, η οποία επικεντρώνεται στο κόστος της δαπάνης, ενώ από την άλλη εκδηλώνεται ένα είδος συμπόνοιας σχετικά με τα δεινά που προκαλεί. Η επίκληση λόγων υγείας ή λόγων που σχετίζονται με τον προϋπολογισμό έκαναν το θέμα αυτό να καταντήσει ένα συνονθύλευμα παθιασμένων αντιδράσεων, τις οποίες η Επιτροπή Γεωργίας προσπαθεί διαρκώς να συμμαζέψει, τηρώντας μια στάση που θέλει να επικεντρώσει περισσότερο τη σκέψη της στους ανθρώπους που ασχολούνται με τη συγκεκριμένη καλλιέργεια.
<P>
Είναι προφανές ότι όλοι εμείς που έχουμε παιδιά μεριμνούμε ώστε η νεολαία να μην καπνίζει. Όλοι μας μεριμνούμε ώστε η νεολαία να μην πίνει, μα να που χρειάζεται να παράγουμε κρασί... Όλοι φροντίζουμε ώστε η νεολαία να μην καταναλώνει πολλές λιπαρές ουσίες και να μην τρώει πολλή ζάχαρη, διότι όλα αυτά ενδέχεται να έχουν αρνητικές επιπτώσεις στην υγεία μας. Έλα όμως που υπάρχουν εκτροφείς χοίρων και παραγωγοί ζάχαρης... Στο σημείο αυτό όλοι μας συμφωνούμε.
<P>
Σε ό, τι αφορά το χρήμα που ξοδεύεται, τα κονδύλια που διατίθενται για την καπνοκαλλιέργεια, όλοι γνωρίζουμε πως με τον τομέα αυτόν συνδέονται γύρω στις 600.000 άτομα, χωρίς να υπολογίζουμε τους λιανοπωλητές. Και βεβαίως, διαπιστώνουμε ότι η Επιτροπή Προϋπολογισμών πήρε μια απόφαση την οποία θα μπορούσα, σχετλιαστικά, να χαρακτηρίσω ως "παπική», εφόσον αναθεματίζει το χρήμα που δαπανάται γι' αυτή την καλλιέργεια.
<P>
Ξέρω, ωστόσο, ότι η ίδια αυτή επιτροπή ψήφισε κατά της προμήθειας "σκάνερς» που θα προσέφεραν τη δυνατότητα ελέγχου, στα φορτηγά και στα εμπορευματοκιβώτια, των προϊόντων καπνού που διαμετακομίζονται παρανόμως σε όλη την ευρωπαϊκή επικράτεια. Και αν κρίνω από τις πληροφορίες που λαμβάνω, δεν έχω καμία αμφιβολία ότι, σε περίπτωση που ετίθεντο σε εφαρμογή τα συγκεκριμένα δημοσιονομικά μέτρα και μέτρα ελέγχου του προϋπολογισμού, το χρήμα που θα εξοικονομείτο χάρη στην καταπολέμηση της απάτης και του οργανωμένου εγκλήματος θα ήταν πολύ περισσότερο από αυτό που δαπανάται για τη διατήρηση των καπνοπαραγωγών.
<P>
Από την άλλη μεριά, έχουμε την Επιτροπή Περιβάλλοντος. Αυτή έχει κάθε δικαίωμα να λάβει όποια απόφαση θεωρεί ενδεδειγμένη σχετικά τόσο με αυτές όσο και με άλλες καλλιέργειες. Φρονώ, εντούτοις, ότι πολύ συχνά υπερβαίνει τις αρμοδιότητές της, στο βαθμό που επιδιώκει να επιβάλει τη γνώμη της όσον αφορά τη μορφή αγροτικής μεταρρύθμισης που πρέπει να προωθηθεί, το πώς και πού θα δαπανηθούν τα χρήματα, ή όσον αφορά τη συμπεριφορά των ατόμων. Η αλήθεια είναι - και επιτρέψτε μου να το πω δίχως καμία πρόθεση να προσβάλω οποιονδήποτε - ότι κατά την πρώτη περίοδο μετά την ιρανική επανάσταση - και αρκεί να διαβάσουμε ένα άρθρο με τίτλο "Οι Αγιατολλάδες», που δημοσιεύθηκε πριν από καιρό στο Economist - ένα από τα πρώτα μέτρα που ελήφθησαν συνίστατο στην απαγόρευση του καπνίσματος σε όλο το Ιράν. Δεν έχω καμιά δουλειά να κρίνω ή να κατακρίνω τις επιλογές του καθενός, αλλά είμαι υπέρμαχος της ατομικής υπευθυνότητας του κάθε ατόμου και της ικανότητάς του να αναλάβει τις συνέπειες των επιλογών του, υπό τον όρο ότι δεν θα ενοχλεί τους άλλους και εφόσον δεν θα γίνει βάρος για την κοινωνία. Πιστεύω πως σε όλους μας προσφέρεται η συγκεκριμένη επιλογή, να κάνουμε το καλό ή το κακό. Και δεν μπορώ να εμποδίσω τον πλησίον μου να κάνει το κακό.
<P>
Στην έκθεση που συνέταξα, προσπάθησα να αποτρέψω, προτείνοντας συγχρόνως να αποτραπεί το ενδεχόμενο παρέμβασης της Επιτροπής μέσω της οριστικής εξαγοράς ποσοστώσεων. Προσπάθησα να υποστηρίξω την άποψη ότι αυτή η καλλιέργεια, που κοστίζει μεταξύ χιλίων και δύο χιλιάδων ωρών εργασίας ανά εκτάριο και, συνεπώς, είναι από τις χειρότερα αμειβόμενες στην Ευρώπη, θα πρέπει να συνεχιστεί στα βουνά της Ελλάδας ή στις μεσογειακές περιοχές. Επεδίωξα ακόμη να υποστηρίξω την άποψη ότι πρέπει να διευκολυνθεί η πρόσβαση των νέων γεωργών, και ότι η διαβάθμιση δεν θα πρέπει να επιβαρύνει υπέρμετρα τους παραγωγούς με το πρόσχημα της ποιότητας. Αυτές είναι οι πτυχές που υποστήριξα, και με αυτό τελειώνω, κύριε Πρόεδρε, για να μη μακρυγορήσω σε αυτή την παρέμβαση.

<SPEAKER ID=13 NAME="Cunningham">
Κύριε Πρόεδρε, επιθυμώ να αρχίσω λέγοντας ότι το θεωρώ συγχρόνως τιμή και προνόμιο, εξ ονόματος της Προεδρίας και του Συμβουλίου Υπουργών Γεωργίας, που αντιπροσωπεύω σήμερα εδώ, να έχω την ευκαιρία να απευθυνθώ σε όλους εσάς στο Κοινοβούλιο.
<P>
Μόλις ένα χρόνο πριν, η νέα κυβέρνηση των Εργατικών στη Βρετανία επιχείρησε να αλλάξει ριζικά τις σχέσεις μεταξύ του Ηνωμένου Βασιλείου και του Ευρωπαϊκού Κοινοβουλίου αλλά και των άλλων θεσμικών οργάνων της Ευρωπαϊκής Ένωσης. Ήμασταν αποφασισμένοι να εργαστούμε εποικοδομητικά και σε πνεύμα συνεργασίας με τους ευρωπαίους εταίρους μας και με το Ευρωπαϊκό Κοινοβούλιο, κάτι που όντως έχουμε πετύχει. Όσον αφορά τη δική μου συμβολή σε αυτή την ανάπτυξη, αυτή είναι η τέταρτη φορά που εμφανίζομαι στο Κοινοβούλιο ως Πρόεδρος του Συμβουλίου Υπουργών Γεωργίας και η έκτη επίσκεψή μου στο διάστημα των 12 μηνών που έχω διατελέσει Υπουργός Γεωργίας του Ηνωμένου Βασιλείου.
<P>
Η βρετανική Προεδρία ήταν ιδιαίτερα δραστήρια και - όσον αφορά το σύντομο διάστημα που της απομένει - φαίνεται ότι θα έχει να ασχοληθεί με πολλά θέματα τον Ιούνιο. Εκτός από τα θέματα που έχουμε έρθει σήμερα για να θέσουμε στο Συμβούλιο του Ιουνίου, σκοπεύουμε να καταλήξουμε σε συμπεράσματα σχετικά με άλλα θέματα που μας απασχολούν, όπως για παράδειγμα τις ποσοστώσεις παραγωγής αμύλου γεωμήλων, τον εκσυγχρονισμό των ρυθμίσεων για τον έλεγχο της φυματίωσης, της βρουκέλλωσης και της ενζωοτικής λεύκωσης των βοοειδών και τον καθορισμό του ποσοστού αγρανάπαυσης αροτραίων καλλιεργειών του 1990. Ελπίζουμε, επίσης, ότι θα καταστεί δυνατό να συμφωνήσει το Συμβούλιο του Ιουνίου σχετικά με τη λήψη ενός μέτρου, βάσει του οποίου θα καθοριστούν αποτελεσματικά κάποια γενικά πρότυπα για την ευημερία των ζώων εκτροφής σε όλη την Ευρωπαϊκή Ένωση. Επιπλέον, ήμασταν ευγνώμονες που το Κοινοβούλιο εξέτασε ταχέως το θέμα των καλλωπιστικών φυτών, σχετικά με το οποίο υπάρχει τώρα ευρεία συμφωνία στο Συμβούλιο, ενώ περιμένουμε σύντομα έγκρισή του.
<P>
Επιτρέψτε μου να ασχοληθώ αρχικά με το θέμα του καθορισμού των τιμών. Όσον αφορά τις προτάσεις για μεταρρύθμιση της ΚΓΠ και πολλών από τα κύρια καθεστώτα κοινής οργάνωσης αγοράς - ένα θέμα για το οποίο θα μιλήσω εκτενέστερα αργότερα - οι προτάσεις της Επιτροπής σχετικά με τον καθορισμό των τιμών για το 1998 επικεντρώνονται στις αποφάσεις περί τιμών που θεωρούνται απαραίτητες για νομικούς ή τεχνικούς λόγους. Στις περισσότερες περιπτώσεις, η Επιτροπή έχει απλά προτείνει να συνεχιστεί η εφαρμογή των ισχυουσών διατάξεων. Υπάρχει ευρεία συμφωνία εκ μέρους του Συμβουλίου ως προς τη στήριξη αυτής της πολιτικής. Ωστόσο, όπως ήταν αναμενόμενο, τα κράτη μέλη πρότειναν - στην πορεία της συζήτησης του Συμβουλίου σχετικά με αυτό το θέμα - ένα σύνολο επιπλέον στοιχείων στη δέσμη τιμών του 1998.
<P>
Η Προεδρία και η Επιτροπή συνεργάζονται στενά προκειμένου να διαμορφώσουν όσο το δυνατόν περισσότερα από αυτά τα στοιχεία είναι ρεαλιστικό να εγκριθούν. Σκοπεύω να διαπραγματευτώ - στο Συμβούλιο των Υπουργών Γεωργίας την επόμενη εβδομάδα - κάποιο συμβιβασμό όσον αφορά αυτή τη δέσμη, έχοντας πρώτα δώσει τη δέουσα προσοχή στις απόψεις του Κοινοβουλίου.
<P>
Ο καπνός αποτελεί παράδειγμα ενός τομέα στον οποίο η γεωργία σε επίπεδο Ένωσης χρειάζεται να είναι πιο ανταγωνιστική και ανοιχτή στην αγορά, καθώς ετοιμαζόμαστε για τη διεύρυνση και τις επερχόμενες διαπραγματεύσεις του ΠΟΕ. Έχοντας αυτό υπόψη της, η Επιτροπή έχει παρουσιάσει κάποιες πολύ εποικοδομητικές και εφαρμόσιμες ιδέες, που ελπίζω ότι θα παρέχουν μία λογική βάση για ένα κατά πολύ βελτιωμένο καθεστώς.
<P>
Όλα τα κράτη μέλη παραδέχονται την ανάγκη μεταρρύθμισης και συμφωνούν με τον στόχο βελτίωσης της ποιότητας του καπνού, αλλά παρατηρείται διάσταση απόψεων ανάμεσα σε κράτη που παράγουν καπνό και σε εκείνα που δεν παράγουν καπνό, σε ό, τι αφορά τους τρόπους και τα μέσα επίτευξης αυτών των στόχων. Η πλειοψηφία των κρατών που παράγουν καπνό παραδέχονται την ανάγκη διαβάθμισης των πριμοδοτήσεων ως σημαντικού μέσου ώστε να βελτιωθί η ποιότητα και να βοηθηθούν οι καλλιεργητές να προσεγγίσουν την αγορά. Ωστόσο, υποστηρίζουν ότι αυτή η διαβάθμιση θα πρέπει να γίνει σταδιακά σε μακρύτερο χρονικό διάστημα. Επίσης, τα κύρια κράτη παραγωγής καπνού αντιτίθενται στην εφαρμογή του συστήματος εξαγοράς ποσοστώσεων, επειδή κάτι τέτοιο θα οδηγούσε, μετά από κάποιο διάστημα, σε προοδευτική μείωση του ποσού της επιδοτούμενης παραγωγής. Ισχυρίζονται ότι θα οδηγούσε σε ερήμωση των αγροτικών περιοχών και ανεργία, εκτός αν οι εκχωρούμενες ποσοστώσεις αναδιανέμονται στους υπάρχοντες παραγωγούς ή σε νέους καπνοπαραγωγούς. Η Επιτροπή υποστηρίζει ότι οι εκχωρηθείσες ποσοστώσεις θα πρέπει να αποσυρθούν οριστικά.
<P>
Τα κράτη μέλη στα οποία δεν παράγεται καπνός συνεχίζουν να εφιστούν την προσοχή στο υψηλό κόστος του καθεστώτος και στην αντίφαση ανάμεσα στον προϋπολογισμό του προγράμματος της Επιτροπής κατά του καπνίσματος και τις ετήσιες δαπάνες χορήγησης επιδοτήσεων σε καπνοπαραγωγούς. Μάλιστα, κάποιοι υποστηρίζουν ότι θα πρέπει να καταργηθεί βαθμιαία η ενίσχυση αυτού του τομέα.
<P>
Στις μέχρι τώρα συζητήσεις, έχει επιτευχθεί γενική συμφωνία σε πολλά θέματα, αλλά εξακολουθούν να υπάρχουν κάποιες διαφορές που πρέπει να διευθετηθούν. Η Προεδρία προσπαθεί να προχωρήσει στην επίλυση αυτού του ζητήματος - όπως και με όλα τα θέματα για την αντιμετώπιση των οποίων αναλάβαμε την ευθύνη κατά τη διάρκεια της Προεδρίας μας - με δίκαιο, ανοιχτό, εποικοδομητικό και αμερόληπτο τρόπο. Καταβάλλουμε κάθε δυνατή προσπάθεια να καταλήξουμε σε μία τελική συμφωνία εντός του τρέχοντος μηνός και, για αυτό το λόγο, θα δώσουμε ιδιαίτερη βαρύτητα στη γνωμοδότηση του Κοινοβουλίου.
<P>
Επιθυμώ να αποδώσω προσωπικά φόρο τιμής στον Επίτροπο, κ. Franz Fischler, εξ ονόματος της βρετανικής Προεδρίας, για την πολύτιμη βοήθεια, τη συνεργασία και το εποικοδομητικό έργο που μας προσέφερε κατά τη διάρκεια της Προεδρίας μας. Κύριε Πρόεδρε, σας ευχαριστώ για μία ακόμη φορά που με καλέσατε να μιλήσω κατά την έναρξη της πρώτης σας συζήτησης. Ανυπομονώ τώρα να ακούσω με ενδιαφέρον τις απόψεις των συναδέλφων σας σε αυτά τα σημαντικά ζητήματα.

<SPEAKER ID=14 NAME="Fischler">
Κύριε Πρόεδρε, κύριε Πρόεδρε του Συμβουλίου, αξιότιμοι κυρίες και κύριοι βουλευτές, αξιότιμοι κυρίες και κύριοι, αρχικά θέλω να αναφερθώ στο γενικότερο πλαίσιο των προτάσεων για τις τιμές της περιόδου εμπορίας 1998/99. Οι προτάσεις συνεχίζουν την πολιτική σταθερότητας που ακολουθήθηκε στο πλαίσιο των προηγούμενων δεσμών τιμών. Σε όλους σχεδόν τους τομείς προβλέπουν τη διατήρηση του υφιστάμενου επιπέδου θεσμικών τιμών. Από αυτό όμως, σε καμία περίπτωση δεν προκύπτει ότι δεν χρειάζεται ουσιαστική αναθεώρηση της Κοινής Γεωργικής Πολιτικής. Αντιθέτως, με την Ατζέντα 2000 η Επιτροπή επιθυμεί να εισαγάγει μία μεταρρύθμιση που ξεπερνά κατά πολύ τις αποσπασματικές ετήσιες προσαρμογές στο πλαίσιο της δέσμης τιμών, προκειμένου να προετοιμάσει την ευρωπαϊκή γεωργία για μία δυναμική αντιμετώπιση του μέλλοντος καθώς και να διασφαλίσει το ευρωπαϊκό γεωργικό πρότυπο. Συνεπώς, όσον αφορά τις τιμές για την περίοδο 1998/99, θα πρέπει να περιορισθούμε στη λήψη των απολύτως αναγκαίων μέτρων και να μην προεξοφλούμε τις επικείμενες ουσιαστικές μεταρρυθμίσεις.
<P>
Θέλω να ευχαριστήσω τον εισηγητή καθώς και τα μέλη της Επιτροπής Γεωργίας και Ανάπτυξης της Υπαίθρου για την εξαίρετη εργασία τους κατά την εξέταση των προτάσεων και τη διατύπωση των τροπολογιών. Θα ήθελα να απευθύνω τις ευχαριστίες μου και στα μέλη των υπόλοιπων επιτροπών που έλαβαν ενεργά μέρος στις εν λόγω εργασίες, δηλαδή στα μέλη της Επιτροπής Προϋπολογισμών, της Επιτροπής Εξωτερικών Οικονομικών Σχέσεων, της Επιτροπής Περιβάλλοντος, Δημόσιας Υγείας και Προστασίας των Καταναλωτών καθώς και της Επιτροπής Ανάπτυξης και Συνεργασίας.
<P>
Θα ήθελα να αρχίσω τη συζήτηση των τροπολογιών με εκείνες που αφορούν την εισαγωγή του ευρώ. Στις εν λόγω τροπολογίες προτείνεται ένας συντελεστής προσαρμογής των τιμών καθώς και ενισχύσεις, ώστε να αντισταθμισθεί η κατάργηση της πράσινης τιμής την 1η Ιανουαρίου 1999 στα κράτη που θα συμμετάσχουν στο ενιαίο νόμισμα. Η Επιτροπή ενέκρινε την περασμένη εβδομάδα μία πρόταση που πραγματεύεται ακριβώς αυτές τις επιπτώσεις της καθιέρωσης του ευρώ στην Κοινή Γεωργική Πολιτική. Η Επιτροπή είναι της γνώμης, ότι ενδεχόμενες απώλειες εισοδήματος λόγω της καθιέρωσης του ευρώ θα μπορέσουν να εξισορροπηθούν καλύτερα με την καταβολή αντισταθμιστικών ενισχύσεων. Με ένα σύστημα συντελεστών προσαρμογής θα καθιερώναμε και πάλι μόνο ένα νέο είδος πράσινης τιμής. Επομένως, δεν μπορούν να γίνουν αποδεκτές οι τροπολογίες που αναφέρονται στο συγκεκριμένο θέμα, αλλά η Επιτροπή συμφωνεί με το Κοινοβούλιο ότι εδώ υπάρχει θεμελιώδες οικονομικό πρόβλημα.
<P>
Μία σειρά τροπολογιών έχει ως στόχο της να αυξήσει όλες τις τιμές και τις άμεσες ενισχύσεις κατά ένα ποσοστό ύψους 1, 7 %. Τούτο, ουσιαστικά, δεν μπορώ να το αποδεχθώ για τρεις λόγους. Κατά πρώτον, διότι είναι διαμετρικά αντίθετο προς την αναγκαιότητα να βελτιωθεί η ανταγωνιστικότητα της παραγωγής της Κοινότητας τόσο στην ενιαία όσο και στην παγκόσμια αγορά. Κατά δεύτερον, οι εν λόγω τροπολογίες συνδέονται με υψηλό κόστος του προϋπολογισμού - περίπου 260 εκατ. Εcu - κάτι που δεν είναι δυνατόν να γίνει αποδεκτό σε μία περίοδο αυστηρής δημοσιονομικής πειθαρχίας. Κατά τρίτον, διακυβεύουν τις διεθνείς υποχρεώσεις της Ένωσης, ιδιαίτερα εκείνες που σχετίζονται με το επίπεδο στήριξης των εσωτερικών τιμών. Εκτός αυτού, θέλω να παρατηρήσω ότι οι ελάχιστες επιπτώσεις του πληθωρισμού εξισορροπούνται με το παραπάνω, μέσω της προόδου της τεχνολογίας και της βελτίωσης των γεωργικών διαρθρώσεων.
<P>
Με την τροπολογία αριθ. 11, η Επιτροπή καλείται να υποβάλει το συντομότερο δυνατόν μία πρόταση για το ποσοστό αγρανάπαυσης που θα αφορά την περίοδο εμπορίας 1999/2000. Όπως γνωρίζετε, η πρόταση είναι ήδη έτοιμη και πριν από λίγο εγκρίθηκε η αίτηση κατεπείγοντος. Σε δύο τομείς, στον τομέα της κάνναβης και στον τομέα του βοείου κρέατος, οι περισσότερες τροπολογίες στοχεύουν σε μία ουσιαστική τροποποίηση της πρότασης της Επιτροπής.
<P>
Πρώτον, τον τομέα της κάνναβης αφορούν οι τροπολογίες αριθ. 18 έως 22, που στοχεύουν ειδικά στη διαγραφή της πρότασης για τη μείωση των ενισχύσεων. Η Επιτροπή ανησυχεί πραγματικά λόγω της μεγάλης και διαρκούς αύξησης των καλλιεργούμενων εκτάσεων καθώς και λόγω των προβλημάτων του ελέγχου στον τομέα αυτό. Η Επιτροπή πρότεινε στις 6 Μαΐου, στο Συμβούλιο, τη διεξαγωγή σαφώς αυστηρότερων ελέγχων που θα συνδέονται ειδικότερα με την εισαγωγή υποχρεωτικών συμβάσεων ανάμεσα στους παραγωγούς και τους μεταποιητές της κάνναβης. Αυτό το σημείο περιέχεται εξ' άλλου στην τροπολογία αριθ. 77, που συμμερίζομαι το περιεχόμενό της.
<P>
Στον τομέα του βοείου κρέατος, οι τροπολογίες αριθ. 48 έως 53 στοχεύουν στην αντιστροφή της πρότασης της Επιτροπής. Όσον αφορά τα ανώτατα όρια πριμοδοτήσεων αρσενικών βοοειδών, οι τροπολογίες προβλέπουν την επιστροφή στο υψηλό επίπεδο του 1996, δηλαδή μία αύξηση της τάξης του 20 % σε σχέση με τα δύο τελευταία έτη. Εν όψει της δύσκολης ακόμα κατάστασης στην αγορά και προκειμένου να μην προεξοφλήσουμε το αποτέλεσμα της μεταρρύθμισης της κοινής οργάνωσης της αγοράς στο πλαίσιο της Ατζέντα 2000 θα πρέπει, κατά την άποψη της Επιτροπής, να διατηρηθεί η σημερινή κατάσταση πραγμάτων. Ωστόσο, στην περίπτωση της Ισπανίας και της Πορτογαλίας, η αύξηση των ανωτάτων ορίων ανάγεται άμεσα σε μία υποχρέωση που είχε αναλάβει το Συμβούλιο τον Νοέμβριο του 1996 και για τον λόγο αυτόν κάναμε μία αντίστοιχη πρόταση.
<P>
Αρκετές τροπολογίες προβλέπουν επίσης σημαντικές αλλαγές στην οργάνωση των αγορών, τις οποίες όμως η Επιτροπή δεν μπορεί να αποδεχθεί στο πλαίσιο των συγκεκριμένων προτάσεων για τις τιμές, που κρατήθηκαν σε ένα όσο το δυνατόν πιο απλό επίπεδο. Έτσι, η τροπολογία αριθ.7 ζητά να προβλεφθεί μία υψηλότερη αντισταθμιστική πληρωμή για υπό αγρανάπαυση εκτάσεις που χρησιμοποιούνται για άλλους σκοπούς από την παραγωγή τροφίμων. Επ' αυτού θέλω να πω ότι όλοι μας επιθυμούμε μεν να προωθήσουμε την καλλιέργεια ανανεώσιμων φυτικών πρώτων υλών με τα διάφορα μέσα που έχουμε στη διάθεσή μας, αλλά δεν θεωρώ διόλου επιθυμητή μία νέα ειδική ενίσχυση. Ένα ποσοστό αγρανάπαυσης της τάξης του 10 % ανταποκρίνεται κατ' αρχήν εξίσου ικανοποιητικά στο αίτημα αυτό.
<P>
Και τώρα όσον αφορά την τροπολογία αριθ. 25. Οι εκτροφείς μεταξοσκωλήκων ήδη αποκόμισαν πριν από λίγο καιρό κέρδη από την υποτίμηση των νομισμάτων των ενεχόμενων κρατών. Για τον λόγο αυτό δεν θεωρώ ενδεδειγμένη μία αύξηση της ενίσχυσης. Η άδεια για νέες φυτεύσεις, η πρόωρη επαναφύτευση, η διάρκεια ισχύος των δικαιωμάτων φύτευσης στις αμπελοοινικές εκμεταλλεύσεις, καθώς και η ενίσχυση για τον μούστο σταφυλιών, όπως όλα αυτά προβλέπονται στις τροπολογίες αριθ. 29 έως 35 καθώς και 37, δεν μπορούν να συζητηθούν στο πλαίσιο της προκείμενης δέσμης τιμών. Η Επιτροπή αναγνωρίζει ότι πρόκειται για σημαντικά ζητήματα και επομένως θα ασχοληθεί με αυτά στην πρότασή της σε σχέση με τη μεταρρύθμιση. Η πρόταση θα υποβληθεί αύριο στην Επιτροπή για τη λήψη απόφασης.
<P>
Οι τροπολογίες αριθ. 41, 85 και 87 στοχεύουν στην αύξηση της πριμοδότησης για ορισμένες ποικιλίες καπνών που αντιστοιχούν σε καλύτερες ποιότητες. Δεν υπάρχει κανένας λόγος από οικονομική άποψη να ευνοηθεί η μία ή άλλη ποικιλία. Αντίθετα, ένας από τους κύριους στόχους της μεταρρύθμισης στον τομέα του καπνού, η οποία είναι επίσης τώρα υπό συζήτηση, συνίσταται στη βελτίωση της ποιότητας του καπνού συνολικά.
<P>
Οι τροπολογίες αριθ. 55 και 94 έχουν ως στόχο να εξουδετερώσουν την επίδραση του σταθεροποιητή στον τομέα του πρόβειου κρέατος μέσω μίας αύξησης της βασικής πριμοδότησης κατά 7 %. Τούτο θα καθιστούσε αναγκαία την κατάργηση της πριμοδότησης στον αγροτικό χώρο και θα επανέφερε εκ νέου τη συζήτηση σχετικά με τις πιστώσεις που διατίθενται στον τομέα αυτό. Το ενδεχόμενο επιπλέον κόστος θα ανερχόταν σε 85 εκατ. Ecu.
<P>
Επιτρέψτε μου τώρα να ασχοληθώ με τις τροπολογίες που αφορούν την εισαγωγή ή την παράταση ρυθμίσεων σχετικά με παρεκκλίσεις. Δεν μπορούν να γίνουν αποδεκτές στη σημερινή τους μορφή. Ωστόσο, μερικές από αυτές αξίζει να εξετασθούν εις βάθος. Πρόκειται για τις τροπολογίες αριθ. 2 και 3. Αφορούν το ποσοστό υγρασίας των σιτηρών. Αυτή η απόφαση εμπίπτει στην αρμοδιότητα της Επιτροπής. Η παρέκκλιση γινόταν παραδοσιακά, αλλά φέτος πρέπει από μία σφαιρική άποψη να ληφθούν επίσης υπόψη τα υψηλότερα αποθέματα παρέμβασης.
<P>
Οι τροπολογίες αριθ. 5 και 9 αφορούν τη διακοπή της ειδικής παύσης της καλλιέργειας. Πρέπει να κριθούν με βάση την πρόταση για το ποσοστό αγρανάπαυσης. Οι τροπολογίες αριθ. 6, 10, 49 και 54 αφορούν τα νέα γερμανικά ομοσπονδιακά κρατίδια. Οι παρεκκλίσεις που συζητούνται εδώ είχαν παραχωρηθεί προσωρινά, λόγω των ειδικών διαρθρωτικών προβλημάτων στα εν λόγω κρατίδια. Όσον αφορά τις βασικές εκτάσεις για αροτριαίες καλλιέργειες, θα ήθελα να παραπέμψω στο ότι οι προτάσεις της προκείμενης δέσμης τιμών προβλέπουν μία κάποια ευελιξία, αφού η προθεσμία για την τον καθορισμό του ποσοστού της καλλιεργούμενης βασικής έκτασης έχει μετατεθεί για την 15η Σεπτεμβρίου.
<P>
Σύμφωνα με την τροπολογία αριθ. 8, θα πρέπει σε ορισμένες περιπτώσεις να εξακολουθήσει να επιτρέπεται οι υπό αγρανάπαυση εκτάσεις να είναι μεγαλύτερες από τις καλλιεργούμενες εκτάσεις. Η Επιτροπή έχει επίγνωση του προβλήματος, αλλά θέλει να ασχοληθεί με αυτό στο πλαίσιο της Ατζέντα 2000.
<P>
Η τροπολογία αριθ. 36 προβλέπει παράταση της παρέκκλισης για την ελάχιστη περιεκτικότητα σε οξύτητα στον οίνο. Όποια και αν είναι η λύση που θα δοθεί, οπωσδήποτε δεν πρέπει να προεξοφλεί την επικείμενη μεταρρύθμιση. Με τις τροπολογίες αριθ. 38 έως 40 καθίσταται δυνατή η εγκατάλειψη της αμπελοκαλλιέργειας σε μικρές εκτάσεις. Θα μπορούσε κανείς να σκεφθεί ότι θα πρέπει να ρυθμισθεί οριστικά το ζήτημα αυτό. Πάντως, τελικά χαίρομαι που διαπιστώνω ότι οι προτάσεις της Επιτροπής ανταποκρίνονται σε μεγάλο βαθμό στις αρχικές παροτρύνσεις, δεδομένου ότι έχουν ήδη υποβληθεί κατάλληλες προτάσεις σε σχέση με πολλές από τις τροπολογίες, όπως π.χ. σχετικά με την καθιέρωση του ευρώ, το ποσοστό αγρανάπαυσης, τη μεταρρύθμιση στον τομέα του καπνού, τις συμβάσεις στον τομέα της κάνναβης και άλλα.
<P>
Πολλές από τις τροπολογίες λαμβάνονται υπόψη στην Ατζέντα 2000 και συμφωνούμε στο ότι μερικές από αυτές πρέπει να εξετασθούν επειγόντως. Παρακαλώ να δείξετε κατανόηση για τη μακρύτερη διάρκεια της σημερινής παρέμβασής μου, επειδή τώρα πρέπει να συζητηθεί ακόμα ένα σημαντικό θέμα, και συγκεκριμένα η μεταρρύθμιση της κοινής οργάνωσης της αγοράς καπνού. Επιτρέψτε μου να περάσω σε αυτό το σημείο των προβληματισμών μου.
<P>
Αρχικά θέλω και εδώ να ευχαριστήσω την Επιτροπή Γεωργίας και Ανάπτυξης της Υπαίθρου καθώς και τον εισηγητή για την ταχύτητα με την οποία επεξεργάσθηκαν την πρόταση σχετικά με τη μεταρρύθμιση της κοινής οργάνωσης της αγοράς στον τομέα του ακατέργαστου καπνού, έτσι ώστε να μπορούμε σήμερα να συζητήσουμε επ' αυτού. Μετά την ψήφιση της έκθεσης που υπέβαλε η Επιτροπή στο Κοινοβούλιο το περασμένο έτος, το Συμβούλιο και η Επιτροπή συμφώνησαν να συνεχίσουν την ενίσχυση των καπνοπαραγωγών. Όπως γνωρίζετε, η Επιτροπή προτείνει κατ' αρχήν τη δημιουργία αποδοτικών κινήτρων για τη βελτίωση της ποιότητας του προϊόντος, αλλά ταυτόχρονα και τη στήριξη εκείνων που επιθυμούν να αποχωρήσουν από την παραγωγή καπνού.
<P>
Με τη μετάθεση του κέντρου βάρους από την ποσότητα στην ποιότητα, η μεταρρύθμιση λαμβάνει επίσης υπόψη της το αίτημα της Επιτροπής Περιβάλλοντος, Δημόσιας Υγείας και Προστασίας των Καταναλωτών καθώς και της Επιτροπής Προϋπολογισμών, χωρίς να αφαιρεί από τους γεωργούς ιδιαίτερα μειονεκτικών περιοχών τη δυνατότητα ανεύρεσης άλλων πηγών εισοδήματος. Για τον λόγο αυτό η Επιτροπή απορρίπτει τις τροπολογίες αριθ. 29, 30, 33, 37, 42, 53 και 59 καθώς και τις αριθ. 66, 67 και 76, που αποσκοπούν στην υποχρεωτική αποχώρηση της Κοινότητας από την παραγωγή καπνού.
<P>
Η κοινοτική παραγωγή αποτελεί μόνο το ένα τρίτο της κοινοτικής κατανάλωσης και θα μπορούσε εύκολα να αντικατασταθεί με εισαγωγές. Υποστηρίζω όμως την ενθάρρυνση της εθελούσιας αποχώρησης από την παραγωγή αυτή. Επιδοκιμάζω κατ' αρχήν τον ορισμό κριτηρίων ποιότητας κατά την εμποροποίηση του καπνού, όπως εμφανίζεται στις τροπολογίες αριθ. 4, 7, 15 και 16. Τα κριτήρια αυτά θα πρέπει ωστόσο να αναφέρονται ρητά στις συμβάσεις καλλιέργειας και οι σχετικές επιμέρους διατάξεις θα πρέπει να ορίζονται στον κανονισμό εφαρμογής της Επιτροπής.
<P>
Σας διαβεβαιώνω ότι σε αυτή τη διαδικασία η Επιτροπή θα λάβει υπόψη της τις τροπολογίες του Ευρωπαϊκού Κοινοβουλίου. Η Επιτροπή επιθυμεί να προσφέρει στους γεωργούς όσο το δυνατόν πιο ισχυρά κίνητρα για τη βελτίωση της ποιότητας. Επομένως όσον αφορά το μεταβλητό μέρος της πριμοδότησης, σύμφωνα με τις τροπολογίες αριθ. 14, 17, 18, 39, 69, 75 και 77, η Επιτροπή πιστεύει ότι τουλάχιστον το 35 % της πριμοδότησης θα πρέπει να παρουσιάζει τις αντίστοιχες διαβαθμίσεις, ώστε να είναι δυνατή η ανάλογη ανταπόκριση στους στόχους αφενός της διαφοροποίησης στην ποιότητα και αφετέρου της αποφυγής κοινωνικών προβλημάτων.
<P>
Με τη δυνατότητα εξαγοράς ποσοστώσεων στην οποία αναφέρονται οι τροπολογίες αριθ. 8, 9, 27 και 28, η Επιτροπή επιθυμεί να δημιουργήσει ένα δίχτυ ασφάλειας για τους οικονομικά ασθενείς παραγωγούς που θεωρούν ότι δεν είναι σε θέση να λάβουν μέρος στην εκστρατεία για τη βελτίωση της ποιότητας. Είμαι πρόθυμος να εξετάσω τη λήψη επιπρόσθετων μέτρων ασφάλειας, ώστε το σύστημα αυτό να μην οδηγήσει στην πλήρη παύση της παραγωγής. Όμως δεν μπορώ να αποδεχθώ τροπολογίες μέσω των οποίων το σύστημα θα έχανε την αποτελεσματικότητά του.
<P>
Θέλω επίσης να επισημάνω ότι τα κράτη μέλη έχουν ήδη τη δυνατότητα να υποβάλουν προγράμματα στο πλαίσιο του Διαρθρωτικού Ταμείου, τα οποία διευκολύνουν τους καπνοκαλλιεργητές σε μία μεταστροφή των οικονομικών τους δραστηριοτήτων. Επομένως, δεν μπορώ να επικροτήσω τις τροπολογίες αριθ. 6, 26, 58 και 63. Ως προς την τροπολογία αριθ. 44, συμμερίζομαι τους στόχους της, αλλά δεν είναι ούτε αναγκαίο ούτε σαφές ότι οι εξαγορασθείσες ποσοστώσεις θα πρέπει να αφαιρούνται από το Ταμείο Εγγυήσεων. Όσον αφορά την τροπολογία αριθ. 51, θέλω να σας υπενθυμίσω ότι η εξαγορά ποσοστώσεων θα πρέπει να γίνεται σε εθελοντική βάση, έτσι ώστε να μην είναι δυνατόν να γίνουν αποδεκτοί ελάχιστοι στόχοι.
<P>
Η Επιτροπή επιδοκιμάζει τις τροπολογίες αριθ. 24 και 81 καθώς και το τμήμα της τροπολογίας αριθ. 36 που αφορά την επέκταση του πεδίου δραστηριότητας του Κοινοτικού Ταμείου Καπνού. Κατά την άποψή μου, θα έπρεπε όμως να χρηματοδοτούνται από το εν λόγω ταμείο και τα μέτρα για τη μεταστροφή των παραγωγών προς άλλες καλλιέργειες καθώς και η διερεύνηση νέων δυνατοτήτων χρήσης του καπνού. Συνεπώς, θεωρώ ότι πρέπει να επιμείνουμε στην πρόταση για την αύξηση των κονδυλίων που θα έχει στη διάθεσή του το Ταμείο Καπνού, ώστε να είναι σε θέση να χρηματοδοτεί επαρκώς αυτά τα νέα καθήκοντα. Για τον λόγο αυτό δεν μπορώ να αποδεχθώ τις τροπολογίες αριθ. 11, 23, 25, 48, 49, 50 καθώς και το σχετικό τμήμα της τροπολογίας αριθ. 36. Συμμερίζομαι τους ενδοιασμούς που εκφράζονται στην τροπολογία αριθ. 10. Η Επιτροπή δεν μπορεί ωστόσο να επιτρέψει να αποκτήσει προτεραιότητα η χρηματοδότηση μέτρων για την έρευνα και την ενημέρωση πριν από τη χρηματοδότηση μέτρων για τη βελτίωση της ποιότητας.
<P>
Σχετικά με τις τροπολογίες αριθ. 52 και 86, δέχομαι ευχαρίστως να θέσω στη διάθεση του Ευρωπαϊκού Κοινοβουλίου την έκθεση. Δεν μπορώ ωστόσο να δεχθώ τις τροπολογίες αριθ. 13, 34 και 38, δεδομένου ότι το επιπλέον ποσό που προσφέρεται στα βόρεια κράτη παραγωγής καπνού αντιστοιχεί στην κατάσταση των παραγωγών τους και για τον λόγο αυτό θα πρέπει να διατηρηθεί.
<P>
Η τροπολογία αριθ. 20 προτείνει μία εθνική αντιστάθμιση των ποσοστώσεων. Οι ποσοστώσεις ανήκουν όμως στους μεμονωμένους παραγωγούς και για τον λόγο αυτόν οι υφιστάμενες δυνατότητες μεταβίβασης των ποσοστώσεων είναι η σωστή απάντηση στο πρόβλημα. Δεν μπορώ λοιπόν να αποδεχθώ την εν λόγω τροπολογία, όπως επίσης και την τροπολογία αριθ. 22, δεδομένου ότι πρέπει να σεβαστούμε τη σταθερότητα των ετησίων δαπανών.
<P>
Οι τροπολογίες αριθ. 41, 45, 47, 51, 78, 79, 82 και 85 στοχεύουν σε μία αλλαγή της διαδικασίας της επιτροπολογίας. Είμαι, αντιθέτως, της γνώμης ότι η κοινή οργάνωση της αγοράς στον τομέα του καπνού πρέπει να υπόκειται στους ίδιους κανόνες με όλες τις άλλες κοινές οργανώσεις αγοράς. Τις τροπολογίες αριθ. 35, 60, 61 και 68 δεν μπορώ να τις αποδεχθώ, επειδή είναι σημαντικό να διατηρηθούν οι διαρθρωτικές βελτιώσεις καθώς και η ελευθερία μεταβίβασης των ποσοστώσεων. Θεωρώ ότι είναι πολύ νωρίς να γίνει η αξιολόγηση του νέου κανονισμού, η οποία προτείνεται στις τροπολογίες αριθ. 52 και 65 ήδη για το έτος 2000 ή το 2001, ωστόσο μία αξιολόγηση είναι φυσικά αναγκαία.
<P>
Σε σχέση με τις τροπολογίες αριθ. 70, 73 και 74, είμαι της άποψης ότι οι συμβάσεις βάσει ενός συστήματος δημοπρασιών θα προσέφεραν στον παραγωγό καλύτερες ευκαιρίες ως προς την τιμή της αγοράς. Για τον λόγο αυτόν θέλω να κρατήσω ανοικτή αυτή την επιλογή.
<P>
Οι τροπολογίες αριθ. 1, 5, 12, 19, 32, 40, 43, 46, 62 και 64 θα άλλαζαν δραστικά την ισορροπία μεταξύ των εκάστοτε τομέων, στην οποία στηρίζεται η πρότασή μας. Επομένως, δεν μπορώ να τις αποδεχθώ. Μπορώ ωστόσο να αποδεχθώ τις τροπολογίες 71 και 72 που παραχωρούν στα κράτη μέλη μία περίοδο μετάβασης στις άμεσες πριμοδοτήσεις προς τους παραγωγούς. Η αποδοχή των τροπολογιών 31 και 86 δεν θα επέφερε βελτίωση αλλά χειροτέρευση της ποιότητας του καπνού. Η Επιτροπή είναι όμως πρόθυμη να χρησιμοποιήσει το εθνικό απόθεμα και να το κατανείμει σε νεαρούς γεωργούς, όπως προβλέπει η τροπο λογία αριθ. 21. Ωστόσο, η κατανομή αυτή θα πρέπει να γίνει στο πλαίσιο των κανονικών διαχειριστικών αρμοδιοτήτων.
<P>
Θέλω να εκφράσω για ακόμα μία φορά τις ευχαριστίες μου για το ότι πραγματευθήκατε τόσο γρήγορα τη μεταρρύθμιση του τομέα αυτού και ελπίζω ότι το ίδιο θα γίνει και στην περίπτωση των μελλοντικών προτάσεων για την Ατζέντα 2000.

<SPEAKER ID=15 NAME="Giansily">
Κύριε Πρόεδρε, εξεπλάγην βλέποντας ότι ο Επίτροπος δεν περίμενε τη γνωμοδότηση των επιτροπών που κλήθηκαν να γνωμοδοτήσουν πριν να δώσει την απάντησή του, αλλά παρόλα ταύτα θα διαβιβάσω το μήνυμα της Επιτροπής Προϋπολογισμών.
<P>
Η ιδιαιτερότητα της περιόδου εμπορίας 1998-1999 είναι το ότι είναι η τελευταία που υπάγεται στην υφιστάμενη γεωργική πολιτική, και θα τολμούσα να πω: χαιρετίστε αυτές τις προτάσεις σχετικά με τις τιμές, κύριοι, γιατί είναι οι τελευταίες. Στην πραγματικότητα, ο ουσιαστικός διάλογος σχετικά με τη νέα μεταρρύθμιση της έχει λόγο ύπαρξης στην Ατζέντα του 2000. Αυτό εξηγεί ότι η Επιτροπή των Προϋπολογισμών εγκρίνοντας τη γνωμοδότηση που πρότεινα, υπογράμμισε τα όρια των δημοσιονομικών συνεπειών των γεωργικών τιμών για την περίοδο που θα ακολουθήσει.
<P>
Η Επιτροπή Γεωργίας έδωσε, δικαίως, ιδιαίτερη προσοχή στο πέρασμα στο ευρώ, όπως είχε ζητήσει η Επιτροπή Προϋπολογισμών. Είναι σημαντικό να αξιολογηθούν με τη μεγαλύτερη δυνατή ακρίβεια οι δημοσιονομικές συνέπειες από το πέρασμα στο ευρώ για τον γεωργικό τομέα και να προταθούν τα κατάλληλα μέτρα στις καλύτερες προθεσμίες. Από την 1η Ιανουαρίου 1999, το ευρώ αντικαθιστά το Ecu, και συνεπώς το πράσινο Ecu, του οποίου η αξία είναι μέχρι 1, 5 % υψηλότερη από το κανονικό οικονομικό Ecu. Η Επιτροπή δεν έχει ακόμα υποβάλει προτάσεις για τη μετάβαση από το σημερινό αγρονομισματικό σύστημα στο ευρώ, αλλά προτίθεται να υποβάλει προτάσεις στο Συμβούλιο και το Κοινοβούλιο μέχρι τον Σεπτέμβριο, διότι δεν μπορούσε να το κάνει μέχρι τώρα εφόσον έπρεπε να γνωρίζει με βεβαιότητα ποιες χώρες θα συμμετείχαν οριστικά στην Ευρωπαϊκή Νομισματική Ένωση. Οι χρηματοοικονομικές επιπτώσεις αυτών των προτάσεων θα αποτελέσουν φυσικά αντικείμενο νέας γνωμοδότησης της Επιτροπής Προϋπολογισμών.
<P>
Όσον αφορά τις τομεακές αλλαγές, δεν μπορώ παρά να είμαι ευχαριστημένος με το ότι η Επιτροπή Γεωργίας τέθηκε υπέρ της πρότασης για τη χορήγηση αδειών για "νέες φυτεύσεις» όσον αφορά τους οίνους υψηλής ποιότητας που παράγονται σε συγκεκριμένες περιοχές.
<P>
Η Επιτροπή Προϋπολογισμών είχε επίσης διαμαρτυρηθεί για την προσέγγιση της Ευρωπαϊκής Επιτροπής στο θέμα της ενίσχυσης στην παραγωγή κάνναβης. Η Επιτροπή ελπίζει να αποθαρρύνει την παραγωγή κάνναβης διότι εκτιμά ότι οι λόγοι που τη δικαιολογούν είναι κάποιες φορές παράνομοι. Όμως η κάνναβη δεν είναι πάντα ινδική και αυτή που δεν είναι δεν καπνίζεται. Η Επιτροπή επέλεξε την πιο απλή λύση: τη μείωση της πριμοδότησης για να αποτρέψει μια νέα αύξηση στην παραγωγή. Έτσι, ο γεωργικός τομέας που έχει επενδύσει πολλά σε αυτή βρίσκεται στη θέση τιμωρείται άδικα με την ξαφνική μείωση κατά 25 % του επιπέδου ενίσχυσης. Είναι πολύ ενθαρρυντικό να διαπιστώνει κανείς ότι η Επιτροπή Γεωργίας ευαισθητοποιήθηκε απέναντι στο πρόβλημα και μάλιστα πρότεινε την αύξηση της ενίσχυσης ανά εκτάριο.
<P>
Θα ήθελα να προσθέσω μια τελευταία παρατήρηση που αφορά το ελαιόλαδο και να επιστήσω την προσοχή της Επιτροπής στις εντάσεις και τις στρεβλώσεις που προκαλούνται από τις παραγόμενες ποσότητες λαδιού, το ύψος της χρηματοδοτικής ενίσχυσης που χορηγείται και της αβεβαιότητας των σημερινών μεθόδων ελέγχου.

<SPEAKER ID=16 NAME="Wynn">
Κύριε Πρόεδρε, θα αναφερθώ απλώς στην έκθεση σχετικά με τον καπνό. Πρώτον, θα παραβλέψω τα σχόλια του κ. Rosado Fernandes για την Επιτροπή Προϋπολογισμών. Όπως και η έκθεσή του, είναι ατελή. Είμαι ρεαλιστής όταν πρόκειται γι' αυτά τα ζητήματα και μπορώ να υποθέσω ότι οι τροπολογίες Wynn, οι τροπολογίες Hardstaff και οι τροπολογίες που υποβλήθηκαν από την Επιτροπή Περιβάλλοντος δεν θα γίνουν δεκτές αργότερα και, για αυτό, φαντάζομαι ότι η έκθεση θα εγκριθεί.
<P>
Όπως μπορείτε κάλλιστα να υποθέσετε, δεν θα την υπερψηφίσω, εκτός - ίσως - ως προς την πρώτη τροπολογία του κ. Rosado Fernandes, όπου αναφέρεται το εξής: "εκτιμώντας ότι η Επιτροπή ουδόλως έλαβε υπόψη τη γνωμοδότηση του Ευρωπαϊκού Κοινοβουλίου της 17ης Ιουλίου 1997». Θα άλλαζα τη διατύπωση για να πω πως "χαιρετίζει το γεγονός ότι η Επιτροπή δεν έλαβε καθόλου υπόψη τη γνωμοδότησή μας πέρσι, γιατί, για μια ακόμη φορά, επρόκειτο για ατελή γνωμοδότηση». Αυτή είναι η πολιτική της στρουθοκαμήλου που βάζει το κεφάλι της στην άμμο: ανατρέξτε στη δεύτερη τροπολογία της επιτροπής, όπου αναφέρεται ότι η αγορά ακατέργαστου καπνού είναι πολύ ανταγωνιστική. Από πού συνάγουν αυτό το αστήριχτο συμπέρασμα; Δεν μπορώ να το καταλάβω.
<P>
Η αλήθεια είναι ότι χωρίς τις επιδοτήσεις της Ευρωπαϊκής Ένωσης, δεν θα υπήρχε βιομηχανία καπνού στην Ευρώπη. Ούτε ένα γραμμάριο δεν μπορεί να πωληθεί σε μια ανταγωνιστική αγορά χωρίς τις επιδοτήσεις της ΕΕ. Δεν υπάρχει λόγος να χρηματοδοτούνται οι αγρότες στη Γαλλία, το Βελγιο, τη Γερμανία και την Αυστρία. Είναι σαν να ρίχνουμε χρήματα σε μια μαύρη τρύπα.
<P>
Κατόπιν τούτου, η Επιτροπή υπέβαλε μια έκθεση που είναι πολύ καλύτερη από το σύστημα που ισχύει σήμερα. Ωστόσο, σύμφωνα με την Επιτροπή Προϋπολογισμών, η συγκεκριμένη έκθεση παρουσιάζει ατέλειες. Γιατί να μη γυρίσουμε πίσω, κύριε Επίτροπε, και να ξεκινήσουμε από την αρχή; Οι συνέπειες πόρρω απέχουν από το να είναι ιδανικές. Όπως και εσείς ο ίδιος δηλώσατε, ούτε καν εξοικονομούμε χρήματα. Θα κοστίσει, ουσιαστικά, περισσότερα χρήματα από το ισχύον σύστημα, αν λάβουμε υπόψη τους πόρους από τα διαρθρωτικά ταμεία. Εμείς, η Επιτροπή Προϋπολογισμών, δεν θέλουμε να συνεχιστεί αυτή η κατάσταση και, για να είμαστε ειλικρινείς, το καλύτερο αποτέλεσμα για όλους θα ήταν να αποσύρουμε την έκθεση και να υποβάλουμε κάτι πολύ πιο θαρραλέο και δραστικό.

<SPEAKER ID=17 NAME="Sonneveld">
Κύριε Πρόεδρε, οι προτάσεις για τη γεωργία δεν είναι φέτος πολύ ριζοσπαστικές. Στην πράξη θα συνεχίσουν να ισχύουν οι ίδιες τιμές. Στις προτάσεις λείπει όμως ένα πολύ σημαντικό στοιχείο: το υποχρεωτικό ποσοστό αγρανάπαυσης για τα σιτηρά.
<P>
Την ώρα που διατυπώθηκαν οι προτάσεις για τις τιμές, η Επιτροπή δεν είχε ακόμη ολοκληρώσει τις προτάσεις της για την εν λόγω αγρανάπαυση. Οι παραγωγοί σιτηρών είχαν συνηθίσει για αρκετά χρόνια η τιμή στην αγορά να είναι υψηλότερη από την τιμή παρέμβασης της ΕΕ. Έτσι είχε η κατάσταση στην ΕΕ και στην παγκόσμια αγορά. Φέτος όμως εμφανίζεται πάλι στον ορίζοντα η παρέμβαση στην ενιαία αγορά της ΕΕ.
<P>
Για την εξέλιξη των τιμών της ΕΕ, έχει τώρα πλέον σημασία εάν η ΕΕ θα κατορθώσει να βάλει φρένο στη δημιουργία μεγάλων αποθεμάτων και πλεονασμάτων. Ευτυχώς υπάρχει ακόμα ανέπαφο το μέσον της αγρανάπαυσης. Μια νέα αγρανάπαυση της τάξης του 10 % μπορεί να προσφέρει την τόσο απαραίτητη υποστήριξη των εσωτερικών τιμών και συγχρόνως μπορεί με τον τρόπο αυτό να αποφύγει η ΕΕ να φτάσει στα ανώτατα όρια που μας επιτρέπεται στα πλαίσια του ΠΟΕ ως προς τις ποσότητες εξαγωγών σιτηρών με επιδότηση εξαγωγών.
<P>
Καλό είναι να τεθούν σε λειτουργία παρόμοιοι μηχανισμοί και σε άλλους τομείς. Αυτό ισχύει ιδιαίτερα για τον τομέα του βοείου κρέατος, όπου τα αποθέματα της ΕΕ προκαλούν ακόμα μεγαλύτερη ανησυχία. Μέχρι τώρα, τα ποσά που χρειάσθηκαν για τις επιδοτήσεις εξαγωγών, αποδείχθηκαν τα περασμένα χρόνια χαμηλότερα από όσα είχαμε προβλέψει στον προϋπολογισμό για το έτος 1998, αλλά για το έτος 1999 μπορούν κάλλιστα να αλλάξουν τα πράγματα.
<P>
Στο γεωργικό καθεστώς της ΕΕ πρέπει να διατηρήσουμε αρκετή ευελιξία, ώστε να διασφαλίσουμε τις εμπορικές μας σχέσεις. Πρέπει να παρακολουθούμε το τί θα κάνουν οι άλλοι εάν η κατάσταση της παγκόσμιας αγοράς επιδεινωθεί. Οπωσδήποτε δεν μπορούν να θεωρηθούν οι προτάσεις της Επιτροπής για τις τιμές γεωργικών προϊόντων πρόκληση για τους εταίρους μας στον ΠΟΕ. Η ΕΕ δείχνει πειθαρχία. Η πραγματική συζήτηση για τον τρόπο λειτουργίας της μελλοντικής πολιτικής της ΕΕ για την αγορά γεωργικών προϊόντων και τις τιμές τους, θα γίνει στα πλαίσια της Ατζέντας 2000.
<P>
Η Επιτροπή Εξωτερικών Οικονομικών Σχέσεων θα παρουσιάσει τότε ευχαρίστως μια ανάλυση της πτυχής του εξωτερικού εμπορίου.

<SPEAKER ID=18 NAME="Kestelijn-Sierens">
Κύριε Πρόεδρε, κύριε Επίτροπε, συνάδελφοι, δεν θέλουμε καθόλου να παίξουμε τον Αγιατολλάχ, όπως υπαινίσσεται ο κ. Rosado Fernandes. Κατά τη διατύπωση της γνωμοδότησής μας για την κοινή αγορά για τον καπνό, η Επιτροπή Περιβάλλοντος, Δημόσιας Υγείας και Προστασίας των Καταναλωτών βασίσθηκε σε δύο διαπιστώσεις.
<P>
Πρώτoν, η μαζική ενίσχυση της παραγωγής καπνού - πρόκειται μάλιστα για 1 δις. Ecu - δεν συμβαδίζει με την πολιτική της Ένωσης στο θέμα της πρόληψης του καρκίνου. Ενισχύουμε ένα προϊόν που ευθύνεται για τον θάνατο μισού εκατομμυρίου ευρωπαίων πολιτών ετησίως.
<P>
Δεύτερον, οι επιδοτήσεις έχουν εξαρχής προσωρινό χαρακτήρα. Υποστηρίζουμε εδώ και πάνω από μια γενιά τους παραγωγούς καπνού χωρίς καμία προοπτική βελτίωσης. Γι' αυτόν τον λόγο, δεν συμφωνούμε με την πρόταση της Επιτροπής. Ζητούμε την πλήρη κατάργηση των επιδοτήσεων παραγωγής μέχρι το έτος 2006. Σε χώρες όπως το Βέλγιο και η Αυστρία, όπου υπάρχουν αρκετές εναλλακτικές λύσεις, οι επιδοτήσεις πρέπει να καταργηθούν ακόμα πιο νωρίς.
<P>
Η Επιτροπή Περιβάλλοντος, Δημόσιας Υγείας και Προστασίας των Καταναλωτών συνειδητοποιεί πλήρως ότι η κατάργηση πρέπει να υλοποιηθεί σταδιακά. Συνέταξε λοιπόν ένα ολοκληρωμένο σενάριο μετάβασης, ακολουθώντας τις εξής γραμμές: πρώτον, το ήμισυ της επιδότησης πρέπει να εξαρτηθεί από την ποιότητα της παραγωγής. Όσοι παράγουν την καλύτερη ποιότητα, μπορούν να τα καταφέρουν στο μέλλον χωρίς επιδοτήσεις. Δεύτερον, πρέπει να μειωθούν σταδιακά οι ποσοστώσεις. Τρίτον, να μην επιτρέπεται πια η μεταβίβαση ποσοστώσεων μεταξύ των παραγωγών. Τέταρτον, το 5 % της επιδότησης πρέπει να καταβάλλεται στο Ταμείο Έρευνας για τον καπνό. Έργο του Ταμείου θα είναι να ερευνά τις δυνατότητες για εναλλακτικές παραγωγές και για άλλες επικερδείς οικονομικές δραστηριότητες. Τέλος, ζητούμε από την Επιτροπή να ξαναμελετήσει σε βάθος την εναλλακτική λύση που πρότεινε το 1994 το Ελεγκτικό Συνέδριο, δηλαδή την άμεση ενίσχυση εισοδήματος.
<P>
Κύριοι συνάδελφοι, οι προτάσεις μου συμπεριλήφθησαν στις τροπολογίες αριθ. 29 έως 53. Εγκρίθηκαν ομόφωνα από την Επιτροπή Περιβάλλοντος, Δημόσιας Υγείας και Προστασίας των Καταναλωτών. Συνυπογράφηκαν από 30 συνάδελφους όλων των Ομάδων. Ελπίζω λοιπόν ότι και η πλειοψηφία του Σώματος θα ταχθεί υπέρ μιας υπεύθυνης και υγιούς χρήσης του δημοσίου χρήματος.

<SPEAKER ID=19 LANGUAGE="IT" NAME="Fantuzzi">
Κύριε Πρόεδρε, κύριε Επίτροπε, τί μπορεί να πει κανείς ακόμα για την δέσμη τιμών; Ότι θα ήταν ίσως λογικό να μην την παρουσιάζουμε πλέον με αυτούς τους όρους και να περάσουμε σε ένα άλλο σύστημα που να οδηγεί τη Συνέλευσή μας σε βασικές κατευθύνσεις, ώστε να προσφέρει πολυετείς προσανατολισμούς για τις παραγωγικές επιλογές των αγροτών μας. Η ομάδα μας πιστεύει ότι έφθασε πλέον η ώρα να το κάνουμε, γιατί αυτή η διαδικασία, που κάποτε περιελάμβανε μαραθώνιες συζητήσεις, τώρα αποτελεί όλο και εντονότερη παραφωνία με τη μεταρρύθμιση της Ατζέντας 2000, που είναι η αληθινή δέσμη αγροτικών τιμών επί τάπητος. Το μόνο πράγμα που πρέπει να πω είναι ότι συμφωνώ με τον εισηγητή κ. des Places ως προς την επείγουσα ανάγκη να εξασφαλίσουμε ένα επιπλέον κατώτατο όριο δυναμικής στον αμπελοοινικό τομέα. Δεν μπορούμε να καθόμαστε με σταυρωμένα τα χέρια μπροστά στην πολιτική νέων και μαζικών αμπελοφυτεύσεων στις ανταγωνιστικές χώρες της Ευρωπαϊκής Ένωσης: τώρα που δεν υπάρχουν πλέον οι ποσοστώσεις, η αγορά για τους οίνους ποιότητας γνωρίζει μία νέα άνθηση και οι πόροι του κοινοτικού προϋπολογισμού που διατίθενται για τον τομέα αυτό μειώνονται στο ελάχιστο. Πρέπει να αποφύγουμε την προοδευτική παράλυση ενός τομέα που μπορεί να συνεχίσει να αποτελεί λόγο υπερηφάνειας για τους Ευρωπαίους, παρουσιάζοντας εκ των προτέρων με τη δέσμη τιμών ορισμένα στοιχεία της μεταρρύθμισης της ΚΟΑ που αύριο η Επιτροπή θα έπρεπε να εγκρίνει.
<P>
Όσον αφορά τον καπνό, επιθυμώ να απευθύνω έκκληση στους συναδέλφους: ας προσπαθήσουμε να έχουμε μία εξελικτική άποψη του τομέα και ας μην μένουμε πάντοτε καθηλωμένοι σε μια μανιχαϊκή και ιδεολογική συζήτηση - ναι στον καπνό, όχι στον καπνό - ας πάψουμε να ενοχοποιούμε έναν παραγωγικό τομέα που μπορεί να συνεχίσει να επιτελεί σημαντικό ρόλο σε οικονομικό και κοινωνικό επίπεδο αλλά και σε επίπεδο απασχόλησης, και στον οποίον αξίζει να δοθεί μέγιστη σημασία. Εάν ήταν αλήθεια ότι περικόπτοντας απότομα τις ενισχύσεις δεν θα υπήρχαν πλέον νεκροί από τον καπνό, εγώ πρώτος δεν θα απάλλασσα τον εαυτό μου από αυτήν την ηθική προσταγή. Γνωρίζουμε όμως ότι δεν είναι έτσι, ότι αυτή είναι μία ψευδαίσθηση: θα εισαγάγαμε μόνο περισσότερα εξωκοινοτικά προϊόντα, καθώς θα ήμασταν ήδη - όπως θύμισε ο Επίτροπος κ. Fischler - εξαιρετικά ελλειμματικοί. Για τα υπόλοιπα έχουμε ήδη συζητήσει σε βάθος πριν από μερικούς μήνες. Γνωρίζουμε επίσης ότι με το ένα δισεκατομμύριο Ecu από την ΚΟΑ είναι πολύ δύσκολο να εγγυηθούμε μέσω άλλων οδών μία εργασιακή διέξοδο όπως αυτή που εξασφαλίζει η παραγωγή καπνού, που είναι το γεωργικό προϊόν με την υψηλότερη ένταση χειρωνακτικής εργασίας, σε μεγάλο μέρος των μειονεκτουσών περιοχών.
<P>
Συμμεριζόμαστε, ωστόσο, την στρατηγική που προτείνει η Επιτροπή - σημαντική καινοτομία, όπως αυτή της ποιότητας - για να κατευθύνουμε όλο και περισσότερο τον κλάδο προς την κατεύθυνση της αγοράς και να δώσουμε τη δυνατότητα ενίσχυσης σε όποιον θέλει να αποσυρθεί εθελοντικά από τον τομέα, γιατί δεν βρίσκει πια προοπτικές σε αυτόν. Πιστεύουμε ότι η τοποθέτηση του εισηγητή - παρότι διακατέχετο από την καλή πρόθεση να υπερασπίσει τους παραγωγούς, σε μερικά σημεία επιδεικνύει πολύ μεγάλη αντίσταση σε αυτές τις καινοτομίες. Αντιθέτως, είναι σωστό και οι παραγωγοί καπνού να αρχίσουν να βλέπουν καλά ποιό είναι το μέλλον του υπόλοιπου ολόκληρης της κοινής γεωργικής πολιτικής: λιγότερες επιδοτήσεις θέσεως, πιο επικεντρωμένες ενισχύσεις, πολιτικές ποιότητας και μεγαλύτερη διεθνής ανταγωνιστικότητα και από την άλλη πλευρά, νέες εξελίξεις των πολιτικών για την αγροτική ανάπτυξη και για τις γεωργικές διαρθρώσεις. Αυτό είναι το πλαίσιο, και είναι συμφέρον όλων να είναι ιδιαίτερα σαφές.

<SPEAKER ID=20 LANGUAGE="DE" NAME="Funk">
Κύριε Πρόεδρε του Συμβουλίου, κύριε Επίτροπε, αγαπητοί συνάδελφοι, ο εισηγητής κ. des Places διαπίστωσε στην έκθεσή του ότι το μέσο εισόδημα που προκύπτει από γεωργικές δραστηριότητες και το οποίο μετράται ως πραγματική προστιθέμενη αξία, έχει μειωθεί κατά 3, 1 %. Εδώ θα συμφωνήσω απόλυτα μαζί του. Πράγματι, οι τιμές των προϊόντων από την εκτροφή ζώων έχουν μειωθεί, και ειδικότερα οι τιμές του χοίρειου κρέατος έχουν φθάσει στο χαμηλότερο επίπεδο των τελευταίων ετών. Τα έσοδα από την πώληση των σιτηρών δέχθηκαν επίσης μεγάλες πιέσεις στις τιμές. Για τον λόγο αυτό πρέπει να διατηρηθούν οι μηνιαίες προσαυξήσεις.
<P>
Σε αυτή τη συζήτηση σχετικά με τον γεωργικό τομέα, η οποία διαφέρει από προηγούμενες συζητήσεις, θα ήθελα να σας παρακαλέσω, κύριε Επίτροπε, να αναλάβετε την πρωτοβουλία και να χρησιμοποιήσετε τις δυνατότητες που σας προσφέρονται, ώστε να αποσυμφορηθεί η αγορά στους δύο αυτούς τομείς - στον τομέα των σιτηρών και στον τομέα του χοίρειου κρέατος - όπως κάνατε στην περίπτωση του βοείου κρέατος. Εν όψει των εκθέσεων σχετικά με την Ατζέντα 2000, οι αποφάσεις για τις γεωργικές τιμές έχουν, όπως είπατε, περισσότερο μεταβατικό χαρακτήρα και αποτελούν κυρίως μία συνέχιση. Σε σχέση με την Ατζέντα, μπορώ να σας κάνω μία καλή πρόταση. Στην περίπτωση που θα αποδεχθείτε τις προτάσεις μας, μπορούμε να προχωρήσουμε με την Ατζέντα πολύ πιο γρήγορα απ΄ ό, τι προβλεπόταν. Ειδάλλως, θα πρέπει φυσικά να προσανατολισθούμε προς έναν περίπλοκο μηχανισμό επίλυσης του ζητήματος. Ωστόσο, έχουμε επεξεργασθεί εξαιρετικές προτάσεις, τις οποίες θα σας παρουσιάσουμε όταν βρεθεί η ευκαιρία.
<P>
Θέλω να σας παρακαλέσω να μην ακολουθήσετε το δρόμο της μικρότερης αντίστασης στην περίπτωση της κάνναβης, αλλά να υποστηρίξετε αυτό το φιλικό προς το περιβάλλον φυτό, ώστε να επιτύχει η εισαγωγή του στην αγορά. Δεν έχει νόημα στην περίπτωση των φυτικών προϊόντων να αρχίζει κανείς με επιδοτήσεις, στη συνέχεια να προχωρά σε επενδύσεις στην οικονομία και αμέσως μετά να αρχίζει να μειώνει και πάλι τις ενισχύσεις, πριν καλά καλά επιτύχει η εισαγωγή τους στην αγορά. Με αυτό διακυβεύεται και η ύπαρξη των εθνικών εγκαταστάσεων μεταποίησης της κάνναβης.
<P>
Επιδοκιμάζω την παράταση της παρέκκλισης για τα πέντε νέα ομοσπονδιακά κρατίδια της Γερμανίας. Κατ' αρχάς πρέπει φυσικά να βρεθεί μία βιώσιμη λύση στη γεωργική μεταρρύθμιση για την περίπτωση της οργάνωσης της αγοράς βοείου κρέατος. Σας εκφράζω ρητά τις ευχαριστίες μου, κύριε Επίτροπε, διότι αντιδράσατε με τέτοια ταχύτητα στην περίπτωση της αγρανάπαυσης. Θέλω να σας επαινέσω για αυτό. Θέλω επίσης να σας ενθαρρύνω να διατηρήσετε αυτό το ποσοστό αγρανάπαυσης της τάξης του 10 %. Ειδάλλως, δεν θα μπορέσουμε να ξεφύγουμε από αυτήν την άθλια κατάσταση και οι διαπραγματεύσεις σας σχετικά με την Ατζέντα 2000 θα επιβαρυνθούν εκ των προτέρων με μεγάλα μεγέθη παρεμβάσεων. Και αυτό δεν είναι καλό, γιατί και πάλι δεν θα μπορέσουμε να αποφασίσουμε όπως θα ήταν απαραίτητο.
<P>
Ο δρόμος που ακολουθούμε με το τριφύλλι δεν είναι βατός, επειδή έτσι διανοίγονται νέα πεδία προβλημάτων. Θα παραχθούν νέα πλεονάσματα βοείου κρέατος και νέα πλεονάσματα γάλακτος. Συνεπώς θα πρέπει, κατά τη γνώμη μου, η αγρανάπαυση κατ' αρχάς να γίνεται με τον τρόπο που έχει δοκιμασθεί με επιτυχία.
<P>
Παραπέμπω και στην πριμοδότηση για την έγκαιρη κυκλοφορία των μόσχων στην αγορά. Κύριε Πρόεδρε, επιτρέψτε μου μία τελευταία φράση: θέλω να απευθύνω έπαινο στον κ. Επίτροπο, διότι έκανε μία λογική πρόταση σχετικά με την εισαγωγή του ευρώ, και μάλιστα χωρίς κάποιον πολύπλοκο μηχανισμό, αλλά αντισταθμίζοντας με εύληπτα μέτρα τις απώλειες που μπορούν να προκύψουν για τα μεμονωμένα κράτη μέλη.

<SPEAKER ID=21 LANGUAGE="NL" NAME="Mulder">
Κύριε Πρόεδρε, κατ· αρχάς θα ήθελα να ευχαριστήσω τον Πρόεδρο του Συμβουλίου για το θερμό ενδιαφέρον που έδειξε τους περασμένους έξι μήνες για τις εργασίες του Κοινοβουλίου και ευχόμαστε οι επόμενοι Πρόεδροι να ακολουθήσουν αυτό το καλό παράδειγμα.
<P>
Πρώτον, η έκθεση des Places διεκπεραιώνεται υπό όχι πολύ ευνοϊκές συνθήκες για τους αγρότες στο θέμα των τιμών. Αποτελεί ψευδαίσθηση η άποψη ότι μπορούμε να υποσχεθούμε στους αγρότες καλύτερες τιμές, έχοντας υπόψη και τις δημοσιονομικές δυσκολίες και τις προτάσεις για την Ατζέντα 2000. Επομένως, η Ομάδα μου θα υποστηρίξει σε γενικές γραμμές τις προτάσεις της Επιτροπής. Πρέπει όμως να διευκρινισθούν ακόμα μερικά σημεία αυτού του αιτήματος και η Επιτροπή ανταποκρίθηκε ήδη προτού ψηφίσουμε για τις τροπολογίες στην Επιτροπή Γεωργίας και Ανάπτυξης της Υπαίθρου. Η μετάβαση από το πράσινο Ecu στο ευρώ πρέπει να γίνει σταδιακά. Αυτό θα το συζητήσουμε ακόμη, το θέμα είναι ακόμη ανοικτό.
<P>
Δεύτερον, η Επιτροπή πρέπει να αναπτύξει όσο γίνεται μεγαλύτερη δραστηριότητα για να δημιουργήσει νέες αγορές. Γι' αυτόν τον λόγο θα υποστηρίξουμε τις τροπολογίες της Επιτροπής Γεωργίας και Ανάπτυξης της Υπαίθρου σχετικά με την "αγροτοποίηση», τα γεωργικά προϊόντα που δεν προορίζονται για τη διατροφή, ιδίως τις τροπολογίες σχετικά με την παραγωγή κάνναβης για βιομηχανικούς σκοπούς.
<P>
Ως προς την έκθεση Rosado Fernandes, μπορώ να πω μόνον ότι η Ομάδα μου είναι πολύ διχασμένη. Θα ψηφίσουμε προς τις δύο κατευθύνσεις. Η γενική γραμμή είναι ότι υποστηρίζουμε τη θέση της Επιτροπής ότι ο καπνός που πρόκειται να παραχθεί πρέπει να ανταποκρίνεται όσο γίνεται περισσότερο στις απαιτήσεις της αγοράς, δηλαδή να είναι υψηλής ποιότητας. Στις περιοχές όπου η ποιότητα του καπνού είναι χαμηλή, πρέπει να βρούμε εναλλακτικές λύσεις ώστε οι εκεί αγρότες να μπορούν να αποκτήσουν εισόδημα από άλλα προϊόντα εκτός του καπνού.
<P>
Τελειώνοντας, επισημαίνουμε την αναγκαιότητα να συνεχίσουμε την ενημέρωσή μας για τους κινδύνους του καπνίσματος και τα παρεμφερή.

<SPEAKER ID=22 NAME="Κακλαμάνης">
Κύριε Πρόεδρε, κυρίες και κύριοι συνάδελφοι, ακούγοντας τον συνάδελφο από τη Σοσιαλιστική Ομάδα, τον κ. Wynn, πρέπει να σας πω ότι είμαι και εγώ μέλος της Επιτροπής Προϋπολογισμών του Ευρωπαϊκού Κοινοβουλίου και, βεβαίως, όλα τα μέλη της Επιτροπής Προϋπολογισμών δεν έχουμε τις απόψεις τις οποίες εξέφρασε ο κ. Wynn. Ο κ. Wynn ανήκει σε μία ομάδα συναδέλφων μέσα στην Επιτροπή Προϋπολογισμών, που όποτε έρθει θέμα συζήτησης για την ευρωπαϊκή γεωργία γενικότερα, και ιδιαίτερα για τα προϊόντα του νότου της Ευρωπαϊκής Ένωσης, κάτι παθαίνουν και αρχίζουν να λένε σε όλα «όχι», όπως π.χ. και ο πολύ αγαπητός μας Επίτροπος σήμερα.
<P>
Mέσα στην εικοσιπεντάλεπτη ομιλία σας, κύριε Επίτροπε, ενώ ξεκινήσατε λέγοντας ότι θα λάβετε πολύ σοβαρά υπόψη σας τις εισηγήσεις του Ευρωπαϊκού Κοινοβουλίου, μέτρησα, όταν αναφερόσασταν στις τροπολογίες, ότι απορρίψατε το 90 % των τροπολογιών του Ευρωπαϊκού Κοινοβουλίου. Και εγώ σας ερωτώ: αυτό εννοούσατε όταν είπατε ότι θα λάβετε σοβαρά υπόψη σας τις εισηγήσεις του Ευρωπαϊκού Κοινοβουλίου; Διότι διερωτώμαι, εάν τις είχατε απορρίψει όλες, τότε αυτό θα ήταν σεβασμός ή εμπαιγμός του Ευρωπαϊκού Κοινοβουλίου;
<P>
Ταυτόχρονα, είπατε ότι εσείς δεν είστε εναντίον της πλήρους κατάργησης της καπνοκαλλιέργειας. Δεν θέλετε να ρίξετε στην ανεργία χιλιάδες ευρωπαίους αγρότες. Είστε, λέει, υπέρ της βελτίωσης της ποιότητας του καπνού. Με όλα τα «όχι» όμως που είπατε, δεν οδηγείτε στη βελτίωση της ποιότητας.
<P>
Δεύτερον, μπορείτε να μας πείτε, ο καπνός που εισάγεται στην Ευρώπη, σε σχέση με τον καπνό που παράγεται στην Ευρώπη, είναι καλύτερης ποιότητας; Το έχετε ελέγξει ως Επιτροπή; Και σε τι ποσοστό είναι καλύτερης ποιότητας;
<P>
Και, τρίτον και κυριότερο, είμαι γιατρός και ξέρω πολύ καλά αν βλάπτει ή δεν βλάπτει ο καπνός. Εκείνο όμως που δεν άκουσα από την Επιτροπή να πει και σήμερα είναι πόσα χρήματα θα δώσετε για να μάθουμε τα παιδιά στο σχολείο ότι δεν θα πρέπει να καπνίζουν. Αυτό δεν το άκουσα, κύριε Επίτροπε, να το λέτε.

<SPEAKER ID=23 NAME="Εφραιμίδης">
Κύριε Πρόεδρε, πρώτον σε ό, τι αφορά τον καπνό: προσχηματική, απατεωνίστικη είναι η εκστρατεία -η καμπάνια- κατά του καπνού. Γιατί, αν πραγματικά η Κοινότητα ήθελε να περιορίσει ή και να καταργήσει το κάπνισμα, δεν έπρεπε να εφαρμόζει αντικαπνιστική πολιτική αλλά έπρεπε, στο πλαίσιο της αντικαπνιστικής πολιτικής, να περιορίσει, ακόμη και να απαγορεύσει τις εισαγωγές καπνών. Να παίρνει μέτρα κατά της καπνοβιομηχανίας που κατασκευάζει το τελικό προϊόν για κάπνισμα. Δεν το κάνει, γι' αυτό είναι πρόσχημα.
<P>
Δεύτερον, κύριε Πρόεδρε, σε ό, τι αφορά το πακέτο των τιμών. Είναι ό, τι και πριν και προς το χειρότερο και θα έχει χειρότερες συνέπειες. Το προηγούμενο καθεστώς έφερε αποφασιστική μείωση των μέσων πραγματικών τιμών παραγωγού και αντίστοιχη μείωση του εισοδήματός του. Αυτά είναι τα μέτρα υπέρ των παραγωγών; Και πού είναι το ενδιαφέρον σας για την ποιότητα, κύριε Επίτροπε; Απορρίψατε τροπολογία η οποία έλεγε «ειδική πριμοδότηση σε ειδικές ποικιλίες καπνών ειδικής ποιότητας». Γιατί την απορρίπτετε; Εδώ φροντίζετε για την ποιότητα λοιπόν ή το αντίθετο;
<P>
Επομένως, το μοντέλο σας, ουσιαστικά, κύριε Επίτροπε είναι η μεγάλη αγροτική επιχείρηση, το κτύπημα των μικρομεσαίων παραγωγών, το κτύπημα ιδιαίτερα των νότιων, των προϊόντων της Μεσογείου, όπου ανήκει και η δική μου χώρα. Η καπνοκαλλιέργεια περιορίστηκε κατά 30 %, και κατά 33 % οι ασχολούμενοι με αυτήν: πού θα πάνε αυτοί οι άνθρωποι; Τί θα κάνουν; Ούτε εσείς τους λέτε, ούτε οι εθνικές κυβερνήσεις.

<SPEAKER ID=24 LANGUAGE="DE" NAME="Graefe zu Baringdorf">
Κύριε Πρόεδρε, θα περιοριστώ σε μερικές ουσιαστικές παρατηρήσεις. Κύριε Επίτροπε, στο ζήτημα των τιμών - ανεξάρτητα από το αν τις καθορίζουμε στη συγκεκριμένη δέσμη τιμών ή αν τις αναιρούμε δραστικά στην Ατζέντα 2000 - παραμένει το πρόβλημα της συνέχισης της ύπαρξης ενός παρεμβατικού συστήματος. Οι τιμές ήδη τώρα δεν επαρκούν για το 80 % των μικρών και μεσαίων αγροτικών εκμεταλλεύσεων. Γεγονός είναι ότι ο καθορισμός των τιμών παρέμβασης και το ίδιο το σύστημα παρεμβάσεων δημιουργούν πλεονάσματα στους εν λόγω τομείς. Οι δε τιμές - τουλάχιστον μακροπρόθεσμα - δεν ανεβαίνουν ποτέ ψηλότερα από τα επίπεδα του συστήματος παρεμβάσεων. Τούτο οδηγεί στο ότι οι περισσότερες επιχειρήσεις δεν μπορούν να επιβιώσουν με τις τιμές αυτές. Συνεπώς, το θέμα είναι να γίνει ένας αναπροσανατολισμός προς την αγορά, ώστε να μπορέσουν οι επιχειρήσεις να επιτύχουν υψηλότερες τιμές στην αγορά. Ελπίζω ότι θα δοθεί μεγαλύτερη έμφαση προς αυτήν την κατεύθυνση στο πλαίσιο της Ατζέντας 2000.
<P>
Μία σκέψη σχετικά με την κάνναβη. Κύριε Επίτροπε, χρησιμοποιήστε την επιρροή σας, ώστε να τυπωθεί το ευρώ σε κάνναβη. Στην περίπτωση αυτή δεν θα χρειαστεί να αποσύρουμε το 25 % της παραγωγής, γιατί θα έχουμε μία τεράστια αγορά. Εκτός αυτού, ο ήχος του τριξίματος των χρημάτων είναι πολύ ωραίος και θα εξακολουθούσαμε να έχουμε μία λογική ενίσχυση ενός πολύ ενδιαφέροντος προϊόντος. Σχετικά με τα καπνά, είμαι της γνώμης ότι το πραγματικό σκάνδαλο δεν συνίσταται στο ότι προωθούμε ένα προϊόν που είναι επικίνδυνο για την υγεία. Αντίθετα, συνίσταται στο ότι, μολονότι έχουμε μικρή παραγωγή που διατίθεται στην παγκόσμια αγορά - και οι πριμοδοτήσεις είναι έμμεσες ενισχύσεις - δαπανώνται δισεκατομμύρια προκειμένου να ασκηθεί πίεση συνολικά στην τιμή του καπνού στην παγκόσμια αγορά. Τούτο συνιστά μάλλον μία ενίσχυση της βιομηχανίας καπνών. Θα πρέπει να μεριμνήσουμε ώστε τα καπνά μας να διατίθενται και στη Ευρώπη και να απορροφώνται από τη βιομηχανία. Και εδώ χρειαζόμαστε μία στρατηγική που να μας πηγαίνει μπροστά και όχι μία στρατηγική παρακώλυσης.

<SPEAKER ID=25 LANGUAGE="EN" NAME="Nicholson">
Κύριε Πρόεδρε, θα ήθελα να αρχίσω συγχαίροντας τον εισηγητή για την εξαιρετική του έκθεση.
<P>
Μετά τη μεταρρύθμιση του τομέα της γεωργίας πριν από μερικά χρόνια, η διαδικασία αναθεώρησης των τιμών έχει καταστεί σε μεγάλο βαθμό ένα μη ρεαλιστικό εγχείρημα, στα πλαίσια του οποίου δεν αναγνωρίζονται τα προβλήματα που όντως αντιμετωπίζουν οι γεωργοί. Αυτή η διαδικασία είναι σε μεγάλο βαθμό ακατάλληλη και δεν θα προσφέρει λύση στα ιδιαίτερα δύσκολα προβλήματα που αντιμετωπίζει ο τομέας. Η γεωργία, τουλάχιστον στη δική μου περιφέρεια του Ηνωμένου Βασιλείου ειδικότερα, δεν αντιμετώπισε ποτέ τόσες δυσκολίες όσες αντιμετωπίζει αυτή τη στιγμή.
<P>
Στο παρελθόν, πιθανόν να υπήρχαν δυσκολίες σε έναν τομέα. Τώρα έχουμε υποστεί τις τρομερές συνέπειες της ΣΕΒ στον τομέα των βοοειδών και προσπαθούμε να συνέλθουμε. Αν εξετάσετε τη γεωργία του Ηνωμένου Βασιλείου σήμερα - στη βιομηχανία χοίρων, πουλερικών, γαλακτοκομικών προϊόντων, παραγωγής σιτηρών - όλοι αυτοί οι τομείς αντιμετωπίζουν οικονομικές δυσκολίες, ενώ οι γεωργοί δεν ξέρουν τί να κάνουν. Οι νέοι γεωργοί απλά δεν ασχολούνται με τη συγκεκριμένη βιομηχανία. Ναι, γνωρίζω ότι πάντα υπήρχε ανάγκη αλλαγής. Ναι, γνωρίζω ότι η γεωργία πρέπει να εξελιχτεί με τον καιρό. Οι αγρότες θα αναπτύξουν νέες μεθόδους, αλλά θα πρέπει να τους δοθεί η ευκαιρία για κάτι τέτοιο. Όπως έχουν τα πράγματα για την ώρα, δεν τους παρέχεται αυτή η ευκαιρία. Οφείλω επίσης να πω στον αρμόδιο υπουργό, ο οποίος παρευρίσκεται ως Προεδρεύων, ότι δεν μπορεί να μένει απαθής και να παρακολουθεί, χωρίς να κάνει τίποτα, τον κλάδο της γεωργίας να εξαφανίζεται και να υφίσταται τρομερές συνέπειες λόγω της ισχυρής λίρας και άλλων ζητημάτων που δεν μπορεί να ελέγξει ο γεωργός. Οι δυσκολίες είναι μεγάλες.

<SPEAKER ID=26 LANGUAGE="EN" NAME="Hardstaff">
Κύριε Πρόεδρε, θέλω να επικεντρώσω την προσοχή μου στις προτάσεις της Επιτροπής για τον ακατέργαστο καπνό και να χαιρετίσω εκείνα τα τμήματα που αφορούν τη διαφοροποίηση και την κατάργηση των ποσοστώσεων, καθώς οι παραγωγοί εγκαταλείπουν αυτό τον τομέα.
<P>
Διατηρώ κάποιες επιφυλάξεις γιατί η Επιτροπή, αν και προωθεί την ανάπτυξη της αγοράς και όχι την αύξηση των επιδοτήσεων, δεν προτείνει το τελικό λογικό βήμα, δηλαδή την πλήρη κατάργηση των επιδοτήσεων της παραγωγής καπνού. Έχω καταθέσει κάποιες ανάλογες τροπολογίες. Είναι ενδιαφέρον ότι χτες στην εφημερίδα Suddeutsche Zeitung υπήρχε ένα άρθρο σχετικά με προτάσεις για την κατάργηση των επιδοτήσεων καπνού στις ΗΠΑ. Το ίδιο θα πρέπει να κάνει και η ΕΕ.
<P>
Η επιδότηση της παραγωγής ειδών διατροφής και χρήσιμων μη εδώδιμων γεωργικών προϊόντων είναι δικαιολογημένη. Η επιδότηση - ύψους ενός δισεκατομμυρίου Ecu το χρόνο από τα χρήματα των φορολογουμένων - της παραγωγής καπνού, που προκαλεί το θάνατο 500.000 καταναλωτών ετησίως - οι περισσότεροι από τους οποίους υπέφεραν για χρόνια από προβλήματα υγείας - είναι εντελώς αδικαιολόγητη. Αυτό το έχει παραδεχτεί εν μέρει η Επιτροπή με τις προτάσεις της για εξαγορά ποσοστώσεων και χορήγηση ενισχύσεων στους παραγωγούς προκειμένου να στραφούν προς άλλες καλλιέργειες και άλλες δραστηριότητες, και ενθαρρύνοντας, παράλληλα, την παραγωγή ποικιλιών καπνού για τις οποίες θα απαιτείται μία λογική τιμή στην αγορά.
<P>
Επί του παρόντος, ένα μεγάλο μέρος της κοινοτικής παραγωγής είτε καταστρέφεται είτε πωλείται σε φτωχές χώρες σε τιμή χαμηλότερη του κόστους παραγωγής, εντείνοντας έτσι τα προβλήματα υγείας που αντιμετωπίζουν οι κάτοικοί τους. Η Επιτροπή θα πρέπει να κάνει το επόμενο λογικό βήμα, κινούμενη προς ένα καθεστώς όπου ο καπνός θα ανταγωνίζεται στην αγορά χωρίς επιδοτήσεις, εφόσον εξακολουθεί να καλλιεργείται. Οι πλούσιες χώρες, όπως η Γερμανία, η Γαλλία, το Βέλγιο και η Αυστρία δεν μπορούν να ισχυριστούν ότι εξαρτώνται οικονομικά από αυτές τις επιδοτήσεις. Θα πρέπει όμως να προσφερθεί στήριξη προς τις μεσογειακές χώρες που θα υφίσταντο πραγματικές δυσκολίες, έτσι ώστε να δοθεί η δυνατότητα στους παραγωγούς να στραφούν προς άλλες δραστηριότητες και να χορηγηθούν ενισχύσεις προς τις τοπικές και εθνικές αρχές, για να εξασφαλίσουν εναλλακτικές θέσεις εργασίας στις περιοχές που επί του παρόντος εξαρτώνται κατά κύριο λόγο από την παραγωγή καπνού.
<P>
Αν υπάρχει πολιτική θέληση, αυτό θα μπορούσε να επιτευχθεί μέσα στα επόμενα δέκα χρόνια - δίνω δύο χρόνια περισσότερα από την Επιτροπή Περιβάλλοντος, Δημόσιας Υγείας και Προστασίας των Καταναλωτών. Μέχρι το έτος 2008 θα μπορούσαμε να απαλλαγούμε από τη σκανδαλώδη δαπάνη του 1 δισεκατομμυρίου Ecu που δαπανάται ετησίως από τα χρήματα των φορολογουμένων για την ενίσχυση της παραγωγής προϊόντων που σκοτώνουν τους πολίτες μας.
<P>
Θα ήθελα να σας παροτρύνω να υποστηρίξετε την τροπολογία που καθορίζει αυτό το πρόγραμμα.

<SPEAKER ID=27 LANGUAGE="ES" NAME="Redondo Jimιnez">
Κύριε Πρόεδρε, κύριε Επίτροπε, κυρίες και κύριοι, ένα από τα πλεονεκτήματα παρέμβασης αφού οι περισσότεροι από σας έχετε μιλήσει πως έχουν σχεδόν ειπωθεί όλα, και αυτό μου δίνει τη δυνατότητα να αναφερθώ σε πτυχές τις οποίες θέλω να αναπτύξω.
<P>
Θέλω να συγχαρώ τους εισηγητές, κ.κ. de Places και Rosado, για την προσπάθεια που κατέβαλαν και τη σαφή και θετική άποψή τους σχετικά με τα θέματα. Και θέλω επίσης να συγχαρώ τον κύριο Επίτροπο για τις λογικές προτάσεις του, τόσο όσον αφορά το θέμα των τιμών όσο και αυτό του καπνού, την προσαρμογή στο ευρώ και την προσπάθεια ελέγχου. Πιστεύω πως αυτό είναι σημαντικό - θα παρακαλούσα τον κύριο Επίτροπο να λάβει υπόψη τα όσα λέω γιατί φαίνεται πως είναι απασχολημένος με κάτι άλλο.
<P>
Όσον αφορά την κάνναβη, μας πρότεινε την εισαγωγή δεσμευτικών συμβάσεων· συμφωνώ με τον κύριο Επίτροπο. Συμφωνώ επίσης με τις πριμοδοτήσεις των βοοειδών, με την αύξηση κατά 7, 7 % και 7, 5 % για την Ισπανία και την Πορτογαλία αντιστοίχως, κάτι που είναι δίκαιο, δεδομένου ότι έχει εγκριθεί από το 1996. Είναι λίγο αργά, αλλά κάλλιο αργά παρά ποτέ.
<P>
Σε ότι αφορά τον καπνό, αφού σας άκουσα, ανοίγουμε εκ νέου τη συζήτηση ανάμεσα στους λανθασμένα αποκαλούμενους περιβαλλοντολόγους και τους γεωργοπεριβαλλοντολόγους. Αλλά αυτό που πραγματικά με ανησυχεί, και που θα ήθελα να επισημάνω ενώπιον του Επιτρόπου, είναι πως σε αυτό το Σώμα ο Επίτροπος Flynn πριν από λίγο καιρό, στην προηγούμενη συνεδρίαση, είχε πει πως δεν θα σταματούσε τις προσπάθειές του μέχρι να καταργηθούν οι ενισχύσεις προς τους καπνοπαραγωγούς.
<P>
Αυτό, κύριε Επίτροπε, εμένα πραγματικά με ανησυχεί που ειπώθηκε από έναν Επίτροπο εξ ονόματος της Ευρωπαϊκής Επιτροπής. Δεν ξέρω αν ειπώθηκε επί τούτου, αλλά αυτό δεν μπορεί κανείς να το λέει, τουλάχιστον όχι σε αυτό το Σώμα εξ ονόματος της Ευρωπαϊκής Επιτροπής, δεδομένου ότι οι ενισχύσεις προς τους ευρωπαίους καπνοπαραγωγούς είναι νόμιμες και ρυθμισμένες εντός της Ευρωπαϊκής Ένωσης, εντός του πλαισίου των ενισχύσεων που παρέχονται στους παραγωγούς της Ευρωπαϊκής Ένωσης. Επομένως, θα πρέπει να υπενθυμίσω στον κύριο Επίτροπο, τον κύριο Flynn, την υποχρέωσή του να επανορθώσει σε αυτό το θέμα.
<P>
Βρισκόμαστε σε μια εποχή όπου θέλουμε να δημιουργήσουμε απασχόληση, κι εδώ έχουμε 400.000 θέσεις εργασίας και 130.000 άμεσους παραγωγούς. Επομένως, παρ' όλες τις παρατηρήσεις που μπορούμε να κάνουμε σχετικά με τη βελτίωση της ποιότητας, τα αγροπεριβαλλοντικά μέτρα κλπ, για να βελτιώσουμε αυτήν την καλλιέργεια δεν μπορούμε να αντιτιθέμεθα κατά μέτωπο σε αυτήν, που αντιπροσωπεύει μόνο το 5 % της κατανάλωσης καπνού στην Ευρωπαϊκή Ένωση.

<SPEAKER ID=28 LANGUAGE="FI" NAME="Anttila">
Αξιότιμε κύριε Πρόεδρε, αξιότιμε κύριε Πρόεδρε του Συμβουλίου, κύριε Επίτροπε, συγχαίρω τον εισηγητή κ. des Places για την σαφή έκθεσή του, η οποία περιγράφει επιτυχώς τις επιπτώσεις της γεωργικής πολιτικής της ΕΕ στον τομέα των αντισταθμιστικών πληρωμών και των ενισχύσεων για την αύξηση του εισοδήματος των αγροτών. Οι προτάσεις της Επιτροπής για το πλαίσιο της δέσμης τιμών μειώνουν τις τιμές και τις αντισταθμιστικές ενισχύσεις κατά 2 %. Η καθιέρωση του ευρώ στην αρχή του επομένου έτους θα επιφέρει πρόσθετη μείωση 2 % για τον γεωργικό τομέα. Το προηγούμενο έτος το εισόδημα στον γεωργικό τομέα μειώθηκε κατά 3, 1 %.
<P>
Συμφωνώ με το αίτημα του εισηγητή να διατηρηθεί η αρχή της ετήσιας δέσμης τιμών ακόμα και στα πλαίσια της Ατζέντας 2000. Δεν θα πρέπει σε καμία περίπτωση να καταργηθεί. Η εν λόγω δέσμη τιμών ενδέχεται να αμβλύνει τις απώλειες στις αντισταθμιστικές πληρωμές και τις εισοδηματικές ενισχύσεις των αγροτών, που οφείλονται είτε στις μετατροπές των νομισματικών αξιών, είτε σε άλλα αίτια. Εφόσον δεν έχουμε εγγυήσεις για την επιτυχία του ευρώ, επιβάλλεται να καθιερωθούν συστήματα που θα περιορίσουν τις αρνητικές επιπτώσεις της εφαρμογής του. Ο εισηγητής προτείνει την προσαρμογή των θεσμοθετημένων αντισταθμιστικών πληρωμών και εισοδηματικών ενισχύσεων στο επίπεδο του πληθωρισμού. Υποστηρίζω την πρόταση αυτή.
<P>
Από την άποψη του αγρότη, ο απολογισμός της γεωργικής πολιτικής της ΕΕ προξενεί ιδιαίτερη θλίψη. Το γεωργικό εισόδημα παρουσιάζει συνεχή κάμψη και αυτή η εξέλιξη θα συνεχιστεί περαιτέρω με την υλοποίηση των μεταρρυθμίσεων στα πλαίσια της Ατζέντα 2000. Για πόσο καιρό ακόμα ο γεωργικός πληθυσμός θα ανεχθεί την μεγάλη ανισότητα μεταξύ των διαφόρων πληθυσμιακών ομάδων, εξέλιξη στην οποία μας οδηγεί σε όλο και αυξανόμενο βαθμό η ΚΓΠ; Τη στιγμή που οι άλλες πληθυσμιακές ομάδες αυξάνουν τα εισοδήματά τους, οι γεωργοί υφίστανται μείωση των εισοδημάτων τους. Αυτή η πολιτική ενέχει τα στοιχεία μιας σοβαρής κρίσης και συνεπώς αδυνατώ να την υποστηρίξω.

<SPEAKER ID=29 LANGUAGE="FR" NAME="des Places">
Κύριε Πρόεδρε, αγαπητοί συνάδελφοι, εν συντομία θα πω ότι δεν μπορούμε παρά να υποστηρίξουμε την έκθεση του συναδέλφου μας κ. Rosado Fernandes, και ιδιαίτερα τις 28 τροπολογίες που εγκρίθηκαν από την Επιτροπή Γεωργίας.
<P>
Όπως έχω αναφέρει κατ' επανάληψη σε αυτή τη Συνέλευση, η Ευρωπαϊκή Ένωση είναι ο καθαρός εισαγωγέας του 70 % περίπου του καπνού που καταναλώνει. Γι' αυτό και στηρίζουμε την αρχή της ενίσχυσης της παραγωγής, εφόσον, υπενθυμίζω, οι περιφέρειες που παράγουν καπνό είναι κυρίως μειονεκτικές περιφέρειες και η καλλιέργεια του καπνού είναι η γεωργική παραγωγή που χρησιμοποιεί το περισσότερο εργατικό δυναμικό.
<P>
Εντούτοις, καταθέσαμε με την Ομάδα μου πέντε τροπολογίες, διότι είμαστε αντίθετοι αφενώς με τη δημοπρασία των συμβάσεωνκαλλιέργειας που δεσμεύει τον παραγωγό απέναντι στον πρώτο μεταποιητή και αφετέρου με τη δημιουργία ενός συστήματος εξαγοράς ποσοστώσεων.
<P>
Κύριε Πρόεδρε, η ΚΟΑ καπνού πρέπει να συνεχίσει να υφίσταται και πρέπει να δώσει τη δυνατότητα στην Ευρωπαϊκή Ένωση προοδευτικά να φτάσει στο επίπεδο της αυτάρκειας. Στην πραγματικότητα, η κατανάλωση καπνού πρέπει να μειωθεί με ομαλούς ρυθμούς και η διαχείριση της παραγωγής πρέπει να συνεχιστεί στο επίπεδο των 351.000 τόνων ευρωπαϊκού ακατέργαστου καπνού, ποσότητα σταθερή ανάμεσα στην πρόταση της νέας ΚΟΑ και της τρέχουσας ΚΟΑ.

<SPEAKER ID=30 LANGUAGE="ES" NAME="Izquierdo Rojo">
Κύριε Πρόεδρε, η ΚΟΑ του καπνού πρέπει να αντιμετωπισθεί με τα ίδια γενικά κριτήρια που διέπουν το υπόλοιπο των παραγωγών της ΚΓΠ και, επομένως, δεν υπάρχει καμία βάση ούτε για ακρότητες ούτε για διαφοροποιημένη αντιμετώπιση ή για άνιση μεταχείριση σε σχέση με τα άλλα προϊόντα της ΚΓΠ.
<P>
Θα ήταν επίσης πολύ ασυνεπές, σε μια εποχή όπου βασική προτεραιότητα της Ευρωπαϊκής Ένωσης είναι η απασχόληση, να μη λαμβάνεται υπόψη μια καλλιέργεια όπως αυτή, η οποία απορροφά πολύ εργατικό δυναμικό και προσφέρει απασχόληση στις γυναίκες, και εμείς να ενεργούμε χωρίς συνέπεια. Δεν μπορούμε αφενός να δηλώνουμε τις αρχές για την προτεραιότητα της απασχόλησης και, έπειτα, όταν έχουμε τις συγκεκριμένες πολιτικές, να τις παραβλέπουμε. Γι' αυτό τον λόγο είναι σωστό κατά την άποψή μου όλες οι προτάσεις σχετικά με αυτήν την ΚΟΑ να λαμβάνουν υπόψη τον αντίκτυπο που έχουν στην απασχόληση. Η μεταρρύθμιση αυτή πρέπει να ευνοήσει τους νεαρούς γεωργούς στις λιγότερο ευνοημένες περιοχές της Ένωσης.
<P>
Συμφωνώ ότι πρέπει να μπορούμε να καταστήσουμε συμβατή την υπεράσπιση της δημόσιας υγείας με το περιβάλλον, αλλά και το κοινωνικό βάρος με τις κοινωνικές επιπτώσεις αυτού του προϊόντος.
<P>
Πρέπει επίσης να βελτιώσουμε, κύριε Επίτροπε, γιατί αυτήν τη στιγμή βρίσκεται σε πολύ άσχημη κατάσταση, τη διαχείριση του Ταμείου Έρευνας, γιατί η μικρότερη ευρωπαϊκή παραγωγή καπνού δεν έχει ως αποτέλεσμα πολύ μικρότερη κατανάλωση. Το αποτέλεσμα είναι, απλά, ότι η Ευρωπαϊκή Ένωση θα πρέπει να εισάγει αυτό το προϊόν.
<P>
Είναι επίσης κατά τη γνώμη μου εύστοχη η διεύρυνση του ευέλικτου και προοδευτικού χαρακτήρα της μεταρρύθμισης υπέρ των παραγωγών, και επίσης συμφωνώ ότι είμαστε θρασείς όταν ερευνούμε τις νέες χρήσεις και ποικιλίες του καπνού. Οι εγγυήσεις απασχόλησης και εισοδήματος πρέπει να λαμβάνουν υπόψη τους παραγωγούς και πρέπει να καταβάλλεται προσπάθεια για την αποφυγή της μείωσης του εισοδήματός τους, γιατί τότε θα τους υποχρεώσουμε - χωρίς επιλογή, κύριε Επίτροπε - να εγκαταλείψουν αυτόν τον τομέα.
<P>
Χαίρομαι επίσης που δεν αντιλαμβανόμαστε ως ποιότητα μόνο τις τιμές του εμπορίου.

<SPEAKER ID=31 LANGUAGE="EN" NAME="McCartin">
Κύριε Πρόεδρε, συμφωνώ με όσους έχουν πει ότι αυτή η διαδικασία είναι πλέον κάπως άσκοπη. Με τη μεταρρύθμιση MacSharry επιχειρήθηκε η διατήρηση των εσόδων από τη γεωργία και, συγχρόνως, η σταθεροποίηση του αγροτικού πληθυσμού. Όπως μπορούμε να διαπιστώσουμε σήμερα, αυτά δεν έχουν υλοποιηθεί. Στη δεκαετία που διανύουμε, οι απασχολούμενοι στον τομέα της γεωργίας έχουν μειωθεί κατά 25 %, ενώ τα έσοδα έχουν μειωθεί περίπου κατά 20 %. Συνεπώς, οποιεσδήποτε βελτιώσεις της θέσης ορισμένων γεωργών έχουν αποβεί εις βάρος της απασχόλησης σε αυτό τον τομέα.
<P>
Η κατάσταση στην Ιρλανδία είναι ακόμη χειρότερη επειδή εξαρτώμαστε κατά πολύ από το βόειο και το πρόβειο κρέας. Όπως δήλωσε ο Jim Nicholson, η κατάσταση έχει φτάσει στα άκρα στη Βόρειο Ιρλανδία και το Ηνωμένο Βασίλειο λόγω της ισχύος της στερλίνας και παρατηρείται νέα και εμφανέστατη απροθυμία εκ μέρους των νέων να ασχοληθούν με τη γεωργία ως επάγγελμα.
<P>
Αυτή η διαδικασία είναι εντελώς άσκοπη επειδή, λαμβάνοντας υπόψη τους περιορισμούς που επιβάλλονται από τον προϋπολογισμό, σε συνδυασμό με τις αποφάσεις της ΓΣΔΕ, έχουμε ελάχιστα περιθώρια να επηρεάσουμε την τιμή που μπορούν να καθορίσουν οι γεωργοί για τα προϊόντα τους. Αυτή η ετήσια διαδικασία θα πρέπει να εξετάζει την κατάσταση της γεωργικής βιομηχανίας, τη μακροπρόθεσμη βιωσιμότητά της, αναγνωρίζοντας ότι το μερίδιό μας στην παγκόσμια παραγωγή έχει μειωθεί περισσότερο από ποτέ. Αν και η αγορά μεγαλώνει, η Ατζέντα 2000 δεν μας εξασφαλίζει τίποτα παραπάνω από τη στρατηγική που ακολουθούσαμε με τη μεταρρύθμιση MacSharry, προκειμένου να εκμεταλλευτούμε αυτές τις επεκτεινόμενες αγορές και να διατηρήσουμε τη βιωσιμότητα της ευρωπαϊκής γεωργίας.

<SPEAKER ID=32 NAME="Λαμπράκη">
Κύριε Πρόεδρε, η πρόταση της Επιτροπής για την αγορά του καπνού κυριαρχείται από την ιδέα της εξαγοράς και, βεβαίως, δεν υπάρχουν προτάσεις για τη βελτίωση της ποιότητας, όπως είπε ο κ. Fischler. Γι' αυτό, άλλωστε, έχει απορρίψει και όλες τις τροπολογίες μας που προβλέπουν ή προωθούν τη βελτίωση της ποιότητας του ευρωπαϊκού καπνού. Η λογική της εξάλειψης της καλλιέργειας του καπνού από μειονοτικές περιοχές θα έχει τεράστιες αρνητικές οικονομικές, κοινωνικές και πολιτιστικές συνέπειες στις περιοχές αυτές.
<P>
Κύριε Fischler, γνωρίζετε και εσείς, όπως και εγώ και όλοι μας, ότι σε αυτές τις περιοχές δεν είναι δυνατόν να υπάρξουν εναλλακτικές καλλιέργειες. Γι' αυτό και παραδοσιακά οι κάτοικοι εδώ και εκατοντάδες χρόνια καλλιεργούν καπνό.
<P>
Υπάρχει το επιχείρημα ότι ο καπνός συνδέεται με βλάβες της υγείας. Πράγματι, αλλά ακόμη δεν ξέρουμε μέχρι ποιο βαθμό το κάπνισμα συμμετέχει σε θέματα υγείας και, δεύτερον, υπάρχουν και άλλα προϊόντα που μπορούν να δημιουργήσουν προβλήματα υγείας, όπως είναι τα γαλακτοκομικά. Δεν σας άκουσα να σταματάτε τις αγορές των γαλακτοκομικών, επειδή αυξάνουν τη χοληστερίνη. Ξέρετε πόσα καρδιακά επεισόδια οφείλονται στα γαλακτοκομικά προϊόντα; Κυρίως, πρέπει να καταλάβουμε ότι και να σταματήσουμε τον ευρωπαϊκό καπνό, το κάπνισμα θα συνεχίσει να υπάρχει στην Ευρώπη. Και αν το θέλετε, πιστεύω ότι πίσω από όλη αυτή την αντικαπνιστική εκστρατεία, κρύβεται η προσπάθεια μεγάλων εταιρειών για εισαγωγή φτηνού καπνού, που είναι χειρότερης ποιότητας από τον ευρωπαϊκό καπνό.
<P>
Θα ήθελα να σας πω ότι τα τελευταία στατιστικά στοιχεία από τις Ηνωμένες Πολιτείες δείχνουν ότι ο τρόπος με τον οποίο γίνεται η εκστρατεία -αυτή η αμερικανική υστερία που έχει κατακλύσει σήμερα και την Ευρώπη- αντί να μειώνει, αυξάνει τους καπνιστές στο επίπεδο των νέων ηλικιών. Ας μην δημιουργήσουμε καταστάσεις σαν την ποτοαπαγόρευση στην Αμερική. Ας μείνουμε εμείς Ευρωπαίοι, ας μείνουμε δηλαδή στο μέσο όρο.
<P>
Θέλω επίσης να συγχαρώ τον εισηγητή κ. Fernandes γιατί πιστεύω ότι η έκθεσή του είναι προς τη σωστή κατεύθυνση.

<SPEAKER ID=33 LANGUAGE="IT" NAME="Filippi">
Κύριε Πρόεδρε, δύο σύντομες κουβέντες σχετικά με τις δύο εκθέσεις - μία σχετικά με τον οίνο και μία άλλη σχετικά με τον καπνό - όντας, συνολικά, σύμφωνος με την τοποθέτηση που έγινε από τους δύο εισηγητές, τους οποίους συγχαίρω για την εργασία που επιτέλεσαν. Όσον αφορά τον οίνο, και ειδικά τις τροπολογίες που παρουσιάστηκαν - οι οποίες, σύμφωνα με τον Επίτροπο κ. Fischler, είναι δύσκολο να γίνουν δεκτές γιατί αύριο θα παρουσιαστεί η οργανική μεταρρύθμιση του τομέα της αμπελουργίας - θα ήθελα μόνο να υπογραμμίσω την σημασία του προβλήματος. Στην δέσμη τιμών των δύο προηγούμενων ετών, εγώ ο ίδιος είχα παρουσιάσει μία πρόταση που στόχευε στην ανανέωση του κανονισμού σχετικά με τις επαναφυτεύσεις και τις εκριζώσεις. Έχει βρεθεί πλέον μια σχετική ισορροπία στην αγορά σε γενικό επίπεδο. Τώρα είναι ανάγκη να τελειοποιήσουμε τον μηχανισμό. Κατά την γνώμη μου, πρέπει να πετύχουμε έναν εξορθολογισμό της διαχείρισης, κατά τρόπο ώστε αυτή η ισορροπία της αγοράς να συναντάται σε όλες τις μεγάλες παραγωγικές περιοχές.
<P>
Σχετικά με τον καπνό θα ήθελα να πω μόνο ένα πράγμα: καθώς είδα ότι υπάρχουν τροπολογίες - που εμπνέονται πιθανώς από καλές προθέσεις - οι οποίες στοχεύουν στην αντιμετώπιση ενδεχόμενων αναδιαρθρώσεων και μετατροπών της παραγωγής, ας προσπαθήσουμε πάντως να μην είμαστε δημαγωγικοί στις τοποθετήσεις μας. Εγώ, για παράδειγμα, ζω σε μία περιφέρεια, το κάτω Βένετο, η οποία - όπως εξάλλου και η περιοχή της Βενετίας ή η επαρχία της Βερόνας - ζει από την καλλιέργεια του καπνού. Έτσι, πριν μιλήσουμε για αναδιάρθρωση ας αναφέρουμε ποιες είναι οι εναλλακτικές λύσεις, διαφορετικά κάνουμε δημαγωγία.

<SPEAKER ID=34 LANGUAGE="DA" NAME="Iversen">
Κύριε Πρόεδρε, πρέπει να δηλώσω την απογοήτευσή μου με τα αποτελέσματα του έργου του κ. Rosado Fernandes όσον αφορά την προκείμενη έκθεση. Αντί για μία προοδευτική έκθεση με νέα νοοτροπία, που θα ερευνά τρόπους βελτίωσης των μεταρρυθμίσεων στον τομέα ακατέργαστου καπνού, παρουσιάστηκε μία έκθεση που ακολουθεί την πεπατημένη και προτείνει ένα σωρό ενισχύσεις στην καπνοκαλλιέργεια και την παραμονή των αγροτών σε μια εξαιρετικά απρόσφορη παραγωγή. Αλλά δεν φτάνουν μόνο αυτά. Ο εισηγητής δίνει επίσης μεγάλη βαρύτητα στο ότι πρέπει να δοθούν ενισχύσεις στους νέους αγρότες, ώστε να αναλάβουν την παραγωγή. Με άλλα λόγια, έχει κατά νου να οδηγήσει μια ολόκληρη νέα γενιά στο επάγγελμα, ούτως ώστε η ΕΕ να μπορεί για πολλά χρόνια στο μέλλον να συνεχίσει να παράγει καπνά κακής ποιότητας, που μπορούν να διατεθούν μόνο αν στηριχθούν με μεγάλες κοινοτικές επιδοτήσεις. Θεωρώ παράλειψη της έκθεσης ότι δεν υποστηρίζει την καλή πρωτοβουλία της Επιτροπής για εξαγορά ποσοστώσεων από τους αγρότες που επιθυμούν να εγκαταλείψουν τον τομέα. Θεωρώ επίσης παράλειψη ότι δεν υπάρχει μια νέα νοοτροπία βάσει της οποίας οι αγρότες αυτών των ευάλωτων περιοχών θα στηριχθούν και θα ενημερωθούν για το πώς μπορούν να μεταστρέψουν τις καλλιέργειές τους σε ακίνδυνα προϊόντα.
<P>
Επιπλέον, βρίσκω θλιβερό το γεγονός ότι ο εισηγητής δεν επιθυμεί να στηριχθεί το Ταμείο Έρευνας με περισσότερους πόρους. Πώς θα μπορέσει λοιπόν το Ταμείο Έρευνας να λειτουργήσει αποτελεσματικά; Ή είναι τελικά της άποψης ότι πρέπει να είναι ανίκανο να δράσει; Οφείλω να πω, κύριε Πρόεδρε, ότι είμαι άκρως απογοητευμένος με αυτή την έκθεση.

<SPEAKER ID=35 LANGUAGE="ES" NAME="Fernαndez Martνn">
Κύριε Πρόεδρε, πρόκειται για την τρίτη πρόταση τροποποίησης της ΚΟΑ του ακατέργαστου καπνού σε λίγα μόνο χρόνια. Τρεις μεταρρυθμίσεις σε πέντε χρόνια φαίνεται να αρκούν για τον καθορισμό της κατάστασης μιας κρίσης η οποία δεν έχει επιλυθεί.
<P>
Τα μέτρα που έχουν εφαρμοσθεί, ειδικά το καθεστώς επιδοτήσεων, επέτρεψαν τη διατήρηση των καλλιεργειών και τη επιβίωση του τομέα αλλά δεν προσέφεραν καμία λύση στα διαρθρωτικά τους προβλήματα. Οι ευρωπαϊκές καπνοπαραγωγικές περιοχές συγκαταλέγονται ανάμεσα στις λιγότερο ανεπτυγμένες της Ένωσης και για τις θέσεις εργασίας που προσφέρει η καπνοκαλλιέργεια δεν υπάρχει εναλλακτική λύση με νέες ευκαιρίες απασχόλησης. Η μόνη εναλλακτική λύση της καλλιέργειας του ακατέργαστου καπνού είναι η ανεργία για τις περιοχές οι οποίες ήδη πλήττονται από τα υψηλότερα επίπεδα ανεργίας στην Ένωση.
<P>
Σε αυτό το πλαίσιο, αντιλαμβάνομαι, κύριε Επίτροπε, πως η πρόταση που κάνετε είναι η καλύτερη από αυτές που είναι δυνατές, παρότι δεν αντιμετωπίζει κανένα από τα ουσιαστικά προβλήματα που πλήττουν τον τομέα αυτό, όπως φάνηκε στην έκθεση του κ. Rosado Fernandes.
<P>
Για όλα αυτά, κύριε Επίτροπε, θα υπερψηφίσουμε την πρότασή σας.

<SPEAKER ID=36 LANGUAGE="SV" NAME="Virgin">
Κύριε Πρόεδρε, η έκθεση για τον καπνό είναι μία γνωμοδότηση επί της πρότασης του Συμβουλίου, πρόταση η οποία αναφέρεται σε ορισμένες αλλαγές στην αγορά του ακατέργαστου καπνού, οι οποίες, μεταξύ άλλων, θίγουν ορισμένα θέματα ποιότητας. Ωστόσο, δεν θίγεται το γενικότερο θέμα κατά πόσον είναι δικαιολογημένο να υπάρχουν επιδοτήσεις, κάτι που είναι πολύ παράξενο αν ληφθεί υπόψη η συζήτηση για τις βλαβερές συνέπειες του καπνού και την απαγόρευση των διαφημίσεων των προϊόντων καπνού που το Κοινοβούλιο αποφάσισε πριν από ένα μήνα. Ήταν μία τόσο ιδιαίτερη περίπτωση, ώστε η πλειοψηφία των βουλευτών του Κοινοβουλίου θεώρησε ότι το πρόβλημα ήταν τόσο μεγάλο ώστε να νομιμοποιείται το γεγονός ότι δεν ελήφθησαν υπόψη οι προϋποθέσεις που τίθενται από τον κοινοτικό κανονισμό.
<P>
Στη γνωμοδότηση της Επιτροπής Περιβάλλοντος, Δημόσιας Υγείας και Προστασίας των Καταναλωτών προτείνεται, μεταξύ άλλων, η κατάργηση των επιδοτήσεων μέσω του κοινοτικού προϋπολογισμού για την παραγωγή καπνού στην Ευρωπαϊκή Ένωση το αργότερο κατά την εσοδεία του έτους 2006. Αυτός ο προσανατολισμός διατυπώθηκε επίσης στις τροπολογίες υπ. αριθ. 37, 55, 65, 66 και 67&#x02D9; αξίζει να υποστηρίξουμε αυτές τις προτάσεις. Δεν υπάρχει αμφιβολία ότι η επιδότηση της καλλιέργειας ενός προϊόντος που προκαλεί τόσο μεγάλες βλάβες είναι ένας ανεύθυνος τρόπος κατασπατάλησης δημόσιων πόρων, χρημάτων των ευρωπαίων φορολογούμενων διότι, στο κάτω κάτω, ο καπνός ευθύνεται για τον θάνατο περισσοτέρων από μισό εκατομμύριο ανθρώπων ετησίως στην ΕΕ. Το ποσό της οικονομικής ενίσχυσης κυμαίνεται γύρω στο ένα δισεκατομμύριο Ecu ετησίως, ή 7.500 Ecu ανά καλλιεργητή. Αυτό αποτελεί μεγάλη επιβάρυνση για όλα τα άλλα συστήματα ενίσχυσης στην ΕΕ, μία επιβάρυνση που θα μπορούσε, μέσω της απόφασης για την κατάργησή της, να απαλλειφθεί - μια κατάργηση η οποία πρέπει φυσικά να γίνει με κοινωνικά αποδεκτό τρόπο.

<SPEAKER ID=37 LANGUAGE="IT" NAME="Baldarelli">
Κύριε Πρόεδρε, κύριε Επίτροπε, πρώτα απ' όλα συμμερίζομαι την πρόταση για μία μεγαλύτερη ολοκλήρωση μεταξύ παραγωγής και μεταποίησης στις τιμές των γεωργικών προϊόντων στον τομέα της κάνναβης. Όσον αφορά τον καπνό, θα ήθελα να επισημάνω την διαφορά ύφους μεταξύ του Επιτρόπου κ. Fischler και του Επιτρόπου κ. Flynn. Ο Επίτροπος Flynn έχασε, οπωσδήποτε, το στυλ του στους κόλπους αυτής της επιτροπής όταν εξερράγη, χειρονομώντας μάλιστα - δεν καταλάβαινε κανείς και πολύ καλά τί ήθελε να παραστήσει - με τρόπο που ήταν εντελώς εσφαλμένος κατά της μεταρρύθμισης του τομέα του καπνού. Πιστεύω ότι δεν είναι σωστό ένας Επίτροπος να συμπεριφέρεται με αυτόν τον τρόπο όταν η απόφαση έχει ληφθεί με συλλογικό τρόπο από την Επιτροπή.
<P>
Ερχόμενος στον καπνό, έχουν ήδη λεχθεί πολλά σχετικά με την ποιότητα και την απασχόληση. Εγώ θα ήθελα να επισημάνω μερικά σημεία. Πιστεύω ότι είναι σημαντικό, κ. Επίτροπε, να υπάρξει μία σαφής ανακοίνωση της Επιτροπής προς το Κοινοβούλιο όσον αφορά το ποσό που καθορίστηκε για την έρευνα, το 5 % ετησίως. Εμείς θεωρούμε σημαντικό να ανακοινωθεί στο Κοινοβούλιο με ποιο τρόπο θα χρησιμοποιηθεί το Ταμείο Έρευνας: όχι μόνο οι αριθμοί αλλά, αναλυτικά, και τα αποτελέσματα αυτού του Ταμείου.
<P>
Είμαι σύμφωνος με τη διαβάθμιση της πριμοδότησης και τη θεωρώ χρήσιμη πρόταση. Πιστεύω ότι η διαβάθμιση της πριμοδότησης πρέπει να συνδέεται και με την απασχόληση, την ποιότητα, αλλά θα ήθελα διευκρινίσεις όσον αφορά τις περιβαλλοντικές δεσμεύσεις. Θεωρώ, για παράδειγμα χρήσιμη την αύξηση από 2 % σε 5 % της ενίσχυσης προς τους συνεταιρισμούς, που θα μπορούσαν να την χρησιμοποιήσουν κυρίως για την βελτίωση της ποιότητας όπως, ειδικότερα, και για την ανάπτυξη των θεμάτων περιβαλλοντικού χαρακτήρα που είναι πολύ, παρά πολύ σημαντικές σε αυτήν την παραγωγή. Θεωρώ ότι η διαβάθμιση πρέπει να λαμβάνει υπόψη και τις νέες μεθόδους παραγωγής, αν και όχι εις βάρος της μεγάλης δέσμευσης για την απασχόληση, δεδομένου ότι εάν η Ευρωπαϊκή Ένωση δαπανά τόσο σημαντικούς πόρους για τον καπνό το κάνει, κυρίως, γιατί έχει αναλάβει μία μεγάλη δέσμευση όσον αφορά την απασχόληση σε πολλές περιφέρειες όπου καταγράφονται πολύ σοβαρά προβλήματα απασχόλησης. Αναφέρομαι στον μεσογειακό χώρο καθώς και σε μερικές περιοχές της χώρας μας.

<SPEAKER ID=38 LANGUAGE="ES" NAME="Garriga Polledo">
Κύριε Πρόεδρε, κυρίες και κύριοι, παρεμβαίνω για να υπερασπιστώ τη θέση της Επιτροπής Ελέγχου του Προϋπολογισμού σχετικά με τη μεταρρύθμιση του τομέα του ακατέργαστου καπνού, η οποία εκφράζεται στην έκθεση Rosado.
<P>
Η επιτροπή μας θεωρεί αποδεκτή την πρόταση μεταρρύθμισης που υπέβαλε η Επιτροπή, παρότι θέλουμε να εισαγάγουμε μια σειρά τροπολογιών οι οποίες έχουν κυρίως ως σκοπό να ενδυναμώσουν τον ρόλο του Ευρωπαϊκού Κοινοβουλίου στη διαδικασία μεταρρύθμισης αυτού του τομέα.
<P>
Η εν λόγω προσπάθεια πιστεύουμε ότι θα πρέπει να καταβληθεί μέσω μιας αλλαγής της διαδικασίας, από το άρθρο 23 έως το άρθρο 43, παράγραφος 2 της Συνθήκης. Το ζήτημα αυτό της επιτροπολογίας, το οποίο ανακοίνωσε ο κύριος Επίτροπος και το οποίο δεν θα υποστηρίξει, θα αποτελούσε εγγύηση ότι οι πολιτικές θέσεις που υποστηρίζει αυτό το Κοινοβούλιο, ιδιαίτερα η διατήρηση μιας ποιοτικής κοινοτικής παραγωγής καπνού, θα ακουστούν και θα ληφθούν υποχρεωτικά υπόψη από την Επιτροπή σχετικά με όλα όσα αφορούν αυτή τη μεταρρύθμιση.
<P>
Από την άλλη, λυπόμαστε που ο Επίτροπος δεν θέλει να αποδεχτεί αυτήν την αλλαγή διαδικασίας ούτε σε άλλες μεταρρυθμίσεις.
<P>
Η θέση μας, και αυτή του εισηγητή κ. Rosado Fernandes, είναι σε κάθε περίπτωση, κατά τη γνώμη μας, πολύ πιο ρεαλιστική και επαρκής σε ό, τι αφορά το γενικό πρόβλημα της κοινοτικής παραγωγής σε σύγκριση με αυτήν που εξέφρασε, για παράδειγμα, ο συντάκτης γνωμοδότησης της Επιτροπής Προϋπολογισμών.
<P>
Εν πάση περιπτώσει, ο δρόμος της μεταρρύθμισης είναι ανοικτός. Πιστεύω πως το Ευρωπαϊκό Κοινοβούλιο πρέπει να αναμιχθεί στην υποστήριξη των καλλιεργητών και παραγωγών καπνού.

<SPEAKER ID=39 LANGUAGE="SV" NAME="Wibe">
Κύριε Πρόεδρε, το Κοινοβούλιο έλαβε την απόφαση να απαγορευτεί η διαφήμιση των προϊόντων καπνού. Επίσης, λάβαμε απόφαση για απαγόρευση της έμμεσης διαφήμισης των προϊόντων καπνού. Δίνουμε οικονομική ενίσχυση σε ενημερωτικές εκστρατείες που καλούν τους ανθρώπους να σταματήσουν να καπνίζουν. Δίνουμε επίσης οικονομική ενίσχυση στην έρευνα για την καταπολέμηση των βλαβερών συνεπειών του καπνού στην υγεία. Ωστόσο, τη μεγαλύτερη ενίσχυση τη δίνουμε στην καλλιέργεια του καπνού, έναν σπόρο που κάθε χρόνο οδηγεί στον θάνατο εκατοντάδες χιλιάδες ανθρώπους στην Ένωση.
<P>
Σε όλο τον κόσμο πεθαίνουν πολύ περισσότεροι άνθρωποι από τον καπνό παρά από το AIDS. Αυτό είναι παράλογο! Γνωρίζω ότι ομιλώ εκ μέρους όλων των Σουηδών βουλευτών και με τη συναίνεση όλου του σουηδικού λαού όταν λέω ότι αυτή η πολιτική πρέπει να τερματιστεί. Η οικονομική ενίσχυση δεν μπορεί να δικαιολογείται με το πρόσχημα της δημιουργίας απασχόλησης ή στο ότι κάποιος άλλος, εν τοιαύτη περιπτώσει, θα παρήγαγε τον καπνό. Με την ίδια λογική θα μπορούσαμε εξίσου να ενισχύσουμε την παραγωγή πυρηνικών ή χημικών και βιολογικών όπλων. Ο πυρήνας του προβλήματος δεν είναι οικονομικός αλλά ηθικός. Οι πολίτες της Ένωσης δεν θέλουν να χρηματοδοτούν την καλλιέργεια αυτού του βλαβερού σπόρου.

<SPEAKER ID=40 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=4>
Μεταρρύθμιση της ΚΑΠ (ΑΤΖΕΝΤΑ 2000)
<SPEAKER ID=41 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0219/98) του κυρίου Cunha, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με τη μεταρρύθμιση της Κοινής Γεωργικής Πολιτικής (Ατζέντα 2000 - Πρώτο μέρος - Κεφάλαιο ΙΙΙ) [COM(97)2000 - C4-0522/97].

<SPEAKER ID=42 NAME="Cunha">
Κύριε Πρόεδρε, κύριε Επίτροπε, αγαπητοί συνάδελφοι, σκοπός της παρούσας έκθεσης είναι να προσφέρει στο Ευρωπαϊκό Κοινοβούλιο ένα σύνολο γενικών αρχών, οι οποίες θα μπορούν να χρησιμοποιηθούν ως πλαίσιο αναφοράς για τη μεταγενέστερη έγκριση των εκθέσεων σε κάθε διαφορετικό τομέα.
<P>
Υπό αυτή την έννοια, θα επιθυμούσα ως εισηγητής να τονίσω ορισμένα σημεία ουσιαστικής σημασίας.
<P>
Πρώτον: η πραγματικότητα της ευρωπαϊκής γεωργίας δεν περιορίζεται απλώς και μόνο στον μικρό αριθμό παραγωγών που έχουν τη δυνατότητα να εξάγουν δίχως επιστροφές. Είναι αναγκαίο η μείωση των τιμών να προωθηθεί με πιο συγκρατημένο τρόπο και να διατηρηθούν τα καθεστώτα παρέμβασης στους τομείς του βοείου κρέατος και του ελαιόλαδου, σε αντίθεση με όσα προτείνει η Επιτροπή.
<P>
Δεύτερον: η συντελούμενη μεταρρύθμιση της ΚΓΠ δεν μπορεί να περιοριστεί στη μείωση των εγγυημένων τιμών και στην αντιστάθμισή τους με τη χορήγηση άμεσων ενισχύσεων στην παραγωγή. Σχετικά με αυτό, οι προτάσεις της Επιτροπής θα πρέπει να αναθεωρηθούν, από τη στιγμή που απορρέουν από ένα θεμελιώδες σφάλμα ανάλυσης. Το συγκεκριμένο σφάλμα συνίσταται στο ότι δεχόμαστε την αρχή ότι όλοι ανεξαιρέτως οι γεωργοί αντιμετωπίζουν με ισότιμους όρους τις εξωτερικές προκλήσεις που συνεπάγονται της ΓΣΔΕ, κάτι που δεν αντιστοιχεί στην πραγματικότητα. Όμως όλοι γνωρίζουμε ότι τα λιγότερο εξειδικευμένα γεωργικά συστήματα, τα πιο περιφερειακά, τα περισσότερο εκτατικά, με χαμηλότερη παραγωγικότητα, και εν γένει οι γεωργικές παραγωγές των μειονεκτικών, ορεινών, ερημικών και αρκτικών περιοχών εμφανίζουν ήδη εξ αρχής σημαντικό συγριτικό μειονέκτημα και θα είναι τα πρώτα θύματα της παγκοσμιοποίησης των γεωργικών αγορών σε περίπτωση που η ΚΓΠ δεν τους παράσχει τα ελάχιστα απαραίτητα εφόδια που θα διασφαλίσουν την επιβίωσή τους.
<P>
Τρίτον: δικαιολογείται, επομένως, μια ενδυνάμωση των οριζοντίων μέτρων και ενισχύσεων, καθώς και αυτών που συνδέονται με το έδαφος, το περιβάλλον, το δάσος, τη διαφοροποίηση του παραγωγικού ιστού των περιοχών που περισσότερο εξαρτώνται από τη γεωργία, των μέτρων και ενισχύσεων που αποσκοπούν στην προαγωγή της ποιότητας και στην αξιοποίηση των περιφερειακών προϊόντων, στη βελτίωση της υγείας των φυτών και των ζώων, στη διασύνδεση με την απασχόληση και στην προώθηση των μειονεκτικών περιοχών. Η πρόταση που αφορά την ανάπτυξη της υπαίθρου, αν και διακρίνεται από σαφήνεια, θα έπρεπε ωστόσο να εγγυάται την επίτευξη του προαναφερόμενου στόχου. Όμως, απέχει πολύ από το να το επιτυγχάνει, δεδομένου του ελάχιστου ύψους των προβλεπόμενων δημοσιονομικών πόρων. Η Επιτροπή πολύ ορθώς ονομάζει "δεύτερο πυλώνα» τη συγκεκριμένη πολιτική για την ανάπτυξη της υπαίθρου. Ωστόσο, εάν η Επιτροπή δεν προβεί σε ουσιαστική τροποποίηση του ύψους αυτών των ενισχύσεων, δεν θα έχουμε έναν πυλώνα αλλά, στην καλύτερη περίπτωση, έναν "πυλωνάκο» ή ένα απλό "τοιχάκι».
<P>
Τέταρτον: θεωρώ σωστή την πρόταση της Επιτροπής να χρηματοδοτήσει την πολιτική ανάπτυξης της υπαίθρου μέσω της κατευθυντήριας γραμμής, μιας και έτσι θα δοθεί η δυνατότητα ενίσχυσης της εσωτερικής συνοχής της ΚΓΠ και θα αποφευχθούν τα διπλά κριτήρια και η διττή αντιμετώπιση των διαφορετικών κατηγοριών γεωργικών παραγωγών. Για το λόγο αυτό, θα έπρεπε επίσης να χρηματοδοτείται η συγκεκριμένη συνιστώσα από την κατευθυντήρια γραμμή και στην περίπτωση των περιφερειών που εντάσσονται στο Στόχο 1.
<P>
Πέμπτον: δίχως να θέτουμε υπό αίρεση τη διεύρυνση, οφείλουμε να συνειδητοποιήσουμε ότι είναι θεμιτές οι επιφυλάξεις και οι φόβοι των γεωργών, ενόψει του μεγάλου αριθμού μεταρρυθμίσεων και προσαρμογών που έχουν ήδη υποστεί και ενόψει του μεγέθους των σημερινών και μελλοντικών επιπτώσεων της ΓΣΔΕ. Για το λόγο αυτό, καθώς και για λόγους σαφήνειας και διαφάνειας, φρονώ ότι η χρηματοδότηση του συνόλου των προενταξιακών μέτρων, είτε αφορούν είτε όχι το γεωργικό τομέα, θα πρέπει να αντλείται από ειδικό κονδύλιο, ανεξάρτητο από τις πιστώσεις που διατίθενται για την κάθε ξεχωριστή κοινή πολιτική, και μόνο στη συνέχεια να ενσωματωθεί σε αυτές, στο βαθμό που υλοποιείται η ένταξη της κάθε χώρας.
<P>
Έκτον: παρά το ότι ο κάθε παραγωγικός τομέας της γεωργίας παρουσιάζει τις δικές του ιδιομορφίες, το γεγονός ότι χορηγούνται άμεσες εισοδηματικές ενισχύσεις μόνο στους τομείς που κατά το παρελθόν απελάμβαναν μεγαλύτερου επιπέδου προστασίας δημιουργεί όλο και περισσότερα προβλήματα οικονομικής και κοινωνικής συνοχής. Στην πραγματικότητα, κάποιες καλλιέργειες, όπως π.χ. οι μεσογειακές καλλιέργειες, ποτέ στο παρελθόν δεν απέλαυσαν προστασίας μέσω του συστήματος ενίσχυσης των τιμών, οπότε ούτε και σήμερα δέχονται εισοδηματικές ενισχύσεις.
<P>
Έχουμε να κάνουμε, μακροπρόθεσμα, με μια ανυπόφορη κατάσταση, η οποία θα ωθήσει την Ευρωπαϊκή Ένωση στο να διαβλέψει στο μέλλον την καθιέρωση συστημάτων χορήγησης ενισχύσεων που θα στηρίζονται σε άλλους παράγοντες, πέρα από την αντιστάθμιση της μείωσης των τιμών. Σε περίπτωση που δεν προχωρήσουμε μελλοντικά σε μια τέτοια διόρθωση, θα οδηγηθούμε σε ένα είδος απαρτχάιντ ανάμεσα στους γεωργικούς παραγωγούς, εφόσον ορισμένες καλλιέργειες θα δικαιούνται άμεσες ενισχύσεις ενώ άλλες θα αποκλείονται από αυτό το δικαίωμα.
<P>
Έβδομον: έχει θεμελιώδη σημασία να συμβάλει η ΚΓΠ στην ενδυνάμωση της οικονομικής και κοινωνικής συνοχής στους κόλπους της Ευρωπαϊκής Ένωσης, στο πνεύμα της Συνθήκης του Αμστερνταμ, διασφαλίζοντας μια βασική ισορροπία μεταξύ παραγωγών, εδαφών και προϊόντων, σύμφωνα άλλωστε με τη δήλωση των υπουργών Γεωργίας και με τα ίδια τα συμπεράσματα της Συνόδου Κορυφής του Δεκεμβρίου.
<P>
Τέλος, όγδοον, θα πρέπει να επισημανθεί ότι η Επιτροπή οφείλει να αντιμετωπίσει με τη μέγιστη σοβαρότητα τις επικείμενες διαπραγματεύσεις σχετικά με τη μελλοντική πορεία της ΓΣΔΕ. Έχει αποδειχθεί ότι σήμερα στην Ευρώπη υπάρχει μία και μόνο πραγματικότητα, που θεμελιώνεται στην πολυλειτουργικότητα της γεωργίας της και στον οικογενειακό χαρακτήρα των γεωργικών της εκμεταλλεύσεων. Η μέση επιφάνεια αυτών των εκμεταλλεύσεων, 18 εκτάρια, δεν συγκρίνεται με τις εκατοντάδες εκτάρια που συνιστούν τη μέση επιφάνεια των γεωργικών εκμεταλλεύσεων των κυριότερων ανταγωνιστών της στις παγκόσμιες αγορές. Δεν μπορούμε να συγκρίνουμε κάτι που δεν είναι συγκρίσιμο, ούτε να πέσουμε στην παγίδα να ενδιαφερόμαστε για τα συμφέροντα άλλων. Πέραν τούτου, είναι αναγκαίο οι θεμιτοί κανόνες των συναλλαγών να λαμβάνουν υπόψη ζητήματα τόσο σημαντικά όπως είναι η ευαισθησία των καταναλωτών, οι χρηστές περιβαλλοντικές πρακτικές και ο σεβασμός των ανθρωπίνων δικαιωμάτων και των θεμελιωδών ελευθεριών.
<P>
Ολοκληρώνοντας, απευθύνω έκκληση στην Επιτροπή ώστε να λάβει υπόψη της τις παραπάνω κατευθυντήριες αρχές που προτείνω και που ευελπιστώ ότι θα εγκριθούν από το Κοινοβούλιο. Σε περίπτωση που αυτό συμβεί, τότε θα διαθέτουμε επιτέλους μια δίκαιη Κοινή Γεωργική Πολιτική που θα βρίσκεται σε θέση να ανταποκριθεί μελλοντικά με δίκαιο τρόπο στις προσδοκίες των γεωργών.

<SPEAKER ID=43 NAME="Cunningham">
Κυρία Πρόεδρε, κυρίες και κύριοι, η μεταρρύθμιση της ΚΓΠ αποτελεί καίριο στοιχείο της Ατζέντα 2000. Σε ό, τι αφορά αυτό το θέμα, επιτρέψτε μου να τονίσω εξαρχής ότι είναι ζωτικής σημασίας να αναπτύξουμε έναν ειλικρινή, εποικοδομητικό διάλογο ανάμεσα στο Συμβούλιο και το Κοινοβούλιο πάνω σε αυτά τα θέματα. Ένας τέτοιος διάλογος, που διεξάγεται σύμφωνα με τους όρους των Συνθηκών, μπορεί μόνο να ωφελήσει όσους θα λάβουν μέρος. Μπορεί να αποβεί μόνο προς όφελος του γενικού συμφέροντος. Θα δώσει τη δυνατότητα σε καθένα από τα δύο θεσμικά όργανα να συνεργαστεί με τα άλλο, προκειμένου να ενθαρρυνθούν αμφότερα να συμμετάσχουν πλήρως στις αποφάσεις.
<P>
Όσον αφορά τη μεταρρύθμιση της ΚΓΠ, το Συμβούλιο Υπουργών Γεωργίας έχει ήδη κάνει μία επιτυχημένη αρχή με την υποβολή των προτάσεων της Επιτροπής σε ένα ειδικό Συμβούλιο Γεωργίας στις 31 Μαρτίου. Το Συμβούλιο έχει αναγνωρίσει την ανάγκη μεταρρύθμισης, προκειμένου να καθοριστεί ένας σαφής προσανατολισμός για την ανάπτυξη της ευρωπαϊκής γεωργίας. Ένας εξίσου σημαντικός λόγος είναι για να γίνει αποδεκτή η προσεχής διεύρυνση της Ένωσης. Υπάρχουν επίσης οι προκλήσεις με τις οποίες ερχόμαστε αντιμέτωποι λόγω των μελλοντικών διαπραγματεύσεων του Παγκόσμιου Οργανισμού Εμπορίου.
<P>
Επιτρέψτε μου να γίνω σαφής πάνω σε αυτό. Δεν έχουμε άλλη εναλλακτική λύση από το να προγραμματίσουμε από τώρα το πώς θα ανταποκριθούμε σε αυτές τις προκλήσεις, με τις οποίες γνωρίζουμε ότι θα έρθουμε αντιμέτωποι. Έχουμε ήδη αρχίσει αυτή τη σημαντική διαδικασία. Το Συμβούλιο έχει αναγνωρίσει διάφορα καίρια ζητήματα με το οποία θα πρέπει να ασχοληθούμε στο επόμενο στάδιο των διαπραγματεύσεων σε ό, τι αφορά τις προτάσεις της Επιτροπής. Σε αυτά συμπεριλαμβάνεται η ανάγκη μείωσης των τιμών ενισχύσεων στο βαθμό που αρμόζει και ο καθορισμός ενός χρονοδιαγράμματος στα πλαίσια του οποίου θα επιτευχθεί αυτή η μείωση, ο ενδεδειγμένος χαρακτήρας των αντισταθμίσεων για τις αποφασιζόμενες μειώσεις τιμών, οι προϋποθέσεις σύμφωνα με τις οποίες τα κράτη μέλη θα μπορούν να πάρουν αποφάσεις σχετικά με τη στήριξη της γεωργίας, ο μελλοντικός ρόλος της επιβολής περιορισμών επί της παραγωγής, όπως των ποσοστώσεων γάλακτος, στα πλαίσια της μεταρρύθμισης της ΚΓΠ και η κατάλληλη ισορροπία ενίσχυσης ανάμεσα τους τομείς παραγωγής, τους παραγωγούς και τις περιοχές της Ένωσης.
<P>
Τέλος, υπάρχει το θέμα της ανάπτυξης της γεωργικής οικονομίας και της προστασίας της υπαίθρου, συμπεριλαμβανομένης της πολυλειτουργικής γεωργίας. Εκτός από την ανάγκη μεταρρύθμισης διαφόρων επιμέρους προϊόντων, το Συμβούλιο χαιρετίζει τις προτάσεις της Επιτροπής για την αντιμετώπιση των γενικότερων προβλημάτων που πλήττουν όλες τις αγροτικές περιοχές στους κόλπους της Ένωσης. Η γεωργία είναι πράγματι ένα σημαντικό μέρος της αγροτικής Ευρώπης, αλλά αποτελεί ένα μόνο μέρος και χρειάζεται να εξετάσουμε τί μπορεί να γίνει σε ευρωπαϊκό επίπεδο για τις αγροτικές κοινότητες και περιοχές ως σύνολο. Το Συμβούλιο έχει ως εκ τούτου καθορίσει ένα σαφές πλαίσιο για το επόμενο στάδιο των διαπραγματεύσεων σε ό, τι αφορά τις προτάσεις της Επιτροπής.
<P>
Αυτά τα καίρια ζητήματα τίθενται επί του παρόντος στους αρχηγούς κυβερνήσεων στο Κάρντιφ, ενώ έχουμε συναντηθεί για να τα συζητήσουμε εδώ στο Κοινοβούλιο. Η βρετανική Προεδρία θα συνεχίσει να εργάζεται επισταμένως κατά τη διάρκεια των εβδομάδων που απομένουν. Έπειτα, το έργο αυτό θα συνεχιστεί υπό την Προεδρία των αυστριακών συναδέλφων μας. Το κλειδί για την επιτυχία θα είναι να πετύχουμε τη σωστή ισορροπία ανάμεσα στα συμφέροντα καταναλωτών και παραγωγών της Ένωσης και τις ανάγκες προστασίας του περιβάλλοντος, κατά την προώθηση μίας βιώσιμης πολύπλευρης δομής για την ευρωπαϊκή γεωργία. Αυτή η δομή θα πρέπει να είναι αρκετά γερή, έτσι ώστε να ανταποκριθεί στις προκλήσεις που έχω εξηγήσει και να ανταγωνιστεί αποτελεσματικά σε παγκόσμιο επίπεδο.

<SPEAKER ID=44 NAME="Colom i Naval">
Κυρία Πρόεδρε, θα ήθελα να σας πω, σε γενικές γραμμές, πως η Επιτροπή Προϋπολογισμών είναι σύμφωνη με την έκθεση που υπέβαλλε ο κ. Cunha.
<P>
Προφανώς, θα προτιμούσαμε να είχαν γίνει αποδεκτές αυτολεξεί οι τροπολογίες μας αλλά, βέβαια, δεν υπάρχουν πολλές διαφωνίες. Τουναντίον, πιστεύω πως υπάρχουν κυρίως συμφωνίες.
<P>
Αλλά υπάρχει για την Επιτροπή Προϋπολογισμών ένα σημαντικό ερώτημα σχετικά με όλα όσα υποστηρίζει ο κ. Cunha, υπάρχουν ή όχι χρήματα;
<P>
Στην παράγραφο 36 ζητείται μεγαλύτερη χρηματοδότηση και, ειλικρινά, εμείς της Επιτροπής Προϋπολογισμών, πρέπει να πούμε πως αυτό κατά τη γνώμη μας είναι ένα πρόωρο αίτημα, και τονίζω τη λέξη πρόωρο. Δεν λέμε πως δεν είναι δικαιολογημένο ως αίτημα αλλά, αυτήν τη στιγμή, κατά τη γνώμη μας, είναι απλά πρόωρο.
<P>
Για αυτόν τον λόγο, είχαμε ζητήσει, στο ψήφισμα του Δεκεμβρίου, να συμπεριληφθεί μια ρήτρα αναθεώρησης των δημοσιονομικών προοπτικών έτσι ώστε, κατά περίπτωση, να αντιμετωπισθεί αυτή η συμπληρωματική ανάγκη, εφόσον προκύψει.
<P>
Πιστεύουμε, όπως πολύ καλά είπε ο κ. Cunha, πως κύριος σκοπός της μεταρρύθμισης της ΚΓΠ ή της ΚΓΑΠ -συμπεριλαμβανομένης της αγροτικής πολιτικής- δεν είναι η αποταμίευση αλλά η βελτίωση της εν λόγω πολιτικής.
<P>
Είναι αλήθεια πως, από το 1988, πραγματοποιείται μία συνεχής συστηματική αποταμίευση - μεταξύ του ανώτατου ορίου της πρώτης κατηγορίας και του γεωργικού προϋπολογισμού - της τάξης του 1 έως 1, 5 δισ. Ecu ετησίως. Επιπλέον, ο προϋπολογισμός πάντα υπερέβαινε τις εκτελούμενες δαπάνες. Γι' αυτόν τον λόγο είμαστε προσεκτικοί.
<P>
Σας εγγυώμαι όμως πως, αν διαπιστώσουμε πως δημιουργούνται προβλήματα, θα υποστηρίξουμε την Επιτροπή Γεωργίας στην απόκτηση αυτής της συμπληρωματικής χρηματοδότησης.
<P>
Στην παράγραφο 57, η Επιτροπή Γεωργίας θεωρεί πως οι δαπάνες διεύρυνσης θα πρέπει να ακολουθήσουν την κατευθυντήρια γραμμή αλλά, κατά τη γνώμη μας, αυτό αντιτίθεται σε αυτό που είχαμε πει τον Δεκέμβριο: πως οι γεωργικές δαπάνες προένταξης και διεύρυνσης πρέπει να καλυφθούν από αυτήν την κατευθυντήρια γραμμή. Έτσι, πιστεύουμε πως το ΕΓΤΠΕ και η γεωργική πολιτική πρέπει να αποτελέσουν μία βάση εντός της πολιτικής συνοχής και όχι, όπως έχει φτάσει να ειπωθεί, μια αντιδιαρθρωτική βάση.

<SPEAKER ID=45 NAME="Pinel">
Κυρία Πρόεδρε, αγαπητοί συνάδελφοι, αναρωτιέμαι για τη χρησιμότητα των συντακτών γνωμοδότησης, εφόσον το Συμβούλιο τοποθετείται πριν να τους ακούσει. Θα σας εκφράσω, παρ' όλα αυτά, τη γνώμη της Επιτροπής Περιφερειακής Πολιτικής.
<P>
Η αναθεώρηση της κοινής γεωργικής πολιτικής που προτάθηκε από την Ατζέντα 2000, εγείρει πλήθος ερωτημάτων και πολλές ανησυχίες. Πολλοί φοβούνται ότι οι αγροτικές περιοχές θα υποφέρουν από αυτή τη μεταρρύθμιση. Το πρόβλημα ξεπερνά αυτό της γεωργίας που ήδη είναι σημαντικό. Η πρόκληση που πρέπει να αντιμετωπιστεί είναι η επίτευξη μιας ισόρροπης χωροταξίας ώστε να αποτραπούν η εγκατάλειψη των αγροτικών ζωνών και οι καταστροφικές της επιπτώσεις που είναι η ερήμωση ολόκληρων περιοχών και η ανάπτυξη ήδη πυκνοκατοικημένων αστικών συγκεντρώσεων, που κατατρώγουν όλο και περισσότερο τα κοινοτικά κεφάλαια.
<P>
Η σημασία της ανάπτυξης της υπαίθρου για μια ισορροπημένη χωροταξία καθώς και για τη διαφύλαξη της φυσικής και πολιτιστικής κληρονομιάς, όπως και οι ιδιαιτερότητες του τομέα της αλιείας και οι ανάγκες χρηματοδότησης της κοινής πολιτικής αλιείας καθιστούν αναγκαία τη δημιουργία, στο πλαίσιο του νέου στόχου 2, ενός ανεξάρτητου και εξειδικευμένου υποστόχου, ειδικά για τις αγροτικές και τις εξαρτώμενες από την αλιεία περιφέρειες.
<P>
Η συγκέντρωση όλων των μέτρων ανάπτυξης της υπαίθρου στον νέο κανονισμός σχετικά με το ΕΓΤΠΕ μπορεί να αποτελέσει ενδιαφέρον μέτρο, με την προϋπόθεση το ΕΓΤΠΕ θα συνεχίσει να χρηματοδοτεί μόνο δράσεις που συνδέονται άμεσα με τη γεωργία, καθώς και με τις ζώνες που εξαρτώνται από την αλιεία που δεν πρέπει να τις ξεχνάμε. Είναι επίσης αναγκαίο να παρουσιάσει η Επιτροπή συγκεκριμένες προτάσεις για τη σύνδεση της γεωργίας με το έδαφος: τοπικά προϊόντα, σήμανση, κλπ. Πέρα από την ενίσχυση της ποιότητας, αυτό θα βοηθούσε στο να προφυλαχτούμε από τον αθέμιτο ανταγωνισμό χωρών με χαμηλούς μισθούς και χωρίς κοινωνική προστασία. Η φιλοδοξία μας πρέπει να είναι να δώσουμε τη δυνατότητα αρμονικής ανάπτυξης των μικρών γεωργικών και βιοτεχνικών εκμεταλλεύσεων ευνοώντας τις συμπληρωματικές δραστηριότητες, όπως ο τουρισμός και η πώληση απευθείας στους καταναλωτές.
<P>
Έτσι, θα αποκτήσουμε τα μέσα για να δώσουμε ζωή στις απειλούμενες από ερήμωση υπαίθρους μας και να διατηρήσουμε ένα δυναμικό αγροτικό περιβάλλον στην επικράτεια και των δεκαπέντε κρατών μελών της Ένωσης, σύμφωνα με την επιθυμία που εκφράστηκε στην πρόσφατη σύνοδο κορυφής του Λουξεμβούργου. Αυτό απαιτεί να συνεχίσουμε την προσπάθεια που έχει ξεκινήσει στο πλαίσιο του σημερινού στόχου 5α για να ενθαρρύνουμε τις επενδύσεις και την εγκατάσταση των νέων αγροτών και των νέων αλιέων, αλλά και για να συμβάλουμε στη μεταποίηση και στην εμπορία των γεωργικών και δασοκομικών προϊόντων και για να ευνοήσουμε την ανάπτυξη των ορεινών περιφερειών.
<P>
Αυτές είναι μερικές από τις ανησυχίες που εκφράστηκαν από την Επιτροπή Περιφερειακής Πολιτικής, ανησυχίες που ο κ. Cunha και η Επιτροπή Γεωργίας αποδέχτηκαν ευχαρίστως να συμπεριλάβουν στην έκθεσή τους. Τους εκφράζουμε τις ευχαριστίες μας.

<SPEAKER ID=46 NAME="Πρόεδρος">
Ευχαριστώ κύριε Pinel! Ρωτάτε για το νόημα της συζήτησης, όταν η προεδρία του Συμβουλίου... Με ακούτε; Μα, δεν προσέχετε τι λέω! Δεν χρειάζεται λοιπόν να το πω, αλλά ήθελα να παραπέμψω στο ότι η Επιτροπή, κύριε Pinel, λαμβάνει το λόγο στο τέλος της συζήτησης.

<SPEAKER ID=47 NAME="Souchet">
Κυρία Πρόεδρε, η Επιτροπή Αλιείας υιοθέτησε ομόφωνα τα συμπεράσματα που είχα προτείνει στα πλαίσια της γνωμοδότησης που είχε εκπονηθεί για την Επιτροπή Γεωργίας. Αυτή η τελευταία, από την πλευρά της, επιβεβαίωσε αυτά τα συμπεράσματα. Κατέθεσα, ωστόσο, εξ ονόματος της Ομάδας μου, δύο τροπολογίες που επικαιροποιούν τα συμπεράσματα της γνωμοδότησής μου σε συνάρτηση με τις πρώτες προτάσεις που έγιναν από την Επιτροπή.
<P>
Στην πραγματικότητα, όπως συμβαίνει και στις περιπτώσεις προτάσεων που αφορούν την ανάπτυξη της υπαίθρου, φαίνεται αναγκαία η κατάρτιση ενός ειδικού οριζόντιου κανονισμού στον τομέα της αλιείας και της υδατοκαλλιέργειας που να ενσωματώνει το σύνολο των μηχανισμών του παλαιού στόχου 5α.
<P>
Τί νόημα θα είχε η κοινή πολιτική αλιείας που δε θα εφαρμοζόταν πλέον στο σύνολο της επικράτειας των κρατών μελών και απ' όπου θα είχαν αποκλειστεί οι περιφέρειες που δεν περιλαμβάνονται στους νέους στόχους 1 και 2; Αν εφαρμόζαμε τις σημερινές προτάσεις της Επιτροπής, η ΚΑΠ θα κατέληγε απλά σε ένα σύνολο τεχνικών περιορισμών που θα επιβάλλονταν στους αλιείς μας και σε μια πολιτική καταστροφής αλιευτικών σκαφών. Αυτή η παρέκκλιση θα έβρισκε σύμφωνους όσους δεν βλέπουν την ΚΑΠ παρά σαν ένα μεταβατικό μηχανισμό, ένα απλό προμήνυμα της ολοκληρωτικής ελευθέρωσης του τομέα, ενώ αυτή η κοινή πολιτική είχε ως στόχο και αιτιολογία την ενδυνάμωση του τομέα της αλιείας σε όλα τα κράτη μέλη που διαθέτουν παράκτιες ζώνες.
<P>
Η Επιτροπή Αλιείας ζητάει λοιπόν να μας προτείνει η Επιτροπή επειγόντως αυτό τον οριζόντιο κανονισμό για την αλιεία, ο οποίος θα πρέπει να χρηματοδοτηθεί - όπως η ανάπτυξη της υπαίθρου - με τη μεσολάβηση του ΕΓΤΠΕ και να εγγραφεί στον προϋπολογισμό στην κατευθυντήρια γραμμή της γεωργίας.
<P>
Οι πιστώσεις που είναι απαραίτητες για τον τομέα της αλιείας είναι περιορισμένες σε όγκο, αλλά η σημασία τους είναι μεγάλη, είτε στις παράκτιες και θαλάσσιες ζώνες, που είναι ευαίσθητες, είτε στις αγροτικές ζώνες με ηπειρωτικές υδατοκαλλιέργειες.
<P>
Όλοι μας σοκαριστήκαμε πολύ από την πλήρη απουσία της λέξης "αλιεία» στην πρώτη έκδοση της ανακοίνωσης της Επιτροπής με τίτλο "Ατζέντα 2000», σα να μην είχε η Ευρωπαϊκή Ένωση ακτές. Έχοντας επίγνωση του λάθους της, η Επιτροπή μας παρουσίασε ένα σχέδιο που περιελάμβανε τις εξαρτώμενες από την αλιεία περιφέρειες στον νέο στόχο 2. Αυτό το βήμα είναι στη σωστή κατεύθυνση αλλά παραμένει ανεπαρκές, διότι το σύνολο των αλιέων της Ευρωπαϊκής Ένωσης δραστηριοποιείται στις κοινές ζώνες και θα ήταν πραγματικά απαράδεκτο το ποσοστό ενίσχυσης για την εφαρμογή της κοινής πολιτικής αλιείας να ποικίλει, ανάλογα με το λιμάνι πρόσδεσης των αλιευτικών σκαφών, από 0 έως 75 %.

<SPEAKER ID=48 LANGUAGE="IT" NAME="Fantuzzi">
Κυρία Πρόεδρε, αναγνωρίζω στον συνάδελφο κ. Cunha ότι επιτέλεσε μία καλή εργασία, χρήσιμη για τα επόμενα στάδιά μας. Ίσως όμως θα μπορούσε να είχε προσπαθήσει να εργαστεί με μεγαλύτερη πεποίθηση προς έναν πιο σαφή και δραστικό συμβιβασμό, γιατί είναι παρά πολλά τα σημεία αυτού του ψηφίσματος. Αυτό υπενθυμίζει επίσης την ανάγκη να υπάρχουν πιο αυστηροί κανόνες στην εργασία του Κοινοβουλίου, για να αποφεύγουμε να καταλήγουμε πάντα σε έγγραφα ποταμούς, που πνίγουν την ουσία σε μία θάλασσα από πράγματα που επαναλαμβάνονται και είναι προφανή. Δεν μπορώ έπειτα να καταλάβω ποιο όφελος έχει από αυτό η δική μας δυνατότητα θεώρησης.
<P>
Εάν ο σκοπός αυτής της έκθεσης πρωτοβουλίας είναι να καθορίσει τις σχέσεις σχετικά με τις τομεακές πλευρές της "Ατζέντα 2000 ", η επιτυχία της εν τούτοις δεν θα εξαρτηθεί μόνο από τον έξοχο εισηγητή, κ. Cunha, αλλά πιστεύω, σε μεγάλο μέρος, από την δική μας μελλοντική εργασία. Θα χρειαστεί να δούμε δηλαδή κατά πόσον όλοι μαζί θα μπορέσουμε να ξεκινήσουμε από αυτό το κείμενο για να κινηθούμε σε ένα ομοιογενές σχέδιο μεταρρύθμισης της ΚΓΠ. Τα πρώτα σημάδια συζήτησης στο Συμβούλιο Υπουργών, Υπουργέ Cunningham, δεν αφήνουν και πολλά περιθώρια ελπίδας. Σε μια περίοδο όπου γίνεται λόγος μόνο για το παγκόσμιο πρωτάθλημα ποδοσφαίρου, θα μπορούσε να πει κανείς ότι στο γήπεδο ακόμα οι παίκτες χρονοτριβούν. Είμαστε σύμφωνοι όσον αφορά τους ωραίους ορισμούς, όπως το ευρωπαϊκό γεωργικό πρότυπο, η πολυλειτουργικότητα, ο ανταγωνισμός, η αγροτική ανάπτυξη, αλλά μόλις περνάμε από την αναγγελία αρχών στα συγκεκριμένα γεγονότα αναφύονται έντονες διαφορές και όλα απορροφώνται στην θάλασσα των ατομικών συμφερόντων, με τον κίνδυνο να δούμε να δημιουργείται ένας σημαντικός όγκος μιας λίστας για ψώνια.
<P>
Εμείς οι σοσιαλιστές διακρίνουμε δύο κινδύνους. Ο πρώτος αφορά τον κίνδυνο να εξαρτηθεί η συζήτηση από τις εγγυήσεις τιμών της πολιτικής αγορών και από την αποκλειστική τους σημασία. Η αγροτική πολιτική θα παρέμενε, στην περίπτωση αυτή, ακόμα ο ασθενής πυλώνας της κοινής γεωργικής πολιτικής, παρά την Διάσκεψη του Cork και τη δέσμευση των Επιτρόπων. Ενώ αντίθετα - εμείς το είπαμε σε μια διάσκεψη πέρσι τον Νοέμβριο - η διαρθρωτική πολιτική στην γεωργία είναι αυτή που πρέπει να αναλάβει όλο και περισσότερο τον ρόλο της πολιτικής κλειδί, που θα στοχεύει στις επενδύσεις στους διάφορους τομείς, στην ποιότητα και στα εδάφη. Εάν η αγορά γίνεται όλο και πιο σημαντική και οι παραδοσιακές προστασίες όλο και λιγότερο σημαντικές, η πραγματική πολιτική αγοράς που θα μπορεί να στηριχθεί στο μέλλον είναι η διαρθρωτική και αγροτική πολιτική.
<P>
Ο δεύτερος κίνδυνος είναι όλη η προβληματική του οριζόντιου κανονισμού της ΚΓΠ - διαβάθμιση, καθορισμός ενός ανώτατου ορίου, cross compliance - να αποτελέσει το τέλος μιας χαμένης ευκαιρίας. Σε μία περίοδο όπου η επικουρικότητα είναι περισσότερο παρά ποτέ της μόδας, πιστεύουμε ότι το να θέσουμε πλήρως υπό την ευθύνη των κρατών μελών αυτό το πακέτο των τόσο σημαντικών ζητημάτων είναι ένα λάθος, μία επιλογή που κάποιοι θα μπορούσαν να θεωρήσουν εξαιρετικά θαρραλέα, αλλά η οποία, στην πραγματικότητα - κατά την γνώμη μου - φανερώνει το λιγοστό θάρρος από την πλευρά της Επιτροπής να αναλάβει, σε ευρωπαϊκό επίπεδο, αποφάσεις συναφείς με όσα κατ' επανάληψη έχει διατυπώσει και με όσα μας ζητά μια κοινή γνώμη όλο και πιο προσεκτική σε όσα συμβαίνουν μέσα στο μαύρο κουτί της κοινής γεωργικής πολιτικής.

<SPEAKER ID=49 LANGUAGE="DE" NAME="Goepel">
Κυρία Πρόεδρε, μόνο δύο παρατηρήσεις για την έκθεση Cunha. Κατά πρώτον, θέλω να παρατηρήσω ότι πρόκειται για μία πολύ καλή έκθεση. Γιατί; Ο κ. Cunha κατόρθωσε να επιτύχει μία λογική συνύπαρξη μεταξύ των υφισταμένων εγγράφων θέσεων των ομάδων του Κοινοβουλίου και των μελλοντικών εκθέσεων σχετικά με τους τομείς παραγωγής στο πλαίσιο της Ατζέντας 2000. Επιπλέον, ο εισηγητής τήρησε τη σύσταση που του έγινε από την Επιτροπή Γεωργίας και Ανάπτυξης της Υπαίθρου να μην χρησιμοποιήσει στην έκθεσή του λεπτομέρειες, πράγμα που ωστόσο δεν τον εμπόδισε - και δικαιολογημένα - να καταστήσει σαφή την άποψη της επιτροπής σχετικά με τα κύρια σημεία της μελλοντικής Ατζέντας 2000.
<P>
Κατά δεύτερον, τον κύριο ρόλο στη συζήτηση για την Ατζέντα 2000 διαδραματίζει η μείωση των τιμών στη θέση της λίγο ή πολύ επαρκούς αντιστάθμισης, κύριε Επίτροπε. Μπορεί να συζητήσει κανείς για το θέμα αυτό με οποιονδήποτε τρόπο. Όμως θα πρέπει να διασφαλισθεί ότι ο γεωργός δεν θα εξοικονομεί τα προς το ζην αποκλειστικά ή κυρίως από αντισταθμιστικές παροχές, αλλά ότι θα είναι σε θέση να συμμετέχει στην αγορά περισσότερο απ' ό, τι συμμετείχε μέχρι σήμερα. Αυτό είναι ακριβώς το σημείο που συγκινεί προπάντων τους ψηφοφόρους μας, οι οποίοι μας έστειλαν εδώ στο Σώμα, και από τους οποίους όλο και περισσότεροι δεν κατανοούν καθόλου, ως μη γεωργοί, το συγκεκριμένο σύστημα χρηματοδότησης.
<P>
Ρώτησαν όμως ποτέ αυτοί οι ψηφοφόροι μας γιατί για παράδειγμα η μείωση των τιμών παραγωγής που έγινε στο πλαίσιο της μεταρρύθμισης MacSharry, το 1992, δεν έγινε αισθητή στους καταναλωτές; Πώς θα διαμορφωθούν τα πράγματα με την μελλοντική μεταρρύθμιση Fischler, για να χρησιμοποιήσουμε και μία άλλη ονομασία για το τμήμα της Ατζέντας που αφορά τον γεωργικό τομέα. Κύριε Επίτροπε, θα γίνει το ψωμί φτηνότερο; Γιατί η τιμή των σιτηρών θα μειωθεί κατά 20 %. Θα γίνει πιο φτηνή η μπύρα; Τί χαρά για όλους εκείνους που έχουν μεγάλη αδυναμία στο ποτό αυτό! Γιατί το ποσοστό των σιτηρών είναι αρκετά μεγάλο σε αυτό το υπέροχο προϊόν και η τιμή τους θα μειωθεί. Θα φτηνύνει το κρέας με την προβλεπόμενη μείωση της τιμής κατά 30 %; Τί θα γίνει με την τιμή του βουτύρου; Αλλά και η τιμή των σύνθετων ζωοτροφών θα έπρεπε να διαμορφωθεί σε ευνοϊκότερα επίπεδα. Να τα αναμένουμε όλα αυτά; Εάν είναι έτσι τα πράγματα, τότε ασφαλώς οι ψηφοφόροι μας που δεν έχουν σχέση μόνο με τη γεωργία, ασφαλώς θα έδειχναν επιτέλους περισσότερη κατανόηση για την ευρωπαϊκή γεωργία. Μόνο που θα πρέπει, όταν ψωνίζουν, να διαπιστώνουν το αποτέλεσμα στο πορτοφόλι τους. Τότε θα ήταν πολύ πιο αξιόπιστη η ευρωπαϊκή γεωργία.

<SPEAKER ID=50 LANGUAGE="NL" NAME="Mulder">
Κυρία Πρόεδρε, τα συγχαρητήριά μου στον κ. Cunha, ο οποίος δούλεψε με μεγάλο ενθουσιασμό στην παρούσα έκθεση - είχαμε την εντύπωση ότι, όπως λέμε στις Κάτω Χώρες, αισθάνθηκε σαν ψάρι στο νερό.
<P>
Για τις προτάσεις της σχετικά με την Ατζέντα 2000, η Επιτροπή είχε τρία επιχειρήματα. Πρώτον, εάν δεν κάνουμε τίποτα, θα αντιμετωπίσουμε και πάλι πλεονάσματα παραγωγής. Δεύτερον, πρέπει να προετοιμασθούμε για τις επικείμενες διαπραγματεύσεις στον ΠΟΕ. Τρίτον, πρέπει να προετοιμασθούμε για την προσχώρηση των χωρών της Κεντρικής και Ανατολικής Ευρώπης. Η Ομάδα μου, και εγώ προσωπικά, θεωρούμε το τρίτο επιχείρημα πολύ πιο πειστικό από τα άλλα. Η διατήρηση της ειρήνης και της ασφάλειας στην Ευρώπη αξίζει μια θυσία και η γεωργία καλείται και εκείνη να πληρώσει ένα τίμημα, όπως άλλωστε και οι άλλοι τομείς της οικονομίας. Η Ομάδα μου υποστηρίζει λοιπόν κατ' αρχήν τις προτάσεις της Ατζέντας 2000.
<P>
Οι τιμές στην Ανατολική και στη Δυτική Ευρώπη πρέπει να αλληλοπροσεγγίζονται σταδιακά. Αυτό σημαίνει ότι στα δικά μας μέρη οι τιμές πρέπει να μειωθούν. Σε αντίθεση με την έκθεση Cunha, θεωρούμε ότι γι' αυτή τη μείωση της τιμής πρέπει να δοθεί για ορισμένα προϊόντα, για το γάλα για παράδειγμα, μια αντιστάθμιση. Παράλληλα θα χρειασθεί μια άλλη πολιτική, μια δραστήρια πολιτική για την ύπαιθρο. Δεν πιστεύω να το αμφισβητήσει κανείς αυτό, και το υποστηρίζουμε λοιπόν πλήρως.
<P>
Εκτός από το θέμα της αντιστάθμισης της μείωσης των τιμών, υπάρχει και κάτι άλλο: κατά τη γνώμη μας, λείπει από τις προτάσεις της Ατζέντας 2000 η ανάπτυξη νέων αγορών. Μπορούν να γίνουν πολλά ακόμα για την ποιότητα των γεωργικών προϊόντων. Πώς να την αναγνωρίζουν εύκολα οι καταναλωτές; Ελπίζω να υποβάλω αργότερα στο τρέχον έτος συγκεκριμένες προτάσεις στο Κοινοβούλιο.
<P>
Στις προτάσεις της Ατζέντας 2000 επισημαίνω και την έλλειψη προτάσεων για την "αγροτοποίηση». Θα έχουμε αποτέλεσμα μόνον εφόσον η Επιτροπή ακολουθήσει μια έμπρακτη πολιτική και καταστήσει υποχρεωτική τη χρήση ορισμένων προϊόντων. Όχι στις επιδοτήσεις, τουλάχιστον όχι πολλές επιδοτήσεις, αλλά μια απλή διάταξη: αυτό το προϊόν προέρχεται από τη γεωργία, είναι καλό για το περιβάλλον, άρα πρέπει υποχρεωτικά να το χρησιμοποιούμε σε μεγάλο βαθμό. Αυτό πάει να πει αποτελεσματική νέα αγορά για γεωργικά προϊόντα· το συνιστώ λοιπόν ανεπιφύλακτα.

<SPEAKER ID=51 LANGUAGE="PT" NAME="Rosado Fernandes">
Κυρία Πρόεδρε, κύριε Επίτροπε, θα ήθελα να συγχαρώ το συνάδελφο Arlindo Cunha για την έξοχη εργασία που έφερε σε πέρας, μια εργασία που είναι το αποτέλεσμα της πείρας του ως Υπουργού Γεωργίας της Πορτογαλίας, αλλά και ως Προεδρεύοντος του Συμβουλίου Υπουργών Γεωργίας, κάποτε στο παρελθόν, τον καιρό που ετίθετο σε εφαρμογή η μεταρρύθμιση MacSharry.
<P>
Είναι προφανές ότι διανύουμε πλέον ένα στάδιο όπου η Ευρώπη, αφού αισθάνθηκε υπερήφανη για το παιδί που έφερε στον κόσμο, ονόματι ΚΓΠ, αρχίζει τώρα να ντρέπεται γι' αυτό το παιδί που το θεωρεί μέχρι και νόθο. Η αλήθεια είναι ότι οι επιθέσεις κατά του φρουρίου που λέγεται Ευρώπη, που εξαπολύθηκαν στην παγκόσμια πιάτσα εκ μέρους της αμερικανικής πλευράς - της ομάδας Cairns - καθώς και όλων των άλλων ομάδων με ιστορικές διαδρομές πολύ διαφορετικές από τη δική μας, μεταξύ των οποίων συγκαταλέγεται και το ίδιο το Ηνωμένο Βασίλειο, οδήγησαν φυσιολογικά την Ευρώπη στο να αισθάνεται ντροπή για την ΚΓΠ που δημιούργησε και που τώρα θεωρεί σαν νόθο παιδί της, προϊόν της ευφυΐας της.
<P>
Αυτή είναι η κατάσταση στην οποία βρισκόμαστε, και αυτήν ακριβώς την κατάσταση η έκθεση του συναδέλφου κ. Cunha προσδοκά τουλάχιστον να βελτιώσει. Προσδίδει προσοχή στους νεαρούς γεωργούς, στέκεται με προσοχή στο θέμα του εδάφους, στο θέμα των κλιματολογικών διαφορών και διαφορών γονιμότητας των εδαφών που οφείλονται στη γεωγραφία, σε όλη την επικράτεια της Ευρώπης. Προσδίδει προσοχή σε πράγματα τα οποία κανείς άλλος δεν θεωρεί σημαντικά. Εντούτοις, δίδει υπερβολική προσοχή στον όρο "ανάπτυξη της υπαίθρου», κάτι το οποίο δεν θα με απασχολούσε τόσο πολύ, εφόσον ξέρω ότι είναι σχεδόν ουτοπικό να επιθυμεί κανείς μια ανάπτυξη της υπαίθρου η οποία θα στηρίζεται αποκλειστικά και μόνο στη γεωργία. Η ανάπτυξη της υπαίθρου θα πρέπει να συμβαδίζει με την ανάπτυξη των υπηρεσιών και της βιομηχανίας. Αυτό έδειξε η πείρα μου στην Πορτογαλία. Και βεβαίως, δεν γνωρίζω έστω και μία περίπτωση όπου η γεωργία αρκούσε από μόνη της για να φέρει την ανάπτυξη της οποιαδήποτε περιφέρειας. Ας είμαστε ειλικρινείς!
<P>
Εκτιμώ επίσης την εργασία που επετέλεσε έχοντας τη ματιά του διαρκώς στραμμένη στη ΓΣΔΕ. Αλλά όσον αφορά την Επιτροπή, θα ήταν ευχής έργον, τουλάχιστον, να προβληματιστεί. Με τη μείωση των τιμών, εκτός από το πράσινο και το γαλάζιο ταμείο, ποιο θα είναι άραγε το μαύρο ταμείο όπου θα βάλουν τους γεωργούς που περισσεύουν στην Ευρώπη; Θα ήθελα να μάθω τί αριθμό έχει αυτό το ταμείο...

<SPEAKER ID=52 LANGUAGE="ES" NAME="Jovι Peres">
Κυρία Πρόεδρε, θα ήθελα κατ' αρχάς να ευχαριστήσω τον κύριο Cunha για την εξαιρετική του έκθεση.
<P>
Η έκθεση αυτή δεν μπορεί να είναι παρά μια πρώτη προσέγγιση των μεταρρυθμίσεων που περιλαμβάνονται στην Ατζέντα 2000. Ωστόσο, παρουσιάζει μια πολύ σημαντική προστιθέμενη αξία, εφόσον έχει πραγματοποιήσει ένα έργο το οποίο θα έπρεπε να είχε διεξάγει η Επιτροπή, δεδομένου ότι είναι καθήκον της Επιτροπής να προτείνει νομοθετικές πρωτοβουλίες.
<P>
Πριν από την εξέταση των αρχών της Ατζέντα 2000, υπάρχει στην έκθεση του κυρίου Cunha η παρουσίαση μιας ανάλυσης των μειονεκτημάτων της μεταρρύθμισης της ΚΓΠ του 1992. Όταν πρόκειται να υπάρξει μια νέα μεταρρύθμιση της ΚΓΠ πρέπει να αναλυθούν πρώτα τα μειονεκτήματα της προηγούμενης μεταρρύθμισης. Ωστόσο, η Επιτροπή δεν το έκανε. Κατά τη γνώμη μου, αυτή είναι μια από τις μεγαλύτερες αξίες της έκθεσης Cunha.
<P>
Όταν θέλουμε να εμβαθύνουμε στις αρχές της μεταρρύθμισης του 1992, κανένα θεσμικό όργανο δεν μπορεί να επιτρέψει την παράβλεψη των επιπτώσεων της, που ήταν αρνητικές σε πολλές περιπτώσεις. Δεν μπορούμε να στρέφουμε αλλού το βλέμμα μας μπροστά στον τεράστιο αριθμό των γεωργικών εκμεταλλεύσεων που έχουν εξαφανιστεί και στις επιπτώσεις της στην κοινωνία της υπαίθρου και την κατανομή των εκτάσεων. Δεν μπορούμε να παραβλέπουμε τη μεγάλη καταστροφή της γεωργικής απασχόλησης, ιδίως όταν γίνονται πολιτικές δηλώσεις οι οποίες θέτουν τη δημιουργία απασχόλησης ως πολιτικό στόχο της Ευρωπαϊκής Ένωσης.
<P>
Ούτε μπορούμε να παραβλέψουμε πως η μεταρρύθμιση του 1992 όξυνε όλες τις ανισορροπίες που υπήρχαν στην ΚΓΠ. Αυξήθηκε η συγκέντρωση των ενισχύσεων σε λίγους αγρότες, αυξήθηκε η συγκέντρωση του προϋπολογισμού σε περιορισμένο αριθμό κοινών οργανώσεων αγοράς, ενώ στις μεσογειακές παραγωγές προσφέρονται λιγότεροι πόροι και γίνονται προτάσεις που συνεπάγονται την εξάρθρωσή τους.
<P>
Αν η έκθεση του κυρίου Cunha είχε σταματήσει εδώ, θα ήταν αρκετή. Η συνεισφορά της δίνει ένα πολιτικό μήνυμα ότι με την Ατζέντα 2000 παίζουμε με τη φωτιά. Η Ευρωπαϊκή Ένωση πρέπει να κατανοήσει πως ετοιμάζεται να προχωρήσει σε λάθος δρόμο. Αν σε αυτό προσθέσουμε τις παράλληλες προτάσεις διαρθρωτικής πολιτικής με τον νέο ρόλο του ΕΓΤΠΕ-Τμήμα Εγγυήσεων στις πλούσιες περιοχές, θα βρεθούμε ενώπιον μιας απώλειας γεωγραφικής συγκέντρωσης και μιας απώλειας συνοχής στην ύπαιθρο.
<P>
Συνεπώς, πρέπει, για ακόμη μια φορά, να ευχαριστήσουμε τον κύριο Cunha για τις προσπάθειες που κατέβαλε και θα πρέπει να καταλάβουν και άλλα θεσμικά όργανα πως η ευρωπαϊκή οικοδόμηση δεν μπορεί να γίνει με αφηρημένες δηλώσεις ούτε με πειράματα.
<P>
Θα ήταν επίσης απαραίτητο να επιδείξει η Ευρωπαϊκή Ένωση το πραγματικό της κύρος σε χώρους όπως ο Παγκόσμιος Οργανισμός Εμπορίου, όπου τις περισσότερες φορές λαμβάνει παθητική θέση και απαρνείται τις ίδιες της τις θέσεις.

<SPEAKER ID=53 LANGUAGE="DE" NAME="Graefe zu Baringdorf">
Κυρία Πρόεδρε, ο κ. Cunha υπέβαλε μία πολύ καλή έκθεση. Η Ομάδα μου θα την υποστηρίξει. Έκανε σαφές ότι αυτό το σύστημα παρεμβάσεων οδήγησε στο παρελθόν σε μεγάλες ανισότητες και αδικίες μεταξύ των παραγωγών, των κρατών μελών, και των περιφερειών και είχε καταστροφικές επιπτώσεις στις θέσεις εργασίας και στην ποιότητα των τροφίμων. Κύριε Fischler, το είπα και προηγουμένως, μία πολιτική μείωσης των τιμών στο πλαίσιο ενός συστήματος παρεμβάσεων οδηγεί στην αποχώρηση εκμεταλλεύσεων, είναι θανάσιμη για εκμεταλλεύσεις και περιοχές με ευαίσθητη παραγωγή που δεν ανήκουν στους ευνοημένους. Εδώ πρέπει να γίνει ένα ριζοσπαστικό βήμα. Πρέπει να βγούμε από το σύστημα παρεμβάσεων και αντί αυτού να ασκήσουμε μία πολιτική ολοκληρωμένης ανάπτυξης της υπαίθρου, όπως προβλέπεται στον δεύτερο πυλώνα της Ατζέντας 2000.
<P>
Εδώ είναι επειγόντως απαραίτητο η διαρθρωτική πολιτική να προσφερθεί με οριζόντια μορφή, επειδή σε πολλούς τομείς δεν θα αντέξουμε μία πολιτική μείωσης των τιμών ή μία εγκατάλειψη του συστήματος παρεμβάσεων χωρίς την ενίσχυση περιφερειακών αγορών. Αυτό θα οδηγούσε σε επιπλέον απώλειες θέσεων εργασίας. Για τον λόγο αυτό, επιβάλλεται επειγόντως να περάσουμε στον ανταγωνισμό ως προς την ποιότητα, κύριε Fischler, και στην παραγωγή για την παγκόσμια αγορά. Όποιος επιθυμεί να παράγει για την παγκόσμια αγορά, ας το κάνει, αλλά χωρίς κρατική βοήθεια, παρακαλώ. Τούτο θα οδηγούσε στην ανάκαμψη των τιμών στην παγκόσμια αγορά, ενώ θα δινόταν και πάλι σε πολλούς γεωργούς του τρίτου κόσμου μία ευκαιρία να εξασφαλίσουν τη δική τους ύπαρξη μέσω της παραγωγής τροφίμων για τις χώρες τους και για τις περιφέρειές τους. Εάν εξακολουθήσουμε το ντάμπινγκ, δαπανώντας δισεκατομμύρια, η εξέλιξη αυτή θα καταστραφεί για μεγάλο χρονικό διάστημα και θα προκύψουν πολλές κοινωνικές και οικολογικές αποδοκιμασίες.
<P>
Δυο λόγια ακόμα για την εξωτερική προστασία. Και τούτο επικυρώθηκε συνολικά από τις Ομάδες, και ελπίζω ότι η Επιτροπή θα παραμείνει στη γραμμή της και θα προστατεύσει την περιφερειακή ανάπτυξη στο πλαίσιο της Ευρωπαϊκής Ένωσης με τη λήψη μέτρων κατά του κοινωνικού και οικολογικού ντάμπινγκ από χώρες εκτός ΕΕ. Τούτο θα αποτελούσε και μία συμβολή για τη σταθεροποίηση της κατάστασης στην παγκόσμια αγορά, γεγονός που θα ωφελούσε με τη σειρά του τα πιο αδύνατα από την άποψη της γεωργικής παραγωγής κράτη.

<SPEAKER ID=54 LANGUAGE="FR" NAME="Barthet-Mayer">
Κυρία Πρόεδρε, κύριε Επίτροπε, αγαπητοί συνάδελφοι, ποιος θα μπορούσε να αμφισβητήσει ότι η γεωργία μας πρέπει να είναι σε θέση να συμμετάσχει στην επέκταση της παγκόσμιας αγοράς προετοιμαζόμενη για τη διεύρυνση και για τον επόμενο ΠΟΕ; Ποιος θα μπορούσε να αμφισβητήσει την ανάγκη επιβολής μιας καλύτερης κατανομής των ενισχύσεων, λαμβανομένης υπόψη της πολυλειτουργικότητας της γεωργίας; Επικροτούμε τις προθέσεις που έχουν ανακοινωθεί από την Επιτροπή, αλλά τρέμουμε μπροστά στις προτεινόμενες λύσεις που βασίζονται κυρίως στην τάση του λεγόμενου αναπόφευκτου, πάντα προς τη μεγαλύτερη ελευθέρωση του εμπορίου, με μια κατά συνέπεια γενικευμένη μείωση των τιμών και ως μοναδικό ορίζοντα ανάπτυξης τις πρώτες ύλες στο παγκόσμιο εμπόριο.
<P>
Η ανταγωνιστικότητα της ευρωπαϊκής γεωργίας δεν μπορεί να περιοριστεί σε αυτή και μόνο την παράμετρο. Η ποιότητα των προϊόντων, η μεταποίησή τους, η προσαρμογή τους στη διεθνή ζήτηση των δυναμικών εμπορικών πολιτικών μπορούν, όπως και οι χαμηλότερες τιμές, να τονώσουν το δυναμικό εξαγωγών μας. Δεν χρειαζόμαστε χαμηλότερο προϋπολογισμό αλλά καλύτερο προϋπολογισμό. Χρειαζόμαστε επαναπροσανατολισμό του προϋπολογισμού ώστε να ενισχυθεί το ευρωπαϊκό γεωργικό πρότυπο που ο κ. Cunha όρισε πολύ ωραία στην έκθεσή του και που συμφιλιώνει τον αναγκαίο οικονομικό προορισμό της γεωργίας με τις απαιτήσεις που σχετίζονται με την υγεία των καταναλωτών, την ποιότητα των προϊόντων, το περιβάλλον, την ανάπτυξη της υπαίθρου, την εγκατάσταση των νέων.
<P>
Αυτό είναι το πρότυπο που πρέπει να εμφυσήσει μια ενισχυμένη ΚΓΠ, χωρίς να επιτρέψει την επανεθνικοποίηση, ενσωματώνοντας την κοινοτική προτίμηση και δίχως να ξεχνά ότι είμαστε ελλειμματικοί σε κάποια είδη παραγωγής όπως τα ελαιοπρωτεϊνούχα, τα εσπεριδοειδή, τα ψάρια και η ξυλεία. Ας μην ξεκινάμε χωρίς θεμέλια και ας μη θεωρούμαστε εκ των προτέρων χαμένοι.
<P>
Μπροστά στις απαιτήσεις του ΠΟΕ θα είμαστε πολύ πιο δυνατοί να διαπραγματευτούμε την ΚΓΠ, εφόσον αυτή η ΚΓΠ έχει προηγουμένως τροποποιηθεί σε συνάρτηση με τους στόχους μας. Ας μην υποτιμούμε την πρόκληση. Πίσω από τη μεταρρύθμιση της ΚΓΠ και της Ατζέντας 2000, έχουμε να κάνουμε μια κοινωνική επιλογή. Εμείς οι πολιτικοί είμαστε αυτοί που πρέπει να αναλάβουμε την ευθύνη, και ευχαριστώ τον κ. Cunha που μας το θύμισε.

<SPEAKER ID=55 LANGUAGE="FR" NAME="des Places">
Κυρία Πρόεδρε, αγαπητοί συνάδελφοι, όταν ήμουν εισηγητής στην ανακοίνωση της Επιτροπής "Ατζέντα 2000», είχα ζητήσει από την Επιτροπή Γεωργίας τη σύνταξη μίας έκθεσης πρωτοβουλίας σχετικά με τη μεταρρύθμιση της κοινής γεωργικής πολιτικής και είμαι ευτυχής που αυτό το έργο ανατέθηκε στο φίλο και συνάδελφο κ. Cunha.
<P>
Ουσιαστικά, η "Ατζέντα 2000» μας προτείνει, σε ένα πολύ περιορισμένο δημοσιονομικό πλαίσιο, τη μεταρρύθμιση των δύο πιο σημαντικών πολιτικών: της κοινής γεωργικής πολιτικής και της διαρθρωτικής πολιτικής. Είχα μείνει έκπληκτος, εκείνη την εποχή, από την αποκλειστικά δημοσιονομική προσέγγιση της Επιτροπής όσον αφορά τις προτάσεις της μεταρρύθμισης των ΚΟΑ μεγάλων καλλιεργειών, της παραγωγής βοείου κρέατος και της παραγωγής γαλακτοκομικών προϊόντων. Δεν λαμβανόταν υπόψη η ιδιαιτερότητα της ευρωπαϊκής γεωργίας και η Επιτροπή, θέλοντας να συμβαδίσει με το παγκόσμιο γεωργικό πρότυπο, παρέλειψε να καθορίσει ένα πραγματικό ευρωπαϊκό γεωργικό πρότυπο που να υπολογίζει τις δικές μας ιδιαιτερότητες, τόσο από την άποψη της ανάπτυξης της υπαίθρου όσο και από την άποψη των χρήσεων των γαιών.
<P>
Η έκθεση του συναδέλφου κ. Cunha, όπως είχε υποβληθεί αρχικά, ήταν μια καλή έκθεση. Οι πολυάριθμες τροπολογίες που κατατέθηκαν στην Επιτροπή Γεωργίας στέρησαν από το κείμενο τη συνοχή του και συγχρόνως του έδωσαν τη χροιά μιας ορισμένης ιδεολογίας που παραβλέπει το γεγονός ότι η γεωργία είναι επίσης και κυρίως μια οικονομική δραστηριότητα.
<P>
Συμπερασματικά, κυρία Πρόεδρε, θα δώσω ένα παράδειγμα: εάν επιθυμούμε να συνεχίσει να υφίσταται η ευρωπαϊκή γεωργία, είναι αναγκαία η εγκατάσταση των νέων και η μόνη πολιτική που πραγματικά ευνοεί την εγκατάσταση των νέων αγροτών είναι το να τους προτείνουμε μια οικονομικά αποδοτική δραστηριότητα, βασισμένη σε μια μεσοπρόθεσμα ορατή γεωργική πολιτική. Ποια θα είναι η στάση της Ευρωπαϊκής Επιτροπής όταν θα ξεκινήσουν οι επόμενες διαπραγματεύσεις στον ΠΟΕ τον Ιούνιο του 1999; Καμία δυναμική στρατηγική δεν έχει καθοριστεί επί του παρόντος και η μεταρρύθμιση της γεωργικής πολιτικής, όπως έχει προταθεί από την Επιτροπή, δεν υπολογίζει αυτή τη διεθνώς σημαντική ημερομηνία. Αντιθέτως μάλιστα, για να αμβλύνει τις συνέπειες της μείωσης των τιμών, επιθυμεί να χορηγήσει στους αγρότες μερικές αποζημιώσεις και αυτό γνωρίζοντας ότι αυτές οι ενισχύσεις είναι μειωμένες στο τρέχον πλαίσιο των κανόνων της ΓΣΔΕ και ότι οι συμπολίτες μας δε θα καταλάβουν τη σκοπιμότητα αυτών των αποζημιώσεων.

<SPEAKER ID=56 LANGUAGE="FR" NAME="Martinez">
Κυρία Πρόεδρε, σήμερα το πρωί εξετάσαμε το ελαιόλαδο, τις τιμές των γεωργικών προϊόντων, τον καπνό... Σήμερα το απόγευμα, θα εξετάσουμε τη μπανάνα... Χάρη στην εξαιρετική έκθεση του κ. Cunha, μπορούμε να αντιδράσουμε στην ΚΓΠ τρίτου τύπου που μας προτείνει ο κ. Fischler. Υπήρχε η ΚΓΠ του Sicco Mansholt, η οποία βασιζόταν στις τιμές και τα έσοδα. Απολογισμός: εξαλείφθηκαν 12 εκατομμύρια χωρικοί, γεγονός που καθιστά τον Sicco Mansholt τον Πολ Ποτ των πόλντερ. Υπήρχε η ΚΓΠ της περιόδου 1984-1992, με τους σταθεροποιητές, τις ποσοστώσεις, τις ανώτατες εγγυημένες ποσότητες και... την αποτυχία. Μόλις χθες το βράδυ, μας εξήγησαν ότι τα αποθέματα σιτηρών ανέρχονταν σε 14 εκατομμύρια τόνους. Και τώρα, είναι η σειρά της τρίτης μεταρρύθμισης, που θυμίζει κάπως τον ιταλό μυθιστοριογράφο Lampedusa στο βιβλίο του Ο Γατόπαρδος : όλα πρέπει να αλλάξουν, για να μην αλλάξει τίποτα. Δεν υπάρχει καμία αλλαγή στα κίνητρα: το 1992, έπρεπε να προετοιμάσουμε την ΓΣΔΕ, το 1998, πρέπει να προετοιμάσουμε τον ΠΟΕ. Υπολογίζεται ότι το 21 % των καταγγελιών που απευθύνθηκαν στον ΠΟΕ αφορούν την Ευρώπη και ότι περισσότερο από το 1/3 των καταγγελιών προέρχεται από τις Ηνωμένες Πολιτείες.
<P>
Ομοίως, δεν υπάρχει καμία αλλαγή στον μηχανισμό: πρόκειται πάντα για το μαλθουσιανισμό και τη δημοσιονομική πολιτική. Ο μαλθουσιανισμός έγκειται στην πτώση των τιμών, την αγρανάπαυση, τα τρόφιμα στην παγκόσμια αγορά, τη βίαιη χειρουργική επέμβαση (π.χ., για τα αμπέλια), και η δημοσιονομική πολιτική έγκειται στη σφιχτή λογιστική, τον ορθολογισμό, τον ακόμη αυστηρότερο ορθολογισμό εφόσον πρέπει πλέον να χρηματοδοτηθούν - με το μαγικό ποσό του 1, 25 % του ΑΕΠ - και η προενταξιακή περίοδος και η ένταξη.
<P>
Στην πραγματικότητα, πέρα από τα τεχνικά ζητήματα που πραγματεύεται ο κ. Cunha, δηλαδή το no food , την αποδέσμευση των ενισχύσεων στην παραγωγή, την ποιότητα των προϊόντων, τον καθορισμό ανώτατου ορίου στις ενισχύσεις, την ασφάλεια, κτλ., η πραγματική επιλογή πρέπει να συντελεστεί μεταξύ δύο προτύπων, όπως είπαν ο κ. des Places, η κ. Barthet-Mayer και πολλοί άλλοι: το αμερικανικό πρότυπο και το ευρωπαϊκό πρότυπο.
<P>
Σε ό, τι αφορά το αμερικανικό πρότυπο, η βασική λέξη είναι η εντατική μεταχείριση. Στις Ηνωμένες Πολιτείες, η γεωργία αποτελείται από τη χημεία και τη μαγεία των γενετικώς τροποποιημένων οργανισμών: τα νιτρώδη, τα ζιζανιοκτόνα, τα παρασιτοκτόνα, τα μυκητοκτόνα και, τώρα, οι γενετικώς τροποποιημένοι οργανισμοί. Σε ό, τι αφορά το ευρωπαϊκό πρότυπο, η βασική λέξη είναι η αρμονία. Αρμονία των παραγωγών, οικογενειακές εξαγωγές, αρμονία των προϊόντων, που είναι ταυτόχρονα μεσογειακά (καπνός, κρασί, φρούτα, λαχανικά, ελιές) και βόρεια, απ' όπου προέρχεται μια ποικιλία προϊόντων που εξασφαλίζει στον καταναλωτή υγειονομική αρμονία χάρη στην ποιότητα των αγαθών, αρμονία των εδαφών (το βουνό και η πεδιάδα), αισθητική αρμονία, οικολογική αρμονία και διανοητική αρμονία. Κύριε Υπουργέ του Ηνωμένου Βασιλείου, όταν έχουμε καλή γεωργία, δεν έχουμε βρετανούς χούλιγκαν στη Μασσαλία.
<P>
Προφανώς, γνωρίζουμε τις συνέπειες του αμερικανικού προτύπου, σε αντίθεση με το δικό μας πρότυπο: καταστροφή των εδαφών, ρύπανση των υδροφόρων οριζόντων, μόλυνση, τρελές αγελάδες και σχιζοφρένεια, γιατί οι εταιρείες Monsanto και Pioneer, στο όνομα της βιομηχανικής ιδιοκτησίας, θέλουν να μετατρέψουν ακόμη και τους αμερικανούς χωρικούς σε εργάτες που δεν θα έχουν το δικαίωμα να ξανασπείρουν.
<P>
Επομένως, αν θέλουμε να προασπίσουμε το ευρωπαϊκό πρότυπο έναντι του αρχαϊκού αμερικανικού προτύπου, πρέπει κατ' αρχάς να το προστατεύσουμε. Να το προστατεύσουμε μέσω της κοινοτικής προτίμησης: αυτό αποτελεί τον πυρήνα της Ευρώπης· αν δεν υπάρχει κοινοτική προτίμηση, δεν υπάρχει Ευρώπη. Να το προστατεύσουμε μέσω της διατήρησης υψηλών τιμών, που οδηγούν σε υψηλά εισοδήματα. Να το προστατεύσουμε μέσω της ποιότητας των προϊόντων, μέσω της προστιθεμένης αξίας που δικαιολογεί τόσο τις υψηλές τιμές όσο και το γεγονός ότι εξάγουμε το πρότυπό μας. Η εξαγωγή του προτύπου μας σημαίνει ότι πρέπει να ευθυγραμμιστούμε, κυρίως μέσω της αποδέσμευσης, στις διεθνείς τιμές· τούτο συνεπάγεται ότι πρέπει να παρέχουμε ενισχύσεις στην εξαγωγή, όπως κάνουν οι ίδιες οι Ηνωμένες Πολιτείες με το νόμο FAIR, γιατί ο εν λόγω νόμος διατηρεί τις πιστώσεις στην εξαγωγή, κυρίως προς όφελος της Ουκρανίας, της Αιγύπτου, της Ρωσίας ή της Νότιας Αφρικής. Η προστασία του συνεπάγεται, τέλος, κύριε Επίτροπε, την προάσπισή του κατά τις διεθνείς διαπραγματεύσεις. Είστε ο Ευρωπαίος Επίτροπος αρμόδιος για θέματα γεωργίας και όχι ο Αμερικανός Υφυπουργός Γεωργίας.

<SPEAKER ID=57 NAME="Colino Salamanca">
Κυρία Πρόεδρε, θα ήθελα επίσης να συγχαρώ τον κύριο Cunha για το έργο του και, κυρίως, για το θέμα αυτού του έργου. Πιστεύω πως το έργο του δείχνει πως το έγγραφο Ατζέντα 2000 είναι ένα άκρως μη ισορροπημένο έγγραφο. Πολύ σαφές και ριζοσπαστικό σε κάποιες προσεγγίσεις, συγκεκριμένα στο θέμα των τιμών, ωστόσο, είναι ελάχιστα σαφές όσον αφορά τα συμπληρωματικά μέτρα. Συγκεκριμένα, είναι πολύ ριζοσπαστικό όσον αφορά τις μειώσεις των τιμών, οι οποίες αντισταθμίζονται μερικώς και όχι πλήρως όπως πριν. Είναι επίσης πολύ ριζοσπαστικό όσον αφορά την παροχή ενισχύσεων εξίσου για όλες τις καλλιέργειες χωρίς να λαμβάνονται σε αυτό υπόψη οι διαφορετικές καλλιέργειες, γεγονός που μπορεί να οδηγήσει στην εξαφάνιση του ηλιοτρόπιου.
<P>
Σε αυτά τα θέματα το έγγραφο της Επιτροπής είναι άκρως σαφές, άκρως ριζοσπαστικό. Ωστόσο, σε άλλες πτυχές δεν υπάρχει η ίδια αποφασιστικότητα στις προτάσεις. Δίνεται η εντύπωση, όπως έχει ήδη ειπωθεί, ότι η μόνη αιτία αυτής της νέας μεταρρύθμισης φαίνονται να είναι οι απαιτήσεις των μελλοντικών διαπραγματεύσεων στον Παγκόσμιο Οργανισμό Εμπορίου.
<P>
Αλλά το έγγραφο δεν αναφέρει τίποτα σχετικά με το ποιο θα είναι το μέλλον της ευρωπαϊκής γεωργίας. Μιας γεωργίας που - έχει επίσης ειπωθεί πολλές φορές - θέλουμε να καλύψει την ευρωπαϊκή επικράτεια, να συνεχίσει να διαδραματίζει τον περιβαλλοντικό και κοινωνικό ρόλο της. Δεν αναφέρεται τίποτα για την ανάγκη να ανταποκρίνεται η ΚΓΠ σε κριτήρια οικονομικής και κοινωνικής συνοχής, για την ανάγκη εξασφάλισης μιας ισορροπίας μεταξύ καλλιεργειών, αγροτών και εκτάσεων και, ως αρνητικό παράδειγμα, είναι αρκετό να θυμίσουμε πως η έλλειψη δημοσιονομικής ισορροπίας οδηγεί σε διαφορετική προστασία των καλλιεργειών του Νότου και των ηπειρωτικών καλλιεργειών. Επίσης, τί ρόλο θέλουν αλήθεια να διαδραματίσουν οι ενισχύσεις; Ο οριζόντιος κανονισμός δεν είναι πολύ σαφής από αυτή την άποψη.
<P>
Όσον αφορά την ανάπτυξη της υπαίθρου, πιστεύω πως οι θέσεις της Ατζέντα 2000 απέχουν πάρα πολύ από το να ανταποκρίνονται στις προσδοκίες που δημιούργησε η Διάσκεψη του Cork. Δεν φαίνεται να μπορούμε να έχουμε στο μέλλον μια πραγματική αγροτική πολιτική, πραγματικά ολοκληρωμένη, πραγματικά πολυτομεακή και με επαρκή συνολική χρηματοδότηση, η οποία να μπορεί να αντιμετωπίσει τα προβλήματα που παρουσιάζει η έλλειψη ισορροπίας της Ατζέντα 2000 .

<SPEAKER ID=58 LANGUAGE="NL" NAME="Sonneveld">
Κυρία Πρόεδρε, ο συνάδελφος κ. Cunha ανέλαβε το καθήκον να συγκεντρώσει σε μία έκθεση ορισμένα οριζόντια προβλήματα των προτάσεων της Ατζέντα 2000 για τη γεωργία και να διατυπώσει μακροπρόθεσμες προοπτικές. Διεκπεραίωσε το έργο του με επιτυχία· πρόσθεσε και η Επιτροπή Γεωργίας και Ανάπτυξης της Υπαίθρου μερικές σημαντικές απόψεις. Αυτή η ανάλυση του ευρωπαϊκού γεωργικού προτύπου μας δίνει συγχρόνως το πλαίσιο για τη μελλοντική πολιτική για την γεωργική ένταξη της Ανατολικής Ευρώπης. Εξηγεί ακόμη στους πολίτες ως καταναλωτές και ως φορολογούμενους γιατί πρέπει να υπάρξει τέτοια πολιτική για τη γεωργία και την ύπαιθρο. Εντούτοις, η έκθεση περιορίζεται βέβαια σε γενικές γραμμές. Δεν δίδεται για παράδειγμα μια ανάλυση σχετικά με το ποια μέτρα πρέπει να καλυφθούν πλήρως από τη χρηματοδότηση της ΕΕ και για ποια μέτρα πρέπει να υπάρξει συγχρηματοδότηση. Αυτό το οριζόντιο πρόβλημα πρέπει ακόμη να εξεταστεί από την Επιτροπή Γεωργίας και Ανάπτυξης της Υπαίθρου σε συνεργασία με την Επιτροπή Προϋπολογισμών.
<P>
Στην έκθεση επιχειρείται μια εξισορρόπηση ανάμεσα στην ανάγκη ανταγωνιστικής γεωργίας αφενός και στην υποστήριξη περιοχών ή μονάδων που χρειάζονται μεγαλύτερο εισόδημα, διότι βρίσκονται λίγο-πολύ μόνιμα σε μειονεκτική θέση. Παρά ταύτα, η έννοια της οικονομικής απόδοσης των επιχειρήσεων πέρασε ίσως πέραν του δέοντος σε περιθώριο. Εφόσον οι τιμές πέφτουν κάτω από το κόστος των πιο αποδοτικών μονάδων, πρέπει οι αντισταθμίσεις γι' αυτές τις μονάδες να είναι ανάλογες με την παραγωγικότητά τους. Αλλιώς θα εξαφανισθούν και αυτές και αυτό δεν μπορεί να είναι ο σκοπός της Κοινής Γεωργικής Πολιτικής. Η παράγραφος για τον γαλακτοκομικό τομέα διατυπώθηκε κατά τρόπο αδόκιμο και δεν μπορεί να εγκριθεί όπως έχει τώρα.
<P>
Ως προς το θέμα να τεθούν οικολογικοί όροι για τις άμεσες επιδοτήσεις, απορρίπτονται στην έκθεση οι προτάσεις της Επιτροπής για εθνικές προδιαγραφές. Ωστόσο, θα φανεί ότι δεν θα μπορέσουν ποτέ να διατυπωθούν οικολογικοί όροι κατά ενιαίο τρόπο, σε επίπεδο ΕΕ, για όλες τις περιοχές της ΕΕ. Εδώ η πράξη θα μας υποχρεώσει σε περισσότερη επικουρικότητα. Έτσι μας δίνονται και περισσότερες εγγυήσεις ότι οι αγρότες της ΕΕ δεν θα επιφορτισθούν με ακόμη περισσότερη γραφειοκρατία και περισσότερους κανόνες.

<SPEAKER ID=59 LANGUAGE="NL" NAME="Boogerd-Quaak">
Κυρία Πρόεδρε, κύριε Επίτροπε, νομίζω ότι ο κ. Cunha κατόρθωσε να μετατοπίσει μερικά ορόσημα, πράγμα που όντως χρειαζόταν. Διευκρίνισε και εμβάθυνε τη συζήτηση και σε αυτό πρέπει να δώσουμε συνέχεια, διότι αλλιώς δεν πιστεύω ότι θα μπορέσουμε να αντέξουμε τις επόμενες διαπραγματεύσεις στον ΠΟΕ. Κατά την άποψή μου, πρέπει στις επικείμενες διαπραγματεύσεις στον ΠΟΕ να μη συζητήσουμε για ποσότητες προϊόντων και την ανάλογη υποστήριξη των τιμών τους, αλλά να συζητήσουμε για θέματα όπως η ποιότητα των ειδών διατροφής, οι απαιτήσεις του περιβάλλοντος και οι κοινωνικές προδιαγραφές. Με ικανοποίησε λοιπόν η πρόταση του κ. Cunha ότι στο μέλλον πρέπει να αποσυνδεθεί η βοήθεια από την παραγωγή. Σε αυτά τα πλαίσια, εφιστώ την προσοχή του Επιτρόπου στην έκθεση Buckwell - αν και θα την γνωρίζει - που περιέχει μερικές ενδιαφέρουσες προτάσεις για την αποσυνδεδεμένη υποστήριξη. Ίσως η ΓΔ Γεωργίας θα πρέπει να δώσει σε αυτή την έκθεση περισσότερη σημασία από όση έδωσε μέχρι τώρα.
<P>
Κυρία Πρόεδρε, πιστεύω ότι οι Αμερικανοί με τον νόμο FAIR θα κερδίσουν όντως ένα μέρος από την παγκόσμια αγορά, ενώ εμείς με το δικό μας σύστημα δεν έχουμε ακόμη φτάσει ως εκεί. Και οι Αμερικανοί δίνουν κάποια μορφή υποστήριξης, οπότε πρέπει να σκεφθούμε το θέμα με περισσότερη ευρηματικότητα.
<P>
Τέλος, κυρία Πρόεδρε, θα ήθελα να σχολιάσω το θέμα της ανάπτυξης της υπαίθρου. Από τα δημογραφικά στοιχεία προκύπτει ότι σε πολλές περιοχές της Ευρώπης οι κάτοικοι μετακινούνται πάντα από την ύπαιθρο προς την πόλη. Δεν θα μπορέσουμε να αντιστρέψουμε αυτή την ροή με γεωργική πολιτική και μόνον. Εδώ απαιτείται μια ευρύτερη πολιτική για την ύπαιθρο και χρήματα για να υλοποιηθεί αυτή η ευρύτερη πολιτική. Γι' αυτόν τον λόγο θα ήθελα πολύ να τύχουν έμπρακτης επεξεργασίας οι προτάσεις που έγιναν παλαιότερα στο Κόρκ.

<SPEAKER ID=60 LANGUAGE="EN" NAME="Hyland">
Κυρία Πρόεδρε, θα ήθελα να συγχαρώ τον κ. Cunha. Έχει εκπονήσει μία πολύ αντικειμενική έκθεση. Όλοι εμείς στην Επιτροπή Γεωργίας και Ανάπτυξης της Υπαίθρου εκτιμούμε ιδιαίτερα το έργο του.
<P>
Οι προτάσεις που είχε υποβάλει πρόσφατα η Ευρωπαϊκή Επιτροπή για μεταρρύθμιση της Κοινής Γεωργικής Πολιτικής θα πρέπει πράγματι να τροποποιηθούν σημαντικά, από τη σκοπιά της Ιρλανδίας. Αν δεν τροποποιηθούν κατά πολύ αυτές οι προτάσεις, πολλά αγροκτήματα της Ιρλανδίας που έχουν περιθωριοποιηθεί θα υποστούν πιέσεις και δε θα μπορέσουν να επιβιώσουν. Μία τέτοια εξέλιξη θα είχε σοβαρές συνέπειες για την κοινωνικο-οικονομική υποδομή των αγροτικών κοινοτήτων. Οι προτάσεις της Επιτροπής ως έχουν, αν ετίθεντο σε εφαρμογή στο σύνολό τους, θα επέφεραν τις ακόλουθες καταστρεπτικές συνέπειες στη γεωργία της Ιρλανδίας.
<P>
Καταρχάς, σε ό, τι αφορά τις διακρίσεις ως προς την κατανομή των ποσοστώσεων γάλακτος, η Ιρλανδία έχει τη νόμιμη αξίωση για επιπλέον ποσοστώσεις. Οι προτάσεις με τις οποίες δεν προβλέπεται πλήρης αντιστάθμιση θα είχαν καταστρεπτικές συνέπειες για τον τομέα των βοοειδών στην Ιρλανδία. Στην Ιρλανδία, όπως όλοι γνωρίζουν, το βόειο κρέας και το γάλα αντιπροσωπεύουν το 71 % του συνόλου της γεωργικής παραγωγής μας. Οι προτάσεις, ως έχουν, θα οδηγούσαν σε μείωση των εσόδων των Ιρλανδών γεωργών, σε αποσταθεροποίηση της διάρθρωσης οικογενειακών εκμεταλλεύσεων, θα αποθάρρυναν τους νέους από το να ασχοληθούν με τη γεωργία ως επάγγελμα και, τέλος, θα οδηγούσαν σε συνεχή ερήμωση της υπαίθρου.
<P>
Θα πρέπει να θυμηθούμε ότι, συγκριτικά, η γεωργία είναι σχεδόν τρεις φορές πιο σημαντική για την ιρλανδική οικονομία από ό, τι είναι για την ΕΕ στο σύνολό της. Το 1997, η Κοινή Γεωργική Πολιτική κόστισε στην ιρλανδική οικονομία 5, 1 δισεκατομμύρια λίρες. Στα πλαίσια των προτάσεων της Ατζέντα 2000, η μείωση των τιμών μπορεί να υποστηριχτεί μόνο αν συνδυαστεί με πλήρη αποζημίωση των γεωργών, έτσι ώστε να αντισταθμιστούν οι συνέπειες της προτεινόμενης μείωσης των τιμών. Οι άμεσες πληρωμές που προτείνει η Επιτροπή δεν είναι επαρκείς και θα πρέπει να συζητήσουμε αυτό το θέμα, προτού μπορέσουμε να συμφωνήσουμε.
<P>
Εν κατακλείδι, οι προτάσεις μεταρρύθμισης της ΚΓΠ είναι απαράδεκτες για την Ιρλανδία επειδή δεν είναι ισορροπημένες, δεν διασφαλίζουν τα συμφέροντα της γεωργικής δραστηριότητας στην Ιρλανδία και δεν ενισχύουν την ανάπτυξη της υπαίθρου.

<SPEAKER ID=61 LANGUAGE="FR" NAME="Querbes">
Κυρία Πρόεδρε, εγκρίνοντας, όπως ελπίζω, την εξαιρετική έκθεση του κ. Cunha, το Ευρωπαϊκό Κοινοβούλιο θα εκφράσει τη γνώμη του σχετικά με τη μεταρρύθμιση της ΚΓΠ, αλλά, παράλληλα, θα μεταδώσει το κύμα των αντιθέσεων εκ μέρους του γεωργικού και του αγροτικού κόσμου στο πρόγραμμα που παρουσιάστηκε από την Επιτροπή.
<P>
Η Επιτροπή, κύριε Επίτροπε, δεν θέλησε να αποκομίσει τα διδάγματα της μεταρρύθμισης του 1992, η οποία αύξησε την αιμορραγία θέσεων εργασίας στη γεωργία και τον αγροτικό κόσμο, επιδείνωσε την άδικη κατανομή της κοινοτικής χρηματοδότησης, διατήρησε το γεωργικό εισόδημα στο 60 % του μέσου εισοδήματος της κοινωνίας και αποσταθεροποίησε τα εδάφη. Ακόμη χειρότερα, η Επιτροπή εξακολουθεί να εγκλωβίζεται στο δόγμα της πτώσης των τιμών και ενός αγώνα για παραγωγικότητα, ο οποίος θέτει υπό αμφισβήτηση τις θέσεις εργασίας, τις κοινωνικές, περιβαλλοντικές και εδαφικές ισορροπίες και απειλεί την ανεξαρτησία και την ποιότητα της διατροφής.
<P>
Η γεωργία και η ευρωπαϊκή κοινωνία, αντιθέτως, χρειάζονται - όπως επισημαίνει ο εισηγητής - μία μεταρρύθμιση της ΚΓΠ, που να μεταφράζεται σε ένα πραγματικά εναλλακτικό πρόγραμμα, που να επαναπροσανατολίζει ουσιαστικά ορισμένους μηχανισμούς, να παγιώνει το ευρωπαϊκό γεωργικό πρότυπο και να της εμφυσά τη φιλοδοξία να αντιμετωπίσει τις νέες προκλήσεις που παρουσιάζονται στην ανθρωπότητα στους τομείς της απασχόλησης, της διατροφής, της ενέργειας, του περιβάλλοντος και του εφοδιασμού σε νερό. Πώς θα επιτύχουμε τον εν λόγω στόχο; Ποια μέσα πρέπει να χρησιμοποιήσουμε;
<P>
Ο εισηγητής δικαίως υπενθυμίζει ότι η πολιτική των τιμών και των αγορών πρέπει να βασίζεται σε τρεις παραδοσιακούς πυλώνες, κυρίως στην κοινοτική προτίμηση. Και υποβάλλει προτάσεις για το μέλλον: τη δημιουργία γεωργικού εισοδήματος, που θα πρέπει να διασφαλίζεται κατά προτεραιότητα από την παραγωγή και την πώληση των γεωργικών προϊόντων. Στη συνέχεια, από τις τιμές παρά από τις πριμοδοτήσεις. Θέτει το ερώτημα του καθορισμού ανώτατου ορίου και της διαβάθμισης των πριμοδοτήσεων μέσω κριτηρίων που θα ευνοούσαν την απασχόληση, και για τον ίδιο σκοπό, την επανεξισορρόπηση μεταξύ των ηπειρωτικών και των μεσογειακών προϊόντων. Προτείνει να συνοδεύεται ο καθορισμός των διεθνών εμπορικών σχέσεων από ρήτρες σχετικά με το κόστος παραγωγής και από περιβαλλοντικές, κοινωνικές και εργασιακές προδιαγραφές. Θέτει επίσης το ερώτημα της αγροτικής εξαίρεσης που θα πρέπει να δηλώνει τα όρια της παγκοσμιοποίησης στον συγκεκριμένο τομέα.
<P>
Η εν λόγω έκθεση προσφέρει, αναμφισβήτητα, ένα πεδίο συζήτησης και εναλλακτικών προτάσεων έναντι των αντίστοιχων της Επιτροπής. Οι αγρότες και οι λαοί της Ευρώπης θα επωφεληθούν και το Συμβούλιο πρέπει να εμπνευστεί από αυτή.

<SPEAKER ID=62 LANGUAGE="EN" NAME="Nicholson">
Κυρία Πρόεδρε, θα ήθελα να ευχαριστήσω και εγώ τον κ. Cunha και να τον συγχαρώ για την εξαιρετική του έκθεση. Αποδεικνύει αναμφίβολλα ότι η Επιτροπή Γεωργίας και Ανάπτυξης της Υπαίθρου, η οποία μερικές φορές έχει δεχτεί δριμύτατη κριτική από μέλη της Επιτροπής Προϋπολογισμών και άλλους, μπορεί σε ορισμένες περιπτώσεις να παρουσιάσει πολύ εποικοδομητικές εκθέσεις.
<P>
Όπως όλοι γνωρίζουμε, η έκθεση αναφέρεται στην προσεχή διεύρυνση της Ευρωπαϊκής Ένωσης και τη διεξαγωγή συζητήσεων στο πλαίσιο του ΠΟΕ - την όλη διαδικασία της Ατζέντα 2000. Θα έχει πολύ μακροπρόθεσμα αποτελέσματα για τη γεωργία και, όπως ξέρουμε, στους κόλπους της Ευρωπαϊκής Ένωσης.
<P>
Υπάρχουν ορισμένα θέματα στα οποία θέλω να αναφερθώ. Είναι σημαντικό να φροντίσουμε ώστε να προστατευτεί η ισχύουσα διάρθρωση οικογενειακών εκμεταλλεύσεων της Ευρωπαϊκής Ένωσης, έτσι ώστε να επιβιώσουν. Τα κράτη μέλη είναι εξαιρετικά ενθουσιώδη στο θέμα της διεύρυνσης, αλλά προς το παρόν το Συμβούλιο του Κάρντιφ προσπαθεί πιθανόν να περιορίσει τις συνεισφορές προς την Ευρωπαϊκή Ένωση. Από τη μία επιθυμούν τη διεύρυνση, ενώ από την άλλη δεν είναι διατεθειμένα να πληρώσουν γι' αυτή. Δεν μπορούν όμως να τα έχουν όλα. Τα κράτη μέλη θα χρειαστεί να συνειδητοποιήσουν αυτή την αρχή, ανεξάρτητα από την προσέγγιση που θα ακολουθήσουν. Θα πρέπει να μεσολαβήσει μία μακρύτερη μεταβατική περίοδος και να παρατείνουμε το χρονικό διάστημα πριν από τη διεύρυνση.
<P>
Υπάρχει ένα ακόμη θέμα που θέλω να υποστηρίξω ένθερμα: δεν θα πρέπει να επιτρέψουμε την επανεθνικοποίηση της κοινής γεωργικής πολιτικής, όπως την έχουμε γνωρίσει. Με ανησυχεί πάρα πολύ η πρόταση για εθνικά κονδύλια, επειδή πιστεύω ότι θα επιφέρουν ανισότητες ανάμεσα στα κράτη μέλη. Πράγματι, υπάρχει το όλο πρόβλημα της προσθετικότητας, που έχουμε δει στο παρελθόν.
<P>
Προσωπικά, θα ήθελα να δω την πλήρη συμμετοχή του Κοινοβουλίου και της Επιτροπής Γεωργίας και Ανάπτυξης της Υπαίθρου στην όλη διαδικασία της Ατζέντα 2000.

<SPEAKER ID=63 LANGUAGE="DE" NAME="Gφrlach">
Κυρία Πρόεδρε, αγαπητοί συνάδελφοι, ο συνάδελφος κ. Cunha μας παρέδωσε μία έκθεση άξια αποδοχής. Ωστόσο, θα παρατηρήσουμε ότι τα προβλήματα εμφανίζονται στις λεπτομέρειες. Οι συνάδελφοι γνωρίζουν ότι γρήγορα μπορεί κανείς να συμφωνήσει στα γενικά ζητήματα, αλλά όταν πρόκειται για συγκεκριμένες λεπτομέρειες, οι απόψεις διίστανται.
<P>
Απευθύνομαι προς την Επιτροπή. Οι προτάσεις της Επιτροπής στην Ατζέντα 2000 είναι προς τη σωστή κατεύθυνση. Παρουσιάζουν όμως ελλείψεις. Οι προτάσεις εξακολουθούν να εναποθέτουν τις ελπίδες τους σε μεγάλο βαθμό στις επιδοτήσεις που αφορούν τα προϊόντα. Όποιος αγνοεί ακόμη και τώρα την πίεση για αλλαγές στον τομέα της γεωργικής πολιτικής, και αφήνει την ευκαιρία της Ατζέντας 2000 να προσπεράσει, προτείνοντας με μισή καρδιά μεταρρυθμίσεις και μεταρρυθμισούλες, θα τιμωρηθεί από την ίδια τη ζωή, από τον ΠΟΕ και από τη διαδικασία διεύρυνσης. Για τον λόγο αυτόν, θεωρώ απαραίτητο να συγκεντρωθούμε. Το λεγόμενο δεύτερο δυνατό και χοντρό πόδι όπου στηρίζεται η πολιτική για τις αγροτικές περιοχές, ο δεύτερος πυλώνας της, όπως λέει η Επιτροπή, είναι ένας πολύ λεπτός ορθοστάτης που χρειάζεται αφάνταστη ενίσχυση. Αυτό που χρειαζόμαστε κατά τη μεταρρύθμιση είναι βοήθεια για την προσαρμογή των γεωργικών εκμεταλλεύσεων στις αγορές. Αυτό επιτυγχάνεται μόνο μέσω της ποιότητας των προϊόντων ή της ποιότητας της παραγωγής των προϊόντων και όχι μέσω της ποσότητας. Όποιος ποντάρει ακόμα σε μεγάλο βαθμό στο ότι θα πάμε στην αγορά με τεράστιες ποσότητες, θα διαπιστώσει ότι έτσι βάζουμε οι ίδιοι τον εαυτό μας κάτω από πίεση. Στις διαπραγματεύσεις του ΠΟΕ πρέπει να θέσουμε εμείς, ως Ευρωπαϊκή Ένωση, τους όρους και όχι να μας τους επιβάλουν οι Αμερικάνοι ή η ομάδα Cairns.
<P>
Χρειαζόμαστε την ενίσχυση της απασχόλησης στην ύπαιθρο. Χρειαζόμαστε την κάλυψη της ακάλυπτης ζήτησης στον τομέα ενός εναρμονισμένου ισόρροπου συστήματος παραγωγής, συμβατής προς το περιβάλλον. Σε αυτά τα ζητήματα η πρόταση της Επιτροπής παραμένει ανεπαρκής. Και δεν είναι σωστό οι ευρωπαϊκές γεωργικές ενώσεις να προετοιμάζουν τον ίδιο καυγά, όπως πριν από δύο χρόνια. Τότε επρόκειτο δήθεν να καταποντισθεί η Κοινή Γεωργική Πολιτική. Δεν καταποντίσθηκε. Δεν θα καταποντισθεί ούτε στο μέλλον. Αλλά μπορούμε να χάσουμε, και τούτο εάν δεν προχωρήσουμε σε μία πραγματική μεταρρύθμιση, αλλά σε μία μεταρρυθμισούλα.

<SPEAKER ID=64 NAME="Πρόεδρος">
Η συζήτηση σχετικά με την γεωργική οικονομία διακόπτεται.
<P>
Η συζήτηση θα συνεχισθεί στις 15.00

<CHAPTER ID=5>
Ψηφοφορίες
<SPEAKER ID=65 NAME="Bonde και Sandbζk">
Δεν μπορούμε να στηρίξουμε την πρόταση του κ. Pimenta να απορριφθεί η πρόταση συμφωνίας με τις ΗΠΑ. Όχι επειδή η συμφωνία είναι η καλύτερη δυνατή, αλλά επειδή είναι καλύτερη από τις εναλλακτικές λύσεις. Η συμφωνία με τις ΗΠΑ δεν έχει ως εναλλακτική λύση μια συμφωνία με καλύτερα πρότυπα. Η πρωθύστερη απόφαση του Συμβουλίου για την απαγόρευση των ποδοπαγίδων συνεπάγεται ότι μπορεί να θεσπιστεί μια απαγόρευση εισαγωγών, αλλά από ευρύτερη άποψη, αυτό είναι και το μόνο πράγμα που καθιστά δυνατό. Η απόφαση απαγόρευσης των ποδοπαγίδων είναι πολύ περιορισμένη, αφού ισχύει μόνο για 13 είδη έναντι των 19 ειδών που καλύπτονται από τη νέα συμφωνία, δεν απαγορεύει τη χρήση των ποδοπαγίδων αλλά μόνο την εισαγωγή γούνας και, πάνω απ' όλα, καλύπτει μόνο αυτή τη μία μέθοδο κυνηγιού. Θεωρούμε υποκριτικό να εστιαστούμε σε αυτή τη μία - ομολογουμένως βάρβαρη - μέθοδο κυνηγιού, όταν στην ΕΕ χρησιμοποιούνται άλλες εξίσου βάναυσες παγίδες. Αυτή είναι η εναλλακτική λύση στις συμφωνίες με τη Ρωσία, τον Καναδά και τώρα επίσης με τις ΗΠΑ - και όχι κάποιες αυστηρότερες απαιτήσεις για τις παγίδες.

<SPEAKER ID=66 NAME="Deprez">
Υποστηρίζω πλήρως την άποψη του εισηγητή και θα ήθελα να επισημάνω την απόλυτη αντίθεσή μου ως προς τη συμφωνία που συνήφθη μεταξύ της Ευρωπαϊκής Κοινότητας και των Ηνωμένων Πολιτειών σχετικά με τους κανόνες της λεγόμενης "μη βάναυσης» παγίδευσης, γιατί σίγουρα δεν εμποδίζουν την αγριότητα που ασκείται στα ζώα. Θεωρώ ότι είναι επείγον να τερματιστεί χωρίς όρους - το υπογραμμίζω, χωρίς όρους - η χρησιμοποίηση παγίδων με σιαγόνες, που επιβάλλουν αδιακρίτως φρικτούς πόνους σε εκατομμύρια παγιδευμένα ζώα.
<P>
Επιπλέον, η εν λόγω συμφωνία προχωρεί πολύ περισσότερο απ' ό, τι εκείνες που συνήφθησαν με τον Καναδά και τη Ρωσία, επί των οποίων υπήρξε διαβούλευση με το Ευρωπαϊκό Κοινοβούλιο και τις οποίες πολλοί βουλευτές είχαμε ήδη θεωρήσει ανεπαρκείς. Μάλιστα, φρονώ ότι σηματοδοτεί μια σαφή υπαναχώρηση, τόσο σε νομικό επίπεδο (αναφέρομαι, π.χ., στην προβλεπόμενη μέθοδο διευθέτησης ενδεχόμενων διαφορών), όσο και επί της ουσίας (αρκεί να αναφέρουμε, κυρίως, τη μεγάλη διάρκεια της προβλεπόμενης προθεσμίας).
<P>
Αλίμονο (αλίμονο για τα ζώα)· εφόσον μας αναγνωρίζουν για το συγκεκριμένο ζήτημα μόνο συμβουλευτική αρμοδιότητα, γνωρίζουμε ότι υπάρχει μεγάλη πιθανότητα το Συμβούλιο να αγνοήσει τη γνωμοδότησή μας και να εγκρίνει παρ' όλα αυτά το κείμενο.
<P>
Αλλά τούτο δεν θα μας εμποδίσει, ως Συνέλευση, να συστήσουμε θερμότατα την απόρριψη αυτής της απαράδεκτης συμφωνίας!

<SPEAKER ID=67 NAME="Kirsten Jensen, Blak, Sindal και Iversen">
Οι Δανοί σοσιαλδημοκράτες υπερψήφισαν σήμερα την έκθεση Pimenta, σύμφωνα με την οποία το Συμβούλιο καλείται να απορρίψει την προταθείσα συμφωνία με τις ΗΠΑ.
<P>
Παραδεχόμαστε ωστόσο ότι βρισκόμαστε ενώπιον ενός διλήμματος. Επιθυμούμε να βρεθούν εναλλακτικές λύσεις στις ποδοπαγίδες. Οι ποδοπαγίδες είναι βάναυσες για τα ζώα και πρέπει να απαγορευτούν. Το πρόβλημα είναι ότι οι πολιτικές προσπάθειες σε γενικές γραμμές στοχεύουν στην κατάργηση των ποδοπαγίδων σε περιοχές όπου τα άγρια ζώα πιάνονται από ανθρώπους που έχουν ανάγκη τα θηράματα. Οι πολιτικές προσπάθειες δεν κατευθύνονται όλως δι' όλου κατά του τεράστιου αριθμού ποδοπαγίδων που χρησιμοποιούνται στην ΕΕ για τον έλεγχο των «επιβλαβών ζώων». Η λογική, κατά τα φαινόμενα, είναι ότι αν μια γυναίκα χρησιμοποιεί το δέρμα ενός ζώου για γούνα, τότε το ζώο δεν πρέπει να πιάνεται με ποδοπαγίδες, ενώ αν το ζώο θεωρείται σιχαμερό από τον άνθρωπο τότε μπορούμε να το κάνουμε ό, τι θέλουμε. Στην ΕΕ χρησιμοποιούμε χιλιάδες παγίδες για να πιάνουμε ζώα που δεν έχουν τα πρωτεία στις προτιμήσεις των φιλόζωων, όπως για παράδειγμα αρουραίους και τους νεροπόντικες.
<P>
Σε αυτό ας προστεθεί και το γεγονός ότι οι διεθνείς διαπραγματεύσεις επ' αυτού του θέματος έχουν τραβήξει σε μάκρος- σε βαθμό τραγελαφικό - έχουν χρησιμοποιηθεί προς όφελος μερικών και έχουν αποφέρει μηδαμινά αποτελέσματα τόσο που θα έπρεπε να ξαναγίνουν όλα από την αρχή. Όταν υπολογίζουμε τα υπέρ και τα κατά, καταλήγουμε πως είναι προτιμότερο να στηρίξουμε την απόρριψη από την Επιτροπή Περιβάλλοντος, παρόλο που δεν στηρίζουμε την υποκριτική πλειοψηφία εδώ στην αίθουσα, η οποία με χαρά βλάπτει τις εισοδηματικές δυνατότητες των αυτοχθόνων αλλά αδυνατεί να δει τη δοκό στον δικό της οφθαλμό (ή μάλλον στη δική της γειτονιά).

<SPEAKER ID=68 NAME="Souchet">
Ο κανονισμός 3254/91 του Συμβουλίου περιλαμβάνει διατάξεις, δυνάμει των οποίων οι τρίτες χώρες που επιθυμούν να εξάγουν γουναρικά ή συναφή προϊόντα από δεκατρία είδη ζώων πρέπει είτε να απαγορεύσουν τη χρησιμοποίηση παγίδων με σιαγόνες στην επικράτειά τους, είτε να μεριμνήσουν ώστε οι ισχύουσες μέθοδοι παγίδευσης να είναι σύμφωνες με τους κανόνες της μη βάναυσης παγίδευσης ζώων, που είναι εγκεκριμένοι σε διεθνές επίπεδο.
<P>
Ο συγκεκριμένος κανονισμός, αν και παλαιός, δεν εφαρμόζεται ωστόσο. Ο λόγος είναι απλός: ο Καναδάς και οι Ηνωμένες Πολιτείες απειλούν ότι, σε περίπτωση που εφαρμοζόταν, θα έφερναν την υπόθεση ενώπιον του Παγκόσμιου Οργανισμού Εμπορίου.
<P>
Σήμερα, η Επιτροπή μας υποβάλλει ένα σχέδιο διμερούς συμφωνίας μεταξύ της Ευρωπαϊκής Κοινότητας και των Ηνωμένων Πολιτειών. Όπως και ο εισηγητής, ο Ομάδα μας απορρίπτει τη συμφωνία. Ουσιαστικά, για μία ακόμη φορά, μεταφράζει τον τροπισμό της Επιτροπής, η οποία υποκλίνεται ενώπιον των Ηνωμένων Πολιτειών (και του Καναδά), να απορρίπτει οποιαδήποτε ένταξη περιβαλλοντικών ρητρών στο πλαίσιο του ΠΟΕ.
<P>
Αν εφαρμοζόταν η εν λόγω συμφωνία, θα δημιουργούσε μια κατάσταση που θα μπορούσε να χαρακτηριστεί ως τραγελαφική. Ουσιαστικά, η Ευρωπαϊκή Ένωση θα ήταν δυνατό να εξακολουθήσει να εισάγει γουναρικά που θα είχαν αφαιρεθεί από ζώα που θα είχαν παγιδευτεί με τη μέθοδο των παγίδων με σιαγόνες, ενώ θα ήταν η ίδια υποχρεωμένη να απαγορεύσει τη χρησιμοποίηση αυτών των ειδών παγίδων για την εξάλειψη, στη δική της επικράτεια, των βλαβερών ζώων.
<P>
Πράγματι, ιδίως στις υγρές περιοχές, όλα τα φράγματα και οι τάφροι υφίστανται σημαντική υποβάθμιση, δημιουργούν υπέρογκο κόστος αποκατάστασης για τις τοπικές κοινότητες και τα σωματεία ελών, εξαιτίας της δράσης των βλαβερών ζώων που δεν έχουν καμία εμπορική αξία, όπως είναι οι μυοκάστορες.
<P>
Η λογική μας υπαγορεύει να τηρήσουμε ακριβώς την αντίθετη στάση από εκείνη που μας προτείνει να λάβουμε η Επιτροπή: αν τα ζώα έχουν εμπορική αξία, θα ήταν λογικό να χρησιμοποιήσουμε τις όσο το δυνατό λιγότερο βάναυσες παγίδες. Αντιθέτως, στο πλαίσιο του απαραίτητου αφανισμού των βλαβερών ζώων, χωρίς εμπορική αξία, θα ήταν προτιμότερο να χρησιμοποιήσουμε τις όσο το δυνατό λιγότερο δαπανηρές και περισσότερο αποτελεσματικές παγίδες.

<SPEAKER ID=69 NAME="Titley">
Δεν έχω άλλη επιλογή από το να καταψηφίσω τη συμφωνία που έχει συνταχτεί με τις ΗΠΑ για τα πρότυπα μη βάναυσης παγίδευσης των ζώων. Απλά δεν επιβάλλει αρκετά αυστηρά μέτρα σε ό, τι αφορά τις βάναυσες παγίδες με σιαγώνες, στη χρήση των οποίων αντιτίθενται φυσικά τόσοι πολλοί από τους ψηφοφόρους μου.
<P>
Ο συντάκτης αυτής της έκθεσης έχει πολύ σωστά καταλήξει στο συμπέρασμα ότι εκατομμύρια απροστάτευτα ζώα θα υφίστανται για πολλά χρόνια οδυνηρό θάνατο από παγίδες με σιαγώνες, ως αποτέλεσμα αυτής της συμφωνίας που δεν επαρκεί για να οδηγήσει σε κατάργησή τους.
<P>
Η άποψη των πολιτών μας στην ΕΕ - όχι μόνο εθνών, όπως οι Βρετανοί, που φημίζονταν ανέκαθεν για την αγάπη τους για τα ζώα - αναπτύσσεται στις θεσμοθετημένες υποχρεώσεις της Ευρωπαϊκής Επιτροπής για απαγόρευση της εισαγωγής γούνας από ζώα που παγιδεύτηκαν σε αυτές τις βάναυσες παγίδες, σε περιπτώσεις που κάτι τέτοιο είναι εφαρμόσιμο.
<P>
Ευελπιστώ ότι οι εμπορικές διασκέψεις με τις ΗΠΑ δεν θα αποτελέσουν λόγο για να μη συνεχιστεί η άσκηση πίεσης που θα οδηγήσει σε καλύτερα πρότυπα σε ό, τι αφορά τις παγίδες για ζώα. Είμαστε η χώρα με τις περισσότερες εμπορικές συναλλαγές στην παγκόσμια ιστορία και είναι καιρός να αξιοποιήσουν οι διαπραγματευτές της ΕΕ την επιρροή μας προκειμενου να πετύχουν μία καλύτερη συμφωνία για τα ζώα στα πλαίσια των διεθνών συμφωνιών αυτού του είδους. Αν η συμφωνία δεν είναι αρκετά καλή, τότε θα πρέπει να επιστρέψουν στο τραπέζι των διαπραγματεύσεων μέχρι να καταλήξουν σε μία ικανοποιητική συμφωνία.
<P>
Έκθεση Girγo Pereira
<SPEAKER ID=70 NAME="Novo">
Ψηφίσαμε υπέρ της πρότασης κανονισμού του Συμβουλίου σχετικά με τη σύναψη του πρωτοκόλλου που καθορίζει, για την περίοδο από 1ης Ιανουαρίου 1998 έως 31 Δεκεμβρίου 1999, τις αλιευτικές δυνατότητες και τη χρηματική αντιστάθμιση που προβλέπονται στη συμφωνία μεταξύ της Ευρωπαϊκής Κοινότητας και της κυβέρνησης της Δημοκρατίας της Γουϊνέας όσον αφορά την αλιεία στα ανοικτά των ακτών της Γουϊνέας, για τους ακόλουθους λόγους:
<P>
1.Θεωρούμε ιδιαίτερα θετική την εξέλιξη που σημειώθηκε σε σχέση με το προηγούμενο πρωτόκολλο σε ό, τι αφορά τον έλεγχο των αλιευτικών πόρων, με ανάλογη διάθεση χρηματοδοτικών πόρων για υλοποίηση εγχώριων επιστημονικών και τεχνικών προγραμμάτων, καθώς και αναφορικά με τη θέσπιση μέσων ελέγχου και εποπτείας της αλιευτικής προσπάθειας.2.Πιστεύουμε ότι η ανανέωση του πρωτοκόλλου - που διατηρεί σχεδόν αναλλοίωτους τους προγενέστερους όγκους αλιευμάτων αλλά αυξάνει αισθητά το ύψος των χρηματικών αντισταθμίσεων - παρέχει τη δυνατότητα επίτευξης ενός συμβιβασμού μεταξύ, αφενός, της αναγκαιότητας να συνεχίσουν οι κοινοτικοί στόλοι (της Ισπανίας, της Ελλάδας, της Γαλλίας, της Ιταλίας και της Πορτογαλίας) να έχουν πρόσβαση στους αλιευτικούς πόρους της περιοχής και να εφοδιάζονται με πρώτες ύλες και, αφετέρου, της προφανούς αναγκαιότητας να μπορούν οι λιγότερο ανεπτυγμένες χώρες να αυξήσουν τα χρηματικά τους οφέλη. Το μόνο που ευχόμαστε είναι οι πλοιοκτήτες της Κοινότητας (και συγκεκριμένα οι Πορτογάλοι, στους οποίους παρέχεται η δυνατότητα αλίευσης γαρίδων μέχρι 200 ΚΟΧ ετησίως και αποστολής 2 παραγαδιάρικων επιφανείας στα ύδατα της Γουϊνέας) να μπορέσουν να αξιοποιήσουν καλύτερα τις νέες παρεχόμενες ευκαιρίες, μιας και η αντίστοιχη αξιοποίηση, στο προγενέστερο πρωτόκολλο, υπήρξε πολύ περιορισμένη.3.Θα θέλαμε, ωστόσο, να διατυπώσουμε τις αμφιβολίες μας σχετικά με το ότι ο κοινοτικός στόλος θα δικαιούται να εισέρχεται στα ύδατα της Γουϊνέας μέχρις ορίου 10 μιλίων, τη στιγμή που, κατά τη γνώμη μας, το δικαίωμα αυτό θα έπρεπε να περιορίζεται στο συνήθες όριο των 12 μιλίων. Όπως επίσης, εκφράζουμε αμφιβολίες σχετικά με τη χρονική περίοδο ισχύος του παρόντος πρωτοκόλλου - μόλις δύο έτη, λιγότερο επομένως από τις περισσότερες συμφωνίες αυτού του είδους που συνάπτονται από την ΕΚ - μια περίοδος κατά την οποία δεν επιτυγχάνεται επαρκής επιχειρησιακή σταθερότητα για τον κοινοτικό στόλο.
<SPEAKER ID=71 NAME="Souchet">
Η Ομάδα μας παρεμβαίνει σήμερα σχετικά με την έκθεση αυτή που αφορά την αλιευτική συμφωνία μεταξύ της Ευρωπαϊκής Κοινότητας και της Δημοκρατίας της Γουϊνέας, για να επισημάνει ένα ουσιώδες στοιχείο της Κοινής Αλιευτικής Πολιτικής.
<P>
Ουσιαστικά, κατά το τελευταίο Συμβούλιο των Υπουργών Αλιείας, εγκρίθηκε η απαγόρευση της χρησιμοποίησης του παρασυρόμενου απλαδιού 2, 5 χλμ., τόσο στη Μεσόγειο όσο και στον Ατλαντικό. Αντιτίθεμαι σθεναρά σε αυτό, γιατί η εν λόγω απόφαση αφενός ελήφθη χωρίς καμιά επιστημονική βάση και, αφετέρου, στερεί τους ψαράδες και τις περιοχές που εξαρτώνται από την αλιεία από μια οικονομική δραστηριότητα που είναι ουσιαστική για την επιβίωσή τους. Υπενθυμίζω ότι η απόφαση αυτή είναι ακόμη πιο απαράδεκτη εφόσον η Επιτροπή, προκειμένου να μπορέσει να λάβει τη συμφωνία του Συμβουλίου, διατήρησε τη χρησιμοποίηση παρασυρόμενων απλαδιών 21 χλμ. στη Βαλτική, ενώ ο διεθνής κανόνας, όπως αυτός ορίστηκε από τον ΟΗΕ, προβλέπει έναν περιορισμό σε 2, 5 χλμ.
<P>
Ας επανέλθουμε στην αλιευτική συμφωνία με τη Γουϊνέα. Τί διαπιστώνουμε; Η συμφωνία αυτή προβλέπει κυρίως αλιευτικές δυνατότητες για 33 θυνναλευτικάψυγεία με γρίπο και 13 θυνναλευτικά με καλάμι. Τα εν λόγω σκάφη, σύμφωνα με το διεθνές δίκαιο, θα μπορούν, με τη σειρά τους, αν το επιθυμούν, να χρησιμοποιούν παρασυρόμενα απλάδια δίχτυα. Για ποια λογική, λοιπόν, κάνει λόγο η Επιτροπή;
<P>
Δεδομένου ότι είμαι ταυτόχρονα υπερασπιστής της αρχής της διαχείρισης του πόρου και υπερασπιστής του επαγγέλματος του ψαρά, θέλω να καταγγείλω με το μεγαλύτερο σθένος αυτές τις εντελώς σκανδαλώδεις αντιφάσεις στη συμπεριφορά της Επιτροπής. Πρέπει η Επιτροπή να περιοριστεί στο αίτημα να τηρείται η διεθνής νομοθεσία, που επιτρέπει τη χρησιμοποίηση παρασυρόμενων απλαδιών, και να πάψει να επικαλείται καταχρηστικώς προφάσεις, ώστε να επιτραπεί τελικά στους ψαράδες ενός μόνο κράτους μέλους να αρπάζουν μερίδια της αγοράς που ανήκουν σε άλλους, χάρη στην υπεκφυγή που συνιστά η απαγόρευση ενός αλιευτικού εργαλείου! Αν το παρασυρόμενο απλάδι περιορισμένου μήκους είναι αποδεκτό για το περιβάλλον και τον πόρο, πρέπει να είναι αποδεκτό για όλους τους ψαράδες και για όλες τις θάλασσες και όλους τους ωκεανούς.

<SPEAKER ID=72 NAME="Wibe">
Στο σύνολό της, η αλιευτική πολιτική που αποσκοπεί στο να αγοράζει η Κοινότητα αλιευτικά δικαιώματα από τις φτωχές χώρες της Αφρικής είναι εσφαλμένη και γι' αυτό δεν μπορούμε να την υποστηρίξουμε. Εκτός αυτού, η παρούσα πρόταση της Επιτροπής συνεπάγεται την αύξηση της ενίσχυσης σε σχέση με την προηγούμενη κατάσταση. Εκτός από τους ενδοιασμούς που υπάρχουν σε επίπεδο αρχών, πρέπει να θέσουμε το ερώτημα αν όντως ο φτωχός πληθυσμός της Γουινέας επωφελείται από την οικονομική ενίσχυση που η ΕΕ δίνει στη χώρα. Αξίζει να θυμηθούμε ότι η Γουινέα δεν είναι μια ολοκληρωμένη δημοκρατία, κάτι που μας οδηγεί να αναρωτηθούμε πού καταλήγουν στην πραγματικότητα τα χρήματα.
<P>
Έκθεση Τρακατέλλη
<SPEAKER ID=73 NAME="Bonde και Sandbζk">
Το θεωρούμε φυσικά πρόσφορο να αναθεωρούμε συνεχώς τις διατάξεις για τους γενετικώς τροποποιημένους μικροοργανισμούς βάσει των καινούργιων γνώσεων που αποκτούμε σε αυτόν τον σχετικά νέο τομέα έρευνας. Ιδίως θεωρούμε σημαντικό να εξασφαλίσουμε ένα υψηλό επίπεδο ασφάλειας, όπως θέτει και η έκθεση ως έναν εκ των στόχων της. Εντούτοις, αναγκαστήκαμε να απέχουμε της ψηφοφορίας επί μιας σειράς τροπολογιών. Αυτό έγινε σε συνάρτηση με το γεγονός ότι, ως μη ειδικοί, δεν έχουμε τη δυνατότητα να καταλάβουμε το περιεχόμενο και τις συνέπειες αυτών των προτάσεων. Το θεωρούμε λυπηρό ότι θέματα τόσο πολύπλοκης και τεχνικής υφής πρέπει να τεθούν σε ψηφοφορία, χωρίς να έχουμε την αληθινή δυνατότητα να τα κατανοήσουμε.

<SPEAKER ID=74 NAME="Souchet">
Η κοινή θέση του Συμβουλίου, όπως εγκρίθηκε στην πρώτη ανάγνωση, καθιστά εφικτή την οροθέτηση της περιορισμένης χρήσης γενετικώς τροποποιημένων μικροοργανισμών, διαφυλάσσοντας τα συμφέροντα των κρατών μελών.
<P>
Δεδομένου ότι υποβλήθηκαν 35 τροπολογίες από την Επιτροπή Περιβάλλοντος, οι οποίες επαναλαμβάνουν εν πολλοίς τις τροπολογίες που κατατέθηκαν κατά την εξέταση του κειμένου στην πρώτη ανάγνωση, η Ομάδα Ευρώπη των Εθνών δεν μπορεί να υποστηρίξει ούτε τις τροπολογίες που αποβλέπουν στο να παρεμποδίσουν τα κράτη μέλη από το να ενισχύσουν τους ελάχιστους κανόνες προστασίας του περιβάλλοντος, ούτε τις τροπολογίες που, επιδιώκοντας τον καθορισμό υπερβολικού βαθμού ακριβείας, κινδυνεύουν να καταστήσουν το κείμενο ανεφάρμοστο.
<P>
Μεταξύ των σημαντικών τροπολογιών, περιλαμβάνεται μια πρόταση αλλαγής της νομικής βάσης: το άρθρο 100A αντί του άρθρου 130Σ. Μια τέτοια πρόταση είναι απαράδεκτη στη συγκεκριμένη περίπτωση, εφόσον πρόκειται για μια οδηγία που αποβλέπει στην καθιέρωση ελάχιστων κανόνων προστασίας του περιβάλλοντος και της δημόσιας υγείας, τους οποίους τα κράτη μέλη πρέπει να μπορούν να ενισχύουν όταν χρειαστεί, και όχι κανόνων εναρμόνισης της εσωτερικής αγοράς.
<P>
Ουσιαστικά, αυτή η οδηγία δεν ρυθμίζει την κυκλοφορία και την εμπορία των γενετικών τροποποιημένων μικροοργανισμών, αλλά μόνο τους όρους της χρησιμοποίησής τους σε περιορισμένες εγκαταστάσεις.
<P>
Ένα άλλο σημαντικό σημείο (τροπολογίες αριθ. 4 και 9) έγκειται στο να καταστεί υποχρεωτική μια εγγύηση από τους άμεσα ενδιαφερόμενους για την περιορισμένη χρήση των ΓΤΜ. Η εν λόγω διάταξη δεν έχει θέση στο κείμενο, γιατί η αστική ευθύνη των άμεσα εμπλεκομένων πρέπει να διέπεται από γενικούς κανόνες σε ευρωπαϊκό επίπεδο και από ειδικούς κανόνες σε επίπεδο κρατών μελών. Το συγκεκριμένο κείμενο δεν πρέπει να χρησιμεύει ως πρόφαση ώστε να επιχειρηθεί η μετατροπή του ασφαλιστικού κώδικα με έμμεσο τρόπο.
<P>
Σε ό, τι αφορά τις περισσότερες τροπολογίες (τροπολογίες αριθ. 2 έως 14), η σύνταξη της κοινής θέσης είναι πιο σαφής και πιο κατάλληλη από το αρχικό κείμενο. Με τις τροπολογίες που υπέβαλε, η Επιτροπή Περιβάλλοντος περιπλέκει κατά βούληση το κείμενο και δημιουργεί ένα κείμενο ακατάλληλο για τις τεχνολογικές εξελίξεις και ανεφάρμοστο στην παρούσα μορφή του.
<P>
Αντιθέτως, η Ομάδα μας υποστηρίζει το σύνολο των διατάξεων που αφορούν τον περιορισμό που προτείνουν οι τροπολογίες αριθ. 15 έως 35 γιατί, σε αντίθεση με τις προηγούμενες, αυτή τη φορά είναι περισσότερο κατάλληλες από το κείμενο της κοινής θέσης.
<P>
Τέλος, η Ομάδα μας υποστηρίζει την τροπολογία αριθ. 36 της Ομάδας των Πρασίνων, που καθιστά εφικτή την καλύτερη περιγραφή, δηλαδή την καλύτερη γνώση, των ΓΤΜ που χρησιμοποιούνται.
<P>
Έκθεση des Places
<SPEAKER ID=75 NAME="Ahlqvist, Andersson, Hulthιn, Theorin, Waidelich και Wibe">
Θεωρούμε ότι η πρόταση της Επιτροπής είναι καλύτερη από την παρούσα πρόταση επί της έκθεσης από την Επιτροπή Γεωργίας και Ανάπτυξης της Υπαίθρου. Καταψηφίζουμε την πρόταση για αύξηση των τιμών και, ως εκ τούτου, δεν μπορούμε να ψηφίσουμε υπέρ αυτής της έκθεσης. Αντιτιθέμεθα ιδιαιτέρως στην οικονομική ενίσχυση της κάνναβης, του οίνου και του καπνού. Η άποψή μας είναι ότι πρέπει να λάβει χώρα μια ουσιαστική μεταρρύθμιση πριν από το 1999.

<SPEAKER ID=76 NAME="Αλαβάνος">
Οι προτάσεις της Επιτροπής για το πλαίσιο της δέσμης τιμών 1998/1999 στηρίζονται στην διάθεση περιορισμένων δημοσιονομικών μέσων για την Κοινή Αγροτική Πολιτική και σύμφωνα με την έκθεση του εισηγητή θα οδηγήσουν σε μείωση περίπου 2 % των τιμών και των αντισταθμιστικών ενισχύσεων σε πραγματικές τιμές. Επίσης, η μείωση αυτή θα συνοδευτεί πιθανόν και από άλλη μείωση κατά 2 % με την εξαφάνιση του πράσινου ECU και την καθιέρωση του ευρώ.
<P>
Σύμφωνα με τον εισηγητή υπάρχει μείωση του συνολικού εισοδήματος της ευρωπαϊκής γεωργίας κατά 16, 4 % σε πραγματικές τιμές κατά την περίοδο 1990/96, καθώς και μείωση του αγροτικού πληθυσμού κατά 2 εκατ. άτομα και πλέον.
<P>
Η συνέχιση του «παγώματος» των τιμών και των αντισταθμιστικών ενισχύσεων για 13η συνεχή χρονιά αναμένεται ότι θα οδηγήσει σε περαιτέρω μείωση του αριθμού των γεωργών, ενώ το ευρωπαϊκό γεωργικό εισόδημα θα συνεχίσει να σημειώνει πτώση.
<P>
Οι προτάσεις για τους 18 κανονισμούς του Συμβουλίου απλώς επαναλαμβάνουν σημερινές διατάξεις, με κάποιες εξαιρέσεις που είναι απαραίτητες για καθαρά νομικούς λόγους ή για να ικανοποιηθούν οι δεσμεύσεις του Συμβουλίου. Δεν αντιμετωπίζουν το πρόβλημα του εισοδήματος των γεωργών και της συνέχισης της απασχόλησής τους.
<P>
Δεν μπορούν να τύχουν της ψήφου μας.

<SPEAKER ID=77 NAME="Cushnahan">
Οι φετινές προτάσεις αποτελούν στην ουσία συνέχεια των περσινών τιμών. Κάτι τέτοιο θα έδινε επιφανειακά την εντύπωση ότι η κατάσταση στον τομέα της γεωργίας είναι εξαίσια. Τίποτα όμως δεν θα μπορούσε να απέχει περισσότερο από την πραγματικότητα σε ό, τι αφορά την Ιρλανδία. Οι ιρλανδοί παραγωγοί αντιμετωπίζουν μεγάλα προβλήματα, ειδικά στον τομέα των βοοειδών. Η κρίση της ΣΕΒ, η μείωση των επιστροφών κατά την εξαγωγή και των χορηγήσεων σχετικών αδειών, όπως επίσης επιπρόσθετα προβλήματα σε ό, τι αφορά την πρόσβαση σε αγορές τρίτων χωρών, όλα επιδεινώνουν την κατάσταση.
<P>
Αυτή η συνέχιση αποδεικνύει ότι υπάρχει πλήρης έλλειψη προσανατολισμού σε ό, τι αφορά την πολιτική που ακολουθεί η Επιτροπή. Οι γεωργοί χρειάζεται να ξέρουν προς ποια κατεύθυνση σκοπεύει να τους οδηγήσει η Επιτροπή κατά την επόμενη δεκαετία. Χρειάζεται να έχουν σαφείς ενδείξεις μίας καλά μελετημένης στρατηγικής της Επιτροπής.
<P>
Αυτό που χρειάζεται είναι η ανάπτυξη προτάσεων, στόχος των οποίων θα είναι η αναζωογόνηση των αγροτικών οικονομιών, συμπεριλαμβανομένου του τομέα της γεωργίας.

<SPEAKER ID=78 NAME="Martinez">
Εξετάζουμε σήμερα τις 18 προτάσεις κανονισμού σχετικά με τις τιμές των αγροτικών προϊόντων. Πόσα έχουν αλλάξει! Όταν εξελέγην για πρώτη φορά βουλευτής αυτού του Κοινοβουλίου, το 1989, για τις τιμές των αγροτικών προϊόντων γινόταν ολόκληρη τελετουργία. Ήταν η σημαντικότερη συζήτηση. Ήταν κάτι σαν την κυριακάτικη λειτουργία των 11.00.
<P>
Σήμερα, στην λειτουργία δεν υπάρχουν πια πιστοί. Οι τιμές έχουν μειωθεί τόσο πολύ - και η Ατζέντα 2000 θα περικόψει ακόμα περισσότερο κατά 10 με 30 % ό, τι απομένει από αυτές τις τιμές - ώστε οι αγρότες έχουν σχεδόν φτάσει στο σημείο να βασίζονται λιγότερο στην αγορά και περισσότερο στη δημοσιονομική στήριξη.
<P>
Ο κοινοτικός προϋπολογισμός εξάλλου χαρακτηρίζεται από τη διανομή χρηματικών ποσών. Σε τέτοιο βαθμό ώστε, σε σταθερές αξίες, οι τιμές των αγροτικών προϊόντων του 1992 θα μειωθούν κατά 2 %. Σε τέτοιο βαθμό ώστε το συνολικό εισόδημα της ευρωπαϊκής γεωργίας, που είχε μειωθεί κατά 16, 4 % από το 1990 ως το 1996, θα υποστεί, όπως όλα δείχνουν, περαιτέρω μείωση το 1999.
<P>
Η κατάσταση είναι δραματική στον τομέα των οπωροκηπευτικών, ο οποίος έχει υποστεί πολλές ζημίες. Επίσης, η κατάσταση είναι δύσκολη για την αμπελουργία, η οποία περιμένει ακόμα μία ΚΟΑ που θα δείχνει σεβασμό σε αυτήν την αρχαιότατη καλλιέργεια. Εξ ου και η αναγκαιότητα μίας ΚΟΑ εν αναμονή των νέων καλλιεργειών που αρνούνται οι Βρυξέλλες, όπως η Επιτροπή αρνείται να παραδεχτεί το γεγονός ότι μία γεωργία στο έλεος των δημοσιονομικών ενισχύσεων είναι εξαιρετικά ευάλωτη. Ο αγρότης θα έπρεπε να έχει τη δυνατότητα να στηρίζει τη ζωή του στην τιμή των προϊόντων του.
<P>
Η μείωση της δέσμης τιμών συνεπάγεται τον περιορισμό της αυτονομίας των αγροτών. Δηλαδή τον περιορισμό της ελευθερίας τους.

<SPEAKER ID=79 NAME="Novo">
Θεωρούμε αρνητικό το γεγονός ότι η Επιτροπή συνεχίζει να ακολουθεί μια πολιτική για τις γεωργικές τιμές, σύμφωνα με την οποία αυτές παραμένουν σταθερές σε κάποιους τομείς ενώ μειώνονται σε άλλους, όπως είναι, π.χ., η περίπτωση των αροτριαίων καλλιεργειών. Πιστεύουμε ότι, ακόμη και σε περιπτώσεις διατήρησης, το αποτέλεσμα είναι πάντα μια πραγματική μείωση των τιμών των γεωργικών προϊόντων, εφόσον δεν λαμβάνεται υπόψη ο πληθωρισμός. Θεωρούμε, αντιθέτως, ότι θα έπρεπε να προβλεφθεί μια προσαρμογή των τιμών των γεωργικών προϊόντων ώστε να συνυπολογίζεται, τουλάχιστον, ένα ποσοστό πληθωρισμού 1, 7 % σε επίπεδο ΕΕ, κατά τρόπο ώστε να διασφαλίζονται τα εισοδήματα των γεωργών.
<P>
Πέραν τούτου, θεωρούμε άκρως αρνητικό το γεγονός ότι, γι' άλλη μια φορά, δεν εισάγεται καμία μεταβολή ή αναμόρφωση όσον αφορά τις ΚΟΑ των μεσογειακών προϊόντων, με το πρόσχημα ότι αυτές δεν έχουν ακόμη υποστεί μεταρρύθμιση. Υπό την έννοια αυτή, θεωρούμε απαράδεκτο το ότι δεν έχουν καθορισθεί οι τιμές παρέμβασης στον τομέα του ελαιολάδου, πράγμα που αναδεικνύει μια ξεκάθαρη στρατηγική επιβολής της αναγκαιότητας εσπευσμένης έγκρισης της υπό συζήτηση νέας πρότασης κανονισμού.
<P>
Παρ' ότι θεωρούμε θετικές τις προτάσεις που αφορούν την επέκταση νέων φυτεύσεων για την παραγωγή οίνων υψηλής ποιότητας, απορρίπτουμε ωστόσο προκαταβολικά μία στρατηγική που συνεχίζει να ενθαρρύνει την εγκατάλειψη αμπελοοινικών γαιών, λόγω της σημασίας αυτής της καλλιέργειας για τις χώρες του Νότου, και συγκεκριμένα για την Πορτογαλία. Όπως επίσης απορρίπτουμε κάθε πρόταση που προσβλέπει στο να επιτραπεί η ανάμειξη διαφορετικών μούστων και αμπελοοινικών προϊόντων, επειδή έτσι πριμοδοτείται η κακή ποιότητα των οίνων που διατίθενται στην αγορά και εξαπατώνται οι καταναλωτές.

<SPEAKER ID=80 NAME="Seppδnen, Sjφstedt και Svensson">
Καταψηφίσαμε την έκθεση, μεταξύ άλλων διότι αντιτιθέμεθα γενικά στη γεωργική πολιτική της ΕΕ εξαιτίας της αναποτελεσματικότητάς της, των υψηλών δαπανών της και, πέραν των άλλων, της άδικης κατανομής της, που πρωτίστως ευνοεί τους μεγάλους γαιοκτήμονες. Η άσκηση αυτής της πολιτικής πρέπει να επανέλθει το συντομότερο δυνατόν στα κράτη μέλη.
<P>
Πέραν αυτού, βρίσκουμε ιδιαίτερα αθέμιτο να λαμβάνει θέση ένα Κοινοβούλιο για τα επίπεδα τιμών σε έναν κανονισμό αγοράς για τα αγροτικά προϊόντα. Ψηφίσαμε όμως υπέρ της θέσπισης της Κοινής Οργάνωσης της Αμπελοοινικής Αγοράς, η οποία, αξίζει να σημειωθεί, ότι δεν υπάρχει, παρά τις συνεχείς εκθέσεις περί κατάχρησης κοινοτικών πόρων στον τομέα του κρασιού.

<SPEAKER ID=81 NAME="Souchet">
Η Ομάδα Ευρώπη των Εθνών επιθυμεί να εκφράσει την ικανοποίησή της για την ποιότητα της έκθεσης και των προτάσεων τροπολογιών που υποβλήθηκαν από το συνάδελφο κ. Edouard des Places.
<P>
Λυπούμαστε, αντιθέτως, για την έλλειψη φαντασίας που επιδεικνύει η Επιτροπή, η οποία περιορίστηκε να παρουσιάσει αυτό τη δέσμη τιμών σαν μια πράξη ρουτίνας. Πάντως, είμαστε ικανοποιημένοι που, κατόπιν της τροπολογίας που υποβάλαμε για να ζητήσουμε τον καθορισμό του ποσοστού αγρανάπαυσης μετά το τέλος του τρέχοντος μήνα, δηλαδή, με σκοπό να ληφθεί μια απόφαση σχετικά με το ποσοστό αγρανάπαυσης ταυτόχρονα με τη δέσμη τιμών, η Επιτροπή μας προτείνει έναν νέο κανονισμό που θα εφαρμοστεί την επόμενη περίοδο εμπορίας. Παρ' όλα αυτά, οι προτάσεις της Επιτροπής είναι, στο στάδιο αυτό, εντελώς ανεδαφικές. Γι' αυτό το λόγο, η Ομάδα μας υπέβαλε δύο τροπολογίες: η μία ζητεί την κατάργηση της ειδικής παύσης καλλιέργειας, δηλαδή, την εφαρμογή μίας κύρωσης που αυξάνει το προβλεπόμενο ποσοστό αγρανάπαυσης, και η άλλη ζητεί ένα ποσοστό υποχρεωτικής παύσης καλλιέργειας 5 %, και όχι 10 % όπως προτείνει η Επιτροπή.
<P>
Εκτός από το γεγονός ότι η Ομάδα μας έχει εφαρμόσει το σύνολο των τροπολογιών που πρότεινε ο εισηγητής και ενέκρινε η Επιτροπή Γεωργίας, υποβάλαμε εκ νέου στην Ολομέλεια τις τροπολογίες που πρότειναν αύξηση των θεσμικών τιμών κατά 1, 7 %, οι οποίες στοχεύουν στον περιορισμό της νομισματικής διάβρωσης του εισοδήματος των αγροτών. Είναι εντελώς απαράδεκτο ότι μπορούμε και να σκεφτούμε ακόμη ότι το κόστος παραγωγής της γεωργίας δεν υφίσταται την επίδραση του πληθωρισμού. Στις προτάσεις της Επιτροπής για την Ατζέντα 2000, είχαμε ήδη καταγγείλει τον μόνιμο χαρακτήρα του διατηρούμενου επιπέδου των τιμών και των ενισχύσεων σε μία περίοδο επτά ετών. Ποιο επάγγελμα θα δεχόταν το εισόδημά του να μην αναπροσαρμόζεται βάσει της εξέλιξης των τιμών. Προσωπικά, δεν γνωρίζω κανένα.
<P>
Τέλος, η Ομάδα μας με απόλυτη ικανοποίηση διαπιστώνει ότι η Επιτροπή Γεωργίας ενέκρινε τις προτάσεις τροπολογιών του συναδέλφου κ. des Places σχετικά με την επιβολή ενός συντελεστή προσαρμογής, με σκοπό να διαφυλαχθεί η ισότητα του εισοδήματος των αγροτών όλων των κρατών μελών της Ευρωπαϊκής Ένωσης, προκειμένου να αμβλυνθούν οι σοβαρές επιπτώσεις από την κατάργηση του πράσινου Εcu την 1η Ιανουαρίου 1999, για τα κράτη μέλη που θα συμμετάσχουν στο ενιαίο νόμισμα.
<P>
Οι υποστηρικτές του ευρώ ισχυρίστηκαν ότι το ευρώ θα επέφερε μόνο πλεονεκτήματα στους αγρότες, εφόσον θα καταργούσε τις ανταγωνιστικές υποτιμήσεις, καθώς και τον προϋπολογισμό που αφιερώνεται στα αγρονομισματικά μέτρα. Κάτι τέτοιο θα ισοδυναμούσε με παραγνώριση των ιδιαίτερα ζημιογόνων συνεπειών που επιφέρει στους αγρότες η κατάργηση της πράσινης τιμής συνεπεία της μετάβασης στο ευρώ. Στη Γαλλία, για παράδειγμα, η απόκλιση μεταξύ της πράσινης τιμής και της νομισματικής τιμής ανέρχεται στο 2 %: θα υπάρξει λοιπόν, ουσιαστικά, πτώση των θεσμικών τιμών και των ενισχύσεων κατά επιπλέον 2 % από την 1η Ιανουαρίου 1999. Χάρη στις τροπολογίες του εισηγητή, ένα κείμενο του Ευρωπαϊκού Κοινοβουλίου θα προβάλλει μία σημαντική αδυναμία του ευρώ. Οι γεωργοί πρέπει, άραγε, να πληρώσουν τα έξοδα για τη μετάβαση στο ευρώ που αποφασίστηκε για ιδεολογικούς σκοπούς και χωρίς να ληφθεί υπόψη η γνώμη τους;
<P>
Η εργασία που επιτελέστηκε από τον κ. des Places καθιστά το Κοινοβούλιο ικανό να υποβάλει τη γνωμοδότησή του ήδη στην παρούσα συνεδρίαση της Ολομέλειας, γεγονός που θα επιτρέψει στο Συμβούλιο να καθορίσει, στη συνεδρίαση της 22ας και 23ης Ιουνίου, το γενικό νομικό και ρυθμιστικό πλαίσιο που θα εφαρμοστεί στους αγρότες μας, και το οποίο θα τους δώσει τη δυνατότητα να λάβουν τις αποφάσεις τους εν πλήρη συνειδήσει.
<P>
Έκθεση Rosado Fernandes
<SPEAKER ID=82 LANGUAGE="EN" NAME="McKenna">
Κυρία Πρόεδρε, υφίσταται μία τραγική αντίφαση στην πολιτική της Ευρωπαϊκής Ένωσης που παρέχει υψηλές επιδοτήσεις για την παραγωγή καπνού, ενώ, συγχρόνως, προσπαθεί να καταπολεμήσει τον καρκίνο και να ενημερώσει τους πολίτες για τους κινδύνους που εγκυμονεί το κάπνισμα για την υγεία. Αυτό που θα πρέπει να κάνει είναι να σταματήσει τη χορήγηση επιδοτήσεων. Είναι ντροπή που τα άλλα μέλη της Επιτροπής δε θα υποστήριζαν αυτή την άποψη του Επιτρόπου, κ. Flynn. Πρόκειται για μία από τις πιο θετικές προτάσεις του και είναι ντροπή που η Επιτροπή δε θα στηρίξει τις προσπάθειές του να πετύχει την κατάργηση των επιδοτήσεων για τον καπνό. Κάθε χρόνο, ένα ποσό μεγαλύτερο από 1 δισεκατομμύριο Ecu από τα χρήματα των φορολογουμένων διατίθεται για την επιδότηση ενός προϊόντος που είναι βλαβερό για τη δημόσια υγεία και έχει καταστρεπτικές συνέπειες σε χώρες ανά τον κόσμο, όπου δεν υπάρχουν οι κατάλληλες διατάξεις, έτσι ώστε να είναι βέβαιο ότι οι καπνιστές ενημερώνονται για τους κινδύνους που εγκυμονεί το κάπνισμα. Είναι εντελώς λανθασμένη η επιχορήγηση εκ μέρους της Ευρωπαϊκής Ένωσης ενός προϊόντος που μειώνει τη διάρκεια ζωής των καταναλωτών του.
<P>
Η βιομηχανία καπνού και οι καπνοπαραγωγοί θα πρέπει να συνειδητοποιήσουν ότι θα πρέπει να στραφούν προς εναλλακτικές καλλιέργειες. Μία τραγική πτυχή αυτής της έκθεσης είναι ότι προσπαθούν να προωθήσουν την ανάπτυξη εναλλακτικών ποικιλιών καπνού. Δεν υπάρχει καμία εναλλακτική ποικιλία καπνού που να μην είναι επικίνδυνη για την υγεία και είναι γελοίο να προσπαθούμε να προωθήσουμε αυτή την άποψη. Η Επιτροπή θα πρέπει να υποστηρίξει τον Επίτροπο, κ. Flynn, πάνω σε αυτό το θέμα και να καταργήσει τις επιδοτήσεις καπνού προς όφελος της δημόσιας υγείας και των καταναλωτών.

<SPEAKER ID=83 NAME="Ahlqvist, Andersson, Hulthιn, Theorin, Waidelich και Wibe">
Είναι παράλογο να δίνεται δημόσια ενίσχυση για την παραγωγή καπνού, όταν η κατανάλωση καπνού έχει βλαβερές επιπτώσεις στην υγεία των χρηστών. Στην ψηφοφορία γι' αυτήν την έκθεση υποστηρίζουμε τις τροπολογίες που έχουν ως στόχο την κατάργηση της οικονομικής ενίσχυσης του καπνού. Αν δεν γίνουν αποδεκτές αυτές οι τροπολογίες, θα καταψηφίσουμε την έκθεση στο σύνολό της στην τελική ψηφοφορία.

<SPEAKER ID=84 NAME="Αλαβάνος">
Με την πρόταση της Επιτροπής:
<P>
1) προτείνεται η εξαγορά των ποσοστώσεων, με αντίστοιχη μείωση των ορίων εγγυήσεων.
<P>
Κατηγορηματικά αντίθετοι.
<P>
Με τις τροποποιήσεις της Επιτροπής Γεωργίας δεν διευκρινίζονται επακριβώς τα της εξαγοράς των ποσοστώσεων. Θα υπάρχει ένα σύστημα εξαγοράς που θα χρηματοδοτείται από τα Διαρθρωτικά Ταμεία. Μέρος των ποσοστώσεων που αποσύρονται θα πάει σε «εθνικό απόθεμα». Το υπόλοιπο δεν διευκρινίζεται ακριβώς. Γενικά, το θέμα της εξαγοράς των ποσοστώσεων θα καθορίζεται από τη Διαχειριστική Επιτροπή και είναι άγνωστο πώς θα καταλήξει.
<P>
Διαφωνούμε. Ζητάμε σαφή διατύπωση ότι οι ποσοστώσεις που αποσύρονται δεν θα οδηγούν σε αντίστοιχη μείωση των ορίων εγγυήσεων.
<P>
2) Η Επιτροπή προτείνει ένα ποσοστό 35-45 % της ενίσχυσης να εξαρτάται από την ποιότητα. Διαφωνούμε με αυτή τη ρύθμιση που στρέφεται ενάντια σε μεγάλες κατηγορίες καλλιεργητών, χωρίς καν ουσιαστικές αντισταθμίσεις. Οι τροποποιήσεις της Επιτροπής Γεωργίας προτείνουν το ποσοστό να μην ξεπερνά το 25 %.
<P>
Διαφωνούμε ριζικά με το 35-45 %. Συζητήσιμο το όριο του 25 %.
<P>
3) Η Επιτροπή προτείνει αύξηση της παρακράτησης του 1 % της ενίσχυσης σε 2 % ή να διατίθενται τα ποσά για την καταπολέμηση του καπνίσματος και την έρευνα της καλλιέργειας του καπνού. Δεν συμφωνώ. Η τροποποιημένη πρόταση της Επιτροπής Γεωργίας προτείνει 1 % παρακράτηση με δυνατότητα αύξησης και χρηματοδότηση της ενημέρωσης του κοινού για το κάπνισμα και της έρευνας.
<P>
Ναι σε μέτρα ενάντια στο κάπνισμα, αλλά όχι σε μονόπλευρη χρησιμοποίηση των πόρων των παραγωγών για την καταπολέμηση του καπνίσματος τη στιγμή που οι εισαγωγές, από τις ΗΠΑ και αλλού, μένουν άθικτες. Αυτά είναι υποκρισίες.
<P>
4) Έχει υπάρξει ήδη μείωση της δαπάνης για τον καπνό από τη μεταρρύθμιση του 1992 (από 1.329, 6 εκατ. ECU το 1991 σε 1.021 εκατ. ECU από το 1999 έως το 2003).
<P>
Όχι άλλη μείωση.

<SPEAKER ID=85 NAME="Bιbιar">
Επιτέλους αρχίσαμε μια εις βάθος συζήτηση για τις απαραίτητες ρυθμίσεις ορισμένων ειδικών τομέων της ΚΟΑ, οι οποίοι είναι ιδιαίτερα ανταγωνιστικοί έναντι των άλλων ηπείρων. Επομένως, συμμερίζομαι την άποψη των συναδέλφων από την κοινοβουλευτική Επιτροπή Γεωργίας και Ανάπτυξης της Υπαίθρου, που ενέκριναν την έκθεση του κ. Rosado Fernandes σχετικά με τον καπνό.
<P>
Σήμερα έχουμε την ευκαιρία να διακηρύξουμε την ανάγκη διαβάθμισης της ενίσχυσης που παρέχουμε στον εν λόγω τομέα βάσει της ποιότητας της παραγωγής και να επανεξετάσουμε το ζήτημα των πριμοδοτήσεων μεταξύ των χωρών-παραγωγών του Βορρά και του Νότου. Πρέπει να επιλύσουμε οριστικά το συγκεκριμένο πρόβλημα. Τα καπνά του Βορρά δεν μπορούν υφίστανται αιωνίως διακριτική μεταχείριση έναντι των ποικιλιών του Νότου.
<P>
Γιατί θα πρέπει να περιοριστούμε σε μια απλοποιημένη θεώρηση, που θα συνίστατο στην προάσπιση μόνο των συμφερόντων της χώρας καταγωγής μας, ανάλογα με το αν είναι ή όχι παραγωγός; Χρειάζεται ουσιαστική στήριξη του συνόλου του τομέα αυτού που, επί πολλά έτη, καταβάλλει αξιόλογες προσπάθειες να βελτιώσει την ποιότητά του.
<P>
Ο καπνός - ας μην το ξεχνούμε - με τους 135.000 παραγωγούς του και τις 400.000 εποχιακές θέσεις εργασίας που παρέχει, αποτελεί έναν μεγάλο αγροτικό εργοδότη. Η καπνοκαλλιέργεια, αν παραμελούνταν στην Ευρώπη, δεν θα μείωνε ωστόσο την κατανάλωση τσιγάρων, όπως θα ήθελαν να μας κάνουμε να πιστέψουμε ορισμένοι ουτοπιστές. Πρέπει, λοιπόν, να επιμείνουμε για να αξιοποιήσουμε το σύνολο των προϊόντων ποιότητας, συμπεριλαμβανομένων εκείνων που προέρχονται από τη Βόρεια Ευρώπη. Αξίζουν να έχουν όλη την προσοχή μας, γιατί το ζητεί η αγορά και το κόστος παραγωγής τους είναι υψηλότερο.
<P>
Αυτές οι ενθαρρύνεις πρέπει να διπλασιαστούν με την καλύτερη διάδοση των ερευνητικών εργασιών, κυρίως του γενετικού τομέα. Εξάλλου, πρέπει να εφαρμοστούν νέα προγράμματα φυτικής βελτίωσης που θα συνοδεύσουν τις προόδους που συντελούνται σε άλλους τομείς. Είναι πλέον πιθανό να παραχθεί λιγότερο βλαβερός καπνός για τη δημόσια υγεία. Ας ταχθούμε αποφασιστικά σε αυτή την κατεύθυνση.
<P>
Μετά την απαγόρευση της διαφήμισης καπνού, το Ευρωπαϊκό Κοινοβούλιο έλαβε προσφάτως ισορροπημένες αποφάσεις, που είναι ικανές να προστατεύσουν την υγεία των νέων. Ας ακολουθήσουμε πλέον αυτή την πορεία, εγκρίνοντας τις διατάξεις της έκθεσης Rosado Fernandes.

<SPEAKER ID=86 NAME="Blot">
Η Επιτροπή έχει προβλέψει τη δημιουργία ενός μηχανισμού εξαγοράς ποσοστώσεων με τον δεδηλωμένο στόχο να μειώσει σταδιακά τον όγκο παραγωγής στην Ευρώπη. Ουσιαστικά, δεν είναι λογικό να επιχειρείται η επίτευξη ενός τέτοιου στόχου, ενώ οι εισαγωγές καπνού από τρίτες χώρες είναι τόσο σημαντικές.
<P>
Υπενθυμίζω ότι η Ευρωπαϊκή Ένωση είναι ο πρώτος εισαγωγέας ακατέργαστου καπνού παγκοσμίως, με επίπεδο αυτάρκειας μόνο 30 %. Επιπλέον, ο προβλεπόμενος μηχανισμός δεν επιτρέπει ούτε τον εκσυγχρονισμό της παραγωγής ούτε την εγκατάσταση νέων γεωργών.
<P>
Αυτή η πολιτική δεν εξυπηρετεί, λοιπόν, τα συμφέροντα των παραγωγών. Πάντως, στο πλαίσιο που ισχύει επί του παρόντος για τους γάλλους αγρότες, η έκθεση του συναδέλφου Rosado Fernandes υπερασπίζεται τις κατευθύνσεις που αποτελούν το ελάχιστο κακό και, επομένως, χωρίς τον παραμικρό ενδοιασμό, υπερψηφίζουμε τη συγκεκριμένη έκθεση.

<SPEAKER ID=87 NAME="Bonde και Sandbζk">
Δεδομένων των επιβλαβών επιπτώσεων του καπνού στην υγεία των καταναλωτών, δεν μπορούμε να συνταχθούμε με την διατήρηση ή την αύξηση της κοινοτικής ενίσχυσης της παραγωγής ακατέργαστου καπνού. Είμαστε της άποψης ότι όλες οι μορφές δημόσιας ενίσχυσης στις καπνοκαλλιέργειες πρέπει να καταργηθούν. Όσον αφορά τους καπνοκαλλιεργητές, πρέπει η κατάργηση να γίνει σταδιακά εντός μιας σύντομης περιόδου, ούτως ώστε οι καπνοκαλλιεργητές να έχουν τη δυνατότητα να αντικαταστήσουν τις καλλιέργειες ή να αλλάξουν επάγγελμα.

<SPEAKER ID=88 NAME="Cars">
Η άποψή μου είναι ότι δεν πρέπει να καταβληθεί καμία ενίσχυση για την καλλιέργεια καπνού στην ΕΕ. Εφόσον καμία από τις παρούσες προτάσεις δεν έχει ως στόχο μία άμεση απόφαση τέτοιας μορφής, ψήφισα υπέρ της τροπολογίας υπ' αριθ. 66 (η οποία συνεπάγεται απόρριψη της έκθεσης στην ολότητά της) και κατά της οριστικής έγκρισης της έκθεσης. Κατά τα άλλα ψήφισα λευκό.

<SPEAKER ID=89 NAME="Cushnahan">
Στη συνεδρίαση ολομελείας του Μαΐου συμφωνήσαμε ως προς την κατάργηση της διαφήμισης των προϊόντων καπνού. Αυτή η απόφαση ήταν σύμφωνη με την πολιτική της ΕΕ για την υγεία.
<P>
Ωστόσο, είναι σαφές ότι η επιδότηση της καλλιέργειας καπνού έρχεται σε αντίθεση με την υποχρέωση που προκύπτει απο τη Συνθήκη για την ίδρυση της ΕΕ να προστατεύει την υγεία των πολιτών μας. Λυπάμαι που η Επιτροπή απέρριψε την πρόταση σταδιακής κατάργησης των επιδοτήσεων το 1996 και τάχτηκε, αντιθέτως, υπέρ των προτάσεων μεταρρύθμισης.
<P>
Το Ελεγκτικό Συνέδριο, με έκθεση που εκπόνησε πάνω στο θέμα το 1994, κατέληξε στο συμπέρασμα ότι η κατάργηση των επιδοτήσεων καπνού θα οδηγούσε σε σημαντικό περιορισμό των δημοσιονομικών δαπανών, χωρίς να μείνουν άνεργοι οι καπνοπαραγωγοί.
<P>
Γι' αυτούς τους λόγους και για να ληφθούν υπόψη οι επιταγές της δημόσιας υγείας, έχω υποστηρίξει τις τροπολογίες που πρότεινε ο κ. Collins και άλλα μέλη της Επιτροπής Περιβάλλοντος, Δημόσιας Υγείας και Προστασίας των Καταναλωτών.

<SPEAKER ID=90 NAME="Delcroix">
Ο τομέας της παραγωγής καπνού συγκεντρώνει τις αντιφάσεις και τις υποκρισίες της κοινωνίας μας.
<P>
Ο καπνός είναι δηλητήριο και ναρκωτικό.
<P>
Η καταπολέμηση του καρκίνου προϋποθέτει τον περιορισμό αυτής της ανθρώπινης εξάρτησης. Η ιατρική έρευνα έχει αποδώσει στο τσιγάρο μία από τις αιτίες για την εμφάνιση μιας μορφής καρκίνου, έχουμε επομένως κάθε ηθικό λόγο να αντιμετωπίσουμε το ζήτημα στην πηγή του. Δεν έχουμε άλλη επιλογή.
<P>
Αλλά η καπνοβιομηχανία παρέχει εργασία και εξασφαλίζει το εισόδημα πολλών οικογενειών, και η πείρα μας μαθαίνει ότι είναι μάταιο να απαγορεύσουμε τον καπνό, αν δεν θέλουμε να προκαλέσουμε απάτες και επιπλέον εγκληματικότητα.
<P>
Πρέπει να πείσουμε, να προχωρήσουμε κατά στάδια, να επιτύχουμε προοδευτικά τη μεταστροφή:
<P>
να ενισχύσουμε την ευαισθητοποίηση των ανθρώπων και, ιδίως, των νέων για τον κίνδυνο που εγκυμονεί η κατανάλωση καπνού για την υγεία τους·-να ενισχύσουμε τη συναίσθηση της συλλογικής διασπάθισης πόρων, που συνιστά η εν λόγω πρακτική·-να βοηθήσουμε τους παραγωγούς και τους εργαζόμενους του συγκεκριμένου τομέα να στραφούν σε άλλους τομείς δραστηριότητας.Η Ευρώπη δεν δίστασε να λάβει δύσκολες και δαπανηρές θέσεις, για να μειώσει τα γεωργικά πλεονάσματα και να αποφύγει την ερήμωση των αγροτικών περιοχών. Πρέπει να επιδείξει το θάρρος να αντιμετωπίσει και αυτό το πρόβλημα.
<P>
Το ζήτημα δεν εστιάζεται μεταξύ του αγώνα για την απασχόληση και την προστασία της υγείας, αλλά μεταξύ της προστασίας της υγείας και της μεταστροφής της απασχόλησης.

<SPEAKER ID=91 NAME="Holm">
Εμείς, της Ομάδας των Πρασίνων, θεωρούμε απολύτως εσφαλμένο να διαθέτει η ΕΕ ένα σύστημα ενίσχυσης του καπνού και θεωρούμε ότι αυτό δίνει εσφαλμένα μηνύματα στην κοινή γνώμη για το κάπνισμα. Σχετικά πρόσφατα, το Ευρωπαϊκό Κοινοβούλιο ενέκρινε την πρόταση του Συμβουλίου για απαγόρευση της έμμεσης διαφήμισης προϊόντων καπνού. Επίσης, το Ευρωπαϊκό Κοινοβούλιο έχει εκφράσει την άποψη ότι ο καπνός συνιστά έναν κίνδυνο για την υγεία ο οποίος πρέπει να αντιμετωπιστεί με μεγαλύτερη σοβαρότητα. Η Ομάδα των Πρασίνων συμμερίζεται πλήρως αυτές τις απόψεις και προωθί τη λήψη αυτών των αποφάσεων από το Ευρωπαϊκό Κοινοβούλιο. Οι κίνδυνοι από το κάπνισμα είναι σημαντικοί, γι' αυτό πρέπει να προβούμε σε ενέργειες για να πείσουμε τους ανθρώπους να σταματήσουν να καπνίζουν ή να μην αρχίσουν καν.
<P>
Ταυτόχρονα, είναι γεγονός ότι η ΕΕ καταβάλλει σημαντική ενίσχυση για την καλλιέργεια καπνού στην ΕΕ, προς το παρόν ένα δισεκατομμύριο Ecu ετησίως. Κατά την γνώμη μας, αυτή η διπλή ηθική είναι εντελώς παράλογη, γι' αυτό προβαίνουμε σε ενέργειες ώστε αυτή η ενίσχυση να καταργηθεί το συντομότερο δυνατόν. Φυσικά, το καλύτερο θα ήταν να καταργούνταν σταδιακά αυτή η ενίσχυση, κατά την διάρκεια των προσεχών ετών&#x02D9; αυτό θα ήταν καλύτερο γι' αυτούς που καλλιεργούν σήμερα καπνό και θα έστελνε το σωστό μήνυμα ότι η ΕΕ αντιμετωπίζει το ζήτημα του καπνού με σοβαρότητα και προβαίνει σε ενέργειες για τη μείωση του καπνίσματος.
<P>
Οι επιδοτήσεις αναδιάρθρωσης της παραγωγής που υπάρχουν για να πείσουν τους καλλιεργητές καπνού να καλλιεργούν άλλους σπόρους πρέπει να προωθηθούν και επίσης να τους δοθεί μεγαλύτερο κονδύλιο στον προϋπολογισμό, ενώ ταυτόχρονα θα πρέπει να μειωθεί το κονδύλιο του προϋπολογισμού για την ενίσχυση των καλλιεργητών καπνού. Κάποιοι ισχυρίζονται ότι αυτές οι επιδοτήσεις αναδιάρθρωσης της παραγωγής δεν προσφέρουν καμία βοήθεια, διότι το μοναδικό είδος σπόρου που μπορεί να καλλιεργηθεί εκεί όπου σήμερα καλλιεργείται ο καπνός, είναι ακριβώς καπνός. Αυτή δεν είναι σοβαρή επιχειρηματολογία παρά μόνο μια πολιτική ρητορεία, αφού οι καλλιεργητές λαμβάνουν μεγαλύτερη οικονομική ενίσχυση για τον καπνό απ' ό, τι για άλλους σπόρους. Πρέπει να εντατικοποιηθεί και να γίνει περισσότερο ελκυστική η αναδιάρθρωση της παραγωγής προς άλλους σπόρους. Ο στόχος της Ομάδας των Πρασίνων είναι η πλήρης κατάργηση της ενίσχυσης της καλλιέργειας καπνού.

<SPEAKER ID=92 NAME="Martinez">
Η ΚΟΑ στον τομέα του καπνού προκαλεί εντονότατες αντιδράσεις. Λησμονούμε τους αγρότες, τα τεχνικά προβλήματα, και μένουμε στο πρόβλημα υγείας που σχετίζεται με τον καρκίνο.
<P>
Με αφορμή αυτή τη διαπίστωση, παρατηρείται μία σκανδαλώδης αντίφαση: 11 εκατομμύρια Ecu από τους κοινοτικούς πόρους διατίθενται για την καταπολέμηση του καρκίνου, ενώ 18 εκατομμύρια Ecu διατέθηκαν το 1997 για πριμοδοτήσεις μετατροπής ή για το Ταμείο Έρευνας υπέρ της καλλιέργειας του καπνού που έχει ως πιθανή συνέπεια τον καρκίνο.
<P>
Είναι αλήθεια ότι κάτι δεν πάει καλά με τον θεό Σίβα των Βρυξελλών: το ένα χέρι του θέλει να θεραπεύσει τον καρκίνο ενώ το άλλο χέρι τον ευνοεί. Αυτή όμως δεν είναι η μοναδική αντίφαση σε μία Ευρώπη που επιβάλλει αγρανάπαυση στα χωράφια στο όνομα της υπερπαραγωγής, ενώ επιτρέπει τη χρήση γενετικά μεταλλαγμένων μικροοργανισμών, στο όνομα κυρίως της ανάγκης για αύξηση της παραγωγής και της απόδοσης.
<P>
Αν δεν υπήρχαν πλέον παραγωγοί καπνού στον ευρωπαϊκό χώρο, οι εισαγωγές καπνού θα αυξάνονταν συνεχώς, σε μία Ευρώπη που είναι ήδη πρώτη στον κόσμο σε εισαγωγές ακατέργαστου καπνού, ενώ η δική της παραγωγή φτάνει για την κάλυψη μόνον του 30 % των αναγκών.
<P>
Ισχύει και για τον καπνό ό, τι ισχύει για τα παρασυρόμενα απλάδια. Με το να απαγορεύσουμε τη χρήση τους στη δική μας επικράτεια, δεν μπορούμε να εμποδίσουμε τη χρήση τους από άλλους, στην επικράτεια άλλων, και τις εισαγωγές από άλλους. Αυτή είναι η πραγματικότητα. Η καλλιέργεια του καπνού εμποδίζει την οικονομική αιμορραγία σε αγροτικές περιοχές και μειονεκτικές ζώνες. Και η δυστυχία όσων δεν έχουν απασχόληση μπορεί να προκαλέσει ασθένειες.
<P>
Η αμφισβήτηση της ΚΟΑ καπνού του 1970 είναι οπωσδήποτε κατανοητή από την άποψη της υγείας αλλά παράλογη από την άποψη της οικονομίας.

<SPEAKER ID=93 NAME="Novo">
Όταν προβαίνουμε στην αναμόρφωση της κοινής οργάνωσης αγοράς του καπνού δεν πρέπει να τονίζουμε υπέρμετρα τα δεινά που προκαλεί στην υγεία το συγκεκριμένο προϊόν, μιας και, στην προκειμένη περίπτωση, θα οφείλαμε καταρχάς να απαγορεύσουμε τις εισαγωγές καπνού, ενός προϊόντος για το οποίο η ευρωπαϊκή μεταποιητική βιομηχανία εμφανίζει μεγάλα ελλείμματα. Τα ζητήματα που άπτονται της δημόσιας υγείας θα πρέπει να αντιμετωπίζονται αλλού και με άλλο τρόπο: στο πλαίσιο της εκπαίδευσης και με τη λήψη προληπτικών μέτρων.
<P>
Τουναντίον, όταν προωθούμε την αναμόρφωση αυτού του τομέα, οφείλουμε να δίδουμε έμφαση στις θέσεις εργασίας που με άμεσο ή έμμεσο τρόπο εξασφαλίζει ο τομέας, ιδίως στις πιο καθυστερημένες περιφέρειες της ΕΕ, πολλές εκ των οποίων δεν διαθέτουν εναλλακτικές παραγωγικές διεξόδους. Ή ακόμη, στην εξαιρετικά σημαντική συμβολή της συγκεκριμένης παραγωγής στην αντιμετώπιση της επιδεινούμενης ερήμωσης της υπαίθρου.
<P>
Όταν αναμορφώνουμε αυτόν τον τομέα, πρέπει να υπογραμμίζουμε τα μέτρα που αποσκοπούν στη διασφάλιση της ποιότητας της παραγωγής. Και, υπό αυτή την έννοια, υπήρξαν και συνεχίζουν να υπάρχουν σαφείς προτάσεις του Ευρωπαϊκού Κοινοβουλίου.
<P>
Όταν προχωρούμε στη μεταρρύθμιση του τομέα της παραγωγής καπνού, δεν νοείται να προβάλουμε και να ενθαρρύνουμε σκοπίμως - όπως συμβαίνει με την πρόταση κανονισμού της Επιτροπής - την οριστική εγκατάλειψη αυτής της καλλιέργειας, δίχως ταυτόχρονα να δημιουργούμε αξιόπιστες εναλλακτικές διεξόδους. Αντιθέτως, οφείλουμε να διαμορφώσουμε τους όρους ώστε να διατηρηθεί η παραγωγή και να δοθεί η δυνατότητα της διαδοχής των γενεών, κυρίως μέσω της πρόσβασης νεαρών γεωργών στον τομέα.
<P>
Αυτό που μας ανησυχεί είναι το γεγονός ότι, ολοένα και πιο συστηματικά - όπως παρατηρήθηκε εκ νέου καθ' όλη τη διάρκεια αυτής της συζήτησης - η Επιτροπή δεν λαμβάνει υπόψη της κάποιες από τις απόψεις και τις στρατηγικές που το Ευρωπαϊκό Κοινοβούλιο έχει προβάλει, επανειλημμένα και κατά πλειοψηφία, σχετικά με τη συγκεκριμένη μεταρρύθμιση.

<SPEAKER ID=94 NAME="Querbes">
Υπερψηφίζω την έκθεση που μας υποβλήθηκε, για τρεις βασικούς λόγους.
<P>
Κατ' αρχάς, η συγκεκριμένη έκθεση προβαίνει σαφώς στη διάκριση μεταξύ των ζητημάτων της παραγωγής καπνού και εκείνων που αφορούν την καταπολέμηση του παθητικού καπνίσματος, γιατί δεν συνδέονται άμεσα με την παραγωγή της Ένωσης, η οποία καλύπτει μόνο το 30 % της κατανάλωσης.
<P>
Έπειτα, απορρίπτοντας όλες τις τροπολογίες που αποβλέπουν στην κατάργηση των ενισχύσεων στην παραγωγή, υποστηρίζει την αρχή της κοινοτικής στήριξης στην παραγωγή καθώς και στις θέσεις εργασίας και τις συναφείς δραστηριότητες, ενθαρρύνοντας τη βελτίωση της ποιότητας, την καλύτερη σχέση προσφοράς και ζήτησης και, σε αυτό το πλαίσιο, προτείνει την ενίσχυση της επαγγελματικής οργάνωσης και την αύξηση των πριμοδοτήσεων για ορισμένες ποικιλίες.
<P>
Τέλος, η παρούσα έκθεση, παρουσιάζοντας μέτρα εθελοντικής μεταστροφής, αντιτίθεται σε κάθε μέτρο μείωσης των ποσοστώσεων, προτείνοντας, αντιθέτως, οι νέοι αγρότες να μπορούν να εγκαθίστανται σε αυτόν τον τομέα παραγωγής.
<P>
Λυπούμαι, ωστόσο, που διατυπώθηκε η ιδέα να αυξηθεί η κράτηση επί της πριμοδότησης που χορηγείται στο Κοινοτικό Ταμείο Καπνού, κατά του παθητικού καπνίσματος, γιατί προσπαθεί να κάνει τους καπνοπαραγωγούς να αναλάβουν, ενοχοποιώντας τους, μια δράση που βαρύνει το σύνολο της κοινωνίας, ακόμη και αν η χρήση του εν λόγω ταμείου αφορά επίσης τις καλλιεργητικές μεθόδους.
<P>
Τέλος, συμμερίζομαι την ανησυχία που εκφράζεται στην έκθεση σχετικά με τις συνέπειες της διεύρυνσης της Ένωσης και επιθυμώ ολόψυχα να εφαρμοστούν τα κατάλληλα μέτρα για την προάσπιση των συμφερόντων των παραγωγών, πολύ περισσότερο καθώς η ανάκτηση της εσωτερικής αγοράς προσφέρει στον συγκεκριμένο τομέα μεγάλες δυνατότητες ανάπτυξης των καλλιεργειών και των θέσεων εργασίας.

<SPEAKER ID=95 NAME="Reding">
Οι συνεπείς πράξεις είναι απαραίτητες στην πολιτική. Για τον λόγο αυτό δεν μπορώ να συμφωνήσω με τις ευρωπαϊκές διατάξεις για την καλλιέργεια του καπνού.
<P>
Πριν από λίγο καιρό, το Ευρωπαϊκό Κοινοβούλιο επιδοκίμασε μία οδηγία που απαγορεύει τη διαφήμιση προϊόντων καπνού. Υποστήριξα αυτή την απαγόρευση μετά πεποιθήσεως. Και τούτο, διότι οι διαφημίσεις για τον καπνό απευθύνονται κυρίως στη νεολαία, επειδή είναι γνωστό ότι ο εθισμός στη νικοτίνη αρχίζει τις περισσότερες φορές στη νεαρή ηλικία. Το αποτέλεσμα είναι 548.000 νεκροί ετησίως εξαιτίας του καπνίσματος, και 654 από αυτούς Λουξεμβούργιοι.
<P>
Όμως δεν μπορεί κανείς να απαγορεύει τη διαφήμιση των προϊόντων του καπνού και ταυτόχρονα να επιδοτεί την καλλιέργειά του. Αλλά ακριβώς αυτό κάνει η Ένωση, δίνοντας εγγύηση για 350.600 τόνους ακατέργαστου καπνού και δαπανώντας γι' αυτό περίπου 1.000 εκ. Ecu. Ναι μεν βελτιώθηκε κατά πολύ το σύστημα με τη μείωση της ποσότητας (κατά 24 % μέσα σε τέσσερα μόνο χρόνια) και με επιδοτήσεις για την εγκατάλειψη των εκτάσεων παραγωγής. Κατά πόσον όμως οι έλεγχοι είναι παντού οι καλύτεροι δυνατοί, δεν το εξετάζουμε.
<P>
Επικροτώ τη σχετική μείωση των επιδοτήσεων και τα μέτρα για τη στροφή των παραγωγών σε άλλες καλλιέργειες, που ωστόσο δεν πρέπει να οδηγήσει στην ανάληψη των εκτάσεων που έχουν εγκαταλειφθεί. Θεωρώ όμως ότι υπάρχει μεγάλη αντίφαση μεταξύ της πολιτικής για την υγεία (για την οποία διατίθενται σχετικά λίγα κονδύλια της Ευρωπαϊκής Ένωσης) και της προώθησης της καλλιέργειας του καπνού, που εξάλλου είναι χαμηλής ποιότητας στην Ευρώπη. Για τους λόγους αυτούς δεν μπορώ να συμφωνήσω με την έκθεση.

<SPEAKER ID=96 NAME="Seppδnen, Sjφstedt και Svensson">
Καταψηφίσαμε την πρόταση λόγω του ότι δεν επιλύει, ούτε βραχυπρόθεσμα ούτε μακροπρόθεσμα, το πρόβλημα της εξάρτησης των καπνοκαλλιεργητών από τις εκτεταμένες κοινοτικές επιδοτήσεις. Η πρόταση δεν περιέχει καμία μείωση της ενίσχυσης του τομέα του καπνού και ούτε λαμβάνει επίσης υπόψη τις μεγάλες επιπτώσεις που έχει η καλλιέργεια καπνού στον τομέα της υγείας και της προστασίας του περιβάλλοντος.

<SPEAKER ID=97 NAME="Souchet">
Η Ομάδα μας υποστηρίζει το σύνολο των τροπολογιών που προτάθηκαν από τον εισηγητή και εγκρίθηκαν από την Επιτροπή Γεωργίας, γιατί πρέπει η ευρωπαϊκή καπνοπαραγωγή να μπορέσει να έχει διάρκεια.
<P>
Πολλές τροπολογίες που κατατέθηκαν από τους βρετανούς συναδέλφους, αποβλέπουν στην κατάργηση όλων των ευρωπαϊκών ενισχύσεων στην καπνοπαραγωγή. Αναμφισβήτητα, αντιτιθέμεθα σε αυτό, γιατί η Ευρωπαϊκή Ένωση είναι σε μεγάλο βαθμό καθαρός εισαγωγέας καπνού. Επιπλέον, επειδή η ευρωπαϊκή καπνοπαραγωγή εστιάζεται στις μειονεκτικές περιοχές, είναι απαραίτητο, στο όνομα της απασχόλησης, να διατηρηθεί η παραγωγή αυτή, που απαιτεί πληθώρα εργατικού δυναμικού.
<P>
Πάντως, η Ομάδα μας κατέθεσε πέντε τροπολογίες που στοχεύουν κυρίως στην κατάργηση της πρότασης της Επιτροπής, η οποία προβλέπει τη δημιουργία ενός συστήματος εξαγοράς ποσοστώσεων. Το σύστημα αυτό, πέρα από το γεγονός ότι θα επιφέρει μείωση των ποσοτήτων που επωφελούνται από ενίσχυση στην παραγωγή και, συνεπώς, μείωση της ευρωπαϊκής παραγωγής, δεν θα ενθαρρύνει τον εκσυγχρονισμό της παραγωγής και θα εμποδίζει οποιαδήποτε εγκατάσταση νέων αγροτών. Το εν λόγω σύστημα θα έχει, επίσης, ως αντίθετο αποτέλεσμα, μεσοπρόθεσμα, να προσδώσει μια αξία στις ποσοστώσεις, η οποία θα επιφέρει πρόσθετη χρηματοοικονομική επιβάρυνση για τους παραγωγούς. Πράγματι, θα δημιουργηθεί ένα "ταμείο εμπορίου» ποσοστώσεων, η τιμή κάθε μιας εκ των οποίων θα εξαρτάται από την αξία εξαγοράς των ποσοστώσεων.
<P>
Αντιθέτως, προτείνουμε τη δημιουργία ενός εθνικού αποθέματος που θα επιτρέπει τη διατήρηση των παραγωγικών ικανοτήτων των κρατών μελών, συμβάλλοντας στην χρηματοοικονομική ισορροπία των εκμεταλλεύσεων που υπάρχουν ή διαμορφώνονται. Επιπλέον, θα αποφεύγαμε έτσι την εμφάνιση της πρόσθετης δαπάνης που θα επέφερε η αξία μιας ποσόστωσης. Υπενθυμίζω ότι το σύστημα αυτό του εθνικού αποθέματος ισχύει ήδη για άλλα προϊόντα, όπως είναι το πρόβειο και το βόειο κρέας και τα γαλακτοκομικά προϊόντα.
<P>
Η Ομάδα μας υπέβαλε και άλλες τροπολογίες επί της πρότασης της Επιτροπής σχετικά με τη δημοπρασία συμβάσεων καλλιέργειας που συνδέουν τον παραγωγό με τον πρώτο μεταποιητή. Φρονούμε ότι το μέτρο αυτό είναι πολύ καταπιεστικό, γιατί ξεχνά ότι ο τομέας του καπνού είναι ένας ιδιαίτερος, πολύ οργανωμένος τομέας, όπου η κατανομή είναι οροθετημένη και όπου η μεταποίηση είναι εγγυημένη από ορισμένες εθνικές η πολυεθνικές εταιρείες.

<SPEAKER ID=98 NAME="Titley">
Δεν μπορώ να υποστηρίξω τις προτάσεις της Επιτροπής για το μέλλον της ευρωπαϊκής βιομηχανίας καπνού. Μένω κατάπληκτος και, παράλληλα, έχω εξοργιστεί επειδή, παρ' όλο που σημειώθηκε πρόσφατα πρόοδος εφόσον αναγκάσαμε τους καπνοβιομήχανους να παραδεχτούν ότι τα προϊόντα τους προκαλούν ασθένειες, όπως καρκίνο, έχει υποβληθεί πρόταση να συνεχιστεί η διάθεση δημόσιου χρήματος για την επιδότηση των καπνοπαραγωγών! Μήπως πρόκειται για ένα παράλογο τρόπο να γεμίσουν τα νοσοκομεία με νέους ασθενείς;
<P>
Τί ακριβώς σημαίνει η ιδέα της επιδότησης καλύτερης ποιότητας καπνού - μήπως πρόκειται για την προώθηση ενός πιο εθιστικού τύπου τσιγάρων ή τσιγάρων που θα επιφέρουν με πιο αργό ρυθμό το θάνατο των καπνιστών; Ακόμη και με πρόσχημα την καλύτερη ενημέρωση των πολιτών για τους κινδύνους που εγκυμονεί το κάπνισμα, ο φορολογούμενος θα πρέπει να σκάσει - βάσει αυτών των προγραμμάτων - εκατομμύρια για να πληρώσει τις βιομηχανίες τσιγάρων να σκορπίσουν το θάνατο.
<P>
Η συνεχής κατάχρηση του δημοσίου χρήματος για αυτού του είδους την επιδότηση καπνού είναι πλέον απαράδεκτη. Πιθανόν στις αρχές να μπορούσαμε να επικαλεστούμε ως δικαιολογία την άγνοια για τις συνέπειες του καπνίσματος - όχι όμως το 1998. Αν πρέπει να συνεχιστεί η παραγωγή καπνού, αφήστε τους καπνοβιομήχανους να πετύχουν ή να αποτύχουν στηριγμένοι στις δικές τους δυνάμεις, όπως πρέπει να κάνει κάθε βιομηχανία, και όχι επιδοτώντας τους με τα χρήματα που έχουν κερδίσει με μόχθο οι πολίτες.
<P>
(Η συνεδρίαση διακοπείσα στις 13.17 συνεχίζεται στις 15.00)

<CHAPTER ID=6>
Μεταρρύθμιση της ΚΑΠ (ΑΤΖΕΝΤΑ 2000) (συνέχεια)
<SPEAKER ID=99 NAME="Πρόεδρος">
Η ημερήσια διάταξη προβλέπει την συνέχιση της συζήτησης επί της έκθεσης του κ. Cunha (A4-0219/98), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την μεταρρύθμιση της Κοινής Γεωργικής Πολιτικής (Ατζέντα 2000 - Πρώτο μέρος - Κεφάλαιο ΙΙΙ) COM(97)2000 - C4-0522/97).

<SPEAKER ID=100 LANGUAGE="FI" NAME="Anttila">
Αξιότιμε κύριε Πρόεδρε, αξιότιμε κύριε Επίτροπε, συγχαίρω και ευχαριστώ τον εισηγητή, κ. Arlindo Cunha, γι' αυτήν την καλή έκθεση. Στην έκθεση αυτή διαφαίνεται η μεγάλη εμπειρογνωμοσύνη του εισηγητή. Στην ίδια έκθεση έχουν τονιστεί οι διαφορετικές συνθήκες παραγωγής που επικρατούν στην επικράτεια της ΕΕ. Πραγματικά, το να προσπαθήσουμε να λειτουργήσουμε με ομοιόμορφους κανονισμούς της ΕΕ από την φινλανδική Λαπωνία μέχρι και τα Κανάρια Νησιά, αποτελεί ένα εντελώς ουτοπικό εγχείρημα.
<P>
Ως εκ τούτου, η μεγαλύτερη μελλοντική πρόκληση της Ατζέντας 2000 συνίσταται στην ένταξη των ειδικών αναγκών των βορείων, ορεινών και νοτίων περιφερειών ως τμήματα της κοινής γεωργικής πολιτικής της ΕΕ. Στην πραγματικότητα, η ΚΓΠ εφαρμόζεται καλύτερα στις πλεονεκτούσες περιοχές της ΕΕ. Στις βόρειες, ορεινές και άλλες πιο μειονεκτικές περιοχές της ΕΕ, οι παραγωγικές δαπάνες είναι πιο υψηλές. Αυτή η πτυχή θα πρέπει να ληφθεί υπόψη στην Ατζέντα 2000 πολύ περισσότερο απ' ό, τι έχει γίνει μέχρι σήμερα.
<P>
Η Ατζέντα 2000 μειώνει την ανταγωνιστική ικανότητα ανάμεσα στα σιτηρά και στην συγκομισθείσα χορτονομή, εις βάρος της τελευταίας. Η ενίσχυση ενσίρωσης αραβοσίτου βελτιώνει την ανταγωνιστική ικανότητα έξι κρατών μελών στον τομέα της παραγωγής γαλακτοκομικών προϊόντων και μειώνει την ανταγωνιστική ικανότητα στον τομέα της παραγωγής γάλακτος και του βοείου κρέατος, η οποία βασίζεται στην συγκομισθείσα χορτονομή. Ως εκ τούτου, υπάρχει ανάγκη να καθιερωθεί η ενίσχυση για την χορτονομή, ακριβώς όπως προτείνεται στην έκθεση. Προκειμένου και η καλλιέργεια οπωροκηπευτικών να αποκτήσει ανταγωνιστική ικανότητα, θα χρειαστούν αντίστοιχες ειδικές ρυθμίσεις στις βόρειες περιφέρειες της ΕΕ.
<P>
Η Ατζέντα 2000 διευρύνει τις ενισχύσεις της ΕΕ και στον τομέα των δασών. Η δασοκομία λειτουργούσε ανέκαθεν στα πλαίσια της οικονομίας της ελεύθερης αγοράς, και αυτό θα πρέπει να συνεχιστεί και στο μέλλον. Σε καμία περίπτωση, ο τομέας των δασών δεν θα πρέπει να καταστεί ένας αυστηρά καθορισμένος και επιδοτούμενος τομέας κατά το πρότυπο της γεωργίας. Η έγκριση της Ατζέντα 2000 προϋποθέτει να τονιστεί περισσότερο η περιφερειακή διάσταση στην γεωργική πολιτική της ΕΕ. Αυτό που θα πρέπει να υπερασπίσουμε είναι το ευρωπαϊκό πρότυπο, το οποίο βασίζεται στις οικογενειακές γεωργικές εκμεταλλεύσεις.

<SPEAKER ID=101 NAME="Πρόεδρος">
Κυρία Anttila, λυπάμαι που αναγκάσθηκα να σας πω να επισπεύδετε, αλλά δεν φταίω εγώ, η Ομάδα σας πρέπει να σας δίνει περισσότερο χρόνο.

<SPEAKER ID=102 LANGUAGE="EN" NAME="Hardstaff">
Κύριε Πρόεδρε, επιθυμώ να συγχαρώ τον εισηγητή για την έκθεσή του, αλλά θα επικεντρώσω το ενδιαφέρον μου στα πλαίσια της παρέμβασής μου στην ανάπτυξη της υπαίθρου. Αναπόφευκτα, στους κόλπους της ΕΕ και, σε ακόμη μεγαλύτερο βαθμό, στα κράτη που έχουν υποβάλει αίτηση προσχώρησης στην ΕΕ, ο αριθμός των θέσεων εργασίας στον τομέα της γεωργίας θα μειωθεί λόγω της μηχανοποίησης. Εφόσον δεν θα υπάρχουν εναλλακτικές μορφές απασχόλησης στις αγροτικές περιοχές, οι νέοι θα φύγουν για τις πόλεις, ενώ πολύ περισσότεροι θα είναι εκείνοι που θα πηγαινοέρχονται καθημερινά στις πόλεις, με όλες τις αρνητικές συνέπειες για το περιβάλλον λόγω της αυξημένης χρήσης αυτοκινήτων σε ακατάλληλους αγροτικούς δρόμους.
<P>
Επαγγέλματα που σχετίζονται με τη συσκευασία και επεξεργασία τροφίμων, υποστηρίζονται επί του παρόντος από κονδύλια του Στόχου 5α. Ωστόσο, επιτακτική είναι η ανάγκη για εξασφάλιση επιπλέον θέσεων εργασίας εκτός του τομέα της γεωργίας και για τη δημιουργία μικρών επιχειρήσεων σε αγροτικές περιοχές. Τα προγράμματα Leader έχουν ήδη σημειώσει μεγάλη επιτυχία ως προς την εξοικονόμηση επιπλέον μέσων χρηματοδότησης για επενδύσεις σε τέτοιου είδους θέσεις εργασίας. Προκειμένου να γίνει πραγματικότητα ο αγροτικός πυλώνας της ΚΓΠ, χρειαζόμαστε ένα πρόγραμμα ανάλογο του Leader μετά το 2000, για να συνεχιστεί η ανάπτυξη των αγροτικών κοινοτήτων, ειδικά σε περιοχές που δεν θα καλύπτονται πλέον ούτε από τον Στόχο 1 ούτε από τον Στόχο 5(β) μετά το 1999.
<P>
Η παραγωγή υγιεινών τροφίμων, η προστασία του περιβάλλοντος και τα υψηλά πρότυπα ευημερίας των ζώων θα πρέπει επίσης να αποτελούν βασικούς στόχους της μεταρρύθμισης της ΚΓΠ.

<SPEAKER ID=103 NAME="Εφραιμίδης">
Κύριε Πρόεδρε, η έκθεση του κυρίου Cunha έχει τα χαρακτηριστικά της εντιμότητας και του θάρρους. Αποδείχνει με τρόπο αντικειμενικό την αντιαγροτική κατεύθυνση της Κοινής Αγροτικής Πολιτικής. Αποδίδει σωστά όταν λέει ότι η διαρκής μείωση των τιμών και άλλα συναφή μέτρα συντέλεσαν στο να περιορισθεί σε έσχατα όρια ο αριθμός των μικρομεσαίων αγροτικών εκμεταλλεύσεων, αλλά και να μεγαλώσει ο αριθμός και οι μεγάλες αγροτικές εκμεταλλεύσεις. Είναι το μοντέλο της αγροτικής πολιτικής της Ευρωπαϊκής Ένωσης που μας είπε το πρωί ο κύριος Fischler. Ατυχώς, όποια αντισταθμίσματα έναντι αυτών των αρνητικών μέτρων εισηγήθηκε η Επιτροπή υπερκαλύφθηκαν από τα υπερβολικά πρόστιμα που πέφτουν βροχή και από τις υπερβολικές μειώσεις των ποσοστώσεων που επιβάλλονται στις μικρομεσαίες επιχειρήσεις και, ιδιαίτερα, της μεσογειακής αγροτικής παραγωγής.
<P>
Η ΑΤΖΕΝΤΑ 2000 πρόκειται να χειροτερεύσει την κατάσταση, θα δουλέψει στον ίδιο μαμμωνά των χοντρών συμφερόντων, θα λειτουργήσει κατά των μικρομεσαίων επιχειρήσεων και ιδιαίτερα των επιχειρήσεων που δρουν στον Νότο, στον μεσογειακό χώρο. Έχω μια σειρά προτάσεων που δεν θα αναπτύξω γιατί δεν έχω χρόνο, όπως λέτε. Είναι διατυπωμένες σε τροπολογίες, και πολλές από αυτές έγιναν αποδεκτές από την Επιτροπή.
<P>
Θέλω όμως να πω μόνο ότι, πρώτον, κάνει ίσως μία παράλειψη ο κύριος Cunha: δεν λέει γιατί αυτή η αντιαγροτική πολιτική ή και ποια συμφέροντα εξυπηρετεί. Αυτό πρέπει να το καταγγείλουμε εδώ. Και, δεύτερον, ότι οι αγρότες θα εξεγερθούν και θα την αντιμετωπίσουν και δεν θα είναι αρκετά μέτρα αυθαιρεσίας και βίας, όπως αυτά που εφαρμόζονται στην Ελλάδα, με 10.000 αγρότες που οδηγούνται στο ακροατήριο και τιμωρούνται με αυστηρές ποινές.

<SPEAKER ID=104 LANGUAGE="FR" NAME="Garot">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα με τη σειρά μου να επισημάνω την ποιότητα της εργασίας που επιτέλεσε ο κ. Cunha σε ένα τόσο ευαίσθητο θέμα όπως είναι η μεταρρύθμιση της ΚΑΠ, η οποία μας προτείνεται από την Επιτροπή· η συγκεκριμένη πρόταση, ωστόσο, πρέπει να αλλάξει σημαντικά κατεύθυνση, ώστε να δημιουργήσει ένα πραγματικό μέλλον για το σύνολο των εκμεταλλεύσεων της Ευρωπαϊκής Ένωσης.
<P>
Διάφορα στοιχεία πρέπει να εξεταστούν ως προς αυτό. Κατ' αρχάς, οι προσδοκίες των συμπολιτών μας σχετικά με τους αγρότες, σε ό, τι αφορά την ποιότητα των προϊόντων, το σεβασμό του περιβάλλοντος ή ακόμη και την παρουσία πολυάριθμης γεωργίας σε όλη την επικράτεια. Έπειτα, το διεθνές πλαίσιο, ιδιαίτερα του ΠΟΕ όπου, αφού υποχρεωθήκαμε να μειώσουμε τις δημόσιες ενισχύσεις μας στην εξαγωγή, κινδυνεύουμε να υποστούμε έντονες πιέσεις κατά των δημοσίων ενισχύσεων στην παραγωγή, αν δεν καταφέρουμε να τροποποιήσουμε τις ρυθμίσεις χορήγησης. Τέλος, ο απολογισμός της ΚΓΠ που ισχύει από το 1993, για να αποκομίσουμε όλα τα διδάγματα.
<P>
Επειδή είμαι υποχρεωμένος να είμαι σύντομος, θα έλεγα απλώς ότι η πτώση των τιμών των πρώτων υλών και η μείωση, ή ακόμη η εγκατάλειψη της δημόσιας παρέμβασης, δεν αποτελούν αποδεκτή γεωργική πολιτική. Αντιθέτως, δύο κατευθύνσεις πρέπει να προταθούν: η αναζήτηση του ανταγωνισμού και η δίκαιη χορήγηση δημόσιων ενισχύσεων. Ο ανταγωνισμός πρέπει, πράγματι, να απορρέει διαρκώς περισσότερο από την παροχή αγαθών και υπηρεσιών που να ανταποκρίνονται στις προσδοκίες της κοινωνίας μας, κάτι που περικλείει την υγειονομική και γευστική ποιότητα, τις τοπικές τεχνογνωσίες που αξιοποιούν τα εδάφη, τις τεχνολογίες των τομέων που δημιουργούν την προστιθέμενη αξία, και την ποικιλομορφία σε αγορές που είναι ολοένα και περισσότερο κατακερματισμένες. Αυτά είναι τα πλεονεκτήματα που, μεταφραζόμενα σε μια παγκόσμια επίδοση, θα αποτελέσουν την ισχύ και την πρωτοτυπία της Ευρώπης έναντι των ανταγωνιστών της.
<P>
Όσον αφορά τις δημόσιες ενισχύσεις στη γεωργία, οι οποίες είναι πάντα απαραίτητες, θα είναι διαρκώς αποδεκτές από τους ευρωπαίους φορολογούμενους και τους ανταγωνιστές μας στο πλαίσιο του ΠΟΕ, μόνο αν λάβουν υπόψη λογικές κοινωνικές, περιβαλλοντικές και εδαφικές ανησυχίες, εξ ου και η ιδέα για τον καθορισμό των ενισχύσεων ανά εκμετάλλευση και για την εθνική διαβάθμιση στο όνομα της επικουρικότητας, πλαισιωμένης από κοινοτικούς κανόνες για την αποφυγή στρεβλώσεων του ανταγωνισμού και επανεθνικοποίησης της ΚΑΠ.

<SPEAKER ID=105 LANGUAGE="EN" NAME="Gillis">
Κύριε Πρόεδρε, θα ήθελα να ευχαριστήσω τον εισηγητή, κ. Cunha, για την έκθεσή του. Χαιρετίζω, συγκεκριμένα, την επιβεβαίωση της ανάγκης να δοθεί ιδιαίτερη προσοχή στις δραστικές μειώσεις τιμών στον τομέα της γεωργίας. Χαιρετίζω επίσης τη δέσμευση που αναλαμβάνεται μέσω της έκθεσης για πλήρη αντιστάθμιση τυχόν μειώσεων των θεσμοθετημένων τιμών. Αυτό έρχεται σε εκ διαμέτρου αντίθεση με το έγγραφο της Επιτροπής, όπου προτείνεται αντισταθμιστική αποζημίωση ύψους μόνο 50 % για ένα από τα κύρια αγροτικά μας προϊόντα. Εν όψει της κατακόρυφης πτώσης που παρατηρείται ήδη στα έσοδα των εκτροφέων βοοειδών στην Ιρλανδία, η πρόταση της Επιτροπής είναι εντελώς απαράδεκτη και θα πρέπει να τροποποιηθεί χωρίς καθυστέρηση.
<P>
Η έκθεση επιβεβαιώνει επίσης τρεις ακρογωνιαίους λίθους της Κοινής Γεωργικής Πολιτικής, αλλά ζητείται από την Επιτροπή να αναθεωρήσει τις προτάσεις της Ατζέντα 2000 από πολλές πλευρές, αναγνωρίζοντας ότι η συνεχής απομάκρυνση των νέων από τη γεωργία προκαλεί τεράστιες κοινωνικές και οικονομικές δυσκολίες σε μεγάλες εκτάσεις της υπαίθρου. Για παράδειγμα, στη χώρα μου, τα αποτελέσματα μίας στατιστικής είναι συγκλονιστικά: το ποσοστό των αυτοκτονιών ξεπερνά σήμερα τον αριθμό των ανθρώπων που σκοτώνονται σε τροχαία ατυχήματα. Ένας μεγάλος αριθμός αυτών των άδικων θανάτων οφείλεται στην οικονομική απόγνωση των κατοίκων αγροτικών περιοχών. Δεδομένων των σημερινών πολιτικών και της ερήμωσης της υπαίθρου, η σταδιοδρομία στον τομέα της γεωργίας δεν φαίνεται ελκυστική στους νέους. Το σύστημα καθορισμού της τιμής ορισμένων προϊόντων κάτω του κόστους παραγωγής τους, σε περιπτώσεις μάλιστα όπου το εισόδημα εξαρτάται αποκλειστικά από την παροχή ανεξάρτητων αντισταθμιστικών ενισχύσεων, που δεν αρκεί για να γεφυρώσει το χάσμα της μείωσης των τιμών, δεν παρέχει τη μακροπρόθεσμη ασφάλεια που οι μορφωμένοι νέοι θεωρούν ως απαραίτητη προϋπόθεση για το μέλλον τους.
<P>
Με αυτή την έκθεση υποστηρίζεται σθεναρά ότι θα πρέπει να τροποποιηθούν ριζικά οι προτάσεις μεταρρύθμισης της Ατζέντα 2000, καθώς είναι πλέον σαφέστατο ότι η μείωση των τιμών ούτε έχει προσφέρει λύση στο πρόβλημα διατήρησης της ισορροπίας της αγοράς, ούτε έχει θέσει τέρμα στη συνεχή πτώση των γεωργικών εισοδημάτων, που αποτελούν βασικό παράγοντα προκειμένου να αντιμετωπισθεί το πρόβλημα ερήμωσης της υπαίθρου από τους νέους.

<SPEAKER ID=106 LANGUAGE="FR" NAME="Guinebertiθre">
Κύριε Πρόεδρε, δεν θα ήθελα να επαυξήσω την απαισιοδοξία του προηγούμενου ομιλητή αλλά, όπως και εκείνος, είμαι αναγκασμένη να διαπιστώσω ότι ο αριθμός των εκμεταλλεύσεων μειώνεται συνεχώς, ότι ο αριθμός των μισθωτών αγροτών συρρικνώνεται... Επομένως, ποιο ευρωπαϊκό πρότυπο θέλουμε για τη γεωργία μας στο μέλλον; Το πρότυπο της διεύρυνσης, του ΠΟΕ, ή το αλλοιωμένο ευρωπαϊκό πρότυπό μας; Διάγουμε τη σημαντικότερη περίοδο στην ιστορία της ΚΓΠ, και πρέπει να κατανοήσουμε ότι οι νέες κατευθύνσεις θα πρέπει να εξακολουθήσουν να δίνουν τη δυνατότητα στους αγρότες να συντηρούνται από την εργασία τους, να εξασφαλίζουν παραγωγή για την ευρωπαϊκή αυτάρκεια, αλλά και για την παγκόσμια αγορά, και να προφυλάσσουν τη ζωή των επαρχιών μας, ευνοώντας τη διατήρηση του περιβάλλοντος και της υπαίθρου. Η Ατζέντα 2000, άραγε, μας προτείνει πράγματι κάτι τέτοιο;
<P>
Η Ομάδα μας θα ταχθεί ειδικότερα υπέρ της προστασίας του αγρότη και της οικογένειάς του, παρά υπέρ της προάσπισης των θεμάτων της παγκόσμιας αγοράς. Η επιδίωξή μας συνίσταται στο να υποστηρίξουμε την ανανέωση αυτής της δραστηριότητας - κυρίως, μέσω της εγκατάστασης των νέων - ευνοώντας την ανάκτηση γαιών και την παραχώρηση δικαιωμάτων παραγωγής, και παρέχοντάς τους την ελπίδα ότι η Ευρώπη θα παραμείνει πάντα για εκείνους μια καλλιεργήσιμη γη.

<SPEAKER ID=107 NAME="Αλαβάνος">
Κύριε Πρόεδρε, αναρωτιέμαι αν ο Επίτροπος κ. Fischler έχει λάβει υπόψη του ότι από όλες τις πλευρές της αίθουσας, απ' όλες τις πολιτικές ομάδες, υποστηρίζεται η έκθεση Cunha και, αντίθετα, εκδηλώνεται έντονη κριτική προς την Ατζέντα 2000 και τις ρυθμίσεις για την αγροτική πολιτική.
<P>
Νομίζω ότι αυτό έχει βασιμότητα, διότι μέσα από την Ατζέντα 2000, η Επιτροπή έρχεται να κάνει αυτό που βλέπουμε συνολικά στις κοινωνίες της Ευρωπαϊκής 'Ενωσης, δηλαδή την κατάρρευση του κοινωνικού κράτους και την εισαγωγή μοντέλων τύπου Ηνωμένων Πολιτειών. Αυτό βλέπουμε να γίνεται και στη γεωργία. Δεν μπορούμε να δεχθούμε μία γεωργία η οποία θα στηρίζεται σε αντισταθμιστικές εισοδηματικές ενισχύσεις, οι οποίες έχουν προσωρινό χαρακτήρα, και που θα κάνει τους γεωργούς από παραγωγικές δυνάμεις της κοινωνίας τροφίμους της προσωρινής ελεημοσύνης του κράτους, όπως το φαντάζεται σήμερα η Ευρωπαϊκή Ένωση. Χρειάζεται, και αυτό είναι το σημαντικό της έκθεσης Cunha, να στηρίξουμε το ευρωπαϊκό πρότυπο της γεωργίας, όπου ο γεωργός είναι παραγωγός, ο γεωργός είναι φρουρός του περιβάλλοντος, ο γεωργός είναι φρουρός των πολιτιστικών παραδόσεων και η οικογενειακή γεωργική εκμετάλλευση είναι ένας πυρήνας για την απασχόληση, και ο συνάδελφός μου απέναντι έδωσε, νομίζω, πολύ παραστατικά τα προβλήματα που προέρχονται από την αποσύνθεσή της.
<P>
Με αυτή την έννοια νομίζω ότι πρέπει να υποστηρίξουμε την έκθεση Cunha, να αντιταχθούμε στις προτάσεις της Επιτροπής για τη διεύρυνση 2000.

<SPEAKER ID=108 NAME="Λαμπράκη">
Κύριε Πρόεδρε, θέλω και εγώ με τη σειρά μου να συγχαρώ τον κ. Cunha. Πράγματι, πιστεύω ότι ο πρωταρχικός στόχος που θα πρέπει να έχουμε υπόψη μας σε οποιαδήποτε προσπάθεια μεταρρύθμισης της ΚΑΠ, είναι η στήριξη του ευρωπαϊκού πρότυπου αγροτικής ανάπτυξης και η προώθηση της οικονομικής και κοινωνικής συνοχής της ευρωπαϊκής υπαίθρου.
<P>
Αυτά περιγράφονται πάρα πολύ σωστά στην έκθεση του κ. Cunha. Θέλω να σταθώ μόνο σε ορισμένα σημεία:
<P>
Η πρώτη παρατήρηση που θέλω να κάνω είναι ότι, με τη νέα διάρθρωση των στόχων που προβλέπεται στην Ατζέντα 2000, μεταφέρονται στο FEOGA δραστηριότητες άλλων στόχων που, φυσικά, συνεπάγονται νέες δαπάνες. Δεν είναι όμως σαφής η πηγή των κονδυλίων που θα καλύψουν αυτές τις δαπάνες. Υπάρχει ένας κίνδυνος: να ταυτίσουμε σε χρηματοδοτικό επίπεδο την πολιτική ανάπτυξης της υπαίθρου με την Κοινή Αγροτική Πολιτική και αντιμετωπίζουμε την πιθανότητα η ΚΑΠ να αφομοιωθεί και να κατακερματισθεί μακροπρόθεσμα στα πλαίσια άλλων πολιτικών, όπως η περιφερειακή, κ.λ.π.
<P>
Δεύτερη παρατήρηση: θα πρέπει να προσέξουμε ιδιαίτερα τον κίνδυνο επανεθνικοποίησης της ΚΑΠ. Αυτό μπορεί να συμβεί είτε με την παραχώρηση στα κράτη μέλη υπερβολικού βαθμού ελαστικότητας στη διαχείριση των υπαρχόντων κονδυλίων, είτε με τη διευρυμένη ερμηνεία της αρχής της επικουρικότητας. Η δυνατότητα καλυμμένων εθνικών ενισχύσεων θα εντείνει την ανισότητα μεταξύ αναπτυγμένων και μη περιοχών και θα προκαλέσει αλυσιδωτά προβλήματα στα οικονομικά ασθενέστερα κράτη μέλη.
<P>
Τρίτη παρατήρηση: θα πρέπει να ξαναδούμε την ισοτιμία στην αντιμετώπιση τόσο των διαφόρων τομέων της ευρωπαϊκής γεωργίας όσο και των διαφόρων περιοχών του ευρωπαϊκού αγροτικού χώρου. Θα πρέπει να ξαναδούμε τις σχέσεις στην επιδότηση μικρών και μεγάλων εκμεταλλεύσεων, μειονεκτικών και αναπτυγμένων περιοχών, προϊόντων του βορρά και του νότου. Θα πρέπει να ξαναδούμε, για παράδειγμα, κύριε Fischler, τη σκοπιμότητα κάποιες κοινές οργανώσεις αγοράς να έχουν χρονικό ορίζοντα το 2006 και κάποιες άλλες το 2001. Και τυχαίνει αυτές που έχουν χρονικό ορίζοντα το 2001 να είναι προϊόντα του νότου.
<P>
Τελευταία παρατήρηση: πρέπει να προσέξουμε την πηγή χρηματοδότησης του τομέα εκείνου της διεύρυνσης που αναφέρεται στον εκσυγχρονισμό του αγροτικού τομέα των υπό ένταξη χωρών. Η πιθανότητα χρηματοδότησης τέτοιου είδους μέτρων από κονδύλια της σημερινής γεωργικής κατευθυντήριας γραμμής θα δημιουργήσει τεράστια προβλήματα, καθώς θα μεταφέρει ένα μεγάλο κόστος της διεύρυνσης στις πλάτες των λιγότερο αναπτυγμένων περιοχών της Ευρωπαϊκής 'Ενωσης.

<SPEAKER ID=109 LANGUAGE="FR" NAME="Poisson">
Κύριε Πρόεδρε, αγαπητοί συνάδελφοι, κύριε Επίτροπε, ο αριθμός των αγροτών στην Ευρώπη μειώνεται διαρκώς, από 8 εκατομμύρια το 1990 έφθασε σε 6, 9 εκατομμύρια το 1995. Οι μικρές οικογενειακές εκμεταλλεύσεις εξαφανίζονται. Ο αριθμός των μισθωτών αγροτών καταγράφει πτώση κατά 3, 7 % ετησίως από το 1990. Δεν είναι επικίνδυνο για τη διατήρηση του αγροτικού κοινωνικού ιστού, δεν είναι επικίνδυνο για την ευρωπαϊκή χωροταξία;
<P>
Η Επιτροπή μας προτείνει τη μείωση των τιμών που θα αντισταθμίζεται από τις άμεσες ενισχύσεις στο εισόδημα. Ποιος τομέας θα δεχόταν να πουλήσει τα προϊόντα του κάτω του κόστους παραγωγής; Χωρίς να αναφέρουμε την αβεβαιότητα των αγροτών μας, οι οποίοι θα διαπιστώσουν ότι τα έσοδά τους εξαρτώνται περισσότερο από ποτέ από τις άμεσες ενισχύσεις, οι οποίες - όπως όλοι γνωρίζουμε - δεν θα είναι αιώνιες. Πώς η Επιτροπή θα διαχειριστεί όλα αυτά τα εκτάρια που θα μείνουν χωρίς διάδοχο γεωργό; Μπορούμε να καταλάβουμε, ουσιαστικά, τους νέους που διστάζουν να εγκατασταθούν, όταν ακούν "μείον 10 % στο γάλα, μείον 20 % στα δημητριακά, μείον 30 % στο βόειο κρέας», όπως προβλέπεται στην Ατζέντα 2000. Πρέπει, πράγματι, να αγαπάει κανείς ειλικρινά αυτό το ωραίο επάγγελμα για να γίνει σήμερα αγρότης, αλλά δεν μπορούμε να ζήσουμε μόνο με την αγάπη, αλίμονο! Και εμείς, ως γονείς νέων που παθιάζονται με τη γεωργία, ποια συμβουλή να τους δώσουμε, εμείς που είμαστε υπεύθυνοι για το μέλλον τους; Και παρ' όλα αυτά, οι νέοι γεωργοί αποτελούν πράγματι τη μοναδική εγγύηση για το μέλλον της ευρωπαϊκής γεωργίας.

<SPEAKER ID=110 LANGUAGE="PT" NAME="Campos">
Κύριε Πρόεδρε, κύριε Επίτροπε, η έκθεση του κ. Arlindo Cunha είναι σαφώς καλύτερη από την πρόταση της Επιτροπής, παρ' όλο που δεν προχωρά τόσο μακριά όσο θα χρειαζόταν.
<P>
Και εξηγούμαι, κύριε Επίτροπε: εσείς διαθέτετε τον μισό προϋπολογισμό προς όφελος του 1 % περίπου, που αντιστοιχεί στους πλουσιότερους ανθρώπους της Ευρώπης. Όπως γνωρίζετε, το 80 % αυτών των χρημάτων κατανέμεται μεταξύ του 20 % των γεωργών. Πρόκειται για μία εξαιρετικά άδικη πολιτική. Και η έκθεση δεν προσδιορίζει ένα σταθερό ανώτατο όριο, ούτε μια βάσιμη διαβάθμιση, ούτως ώστε να αποκατασταθεί η δικαιοσύνη όσον αφορά την κατανομή των χρημάτων της Κοινότητας. Σας υπενθυμίζω ότι, σε όλη την Κοινότητα, ο κάθε πολίτης πληρώνει γύρω στα 350 Ecu για τη χρηματοδότηση αυτής της πολιτικής, άρα πιστεύω ότι η Επιτροπή δεν επιδεικνύει σεβασμό για τους φόρους που καταβάλλουν οι πολίτες.
<P>
Το δεύτερο ζήτημα έχει να κάνει με το ότι η γεωργική πολιτική παραμένει μία πολιτική η οποία δεν είναι φιλική προς το περιβάλλον και που αντίκειται στην ποιότητα, στο βαθμό που συνεχίζει να επικεντρώνεται στην ενίσχυση της παραγωγής, ενώ δεν πριμοδοτεί τη μέθοδο παραγωγής και δεν διαφυλάσσει την ποιότητα της διατροφικής αλυσίδας. Ο κύριος Επίτροπος έχει σήμερα μπροστά του το πρόβλημα της ολοένα αυξανόμενης αναξιοπιστίας της ίδιας της διατροφικής αλυσίδας. Εφαρμόζοντας αυτή την πολιτική, ο κύριος Επίτροπος δεν θα κάνει τίποτα περισσότερο παρά να επιδεινώσει όλα τα προβλήματα που μαστίζουν την Κοινότητα, εφόσον αυτά δεν επιλύονται με ικανοποιητικό τρόπο.
<P>
Από την άλλη μεριά, η αλληλεγγύη μεταξύ περιφερειών είναι ανύπαρκτη. Δεν μπορούμε να αποδεχθούμε το γεγονός ότι δύο γεωργοί που παράγουν το ίδιο προϊόν δεν τυγχάνουν παρόμοιας μεταχείρισης και δεν λαμβάνουν την ίδια αποζημίωση, μόνο και μόνο επειδή διαμένουν σε διαφορετικούς χώρους μέσα στους κόλπους της ίδιας της Κοινότητας. Η χορήγηση των ενισχύσεων με περιφερειακά κριτήρια δεν έχει επιτευχθεί. Δεν έχει γίνει αρκετά σαφής η επιτακτική ανάγκη να παρέχονται ενισχύσεις στις οικογενειακές εκμεταλλεύσεις σε βάρος των μεγάλων παραγωγών. Όλη αυτή η πολιτική αποβαίνει προς όφελος μιας χούφτας παραγωγών, και το αποτέλεσμα είναι μπροστά μας: ολοκληρωτική εγκατάλειψη της υπαίθρου. Σήμερα οι γεωργοί αντιπροσωπεύουν το 5 % του πληθυσμού, το έτος 2000 δεν θα είναι παρά γύρω στο 2, 5 %, και θα φθάσουμε σε σημείο να κατανέμουμε το ήμισυ του κοινοτικού προϋπολογισμού μεταξύ του 0, 5 % των πλουσιότερων παραγωγών και των πλουσιότερων ανθρώπων όλης της Κοινότητας.

<SPEAKER ID=111 LANGUAGE="FI" NAME="Otila">
Αξιότιμε κύριε Πρόεδρε, κατά τη γνώμη μου, η αύξηση των ενισχύσεων στον δασικό τομέα, η οποία προτείνεται στην Ατζέντα 2000, δεν εναρμονίζεται με κανέναν τρόπο με την αρχή μίας δασοκομίας χωρίς ενισχύσεις και βασιζόμενης στους νόμους της αγοράς. Οι υφιστάμενες ενισχύσεις της Ένωσης για την αναδάσωση των αγρών, για την βελτίωση των δασών και για την καταπολέμηση των δασικών πυρκαγιών είναι ήδη επαρκείς. Οι κοινοί μας πόροι μπορούν σίγουρα να επενδυθούν σε πιο αποδοτικούς σκοπούς. Επιπλέον, η εν λόγω πρόταση θα είχε την προφανή συνέπεια να διευρυνθεί η πολιτική των δασών της ΕΕ, δηλαδή να περιοριστεί η εκτελεστική εξουσία των κρατών μελών στον τομέα των δασών. Όμως, αυτό δεν σημαίνει πως η Ένωση δεν διαδραματίζει, ή δεν θα μπορούσε να διαδραματίσει σημαντικό ρόλο στα θέματα που έχουν σχέση με τα δάση. Για παράδειγμα, εν είδος πιστοποιητικής κάλυψης της ΕΕ, θα μπορούσε να δώσει την επιθυμητή σαφήνεια στο θέμα της πιστοποίησης των δασών, το οποίο έχει προκαλέσει μεγάλη και έντονη πολεμική.
<P>
Για μένα, που προέρχομαι από ένα βόρειο κράτος μέλος της Ένωσης, οι προτεινόμενες περικοπές τιμών για τα γαλακτοκομικά προϊόντα και για τα δημητριακά δεν μπορούν να θεωρηθούν παρά μόνο ως σκληρές. Πού έχει ξεχαστεί η υπόσχεση που έγινε στο επίπεδο της διάσκεψης κορυφής για την διατήρηση του αγροτικού περιβάλλοντος σε βιώσιμο επίπεδο, διαμέσου της άσκησης γεωργικών δραστηριοτήτων σε όλες τις περιφέρειες της Ένωσης; Ένα πολύ σημαντικό ζήτημα, η σημερινή κατάσταση των νέων γεωργών και οι μελλοντικές προοπτικές τους, έχει αγνοηθεί εντελώς από την Επιτροπή. Όταν θα αναλάβει τον τομέα η νεότερη γενιά, θα πρέπει να μεριμνήσουμε για την στήριξη των νέων γεωργών, καθώς και να φροντίσουμε για την επαρκή κοινωνική τους ασφάλεια.
<P>
Τελειώνοντας, θέλω να πω σχετικά με τη διεύρυνση και την Ατζέντα 2000 πως για όσον καιρό τα θεσμικά προβλήματα της ΕΕ παραμένουν άλυτα, είναι ανώφελο έστω και να συνεχιστεί η συζήτηση γι' αυτά τα ζητήματα.

<SPEAKER ID=112 LANGUAGE="EN" NAME="Hallam">
Κύριε Πρόεδρε, θα ήθελα να ευχαριστήσω τον κ. Cunha για την έκθεσή του. Θέλω να επαναλάβω κάποιες από τις επιφυλάξεις μου που έχω εκφράσει και σε άλλα σημεία. Ένα από τα μειονεκτήματα της έκθεσης είναι ότι δεν αναφέρεται στο θέμα της μείωσης των θέσεων εργασίας στον τομέα της γεωργίας. Όταν μιλάμε για αγροτικές περιοχές, δεν σημαίνει απαραίτητα ότι μιλάμε για τη γεωργία ως μία μορφή βιομηχανίας και απασχόλησης.
<P>
Πρέπει να φροντίσουμε ώστε να υπάρχει μεγαλύτερη διαφοροποίηση της παραγωγής στις εκμεταλλεύσεις, όπως επίσης και στην τοπική οικονομία. Θα πρέπει να εξετάσουμε τον ρόλο των αγροτικών περιοχών ως προς την εξασφάλιση στέγης σε μεγάλα αστικά συγκροτήματα, δεύτερης κυριότητας, ψυχαγωγίας, τουριστικής ανάπτυξης κλπ. Χρειάζεται επίσης να εξετάσουμε τί είδους θέσεις εργασίας παρέχονται. Χρειαζόμαστε επαγγέλματα που βασίζονται στην τεχνολογία, ειδικότερα τη χρήση της τεχνολογίας Internet και ISDN. Θα πρέπει επίσης να φροντίσουμε για τη δημιουργία βιομηχανικών μονάδων μικρής κλίμακας για νεοσυσταθείσες πιχειρήσεις στις αγροτικές μας περιοχές. Θα πρέπει να εξετάσουμε το νέο ρόλο της υπαίθρου.

<SPEAKER ID=113 LANGUAGE="EN" NAME="Sturdy">
Κύριε Πρόεδρε, θα ήθελα και εγώ να συγχαρώ τον κ. Cunha για την έκθεσή του. Ένα από τα προβλήματα στον τομέα της γεωργίας - όχι λόγω της έκθεσης του κ. Cunha, αλλά λόγω της ΣΕΒ - είναι ότι είχαμε να αντιμετωπίσουμε τεράστιες αλλαγές στην πολιτική που ακολουθούμε σε αυτό τον τομέα. Δεν συμβαίνει συχνά να μπορώ να συμφωνήσω με κάποια άποψη που έρχεται σε αντίθεση με εκείνη του Σώματος, αλλά στη συγκεκριμένη περίπτωση, τυχαίνει να συμφωνώ με τη θέση του κ. Hallam.
<P>
Ένα από τα προβλήματα στον τομέα της γεωργίας είναι ότι δεν προσελκύουμε τους νέους ανθρώπους σε αυτόν, ενώ κάτι που θα πρέπει να κάνουμε είναι να απαλλαγούμε από τους περιορισμούς των ποσοστώσεων. Πρόκειται για κάτι που θα πρέπει να φροντίσουμε στο μέλλον, ενώ μέρος της έκθεσης του κ. Cunha πραγματεύεται αυτό το ζήτημα. Θα πρέπει επίσης να φροντίσουμε για την εξασφάλιση κερδών για τη γεωργία από την αγορά. Είναι απολύτως σημαντικό να κατανοηθεί ότι δεν μπορεί να συνεχιστεί επ' αόριστον η άφθονη χρηματοδότηση της γεωργίας.
<P>
Τα πιο σημαντικά όμως θέματα είναι, πρώτον, ότι έχουμε μία ενιαία αγορά και ότι θα πρέπει να εξακολουθήσει να υπάρχει αυτή η ενιαία γεωργική αγορά στην Ευρώπη. Διαφορετικά, θα γίνουν διακρίσεις εις βάρος των κρατών μελών. Γι' αυτό ακριβώς αντιτίθεμαι στη διαφοροποίηση, επειδή είναι εις βάρος των μεγάλων και αποδοτικών αγροκτημάτων. Δεύτερον, αντιτίθεμαι στα εθνικά κονδύλια. Αυτό θα δώσει τη δυνατότητα στις κυβερνήσεις να ελέγξουν και να περιορίσουν τις δαπάνες.

<SPEAKER ID=114 LANGUAGE="DA" NAME="Iversen">
Κύριε Πρόεδρε, η έκθεση Cunha είναι μια κεντρικής σημασίας έκθεση, δεδομένου ότι θα δώσει ένα μήνυμα για τη θέση του Ευρωπαϊκού Κοινοβουλίου όσον αφορά τη συνολική μεταρρύθμιση της κοινής γεωργικής πολιτικής. Η έκθεση, κατά τη γνώμη μου, φέρει εμφανείς ενδείξεις ότι είναι ένας συμβιβασμός μεταξύ πολλών διαφορετικών απόψεων για το πώς πρέπει να γίνει αντιληπτή η μεταρρύθμιση. Η προσωπική μου γνώμη είναι επίσης ότι η έκθεση στερείται ορισμένων οραμάτων. Θεωρώ ότι της λείπουν ορισμένες αυστηρές δηλώσεις όσον αφορά ειδικούς τομείς, όπως το περιβάλλον και η ευημερία των ζώων.
<P>
Εντούτοις, όσον αφορά το τμήμα της έκθεσης Cunha για την προκείμενη διεύρυνση, χαίρομαι πάρα πολύ που η τροπολογία που εγώ ο ίδιος υπέβαλα, να συμπεριληφθούν οι πρώτες υποψήφιες για ένταξη χώρες στο καθεστώς περιβαλλοντικώς αποδεκτών μεθόδων παραγωγής από το 1999, εγκρίθηκε από την Επιτροπή Γεωργίας. Δεν πρέπει ωστόσο να ξεχάσουμε, ότι η βελτίωση του περιβάλλοντος δεν είναι αποκλειστικά ζήτημα των σημερινών 15 κρατών μελών. Η μόλυνση του περιβάλλοντος δεν σταματά αν μη τι άλλο στα σύνορα. Οι χώρες της Κεντρικής και Ανατολικής Ευρώπης, που επιθυμούν να ενταχθούν στην ΕΕ, έχουν κι εκείνες μεγάλη γεωργική παραγωγή. Είναι ως εκ τούτου σημαντικό, μέσω ενισχύσεων και συνεργασίας, να εξασφαλίσουμε μια καλή και οικολογική παραγωγή στις εν λόγω χώρες. Δεν θα έπρεπε να φτάσουμε να δούμε τους αγρότες των συγκεκριμένων χωρών να θυσιάζουν το περιβάλλον στον αγώνα τους να αντεπεξέλθουν στον ανταγωνισμό της εσωτερικής αγοράς.

<SPEAKER ID=115 LANGUAGE="DE" NAME="Keppelhoff-Wiechert">
Κύριε Επίτροπε, συνάδελφε κ. Cunha, κύριε Πρόεδρε, ο κ. Cunha επαινέθηκε σήμερα σε τέτοιο βαθμό που θα ήθελα, ασκώντας μία ελαφρά κριτική, να στρέψω τη συζήτηση προς μια άλλη κατεύθυνση. Και μάλιστα διότι - το γνωρίζει ήδη - δεν ανέφερε στην έκθεσή του το θέμα της δραστηριότητας των γυναικών στη γεωργία. Θα το σκεφθεί ασφαλώς πριν από την ψηφοφορία και θα το επανορθώσει στην πρόταση ψηφίσματος, διότι κανονικά διάκειται φιλικά προς τις γυναίκες. Στην επικράτεια της Ευρωπαϊκής Ένωσης, το 50 % των απασχολούμενων στη γεωργία είναι γυναίκες. Κερδίζουν σε μεγάλο βαθμό εισοδήματα για αγροτικές οικογένειες με την εργασία τους στα χωράφια, στους στάβλους, με την τήρηση λογιστικών βιβλίων, την άμεση εμπορία προϊόντων, τον αγροτικό τουρισμό, κλπ.
<P>
Το μήνυμα της Ευρωπαϊκής Επιτροπής έχει φθάσει στις γεωργικές εκμεταλλεύσεις και αυτό δεν μας εκπλήσσει ιδιαίτερα. Συνολικά, προκαλεί μία πολύ αρνητική διάθεση, ιδιαίτερα στις αγρότισσες και πιστεύω ότι αυτό το αισθάνθηκε ο υπεύθυνος σε θέματα γεωργίας Επίτροπος, κ. Fischler, κατά την επίσκεψή του στην εκδήλωση που είχαμε διοργανώσει στο Βερολίνο. Οι αγρότισσες αντιδρούν ενάντια στην Ατζέντα 2000. Η κριτική αφορά στο ότι η πολιτική για την αγορά γεωργικών προϊόντων και η πολιτική τιμών προσανατολίζονται σε πολύ μεγάλο βαθμό προς το επίπεδο της παγκόσμιας αγοράς. Η εισοδηματική πολιτική και η πολιτική τιμών δεν εξισορροπούνται επαρκώς, π.χ. στην περίπτωση των υψηλών περιβαλλοντικών υποχρεώσεων, έτσι ώστε ένας σημαντικός αριθμός αγροτικών οικογενειών θα αντιμετωπίσει σύντομα τεράστια υπαρξιακά προβλήματα. Οι αγρότες και οι αγρότισσες φοβούνται ότι θα χάσουν την υλική βάση για την επιβίωσή τους και τις θέσεις εργασίας τους. Είμαστε και εμείς της άποψης ότι δεν χρειάζεται να κατευθύνεται η ευρωπαϊκή γεωργική πολιτική με μία τόσο μεγάλη ταχύτητα προς την παγκόσμια αγορά.

<SPEAKER ID=116 LANGUAGE="DE" NAME="Botz">
Κύριε Πρόεδρε, κύριε Επίτροπε, στην έκθεση του αξιότιμου συναδέλφου κ. Cunha υπάρχουν μεταξύ άλλων δύο στοχοθεσίες: η μία αναφέρεται στην προσέγγιση της εκτατικής γεωργίας, και η άλλη στην ικανότητα επιβίωσης και προσαρμογής, δηλαδή στην ενίσχυση της ικανότητας επιβίωσης και προσαρμογής των γεωργικών επιχειρήσεων. Με τις προτάσεις της Επιτροπής για μείωση των ενισχύσεων και τη θέση ανωτάτων ορίων, κινδυνεύουν ειδικά οι στόχοι αυτοί, και ιδιαίτερα στις μειονεκτικές από πλευράς εγκατάστασης επιχειρήσεων περιοχές των νέων ομοσπονδιακών κρατιδίων της Γερμανίας.
<P>
Σε θέματα προσαρμοστικότητας και ικανότητας επιβίωσης, κανένας Ευρωπαίος δεν πρέπει να κάνει μάθημα στους ανατολικογερμανούς γεωργούς. Την περίοδο 1945-1992, οι γεωργοί αυτοί ήταν αναγκασμένοι να αντιμετωπίσουν τρεις ριζικές και χρονικά βραχυπρόθεσμες αναδιαρθρώσεις και τα κατάφεραν. Κατά την τελευταία αναδιάρθρωση αποκλείσθηκε όμως μέσα σε δύο χρόνια το 80 % του αγροτικού πληθυσμού από τη γεωργία. Ήταν αναγκαίο. Κύριε Επίτροπε, ειδικά σε αυτές τις περιοχές, απλά δεν υπάρχει καμία εναλλακτική λύση για τις διαρθρώσεις των εκμεταλλεύσεων που επιβίωσαν - πρόκειται κυρίως για συνεταιρισμούς - που θα μπορούσε να διασφαλίσει μία εκτατική καλλιέργεια - πράγμα που επιθυμούμε όλοι.
<P>
Μία βελτιωμένη και σύγχρονη γεωργική πολιτική που επιθυμούμε όλοι δεν επιτρέπεται να οδηγήσει σε μία περαιτέρω αποσταθεροποίηση αυτής της μορφής γεωργίας, διότι τούτο θα έπρεπε να θεωρηθεί αντίθετο προς τη νέα πολιτική της Ευρωπαϊκής Ένωσης για την απασχόληση.

<SPEAKER ID=117 LANGUAGE="FR" NAME="Lulling">
Κύριε Πρόεδρε, η έκθεση του κ. Cunha, τον οποίο συγχαίρω, έχει το μεγάλο προτέρημα ότι δεν πέφτει στη παγίδα της τακτικής της Επιτροπής, η οποία ακολουθείται από το Συμβούλιο Υπουργών και η οποία είναι η μέθοδος του διαίρειν και βασίλευε. Αντιμετωπίζει, ουσιαστικά, τις ανησυχίες του γεωργικού κόσμου.
<P>
Η θέση του Κοινοβουλίου είναι λοιπόν θεμελιώδους σημασίας για την επιβίωση του προτύπου της ευρωπαϊκής γεωργίας. Η προσέγγιση που επετεύχθη από τη λουξεμβουργιανή Προεδρία, η οποία συνίστατο στον καθορισμό μιας ταυτότητας της ευρωπαϊκής γεωργίας, που θα έπρεπε να χρησιμεύει ως σημείο αναφοράς για τη μεταρρύθμιση της ΚΓΠ και για την εξεύρεση μιας θέσης για την ευρωπαϊκή γεωργία στην παγκόσμια αγορά, επικυρώθηκε από το Ευρωπαϊκό Συμβούλιο που διεξήχθη τον Δεκέμβριο στο Λουξεμβούργο. Και το πρότυπο που πηγάζει από την προσέγγιση αυτή είναι μια πολυλειτουργική, βιώσιμη, αποδοτική γεωργία, κατανεμημένη σε όλη την ευρωπαϊκή επικράτεια, ακόμη και στις μειονεκτικές περιφέρειες, η οποία να σέβεται το περιβάλλον και το φυσικό τοπίο, και να είναι ικανή να ανταποκρίνεται στις ανησυχίες των καταναλωτών σε θέματα ποιότητας και ασφάλειας των τροφίμων.
<P>
Δυστυχώς, μια ολόκληρη σειρά μεταρρυθμιστικών μέτρων που τέθηκαν επί τάπητος από την Επιτροπή, δεν λαμβάνουν υπόψη την ανωτέρω προσέγγιση. Ουσιαστικά, η προτεινόμενη μείωση των τιμών είναι υπέρογκη και δεν δικαιολογείται. Οι προτεινόμενες αντισταθμίσεις είναι ανεπαρκείς, αλλά θα καταστήσουν τους αγρότες μονίμως επιδοτούμενους και εγκυμονούν τον κίνδυνο να βαρύνουν τις επόμενες διαπραγματεύσεις του ΠΟΕ. Η τύχη των αντισταθμιστικών πληρωμών, από τις οποίες εξαρτάται η επιβίωση των περισσότερων αγροτικών εκμεταλλεύσεων, κυρίως των μειονεκτικών περιφερειών, είναι αβέβαιη μετά τη διεύρυνση, χωρίς να συνυπολογίζεται, κύριε Πρόεδρε, ότι η υπαγωγή των αντισταθμιστικών πληρωμών σε οικολογικούς όρους είναι υπερβολική, εφόσον τις αλλοιώνει.

<SPEAKER ID=118 LANGUAGE="EN" NAME="Thomas">
Κύριε Πρόεδρε, θα ήθελα επίσης να συγχαρώ τον κ. Cunha για την εξαιρετική και επίκαιρη έκθεσή του. Χαιρετίζω τις προτάσεις της Επιτροπής επειδή θεωρώ ότι αποτελούν ένα βήμα προς τη σωστή κατεύθυνση. Κανείς όμως σε αυτό το Σώμα δεν θα πρέπει να ζει με ψευδαισθήσεις. Αυτή δεν είναι ουσιαστική μεταρρύθμιση της Κοινής Γεωργικής Πολιτικής. Πρόκειται, όπως αναφέρθηκε από την Επιτροπή στην αρχή του εγγράφου της, για μία εξέλιξη και επέκταση των προτάσεων MacSharry.
<P>
Εφόσον οι βασικοί στόχοι και μηχανισμοί εξακολουθούν να συνδέονται με την ΚΓΠ, δεν πρόκειται να επιτευχθεί σημαντική αναδιάρθρωση της γεωργίας στους κόλπους της ΕΕ. Η συντριπτική πλειοψηφία έχει υποδείξει, ότι αυτό που θα ωφελούσε περισσότερο τις αγροτικές κοινότητες της Ευρώπης είναι μία κοινή αγροτική πολιτική και όχι μία Κοινή Γεωργική Πολιτική. Παροτρύνω την Επιτροπή να επανεξετάσει επισταμένως τις προτάσεις της, έτσι ώστε να εξασφαλίσει ότι, οι αγροτικές κοινότητες της Ευρώπης δεν θα βρεθούν σε μειονεκτική θέση, όταν χρειαστεί να ανταγωνιστούν για εξασφάλιση διαρθρωτικών πόρων, ύστερα από τις αλλαγές που θα επέλθουν με την ενσωμάτωσή τους στον νέο Στόχο 2.
<P>
Επιπλέον, παρόλο που υποστηρίζεται στην Ατζέντα 2000 ότι θα υιοθετηθεί μία προσέγγιση που θα είναι περισσότερο προσανατολισμένη προς την αγορά, δεν έχει οριστεί κάποια προθεσμία καταβολής των προτεινόμενων αντισταθμιστικών πληρωμών σε παραγωγούς για τη μείωση των τιμών. Με τις εν λόγω ενισχύσεις δεν πρόκειται ούτε να τεθεί τέρμα στον κύκλο εξάρτησης των ευρωπαίων γεωργών από τις ευρωπαϊκές επιδοτήσεις ούτε να καθησυχαστούν οι βάσιμες ανησυχίες των φορολογουμένων. Οι αντισταθμιστικές ενισχύσεις για τις αλλαγές των συνθηκών αγοράς θα πρέπει να μειωθούν, ενώ, σε τελική ανάλυση θα πρέπει να τεθεί ένα τέρμα σε αυτές, μετά από μία λογική περίοδο αναπροσαρμογής. Δεδομένης της αναταραχής που προκάλεσε η κρίση ΣΕΒ και της μη διευθέτησης διαφόρων ζητημάτων σχετικά με την ασφάλεια των τροφίμων και τις εισαγωγές από χώρες εκτός της ΕΕ, πιστεύω ότι η Επιτροπή θα πρέπει να εκμεταλλευθεί την ευκαιρία που παρουσιάζεται με την Ατζέντα 2000, προκειμένου να εξασφαλιστεί ότι τα επίπεδα προστασίας των καταναλωτών θα είναι τα υψηλότερα δυνατά, όταν μπούμε στον επόμενο αιώνα, όπως επίσης ότι η Ευρώπη θα είναι σε θέση να ανταγωνιστεί τα φθηνότερα προϊόντα από χώρες εκτός της ΕΕ.

<SPEAKER ID=119 LANGUAGE="ES" NAME="Redondo Jimιnez">
Κύριε Πρόεδρε, κύριε Επίτροπε, κυρίες και κύριοι, κατ' αρχάς θέλω να συγχαρώ τον εισηγητή για την έκθεσή του, καθώς επίσης για το γεγονός ότι προχώρησε πολύ εύστοχα στον καθορισμό των κατευθυντήριων γραμμών, των βασικών γραμμών, όσον αφορά το ποια πρέπει να είναι η μελλοντική κοινοτική γεωργική πολιτική εν όψει της Ατζέντα 2000 , της διεύρυνσης προς τις χώρες της Ανατολικής Ευρώπης και των μελλοντικών διαπραγματεύσεων στον Παγκόσμιο Οργανισμό Εμπορίου.
<P>
Θέματα όπως είναι η μείωση των τιμών ή η συμμετοχή των αγροτών στην αγορά, συζητήθηκαν ήδη από τους συναδέλφους μου, καθώς επίσης και η παραμονή του πληθυσμού στην ύπαιθρο και η ένταξη των νέων και των γυναικών στον τομέα αυτό. Ο τρόπος με τον οποίο επιδρά η μείωση των τιμών στους καταναλωτές είναι κάτι που μένει να διαπιστωθεί. Πρέπει όμως να προετοιμαστούμε ενώπιον των διαπραγματεύσεων στον Παγκόσμιο Οργανισμό Εμπορίου με μια αμυντική στάση, για να υπερασπιστούμε το γεωργικό μας πρότυπο και να απορρίψουμε τα όσα έρχονται από έξω, και να κάνουμε να υπερισχύσει η αγροτική πραγματικότητα, προστατεύοντας την κοινωνική και περιβαλλοντική πραγματικότητά μας.
<P>
Μια ολοκληρωμένη δράση στην ύπαιθρο είναι σημαντικό να συνεχίζει πέρα από τις αγροτικές δραστηριότητες, έχοντάς αυτές ως βασικό πυρήνα, έναν κεντρικό άξονα - θα έλεγα - ο οποίος θα πρέπει να διαθέτει συμπληρωματικά οικονομικά μέσα για άλλες διαφορετικές δραστηριότητες. Πρέπει επίσης να ληφθούν υπόψη τα όσα αφορούν την κατανομή της γης, το περιβάλλον, τον αγροτικό τουρισμό, τη δημιουργία απασχόλησης και τη βελτίωση και διατήρηση της αγροτικής και πολιτισμικής κληρονομιάς.
<P>
Κύριε Επίτροπε, συνεχίζοντας το πνεύμα του Cork, η ανάπτυξη της υπαίθρου πρέπει να είναι ο δεύτερος πυλώνας της κοινοτικής γεωργικής πολιτικής. Αυτή της η μεταρρύθμιση θα μπορούσε και θα έπρεπε να γίνει η κοινή γεωργική και αγροτική πολιτική: η ΚΓΑΠ.

<SPEAKER ID=120 LANGUAGE="PT" NAME="Novo">
Κύριε Πρόεδρε, κύριοι βουλευτές, μια αληθινή μεταρρύθμιση της ΚΓΠ θα έπρεπε να είναι σε θέση να αποστασιοποιηθεί, μια για πάντα, από τους προσανατολισμούς που εισήχθησαν με τη μεταρρύθμιση του 1992. Κάτι τέτοιο δεν συμβαίνει και, επομένως, οι προτάσεις της Επιτροπής που περιλαμβάνονται στην Ατζέντα 2000 προσέκρουσαν στην αντίθεση των παραγωγών και των αντιπροσωπευτικών τους οργανώσεων, λίγο πολύ σε όλη την Ευρώπη.
<P>
Πράγματι, μια μεταρρύθμιση της ΚΓΠ θα έπρεπε να έχει συνολικό χαρακτήρα και να συμπεριλαμβάνει το σύνολο των γεωργικών προϊόντων. Εντούτοις, οι προτάσεις της Ατζέντας 2000 ευνοούν τους τομείς του κρέατος, των σιτηρών και του γάλατος, ενώ προτίθενται να μεταρρυθμίσουν μεμονωμένα και με αποσπασματικό τρόπο τομείς, όπως αυτοί του ελαιολάδου, των οπωροκηπευτικών και των αμπελοοινικών προϊόντων, οι οποίοι έχουν θεμελιώδη σημασία για την αγροτική οικονομία των χωρών του Νότου.
<P>
Από την άλλη μεριά, για να επιτευχθεί μια πραγματική μεταρρύθμιση και να ανατραπεί η στρατηγική του 1992, θα έπρεπε να στηριχθεί ξεκάθαρα η ανάπτυξη της υπαίθρου, να υποστηριχθεί αλλά προπαντός να γενικευθεί η εφαρμογή της αρχής της κοινοτικής προτίμησης, να προωθηθεί σε παγκόσμια κλίμακα μια εξαίρεση όσον αφορά την ύπαιθρο, να ενισχυθούν αποφασιστικά οι νεαροί αγρότες και να καταπολεμηθεί η εγκατάλειψη της υπαίθρου, να διατηρηθούν και να αναπτυχθούν παραπέρα οι ρυθμιστικοί μηχανισμοί των αγορών και να εξαλειφθούν οι ανισότητες μεταξύ περιφερειών, προϊόντων και παραγωγών, με σαφή προτεραιότητα την προώθηση της οικογενειακής γεωργικής παραγωγής.
<P>
Αξιολογούμε θετικά την ενσωμάτωση των παραπάνω πτυχών στην έκθεση, στη βελτίωση της οποίας άλλωστε, όπως ακριβώς πράξαμε πριν από χρόνια, έχουμε συμβάλει με τροπολογίες. Και στη συνεδρίαση της ολομέλειας καταθέσαμε τροπολογίες με στόχο τη διαφανή και καθολική πιστοποίηση της ποιότητας, την ενίσχυση της παραγωγής και εμπορίας περιφερειακών προϊόντων, την απόρριψη κριτηρίων τα οποία βασίζονται στην παραγωγικότητα και, προπαντός, τροπολογίες που εισάγουν με σαφήνεια την έννοια της διαβάθμισης.
<P>
Οι κατευθύνσεις που προανέφερα, όπως και η ενσωμάτωση των παραπάνω τροπολογιών, διαμορφώνουν ένα πολιτικό πλαίσιο το οποίο η Επιτροπή πρέπει να λάβει υπόψη της και, ενεργώντας σύμφωνα με το πνεύμα αυτού του πολιτικού πλαισίου, οφείλει να τροποποιήσει τις προτάσεις που διατύπωσε στην Ατζέντα 2000.

<SPEAKER ID=121 LANGUAGE="IT" NAME="Santini">
Κύριε Πρόεδρε, η έκθεση είναι αξιόλογη λόγω δύο προτερημάτων που θα μπορούσαν να φανούν αντιφατικά: πρώτα απ' όλα, μία σχολαστική ικανότητα να υπεισέρχεται σε λεπτομέρειες και, την ίδια στιγμή, μία συνολική θεώρηση μεγάλης πνοής του μελλοντικού πανοράματος της ευρωπαϊκής γεωργίας. Αυτό συμβαίνει εκεί όπου ο εισηγητής ενώνει την οικονομική διάσταση της γεωργικής μεταρρύθμισης με την φυσική της κλίση, που συνδέεται με την ενισχυμένη ανάπτυξη του εδάφους, με την προστασία των συνθηκών ζωής του εργαζόμενου - του εισοδήματος συνεπώς των αγροτών - αλλά κυρίως με την αναβάθμιση των περιφερειακών παραγωγών.
<P>
Θα μπορούσε, για μια ακόμα φορά, να φανεί παράδοξο, αλλά για να εγγυηθούμε τις βασικές αρχές της ΚΓΠ - που υποφέρει σήμερα από μια αναπτυξιακή κρίση, με την έννοια ότι έχει αναπτυχθεί υπερβολικά - χρειάζεται να επιστρέψουμε στις ρίζες. Από τις μεγάλες επιχειρήσεις βιομηχανικών διαστάσεων χρειάζεται να επιστρέψουμε στον παλιό οικογενειακό πυρήνα από τον οποίον ξεκίνησαν όλα και που σε ορισμένες περιοχές είναι ακόμα η καλύτερη εγγύηση συνέχειας. Το μέλλον της γεωργίας στην Ευρώπη - στην σημερινή και σε αυτήν που θα ζήσουμε αύριο, με καμιά δεκαριά ΧΚΑΕ επιπλέον, με τις οποίες θα αντιπαρατιθέμεθα - εξαρτάται από την ικανότητά της να αποτελέσει κινητήρα και όχημα οικονομικής και κοινωνικής συνοχής, κυρίως στις μειονεκτούσες περιοχές, όπου η ενασχόληση με την γεωργία έχει ακόμα την γεύση μιας πρόκλησης και επιπλέον μιας ομολογίας πίστεως. Αναφέρομαι στις ορεινές περιοχές, που απειλούνται συνεχώς από μία πληγή που ονομάζεται έξοδος, κυρίως από την έξοδο των νέων, που προσελκύονται από τα πιο εύκολα εισοδήματα της πεδιάδας. Αναφέρομαι στις αρκτικές περιοχές. Αναφέρομαι στις περιοχές που απειλούνται από την ερήμωση, τελευταίο χαράκωμα εκείνων που δεν θέλουν να παραδοθούν.
<P>
Να γιατί συμφωνώ με τον εισηγητή εκεί όπου λέει ότι η στήριξη στην παραγωγή μπορεί να είναι ένα δίκοπο μαχαίρι που μπορεί να κόψει τον δεσμό αλληλεγγύης με τις μειονεκτούσες περιοχές, ευνοώντας την ανάπτυξη δύο τύπων γεωργίας, μιας πλούσιας και μιας φτωχής, και να δημιουργήσει ένα χάσμα μεταξύ ανεπτυγμένων περιοχών και περιοχών με καθυστέρηση στην ανάπτυξη. Στον μελλοντικό προγραμματισμό χρειάζεται να εγγυηθούμε μία σειρά μηχανισμών ρύθμισης των παρεμβάσεων και εναρμόνισης μεταξύ ηπειρωτικών και μεσογειακών παραγωγών, που να στηρίζονται σε εγγυήσεις του εισοδήματος και σε μορφές ολοκλήρωσης μεταξύ των συμπληρωματικών επαγγελμάτων, δίνοντας εξάλλου, οπωσδήποτε, στο αγροτικό επάγγελμα τον πρωταγωνιστικό ρόλο.

<SPEAKER ID=122 LANGUAGE="FR" NAME="Martin, Philippe-Armand">
Κύριε Πρόεδρε, αγαπητοί συνάδελφοι, ας μην ξεχνούμε ότι η Κοινή Γεωργική Πολιτική είναι ο θεμέλιος πυλώνας του ευρωπαϊκού οικοδομήματος. Στην πραγματικότητα, αποτελεί τη μόνη ουσιαστικά ολοκληρωμένη κοινοτική πολιτική.
<P>
Τί μας προτείνει η Επιτροπή στην ανακοίνωσή της Ατζέντα 2000; Για δημοσιονομικούς λόγους, που περιορίζονται στο 1, 27 % του ΑΕΠ των κρατών μελών, η Επιτροπή μας προτείνει μια πλήρη μεταρρύθμιση της ΚΓΠ και της διαρθρωτικής πολιτικής. Στον γεωργικό τομέα, οι προτάσεις της περιορίζονται στη μείωση των τιμών των μεγάλων καλλιεργειών, της τιμής του γάλακτος, της τιμής του βοείου κρέατος και τούτο για να διατηρηθεί μια τρόπον τινά ισορροπία, προτείνοντας μία μερική αντιστάθμιση, που να επιτρέπει θεωρητικώς στους αγρότες να προσαρμοστούν στην εν λόγω μείωση τιμών.
<P>
Όμως, στα τέλη Δεκεμβρίου του 1999, η Ευρωπαϊκή Ένωση και τα κράτη μέλη θα ξαναβρεθούν στο τραπέζι των διαπραγματεύσεων του ΠΟΕ, με την επιδίωξη, βεβαίως, να περικόψουν τις γεωργικές ενισχύσεις και, κυρίως, να καταργήσουν σχεδόν εντελώς την κοινοτική προτίμηση.
<P>
Τί μας προτείνει η Επιτροπή ως προς αυτή την ημερομηνία; Τίποτα, ή μάλλον μια αύξηση των αντισταθμιστικών ενισχύσεων που, όπως όλοι γνωρίζουμε, δεν θα γίνει αποδεκτή από τους διαφόρους εταίρους μας, εφόσον οι ενισχύσεις αυτές έχουν ανώτατο όριο στο πλαίσιο των συμφωνιών της ΓΣΔΕ, και δεν βλέπω πώς θα γίνει αποδεκτή μια αύξηση. Ποια στρατηγική θα χρησιμοποιήσει η Επιτροπή; Θα έχει, άραγε, το θάρρος και τα μέσα να επιβάλει τις κοινωνικές ρήτρες και τις περιβαλλοντικές ρήτρες στους αμερικανούς εταίρους μας;
<P>
Κύριε Επίτροπε, η ευρωπαϊκή γεωργία κλείνει περισσότερα από 2.500 χρόνια ζωής. Δεν πρέπει να την συγκρίνουμε με την εθνική γεωργία, που εμφανίστηκε μόλις πριν από διακόσια ή τριακόσια χρόνια. Θα καταστρέψουμε τον αγροτικό κόσμο, αν επιδιώξουμε την αντιγραφή, και θα αποσταθεροποιήσουμε την εδαφική ισορροπία του συνόλου της επικράτειας των κρατών μελών της Ευρωπαϊκής Ένωσης.
<P>
Θα ολοκληρώσω ευχαριστώντας, συγχαίροντας τον κ. Cunha για το εξαιρετικό σχέδιο έκθεσης που μας υπέβαλε, το οποίο, δυστυχώς, δέχτηκε υπερβολικά πολλές τροπολογίες στην Επιτροπή Γεωργίας και Ανάπτυξης της Υπαίθρου, με αποτέλεσμα να χάσει έτσι ένα μέρος από τη συνοχή του.

<SPEAKER ID=123 NAME="Fischler">
Κύριε Πρόεδρε, αξιότιμοι κυρίες και κύριοι, θα ήταν φυσικά για μένα πολύ ελκυστικό να ασχοληθώ λεπτομερώς με το όσα είπε ο βουλευτής κ. Cunha και με την έκθεσή του. Ενόψει της περασμένης ώρας, όμως, θέλω να συμβάλω στη συντομία της συζήτησης. Θα σας μοιράσω τη δήλωση που είχα προετοιμάσει και θα κάνω μόνο μερικές παρατηρήσεις από τη δική μου σκοπιά.
<P>
Αρχικά επιθυμώ, παρ΄ όλα αυτά, να εκμεταλλευτώ την ευκαιρία και να ευχαριστήσω τον εισηγητή κ. Cunha καθώς και τα μέλη της Επιτροπής Γεωργίας και Ανάπτυξης της Υπαίθρου για την προκείμενη έκθεση. Την διάβασα με μεγάλο ενδιαφέρον και συμφωνώ μαζί της σε πολλά σημεία. Ωστόσο, θα έδινα σε ορισμένα σημεία διαφορετική έμφαση. Επιτρέψτε μου να αναφέρω μερικά παραδείγματα. Φυσικά είναι και παραμένει ως ένας από τους κύριους στόχους της Επιτροπής η κατοχύρωση του ευρωπαϊκού γεωργικού προτύπου, αλλά σε έναν μεταβαλλόμενο κόσμο η εδραίωση δεν μπορεί να σημαίνει ότι πρέπει να περιοριστούμε στην παγίωση της υπάρχουσας κατάστασης. Με κάτι τέτοιο δεν θα βοηθούσαμε καθόλου τη γεωργία και τους γεωργούς μας.
<P>
Η κοινή γεωργική πολιτική πρέπει να προσαρμοσθεί, πρέπει να μεταρρυθμισθεί, επειδή η γεωργία μας θα έχει να αντιμετωπίσει στις επόμενες δεκαετίες όλο και περισσότερο νέες πραγματικότητες, νέους όρους πλαίσια, νέες προκλήσεις. Μόνον έτσι θα μπορέσουμε να κατοχυρώσουμε τη συνέχιση του ευρωπαϊκού γεωργικού προτύπου. Ακριβώς αυτό επιθυμεί να επιτύχει και η Επιτροπή με τις προτάσεις της. Επιτρέψτε μου να το πω ανοικτά: όσον αφορά τις προτάσεις τις Επιτροπής, δεν έχω δει ακόμα μία εναλλακτική πρόταση που να είναι συνεκτική, αξιόπιστη και ικανή να επιτύχει συναίνεση, τουλάχιστον όχι όσον αφορά τις μακροπρόθεσμες προοπτικές.
<P>
Ένα ουσιαστικό χαρακτηριστικό, που ίσως να είναι και το κύριο χαρακτηριστικό της ευρωπαϊκής γεωργίας, συνίσταται, όπως αναλύεται στην έκθεση, στην πολυλειτουργικότητά της. Αρχικά πρόκειται για την οικονομική πτυχή. Σήμερα έχουμε ουσιαστικά να επιλέξουμε μεταξύ δύο οδών. Θα μπορούσαμε να ελαττώσουμε την παραγωγή με αυστηρούς περιορισμούς στην ποσότητα. Το ερώτημα είναι όμως εάν αυτό είναι ένα ελκυστικό πρόγραμμα για το μέλλον, ειδικά ενόψει μίας εκτατικής γεωργίας, της διεύρυνσης προς ανατολάς ή του νέου γύρου διαπραγματεύσεων της ΓΣΔΕ.
<P>
Η στρατηγική που προτείνει η Επιτροπή ακολουθεί μία διαφορετική κατεύθυνση. Στηρίζεται στη βελτίωση της ανταγωνιστικότητας των εγχώριων γεωργικών προϊόντων, τόσο στο εσωτερικό όσο και στο εξωτερικό, σύμφωνα με την εντολή που έλαβε η Επιτροπή κατά τη σύνοδο κορυφής στο Λουξεμβούργο. Με αυτό φθάνω σε ένα σημείο της έκθεσης σε σχέση με το οποίο θα ήθελα να προειδοποιήσω να μην γίνουν λανθασμένες εκτιμήσεις. Η μείωση των τιμών την οποία προτείνει η Επιτροπή δεν είναι αυτοσκοπός. Είναι ο τρόπος με τον οποίο θα βελτιώσουμε την ανταγωνιστικότητα και θα δημιουργήσουμε νέες δυνατότητες διάθεσης των προϊόντων μας. Η μείωση των θεσμικών τιμών πρέπει λοιπόν να γίνει έτσι, ώστε, ακόμα και με κυμαινόμενες τιμές της αγοράς, να υπάρχει αρκετό περιθώριο ώστε να μπορούν τα προϊόντα μας να είναι παρόντα στην αγορά. Πιστεύω ότι η μείωση των τιμών που προτείνει η Επιτροπή, από αυτήν την άποψη, δεν μπορεί να θεωρηθεί υπερβολική. Η παρέμβαση θα λειτουργεί στο μέλλον μόνο ως ένα δίχτυ ασφαλείας, όταν σημειωθεί κάποιο ισχυρό κατρακύλισμα των τιμών.
<P>
Σε σχέση με τη διαβάθμιση των άμεσων ενισχύσεων δεν μπορώ να επιβεβαιώσω με βάση τις αναλύσεις που έχω στα χέρια μου ότι η προτεινόμενη ενιαία ενίσχυση των σιτηρών και των ελαιούχων σπόρων θα καθιστούσε ασύμφορη την καλλιέργεια ελαιούχων σπόρων σε ένα μεγάλο τμήμα της επικράτειας της Ευρωπαϊκής Ένωσης. Αλλά, και η σχέση μεταξύ της αγοράς βοείου κρέατος και της αγοράς κρέατος μόσχων δεν είναι τόσο άμεση, όσο θεωρεί η έκθεση, σύμφωνα με την εμπειρία μας.
<P>
Μου προκάλεσε κατάπληξη ότι στην περίπτωση του γάλακτος προτείνεται μία παρέκκλιση από τον γενικό κανόνα. Σύμφωνα με αυτή, το ύψος των αντισταθμιστικών ενισχύσεων θα πρέπει να προσανατολίζεται προς την περιφερειακή ή την ατομική παραγωγικότητα. Πρέπει να είναι σαφές ότι μία τέτοια προσέγγιση θα είχε σημαντικές επιδράσεις ανακατανομής. Και σε ένα άλλο σημείο το κείμενο διαβάζεται έτσι, σαν να συνηγορούσε η έκθεση υπέρ του να χρησιμοποιηθούν οι άμεσες ενισχύσεις περισσότερο για ανακατανομές. Εάν αυτή είναι η επιθυμία του Κοινοβουλίου, τότε θα πρέπει να ειπωθεί όμως σαφώς και ξεκάθαρα.
<P>
Έλαβα με μεγάλο ενδιαφέρον υπόψη μου τη σαφώς διατυπωμένη επιθυμία ότι οι ενισχύσεις που αναφέρονται σε εκτάσεις καθώς και οι ενισχύσεις που συνδέονται με υπηρεσίες προς την κοινωνία θα πρέπει να αυξηθούν ουσιαστικά σε σχέση με τις ενισχύσεις που αναφέρονται στην παραγωγή. Τελικά, βλέπω σε αυτά που λέει η έκθεση για την επικουρικότητα και την αποκέντρωση μία επικύρωση της αντίληψης της Επιτροπής. Επικουρικότητα -ναι, αποκέντρωση - ναι, επανεθνικοποίηση - όχι!
<P>
Με χαροποιεί που διαπιστώνω ότι η έκθεση ακολουθεί μία παρόμοια κατευθυντήρια γραμμή όπως και η Επιτροπή, όταν αναφέρεται στην επέκταση της πολιτικής για την ύπαιθρο και για τη γεωργική προστασία του περιβάλλοντος σε έναν στέρεο δεύτερο πυλώνα της γεωργικής πολιτικής. Λαμβάνω υπόψη μου ότι οι προσανατολισμοί μίας σειράς σημείων της έκθεσης προχωρούν σαφώς περισσότερο από τις προτάσεις της Επιτροπής, ότι παραπέμπουν ρητά στα συμπεράσματα της διάσκεψης του Cork και συνηγορούν υπέρ μίας μεγαλύτερης οικονομικής προσπάθειας της Κοινότητας προς όφελος της ανάπτυξης της υπαίθρου.
<P>
Η σχετική δυνατότητα υπάρχει στο πλαίσιο της κατευθυντήριας γραμμής για τη γεωργία, στο βαθμό που υπάρχει η πολιτική βούληση και στο βαθμό που η κατευθυντήρια γραμμή για τη γεωργία θα διατηρηθεί στη σημερινή της μορφή, και αυτό είναι ένα σημείο στο οποίο επίσης συμφωνώ με τον εισηγητή. Αλλά και στο ζήτημα της ποιότητας και της ασφάλειας των τροφίμων συμμερίζομαι τις απόψεις που διατυπώθηκαν στην έκθεση.
<P>
Η έκθεση - και τούτο μπορώ να το πω εδώ - με ενθαρρύνει σε πολλά σημεία, αλλά θέτει και πολλά ερωτήματα με τα οποία θα πρέπει να ασχοληθούμε. Είμαι ευγνώμων και για τα δύο, και χαίρομαι ήδη για τις περαιτέρω συζητήσεις και για μία καλή περαιτέρω συνεργασία.

<SPEAKER ID=124 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 11.30.

<CHAPTER ID=7>
ΑΤΖΕΝΤΑ 2000: »Οικονομική και κοινωνική συνοχή»
<SPEAKER ID=125 NAME="Πρόεδρος">
Η ημερήσια διάταξη προβλέπει την συζήτηση επί της έκθεσης της κ. Schroedter (Α4-0210/98), εξ ονόματος της Επιτροπής Περιφερειακής Πολιτικής, σχετικά με την Ατζέντα 2000, Μέρος 1, Κεφάλαιο ΙΙ «Οικονομική και Κοινωνική Συνοχή» (COM(97)2000 - C4-0523/97).

<SPEAKER ID=126 NAME="Schroedter">
Κύριε Πρόεδρε, η οικονομική και κοινωνική συνοχή της Ευρωπαϊκής Ένωσης θα έχει σε λίγο να αντιμετωπίσει τη δεύτερη μεγάλη δοκιμασία της. Κάθε φορά που το πρόγραμμα ολοκλήρωσης της Ευρωπαϊκής Ένωσης βρίσκεται μπροστά σε μία δοκιμασία, επιχειρείται να αμφισβητηθεί η πολιτική συνοχής, μολονότι ακριβώς σε εκείνη οφείλεται η επιτυχία της ενιαίας αγοράς. Η αρμονία και η ομοιόμορφη ανάπτυξη είναι οι προϋποθέσεις για σταθερότητα. Συνεπώς είναι απολύτως απαραίτητο τα μεγάλα εξαγωγικά κράτη που οφείλουν τα κέρδη τους στη σύλληψη της ενιαίας αγοράς να συμμετέχουν τουλάχιστον με ένα ελάχιστο ποσοστό στην πραγματοποίηση του ευρωπαϊκού κοινωνικού προτύπου. Δεν πρέπει να επιτρέψουμε να εξαρτάται από κάθε λογής συγκυρίες το εάν κάποιος θα ανήκει στους κερδισμένους ή στους χαμένους στο πλαίσιο της Ευρωπαϊκής Ένωσης. Θέλω να επαναλάβω εδώ για άλλη μια φορά με απόλυτη σαφήνεια το εξής. Όποιος θέλει να διαλύσει το πρόγραμμα αλληλεγγύης, επιτίθεται στην καρδιά της διαδικασίας της ολοκλήρωσης. Απορρίπτουμε σαφέστατα τις συζητήσεις για το ποιος είχε λιγότερες εισπράξεις σε σχέση με τις εισφορές που είχε καταβάλει, επειδή τέτοιες συζητήσεις είναι απολύτως αβάσιμες. Από την άλλη πλευρά, πρέπει όμως να μας κάνει σκεπτικούς το γεγονός ότι παρά τα σημαντικά ποσά που έχουν δαπανηθεί, δεν έχουμε ακόμα κατορθώσει να ξεπεράσουμε το διαχωρισμό ανάμεσα σε πλούσιες και σε φτωχές περιοχές. Η ανεργία στις δέκα πιο φτωχές περιοχές είναι ακόμα επταπλάσια, σε σύγκριση με εκείνη των δέκα πλουσιοτέρων περιοχών. Αυτή η διχοτομημένη οικονομική εξέλιξη συνεχίζεται εν τωμεταξύ και στις πλούσιες περιοχές, σχηματίζει νησίδες ευμάρειας και διαπερνά την κοινωνία. Η ανθρώπινη τραγωδία της μαζικής ανεργίας, της φτώχιας και του αποκλεισμού θίγουν όλο και ευρύτερους κύκλους του πληθυσμού. Ενόψει αυτής της πραγματικά άθλιας κατάστασης της οικονομικής και κοινωνικής συνοχής, η διεύρυνση κατά τα δέκα κράτη της Κεντρικής και Ανατολικής Ευρώπης και την Κύπρο αποτελεί μία τεράστια πρόκληση και η διαρθρωτική πολιτική γίνεται πλέον το κλειδί για την επιτυχία της διεύρυνσης της Ευρωπαϊκής Ένωσης. Οι προτάσεις πού έκανε η Επιτροπή για επανεξέταση δεν πρέπει να περιορισθούν στη συγκέντρωση. Ο στόχος της αποτελεσματικότητας σημαίνει ότι πρέπει προπάντων να αναγνωρίσουμε πως δεν μπορούν πλέον να αντιμετωπισθούν με παραδοσιακές οικονομικές μεθόδους οι συγκεκριμένες προκλήσεις της αυξανόμενης ανεργίας καθώς και της μεταρρυθμιστικής διαδικασίας των οικονομιών των ανατολικών χωρών. Ήδη ο Jacques Delors διαπιστώνει στο Λευκό Βιβλίο για την ανάπτυξη, την απασχόληση και την ανταγωνιστικότητα ότι υπάρχει ανάγκη να προσανατολισθούμε προς μία αειφόρο ανάπτυξη. Ουσιαστικά πρέπει να επιτευχθούν πρότυπα ανάπτυξης που να στηρίζονται στη χαμηλή κατανάλωση μη ανανεώσιμων πόρων και να δημιουργούν μία ισορροπία μεταξύ οικονομίας, οικολογίας και κοινωνικής ανάπτυξης.
<P>
Απευθυνόμενη προς τα κράτη μέλη θέλω να τονίσω ξεκάθαρα για ακόμα μία φορά: "συμφωνίες στο επίπεδο της διοίκησης δεν πρέπει να εξισώνονται με την αποδόμηση της δημοκρατίας». Τα ευρωπαϊκά διαρθρωτικά ταμεία παρέχουν στους φορείς τοπικής και περιφερειακής αυτοδιοίκησης και τους κοινωνικούς εταίρους ευρύτατα δικαιώματα συμμετοχής. Τα δικαιώματα αυτά μπορούν να τα εκμεταλλευθούν οι ενεχόμενες περιοχές, μόνον στην περίπτωση που τα κράτη μέλη τους δώσουν έγκαιρα τη δυνατότητα να συμμετάσχουν στη διαμόρφωση των σχεδίων και την κατάρτιση των προγραμμάτων. Με την καθυστέρηση του κανονισμού των διαρθρωτικών ταμείων από την πλευρά του Συμβουλίου - το πρώτο εξάμηνο του 1999 είναι πολύ αργά για τον σχεδιασμό - θα έχουμε να αντιμετωπίσουμε το εξής δίλημμα: η αρχή της συμμετοχής έχει ενσωματωθεί μεν στον κανονισμό, αλλά δεν μπορεί να εφαρμοσθεί, επειδή τα σχέδια έχουν ήδη προετοιμασθεί, προκειμένου να μπορεί να αρχίσει έγκαιρα η περίοδος της υλοποίησής τους. Εάν παίρνουμε στα σοβαρά την "Ευρώπη των πολιτών», τότε θα πρέπει να κατορθώσουμε να κατοχυρώσουμε σε κάθε περίπτωση επαρκώς και έγκαιρα τη συμμετοχή των τοπικών και περιφερειακών φορέων. Η απλούστευση δεν πραγματοποιείται με τη συγχώνευση διαφορετικών προς ενίσχυση πεδίων. Έτσι φαίνεται ότι στην πρόταση της Επιτροπής, ο στόχος 2 απλά μεταθέτει το πρόβλημα προς τα κάτω. Κατά την άποψή μου, αποτελεί ευθύνη της Επιτροπής να εξουδετερώσει σε ευρωπαϊκό επίπεδο τον ανταγωνισμό μεταξύ αστικών και βιομηχανικών περιοχών από τη μία πλευρά και αγροτικών περιοχών από την άλλη. Η πρόταση της έκθεσης προσφέρει μία δυνατότητα ανάπτυξης διαφανών διαδικασιών και κατοχυρώνει τα δικαιώματα συμμετοχής των ενδιαφερόμενων στις αγροτικές περιοχές καθώς και τα δικαιώματα συμμετοχής του Ευρωπαϊκού Κοινοβουλίου. Το Κοινοβούλιο επιβεβαιώνει στην έκθεση αυτή για μία ακόμα φορά την αποφασιστικότητά του να ενισχύσει την περιοχή της Ευρωπαϊκής Ένωσης στα σύνορα με τις ανατολικές γειτονικές χώρες μέσω ενός κοινού ταμείου. Στην Ατζέντα έχουμε τη μοναδική ευκαιρία να δημιουργήσουμε το συγκεκριμένο ταμείο, εντάσσοντάς το σε μία κατηγορία του προϋπολογισμού και θέτοντάς το υπό την ευθύνη μίας γενικής διεύθυνσης. Γιατί η Επιτροπή εξακολουθεί να αρνείται να υποβάλει συγκεκριμένες προτάσεις;
<P>
Είμαι ευτυχής που κατορθώσαμε να επιτύχουμε μία ευρεία συναίνεση με την προκείμενη έκθεση και να την ψηφίσουμε ομόφωνα στην Επιτροπή Περιφερειακής Πολιτικής. Αποτελεί ευθύνη μου ως εισηγήτριας να μεριμνήσω ώστε να διατηρηθεί η συναίνεση αυτή, και είναι η μοναδική ευκαιρία για το Ευρωπαϊκό Κοινοβούλιο να αποδείξει στο Συμβούλιο ότι είμαστε σε θέση να καταλήξουμε πολύ γρήγορα σε συναίνεση. Ευχαριστώ όλους τους συναδέλφους και συνεργάτες που συνέβαλαν στην προκείμενη αξιοσημείωτη επιτυχία στο Σώμα αυτό, και ελπίζω ότι θα καταφέρουμε να την διατηρήσουμε μέχρι τέλους.
<P>
(Χειροκροτήματα)

<SPEAKER ID=127 NAME="Colom i Naval">
Κύριε Πρόεδρε, η συμφωνία της εισηγήτριας ξεπερνά την ίδια της την επιτροπή, γιατί πιστεύω πως, εξ ονόματος της Επιτροπής Προϋπολογισμών, θα συμφωνούσαμε με το μεγαλύτερο μέρος της έκθεσής της.
<P>
Επομένως, θέλω μόνο να επισημάνω πως, παρότι δεν έχει ενσωματώσει επισήμως την πλειοψηφία των τροπολογιών μας, έχει όμως συμπεριλάβει σιωπηρά τις περισσότερες από αυτές, και κατά βάθος οι τροπολογίες μας αντανακλούν απλά την απόφαση της Ολομέλειας στις 4 Δεκεμβρίου. Επομένως, πιστεύω πως από τη δική μας πλευρά δεν υπάρχει κανένα πρόβλημα.
<P>
Θα ήθελα να κάνω δύο σύντομες παρατηρήσεις. Αφενός, περιμέναμε μια σθεναρότερη αντίδραση εκ μέρους της Επιτροπής Περιφερειακής Ανάπτυξης. Κατά τη δική μας άποψη, το προσωρινό μέσο προένταξης, από διαρθρωτικής σκοπιάς, δεν είναι, κυρίες και κύριοι, ένα διαρθρωτικό ταμείο, αλλά ένα διαρθρωτικό ταμείο δις. Και αυτό μπορεί να οδηγήσει στο μέλλον σε προβλήματα. Έχει διαφορετικούς μηχανισμούς και διαφορετικούς στόχους από τα διαρθρωτικά ταμεία και, επομένως, πιστεύουμε πως χρειάζεται ακόμη μια πραγματική προετοιμασία των υποψηφίων χωρών όσον αφορά τα διαρθρωτικά ταμεία, γιατί οι υποψήφιοι θα συνηθίσουν στο Ταμείο Συνοχής, ενώ πρόκειται για ένα διαφορετικό ζήτημα.
<P>
Στο γενικό πλαίσιο της συμφωνίας θα ήθελα να επισημάνω ένα ίσως σημαντικό σημείο κατά τη δική μας άποψη. Εμείς, της Επιτροπής Προϋπολογισμών, θέλουμε μια ρήτρα αναθεώρησης σχετικά με το οικονομικό αποτέλεσμα της μεταρρύθμισης των διαρθρωτικών ταμείων, και βέβαια σχετικά με τις διευρύνσεις. Αλλά, παρότι αυτήν τη στιγμή αποδεχόμαστε τις υποθέσεις και τα αριθμητικά στοιχεία της Επιτροπής, πρέπει να πούμε πως αν στα σημερινά αριθμητικά στοιχεία σχετικά με τα διαρθρωτικά ταμεία και το Ταμείο Συνοχής προσθέσουμε τις αντίστοιχες δαπάνες της προένταξης και διεύρυνσης, υπάρχει ακόμη περιθώριο ελιγμού εντός του ορίου του 1, 27 %. Δηλαδή, αν μειωθούν οι διαρθρωτικές πιστώσεις για τους Δεκαπέντε, αυτό δεν γίνεται για να μην υπάρξει υπέρβαση του ανώτερου ορίου του 1, 27 %, αλλά για να διατηρηθεί πολύ χαμηλό. Εφέτος βρισκόμαστε στο 1, 14 %. Και εγώ ερωτώ, για πόσες εκατοστιαίες μονάδες του Ακαθάριστου Εθνικού Προϊόντος πρόκειται; Αυτή τη στιγμή μιλάμε πραγματικά - συζητήθηκε στο Κάρντιφ - για πάρα πολύ μικρά ποσοστά.
<P>
Κύριε Πρόεδρε, θα ήθελα απλά να προσθέσω πως πρέπει να έχουμε πραγματικά συναίσθηση της οικονομικής και πολιτικής σπουδαιότητας της κατηγορίας 2 στη διαδικασία ευρωπαϊκής πολιτικής οικοδόμησης.

<SPEAKER ID=128 NAME="Ettl">
Κύριε Πρόεδρε, κυρίες και κύριοι, από τη σκοπιά της Επιτροπής Απασχόλησης και Κοινωνικών Υποθέσεων δεν μπορώ παρά να επικροτήσω την έκθεση της κ. Schroedter. Δείχνει πλήρη συνείδηση των προβλημάτων και εγγύτητα στα ζητήματα της διεύρυνσης. Δείχνει ότι μπόρεσε να αντεπεξέλθει στις παροτρύνσεις για τη δημιουργία της οικονομικής και κοινωνικής συνοχής. Δείχνει ακόμα την πολιτική βούληση να λάβει προληπτικά μέτρα για μία ορισμένη έλλειψη συνοχής.
<P>
Η διεύρυνση δεν είναι φυσικά μόνο μία ευκαιρία για θετικές εξελίξεις. Αντίθετα, μας σηματοδοτεί ήδη σήμερα ότι δεν μπορούν να ειδωθούν μόνο από την οικονομική σκοπιά όλα τα προβλήματα της διεύρυνσης και ότι ο δρόμος προς αυτήν δεν θα είναι ένας απλός περίπατος. Ουσιαστικά, συναντάμε και πάλι στην έκθεση όλες τις προτάσεις ψηφίσματος, όλα τα σχετικά προβλήματα της 4ης Δεκεμβρίου. Αυτό που με απασχολεί είναι ότι, για να επιτύχουμε εδώ συνοχή, χρειαζόμαστε μία καλά σταθμισμένη κατανομή των πιστώσεων ανάμεσα στους τομείς υποδομή, μεταφορές, περιβάλλον και ανθρώπινοι πόροι. Τούτο δεν μπορεί να ειδωθεί μονόπλευρα. Πρέπει να γίνει με μία ενιαία προσπάθεια και στη συνέχεια να γίνει διάλογος επ' αυτού.
<P>
Σημαντικός είναι στο πλαίσιο αυτό φυσικά και ο ρόλος των κοινωνικών εταίρων, ο οποίος αναφέρθηκε εδώ. Δίχως τους κοινωνικούς εταίρους δεν θα επιτύχουμε καμία υλοποίηση στις αναπτυσσόμενες χώρες, στις χώρες που θα ενταχθούν. Για να το επιτύχουμε αυτό χρειαζόμαστε όργανα, πρέπει να διαμορφώσουμε διαφορετικά το πρόγραμμα PHARE, ώστε μπορέσουμε να βοηθήσουμε επεμβαίνοντας. Όλα αυτά πρέπει ακόμα να γίνουν. Για τον λόγο αυτόν η έκθεση είναι για μένα ακόμα ένα κείμενο θέσεων προς συζήτηση.
<P>
Ο νέος ορισμός του στόχου 2 είναι φυσικά πολύ σημαντικός. Θέλω μόνο να επισημάνω ότι ο συνδυασμός βιομηχανίας και υπαίθρου μπορεί να είναι μία ευκαιρία για το μέλλον. Εκτός αυτού, θέλω ακόμα να επισημάνω ότι σχετικά με τις επικείμενες τρεις προτάσεις κανονισμού που αφορούν τα μέσα της διαρθρωτικής πολιτικής για την προετοιμασία της προσχώρησης, υπάρχει αρκετός χρόνος για συζητήσεις προκειμένου να διαμορφωθεί για το σύνολο ένα εύλογο πλαίσιο, το οποίο θα αντεπεξέλθει σε αυτά που επιθυμούμε, δηλαδή σε μία ομοιογενή διεύρυνση με τα κράτη του πρώην ανατολικού μπλόκ.

<SPEAKER ID=129 LANGUAGE="EN" NAME="McCarthy">
Κύριε Πρόεδρε, χαιρετίζω τη σημερινή συζήτηση για την έκθεση Schroedter σχετικά με την Ατζέντα 2000, Κεφάλαιο «Οικονομική και Κοινωνική Συνοχή», επειδή θέτει γερά θεμέλια πάνω στα οποία θα στηριχτεί η έναρξη ενός πιο διεξοδικού και καθολικού έργου από το Κοινοβούλιο σε ό, τι αφορά τους κανονισμούς που διέπουν τα διαρθρωτικά ταμεία. Όπως είπε η κ. Schroedter, η Επιτροπή Περιφερειακής Πολιτικής ενέκρινε ομόφωνα την πρόταση ψηφίσματος, αν και πιστεύω ότι θα παραδεχόταν επίσης ότι αυτό ήταν αποτέλεσμα των ιδιαίτερα σημαντικών τροπολογιών που κατατέθηκαν από πολλές πολιτικές ομάδες και, μάλιστα, έχουμε να κάνουμε πολύ περισσότερο σε αυτόν τον τομέα.
<P>
Ως απάντηση στον κ. Colom i Naval, θα έλεγα ότι, δεν είναι τώρα η κατάλληλη στιγμή να ασχοληθούμε λεπτομερώς με τους κανονισμούς των διαρθρωτικών ταμείων: θα τους μελετήσουμε όταν συντάξουμε συγκεκριμένες διεξοδικές μελέτες.
<P>
Η συζήτηση αυτή είναι επίκαιρη, εφόσον έπεται των συζητήσεων της περασμένης βδομάδας στο πλαίσιο της βρετανικής Προεδρίας στο Ατυπο Συμβούλιο στη Γλασκόβη και στο Συμβούλιο Γενικών Υποθέσεων στο Λουξεμβούργο, όπως επίσης εν όψει της σημερινής συζήτησης επί επικαίρων θεμάτων στη Σύνοδο Κορυφής στο Κάρντιφ σε ό, τι αφορά την έκθεση προόδου σχετικά με την Ατζέντα 2000, την οποία ετοίμασε η βρετανική Προεδρία για να προσδιορίσει τα σημεία ως προς τα οποία υπάρχει ομοφωνία στο Συμβούλιο.
<P>
Συνεπώς, εν όψει αυτών των συζητήσεων, επιθυμώ να αφιερώσω λίγο χρόνο για να δώσω έμφαση σε μία προσέγγιση που ενδεχομένως θα ακολουθήσει η Ομάδα μου κατά τη διάρκεια της διαδικασίας μεταρρύθμισης. Δεν υπάρχει καμία αμφιβολία, ότι η μεταρρύθμιση των διαρθρωτικών ταμείων και του Ταμείου Συνοχής αποτελεί την πιο σημαντική αλλαγή κατά τα τελευταία δέκα χρόνια, με σκοπό να ανταποκριθούμε στις προκλήσεις της διεύρυνσης και της ΟΝΕ. Η διεύρυνση θα παρέχει σίγουρα ευκαιρίες στις περιφέρειές μας, αλλά επιθυμία μας είναι να εξασφαλίσουμε ότι οι προτάσεις που παρουσίασε η Επιτροπή συμφωνούν με τους στόχους και τις προτεραιότητες που έχουμε θέσει ως σοσιαλιστές, δηλαδή τη συνέχιση της κληρονομιάς του Delors για προώθηση της απασχόλησης, της βιώσιμης ανάπτυξης και της ανταγωνιστικότητας των περιοχών μας και πραγματοποίηση του καίριου στόχου για οικονομική και κοινωνική συνοχή που ορίζει η Συνθήκη, έτσι ώστε να δοθεί η δυνατότητα σε όλους τους πολίτες, τις περιοχές και τα κράτη μέλη να συμμετάσχουν επί ίσοις όροις. Κινητήριος μοχλός της πολιτικής μας θα πρέπει να είναι το όφελος της Ένωσης. Σκοπός είναι τόσο η υλοποίηση της ισότητας των ευκαιριών όσο και η κατάργηση των ανισοτήτων ανάμεσα σε φτωχότερες και πλουσιότερες περιοχές.
<P>
Θα πρέπει επίσης να είμαστε σαφείς σε ό, τι αφορά τις εσωτερικές προκλήσεις που αντιμετωπίζουμε: το ένα πέμπτο των νέων της Ευρώπης είναι άνεργοι, τα ποσοστά ανεργίας είναι σταθερά υψηλότερα για τις γυναίκες από ό, τι για τους άντρες, η μακρόχρονη ανεργία εξακολουθεί να αποτελεί τη μάστιγα της σύγχρονης κοινωνίας.
<P>
Η μεταρρυθμιστική διαδικασία θα πρέπει, συνεπώς, να πληροί έναν συνδυασμό κριτηρίων: να είναι δίκαιη, εντός των οικονομικών δυνατοτήτων, σταθερή, πιο απλουστευμένη και αποτελεσματική. Θα πρέπει να είναι δίκαιη, έτσι ώστε να εξασφαλιστεί ότι θα δίνουμε προτεραιότητα στις φτωχές περιοχές, χωρίς να αποκλείουμε εκείνες τις μειονεκτικές περιφέρειες, που συμμετέχουν στη διαδικασία της οικονομικής και κοινωνικής αναδιάρθρωσης, σε πιο πλούσια κράτη μέλη. Η αλληλεγγύη, προκειμένου να τύχει μαζικής υποστήριξης, θα πρέπει να αποτελεί μία διττή και όχι μονόπλευρη διαδικασία. Η αρχή της επικουρικότητας και η αποκέντρωση θα πρέπει να αποτελούν τους ακρογωνιαίους λίθους των μελλοντικών μας πολιτικών, προκειμένου να εξασφαλιστεί ότι η περιφερειακή μας πολιτική θα είναι συνυφασμένη με τις ανάγκες και τα συμφέροντα των τοπικών κοινοτήτων.
<P>
Ως εκ τούτου, θα ήθελα να χαιρετίσω την απόφαση, ότι το Κοινοβούλιο θα πρέπει να συμμετάσχει πλήρως στη διαδικασία της μεταρρύθμισης. Χαιρετίζουμε τη διοργανική συμφωνία και επιθυμούμε να δούμε την υπογραφή και επικύρωσή της στο πλαίσιο της βρετανικής Προεδρίας. Λάβαμε μία θετική επιστολή από τον Προεδρεύοντα, κ. Robin Cook, αλλά χρειάζεται να προχωρήσουμε τώρα σε πιο ουσιαστικά θέματα.
<P>
Τέλος, επιθυμώ να αναφερθώ σε ορισμένα σημεία, όπου χρειάζεται να εξετάσουμε πιο διεξοδικά τις προτάσεις της Επιτροπής: η αποτελεσματικότητα έχει ασφαλώς πρωταρχική σημασία, προκειμένου να εξασφαλιστεί η καλύτερη χρήση των κεφαλαίων, αλλά αν απόθεμα αποτελεσματικότητας οδηγήσει σε περισσότερες διατυπώσεις και γραφειοκρατία και εντείνει τα καθήκοντα παρακολούθησης εκ μέρους του προσωπικού της Επιτροπής, τότε φοβάμαι ότι αυτό που θα πετύχουμε απλά είναι να απασχολούμε περισσότερους συμβούλους για τον έλεγχο αυτών των διαδικασιών. Θα πρέπει λοιπόν να εξετάσουμε πολύ προσεκτικά τη λειτουργία αυτού του αποθέματος. Θα υποστήριζα την εφαρμογή ενός καινοτόμου συστήματος αποθέματος, ακολουθώντας τις κατάλληλες διαδικασίες αποκέντρωσης και επικουρικότητας.
<P>
Θα κριθούμε από τους πολίτες μας ως προς τον τρόπο που χειριζόμαστε την πρόκληση της μεταρρύθμισης. Μόνο όταν διαπιστωθεί ότι η ΕΕ συμβάλλει στην επίλυση των κύριων προβλημάτων που αντιμετωπίζει η κοινωνία, όπως η φτώχεια και η ανεργία, μπορούμε να περιμένουμε ότι θα κερδίσουμε την υποστήριξη του λαού και ότι θα εξασφαλιστεί η αξιοπιστία της Ένωσης, των πολιτικών και θεσμών της.
<P>
Η Ομάδα μου θα αντιμετωπίσει με σοβαρότητα αυτή την πρόκληση, ενώ ανυπομονούμε να συνεργαστούμε με το Συμβούλιο και την Επιτροπή για την τροποποίηση των προτάσεων της Ατζέντα 2000, έτσι ώστε να κερδίσουμε την υποστήριξη του κοινού. Ελπίζουμε ειλικρινά ότι θα μας δοθεί η ευκαιρία να μοιραστούμε τις εκτελεστικές εξουσίες - σε πνεύμα συναπόφασης, θα μπορούσα να προσθέσω. Με αυτό τον τρόπο, μπορεί απλά να τονιστεί ο δημοκρατικός χαρακτήρας της μεταρρυθμιστικής διαδικασίας.

<SPEAKER ID=130 LANGUAGE="DE" NAME="Schiedermeier">
Κύριε Πρόεδρε, κυρία Επίτροπε, αγαπητοί συνάδελφοι, αρχικά θέλω να ευχαριστήσω πολύ την εισηγήτρια για την προθυμία της να συνεργασθούμε. Συνέβαλε κατά πολύ, ώστε η έκθεση να γίνει τόσο καλή. Εξ ονόματος της ομάδας του Ευρωπαϊκού Λαϊκού Κόμματος θέλω να δηλώσω τα εξής: τα διαρθρωτικά ταμεία πρέπει να προσανατολίσουν τους προωθητικούς τους στόχους προς τους στόχους της Συνθήκης και την αποστολή της Κοινότητας. Εδώ εντάσσονται μεταξύ άλλων μία εξισορροπημένη και αειφόρος ανάπτυξη της οικονομικής ζωής, υψηλό επίπεδο απασχόλησης, υψηλός βαθμός κοινωνικής προστασίας, ισότητα μεταξύ ανδρών και γυναικών καθώς και η οικονομική και κοινωνική συνοχή στο πλαίσιο της αλληλεγγύης των κρατών μελών. Σε όλα αυτά θα πρέπει να λαμβάνεται σε μεγάλο βαθμό υπόψη η αρχή της επικουρικότητας καθώς και η συνολική χρηματοδότηση. Η διεύρυνση δεν πρέπει σε καμία περίπτωση να χρησιμοποιηθεί, για να καταστρατηγηθεί το ανώτατο όριο του 0, 46 % του ΑΕΠ της Κοινότητας για τη χρηματοδότηση της διαρθρωτικής πολιτικής ή αντίστοιχα το ανώτατο όριο του 1, 27 % για τις συνολικές δαπάνες.
<P>
Από τη δική μου σκοπιά, τα κράτη που συμμετέχουν στη νομισματική ένωση δεν μπορούν πλέον να λαμβάνουν επιπλέον ενισχύσεις μέσω του Ταμείου Συνοχής. Αλληλεγγύη δεν σημαίνει να απαιτούμε περισσότερη βοήθεια απ' ό, τι χρειαζόμαστε. Στον στόχο 1 θα πρέπει συνεπώς να τηρηθεί με σιδερένια πειθαρχία το όριο του 75 % του κατά κεφαλήν ΑΕΠ. Σύμφωνα με αυτό, επικροτώ ρητά μία μεταβατική περίοδο για τις περιοχές που δικαιούνται σήμερα ενίσχυση στο πλαίσιο των στόχων 1, 2 ή 5β. Ο νέος στόχος 2 δεν έχει δυστυχώς δική του λογική συνοχή, κυρία Επίτροπε. Είναι και παραμένει ένας στόχος σούπα. Το 80 % των ευρωπαίων πολιτών ζει σε πόλεις και στην περίπτωση που η ύπαιθρος αδικηθεί μελλοντικά ακόμα περισσότερο κατά την κατανομή των ενισχύσεων από την πλευρά της ΕΕ, τότε η σχέση αυτή θα εξακολουθήσει να χειροτερεύει. Τούτο σημαίνει ότι θα αυξηθεί ακόμα περισσότερο η μετανάστευση του πληθυσμού από την ύπαιθρο προς τις πόλεις.
<P>
Υπάρχουν δύο δυνατότητες βελτίωσης της πρότασης της Επιτροπής. Αφενός ένας αυτόνομος στόχος για την ύπαιθρο και αφετέρου μία υποδιαίρεση του στόχου 2 με δική του θέση στον προϋπολογισμό. Τα κριτήρια θα πρέπει να μπορούν στο πλαίσιο της επικουρικότητας να διευρυνθούν αντίστοιχα από τα κράτη μέλη και να σταθμισθούν. Σε καμία περίπτωση δεν πρέπει η προβλεπόμενη συγκέντρωση να φιμώνει εντελώς τα κράτη μέλη, όταν καθορίζουν την παροχή δικών τους ενισχύσεων. Το ανώτατο όριο του κανόνα de minimis θα πρέπει συνεπώς να αυξηθεί σημαντικά. Οι ενισχυτικές πιστώσεις του στόχου 3 πρέπει μπορούν να χρησιμοποιηθούν με ευελιξία και απλό τρόπο. Τη μείωση του αριθμού των πρωτοβουλιών σε τρεις πρέπει να την επικροτήσουμε. Αλλά οι πιστώσεις του προγράμματος PHARE-ΔΣ, που μέχρι σήμερα προορίζονταν για τη συνεργασία με την πρωτοβουλία INTERREG δεν μπορούν σε καμία περίπτωση να χρησιμοποιηθούν και για δράσεις στα σύνορα των κρατών της Κεντρικής και Ανατολικής Ευρώπης.
<P>
Η προώθηση των ΜΜΕ πρέπει να ενισχυθεί, αλλά πιο σημαντικό είναι να απλοποιηθεί, κυρία Επίτροπε. Ένα απόθεμα της τάξης του 10 % είναι πάρα πολύ μεγάλο. Η Επιτροπή επιχειρεί με αυτόν τον τρόπο να αποκτήσει μεγαλύτερη επιρροή, διότι σε τελευταία ανάλυση εκείνη αποφασίζει και για τη χρήση αυτών των πόρων του αποθέματος. Κατά την άποψή μου, αυτό αποτελεί καθαρή παραβίαση της αρχής της επικουρικότητας

<SPEAKER ID=131 LANGUAGE="ES" NAME="Vallvι">
Κύριε Πρόεδρε, κυρία Επίτροπε, θα ήθελα κατ' αρχάς να πω στην εισηγήτρια, την κυρία Schroedter, πως έχει εκπονήσει μια καλή έκθεση προβληματισμού σχετικά με την Ατζέντα 2000 .
<P>
Δεν θα περάσω στις λεπτομέρειες οι οποίες θα αποτελέσουν την μελλοντική συζήτηση για τα διαρθρωτικά ταμεία, αλλά πρέπει να επιμείνω στο ότι η οικονομική και κοινωνική συνοχή είναι μια από τις ουσιαστικές πτυχές της ευρωπαϊκής οικοδόμησης και, από αυτήν την άποψη, πρέπει να αξιολογηθεί ο ρόλος και η συμβολή που πρέπει να υπάρξει εκ μέρους των κρατών μελών και των περιφερειών, από κοινού με την Ευρωπαϊκή Ένωση, σε μια άμεση εφαρμογή της αρχής της επικουρικότητας.
<P>
Κατά τη γνώμη μου, είναι θετική η απλοποίηση των διαρθρωτικών ταμείων η οποία επιθυμείται, με έναν ευρύ Στόχο 2, στον οποίο πρέπει να μελετηθεί κατά ποιον τρόπο θα συμπεριληφθεί καταλλήλως η παρουσία των αγροτικών περιοχών, των υποβαθμισμένων βιομηχανικών περιοχών, των αστικών και αλιευτικών περιοχών, και όλα αυτά με μια καλή εφαρμογή της αρχής της επικουρικότητας. Πρέπει επίσης να ληφθεί υπόψη ο ρόλος τον οποίον μπορούν να διαδραματίσουν οι περιφέρειες με νομοθετική ιδιότητα στην εφαρμογή αυτών των πλαισίων ανάπτυξης του Στόχου 2.
<P>
Πιστεύω πως, από αυτήν την άποψη, δεν θα μπορούσε να ισχύει ένας ενιαίος κανονισμός χωρίς να ληφθεί υπόψη κατά ποιον τρόπο κάθε κράτος μέλος, συναρτήσει της εσωτερικής του οργάνωσης, θα αποφασίσει την εφαρμογή του Στόχου 2.
<P>
Πιστεύω πως είναι πολύ σημαντική η τοποθέτηση σχετικά με τον Στόχο 3, ενώπιον κυρίως αυτού που σήμερα αποτελεί το μεγαλύτερο πρόβλημα της Ευρωπαϊκής Ένωσης, που είναι η ανεργία. Και όλα αυτά πρέπει να τα σκεφτούμε λαμβάνοντας υπόψη τη μελλοντική διεύρυνση της Ευρωπαϊκής Ένωσης προς τις χώρες της Κεντρικής και Ανατολικής Ευρώπης. Από αυτής της απόψεως, πιστεύω πως είναι θετική η παροχή πόρων μέσω της κοινοτικής πρωτοβουλίας INTERREG επίσης προς τα κράτη της Κεντρικής και Ανατολικής Ευρώπης, αλλά χωρίς αυτό να αποβαίνει εις βάρος των πόρων που προορίζονται για τα σημερινά κράτη μέλη της Ευρωπαϊκής Ένωσης.
<P>
Τέλος, θα ήθελα να πω πως η αποτελεσματικότητα στην εφαρμογή των διαρθρωτικών ταμείων και των προσφερόμενων πόρων είναι πάντα κάτι αξιέπαινο και, επομένως, ελπίζω να καθοριστεί ένα καλό κριτήριο για την αποτελεσματικότερη δυνατή εφαρμογή αυτών των πόρων που παρέχει η Ευρωπαϊκή Ένωση.

<SPEAKER ID=132 LANGUAGE="EN" NAME="Collins, Gerard">
Κύριε Πρόεδρε, κυρία Επίτροπε, αυτή είναι η τελευταία ευκαιρία που θα έχει αυτό το Σώμα να εκφράσει τις θέσεις μας σε ό, τι αφορά τις ευρείες αρχές μεταρρύθμισης των διαρθρωτικών ταμείων, προτού αρχίσουμε να εξετάζουμε τις λεπτομερείς νομοθετικές προτάσεις κατά τους ερχόμενους μήνες. Πρόκειται, συνεπώς, για μία εξαιρετικά σημαντική έκθεση.
<P>
Ευθύς εξαρχής θα ήθελα να τονίσω, ότι η οικονομική και κοινωνική συνοχή αποτελεί μία κατοχυρωμένη αρχή τώρα και για το μέλλον. Δεν εξυπηρετεί τους βραχυπρόθεσμους στόχους κάποιου εθνικού πολιτικού κόμματος για εκλογικούς σκοπούς. Οφείλουμε να αντιμετωπίσουμε με σοβαρότητα τη συμβολή μας στη μελλοντική ανάπτυξη της Ένωσης, ενώ οι φιλοδοξίες μας για ένα καλύτερο μέλλον θα πρέπει να ανταποκρίνονται στις προσδοκίες όλων των πολιτών της Ευρωπαϊκής Ένωσης.
<P>
Σε γενικές γραμμές, συμφωνώ με την έκθεση Schroedter. Υπάρχουν, ωστόσο, κάποια ζητήματα που με απασχολούν ιδιαίτερα. Συμφωνώ απολύτως και υποστηρίζω με σθένος την άποψη της Επιτροπής ότι δεν υπάρχει καμία σχέση ανάμεσα στη συμμετοχή στην ΟΝΕ και την επιλεξιμότητα στα πλαίσια του Ταμείου Συνοχής. Θα ήθελα να τονίσω σε ορισμένους συναδέλφους, ότι ένας τέτοιος συσχετισμός δεν έχει μία βάση στη Συνθήκη. Η θέση αυτή παρουσιάζεται σωστά τόσο στην τροπολογία αριθ. 25 του κ. Novo Belengeur όσο και σε άλλες, και θα την υποστηρίξω μετά χαράς. Μπορώ να δεχτώ την αρχή μίας ενδιάμεσης επισκόπησης του Ταμείου Συνοχής. Ωστόσο, θα το θεωρούσα απαράδεκτο αν δεν υπήρχε κάποια διάταξη για μεταβατικές ρυθμίσεις για κάθε κράτος μέλος, που δεν θα πληροί πλέον τα κριτήρια επιλεξιμότητας μετά την ενδιάμεση επισκόπηση.
<P>
Είναι απολύτως απαραίτητο να τεθούν σε εφαρμογή ικανοποιητικές μεταβατικές ρυθμίσεις για περιοχές όπως η χώρα μου, η Ιρλανδία, που παύουν να πληρούν τα κριτήρια του Στόχου 1. Αυτές οι μεταβατικές ρυθμίσεις για την Ιρλανδία θα πρέπει να είναι ικανοποιητικές από πλευράς επιπέδου και διάρκειας της χρηματοδότησης, έτσι ώστε να ανταποκρίνονται στις συνεχείς σημαντικές αναπτυξιακές μας ανάγκες. Αν και το επίπεδο της χρηματοδότησης θα πρέπει να ανταποκρίνεται, ειδικότερα, στις ανάγκες των λιγότερο αναπτυγμένων υποπεριφερειών της Ιρλανδίας, εγώ πιστεύω ότι θα πρέπει να καλύπτει όλη τη χώρα στο σύνολο της επταετίας του επόμενου δημοσιονομικού πλαισίου. Η οικοδόμηση ενός γερού σπιτιού είναι μία μακροπρόθεσμη επένδυση. Δε χτίζει κανείς ένα σπίτι πάνω σε θεμέλια που δεν είναι στέρεα. Ναι, στην Ιρλανδία έχει σημειωθεί ταχεία πρόοδος ως προς την επίτευξη του μέσου όρου του ΑΕΠ της ΕΕ, αλλά είναι παράλληλα γεγονός ότι εξακολουθούμε να χρειαζόμαστε νέα σημαντικά επίπεδα χρηματοδότησης για την περίοδο που ακολουθεί, προκειμένου να παγιωθεί η οικονομική πρόοδος που έχει επιτευχθεί μέχρι σήμερα. Τέλος, δεν πιστεύω ότι θα μπορούσε κανείς να αμφισβητήσει σοβαρά το στόχο μας να φτάσουμε σε ένα σημείο, όπου τα ανώτερα επίπεδα της ευημερίας θα σφυρηλατηθούν και θα είναι εγγυημένη η διατήρησή τους σε μόνιμη και σταθερή βάση.

<SPEAKER ID=133 NAME="Mόller">
) Κύριε Πρόεδρε, κυρία Επίτροπε, κυρίες και κύριοι, η Ατζέντα 200 βάζει τις μαριονέτες να χορέψουν, αλλά ακόμα δεν μπορούμε να διακρίνουμε σκηνοθεσία, διότι τα κράτη μέλη απορρίπτουν το σενάριο. Έντονοι αγώνες για τη διανομή της πίτας, φωνασκούντες προασπιστές των ήδη κεκτημένων, και με όλα αυτά ξεχνάμε περί τίνος πρόκειται. Διότι πρόκειται για την μεγάλη εξισορρόπηση με την Κεντρική και Ανατολική Ευρώπη. Ποιοί είναι όμως οι κανόνες του παιχνιδιού; Πρώτον: η διεύρυνση μπορεί να γίνει μόνο με μία μεταρρύθμιση της γεωργικής και της διαρθρωτικής πολιτικής. Δεύτερον: εν μέρει θα εξαιρεθούν ορισμένες πιο πλούσιες περιοχές από τις σημερινές ενισχύσεις, και μάλιστα τόσο η Γερμανία όσο και η Σουηδία, αλλά και η Ισπανία. Όταν τα ομοσπονδιακά κρατίδια της Γερμανίας απαιτούν ότι, παραθέτω: "κατά τη ρύθμιση της χρηματοδότησης θα πρέπει να αποτραπούν ενδεχόμενοι κίνδυνοι για τον προϋπολογισμό των κρατιδίων», θα πρέπει να τα συμβουλεύσουμε να εκμεταλλευθούν τη μεταβατική περίοδο των τεσσάρων μέχρι έξι ετών, ώστε να μπορούν να διασφαλίσουν κάτι τέτοιο από μόνα τους.
<P>
Τρίτον: το Ταμείο Συνοχής θα έπρεπε θεωρητικά, και εδώ έχω διαφορετική άποψη από τον προηγούμενο ομιλητή, να διαλυθεί μετά την έναρξη λειτουργίας της νομισματικής ένωσης. Όταν όμως η ισπανική κυβέρνηση αγωνίζεται με νύχια και με δόντια για να το διατηρήσει, τότε θα πρέπει - και η εισηγήτρια προσφέρει για τούτο μία ευκαιρία - να ειπωθεί για λόγους ειλικρινείας ότι δεν μπορούμε κατ' αρχήν να αρνηθούμε και στην Πολωνία, την Ουγγαρία, την Τσεχία, τη Σλοβενία και την Εσθονία την πρόσβαση στο εν λόγω ταμείο. Αυτή είναι η λογική του παιχνιδιού. Όποιος απαιτεί κάτι για τον εαυτό του, δημιουργεί προηγούμενα και για άλλους.
<P>
Τέταρτον: όταν παζαρεύουμε για χρήματα, ας το κάνουμε σωστά. Ας ρίξουμε φως στη συζήτηση για τους καθαρούς πληρωτές, και ιδιαίτερα αναφέρομαι στον κ. Waigel. Το έλλειμμα σε δικαιοσύνη δεν μπορεί να γεφυρωθεί στην πλευρά των εσόδων, παρά μόνον στην πλευρά των δαπανών. Όποιος συμφωνεί με τις μεταρρυθμίσεις, θα πρέπει επίσης να συμφωνεί με τη μείωση των επιδοτήσεων στον γεωργικό τομέα. Ένας περιορισμός των βρετανικών εκπτώσεων μόνο στις επιδοτήσεις του γεωργικού τομέα καθώς και μία ενδεχόμενη είσοδος στη συγχρηματοδότηση θα άνοιγαν ταυτόχρονα το δρόμο σε έναν γενικότερο διορθωτικό μηχανισμό. Εάν τηρηθούν αυτοί οι κανόνες του παιχνιδιού, τότε θα έχουμε μία σκηνοθεσία και ένα σενάριο με το οποίο θα μπορέσουμε να φτάσουμε με επιτυχία στο τέλος των διαβουλεύσεων.

<SPEAKER ID=134 LANGUAGE="FR" NAME="Fιret">
Κύριε Πρόεδρε, η κ. Schroedter, με την έκθεσή της, εύχεται από καρδιάς μια πιο αλληλέγγυα Ευρώπη, όπου οι πλούσιες περιφέρεις θα βοηθούσαν ακόμη περισσότερο τις φτωχότερες περιοχές, και επιθυμεί διακαώς μια διευρυμένη Ευρώπη, που θα έχει προσλάβει διαστάσεις ηπείρου, όπου τα δεκαπέντε πρώτα κράτη μέλη θα δεσμεύονταν να ανυψώσουν στο δικό τους επίπεδο τις χώρες της Κεντρικής και Ανατολικής Ευρώπης, στις οποίες η αγοραστική δύναμη ανά κάτοικο είναι μέχρι πέντε φορές χαμηλότερη από την αντίστοιχη των κρατών μελών, τη στιγμή που, στο Κάρντιφ, οι γενναίοι αρχηγοί κρατών και κυβερνήσεων συμφώνησαν μόνο σε ένα σημείο: να πληρώνουν λιγότερα, αλλά να εισπράττουν περισσότερα. Θα κάνουμε στην Ευρώπη ένα φανταστικό άλμα προς τα πίσω.
<P>
Τη στιγμή όπου, στη δική μου περιφέρεια, το Hainaut, που έχει καταστεί πληγείσα περιοχή - αυτά είναι τα ακριβή λόγια της Επιτροπής - μια περιφέρεια που πλήττεται επί σαράντα χρόνια από την απόλυτη σοσιαλιστική εξουσία, τα ευρωπαϊκά κονδύλια διασπαθίζονται από τους φίλους και τους φαύλους του Σοσιαλιστικού Κόμματος, τηρώντας έτσι μια παλιά σοσιαλιστική παράδοση της Βαλλονίας, τη στιγμή όπου επιβάλλουμε τους κανόνες στην Ανατολή, λέγοντας στους λαούς της Κεντρικής και Ανατολικής Ευρώπης - που είναι αδέλφια μας - ελάτε μαζί μας, προσάπτοντάς τους, παράλληλα, ότι έχουν ένα αγκάθι στο μάτι τους, το αγκάθι του δημοκρατικού ελλείμματος, όταν οι δυτικές δημοκρατίες μας είναι ετοιμοθάνατες, αυτή η έκθεση, κύριε Πρόεδρε, αγαπητοί συνάδελφοι, αποτελεί τη σύγχρονη εκδοχή του μαρτυρίου του Ταντάλου: όσο περισσότερο θέλουμε να προσεγγίσουμε την Ευρώπη και τα οφέλη που επιφυλάσσει στους συμπολίτες μας, τόσο περισσότερο εκείνη απομακρύνεται από εμάς.

<SPEAKER ID=135 LANGUAGE="DE" NAME="Walter">
Κύριε Πρόεδρε, κυρία Επίτροπε, αξιότιμοι κυρίες και κύριοι, το διάστημα που διαθέτουμε είναι μικρότερο του ενός έτους, και μετά θα πρέπει να είναι έτοιμα όλα εκείνα που θέλουμε να συζητηθούν και να αποφασιστούν σε σχέση με την Ατζέντα 2000. Λιγότερο από ένα έτος δεν είναι μεγάλο διάστημα. Πρέπει λοιπόν πραγματικά να ασχοληθούμε με το θέμα, να ανασκουμπωθούμε και να αρχίσουμε. Θεωρώ ότι η έκθεση της κ. Elisabeth Schroedter είναι μία καλή αρχή. Διατυπώνει πολλούς προσανατολισμούς, χωρίς να προκαταλαμβάνει δεσμεύσεις που θα πρέπει να συζητήσουμε εντατικά. Πιστεύω ότι αυτός είναι ακριβώς ο σωστός δρόμος.
<P>
Στις προηγούμενες συζητήσεις - σας υπενθυμίζω την σύνοδο της ολομέλειας στις Βρυξέλλες - είδαμε τι συμβαίνει, όταν επιχειρεί κανείς να προχωρήσει βιαστικά ή στην τύχη για να ορίσει κάτι. Αυτό δεν μπορεί να είναι το μέτρο. Αντίθετα, θα πρέπει να συζητούμε σοβαρά μεταξύ μας και να καταλήγουμε σε λογικές λύσεις. Η έκθεση μας προσφέρει αρκετούς προσανατολισμούς, ακόμα και εάν δεν θα έβαζα εν λευκώ την υπογραφή μου σε όλα τα σημεία που περιέχει. Υπάρχουν και άλλες τροπολογίες. Αύριο θα ψηφίσουμε γι' αυτές και στο τέλος θα δούμε το αποτέλεσμα. Πιστεύω όμως πως είναι σημαντικό που έγινε το βήμα αυτό.
<P>
Περί τίνος πρόκειται εδώ; Κατά την περαιτέρω ανάπτυξη της Ατζέντα 2000 δεν πρόκειται μόνο για την κατανομή χρημάτων. Πρόκειται για ένα εξισορροπημένο σύστημα. Πρόκειται για τον τρόπο με τον οποίο από κοινού θα βελτιώσουμε, θα αναπτύξουμε περαιτέρω ένα βοηθητικό όργανο, για τον τρόπο που θα προχωρήσουμε μαζί. Το θέμα μας δεν μπορεί να είναι να σταθούμε όλοι εδώ και να αρχίσουμε να λέμε: "Πήραμε χρήματα από τα κράτη μέλη», και τα κράτη μέλη να λένε: "Δώστε μας πίσω τα χρήματα, εμείς ξέρουμε καλύτερα απ΄ όλους να τα κατανέμουμε». Όχι, στόχος δεν είναι η επίτευξη ευρωπαϊκής προστιθέμενης αξίας. Εδώ πρέπει να δράσουμε από κοινού. Πιστεύω ότι σε πολλά σημεία πρέπει να βάλουμε το δάκτυλό μας επί τον τύπον των ήλων. Δεν είναι δυνατόν, εδώ, σε αυτήν την περίοδο έντασης μεταξύ παγκοσμιοποίησης και περιφερειοποίησης το ζήτημα να είναι μόνο να επιστραφούν και πάλι κατά το δυνατόν όλα και να πει ο καθένας μας στους συμπατριώτες του "Κάντε τα ότι θέλετε» και τελικά αυτός να είναι ο στόχος που επιδιώκαμε.
<P>
Βέβαια, θα πρέπει να εξετάσουμε εξονυχιστικά και τις προτάσεις της Επιτροπής. Εδώ εφαρμόσθηκε ή αντίστοιχα εξαγγέλθηκε σε πολλά σημεία απλούστευση και διαφάνεια. Αυτό θα το εξετάσουμε προσεκτικά, διότι σε πολλά σημεία μας αντιτάσσουν ότι η απλούστευση, για παράδειγμα στην περίπτωση της εταιρικής σχέσης ή της κατάρτισης προγράμματος, συνεπάγεται φυσικά σε μεγάλο βαθμό πίεση και γραφειοκρατία που δεν ήταν επιθυμητές με αυτόν τον τρόπο. Θα το εξετάσουμε εξονυχιστικά. Θεωρώ ότι είναι ειδικά το καθήκον μας για τις επόμενες εβδομάδες και τους επόμενους μήνες να ελέγξουμε ποιες περιφέρειες χρειάζονται χρήματα και ποιες περιφέρειες θα πάρουν χρήματα. Πρέπει φυσικά και να μεριμνήσουμε για την περαιτέρω εξέλιξη αυτού του μέσου της Κοινότητας, ώστε να γίνει ένα μέσο που διέπεται από διαφάνεια και με τα οποίο θα μπορέσουμε να εργασθούμε από κοινού για το μέλλον των περιφερειών μας.

<SPEAKER ID=136 LANGUAGE="DE" NAME="Rack">
Κύριε Πρόεδρε, κυρία Επίτροπε, κυρίες και κύριοι, είναι σχετικά απλό να συμφωνεί κανείς σε θέματα βασικών αρχών, και μάλιστα όταν οι αρχές αυτές έχουν νόημα. Από αυτήν την άποψη, βασικά συμφωνούμε μετά χαράς με την έκθεση Schroedter, δηλαδή με τις προτάσεις για τη μεταρρύθμιση της διαρθρωτικής πολιτικής στο πλαίσιο της Ατζέντα 2000. Ξεκάθαρος καθορισμός των ειδικών στόχων αντί της αρχής «από λίγο σε όλους', αντικειμενικά κριτήρια επιλεξιμότητας για την κατανομή των πόρων της ΕΕ, εταιρικές σχέσεις με διαδικασίες ανάληψης πρωτοβουλιών από τη βάση, αξιολόγηση, τί άλλο θέλουμε; Προς το συμφέρον των θιγόμενων πρέπει να θέλουμε περισσότερα πράγματα.
<P>
Η ύπαιθρος πάντως, και τούτο αναφέρθηκε ήδη σήμερα, δεν έχει ακόμα ληφθεί υπόψη στα πρώτα σχέδια όπως της αξίζει. Θα πρέπει να θεωρούμε ότι της αξίζει τουλάχιστον μία αυτόνομη υποκατηγορία στο πλαίσιο του νέου "στόχου 2» με εξασφαλισμένους πόρους. Θα χρειαστούμε τις δυνατότητες που μας προσφέρει η πρωτοβουλία Interreg και στο πλαίσιο αυτό και ένα εξασφαλισμένο ποσό χρημάτων, ώστε να μπορέσουμε να εξασφαλίσουμε τόσο τα συμφέροντα των πολιτών μας όσο και μία ευρύτερη συναίνεση από την πλευρά τους για τον επόμενο γύρο διεύρυνσης. Κάποια μηνύματα από τις Βρυξέλλες για επικείμενες ενισχύσεις είναι εδώ καλύτεροι σύμβουλοι από τα συνθήματα τρόμου που εκπέμπουν διάφορες περιθωριακές πολιτικές πλευρές. Και χωρίς ένα ανώτατο χρηματοδοτικό όριο, οι ονομαζόμενοι καθαροί πληρωτές θα θεωρήσουν ότι επιβαρύνονται υπερβολικά. Μεγάλης συναίνεσης θα τύχει αυτή η καλή έκθεση Schroedter, μόνο στην περίπτωση που, παράλληλα με τις βασικές αρχές, θα γίνουν και παραχωρήσεις στα διάφορα επιμέρους συμφέροντα - και εδώ, εντελώς συνειδητά, ανέφερα μερικά. Ας καταβάλλουμε λοιπόν προσπάθειες μαζί με την Επιτροπή και το Συμβούλιο για μία καλή ισορροπία στους επόμενους μήνες, ώστε να μπορούμε να παρουσιάσουμε ένα αποτέλεσμα για το οποία θα υπάρξει μία πραγματικά ευρεία συναίνεση στο σύνολο της Ένωσης.

<SPEAKER ID=137 LANGUAGE="FI" NAME="Ryynδnen">
Αξιότιμε κύριε Πρόεδρε, κυρία Επίτροπε, η μεταρρύθμιση της περιφερειακής και της διαρθρωτικής πολιτικής, θα πρέπει να μπορέσει να ανταποκριθεί στις αυξανόμενες προκλήσεις των περιφερειακών ανισοτήτων. Η παγκόσμια οικονομική ανάπτυξη, η ανεργία μεγάλης κλίμακας, η διεύρυνση και η ΟΝΕ αποτελούν όλες παράγοντες, οι οποίοι προϋποθέτουν μια διαρθρωτική πολιτική που να αμβλύνει τις ανισότητες και να δημιουργεί νέες ευκαιρίες. Η περιφερειακή πολιτική της ΕΕ επιβάλλεται να λάβει υπόψη της καλύτερα απ' ό, τι σήμερα, τις διαφορετικές συνθήκες που επικρατούν. Για παράδειγμα, όσον αφορά τον καθορισμό της δημογραφικής κατανομής και των εθνικών χρηματοδοτήσεων, υπάρχει ανάγκη μεγαλύτερης ευελιξίας, προσαρμοσμένης στις υφιστάμενες συνθήκες της κάθε χώρας.
<P>
Επιβάλλεται οπωσδήποτε να τηρηθεί το χρονοδιάγραμμα σχετικά με την εξέταση της Ατζέντας 2000. Η αποτελεσματική υλοποίηση των προγραμμάτων και η συμμετοχή των διαφόρων φορέων στη σχετική διαδικασία προϋποθέτουν μια επαρκή περίοδο προετοιμασίας. Για παράδειγμα, οι μελλοντικές προοπτικές είναι κρίσιμες για μεγάλες περιοχές της υπαίθρου στην Ανατολική και Βόρεια Φινλανδία. Με την φυγή του πληθυσμού, αυτές οι περιοχές μαραίνονται. Έχουμε τώρα ανάγκη από μια πολιτική με ταχείς ρυθμούς ανανέωσης, προκειμένου αυτές οι περιοχές να βοηθηθούν, ώστε να αποκτήσουν αναπτυξιακές δυνατότητες στον τομέα των ανθρώπινων πόρων, επιχειρηματικές δραστηριότητες που να βασίζονται στις νέες τεχνολογίες και πολύπλευρα επιχειρηματικά κίνητρα. Το κέντρο βάρους επιβάλλεται να εστιαστεί στις τοπικές δράσεις, οι οποίες να προωθούν πρωτοβουλίες και να δημιουργούν μόνιμες θέσεις εργασίας.

<SPEAKER ID=138 LANGUAGE="IT" NAME="Amadeo">
Κύριε Πρόεδρε, θα ήθελα να τονίσω την σημασία της αρχής της εταιρικής σχέσης κατά τον καθορισμό των προγραμμάτων και της μεθοδολογίας τους. Ιδιαίτερα, θα ήθελα να τονίσω ότι, εάν δεν διευκρινίζονται και καθορίζονται καλά τα μέτρα για την ανάπτυξη των αγροτικών περιοχών, υπάρχει κίνδυνος να προκληθεί σημαντική ζημιά στην τοπική και στην περιφερειακή συνεργασία. Συγχρόνως, υπάρχει και μία άλλη ανησυχία που δεν πρέπει να υποτιμούμε, ο κίνδυνος δηλαδή η οικονομική και κοινωνική συνοχή στην νέα οπτική της Ατζέντα 2000 να τείνει να εξασθενίσει τις αρμοδιότητες και τον έλεγχο του Ευρωπαϊκού Κοινοβουλίου. Εάν συνέβαινε αυτό, θα ήταν αλήθεια παράδοξο το ότι, την στιγμή κατά την οποία τίθεται με αποφασιστικότητα η θεματική της διεύρυνσης, θα εξέλειπε η δημοκρατική εγγύηση του Ευρωπαϊκού Κοινοβουλίου.
<P>
Συγχρόνως, είμαστε της γνώμης ότι είναι χρήσιμο να διευκολύνουμε τη συνεργασία με τις τρίτες χώρες στα πλαίσια του INTERREG και του PHARE, δημιουργώντας κατάλληλα νομικά και χρηματοδοτικά μέσα, όπως για παράδειγμα τα κοινά ταμεία. Εκφράζουμε την αμηχανία μας, όσον αφορά την πραγματική χρησιμότητα του συστήματος αποθέματος της τάξης του 10 % που προτάθηκε. Επίσης, υπογραμμίζουμε την αδυναμία του πιστώσεων που διατέθηκαν.
<P>
Η διεύρυνση απαιτεί μία λογική και αποτελεσματική διαρθρωτική πολιτική, παρά τους δημοσιονομικούς περιορισμούς που μας επιβάλλονται. Γενικά, παρατηρώντας τις καινοτομίες της Ατζέντα 2000, διαπιστώνουμε ότι οι κοινοτικές πρωτοβουλίες πέρασαν από 13 σε 3, διαπιστώνουμε ότι ο προϋπολογισμός για το Ταμείο Συνοχής είναι μόνο 3 δισεκατομμύρια Ecu, διαπιστώνουμε ότι τα κριτήρια πρόσβασης στις ενισχύσεις φαίνονται απλοποιημένα. Την ίδια στιγμή παρατηρούμε, ότι δεν σημειώνεται σημαντική πρόοδος στον τομέα της διαρθρωτικής πολιτικής, που σήμερα είναι ακόμα πιο σημαντική με την προοπτική των νέων προσχωρήσεων.

<SPEAKER ID=139 LANGUAGE="PT" NAME="Lage">
Κύριε Πρόεδρε, κύριοι βουλευτές, οι δημοσιονομικές προοπτικές για την περίοδο 2002-2006, που θα καθορίσουν την πολιτική συνοχής, θα οριστικοποιηθούν, κατόπιν αποφάσεως της Συνόδου Κορυφής του Κάρντιφ, το Μάρτιο του προσεχούς έτους, αφού κατευνασθεί ο αντίκτυπος των γερμανικών εκλογών.
<P>
Κατά συνέπεια, η έκθεση της κ. Schroedter, αν και είναι μια καλή εργασία, έχει απλώς και μόνο προπαρασκευαστικό χαρακτήρα, παρά το γεγονός ότι διαπνέεται από άριστο πνεύμα όσον αφορά τη συνοχή. Όμως, δεδομένης της ψηφοφορίας που πραγματοποιήθηκε προ δεκαπέντε ημερών στο Ευρωπαϊκό Κοινοβούλιο, και που με απρόσμενο τρόπο στάθηκε εχθρικά απέναντι στις δικαιούχες χώρες του Ταμείου Συνοχής, οι περιστάσεις μάς επιβάλλουν να επανέλθουμε σήμερα σε αυτό το θέμα, υποβάλλοντας τροπολογίες στην έκθεση Schroedter.
<P>
Η ψηφοφορία επί των συγκεκριμένων τροπολογιών θα αποτελέσει μια εύγλωττη δοκιμασία για τη σημερινή ευαισθησία των μελών του Ευρωπαϊκού Κοινοβουλίου. Θα σηματοδοτήσει ανεξίτηλα το σημείο τομής μεταξύ εθνικών εγωισμών και ευρωπαϊκής αλληλεγγύης, μεταξύ των νόμων της αγοράς και των ηθικών επιταγών της συνοχής και, τέλος, θα αναδείξει τη διαφορά μεταξύ εξαγγελιών και πράξης. Και ας μην πει κανείς ότι σκοπός του Ταμείου Συνοχής είναι να βοηθήσει τις δικαιούχες χώρες να προσχωρήσουν στο ευρώ, οπότε ο ρόλος του περιορίζεται σε αυτό. Πρόκειται για ένα σόφισμα, δηλαδή για μια εσφαλμένη λογική διεργασία που φαινομενικά είναι ορθή. Στην πραγματικότητα, η καθιέρωση του ευρώ προβάλλει ακόμη περισσότερο την αναγκαιότητα διατήρησης του Ταμείου Συνοχής.
<P>
Η γεωγραφία και η οικονομική ιστορία μάς διδάσκουν, ότι σε μια πορεία ενοποίησης, εναρμόνισης και διεύρυνσης της αγοράς, με την καθιέρωση ενός κοινού νομίσματος, ναι μεν οδηγούμαστε σε οφέλη για το σύνολο αλλά, από την άλλη μεριά, σημειώνεται επίσης μια ισχυρή τάση παραπέρα ενδυνάμωσης των γεωγραφικών κέντρων και των ήδη υφιστάμενων οικονομικών πόλων, σε βάρος της περιφέρειας και των περισσότερο απομακρυσμένων περιοχών. Οι κίνδυνοι αυτοί είναι υπαρκτοί και δεν πρέπει να υποτιμούνται. Και θα πρέπει να αντιμετωπιστούν από τους Δεκαπέντε. Με ποιον τρόπο; Προβάλλοντας κατά προτεραιότητα την αρχή της επίτευξης της ισορροπίας στην ίδια μας την επικράτεια και τις πολιτικές που προωθούν τη συνοχή. Αυτός είναι ο λόγος γιατί το Ταμείο Συνοχής θα πρέπει να διατηρηθεί και ιδού, με δυο λόγια, γιατί η κατάργησή του θα συνιστούσε σοβαρό σφάλμα.
<P>
Το Ευρωπαϊκό Κοινοβούλιο, που επί μακρά σειρά ετών υπήρξε κήρυκας των αρχών της αλληλεγγύης, θα έβλαπτε σοβαρότατα το κύρος του εάν τη στιγμή αυτή δεν διατράνωνε ανεπιφύλακτα και ξεκάθαρα την προσήλωσή του στις παραδόσεις του και στις καταστατικές του αξίες.

<SPEAKER ID=140 NAME="Χατζηδάκης">
Κυρία Επίτροπε, οι προσπάθειες της Ένωσης για την επίτευξη οικονομικής και κοινωνικής συνοχής στο εσωτερικό της θα πρέπει να συνεχισθούν αμείωτες καθώς, παρά τα όποια σημαντικά ασφαλώς βήματα προόδου που έχουν γίνει προς την κατεύθυνση της επίτευξης ονομαστικής σύγκλισης, οι ανισότητες σε περιφερειακό, αλλά και σε εθνικό επίπεδο, παραμένουν ακόμα μεγάλες, με αυξητικές μάλιστα τάσεις σε κάποιες περιπτώσεις. Η κατάσταση αυτή, σε συνδυασμό με την επικείμενη διεύρυνση προς χώρες της Κεντρικής και Ανατολικής Ευρώπης, θέτει την 'Ενωση προ αυξημένων ευθυνών, που επιβάλλουν μια νέα αντιμετώπιση των κοινοτικών διαρθρωτικών πολιτικών στο μέλλον.
<P>
Στα πλαίσια αυτά, το πρώτο μεγάλο θέμα που τίθεται είναι αυτό των δημοσιονομικών προοπτικών, θέμα που θα πρέπει να ξεκαθαριστεί σύντομα για να γνωρίζουμε ακριβώς τι χρήματα θα διαθέτουμε για να μπορούμε μετά να καθορίσουμε υπεύθυνα και τις σχετικές πολιτικές. Και αυτό είναι ένα θέμα το οποίο, βεβαίως, ανήκει κυρίως στις αρμοδιότητες του Συμβουλίου.
<P>
Ο κοινοτικός προϋπολογισμός, ως 1, 27 % του κοινοτικού ΑΕΠ και από αυτό 0, 46 % για τις διαρθρωτικές πολιτικές, μπορεί κάλλιστα να αποδειχθεί ανεπαρκής στο μέλλον για να καλύψει ικανοποιητικά τις υπάρχουσες αλλά και τις νέες χώρες και πολιτικές. Η διεύρυνση δεν θα πρέπει σε καμία περίπτωση να αποβεί σε βάρος των σημερινών και ιδίως των πιο φτωχών χωρών μελών. Γι' αυτό και θα πρέπει να γίνει, πριν από την πρώτη διεύρυνση, επανεξέταση των δημοσιονομικών προοπτικών, προς την κατεύθυνση βεβαίως της αντιμετώπισης των νέων αναγκών και εξελίξεων που θα έχουν προκύψει ή θα είναι τότε πιο ορατές.
<P>
Οι περιοχές του στόχου 1, που είναι αυτές με ΑΕΠ μικρότερο του 75 % του κοινοτικού μέσου όρου, είναι δηλαδή οι πιο φτωχές και έχουν τις μεγαλύτερες ανάγκες, θα πρέπει να συνεχίσουν και στο μέλλον να λαμβάνουν τα δύο τρίτα των διαρθρωτικών ενισχύσεων, όπως άλλωστε προτείνει και η Επιτροπή. Το ποσοστό της χρηματοδότησης για τις περιοχές αυτές θα πρέπει να παραμείνει υψηλό, ενώ θα πρέπει να είναι ακόμα πιο υψηλό για τις νησιωτικές περιοχές λόγω των ιδιαίτερων προβλημάτων που αντιμετωπίζουν, όπως αναγνωρίζεται πλέον και από το άρθρο 130 Α της Συνθήκης του Αμστερνταμ. Για τα νησιά επίσης χρειάζεται, με βάση αυτή την πρόβλεψη στη νέα Συνθήκη, η εφαρμογή μιας ολοκληρωμένης πολιτικής για την αντιμετώπιση των ιδιαίτερων προβλημάτων που προκύπτουν από τον νησιωτικό χαρακτήρα τους. Σωστή είναι επίσης, για τις ανάγκες απλοποίησης και συγκέντρωσης, η μείωση των στόχων από 6 σε 3, καθώς και των κοινοτικών πρωτοβουλιών από 15 σε 3. Η χρηματοδότησή τους με 5 % των πόρων μού φαίνεται επίσης λογική, χρειάζεται όμως σίγουρα διπλασιασμός των κονδυλίων για τις καινοτόμες δράσεις που, ακριβώς λόγω του πρωτοποριακού και πιλοτικού χαρακτήρα τους, μπορούν να αποδειχθούν ιδιαίτερα επωφελείς.
<P>
Κλείνοντας, θα ήθελα να τονίσω ότι και στο μέλλον θα πρέπει να συνεχίσει να υπάρχει ένα Ταμείο Συνοχής για την χρηματοδότηση μεγάλων έργων υποδομής στους τομείς των μεταφορών και του περιβάλλοντος, στο οποίο θα πρέπει και πάλι να μπορούν να συμμετέχουν οι χώρες με ΑΕΠ μικρότερο του 90 % του κοινοτικού μέσου όρου.

<SPEAKER ID=141 LANGUAGE="ES" NAME="Izquierdo Collado">
Κύριε Πρόεδρε, θέλω να συγχαρώ την κυρία Schroedter για την έκθεσή της και να της πω πως το καλύτερο μέρος της έκθεσης, και αυτό δεν πρέπει να την δυσαρεστήσει, είναι πως είναι οφειλέτης των προτάσεων της Επιτροπής και, συγκεκριμένα, της Επιτρόπου που είναι μαζί μας, της κυρίας WulfMathies.
<P>
Η έκθεση αυτή ακολουθεί τον δρόμο των προτάσεων της Επιτροπής και σε αυτό ακριβώς οφείλεται η ισχύς της και ο θετικός της χαρακτήρας. Έχει άλλο ένα θετικό στοιχείο, και αυτό είναι ότι θα μας επιτρέψει να επανορθώσουμε το απίστευτο συμβάν της προηγούμενης συνεδρίασης της Ολομέλειας, στην οποία, λόγω μιας σειράς λαθών, καταλήξαμε σε ένα συμπέρασμα σχετικά με το Ταμείο Συνοχής, που δεν εκπροσωπεί την πλειοψηφία του Σώματος, όπως θα μπορέσουμε να διαπιστώσουμε στην αυριανή ψηφοφορία.
<P>
Το Ταμείο Συνοχής - και θέλω να παρακαλέσω την κυρία Schroedter να κάνει μάθημα σε κάποια βουλευτή της ομάδας της, γιατί έχει όντως κατανοήσει τί σημαίνει Ταμείο Συνοχής και τί σημαίνει συνοχή - θεμελιώνεται στις Συνθήκες, πρέπει να συνεχίσει να θεμελιώνεται στις Συνθήκες και η αλλαγή του θα σήμαινε αλλαγή των Συνθηκών. Δεν μπορεί να παρουσιαστεί ως μια επιλογή κάποιων από τα κράτη μέλη που δεν θέλουν να αποχωριστούν κάποιες επιδοτήσεις. Μιλάμε για τις Συνθήκες, και τα κράτη μέλη με εισόδημα χαμηλότερο του 90 % του κοινοτικού εισοδήματος έχουν δικαίωμα να συνεχίζουν να λαμβάνουν πόρους από το Ταμείο Συνοχής, σύμφωνα με τους κανόνες που ισχύουν και για τους 15.
<P>
Η κυρία Schroedter όντως κατάλαβε τί σημαίνει συνοχή. Και η συνοχή δεν μπορεί να γίνει αντιληπτή χωρίς την ουσιαστική της σύνδεση με την ενιαία αγορά που τώρα, με το ενιαίο νόμισμα, είναι μια πλήρως εσωτερική αγορά.
<P>
Οι θέσεις που διατυπώνονται είναι αυτές που διατυπώνουν εκείνα τα κράτη μέλη, εκείνες οι περιφέρειες και εκείνες οι επιχειρήσεις που, σε μια κοινή αγορά, χαίρουν μιας προνομιούχας ανταγωνιστικής θέσης· και για αυτό έχουμε τη συνοχή, ώστε αυτό το προνόμιο ανταγωνιστικότητας να λαμβάνεται υπόψη και να παρέχεται βοήθεια στις περισσότερο μειονεκτούσες περιοχές.
<P>
Κύριε Πρόεδρε, ας είμαστε λογικοί όταν μιλάμε για συνοχή.

<SPEAKER ID=142 LANGUAGE="ES" NAME="Arias Caete">
Κύριε Πρόεδρε, θέλω να αρχίσω αυτήν την παρέμβαση συγχαίροντας και εγώ με τη σειρά μου την κυρία Schroedter - συγχαρητήρια τα οποία της αξίζουν χωρίς καμία αμφιβολία - για το σοβαρό έργο που εξετέλεσε κατά την εκπόνηση της έκθεσής της, και ιδιαίτερα για την προσπάθειά της για την αναζήτηση δεσμεύσεων ανάμεσα στις διάφορες πολιτικές ομάδες, δεσμεύσεις οι οποίες κατέστησαν δυνατή την έγκριση αυτής της έκθεσης σχεδόν ομόφωνα, στην Επιτροπή Περιφερειακής Πολιτικής.
<P>
Από τα συμπεράσματα της έκθεσης, θα ήθελα να τονίσω, λόγω της σπουδαιότητάς τους για την πολιτική συνοχής, την ρητή αναγνώριση του ότι τα δύο τρίτα των συνολικών πόρων των διαρθρωτικών ταμείων πρέπει να δοθούν στις περιοχές του Στόχου 1, γιατί μόνον η συγκέντρωση των πόρων στις περισσότερο μειονεκτούσες περιοχές μπορεί να επιτρέψει τη μείωση των ανισοτήτων μεταξύ των περιφερειών, μέσα σε λογικά χρονικά πλαίσια.
<P>
Είναι κατά τη γνώμη μου πολύ θετική η αναφορά στον σημαντικό ρόλο που διαδραματίζει το Ταμείο Συνοχής στην προώθηση της αρμονικής ανάπτυξης της Κοινότητας, όπως διατυπώνεται στην αιτιολογική σκέψη Α, αλλά θεωρώ πως η δήλωση που περιέχεται στην αιτιολογική σκέψη L όχι μόνο πρέπει να ενσωματωθεί στα συμπεράσματα αλλά, επιπλέον, πρέπει να συνταχθεί κατά τέτοιο τρόπο, ώστε να διασαφηνισθεί η εν εξελίξει συζήτηση υπό το φως της ψηφοφορίας της τροπολογίας Berend, η οποία διεξήχθη στην προηγούμενη συνεδρίαση της Ολομέλειας στις Βρυξέλες.
<P>
Γι' αυτόν τον λόγο, θεωρώ πως το κείμενο των τροπολογιών αριθ. 5, 6 και 14, οι οποίες υπεβλήθησαν από τους βουλευτές της Ομάδας του ΕΛΚ, της Ομάδας ΕΡΣ και της Ομάδας ΕΣΚ, στις οποίες υποστηρίζεται η διατήρηση ενός Ταμείου Συνοχής αρχής γενομένης το 2000, χωρίς να προδικάζεται η οριστική θέση του Ευρωπαϊκού Κοινοβουλίου, το οποίο θα γνωμοδοτήσει στο πλαίσιο της νομοθετικής διαδικασίας σχετικά με το Ταμείο Συνοχής, επαναπροσδιορίζει τη συζήτηση με ορθολογικότερους όρους, χωρίς πρόωρες γνωμοδοτήσεις και επιτρέποντας σε αυτό το Κοινοβούλιο να μπορέσει να αρχίσει να συζητά με την απαραίτητη ηρεμία που προκύπτει από τον σεβασμό προς τις Συνθήκες και σε ένα κλίμα κοινοβουλευτικής ηρεμίας, το οποίο να μην αναταράζεται από εκλογικές θέσεις, οι οποίες προκύπτουν από σημαντικές εν εξελίξει εθνικές εκλογές.
<P>
Θεωρώ, όπως τονίζεται στην έκθεση, πως είναι πολύ σημαντικό να ζητηθούν αρμοδιότητες για τα υπεύθυνα όργανα της ευρωπαϊκής περιφερειακής πολιτικής, όσον αφορά τη διαμόρφωση και αξιολόγηση των προγραμμάτων στο πλαίσιο της ανάπτυξης της υπαίθρου γιατί, ειδάλλως, θα απωλεσθεί η συνέπεια η οποία πρέπει να υπάρχει σε όλους τους τομείς της περιφερειακής πολιτικής.
<P>
Και τελειώνω εκφράζοντας εκ νέου τις ευχαριστίες μου προς την εισηγήτριά μας για την εξαιρετική εργασία της, η οποία θα μας χρησιμεύσει ως κατευθυντήριο κριτήριο στο έργο της Επιτροπής Περιφερειακής Πολιτικής μέσα στους επόμενους μήνες, όταν αυτή θα αναλύσει τις προτάσεις νομοθετικού χαρακτήρα τις οποίες, με πολύ ορθολογισμό και ισορροπία, υπέβαλε η Επιτροπή.

<SPEAKER ID=143 LANGUAGE="DE" NAME="Bφsch">
Κυρία Επίτροπε, κύριε Πρόεδρε, κυρίες και κύριοι, πιστεύω ότι σε σχέση με την αλληλεγγύη για την οικονομική συνοχή της Ένωσης, στην οποία συνεχώς γίνονται παραπομπές, πρέπει να προσέξουμε να μην επαναλαμβάνουμε τα παραμύθια που μας διηγούνται το Συμβούλιο και μερικοί άλλοι κύριοι, μερικές φορές και στην Επιτροπή. Δεν είναι δυνατόν να σχεδιάζει κανείς από τη μία πλευρά μία τέτοια διεύρυνση, όπως προφανώς έχουν σχεδιάσει, και μάλιστα ομόφωνα, όλα τα κράτη μέλη, και συγκεκριμένα την φτωχότερη και μεγαλύτερη διεύρυνση που γνώρισε η ιστορία της ευρωπαϊκής ολοκλήρωσης, και από την άλλη πλευρά να πιστεύει ότι θα πληρώνει χαμηλότερες εισφορές ή μάλιστα ότι θα καταστεί δυνατή η διατήρηση των υφιστάμενων διαρθρωτικών πολιτικών και των ενισχύσεων των κρατών μελών, όπως και στο παρελθόν.
<P>
Δεν θα μας πιστέψουν οι συμπολίτες μας και βασικά είναι μία άμεση προσβολή προς τις διανοητικές μας ικανότητες. Συνεπώς θα πρόκειται για μία κανονική κατανομή. Σχετικά με αυτό έχουν πράγματι δίκιο μερικοί συνάδελφοι. Δεν έχουμε μόνο μία σύγκρουση ανάμεσα στον Βορρά και στον Νότο στο θέμα της συνοχής, αλλά εν μέρει μία σύγκρουση ανάμεσα στον Βορρά και στον Βορρά. Και εδώ πρέπει να αντιτάξω σε μερικούς από τους προηγούμενους ομιλητές ότι δεν έχει κανένα νόημα να εξετάζουμε τις διαρθρωτικές πολιτικές μόνον ως τέτοιες. Γιατί, φυσικά, το αργότερο τον Οκτώβριο, όταν η Επιτροπή θα καταγράψει τα έσοδα της Ατζέντα 2000 και θα πει ότι το τάδε κράτος πρέπει να πληρώσει τόσα και το δείνα τόσα, θα έχουμε μία νέα συζήτηση για τις δαπάνες στην κατηγορία 2 των διαρθρωτικών πολιτικών. Συνεπώς, είναι σημαντικό να συμπεριλάβουμε σε αυτές για παράδειγμα και τις δαπάνες στον τομέα της γεωργίας. Έτσι, η Επιτροπή Γεωργίας και Ανάπτυξης της Υπαίθρου δεν θα μπορέσει να πάρει τις δικές της αποφάσεις και να μας πει ότι όλα αυτά δεν την αφορούν. Αυτά τα λέω και απευθυνόμενος ειδικά στον Βαυαρό εκπρόσωπό μας. Φυσικά και πρέπει να συμπεριληφθούν, επειδή, όταν στο μέλλον θα έχουμε νέα μεγάλα καθήκοντα - και αυτό είναι βέβαιο - αυτό θα σημαίνει μία πρόκληση για την αλληλεγγύη μας. Τότε δεν θα είναι πλέον δυνατόν το δεύτερο πλουσιότερο κράτος της Ένωσης να είναι καθαρός εισπράττων λόγω της συγκεκριμένης - τρελής - γεωργικής πολιτικής. Τότε, οι συμπολίτες μας της Ένωσης δεν θα ανεχθούν πια μία τέτοια πολιτική.

<SPEAKER ID=144 LANGUAGE="DE" NAME="Berend">
Κύριε Πρόεδρε, κυρία Επίτροπε, αξιότιμοι συνάδελφοι, αρχικά θέλω να δηλώσω ότι είμαι σύμφωνος με τις προτεραιότητες που θέτει η έκθεση η οποία κατά πρώτο λόγο μπόρεσε να ολοκληρωθεί στη σημερινή της μορφή χάριν της προθυμίας της εισηγήτριας να προβεί σε συμβιβασμούς και χάριν πολλών τροποποιήσεων που έγιναν στο πλαίσιο της επιτροπής. Επιδοκιμάζουμε την επικέντρωση στην προώθηση της ανάπτυξης και της διαρθρωτικής προσαρμογής των περιφερειών με αναπτυξιακή καθυστέρηση (στόχος 1), μία επικέντρωση που προτείνει τόσο η έκθεση όσο και η Επιτροπή. Για την επιλογή των μελλοντικών περιοχών του στόχου 1, υποστηρίζουμε το κριτήριο ενός περιφερειακού κατά κεφαλήν ΑΕΠ κατώτερου του 75 % του κοινοτικού μέσου όρου, υπολογιζόμενου με βάση την ισοτιμία αγοραστικής δύναμης στο επίπεδο του NUT 2.
<P>
Τα δύο τρίτα των συνολικών πιστώσεων των διαρθρωτικών ταμείων διασφαλίζουν πράγματι την επικέντρωση της ενίσχυσης στις περιφέρειες με τις μεγαλύτερες ανάγκες. Στο σημείο αυτό προειδοποιώ την Επιτροπή ότι δεν πρέπει να παρεκκλίνει από την αυστηρή εφαρμογή του εν λόγω κριτηρίου, πράγμα που, μιλώντας καθαρά, σημαίνει ότι κατά την κατανομή των πιστώσεων πρέπει να διασφαλίσει τα ίδια δικαιώματα για όλες τις περιοχές του στόχου 1. Εν όψει του προσανατολισμού του στόχου 1 προς τις περιφέρειες, το εθνικό κριτήριο ευημερίας δεν είναι κατάλληλο για να εξασφαλίσει την ίση μεταχείριση. Αντίθετα, δημιουργεί νέες αδικίες, και για τον λόγο αυτόν το απορρίπτουμε.
<P>
Όπως προτείνουν και η έκθεση και η Επιτροπή, είμαστε υπέρ της χρηματοδότησης της ευρωπαϊκής διαρθρωτικής πολιτικής υπό την προϋπόθεση ότι θα διατηρηθεί το ανώτατο όριο των ίδιων πόρων στο επίπεδο του 1, 27 % και το ποσοστό των πόρων των διαρθρωτικών ταμείων στο επίπεδο του 0, 46 % και δεν θα σημειωθεί παρέκκλιση από τα ποσοστά αυτά στο πλαίσιο της διεύρυνσης. Όσον αφορά το Ταμείο Συνοχής, συμφωνούμε με την εισηγήτρια να υπάρξει ένα Ταμείο Συνοχής μετά το έτος 2000 ως στήριξη προκειμένου να επιτευχθούν τα κριτήρια σύγκλισης. Ωστόσο, δεν επιθυμούμε τη συνέχιση του υφιστάμενου Ταμείου Συνοχής, όπως προβλέπει σήμερα η Ατζέντα 2000. Στο αντίστοιχο μεταφραστικό λάθος που περιέχει το σχέδιο τροπολογιών θα έχει γίνει μέχρι αύριο η σχετική διόρθωση.

<SPEAKER ID=145 LANGUAGE="ES" NAME="Varela Suanzes-Carpegna">
Κύριε Πρόεδρε, κυρία Επίτροπε, κυρίες και κύριοι, η οικονομική και κοινωνική συνοχή αποτελεί ουσιαστικό στόχο της ευρωπαϊκής οικοδόμησης εξίσου με την νομισματική ένωση ή την ενιαία αγορά, και αν η προσπάθεια συνοχής υπήρξε σημαντική, τα οικονομικά στοιχεία δείχνουν πως είναι ακόμη ανεπαρκής.
<P>
Και για να γίνουμε καλύτερα κατανοητοί, δεν μιλάμε για φιλανθρωπία, ούτε για αόριστες ή αδιάκριτες επιδοτήσεις. Η συνοχή είναι συνώνυμη της αλληλεγγύης και της δικαιοσύνης στις διαφοροποιημένες προσπάθειες των διαφόρων ευρωπαϊκών περιφερειών προς την επίτευξη ανταγωνιστικότητας. Η συνοχή είναι η άλλη πλευρά της ενιαίας αγοράς και της νομισματικής ένωσης και, σε αυτό το πλαίσιο και στο πλαίσιο της διεύρυνσης, η οικονομική και κοινωνική συνοχή θα είναι, όντως, περισσότερο απαραίτητη από ποτέ άλλοτε.
<P>
Η νομισματική ένωση και η ενιαία αγορά θα ενδυναμώσουν την συγκέντρωση των επενδύσεων στις πλούσιες χώρες. Η διεύρυνση θα οδηγήσει σε μεγαλύτερες ανάγκες αλληλεγγύης χωρίς να έχει ακόμη επιτευχθεί η συνοχή των Δεκαπέντε.
<P>
Το Ταμείο Συνοχής, γι' αυτόν τον λόγο, καθίσταται ένα μέσο απαραίτητο. Ανεξαρτήτως από την προσχώρηση ή όχι στην νομισματική ένωση, το Ταμείο Συνοχής είναι απαραίτητο στα κράτη μέλη των οποίων το κατά κεφαλήν ΑΕΠ είναι χαμηλότερο από το 90 % του κοινοτικού μέσου όρου, όπως καθορίζεται στη Συνθήκη.
<P>
Τέλος, στη γνωμοδότηση της Επιτροπής Αλιείας, η οποία είναι συνημμένη στην έκθεση Schroedter, γίνεται αναφορά σε μια αδικία την οποία θέλω να επισημάνω: στην ελλειπή διαρθρωτική προσοχή προς τον τομέα της αλιείας στην Ατζέντα 2000 . Η μοναδικότητα των παράκτιων περιοχών, περιφερειακών εν γένει, κατά πολύ εξαρτώμενων από την αλιεία και χωρίς εύκολες εναλλακτικές λύσεις απασχόλησης, απαιτεί τη διαρθρωτική υποστήριξη ενός οριζοντίου κανονισμού, ο οποίος θα πρέπει να περιλαμβάνει το σύνολο των ευρωπαϊκών παράκτιων περιοχών και να συγκεκριμενοποιεί δράσεις, οι οποίες πρέπει να αναπτυχθούν, ανύπαρκτες πλέον και τόσο απαραίτητες για αυτές τις περιοχές.
<P>
Τελειώνω, επομένως, συγχαίροντας την εισηγήτρια και κάνοντας αυτές τις επικλήσεις ώστε να βελτιωθεί πραγματικά η οικονομική και κοινωνική συνοχή στην Ευρώπη.

<SPEAKER ID=146 LANGUAGE="IT" NAME="Viola">
Κύριε Πρόεδρε, κυρία Επίτροπε, αξιότιμοι συνάδελφοι, αξιότιμη κ. εισηγήτρια, στην οποία εκφράζω τα συγχαρητήριά μου, η Ατζέντα 2000 βάζει ένα φρένο στην ανάπτυξη της πολιτικής συνοχής με μία μείωση του ποσοστού του στόχου δαπάνης, που καθορίστηκε στο Εδιμβούργο, από 0, 46 σε 0, 39 %, δεδομένου ότι η κατηγορία 2 του προϋπολογισμού πρέπει να παραχωρήσει 7 δισεκατομμύρια Ecu στην διαδικασία προένταξης. Γι' αυτό ακριβώς ζητάμε, πάνω απ' όλα, την δημιουργία μιας νέας κατηγορίας προϋπολογισμού - κατηγορία 7 - μία σκέψη σχετικά με το 1, 27 % που θα έπρεπε να επανεξεταστεί όταν θα καθοριστούν οι ημερομηνίες και οι αριθμοί της διεύρυνσης και μία κατανομή των πόρων που να παραχωρεί στην πολιτική συνοχής όσα έχουν οριστεί, χωρίς να την περιορίζει σε ένα είδος προνομίου για λίγους.
<P>
Αναρωτιέμαι πράγματι εάν η Ατζέντα 2000, κατά την προσπάθειά της να συγκεντρώσει στο μέγιστο την κατανομή των χρηματοδοτήσεων, πήρε ως σημείο αναφοράς τις πραγματικές περιφερειακές ανάγκες ή επέλεξε περισσότερο ως μέγιστο κριτήριο ένα τυφλό στατιστικό δεδομένο. Αυτή η αμφιβολία προκύπτει και σχετικά με την επιλογή του κατά κεφαλήν ΑΕΠ ως απόλυτου σημείου αναφοράς. Αυτό το στατιστικό δεδομένο θα έπρεπε να ερευνηθεί σε βάθος, ώστε να μπορεί να αντικατοπτρίζει με ακρίβεια την κοινωνικο-οικονομική κατάσταση μιας περιοχής, διαφορετικά, κατ' αυτόν τον τρόπο θα καταλήξουμε σε φανερές στρεβλώσεις από την πραγματικότητα, όπως για παράδειγμα στην περίπτωση των νησιωτικών περιοχών. Πώς μπορεί, πράγματι, μία παράμετρος της EUROSTAT να συλλαμβάνει την μεγάλη διαφορά που υπάρχει ανάμεσα στο 76 % που επιτυγχάνεται από μια νησιωτική περιοχή και το 76 % που επιτυγχάνεται από μια ηπειρωτική περιοχή;
<P>
Πολλά πράγματα του κεφαλαίου, που αφιερώνεται στην πολιτική συνοχής της Ατζέντα 2000, με μπερδεύουν, αρχίζοντας από το απόθεμα του 10 %. Περιορίζομαι εδώ στο να ζητήσω να ξεκινήσει το συντομότερο μία επανεξέταση του Ταμείου Συνοχής που να οδηγήσει, στο άμεσο μέλλον, όχι στην κατάργησή του αλλά στην περιφερειοποίησή του.

<SPEAKER ID=147 NAME="Wulf-Mathies">
Κύριε Πρόεδρε, κυρίες και κύριοι βουλευτές, αρχικά θέλω να απευθύνω σε σας, κυρία Schroedter, τις ευχαριστίες μου για την έκθεση και τα ψηφίσματα που έχουν κριτική διάσταση, είναι πολύ εποικοδομητικά, και προσφέρουν μία ακόμα ευκαιρία για συζήτηση σχετικά με την Ατζέντα 2000 στο Ευρωπαϊκό Κοινοβούλιο. Ιδιαίτερα θετική θέλω να χαρακτηρίσω την ευρεία συμφωνία ανάμεσα στο Ευρωπαϊκό Κοινοβούλιο και την Επιτροπή, ιδιαίτερα όσον αφορά τη σημασία της οικονομικής και κοινωνικής συνοχής, αλλά και τους κοινούς στόχους όπως την αειφορία, την καταπολέμηση της ανεργίας, τη στήριξη της ανταγωνιστικότητας των περιφερειών, τη σημασία του ανθρώπινων πόρων και την ισότητα των ευκαιριών.
<P>
Και στο Συμβούλιο τα πράγματα προχωρούν αργά. Η βρετανική Προεδρία κατέβαλε μεγάλες προσπάθειες όχι μόνο στις ομάδες εργασίας του Συμβουλίου, αλλά και στο άτυπο συμβούλιο της Γλασκόβης την περασμένη εβδομάδα, ώστε να αρχίσει μία πρώτη πολιτική συζήτηση σχετικά με τη μεταρρύθμιση των διαρθρωτικών ταμείων.
<P>
Το σημαντικότερο ίσως μήνυμα από τη Γλασκόβη είναι, από τη δική μου σκοπιά, ότι δεν υπήρξαν αντιρρήσεις επί της ουσίας. Η πολιτική φιλοσοφία που διέπει τις προτάσεις της Επιτροπής επικυρώθηκε σε μεγάλο βαθμό. Σημαντικό είναι επίσης ότι οι υπουργοί αποδέχθηκαν τη σχέση που υπάρχει ανάμεσα στην απλούστευση και την αποκέντρωση από τη μία πλευρά και σε περισσότερο απολογισμό από την άλλη. Αλλά σχετικά με το θέμα αυτό, είναι φυσικά αναγκαίο να διεξαχθούν ακόμα πολλές συζητήσεις - και τούτο τονίσθηκε εδώ από αρκετούς ομιλητές.
<P>
Επιτρέψτε μου να παραθέσω με σαφήνεια τα εξής ως προς τη ισορροπία του συνολικού πακέτου. Πρώτον: η διεύρυνση δεν θα γίνει εις βάρος των φτωχότερων περιφερειών. Αντίθετα, οι περιφέρειες που ανήκουν πραγματικά στον στόχο 1 θα είναι και οι κερδισμένοι της μεταρρύθμισης. Θέλω να παραπέμψω ρητά στο γεγονός ότι στη συνολική πρόταση της Επιτροπής ανήκουν επίσης τόσο η διατήρηση του Ταμείου Συνοχής όσο και η προσαρμογή στο Σύμφωνο Σταθερότητας.
<P>
Δεύτερον: οι προσπάθειες για συγκέντρωση θα καταμερισθούν ισόμετρα και δίκαια σε όλα τα κράτη μέλη και δεν θα γίνουν εις βάρος ούτε των γεωργικών ούτε άλλων προβληματικών περιοχών.
<P>
Τρίτο: το πακέτο προτάσεων για την προενταξιακή ενίσχυση περιέχει μία ελκυστική προσφορά για τα κράτη που επιθυμούν την προσχώρηση και δεν επιβαρύνει υπέρ του δέοντος τα σημερινά κράτη μέλη.
<P>
Σχετικά με τους ενδοιασμούς σας ως προς τη δυνατότητα χρηματοδότησης της διεύρυνσης, επιτρέψτε μου να πω ότι το συνολικό πακέτο της Ατζέντα 2000 έχει στερεά θεμελιωμένη χρηματοδότηση. Ωστόσο - και στο σημείο αυτό θα τονίσω αυτό που ειπώθηκε εδώ - οι προτάσεις σχετικά με τη μεταρρύθμιση σημαντικών κοινοτικών πολιτικών και τη σταδιακή εμπλοκή των υποψηφίων για ένταξη χωρών σχηματίζουν μία ενότητα. Το ένα δεν μπορεί να γίνει χωρίς το άλλο. Και οι υποψήφιες για ένταξη χώρες καλούνται να μην ελαττώσουν τις προσπάθειές τους να επιτύχουν το κοινοτικό κεκτημένο.
<P>
Εάν όλοι οι ενεχόμενοι δράσουν ορθολογικά, τότε η διεύρυνση θα μπορέσει να χρηματοδοτηθεί χωρίς επιπλέον επιβαρύνσεις για τους Ευρωπαίους φορολογούμενους, ακόμα και στην περίπτωση που το ποσοστό ανάπτυξης θα ήταν χαμηλότερο. Αλλωστε, στη συζήτηση για τη χρηματοδότηση δεν πρέπει να ξεχνάμε τη χρησιμότητα της διεύρυνσης από την άποψη της πολιτικής, της πολιτικής της ασφάλειας, αλλά προ πάντων της δημοκρατίας και της οικονομικής προόδου. Νομίζω ότι δεν δίνουμε την εντύπωση ότι είμαστε ιδιαιτέρως πρόθυμοι να υποδεχθούμε τα κράτη που θεωρούν ότι με την προσχώρησή τους στην Κοινότητα θα ανήκουν σε ένα δημοκρατικό σύστημα που διασφαλίζει την ειρήνη.
<P>
Σχετικά με το αίτημά σας να προβλεφθεί ένα και μοναδικό χρηματοδοτικό μέσο για την στρατηγική εξοικείωσης των εν λόγω χωρών με τους κοινοτικούς κανόνες, παραπέμπω στο ότι η Επιτροπή, σε συμφωνία με την εντολή του Ευρωπαϊκού Συμβουλίου στο Λουξεμβούργο, πρότεινε τρία χρηματοδοτικά μέσα. Λόγω του διαφορετικού νομικού πλαισίου, το ένα μέσο δεν θα απλούστευε σε τελευταία ανάλυση περισσότερο τα πράγματα απ' ό, τι η προσπάθεια που έχουμε κάνει τώρα, δηλαδή να διαμορφώσουμε τη διαδικασία όσο το δυνατόν πιο ενιαία μέσω του κανονισμού για τον συντονισμό και μέσω της λειτουργίας των τριών κανονισμών.
<P>
Υποστηρίζετε, όπως και πολλά κράτη μέλη, τη στενή σύνδεση του προενταξιακού χρηματοδοτικού μέσου με την πρωτοβουλία Interreg. Θέλω μόνο να τονίσω για άλλη μία φορά ότι δεν επαρκεί ο περιορισμός στο ISBA για τις διασυνοριακές δράσεις, αλλά ότι το κέντρο βάρους θα πρέπει να συνεχίσει να τίθεται στο Interreg και στο PHARE-ΔΣ. Το πρόγραμμα PHARE θα συνεχίσει εξάλλου να είναι υπεύθυνο για την εξοικείωση των υπό ένταξη χωρών με την περιφερειακή πολιτική μέσω μικρών προγραμμάτων και μέσω ενίσχυσης του τομέα οικοδόμησης δημοκρατικών θεσμών. Κατά τη συνέχιση του προγράμματος PHARE-ΔΣ η Επιτροπή, σε αντίθεση με την ρητή άρνηση που περιέχει το σχέδιο ψηφίσματος, θεωρεί αναγκαίο να δοθεί περισσότερη προσοχή στα ανατολικά σύνορα στο πλαίσιο της διασυνοριακής συνεργασίας, και μάλιστα ειδικά σε σύνδεση με την προενταξιακή στρατηγική. Ωστόσο, και εδώ συμφωνούμε και πάλι, τούτο δεν θα πρέπει να οδηγήσει στην παραμέληση των δυτικών συνόρων. Μία εμβάθυνση της διασυνοριακής συνεργασίας δεν έχει μόνο ιδιαίτερη σημασία για τη δυνατότητα αποδοχής της διεύρυνσης προς Ανατολάς αλλά και για την εξοικείωση με διαδικασίες και περιεχόμενα της περιφερειακής πολιτικής.
<P>
Η εταιρική σχέση και η ολοκληρωμένη προσέγγιση είναι τα καινοτόμα στοιχεία του νέου κανονισμού για τα διαρθρωτικά ταμεία. Ευχαριστώ για την υποστήριξη του Ευρωπαϊκού Κοινοβουλίου σχετικά με την επέκταση της εταιρικής σχέσης. Ωστόσο με εκπλήσσει ότι μετά από συζητήσεις ετών σχετικά με την αναγκαιότητα ολοκληρωμένων στρατηγικών για την περιφερειακή ανάπτυξη, ξαφνικά, η ολοκληρωμένη προσέγγιση τίθεται υπό αμφισβήτηση. Όλες οι εμπειρίες που συνοψίζονται στην έκθεση για τη συνοχή δείχνουν ότι η διαρθρωτική πολιτική ήταν ιδιαίτερα επιτυχής εκεί όπου τα μέτρα για υποδομή, η προώθηση ιδιωτικών επενδύσεων και η ανάπτυξη του ανθρώπινου κεφαλαίου ήταν συστατικά στοιχεία μιας ενιαίας θεώρησης της περιφερειακής ανάπτυξης.
<P>
Θα θεωρούσα επικίνδυνο εάν προέκυπτε ένας κατακερματισμός των δράσεων και ένα συνονθύλευμα τομέων που θα ερχόταν σε αντίθεση με μία ολοκληρωμένη στρατηγική για την περιφερειακή ανάπτυξη και, συνεπώς, προ πάντων σε αντίθεση με την αποτελεσματικότητα της ενίσχυσης. Εξάλλου, ένα πρόγραμμα ανά περιφέρεια είναι και μία ουσιαστική απλούστευση, η οποία μάλιστα δεν αποκλείει σε καμία περίπτωση μία διαφοροποιημένη θεώρηση διαφορετικών προβλημάτων ή το να ληφθούν υπόψη οι αγροτικές περιοχές κατά τρόπον που να ανταποκρίνεται στα πράγματα.
<P>
Ζητάτε την υποδιαίρεση του στόχου 2 σε δύο υποκατηγορίες, ή μάλιστα τη δημιουργία ενός ειδικού στόχου, και αυτό το θεωρώ αντιπαραγωγικό. Κυρία Schroedter, με την κοινή στρατηγική για την περιφερειακή ανάπτυξη επιθυμούμε να ξεπεράσουμε ακριβώς αυτόν τον ανταγωνισμό μεταξύ πόλης και υπαίθρου. Αγαπητέ κύριε Schiedermeier, δεν μπορεί φυσικά να γίνεται σήμερα λόγος ότι αδικούνται οι αγροτικές περιοχές. Αν ρίξουμε μία ματιά στο μέλλον, αν δούμε δηλαδή ότι αφενός θα υπάρχει μία εφαρμογή του στόχου 2 που να ανταποκρίνεται στην αρχή της επικουρικότητας, η οποία θα παρέχει τη δυνατότητα στα κράτη και τις περιφέρειες να επιλέγουν ένα μεγάλο ποσοστό των περιοχών που θα ενισχύονται από τον στόχο αυτό και ότι αφετέρου θα υπάρχει η οριζόντια ενίσχυση από τον στόχο 3, τότε, για όνομα του Θεού, δεν μπορεί αυτό να θεωρηθεί παραμέληση των αγροτικών περιοχών.
<P>
Χαίρομαι που το Ευρωπαϊκό Κοινοβούλιο υποστηρίζει, τουλάχιστον κατ' αρχήν την πρόταση για τη δημιουργία αποθέματος επιδόσεων και ελπίζω ότι θα εξαλείψουμε τον σκεπτικισμό σας ως προς την έκταση και την δυνατότητα πραγματοποίησής του. Αυτό ισχύει επίσης για την πρόταση της Επιτροπής να δημιουργηθούν κίνητρα για μία σωστή διαχείριση των οικονομικών των προγραμμάτων. Συμφωνώ ότι πρέπει να συζητήσουμε με κριτικό πνεύμα για το εν λόγω θέμα, αλλά σας παρακαλώ θερμά να μην παρασυρθείτε στο ζήτημα αυτό από τα επιμέρους συμφέροντα υπουργείων.
<P>
Η αυστριακή προεδρία είναι αποφασισμένη να έχει προετοιμάσει το ζήτημα του καθορισμού των οριακών ποσοστώσεων για τη μεταρρύθμιση μέχρι τη σύνοδο κορυφής της Βιέννης, έτσι ώστε να μπορεί να ψηφισθεί το συνολικό πακέτο στις αρχές του 1999. Ελπίζω ότι θα έχουμε την ενεργό υποστήριξη του Ευρωπαϊκού Κοινοβουλίου και σας παρακαλώ να επικεντρώσετε όλες σας τις δυνάμεις σε αυτό και όχι σε έναν ενδιάμεσο κανονισμό.
<P>
(Χειροκροτήματα)

<SPEAKER ID=148 LANGUAGE="EN" NAME="McCarthy">
Κύριε Πρόεδρε, επί διαδικαστικού θέματος. Θα μπορούσατε να ενημερώσετε το επιτελείο του Επιτρόπου, κ. Fischler, ότι δεν επιτρέπεται η χρήση κινητών τηλεφώνων σε αυτό το Σώμα; Είναι αγένεια προς τους βουλευτές και διακόπτει τη συζήτηση.

<SPEAKER ID=149 NAME="Πρόεδρος">
Ευχαριστώ πολύ, κυρία McCarthy. Όλοι μας σημειώσαμε την παρατήρησή σας. Και βεβαίως, τη σημείωσε επίσης η κυρία Επίτροπος.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=8>
ΚΟΑ στον τομέα της μπανάνας
<SPEAKER ID=150 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0220/98) του κ. Thomas, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου για την τροποποίηση του κανονισμού (ΕΟΚ) αριθ. 404/93 του Συμβουλίου περί κοινής οργάνωσης αγοράς στον τομέα της μπανάνας (COM(98)0004 - C4-0046/98-98/0013 (CNS))

<SPEAKER ID=151 NAME="Thomas">
Κύριε Πρόεδρε, εξετάζουμε σήμερα μία πρόταση της Επιτροπής, με την οποία θα ευθυγραμμιστεί το καθεστώς της Ευρωπαϊκής Ένωσης για τις μπανάνες με μία απόφαση του οργάνου διευθέτησης διαφορών του ΠΟΕ. Αν και πολλοί από εμάς θα το ήθελαν, δεν έχουμε το δικαίωμα να τροποποιήσουμε την απόφαση και πολλοί από εμάς, συμπεριλαμβανομένου εμού, θα ασκούσαν κριτική για τον τρόπο με τον οποίο ελήφθη η απόφαση, όπως επίσης τη μέθοδο με την οποία εκφράστηκαν τα αρχικά παράπονα.
<P>
Ωστόσο, η Ευρωπαϊκή Ένωση θα πρέπει να θέσει σε ισχύ νέες ρυθμίσεις από την 1η Ιανουαρίου 1999. Το παγκόσμιο εμπόριο μπανανών είναι μία πολύ περίπλοκη επιχείρηση με πολλούς παίκτες και αντικρουόμενα συμφέροντα. Πιστεύω ακράδαντα, ότι παρ' όλο που πρέπει να εργαστούμε στα όρια του νομικού πλαισίου των διεθνών μας δεσμεύσεων, πρωταρχικός μας στόχος θα πρέπει να είναι να προστατεύσουμε τους παραγωγούς της ΕΕ και τις χώρες τις οποίες έχουμε δεσμευτεί να στηρίξουμε στο πλαίσιο της Σύμβασης Λομέ.
<P>
Η διάταξη για φρούτα ποιότητας σε λογική τιμή αποτελεί απλά έναν στόχο του καθεστώτος για τις μπανάνες. Ωστόσο, το παγκόσμιο εμπόριο δεν θα πρέπει να κατευθύνεται αποκλειστικά από την εξέταση των οικονομικών κριτηρίων. Έχουμε καθήκον να συμβάλλουμε στον αγώνα κατά της φτώχειας και υπέρ της προστασίας των αποδεκτών κοινωνικών και περιβαλλοντικών προτύπων.
<P>
Υποστηρίζω ευρέως τις προτάσεις της Επιτροπής, οι οποίες θα επιφέρουν όσο το δυνατόν λιγότερες αλλαγές στο υπάρχον καθεστώς. Η Επιτροπή προτείνει να εξακολουθήσει να ισχύει η σημερινή δασμολογική ποσόστωση των 2, 2 εκατομμυρίων τόνων, με τον ίδιο δασμολογικό συντελεστή των 75 Ecu ανά τόνο και να οριστεί μία πρόσθετη αυτόνομη δασμολογική ποσόστωση 353.000 τόνων με 300 Ecu/τόνο, προκειμένου να ληφθεί υπόψη η διευρυμένη ΕΕ.
<P>
Το κύριο μέλημά μου σε ό, τι αφορά τις προτάσεις της Επιτροπής είναι ότι θα συνεχιστεί η αδασμολόγητη πρόσβαση της μπανάνας από τους παραδοσιακούς προμηθευτές ΑΚΕ έως το επίπεδο των 857.700 τόνων, ενώ παράλληλα θα καταργηθεί το τρέχον σύστημα χορήγησης αδειών εισαγωγής και δεν θα κατανέμονται πλέον σε μεμονωμένες χώρες ποσοστά ανά χώρα. Το σύστημα της χορήγησης αδειών είναι ένα μέρος τους καθεστώτος για τις μπανάνες που έχει καταδικαστεί από τον ΠΟΕ και θα πρέπει να αντικατασταθεί.
<P>
Στην πρόταση της Επιτροπής δεν αναφέρεται λεπτομερώς πώς θα κατανέμονται οι άδειες και αυτό αποτελεί λόγο ανησυχίας. Παροτρύνω την Επιτροπή να διατηρήσει μία ισορροπία ως προς τον εφοδιασμό μπανανών στην αγορά της ΕΕ και να φροντίσει ώστε, κατά την κατανομή ποσοστώσεων να λαμβάνονται υπόψη τα καλύτερα δυνατά στατιστικά στοιχεία, στα οποία θα έχουν συμπεριληφθεί όλες οι αλλαγές στην εμπορική ροή των τελευταίων ετών. Θα ήταν εντελώς απαράδεκτο να βρεθούν εκείνες οι χώρες ΑΚΕ, που κατά παράδοση προμηθεύουν με μπανάνες την αγορά της ΕΕ και των οποίων οι οικονομίες εξαρτώνται από το εισόδημα που κερδίζουν από το εμπόριο μπανανών, σε μειονεκτική θέση όταν τεθούν σε ισχύ οι νέες ρυθμίσεις.
<P>
Η Σύμβαση Λομέ αναφέρεται σε μεμονωμένα κράτη και όχι στις χώρες ΑΚΕ στο σύνολό τους, ενώ με την απόφαση του ΠΟΕ αναγνωρίζεται η δέσμευση που έχει αναλάβει η ΕΕ απέναντι στις χώρες ΑΚΕ. Υπάρχει επίσης κίνδυνος να θιγούν οι παραδοσιακοί προμηθευτές ΑΚΕ λόγω της ολοένα και μεγαλύτερης ανάμειξης των αμερικανικών πολυεθνικών στην παραγωγή της μπανάνας σε μερικές από τις μη παραδοσιακές χώρες ΑΚΕ. Ευελπιστώ ότι η Επιτροπή θα ελέγξει αυτή την κατάσταση με μεγάλη προσοχή και θα έχει όλα αυτά υπόψη της κατά την παραχώρηση δικαιωμάτων πρόσβασης στην αγορά.
<P>
Είμαι ικανοποιημένος που κάτω από αυτές τις συνθήκες η Επιτροπή υπέβαλε προτάσεις για ένα οικονομικό πακέτο 370 εκατ. Ecu, προκειμένου να βοηθήσει τους παραδοσιακούς προμηθευτές ΑΚΕ και να γεφυρωθεί το χάσμα του ανταγωνισμού ανάμεσα στους μπανανοπαραγωγούς των χωρών ΑΚΕ και σε εκείνους που Λατινικής Αμερικής. Ο κ. Liese είναι ο εισηγητής της Επιτροπής Ανάπτυξης και Συνεργασίας που υπέβαλε αυτές τις προτάσεις, οι οποίες είναι ανάλογες με τις δικές μου. Θα πρέπει να αντιμετωπισθούν ως επείγοντα θέματα αυτή τη βδομάδα.
<P>
Είναι σημαντικό να υπάρξει ένας μηχανισμός που θα επιτρέπει στα κράτη ΑΚΕ να επεκτείνουν την παραγωγή τους. Έχω προτείνει να συμπεριληφθεί στους υπολογισμούς της Επιτροπής ένας συντελεστής επέκτασης. Είναι εύκολο για έναν Αγγλο να ξεχάσει ότι το 17 % των μπανανών που καταναλώνονται στην Ευρώπη είναι ντόπιας παραγωγής. Θα ήθελα να ευχαριστήσω τους συναδέλφους μου από την Ισπανία και την Πορτογαλία για το χρόνο που αφιέρωσαν φροντίζοντας να ενημερωθώ πλήρως σε ό, τι αφορά αυτό το γεγονός.
<P>
Συζητήσαμε εκτεταμένα για την παραγωγή μπανανών στην ΕΕ και τη σημασία της στη βιομηχανία μερικών από τις πιο περιφερειακές περιοχές της Ένωσης. Στην πρόταση της Επιτροπής δεν συμπεριλαμβάνονται συγκεκριμένα μέτρα υπέρ των δικών μας παραγωγών μπανανών, που θίγονται ως αποτέλεσμα αλλαγών του καθεστώτος. Πρότεινα, συνεπώς, στην έκθεσή μου να αυξηθεί η ανώτατη ποσότητα κοινοτικής μπανάνας από το παρόν επίπεδο των 854.000 στους 982.000 τόνους, αύξηση 15 %, ενώ τα πρότυπα έσοδα αναφοράς να αυξηθούν κατά 20 %.
<P>
Με αυτό τον τρόπο, μπορούμε να εξασφαλίσουμε ότι οι παραγωγοί της ΕΕ θα επωφεληθούν επίσης από την ανάπτυξη της αγοράς. Τα 78 εκατ. Ecu που θα εξοικονομηθούν λόγω των υψηλότερων δασμών θα πρέπει να επαναχρησιμοποιηθούν για τη διευκόλυνση της παραγωγής μπανανών σε εκείνες τις περιοχές της ΕΕ όπως στη Μαδέρα, τα Κανάρια και την Κρήτη, των οποίων οι οικονομίες εξαρτώνται σε μεγάλο βαθμό από αυτή την εσοδεία.
<P>
Τέλος, θα ήθελα να κάνω μία ειδική αναφορά στη Σομαλία. Ο εμφύλιος πόλεμος και οι πλημμύρες έχουν προκαλέσει σημαντικές καταστροφές στην παραγωγή μπανάνας. Είναι λοιπόν καθήκον μας να βοηθήσουμε τους κατοίκους της Σομαλίας και να εξασφαλίσουμε ότι αυτοί θα μπορέσουν να οικοδομήσουν εκ νέου μία ευδοκιμούσα βιομηχανία. Παροτρύνω την Επιτροπή και το Συμβούλιο να επιδείξουν ελαστικότητα και συμπόνια. Θα μπορούσα να πω πολύ περισσότερα για την έκθεσή μου. Ελπίζω ότι θα υποστηριχτεί από τους συναδέλφους, κατ' αναλογία της αμέριστης υποστήριξης που έτυχε από την Επιτροπή Γεωργίας και Ανάπτυξης της Υπαίθρου.

<SPEAKER ID=152 NAME="Cardona">
Κύριε Πρόεδρε, αγαπητοί συνάδελφοι, η Ευρωπαϊκή Ένωση καταναλώνει ετησίως γύρω στα τέσσερα εκατομμύρια τόνους μπανάνας. Το 76 % αυτής της ποσότητας εισάγεται από τρίτες χώρες, οι φυτείες των οποίων είναι κυρίως ιδιοκτησία αμερικανικών εταιρειών.
<P>
Απ' όσο γνωρίζουμε, η παραγωγή, ή ο τρόπος παραγωγής της μπανάνας σε αυτές τις φυτείες δεν λαμβάνει υπόψη τους περιβαλλοντικούς ή ακόμη και τους κοινωνικούς παράγοντες. Οπότε, από τη σκοπιά της παραγωγής στο πλαίσιο της Ευρωπαϊκής Ένωσης - στην οποία ανήκει, όπως ξέρετε, και η νήσος Μαδέρα, που αποτελεί τμήμα της πορτογαλικής επικράτειας - ελήφθησαν μέτρα προστασίας, τόσο της κοινής παραγωγής όσο και αυτής των παραδοσιακών χωρών ΑΚΕ. Η εν λόγω προστασία έχει διασφαλισθεί μέσω επιδομάτων, αλλά και μέσω προτιμησιακής μεταχείρισης η οποία εκφράζεται με την καθιέρωση ενός ειδικού καθεστώτος χορήγησης αδειών εισαγωγής και με τον καθορισμό μιας δασμολογικής ποσόστωσης για τις εισαγωγές, η οποία απαλλάσσεται από τελωνειακούς δασμούς.
<P>
Το παραπάνω καθεστώς, όπως γνωρίζετε, αμφισβητήθηκε από τις Ηνωμένες Πολιτείες και ορισμένες χώρες παραγωγής μπανάνας της Λατινικής Αμερικής, με τον ισχυρισμό ότι παραβαίνει το άρθρο XIII της ΓΣΔΕ. Συνεπεία αυτού, η Ένωση εκλήθη να τροποποιήσει αυτό το καθεστώς από το Όργανο Διευθέτησης Διαφορών του Παγκοσμίου Οργανισμού Εμπορίου.
<P>
Κατά συνέπεια, η Επιτροπή υπέβαλε μια πρόταση τροποποίησης του Κανονισμού αριθ. 404/93 περί κοινής οργάνωσης αγοράς στον τομέα της μπανάνας. Βάσει της προαναφερθείσας πρότασης συντάχθηκε η δική μας γνωμοδότηση. Κατόπιν αναλύσεως και μελέτης όλων των πλευρών του ζητήματος, και συγκεκριμένα των δημοσιονομικών επιπτώσεων, η Επιτροπή Προϋπολογισμών αποδέχεται τις υποβαλλόμενες προτάσεις όσον αφορά τη νομική τους πτυχή. Ωστόσο, και λαμβάνοντας κυρίως υπόψη τις αντίστοιχες συνέπειες για τους δικούς μας παραγωγούς και για τις παραδοσιακές παραγωγές χώρες ΑΚΕ, η Επιτροπή Προϋπολογισμών κατήρτισε ένα σύνολο τροπολογιών κανονιστικού περιεχομένου - που ευελπιστεί ότι θα ενσωματωθούν στην έκθεση της Επιτροπής Γεωργίας - με τις οποίες προσδοκούμε, διαμέσου μιας ετήσιας έκθεσης της Επιτροπής, να προβαίνουμε σε έλεγχο και εκτίμηση των δημοσιονομικών επιπτώσεων του νέου καθεστώτος, όπως επίσης να εξετάζουμε το προτεινόμενο πλαίσιο παροχής ενισχύσεων.

<SPEAKER ID=153 NAME="Carlotti">
Κύριε Πρόεδρε, αγαπητοί συνάδελφοι, κύριε Επίτροπε, η δημιουργία μιας ευρωπαϊκής αγοράς για την μπανάνα, το 1993, είχε επιφέρει εν πολλοίς θετικά αποτελέσματα: επταπλασιασμό των ενδοκοινοτικών εισροών, μετατροπή και σταθερότητα των τιμών, ανάκτηση της εμπιστοσύνης στις χώρες παραγωγής και, τέλος, αύξηση των μεριδίων της αγοράς των ευρωπαίων φορέων έναντι των αμερικανών φορέων.
<P>
Ειδικότερα, μεταξύ των τριών μεγάλων πολυεθνικών που ελέγχουν τα τρία τέταρτα της παγκόσμιας αγοράς της μπανάνας, μόνο η εταιρεία Chiquita χάνει μερίδια από την αγορά, γεγονός το οποίο οφείλεται - πρέπει να το διευκρινίσουμε - σε λάθη στρατηγικής και διαχείρισης. Η Chiquita, λοιπόν, πρέπει να μέμφεται μόνο τον εαυτό της, αλλά αυτή η εταιρεία με τα αποικιοκρατικά ήθη, που είχε συνηθίσει να επιβάλλει τις επιθυμίες της, εν ανάγκη και δια της βίας, και η οποία είχα καταδικαστεί επανειλημμένως για κατάχρηση δεσπόζουσας θέσης, κατηγορεί τον ευρωπαϊκό κανονισμό, και το πλέον λυπηρό είναι ότι η αμερικανική κυβέρνηση είναι εκείνη που τη μιμήθηκε, ακολουθούμενη από μερικές άλλες χώρες. Πρέπει να αναφέρουμε, ότι ο πρόεδρος της Chiquita διαδραματίζει σημαντικό πολιτικό ρόλο και ασκεί έντονη πολιτική επιρροή, εφόσον δαπάνησε περισσότερα από ένα εκατομμύριο δολάρια στα μεγάλα κόμματα κατά τις προεδρικές εκλογές των Ηνωμένων Πολιτειών.
<P>
Επομένως, η αντίφαση δεν εστιάζεται στην αρχή της ελευθέρωσης της ευρωπαϊκής αγοράς της μπανάνας. Η ΚΟΑ προήγαγε, μάλιστα, τη συγκεκριμένη αγορά. Αφορά κάτι σημαντικό που διαφοροποιεί τη δική μας οικονομική θεώρηση από την αντίστοιχη των ΗΠΑ, κυρίως εφόσον η μεγάλη αυτή χώρα δέχεται να της υπαγορεύονται οι επιλογές της από μια εταιρεία που δεν εμποδίζεται από κανέναν ενδοιασμό.
<P>
Έναντι των επιταγών του ΠΟΕ, και αφού είχε εξαντλήσει όλα τα ένδικα μέσα, η Ένωση αποφάσισε τελικά να ευθυγραμμίσει την ΚΟΑ στον τομέα της μπανάνας με τους κανόνες του διεθνούς εμπορίου. Η Επιτροπή Ανάπτυξης και Συνεργασίας αποδέχεται τη λύση που προτείνει η Επιτροπή με τις τροπολογίες του εισηγητή κ. Thomas, τον οποίο ευχαριστώ που ενέταξε πολλές από τις προτάσεις μας. Την εγκρίνουμε γιατί τηρεί το συμβιβασμό του 1993: σέβεται τα συμφέροντα των διαφόρων πηγών εφοδιασμού, λαμβάνει υπόψη τις δεσμεύσεις της Ένωσης, κοινώς την κοινοτική προτίμηση και την προτιμησιακή πρόσβαση για τις χώρες ΑΚΕ· ο συμβιβασμός αυτός προβλεπόταν από το πρωτόκολλο αριθ. 5 της Σύμβασης Λομέ.
<P>
Σε πολλές χώρες της Αφρικής, της Καραϊβικής και του Ειρηνικού, η μπανάνα είναι το κυριότερο προϊόν, το μόνο που εξάγεται, ο πρωταρχικός εργοδότης. Αποτελεί τη μόνη κινητήριο δύναμη για τις ακόμη εύθραυστες οικονομίες, που αγωνίζονται θαρραλέα και επίμονα να εκσυγχρονιστούν. Αυτός ο νέος κανονισμός θα συμβάλει στο να δοκιμαστεί η πολιτική ικανότητα της Ένωσης ως προς την προάσπιση των πολιτικών της και της ταυτότητάς της.

<SPEAKER ID=154 NAME="Cunningham">
Κύριε Πρόεδρε, θα ήθελα κατ' αρχάς να συγχαρώ τον David Thomas, τον εισηγητή, για την εξαιρετική εργασία που επιτέλεσε σχετικά με αυτό το ζωτικής σημασίας ζήτημα του εμπορίου μπανάνας. Θα επιθυμούσα, επίσης, να ζητήσω συγγνώμη, κύριε Πρόεδρε, από εσάς, από το Κοινοβούλιο και τον Επίτροπο κ. Fischler, επειδή πρέπει να φύγω αμέσως μετά την παρέμβασή μου για μια διμερή συνομιλία με τον Ολλανδό συνάδελφό μου, Jozias van Aartsen, σχετικά με το συγκεκριμένο θέμα και τον καθορισμό των τιμών γενικότερα, πριν από το Συμβούλιο που θα διεξαχθεί την ερχόμενη εβδομάδα.
<P>
Έπειτα από όλη αυτή τη σκληρή εργασία που επιτελέστηκε για το εν λόγω ζήτημα, είμαι αισιόδοξος ότι το Συμβούλιο θα καταφέρει να καταλήξει σε συμφωνία κατά τη συνεδρίαση που θα πραγματοποιηθεί τον Ιούνιο. Για το λόγο αυτό, σήμερα έχω την ευκαιρία να εκφράσω την ειλικρινή ευγνωμοσύνη μου έναντι του Κοινοβουλίου, του David Thomas και όλων των συνεργατών του, για την ταχύτητα με την οποία εξετάστηκε αυτό το περίπλοκο και, όπως όλοι γνωρίζουμε, αντιφατικό ζήτημα.
<P>
Από την τελευταία διένεξη που άρχισε πριν από δύο χρόνια στους κόλπους του ΠΟΕ, αποδεχθήκαμε ότι, αν δεν υπάρξει αντίθετη απόφαση, η Ένωση θα πρέπει να ευθυγραμμίσει τις ρυθμίσεις της προς τους κανόνες του ΠΟΕ. Η Ένωση τάχθηκε στην άμεση επίτευξη αυτού του σκοπού, μόλις εκδόθηκε η απόφαση. Πλέον, θα πρέπει μέχρι την 1η Ιανουαρίου του επόμενου έτους να εφαρμόσουμε το αναθεωρημένο σύστημα. Γι' αυτόν το λόγο θα πρέπει να καταλήξουμε σε συμφωνία στο Συμβούλιο της ερχόμενης εβδομάδας, ώστε να έχουμε αρκετό καιρό στη διάθεσή μας για να συμφωνήσουμε και να εφαρμόσουμε τους λεπτομερείς κανόνες πριν από τη λήξη της προθεσμίας.
<P>
Οι αναθεωρημένες ρυθμίσεις δεν θα είναι εξίσου ευνοϊκές με τις ρυθμίσεις που ισχύουν για τους παραγωγούς των χωρών ΑΚΕ, έναντι των οποίων έχουμε υποχρεώσεις που απορρέουν από τη Σύμβαση Λομέ. Αποβάλλοντας για λίγο την ιδιότητά μου ως μέλους της Προεδρίας, θα αναφέρω ότι εμείς στο Ηνωμένο Βασίλειο ενδιαφερόμαστε ιδιαίτερα για την κατάσταση των παραγωγών της Καραϊβικής. Λόγω της μακροχρόνιας σχέσης που έχουμε με την εν λόγω περιοχή, γνωρίζουμε απολύτως ότι εξαρτώνται επί του παρόντος από την παραγωγή μπανάνας, προκειμένου να στηρίξουν ολόκληρη την οικονομία τους.
<P>
Το Συμβούλιο αναγνωρίζει τη σημασία της μπανάνας, τόσο σε ό, τι αφορά τις εξαγωγές και την απασχόληση για τις χώρες της Καραϊβικής, αλλά και για όλες τις χώρες ΑΚΕ, όσο και σε ό, τι αφορά τις ιδιαίτερα περιφερειακές περιοχές της Ένωσης. Παράλληλα, αναγνωρίζουμε ότι οι τροποποιήσεις που προτείνει η Επιτροπή, αποτελούν τον καλύτερο τρόπο για να προχωρήσουμε στις πολύ δυσχερείς συνθήκες που διαμορφώθηκαν μετά την απόφαση του ΠΟΕ. Για αυτό είναι σημαντικό να καταλήξουμε σε συμφωνία το συντομότερο δυνατό, τόσο στο εσωτερικό της Ευρωπαϊκής Ένωσης όσο και έξω από αυτή, ώστε να παράσχουμε στην αγορά τη σταθερότητα που απαιτούν τόσο οι παραγωγοί όσο και οι έμποροι.
<P>
Δυστυχώς, ενώ φαίνεται ότι προχωρούμε προς μια αποδεκτή συμφωνία εντός της Ευρωπαϊκής Ένωσης, οι ενδείξεις από ορισμένους καταγγέλλοντες στο πλαίσιο του ΠΟΕ, είναι λιγότερο ενθαρρυντικές. Οι χώρες αυτές, βεβαίως, παρακολουθούσαν τις διαπραγματεύσεις για τις αναθεωρημένες ρυθμίσεις με έντονο ενδιαφέρον. Ισχυρίζονται ότι εκείνο που προτείνει η Επιτροπή, δεν αρκεί για να ευθυγραμμίσει το καθεστώς της μπανάνας με την απόφαση.
<P>
Οφείλω να ομολογήσω ότι θεωρώ τη συγκεκριμένη στάση πολύ απογοητευτική. Ελπίζω ότι, μόλις οι Ηνωμένες Πολιτείες και οι άλλες χώρες θα έχουν την ευκαιρία να δουν τα σημεία στα οποία συμφωνεί το Συμβούλιο, θα αποδεχθούν ότι εμείς, σε συνεργασία με την Επιτροπή, έχουμε βρει έναν λογικό τρόπο να εκπληρώσουμε όλες τις διεθνείς υποχρεώσεις μας - δηλαδή τις υποχρεώσεις που απορρέουν από τη Σύμβαση Λομέ, καθώς και τις υποχρεώσεις στο πλαίσιο του ΠΟΕ.
<P>
Ελπίζω διακαώς ότι αυτή θα είναι η κατάσταση, γιατί η αβεβαιότητα που δημιουργήθηκε από τη συνεχιζόμενη απειλή περαιτέρω δράσης εκ μέρους του ΠΟΕ, δεν θα συνέβαλλε ούτε στην εύρυθμη λειτουργία της αγοράς ούτε στην ικανότητα των παραγωγών ΑΚΕ και ΕΕ να προσαρμοστούν στις νέες ρυθμίσεις.
<P>
Είμαι πεπεισμένος ότι η πρόταση αντιπροσωπεύει μια προσεκτικά σταθμισμένη συμφιλίωση των υποχρεώσεων της Ένωσης στο πλαίσιο του ΠΟΕ με τις δεσμεύσεις που έχει αναλάβει έναντι των χωρών ΑΚΕ στο πλαίσιο της Σύμβασης Λομέ. Είμαι αποφασισμένος να καταλήξω σε συμφωνία στο Συμβούλιο των Υπουργών Γεωργίας, που θα διεξαχθεί τον Ιούνιο, και είμαι ιδιαίτερα ευγνώμων για τη βοήθεια που προσέφερε το Ευρωπαϊκό Κοινοβούλιο, ώστε να καταστεί εφικτός ο εν λόγω στόχος. Για άλλη μια φορά ζητώ συγγνώμη που είμαι υποχρεωμένος να αποχωρήσω.

<SPEAKER ID=155 NAME="Fischler">
Κύριε Πρόεδρε, κύριε Πρόεδρε του Συμβουλίου, αξιότιμοι κυρίες και κύριοι βουλευτές, πρώτα θα ήθελα να ευχαριστήσω κι εγώ θερμά τον κ. Thomas ως εισηγητή για την έκθεσή του για την τροποποίηση του κανονισμού περί κοινής οργάνωσης αγοράς στον τομέα της μπανάνας. Είναι γνωστό το σημείο εκκίνησης που κατέστησε αναγκαίο να τροποποιηθούν τα σημεία εκείνα του κανονισμού της οργάνωσης αγοράς της μπανάνας, βάσει των οποίων ρυθμίζεται το εμπόριο με τρίτες χώρες. Θα ήθελα να προσθέσω στο σημείο αυτό ότι οι διατάξεις του ΠΟΕ δεν έχουν επιπτώσεις στους εσωτερικούς κοινοτικούς κανόνες, και συνεπώς δεν χρήζουν τροποποίησης.
<P>
Οι πολυάριθμες τροπολογίες μπορούν να καταταγούν σε εννέα μεγάλα γενικά θέματα. Η πρώτη προβληματική αναφέρεται στην αυτόνομη δασμολογική ποσόστωση και στο ισοζύγιο. Σύμφωνα με την άποψη της Επιτροπής, οι σχετικές τροπολογίες δεν ανταποκρίνονται στις ανάγκες εφοδιασμού της διευρυμένης Κοινότητας των 15. Επίσης, πρέπει να διασφαλίσουμε ότι θα εκπληρώσουμε τις νόμιμες προσδοκίες εκείνων των συμμετεχόντων στην οικονομία που είχαν προηγουμένως το προνόμιο των 353.000 τόνων.
<P>
Κατά τα άλλα, θα ήθελα να επισημάνω ότι οποιαδήποτε αύξηση της αυτόνομης δασμολογικής ποσόστωσης είναι προς όφελος των μη παραδοσιακών χωρών ΑΚΕ και ότι οι παραγωγοί της ΕΕ πάντοτε κερδίζουν από την αύξηση της κατανάλωσης, επειδή οι ποσότητες που παράγουν δεν υπόκεινται σε περιορισμούς. Συνεπώς, η Επιτροπή δεν μπορεί να εγκρίνει τις τροπολογίες 11, 15, 23, 27, 28, 30, 31, 46 και 53.
<P>
Η δεύτερη προβληματική αφορά τον κανονισμό για τις αντισταθμιστικές πληρωμές. Η πρόταση της Επιτροπής διασφαλίζει το ότι ο κανονισμός είναι σύμφωνος με τις διατάξεις του ΠΟΕ, οι οποίες όμως δεν έχουν επιπτώσεις στους εσωτερικούς κοινοτικούς κανόνες. Συνεπώς, κατά την άποψη της Επιτροπής, δεν είναι ούτε αναγκαίο ούτε σκόπιμο να τροποποιηθεί ο κανονισμός αντισταθμιστικών πληρωμών. Θα ήθελα πάντως να υπογραμμίσω ότι δεν διασφαλίζεται πάντοτε η πλήρης αντιστάθμιση του εισοδήματος των παραγωγών της ΕΕ ανεξάρτητα από το πραγματικό επίπεδο των τιμών στην αγορά.
<P>
Ως εκ τούτου, οι τροπολογίες 5 έως 8, 10, 21, 22, 24 έως 26, 48 και 51 είναι κατά τη γνώμη της Επιτροπής προβληματικές. Όσον αφορά τους παραδοσιακούς προμηθευτές ΑΚΕ, στους οποίους αναφέρονται οι τροπολογίες 3, 6, 9, 36, 48, 55 και 57, στην πρόταση της Επιτροπής διατηρούνται οι υφιστάμενες προτιμήσεις ΑΚΕ. Πιστεύουμε ότι η τρίτη αιτιολογική σκέψη του αρχικού κανονισμού εγγυάται την πρόσβαση στην Κοινότητα. Στην πρόταση της Επιτροπής για ένα ειδικό πλαίσιο ενίσχυσης των παραδοσιακών παραγωγών ΑΚΕ πρόκειται να περιληφθεί μία ιδιαίτερη ενίσχυση, που ελπίζουμε ότι σύντομα θα γίνει δεκτή και ήταν ήδη προηγουμένως αντικείμενο ψηφοφορίας για την διαδικασία κατεπείγοντος. Γι' αυτό, η Επιτροπή είναι της γνώμης ότι δεν είναι απαραίτητες σχετικές τροποποιήσεις της πρότασής μας. Θα έπρεπε να προσθέσω ότι, όσον αφορά τις τροπολογίες 48 και 55, η αναθεώρηση των μηχανισμών του ΠΟΕ υπερβαίνει τα όρια του συγκεκριμένου κανονισμού.
<P>
Σχετικά με τις τροπολογίες 14, 28, 45, 50 και 52 αναφορικά με τις μη παραδοσιακές μπανάνες ΑΚΕ, άποψη της Επιτροπής είναι ότι η πρόσβαση των μη παραδοσιακών μπανανών ΑΚΕ στην Κοινότητα διασφαλίζεται ήδη επαρκώς με την προτίμηση των 200 Ecu. Για την τροπολογία 50 πρέπει να παρατηρηθεί ότι η ποσότητα των 857.000 τόνων αφορά μόνο τους παραδοσιακούς παραγωγούς ΑΚΕ και ότι ο καθορισμός της συγκεκριμένης ποσότητας εξασφαλίζει την πρόσβαση στην Ένωση. Οι τροπολογίες 16, 17 και 32 αφορούν ειδικά την Σομαλία. Αν εγκρίναμε μία ιδιαίτερη ποσόστωση για την Σομαλία, θα παραβαίναμε σαφώς τις διατάξεις του ΠΟΕ, καθώς και την προτιμησιακή παροχή αδειών. Αλλωστε, η Σομαλία έτσι κι αλλιώς επωφελείται από την συνολική ποσόστωση ΑΚΕ, μολονότι δεν έχει υπογράψει την τελευταία Σύμβαση Λομέ.
<P>
Ο επόμενος κύκλος προβλημάτων αφορά τις άδειες εισαγωγής και τον σχετικό κανονισμό. Ο ισόρροπος εφοδιασμός διασφαλίζεται από τις ποσοστώσεις τρίτων χωρών, και όχι από τον κανονισμό για τις άδειες εισαγωγής. Αλλωστε, οι λεπτομέρειες του συστήματος αδειών για τις μπανάνες και οι συντελεστές επέκτασης για τον υπολογισμό του αριθμού των αδειών που πρέπει να κατανέμονται ετησίως σε κάθε ομάδα συμμετεχόντων αποφασίζονται βάσει της διαδικασίας της επιτροπής διαχείρισης. Γι' αυτό δεν μπορώ να δεχθώ τις τροπολογίες 12, 13, 33 έως 35, 44 και 49.
<P>
Τώρα ως προς το ζήτημα των δίκαιων συνθηκών ανταγωνισμού που, όπως ξέρω, ενδιαφέρει ιδιαίτερα πολλούς βουλευτές. Το θέμα αυτό αφορά τις τροπολογίες 1 έως 4, 18, 19, 37, 38, 40, 44, 54, 55 και 58 έως 60. Θα ήθελα να υπογραμμίσω ότι ασφαλώς η Επιτροπή είναι υπέρμαχος των δίκαιων συνθηκών ανταγωνισμού και της οικολογικής καλλιέργειας της γης. Όμως, κατά την άποψή μας, θα έπρεπε τα αντίστοιχα μέτρα να είναι οριζόντια και να μην είναι κατασκευασμένα μόνο για τις μπανάνες. Αυτόν τον καιρό, το συγκεκριμένο θέμα αποτελεί αντικείμενο ανάλυσης στις αρμόδιες υπηρεσίες, προκειμένου να διασαφηνιστεί η θέση της Επιτροπής για το ζήτημα των δίκαιων συνθηκών ανταγωνισμού. Γι' αυτό, δεν θα ήθελα να προεξοφλήσω εδώ την έκβαση των αναλύσεων της Επιτροπής.
<P>
Η τροπολογία 29 σκοπεύει να διασφαλίσει ότι οι μικροί προμηθευτές, κυρίως οι μικρότερες χώρες ΑΚΕ, δεν θα βλαφτούν από την θέσπιση δασμολογικών ποσοστώσεων. Όμως, οι διατάξεις του ΠΟΕ προσφέρουν ήδη στους μικρούς προμηθευτές υψηλότερη προστασία, και τις συγκεκριμένες διατάξεις θα τις τηρήσουμε. Συνεπώς, από την σκοπιά της Επιτροπής, δεν φαίνεται αναγκαία μια τροποποίηση της αρχικής διατύπωσης.
<P>
Κατά την γνώμη της Επιτροπής, μεσολαβεί αρκετός χρόνος μέχρι τον έλεγχο στο τέλος του 2005, ώστε να μπορέσει να αποδειχθεί η πλήρης λειτουργικότητα του κανονισμού και να ελεγχθεί η αποτελεσματικότητά του. Συνεπώς δεν μπορώ να αποδεχθώ τις τροπολογίες που προτείνουν διαφορετικές ημερομηνίες λήξης της ισχύος του κανονισμού ή διαφορετικές ημερομηνίες ελέγχου.
<P>
Η Επιτροπή χαιρετίζει την εποικοδομητική συνεργασία του Ευρωπαϊκού Κοινοβουλίου σε αυτό το εξαιρετικά δύσκολο και εν μέρει συναισθηματικά φορτισμένο θέμα, που είναι υψίστης σημασίας τόσο από ενδοκοινοτική, όσο και από διεθνή σκοπιά. Η προσεκτική αντιμετώπιση των τροπολογιών από την Επιτροπή σχετίζεται με το ότι πρέπει να προσπαθήσουμε να αποφύγουμε μία δεύτερη ομάδα εργασίας του Οργάνου Διευθέτησης Διαφορών του ΠΟΕ για την συγκεκριμένη υπόθεση, επειδή αυτό θα έβλαπτε οπωσδήποτε σοβαρά το διεθνές γόητρο της Ευρωπαϊκής Ένωσης και όλων των θεσμικών οργάνων της.
<P>
(Χειροκροτήματα)

<SPEAKER ID=156 NAME="Πρόεδρος">
Ευχαριστώ πολύ, Επίτροπε κ. Fischler.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=157 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-0474/98).

<SPEAKER ID=158 NAME="Πρόεδρος">
Αφού καλωσορίσω την Επίτροπο κ. Wulf-Mathies, σας προτείνω, αφού λάβετε τη θέση σας, να απαντήσετε στην ερώτηση αριθ. 45 του κ. Richard Corbett (H0501/98):
<P>
Θέμα: Ξέπλυμα χρημάτων και μετάβαση στο ενιαίο νόμισμα
<P>
Tο άρθρο 3 της Οδηγίας του Συμβουλίου του 1991 σχετικά με την πρόληψη της χρησιμοποίησης του χρηματοπιστωτικού συστήματος για το ξέπλυμα χρημάτων προβλέπει την υποχρέωση παροχής στοιχείων για πελάτες οι οποίοι πραγματοποιούν δοσοληψίες για ποσά ύψους 15.000 Ecu και άνω. Εφαρμόζεται αυτή η διάταξη άραγε και σε χρήματα που μετατρέπονται από άλλα εθνικά νομίσματα σε ευρώ; Εάν όχι, για ποιο λόγο; Σκοπεύει άραγε η Επιτροπή να υποβάλει προτάσεις προκειμένου να διασφαλίσει ότι η μετάβαση στο ευρώ θα προσφέρει μία μοναδική ευκαιρία για τον εκμηδενισμό της αξίας μεγάλων χρηματικών ποσών που βρίσκονται στα χέρια εγκληματικών και άλλων οργανώσεων;

<SPEAKER ID=159 NAME="Wulf-Mathies">
Κύριε Πρόεδρε, οι υποχρεώσεις της οδηγίας του Συμβουλίου που αφορά την παρεμπόδιση της χρησιμοποίησης του χρηματοπιστωτικού συστήματος για ξέπλυμα χρημάτων θα ισχύουν πλήρως και όταν θα γίνει η μετάβαση στο ευρώ κατά την μετατροπή του εθνικού νομίσματος στο ενιαίο νόμισμα. Όμως, αυτόν τον καιρό σύμφωνα με την οδηγία απαγορεύεται μόνον το ξέπλυμα χρημάτων που προέρχονται από ναρκωτικά. Για τον λόγο αυτόν, σχεδιάζεται να επεκταθεί η απαγόρευση σε ένα ευρύτερο φάσμα σοβαρών αδικημάτων. Σύμφωνα με την οδηγία, οποιοσδήποτε θέλει να ανοίξει έναν τραπεζικό λογαριασμό ή έναν λογαριασμό καταθέσεων ταμιευτηρίου, υποχρεούται σε παροχή στοιχείων για το πρόσωπό του, τα δε αποδεικτικά στοιχεία της ταυτότητάς του πρέπει να τηρηθούν για τουλάχιστον πέντε χρόνια. Επιπλέον, πρέπει να εξακριβώνεται η ταυτότητα όλων των πελατών που πραγματοποιούν δοσοληψίες ύψους 15.000 Ecu και άνω. Αυτό γίνεται ανεξάρτητα από το αν η δοσοληψία πραγματοποιείται με μία μοναδική διαδικασία ή με περισσότερες, μεταξύ των οποίων υφίσταται ή φαίνεται να υφίσταται σχέση.
<P>
Αν συντρέχει λόγος να υποτεθεί ότι ο πελάτης ενεργεί για λογαριασμό τρίτου, πρέπει να γίνει προσπάθεια να εξακριβωθεί η ταυτότητα του οικονομικού ιδιοκτήτη. Αν υπάρχει υποψία ξεπλύματος χρήματος, η ταυτότητα του πελάτη πρέπει να εξακριβωθεί οπωσδήποτε, όποιο κι αν είναι το ποσόν της δοσοληψίας. Όλες οι ύποπτες δοσοληψίες πρέπει να αναφέρονται στις αρμόδιες αρχές. Η Επιτροπή περιμένει από τις τράπεζες και τους χρηματοπιστωτικούς οργανισμούς διαρκή επαγρύπνηση για το διάστημα έως την μετάβαση στο ευρώ, κατά το οποίο ορισμένοι εγκληματίες θα μπορούσαν να επιχειρήσουν να επαναδιοχετεύσουν τα μετρητά τους στο χρηματοπιστωτικό σύστημα ή να μετατρέψουν εθνικό νόμισμα σε άλλο νόμισμα. Το ίδιο ισχύει και για την περίοδο προσαρμογής αυτήν καθ' αυτήν.
<P>
Βέβαια, η Επιτροπή ταυτόχρονα παραδέχεται ότι θα μπορούσαν να προκύψουν επιπρόσθετες δυσκολίες για τις τράπεζες, ιδιαίτερα κατά την αποκάλυψη ύποπτων δοσοληψιών κάτω από το όριο των 15.000 Ecu, αν εμφανιστούν εκεί πάρα πολλοί άγνωστοι πελάτες. Η Επιτροπή συνεχίζει τις εσωτερικές της διαβουλεύσεις για τις ενδεχόμενες επιδράσεις της προσαρμογής στο ευρώ στην καταπολέμηση του ξεπλύματος χρήματος. Με το ίδιο θέμα θα ασχοληθεί και η επιτροπή επαφών για το ξέπλυμα χρήματος που συστάθηκε στο πλαίσιο της οδηγίας. Ακόμη, η Επιτροπή σύντομα θα ψηφίσει για την δεύτερη έκθεση σχετικά με τη μεταφορά της οδηγίας για το ξέπλυμα χρήματος και προβλέπεται να την καταθέσει στο Κοινοβούλιο πριν από τις καλοκαιρινές διακοπές.

<SPEAKER ID=160 NAME="Corbett">
Σας ευχαριστώ, κυρία Επίτροπε, για τη λεπτομερή απάντηση, η οποία είναι πολύ ενθαρρυντική. Αλλά θα σας παρότρυνα να προχωρήσετε περαιτέρω και να διασφαλίσετε ότι θα αδράξουμε τη μοναδική αυτή ευκαιρία. Η παραοικονομία είναι εν πολλοίς οικονομία ρευστού. Οι έμποροι ναρκωτικών και άλλοι προτιμούν να πραγματοποιούν τις συναλλαγές τους τοις μετρητοίς, παρά μέσω τραπεζικών λογαριασμών, γιατί έτσι δεν αφήνουν κανένα ίχνος. Με τη μετάβαση στο ευρώ, σε κάποιο βαθμό θα αναγκαστούν να μετατρέψουν τα παλαιά τραπεζογραμμάτια και κέρματα σε ευρώ και, στο σημείο αυτό, υπάρχει η δυνατότητα ελέγχου και παρακολούθησης των στοιχείων που ενδεχομένως λάμβαναν από άλλες πηγές. Αυτός είναι ο λόγος, για τον οποίο η πλήρης και σωστή εφαρμογή της συγκεκριμένης οδηγίας και τα περαιτέρω μέτρα, στα οποία αναφερθήκατε, είναι σημαντικά για να εκμεταλλευθούμε την παρούσα ευκαιρία, ώστε να αποκτήσουμε πρόσθετο πλεονέκτημα κατά τη μετάβαση στο ενιαίο νόμισμα, πάνω και πέρα από τα οικονομικά οφέλη που θα μας αποφέρει. Σας παροτρύνω, αν μου επιτρέπετε, να επιμείνετε.

<SPEAKER ID=161 LANGUAGE="DE" NAME="Wulf-Mathies">
Κύριε Πρόεδρε, πιστεύω ότι συμφωνούμε στα ουσιώδη σημεία. Θα εξακολουθήσουμε να παρακολουθούμε με προσοχή τα πράγματα και θα προσπαθήσουμε να αντιδράσουμε και με την νέα πρόταση οδηγίας σε ενδεχόμενα προβλήματα. Πρέπει όμως να μην ξεχνά κανείς ότι είναι πιθανόν να ανταλλαγούν παλιά τραπεζογραμμάτια και από εντελώς αθώους πολίτες που προτιμούν να τα κρατούν σπίτι τους κι όχι να τα καταθέτουν σε κάποιον λογαριασμό. Γι' αυτό πρέπει να δοθεί μεγάλη προσοχή κυρίως στην πληροφόρηση και στις απαραίτητες προετοιμασίες στις τράπεζες.

<SPEAKER ID=162 NAME="Πρόεδρος">
Ερώτηση αριθ. 46 του κ. Γεωργίου Αναστασόπουλου (Η-0542/98):
<P>
Θέμα: Υποχρέωση της Επιτροπής για τον έλεγχο της χρήσεως των κοινοτικών κονδυλίων ώστε να αποτραπεί η εκμετάλλευσή τους για κυβερνητική προπαγάνδα
<P>
Εν όψει της χρησιμοποιήσεως στην Ελλάδα σημαντικών κοινοτικών κονδυλίων (όπως π.χ. 1.5 δισ. δρχ από το ΚΠΣ), για κυβερνητική προπαγάνδα, της παρουσιάσεως τηλεοπτικών σποτ και εκπομπών αυτής της υφής χωρίς σεβασμό των πολιτικών ισορροπιών, αλλά και του αποκλεισμού των ευρωβουλευτών από την ενημέρωση της ελληνικής κοινής γνώμης, ερωτάται η Επιτροπή:
<P>
Τί ποσά από τα κοινοτικά κονδύλια έχουν διατεθεί μέχρι σήμερα κατά την τελευταία τριετία, για ανάλογες δράσεις και γιατί δεν έχει ασκήσει έλεγχο ώστε να εφαρμοστούν οι αρχές που έχουν συμφωνηθεί με το Κοινοβούλιο; Καθώς μάλιστα, το 1998 αποτελεί στην Ελλάδα έτος νομαρχιακών και δημοτικών εκλογών, προτίθεται η Επιτροπή, μετά τις καταγγελίες που έχουν υποβληθεί, να μεταβάλει το υφιστάμενο μέχρι τώρα σύστημα, ώστε να αποτραπεί η μονομερής χρησιμοποίηση των κοινοτικών κονδυλίων για τη διαφήμιση της κυβερνήσεως και υπουργών και να επιτευχθεί η προβολή της κοινοτικής συμβολής για την ανάπτυξη της χώρας;

<SPEAKER ID=163 NAME="Wulf-Mathies">
Κύριε Πρόεδρε, σύμφωνα με το ισχύον κοινοτικό δίκαιο τα κράτη μέλη μεριμνούν για επαρκή δημοσιότητα των δράσεων που προωθούνται από τα διαρθρωτικά ταμεία, προκειμένου να επιστήσουν την προσοχή των πιθανών ευνοούμενων, καθώς και των οικονομικών οργανισμών, στις δυνατότητες που προσφέρουν οι εν λόγω δράσεις, και ενημερώνουν την κοινή γνώμη για την εργασία των ευρωπαϊκών διαρθρωτικών ταμείων.
<P>
Το λειτουργικό πρόγραμμα "Τεχνική βοήθεια στο πλαίσιο του κοινοτικού πλαισίου στήριξης για την Ελλάδα» προβλέπει την εφαρμογή ενός σχεδίου δράσης για την δημοσιότητα και την πληροφόρηση, για το οποίο έχουν διατεθεί 6, 2 εκ. Ecu. Τα εθνικά και τα περιφερειακά προγράμματα και οι κοινοτικές πρωτοβουλίες περιλαμβάνουν επίσης μέτρα προβολής και πληροφόρησης, για τα οποία έχουν διατεθεί μικρότερα ποσά. Σύμφωνα με την αρχή της επικουρικότητας, οι ελληνικές αρχές είναι αρμόδιες για την κανονική διεξαγωγή των διαδικασιών πρόσκλησης υποβολής προσφορών και ανάθεσης ως προς τα μέτρα προβολής και πληροφόρησης.
<P>
Πριν από την πρόσκληση υποβολής προσφορών έγιναν διαβουλεύσεις με την Επιτροπή για την περιγραφή των αντιστοίχων έργων. Το αρμόδιο ελληνικό υπουργείο διεξήγαγε διαβουλεύσεις με την Επιτροπή για το σχέδιο δράσης και για τον εθνικό οδηγό "Προβολή και πληροφόρηση», προκειμένου να εξασφαλίσει μία κοινή προσέγγιση. Όλες οι δράσεις που αποφασίστηκαν από τις ελληνικές αρχές στον τομέα της προβολής και της πληροφόρησης συμφωνούν με τις διατάξεις του αντίστοιχου κοινοτικού οδηγού.
<P>
Από όσα γνωρίζει η Επιτροπή, τα διαφημιστικά μηνύματα στην τηλεόραση, στο ραδιόφωνο και στον τύπο είναι πολιτικά ουδέτερα. Ούτε για το πρόγραμμα δράσης που εγκαινιάστηκε το 1997 υπήρξαν μέχρι τώρα ενστάσεις. Έτσι, σύμφωνα με τις πληροφορίες μας, ο ίδιος ο ερωτών, ο κ. Αντιπρόεδρος, είχε ενεργό συμμετοχή στα μέτρα. Στις εκπομπές λόγου που διοργανώθηκαν το 1997 διασφαλίστηκε επανειλημμένα η συμμετοχή βουλευτών του Ευρωπαϊκού Κοινοβουλίου που εκπροσωπούν τις σημαντικότερες πολιτικές κατευθύνσεις.
<P>
Η Επιτροπή θα καλέσει τις αρμόδιες ελληνικές αρχές να διασφαλίσουν και στο μέλλον μία ισόρροπη συμμετοχή. Εφόσον στην Ελλάδα θα διεξαχθούν τον Οκτώβριο του 1998 δημοτικές εκλογές, συμφωνήθηκε με την ελληνική κυβέρνηση να σταματήσει η συγχρηματοδοτούμενη από τα διαρθρωτικά ταμεία εκστρατεία προβολής και πληροφόρησης από τον Αύγουστο μέχρι τον Οκτώβριο για να προληφθεί κάθε ενδεχόμενη κριτική.

<SPEAKER ID=164 NAME="Αναστασόπουλος">
Αναρωτιέμαι αν η Επίτροπος μπορεί να είναι ικανοποιημένη με την απάντηση που μου έδωσε, όταν οι καταγγελίες υπάρχουν. Και φοβάμαι ότι δεν υπάρχει η ουδετερότητα την οποία η Επίτροπος υποστήριξε. Οι υπηρεσίες της Επιτροπής δεν έχουν ενημερώσει την Επιτροπή ότι γίνεται χρήση των κοινοτικών κονδυλίων για κυβερνητική προπαγάνδα και για την προβολή υπουργών; Και ας μη συγχέουμε ορισμένες δράσεις ενημερώσεως, στις οποίες συμμετέχει και το Ευρωπαϊκό Κοινοβούλιο και στις οποίες συμπροεδρεύω μιας επιτροπής μαζί με τον Επίτροπο κ. Marcelino Oreja και δίνουμε κατευθυντήριες γραμμές και σε ορισμένες απ' αυτές τις δράσεις έχουν μετάσχει και έλληνες συνάδελφοι ευρωβουλευτές. Το ένα δεν έχει σχέση με το άλλο. Τον τελευταίο καιρό δεν συμμετέχουν έλληνες ευρωβουλευτές σε ορισμένες από αυτές τις ενημερωτικές εκπομπές και είναι ένα από τα στοιχεία της καταγγελίας.

<SPEAKER ID=165 LANGUAGE="DE" NAME="Wulf-Mathies">
Κύριε Πρόεδρε, νομίζω ότι διασαφήνισα επαρκώς ότι, εκτός από μία και μοναδική περίπτωση, δεν μας γνωστοποιήθηκαν παράπονα και ότι έχουμε ήδη ενεργήσει προληπτικά. Πιστεύω ότι αυτό διασφαλίζει αρκετή ουδετερότητα. Φυσικά, δεν μπορεί κανείς να εμποδίσει το να δίδονται τέτοιου είδους πληροφορίες και από τους αρμόδιους υπουργούς. Αυτό άλλωστε είναι αναγκαίο, κατά τη γνώμη μου, και προς το συμφέρον της ορθότητας των πληροφοριών.
<P>
Επιτρέψτε μου όμως να τονίσω σαφώς γι' άλλη μια φορά ότι στην Ελλάδα, κατά την άποψή μας, όχι μόνο διατηρείται η κομματική και πολιτική ουδετερότητα, αλλά υπάρχουν επιπλέον και ορισμένα πολύ θετικά μέτρα, όπως για παράδειγμα δράσεις της Επιτροπής και του Ευρωπαϊκού Κοινοβουλίου στα ανώτερα εκπαιδευτικά ιδρύματα της χώρας, που είναι τουλάχιστον από την δική μας σκοπιά υποδειγματικά. Θα ευχόμουν να το έκαναν αυτό και κάποια άλλα κράτη μέλη αντικείμενο της εκπαίδευσης στα εκπαιδευτικά ιδρύματα. Συνεπώς θεωρούμε ότι έγιναν οι απαραίτητες προετοιμασίες για να αποτραπεί η ενδεχόμενη κατάχρηση.

<SPEAKER ID=166 NAME="Πρόεδρος">
Ευχαριστώ πολύ, κυρία Wulf-Mathies. Αλλά εφιστώ ακόμη την προσοχή σας σε αυτήν την ερώτηση γιατί έχω δύο αιτήματα για παραχώρηση του λόγου και, σύμφωνα με τον Κανονισμό, πρέπει να τα ικανοποιήσω. Κατ' αρχάς τον λόγο έχει ο κ. Χατζιδάκης για χρόνο ενός λεπτού.

<SPEAKER ID=167 NAME="Χατζηδάκης">
Κυρία Επίτροπε, είναι ασφαλώς θετικό αυτό που μας είπατε ότι από το τέλος Αυγούστου μέχρι το τέλος Οκτωβρίου θα σταματήσει η προβολή αυτών των «πολιτικώς ουδετέρων» μηνυμάτων, διότι κατά την άποψή μου δεν είναι. Εν πάση περιπτώσει, σας ευχαριστώ προσωπικά για την παρέμβαση αυτή της Επιτροπής, διότι πραγματικά είναι κάτι, εν όψει των δημοτικών και νομαρχιακών εκλογών στην Ελλάδα, αλλά από κει και πέρα θέλω να σταθώ σε δύο σημεία.
<P>
Ισόρροπη συμμετοχή στις εκπομπές δεν υπάρχει. Υπήρξε εκπομπή, κυρία Επίτροπε, στην οποία δεν υπήρχε κανένας εκπρόσωπος της Ν.Δ. Είμαστε το δεύτερο κόμμα στη Βουλή, με το 38 % του εκλογικού Σώματος, και δεν υπήρχε εκπρόσωπός μας. Και αυτό θα πρέπει να το ελέγξετε. Είναι χαρακτηριστικό ότι εγώ εδώ, ως συντονιστής του Ευρωπαϊκού Λαϊκού Κόμματος σε θέματα περιφερειακής πολιτικής, ποτέ δεν έχω κληθεί σε τέτοια εκπομπή. Δεν το θέτω ως προσωπικό παράπονο αλλά, απλώς, για να καταλάβετε ποιο είναι το κλίμα και να δράσετε αναλόγως.
<P>
Τελειώνω, ρωτώντας σας το εξής: ξέρετε εάν στα περιφερειακά επιχειρησιακά προγράμματα, στα ΠΕΠ, έχουν τηρηθεί οι κανόνες όσον αφορά την ανάθεση των διαφημιστικών μηνυμάτων σε διαφημιστικές εταιρείες; Δεν αναφέρομαι στο εθνικό κομμάτι, όπου τηρήθηκαν οι κανόνες, αλλά στα περιφερειακά προγράμματα. Είναι ενήμερη η Επιτροπή ότι δεν τηρήθηκαν οι κανόνες εκεί;

<SPEAKER ID=168 LANGUAGE="DE" NAME="Wulf-Mathies">
Σύμφωνα με τις πληροφορίες μας, οι κοινοτικές οδηγίες και διατάξεις τηρήθηκαν. Θα θεωρούσα σωστό να μας ενημερώσετε για συγκεκριμένες περιπτώσεις σχετικά με τις οποίες θέλετε να διαμαρτυρηθείτε. Δεν είμαστε γενική αρχή τηλεοπτικού ελέγχου. Όταν υπάρχουν προβλήματα, τα ερευνούμε το καθένα χωριστά. Αλλά νομίζω ότι δεν θα μας βοηθήσει τώρα μία θεωρητική συζήτηση εδώ στο Κοινοβούλιο.

<SPEAKER ID=169 NAME="Πρόεδρος">
Ευχαριστώ πολύ, κυρία Wulf-Mathies. Όπως σας είπα όμως θα επιστήσω την προσοχή σας στο ίδιο θέμα γιατί ο κ. Seppδnen επίσης επιθυμεί να σας κάνει μια συμπληρωματική ερώτηση. Για χρόνο ενός λεπτού τον λόγο έχει ο κ. Seppδnen.

<SPEAKER ID=170 LANGUAGE="FI" NAME="Seppδnen">
Αξιότιμε κύριε Πρόεδρε, αξιότιμη κυρία Επίτροπε, το πρόβλημα αυτό δεν αφορά μόνο την Ελλάδα. Ισχυρίζομαι, πως όσον αφορά και την δική μου χώρα, τη Φινλανδία, η Επιτροπή ασκεί με τα χρήματά της πολιτική προπαγάνδα, η οποία δεν είναι ισότιμη και στην οποία δεν λαμβάνεται υπόψη ότι, και στη χώρα μας, οι διάφορες ομάδες πολιτών τηρούν κριτική στάση για τις αποφάσεις που λαμβάνονται στην Ένωση. Ως εκ τούτου, επισύρω την προσοχή σας στο γεγονός ότι στη Φινλανδία ξοδεύονται πόροι, για παράδειγμα, για την ενημέρωση σχετικά με την καθιέρωση του ευρώ, και ότι αυτοί οι πόροι μπορούν να χρησιμοποιηθούν μόνο από τις μη κυβερνητικές οργανώσεις, που τηρούν θετική στάση σχετικά με το ευρώ. Αξιότιμη κυρία Επίτροπε, θεωρείτε σωστό πως στο εν λόγω ζήτημα μόνο η λεγόμενη πλευρά του "ναι» μπορεί να έχει πρόσβαση σε πόρους για την προπαγάνδα, που εκείνη θεωρεί σημαντική;

<SPEAKER ID=171 LANGUAGE="DE" NAME="Wulf-Mathies">
Λοιπόν, ξαναλέω: πρόκειται για την αρχή της επικουρικότητας. Δηλαδή τα κράτη μέλη είναι αρμόδια για αυτά τα μέτρα προβολής στο πλαίσιο των γενικών διατάξεων που έχει θεσπίσει η Επιτροπή. Αν υπάρχουν συγκεκριμένες καταγγελίες, θα πρέπει να τις ερευνήσουμε. Όμως πιστεύω ότι είναι δύσκολο να συνεχίσουμε τώρα να συζητούμε θεωρητικά για το θέμα αυτό.

<SPEAKER ID=172 NAME="Πρόεδρος">
Ερώτηση αριθ. 47 της κυρίας Charlotte Cederschiφld (Η-0556/98):
<P>
Θέμα: Έλεγχος της καταβολής φόρου κατανάλωσης
<P>
Σύμφωνα με νομοσχέδιο της σουηδικής κυβέρνησης (πρόταση 1998/97: 100) πρόκειται να αυξηθεί η δυνατότητα της διεξαγωγής ελέγχων για την καταβολή φόρου κατανάλωσης. Αιτία για το γεγονός αυτό είναι κυρίως το αυξανόμενο διασυνοριακό εμπόριο με οινοπνευματώδη ποτά και προϊόντα καπνού. Για παράδειγμα, η γερμανική εταιρεία Warendienst OCC GmbH προσφέρει μέσω του Ίντερνετ εμπορεύματα από τη Γερμανία σε μεμονωμένα άτομα στη Σουηδία. Σύμφωνα με την πρόταση της κυβέρνησης θα μπορούν τα τελωνεία να κατάσχουν και να ελέγχουν εμπορεύματα όταν υπάρχει κίνδυνος μη καταβολής του φόρου κατανάλωσης. Εκτός αυτού προτείνεται να δοθεί η δυνατότητα στα τελωνεία να ανοίγουν προσωπικά πακέτα όταν υπάρχει η υποψία ότι αυτά περιλαμβάνουν οινοπνευματώδη ή καπνά.
<P>
Θεωρεί η Επιτροπή ότι το παρόν νομοσχέδιο συμμορφώνεται με τις αρχές της εσωτερικής αγοράς και με την προστασία της προσωπικής ανταλλαγής επιστολών όπως καθορίζεται στην ευρωπαϊκή σύμβαση;

<SPEAKER ID=173 NAME="Wulf-Mathies">
Κύριε Πρόεδρε, κυρία βουλευτή, οι διατάξεις της εσωτερικής αγοράς δεν εμποδίζουν τα κράτη μέλη να διεξάγουν ελέγχους στο εσωτερικό τους. Οι κοινοτικές διατάξεις ορίζουν σαφώς ότι οι φόροι κατανάλωσης καθορίζονται σύμφωνα με τις διαδικασίες του κάθε κράτους μέλους. Συνεπώς, τα κράτη μέλη μπορούν να θεσπίσουν δικά τους συστήματα ελέγχου, αν αυτά δεν δημιουργούν διατυπώσεις στα σύνορα και βρίσκονται σε συμφωνία με τις γενικές αρχές του κοινοτικού δικαίου αναφορικά με την τις αρχές της μη διάκρισης και της αναλογικότητας.
<P>
Η Επιτροπή δεν μπόρεσε μεν να ελέγξει διεξοδικά τις προτεινόμενες τροποποιήσεις, σύμφωνα όμως με τις υπάρχουσες πληροφορίες προφανώς οι αμφισβητούμενες διατάξεις δεν βρίσκονται σε αντίθεση με τις αρχές της ενιαίας αγοράς.

<SPEAKER ID=174 LANGUAGE="SV" NAME="Cederschiφld">
Ευχαριστώ για την απάντηση. Ωστόσο, η ερώτησή μου ήταν, αν αυτή η πρόταση βρίσκεται σε συμφωνία με τη Σύμβαση για τα Δικαιώματα του Ανθρώπου, εφόσον, σύμφωνα με το κοινοτικό δίκαιο, η εισαγωγή από ιδιώτες ειδών καπνού και αλκοόλ από άλλες χώρες της ΕΕ είναι ένα δικαίωμα του πολίτη.
<P>
Ο νόμος που θα ισχύει από την 1η Ιουλίου, δίνει το δικαίωμα στα τελωνεία να ανοίγουν ιδιωτικές επιστολές και δέματα από άλλες χώρες της ΕΕ. Αυτό, σύμφωνα με νομικούς εμπειρογνώμονες επί θεμάτων ΕΕ που εξέφρασαν την άποψή τους επ' αυτού, δεν είναι σύμφωνο με το σουηδικό συνταγματικό δίκαιο, ή το κοινοτικό δίκαιο. Επίσης, το Νομικό Συμβούλιο, ο Γενικός Εισαγγελέας και ο Δικηγορικός Σύλλογος της Σουηδίας θεωρούν ότι αυτό δεν επιτρέπεται. Η πρόταση έρχεται όντως σε σύγκρουση με τα ανθρώπινα δικαιώματα, διότι αυτά επιτρέπουν περιορισμό του απορρήτου των επιστολών μόνο αν απειλείται η οικονομική ευημερία της χώρας, κάτι που δεν συμβαίνει στην προκειμένη περίπτωση. Εδώ, λοιπόν, θα είναι δυνατόν να κατάσχονται και να δημεύονται "ύποπτα» φορτηγά αυτοκίνητα, με μια απλή δικαστική απόφαση χωρίς δημόσια, αμερόληπτη δίκη.
<P>
Θέλω μόνο να ρωτήσω, αν η Επίτροπος, κ. Wulf - Mathies, θεωρεί ότι αυτό είναι σύμφωνο με τα ανθρώπινα δικαιώματα και αν το διασυνοριακό εμπόριο δεν είναι σημαντικότερο από το δικαίωμα του κρατους μέλους να αποσπά φόρους.

<SPEAKER ID=175 LANGUAGE="DE" NAME="Wulf-Mathies">
Ναι, κυρία βουλευτή, πρέπει δυστυχώς να σας απογοητεύσω, γιατί η Κοινότητα δεν είναι μέλος της Ευρωπαϊκής Σύμβασης Δικαιωμάτων του Ανθρώπου. Γι' αυτό, η Επιτροπή δεν μπορεί να εκφέρει γνώμη για το αν οι εθνικές νομοθεσίες βρίσκονται σε συμφωνία με συγκεκριμένες διατάξεις της Ευρωπαϊκής Σύμβασης.

<SPEAKER ID=176 LANGUAGE="SV" NAME="Andersson">
Θέλω να ευχαριστήσω την Επίτροπο για την αποσαφηνιστική απάντηση, διότι η ερώτηση της κ. Cederschiφld είναι, όπως εγώ το βλέπω, μια παρέμβαση στην σουηδική προεκλογική διαδικασία, καθώς έχουμε εκλογές τον Σεμπτέμβριο. Υπάρχει ένα κόμμα στη σουηδική Βουλή, που τάσσεται εναντίον αυτής της πρότασης που έχει υποβληθεί τώρα στη Βουλή, συγκεκριμένα το Συντηρητικό Κόμμα, ενώ, αντιθέτως, τα υπόλοιπα κόμματα θεωρούν ότι οι προτάσεις που ισχύουν τώρα για τη διατήρηση των κανονισμών των ειδικών φόρων και για τη διατήρηση των κανονισμών που αφορούν το όριο ηλικίας που έχουμε για την πώληση αλκοόλ και καπνού, είναι σύμφωνες τόσο με την ενιαία αγορά όσο και με την Ευρωπαϊκή Συνθήκη. Εκτός αυτού, αυτά τα θέματα μπορούν να τεθούν σε κρίση. Η συντριπτική πλειοψηφία των κομμάτων στη Σουηδία συμμερίζεται την άποψη της Επιτρόπου, ότι αυτές οι προτάσεις, που επεξεργαζόμαστε εδώ, δεν έρχονται σε σύγκρουση με την ενιαία αγορά.

<SPEAKER ID=177 NAME="Πρόεδρος">
Ευχαριστώ πολύ, κύριε Andersson. Η κυρία Wulf-Mathies δεν επιθυμεί να παρέμβει σχετικά με αυτό το ζήτημα. Η κυρία Cederschiφld γνωρίζει πως δεν μπορώ να της δώσω τον λόγο γιατί ο Κανονισμός δεν μου το επιτρέπει. Επομένως, κυρία Επίτροπε, κυρίες και κύριοι, σας προτείνω να περάσουμε στην ερώτηση αριθ. 48 του κυρίου Pedro Marset Campos (H-0573/98):
<P>
Θέμα: Συμφωνία της 18ης Μαΐου 1998, μεταξύ της ΕΕ και των ΗΠΑ, σχετικά με τις εξωεδαφικές κυρώσεις που προβλέπουν οι νόμοι Χέλμς-Μπάρτον (Κούβα) και ILSA (Ιράν/Λιβύη)
<P>
Μετά τη δέσμευση της ΕΕ να «αποθαρρύνει» στο μέλλον ευρωπαϊκές επενδύσεις σε απαλλοτριωμένα αγαθά στην Κούβα, πιστεύει η Επιτροπή ότι η συμφωνία αυτή προσδίδει εξωεδαφική ισχύ σε μονομερείς ρυθμίσεις των ΗΠΑ, κατά παράβαση των αρχών του διεθνούς δικαίου; ότι η συμφωνία αυτή θα βλάψει σοβαρά τα συμφέροντα των ευρωπαίων επενδυτών στην Κούβα;
<P>
Πιστεύει η Επιτροπή ότι η ΕΕ πρέπει να εφαρμόσει τη συμφωνία αυτή ακόμη και εάν το Κογκρέσο των ΗΠΑ αρνηθεί να εκπληρώσει τις δεσμεύσεις που αφορούν τις ΗΠΑ; και ότι η συμφωνία αυτή διαβρώνει την εθνική κυριαρχία των κρατών μελών και εξασθενίζει τη διαπραγματευτική θέση της ΕΕ στο πλαίσιο της ΠΣΕ και του ΠΟΕ; Κυρία Wulf-Mathies, σας καλώ να απαντήσετε στην ερώτηση του κυρίου Pedro Marset.

<SPEAKER ID=178 NAME="Wulf-Mathies">
Κύριε Πρόεδρε, η συμφωνία μεταξύ Ευρωπαϊκής Ένωσης και ΗΠΑ που επιτεύχθηκε στις 18 Μαΐου στη σύνοδο κορυφής του Λονδίνου είναι μία λύση πακέτο με την ρεαλιστική προοπτική μόνιμης διευθέτησης των διαφορών με τις Ηνωμένες Πολιτείες σχετικά με τον νόμο ΗelmsBurton, τον νόμο για τις κυρώσεις κατά του Ιράν και της Λιβύης καθώς και το γενικότερο πρόβλημα των εξωεδαφικών κυρώσεων.
<P>
Παρά τη συμφωνία αυτή, η Επιτροπή εμμένει στη θέση της ότι οι νόμοι αυτοί παραβιάζουν το διεθνές δίκαιο. Για τον λόγο αυτόν, ποτέ η Κοινότητα δεν τους αναγνώρισε νομιμότητα. Επιφυλάσσεται να κάνει χωρίς περιορισμούς χρήση του δικαιώματός της και να επαναφέρει το θέμα στο πλαίσιο του ΠΟΕ, σε περίπτωση επιβολής μέτρων κατά προσώπων ή επιχειρήσεων που προέρχονται από την Κοινότητα βάσει των εν λόγω νόμων. Η συμφωνία που επιτεύχθηκε είναι, συνεπώς, καθαρά πολιτικής φύσεως και δεν σημαίνει νομιμοποίηση των νόμων των ΗΠΑ, που εξακολουθούν να στερούνται νομιμότητας.
<P>
Η λύση πακέτο περιλαμβάνει τρία σημεία: πρώτον, μία συμφωνία για ορισμένους κανόνες, που απαγορεύουν νέες επενδύσεις σε παράνομα απαλλοτριωμένα αγαθά, δεύτερον τη συναίνεση των ΗΠΑ να παραιτηθεί μελλοντικά από εξωεδαφική νομοθεσία με μία συμφωνία για τη διατλαντική εταιρική σχέση πολιτικής συνεργασίας και, πράγμα που είναι το σημαντικότερο για την Κοινότητα, τη διαβεβαίωση της κυβέρνησης των ΗΠΑ ότι θα αναστείλει την εφαρμογή των δύο επίμαχων νόμων στην Κοινότητα και σε επιχειρήσεις από την Κοινότητα, δηλαδή την διαβεβαίωση για το επονομαζόμενο waiver . Η Κοινότητα απέσπασε τη σαφή διαβεβαίωση ότι η κυβέρνηση των ΗΠΑ θα προσπαθήσει χωρίς χρονοτριβή να λάβει από το Κογκρέσο εξουσιοδότηση να δώσει απεριόριστη απαλλαγή από τον τίτλο 4 του νόμου Helms-Burton, δηλαδή του waiver .
<P>
Σημαντικό είναι το ότι η Κοινότητα δεν θα εφαρμόσει τους συμφωνηθέντες κανόνες πριν πραγματοποιηθεί η απαλλαγή. Η Ευρωπαϊκή Ένωση θα εκπληρώσει τις υποχρεώσεις της, μόνον όταν οι ΗΠΑ θα τηρήσουν το δικό τους μερίδιο της συμφωνίας. Για τον λόγο αυτόν, δεν θα υπάρξει ενδιάμεση εισροή από την Ευρωπαϊκή Κοινότητα. Στους κανόνες που συμφωνήθηκαν για να "αποθαρρυνθούν» νέες επενδύσεις σε παράνομα απαλλοτριωμένα αγαθά είναι ιδιαίτερα σημαντικό το ότι από την συγκεκριμένη απαγόρευση εξαιρούνται επενδύσεις που έγιναν πριν από τις 18 Μαΐου.
<P>
Επομένως, οι κανόνες ισχύουν μόνο για μελλοντικές επενδύσεις σε περιουσιακά στοιχεία που τα κράτη μέλη είναι πεπεισμένα ότι απαλλοτριώθηκαν παράνομα. Στην ουσία, λένε ότι δεν επιτρέπεται να παρασχεθεί κρατική στήριξη ή βοήθεια στο πλαίσιο της εμπορικής πολιτικής για επενδύσεις σε περιουσιακά στοιχεία, παράνομα απαλλοτριωμένα. Αυτό δεν αφορά επενδύσεις χωρίς δημόσια στήριξη. Επαναλαμβάνω λοιπόν, για να το καταστήσω σαφές: οι κανόνες δεν θα εφαρμοστούν από την Κοινότητα πριν εξουσιοδοτηθεί από το Κογκρέσο ο Πρόεδρος των ΗΠΑ να δώσει εδώ απαλλαγή από τον τίτλο 4 του νόμου Helms-Burton και πριν τεθεί πραγματικά εν ισχύ η απαλλαγή αυτή.
<P>
Πέρα απ' αυτό, στις συμφωνίες για τους κανόνες όσον αφορά επενδύσεις σε παράνομα απαλλοτριωμένα περιουσιακά στοιχεία προβλέπεται η Κοινότητα και οι ΗΠΑ να εισαγάγουν από κοινού τους εν λόγω κανόνες στις διαπραγματεύσεις για την πολυμερή συμφωνία για τις επενδύσεις.

<SPEAKER ID=179 LANGUAGE="ES" NAME="Marset Campos">
Κυρία Επίτροπε, θέλω κατ' αρχάς να σας ευχαριστήσω για την απάντησή σας, η οποία υπήρξε πλήρης και διεξοδική.
<P>
Ωστόσο, φαντάζομαι πως γνωρίζει ήδη η κυρία Επίτροπος τη σημασία που έχουν για την Ισπανία οι σχέσεις - είτε είναι οικονομικές, κοινωνικές, πολιτισμικές ή οποιουδήποτε άλλου είδους - με την Κούβα και γι' αυτόν τον λόγο οποιαδήποτε κύρωση θα είχε πολύ αρνητικές επιπτώσεις.
<P>
Το δεύτερο όμως ζήτημα, το οποίο θέλω να θέσω εν όψει της απάντησής σας, είναι πως, αφενός, στο κείμενο που δημοσιοποιήθηκε υπήρχε η δήλωση, ότι η Ευρωπαϊκή Ένωση δεσμευόταν να αποθαρρύνει και να αποτρέψει τις μελλοντικές επενδύσεις και αναφέρεται στην απάντησή σας, επίσης άμεσα, πως αυτό αναφερόταν στις παράνομες απαλλοτριώσεις.
<P>
Για αυτόν τον λόγο, η συγκεκριμένη ερώτηση είναι αν αυτό συνεπάγεται την αποδοχή της θέσης των Ηνωμένων Πολιτειώ, ν όσον αφορά αυτά τα ζητήματα και, άμεσα, όσον αφορά την ανάληψη των νόμων Χέλμς-Μπάρτον.

<SPEAKER ID=180 LANGUAGE="DE" NAME="Wulf-Mathies">
Κύριε Πρόεδρε, θα ήθελα να τονίσω γι' άλλη μια φορά ότι πρόκειται πραγματικά μόνο για μελλοντικές επενδύσεις και για την δημόσια ενίσχυση μελλοντικών επενδύσεων. Πριν το υλοποιήσουμε πραγματικά αυτό, είναι αποφασιστικής σημασίας το να δεσμευθεί η αμερικανική κυβέρνηση να παραιτηθεί από εξωεδαφική νομοθεσία και να παράσχει πραγματικά αυτό το waiver . Αυτό σημαίνει λοιπόν ότι πρόκειται για μια αμοιβαία συναλλαγή - αν θέλετε να το πείτε έτσι - και πρώτα πρέπει η αμερικανική κυβέρνηση να θέσει εκτός ισχύος τον νόμο Helms-Burton για τις ευρωπαϊκές επενδύσεις, πριν ενεργήσει με το πνεύμα αυτό η Ευρωπαϊκή Ένωση.

<SPEAKER ID=181 NAME="Πρόεδρος">
Ευχαριστώ πολύ, κυρία Επίτροπε. Έχω ακόμη δύο συμπληρωματικές ερωτήσεις σχετικά με τη συμφωνία της 18ης Μαΐου σχετικά με τους νόμους HelmsBurton και την πρώτη εξ αυτών, για χρόνο ενός λεπτού, θα τη διατυπώσει ο κ. Newens.

<SPEAKER ID=182 NAME="Newens">
Κύριε Πρόεδρε, αν η παραίτηση από τα άρθα 3 και 4 του νόμου Helms-Burton ολοκληρωθεί - γεγονός που είναι απίθανο, δεδομένων των δηλώσεων του Γερουσιαστή Jesse Helms - οι προσπάθειες για την αποθάρρυνση της μελλοντικής δημόσιας στήριξης για επενδύσεις στα λεγόμενα απαλλοτριωμένα αγαθά δεν θα ήταν, άραγε, αντίθετη με τις συμφωνίες που έχουν υπογραφεί μεταξύ μεμονωμένων κρατών μελών της Ευρωπαϊκής Ένωσης και της Κούβας; Στη συγκεκριμένη περίπτωση, ποιες διατάξεις θα υπερισχύσουν; Δεν θα έπρεπε οι Ηνωμένες Πολιτείες να ενθαρρυνθούν, ώστε να διευθετήσουν τις διαφορές τους με την Κούβα, με αντάλλαγμα την αποζημίωσή τους για τις κρατικοποιημένες περιουσίες, όπως έκαναν άλλα κράτη, συμπεριλαμβανομένων των ευρωπαϊκών; Στις παρούσες συνθήκες, δεν τίθεται με κανένα τρόπο ζήτημα για το νόμο Helms-Burton.

<SPEAKER ID=183 LANGUAGE="DE" NAME="Wulf-Mathies">
Κύριε Πρόεδρε, βασικά δεν θα ήθελα να θεωρητικολογήσω σχετικά με το τί θα συμβεί αν το Κογκρέσο δεν ψηφίσει αυτόν τον κανονισμό, επειδή φυσικά τόσο εμείς όσο και η αμερικανική κυβέρνηση προτιθέμεθα να κάνουμε τα πάντα για να υπάρξει αυτός ο κανονισμός. Πάντως, η συμφωνία δεν αφορά την απαγόρευση επενδύσεων στην Κούβα, παρά πρόκειται μόνο για το συγκεκριμένο μέρος της δημόσιας ενίσχυσης.

<SPEAKER ID=184 NAME="Πρόεδρος">
Με αυτήν την απάντηση, εξαντλήθηκε ο χρόνος των ερωτήσεων αυτού του τμήματος. Ευχαριστώ την κυρία Wulf-Mathies για τις απαντήσεις και την παρουσία της.
<P>
Δεύτερο μέρος

<SPEAKER ID=185 NAME="Πρόεδρος">
Κυρία Cresson, σας καλωσορίζουμε και σας καλώ να λάβετε τον λόγο για να απαντήσετε στην ερώτηση αριθ. 49 του κ. Bernd Posselt (H-0567/98):
<P>
Θέμα: Υπερβολές στις έρευνες με έμβρυα
<P>
Ποια στάση τηρεί η Επιτροπή σε σχέση με τις υπερβολές που έχουν διαπιστωθεί στις έρευνες με έμβρυα; Ενισχύονται ερευνητικά προγράμματα αυτού του τύπου με κονδύλια της ΕΕ;

<SPEAKER ID=186 NAME="Cresson">
Το ζήτημα της νομιμότητας των ερευνών με έμβρυα, είναι ένα από τα πιο πολυσύνθετα και τα πιο ευαίσθητα ηθικά ζητήματα που μπορεί να τεθούν στον τομέα των επιστημών. Είναι, παράλληλα, ένα από εκείνα όπου οι αντιλήψεις, οι προσεγγίσεις και οι ρυθμίσεις διαφέρουν περισσότερο μεταξύ των κρατών μελών. Όλο το πρόβλημα έγκειται στην εύρεση της χρυσής τομής μεταξύ, αφενός, του συνυπολογισμού του συμφέροντος των στείρων ζευγαριών και των ασθενών και, αφετέρου, του σεβασμού των θεμελιωδών ηθικών αρχών, καθώς και των ηθικών και θρησκευτικών πεποιθήσεων των διαφόρων μελών του πληθυσμού.
<P>
Οι ηθικές πτυχές της έρευνας στις βιοεπιστήμες και τη βιοτεχνολογία αποδίδουν, γενικώς, ιδιαίτερη προσοχή στην υλοποίηση των ερευνητικών προγραμμάτων της ΕΕ. Ορισμένες κατηγορίες εργασιών αποκλείονται έτσι ρητώς από το ερευνητικό πρόγραμμα για τη βιοηθική και την υγεία του τετάρτου προγράμματος-πλαισίου. Πρόκειται, ειδικότερα, για την περίπτωση της έρευνας σχετικά με την ανθρώπινη κλωνοποίηση ή για την έρευνα που μπορεί να οδηγήσει σε μεταβιβάσιμες γενετικές τροποποιήσεις. Αντιθέτως, οι έρευνες που χρησιμοποιούν τους ιστούς των εμβρύων, δεν αποκλείονται ως τέτοιες. Πρέπει, ουσιαστικά, να γνωρίζουμε, ότι τέτοιες έρευνες παρουσιάζουν πολύ μεγάλο ενδιαφέρον σε τομείς όπως είναι η τεκνοποιία με ιατρική βοήθεια, η διάγνωση και η θεραπεία του καρκίνου ή των γενετικών ασθενειών.
<P>
Όπως όλες οι προτάσεις, που παρουσιάστηκαν στο πλαίσιο του ερευνητικού προγράμματος για τη βιοϊατρική και την υγεία, οι προτάσεις που αφορούσαν τις έρευνες με ανθρώπινα έμβρυα, πρέπει πάντως να τηρούν τις νομοθετικές και ρυθμιστικές διατάξεις που καθορίζουν τις απαιτήσεις σε θέματα ηθικής, οι οποίες ισχύουν στις χώρες όπου πραγματοποιούνται οι έρευνες.
<P>
Οι προτάσεις αυτού του τύπου, που είχαν υποβληθεί στο τέταρτο πρόγραμμα-πλαίσιο, είχαν εξεταστεί από μία ομάδα εμπειρογνωμόνων στα έμβρυα· η εν λόγω ομάδα είχε οριστεί από τις υπηρεσίες της Επιτροπής και ήταν επιφορτισμένη, κυρίως, με την αξιολόγηση των ηθικών πτυχών των ερευνών που διεξάγονταν στο πλαίσιο προγραμμάτων της ΕΕ. Ένα στοιχείο που ελήφθη υπόψη σε αυτή την αξιολόγηση, ήταν η έλλειψη εναλλακτικών λύσεων στην προτεινόμενη μέθοδο. Οι γνωμοδοτήσεις της ομάδας μεταβιβάστηκαν στις τοπικές ή εθνικές επιτροπές, οι οποίες ήταν επιφορτισμένες να χορηγήσουν την προαπαιτούμενη άδεια που ζητούσε η Επιτροπή. Όλες οι ισχύουσες διατάξεις σχετικά με θέματα ηθικής στον τομέα των βιοεπιστημών και της βιοτεχνολογίας θα περιληφθούν και στο πέμπτο πρόγραμμα-πλαίσιο.
<P>
Δεδομένης της ευαισθησίας του εν λόγω ζητήματος, θα επιφορτίσω την ομάδα δεοντολογίας, της οποίας προεδρεύει η κ. Noλlle Lenoir, να αποφανθεί πριν από τη θέση σε ισχύ του ειδικού προγράμματος "Βιοεπιστήμες». Η προσέγγιση των ηθικών ζητημάτων που συνδέονται με τις έρευνες με έμβρυα, βασίζεται, λοιπόν, στη βούληση να ληφθεί υπόψη η αναγκαιότητα αυτών των ερευνών για την πρόοδο των γνώσεων, προς όφελος των ασθενών, με σεβασμό, ωστόσο, των θεμελιωδών ηθικών αρχών και της ποικιλομορφίας της εκάστοτε εθνικής ευαισθησίας.

<SPEAKER ID=187 LANGUAGE="DE" NAME="Posselt">
Κυρία Επίτροπε, αν κατάλαβα καλά την απάντησή σας, προωθούνται προγράμματα ερευνών με χρησιμοποίηση εμβρύων. Πάντως, δεν το αποκλείσατε ρητά και παραπέμψατε στις εθνικές προδιαγραφές.
<P>
Όμως δεν υπάρχουν εν τω μεταξύ και κοινοτικές προδιαγραφές; Υπενθυμίζω την οδηγία νομικής προστασίας βιοτεχνολογικών εφευρέσεων που ψηφίστηκε πρόσφατα. Εδώ είπαμε ρητά σχετικά με την κλωνοποίηση ότι ο άνθρωπος είναι άνθρωπος από την αρχή, δηλαδή από την σύλληψή του, και επομένως πρέπει να προστατεύεται, και κάναμε επίσης σχετικές διασαφηνίσεις στο διοργανικό φάκελο, οι οποίες πηγαίνουν πολύ μακρύτερα από όσα είπε η ομάδα συμβούλων για την βιοηθική. Αποψή μου είναι ότι οι προδιαγραφές που διατυπώσαμε σχετικά με την εν λόγω οδηγία είναι οι μέχρι τώρα σαφέστερες κοινοτικές προδιαγραφές και ότι πρέπει να αναπτύξουμε σε αυτήν τη βάση δικές μας κοινοτικές προδιαγραφές, γιατί δεν μπορεί να θεωρηθεί μακροπρόθεσμα ικανοποιητικό το να διαφοροποιεί εδώ, όπως είπαμε, η Επιτροπή την παρεχομένη ενίσχυση, ανάλογα με το κάθε εθνικό κράτος.

<SPEAKER ID=188 LANGUAGE="FR" NAME="Cresson">
Ναι, κύριε βουλευτή, συμφωνώ απολύτως μαζί σας· θα ήταν πράγματι ευκταίο να υπήρχαν ευρωπαϊκοί κανόνες.
<P>
Πέρα από έναν ορισμένο αριθμό στοιχειωδών κανόνων, στους οποίους μόλις αναφέρθηκα, όπως είναι η απαγόρευση της κλωνοποίησης ανθρώπων, ανέφερα επίσης ότι οι κανόνες ήταν διαφορετικοί, μάλιστα εξαιρετικά διαφορετικοί, στα κράτη μέλη της Ένωσης. Έλαβα, εξάλλου, γνώση για την κατάσταση που επικρατεί σχετικώς ανά χώρα σήμερα. Δεν υποστηρίζω ότι πρόκειται για μια καλή κατάσταση, και πρέπει να καταβάλουμε κάθε δυνατή προσπάθεια για να μπορέσουμε να καταλήξουμε σε μια γενική ρύθμιση. Επιπλέον, πρέπει, βεβαίως, να την αποδεχθούν και τα διάφορα κράτη μέλη.
<P>
Πάντως, η Επιτροπή δεν θεωρεί ότι οι έρευνες που περιλαμβάνουν έμβρυα πρέπει να αποκλείονται ως τέτοιες από τα ερευνητικά προγράμματα της Ένωσης, και μόλις προ ολίγου ανέπτυξα τις δυνατότητες που οι έρευνες αυτές μπορούν να προσφέρουν σε πολύ σημαντικούς τομείς.
<P>
Με την προϋπόθεση ότι θα τηρούνται οι θεμελιώδεις ηθικές αρχές, όπως εκείνες που προανέφερα, η Επιτροπή φρονεί ότι η διεξαγωγή ερευνών αυτού του τύπου, λαμβάνοντας υπόψη της σημασίας τους για την πρόοδο των γνώσεων και των ασθενών, μπορεί να είναι νόμιμη.
<P>
Η ευθυγράμμιση των σχετικών διατάξεων με τις πλέον περιοριστικές εθνικές νομοθεσίες - γιατί, βεβαίως, μπορούμε να προσπαθήσουμε να βρούμε κοινούς κανόνες, ευθυγραμμιζόμενοι με τις πλέον περιοριστικές διατάξεις - θα δημιουργούσε, όπως φαντάζομαι, ένα προηγούμενο που θα μπορούσε να καταστήσει λύση την αρχή αυτή, κάθε φορά που οι εθνικές νομοθεσίες διαφέρουν, και γνωρίζετε ότι τούτο συμβαίνει σε πολλούς τομείς, με όλες τις αρνητικές συνέπειες που επιφέρει για την έρευνα και τους πολίτες.
<P>
Δεν έχουμε εξαντλήσει, λοιπόν, το συλλογισμό μας, και κατανοώ πλήρως, και αποδέχομαι απολύτως την ορθότητα της ερώτησής σας. Απλώς, βρισκόμαστε ενώπιον μιας κατάστασης όπου ορισμένα κράτη μέλη έχουν μια πολύ περιοριστική συμπεριφορά, και άλλα, αντιθέτως, μια πολύ χαλαρή συμπεριφορά.
<P>
Αραγε επιτρέπεται ή όχι η δημιουργία εμβρύων με σκοπό τη διεξαγωγή πειραμάτων; Ορισμένα κράτη μέλη, κυρίως ένα, φθάνει μέχρι το σημείο αυτό, και άλλα κράτη μέλη - η πλειονότητα, εξάλλου - έχουν μια πολύ πιο περιοριστική συμπεριφορά.
<P>
Η Επιτροπή δεν μπορεί να επιβάλει έναν ενιαίο κανόνα, που να είναι ο πλέον περιοριστικός κανόνας, και φρονώ ότι δεν είναι ευκταίο. Επιπλέον, σε επίπεδο ηθικής, πρέπει να είμαστε εξαιρετικά προσεκτικοί, και ο προβληματισμός που ξεκινήσαμε βρίσκεται ακόμη σε αρχικό στάδιο. Θεωρώ, λοιπόν, ότι έχουμε να επιτελέσουμε μια πολύ σημαντική εργασία προβληματισμού και, ακόμη μία φορά, διαθέτοντας τα μέσα που έχουμε σήμερα, πρέπει απαραιτήτως να συνεχίσουμε αυτόν τον προβληματισμό και να προσπαθήσουμε να πείσουμε τα κράτη μέλη να εγκρίνουν έναν κοινό ορισμό, αλλά και πάλι, δεν έχουμε τα μέσα για να τα υποχρεώσουμε να κάνουν κάτι τέτοιο.
<P>
Αυτός είναι ο λόγος για τον οποίο, από μια θέση αρχής, που είναι ο σεβασμός των θεμελιωδών ηθικών αξιών, είμαστε υποχρεωμένοι, προς το παρόν, να αποδεχθούμε την ισχύουσα κατάσταση στα κράτη μέλη.

<SPEAKER ID=189 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 50 καθίσταται άκυρη.
<P>
Έτσι τελειώνει η ομάδα των ερωτήσεων που εμπίπτουν στην αρμοδιότητα της κυρίας Cresson. Επομένως, την ευχαριστώ για τη συνεργασία και για την παρουσία της.

<SPEAKER ID=190 NAME="Πρόεδρος">
Ερώτηση αριθ. 51 του κυρίου Αλέξανδρου Αλαβάνου (Η-0498/98):
<P>
Θέμα: Συνεργασία Ευρωπαϊκής Ένωσης με διεθνείς οργανισμούς στον πολιτιστικό τομέα
<P>
Σύμφωνα με το άρθρο 128, παρ. 3 της Συνθήκης της Ευρωπαϊκής Ένωσης «η Κοινότητα και τα κράτη μέλη ευνοούν τη συνεργασία με τις τρίτες χώρες και τους αρμόδιους διεθνείς οργανισμούς στον πολιτιστικό τομέα». Στα πλαίσια των Ηνωμένων Εθνών λειτουργεί η UNESCO που είναι έγκυρος και καθολικά αναγνωρισμένος παγκόσμιος οργανισμός για την πολιτιστική, εκπαιδευτική και επιστημονική συνεργασία.
<P>
Συνεργάζεται η Ευρωπαϊκή Ένωση με την UNESCO; Με ποιό τρόπο δραστηριοποιείται για την υλοποίηση των αποφάσεων του Ευρωπαϊκού Κοινοβουλίου; Κύριε Oreja, σας καλωσορίζω και σας καλώ να απαντήσετε στην ερώτηση του κυρίου Αλαβάνου.

<SPEAKER ID=191 NAME="Oreja Aguirre">
Κύριε Αλαβάνο, η συνεργασία των ευρωπαϊκών θεσμικών οργάνων με την UNESCΟ ξεκίνησε εδώ και πολλά χρόνια και εδραιώθηκε ουσιαστικά μέσω μιας ανταλλαγής διακοινώσεων το 1964, την οποία ακολούθησε μια άλλη το 1973, και επιβεβαιώθηκε με την παράγραφο 3 του άρθρου 128 της Συνθήκης. Περισσότερο πρόσφατα, μια συμφωνία συνεργασίας, η οποία υπεγράφη το 1996 μεταξύ της Κοινότητας και της UNESCO, εξάλειψε κάποια εμπόδια κανονιστικού τύπου, τα οποία στο παρελθόν είχαν φρενάρει αρκετά τις δράσεις συνεργασίας. Αλλά ακόμη υφίστανται προβλήματα σε θέματα συνεργασίας σχετικά με τα έργα, προβλήματα τα οποία προκύπτουν από τις διαφορές μεταξύ των δημοσιονομικών κανονισμών της Κοινότητας και της UNESCO καθώς επίσης και στην εφαρμογή των ιδίων.
<P>
Στην πράξη, παρότι οι σχέσεις μεταξύ αυτού του οργανισμού και των θεσμικών οργάνων της Κοινότητας είναι άριστες, η συνεργασία μεταξύ τους δεν έχει μέχρι στιγμής οδηγήσει στην υλοποίηση ενός σημαντικού αριθμού κοινών δραστηριοτήτων, γεγονός που οφείλεται σε διάφορους παράγοντες και, ιδιαίτερα, στο γεγονός ότι, λόγω του παγκόσμιου χαρακτήρα του και των ελάχιστων οικονομικών πόρων που διαθέτει, η UNESCO δεν τοποθετεί την Ευρώπη ανάμεσα στις κύριες προτεραιότητές της σε τοπικό επίπεδο. Και από αυτήν την σκοπιά δεν μένει παρά να τονίσουμε τον συμπληρωματικό χαρακτήρα των αντιστοίχων πεδίων παρέμβασης της Ευρωπαϊκής Ένωσης και της UNESCO.
<P>
Τώρα βέβαια, όσον αφορά τον πολιτιστικό τομέα, μπορούμε να πούμε πως η Ευρωπαϊκή Ένωση και η UNESCO, στο πλαίσιο των αντιστοίχων αρμοδιοτήτων τους, ανταλλάσσουν περιοδικά πληροφορίες και στοιχεία σε συγκεκριμένους τομείς κοινού ενδιαφέροντος, όπως είναι οι στατιστικές και τα αγαθά, συχνά συμμετέχουν σε εξειδικευμένες συναντήσεις οι οποίες διοργανώνονται αδιακρίτως από την μια ή την άλλη και, μερικές φορές, χρηματοδοτούν από κοινού συγκεκριμένα έργα. Υπάρχει επίσης μια συνεργασία με την UNESCO στους τομείς της εκπαίδευσης, της ενημέρωσης και της καταπολέμησης της παράνομης χρήσης ναρκωτικών. Η συνεργασία αυτή θα μπορούσε να αποτελέσει παράδειγμα για μια στενότερη συνεργασία με την UNESCO στον πολιτιστικό τομέα, στο πλαίσιο της εξωτερικής δράσης της Ευρωπαϊκής Ένωσης.
<P>
Όσον αφορά το μέλλον, η συνεργασία μεταξύ της Ένωσης και της UNESCO αναφέρεται στο άρθρο 5 της πρότασης του προγράμματος πλαισίου για τον πολιτισμό, για την περίοδο 2000-2004, την οποία είχα την τιμή να υποβάλω πριν λίγο καιρό στην Επιτροπή, και η οποία εγκρίθηκε από το Σώμα των Επιτρόπων και την οποία υπέβαλα στο Ευρωπαϊκό Κοινοβούλιο και το Συμβούλιο.
<P>
Εφόσον εγκριθεί, το πρόγραμμα αυτό θα αποτελέσει το πλαίσιο αναφοράς στο οποίο θα μπορούσε να ενδυναμωθεί επίσης μια ισομερής συνεργασία, επίσης από οικονομικής άποψης. Ελπίζω στην έγκριση αυτού του προγράμματος πλαισίου από το Κοινοβούλιο, και με αφετηρία αυτό θα δούμε πως μπορούμε να ενεργήσουμε στο μέλλον.

<SPEAKER ID=192 NAME="Αλαβάνος">
Ευχαριστώ πολύ τον κύριο Επίτροπο για την εκτεταμένη απάντηση που μου έδωσε και μου δίνει τη δυνατότητα να μπω στη δευτερολογία που ίσως αποτελεί και το ουσιαστικό σημείο της αναζήτησης. Μία από τις βασικές θέσεις της UNESCO, που έχει σχέση με την Ευρώπη, δεν είναι αποκομμένη εντελώς από την Ευρώπη, και που αποφασίστηκε από τη Γενική Συνέλευση το 1982, είναι η επιστροφή των μαρμάρων του Παρθενώνα από το Βρετανικό Μουσείο στην Αθήνα. Αυτό αφορά άμεσα την Ευρώπη και ξέρετε ότι υπάρχει και μία ένταση μεταξύ χωρών μελών της Ευρωπαϊκής Ένωσης σ' αυτό το θέμα.
<P>
Θα ήθελα να ρωτήσω τον κύριο Επίτροπο εάν, κατά τη γνώμη του, μία χώρα έχει το δικαίωμα να θέσει αυτό το θέμα στα πλαίσια της Ευρωπαϊκής Ένωσης, στηριζόμενη ακριβώς στο άρθρο 128, παράγραφος 3 της Συνθήκης του Αμστερνταμ, που προβλέπει τη συνεργασία με τους διεθνείς πολιτιστικούς οργανισμούς. Και με την ευκαιρία αυτή, κύριε Πρόεδρε, θα ήθελα απλώς να ρωτήσω τον Επίτροπο πώς σχολιάζει το γεγονός της μεγάλης καταστροφής που έγινε στα μάρμαρα του Παρθενώνα και αποκαλύφθηκε την περασμένη εβδομάδα στις βρετανικές εφημερίδες.

<SPEAKER ID=193 LANGUAGE="ES" NAME="Oreja Aguirre">
Κύριε Αλαβάνο, γνωρίζω τι σημαίνει αυτό και συμμερίζομαι την ανησυχία σας. Αλλά γνωρίζετε πως με τα μέσα που διαθέτουμε, με τα μέσα που μας παρέχει η Συνθήκη και, από την άλλη, στο πλαίσιο της συνεργασίας με την UNESCO, αυτό δεν αποτελεί τρόπο λύσης.
<P>
Αυτό που όμως πρέπει να σας πω είναι πως το θέμα που θέσατε - και πολλά άλλα - απαιτεί -και γνωρίζω την ευαισθησία σας προς έναν οργανισμό όπως η UNESCO - περισσότερη συνεργασία και να μην εθελοτυφλούμε.
<P>
Και θέλω να σας πω και κάτι ακόμη. Βρισκόμαστε σε μια αίθουσα την οποία χρησιμοποιεί επίσης το Συμβούλιο της Ευρώπης. Και εγώ από αυτήν την αίθουσα, με άλλες αρμοδιότητες, έχω φωνάξει σχετικά με την ανάγκη να εργάζονται περισσότερο συντονισμένα τα τρία θεσμικά όργανα τα οποία έχουν πολιτιστικές ανησυχίες, ένα εξ αυτών, η Ευρωπαϊκή Επιτροπή, σε περιορισμένο πεδίο, ένα άλλο, το Συμβούλιο της Ευρώπης, σε ευρύτερο πεδίο και το άλλο είναι η UNESCO.
<P>
Κάποτε αυτό δεν ήταν δυνατόν γιατί δεν διαθέταμε τα μέσα για αυτόν τον σκοπό. Όχι όμως πλέον σήμερα. Σήμερα η Κοινότητα διαθέτει ένα μέσο, το άρθρο 128. Επομένως, αυτό που θα ήθελα είναι να δω με ποιον τρόπο μπορούμε να προχωρήσουμε μαζί προς την ίδια κατεύθυνση, τρία θεσμικά όργανα τα οποία ασχολούνται με τον τομέα του πολιτισμού και που, πολλές φορές, αντί να κοιτάζουν προς την ίδια κατεύθυνση γυρίζουν τις πλάτες τους.

<SPEAKER ID=194 NAME="Εφραιμίδης">
Κύριε Πρόεδρε, πρέπει να πω ότι προσπάθησε ο κύριος Επίτροπος να ανταποκριθεί στη σημασία του θέματος και του ερωτήματος. Όμως θα παρακαλούσα να μην θεωρεί ότι το ζήτημα είναι μόνο ελληνικής ευαισθησίας. Είναι ευαισθησία που πρέπει να συγκινεί τον κάθε πολιτισμένο άνθρωπο και αυτήν την Κοινότητα σαν οργάνωση, διότι πολλά διακηρύσσει περί σεβασμού της πολιτιστικής κληρονομιάς, η οποία κινδυνεύει εν προκειμένω και από το περιστατικό που ανέφερε ο κύριος Αλαβάνος και καταγγέλθηκε από τον αγγλικό Τύπο, αλλά και από το γεγονός ότι αυτά τα μάρμαρα δεν είναι αυτόνομη καλλιτεχνική αξία. Έχουν βέβαια μία αυτονομία, αλλά η αξία τους αναδείχνεται όταν είναι συνενωμένα από τον κορμό στον οποίον ανήκουν και αυτός είναι η Ακρόπολις. Καθυστερεί κατά τρόπο βάναυσο η αγγλική ιστορία -πώς να το πω; - και συνεχίζει να αρνείται την επιστροφή τους. Υπάρχουν και ανάλογα που μπορεί να ενδιαφέρουν και τη δική σας χώρα.
<P>
Θα παρακαλούσα λοιπόν, αν θέλατε, να αντιμετωπίζατε κάπως πιο τολμηρά, πιο ρεαλιστικά, το θέμα σαν Ευρωπαϊκή Κοινότητα, ανεξάρτητα από τις συνεργασίες που μπορεί να εξασφαλίσετε με άλλες οργανώσεις.

<SPEAKER ID=195 LANGUAGE="ES" NAME="Oreja Aguirre">
Κύριε Εφραιμίδη, θέλω να σας πω πως, κοιτάζοντας την Αρχαία Ελλάδα και τον καλλιτεχνικό της πλούτο, όλοι είμαστε Έλληνες. Συνεπώς, συμφωνώ με την επιθυμία σας και τη βούληση ταύτισης με κάτι το οποίο, φυσικά, υπερβαίνει μια εθνική πραγματικότητα. Και αφήστε με να συμμεριστώ, ως Ευρωπαίος, αυτήν την ευαισθησία.
<P>
Θέλω επίσης να σας πω πως, αυτήν τη στιγμή, δεν διαθέτουμε περισσότερα νομικά μέσα ώστε να αντιμετωπίσουμε τα θέματα που μας θέτετε, το ξέρετε πολύ καλά γιατί γνωρίζετε εις βάθος τη Συνθήκη. Για αυτόν τον λόγο, θέλω να επιστρέψω στην ιδέα της ευαισθητοποίησης. Πιστεύω πως είναι πολύ σημαντική γιατί, στο κάτω κάτω, η ευαισθητοποίηση αποτελεί επίσης μέρος του ευρωπαϊκού πολιτιστικού κεκτημένου.

<SPEAKER ID=196 NAME="Πρόεδρος">
Ευχαριστώ πολύ, κύριε Oreja.
<P>
Κυρίες και κύριοι, περνάμε τώρα στην ερώτηση αριθ. 52 του κυρίου Μιχαήλ Παπαγιαννάκη. Ο κ. Μιχαήλ Παπαγιαννάκης δεν είναι μαζί μας. Στην πραγματικότητα, δεν μπορεί να βρίσκεται μαζί μας γιατί ο 25χρονος γιός του υπήρξε θύμα ενός τρομακτικού ατυχήματος. Επιτρέψτε μου, από εδώ, να του διαβιβάσω την αλληλεγγύη μας, τη λύπη μας και να σας ενημερώσω πως σύμφωνα με τον Κανονισμό θα τον αντικαταστήσει στην ερώτηση ο κ. Αλαβάνος.
<P>
Ερώτηση αριθ. 52 του κ. Μιχαήλ Παπαγιαννάκη, τον οποίον αντικαθιστά ο κ. Αλαβάνος (Η-0544/98):
<P>
Θέμα: Εφαρμογή της οδηγίας «Τηλεόραση χωρίς σύνορα»
<P>
Μετά από επανειλημμένες καταγγελίες τηλεθεατών-καταναλωτών στην Ελλάδα σχετικά με τη συσσώρευση διαφημίσεων σε υψηλής θεαματικότητας τηλεοπτικά προγράμματα που οδηγούν σε υπερβολικά συχνές διακοπές εκπομπών, και λαμβάνοντας υπόψη την 2η Εκθεση της Επιτροπής (COM(97) 523 τελικό) σχετικά με την εφαρμογή της οδηγίας 89/552/ΕΟΚ σύμφωνα με την οποία όντως υπάρχουν υπερβάσεις των ποσοτικών ορίων όσον αφορά τις διαφημίσεις στην Ελλάδα, ερωτάται η Επιτροπή εάν εφαρμόζονται ορθώς από τις αρμόδιες ελληνικές αρχές τα άρθρα 10 έως 18 της εν λόγω οδηγίας, και εάν, σε περίπτωση κακής εφαρμογής τους, προτίθεται να κινήσει τη διαδικασία που προβλέπεται στο άρθρο 169 της Συνθήκης ΕΚ.

<SPEAKER ID=197 NAME="Oreja Aguirre">
Κύριε Αλαβάνο, η Επιτροπή έχει ήδη αρχίσει τη διαδικασία παραπομπής, δυνάμει του άρθρου 169 της Συνθήκης, κατά της Ελλάδας λόγω της μη ορθής εφαρμογής κάποιων διατάξεων της οδηγίας 89/552.
<P>
Η Επιτροπή εξετάζει αυτή τη στιγμή τις παρατηρήσεις που έχει υποβάλει η Ελλάδα στην απάντησή της και είμαι σίγουρος πως θα με καταλάβετε αν σας πω, πως δεν μπορώ να δώσω περαιτέρω πληροφορίες σε αυτό το προδικαστικό στάδιο της διαδικασίας. Θα ήταν αδιακρισία εκ μέρους μου αν το έκανα.
<P>
Αυτό που όμως μπορώ να επαναλάβω είναι, πως η διαδικασία άρχισε σύμφωνα με τους κανόνες που ορίζει η Συνθήκη.

<SPEAKER ID=198 NAME="Αλαβάνος">
Κύριε Πρόεδρε, ευχαριστώ κατ' αρχάς για τα ζεστά λόγια που είπατε για το δράμα το οποίο περνάει ο συνάδελφός μας Μιχάλης Παπαγιαννάκης. Νομίζω ότι εκφράζετε όλους τους συναδέλφους, όλο το Κοινοβούλιο.
<P>
Θέλω να ευχαριστήσω τώρα τον Επίτροπο για την απάντηση που έδωσε στην ερώτησή του και να πω ότι, απλώς, κατανοώ την απάντηση. Θέλω μόνο να εκφράσω τον φόβο, την έντονη ανησυχία, ότι μέσα από όλες αυτές τις γραφειοκρατικές, τις χρονοβόρες διαδικασίες που ισχύουν σχετικά με το άρθρο 169 και την διαδικασία παραπομπής, αυτή η άγρια καταστρατήγηση που γίνεται στην Ελλάδα σε σχέση με τον διαφημιστικό χρόνο θα συνεχισθεί για πάρα πολύ καιρό.

<SPEAKER ID=199 LANGUAGE="ES" NAME="Oreja Aguirre">
Θα σας πω μόνο πως, έχοντας αρχίσει η διαδικασία, έχει ήδη καθοριστεί μία ανταλλαγή αλληλογραφίας με τις ελληνικές αρχές. Οι υπηρεσίες της Επιτροπής μελετούν αυτήν τη στιγμή την τελευταία απάντηση που έχουν λάβει από τις ελληνικές αρχές.
<P>
Πρόκειται για δύσκολη περίπτωση. Δεν είναι απλό εφόσον η Ελλάδα έχει ενσωματώσει ορθώς την οδηγία και έχει επιβάλλει πρόστιμα σε εκείνους που δεν τηρούν τους κανόνες. Επομένως, αυτό που πρέπει να κάνει τώρα η Επιτροπή είναι να δείξει πως αυτά τα πρόστιμα, ίσως, να μην είναι επαρκή για να αποθαρρύνουν, αποτελεσματικά, τους τηλεοπτικούς σταθμούς από το να μην τηρούν τους κανόνες.
<P>
Είνα ένα θέμα το οποίο μελετούμε αυτήν τη στιγμή.

<SPEAKER ID=200 NAME="Πρόεδρος">
Ερώτηση αριθ. 53 του κ. Robin Teverson (H-0568/98):
<P>
Θέμα: Ευρωπαϊκά Μορφωτικά Ιδρύματα
<P>
Σύμφωνα με στοιχεία που έχω στη διάθεσή μου, πρόκειται να εγκαινιασθεί στο Λουξεμβούργο ένα ευρωπαϊκό ίδρυμα μορφωτικών περιηγήσεων, επιπλέον του πολιτιστικού κέντρου που χρηματοδοτείται από την ΟΥΝΕΣΚΟ, το Συμβούλιο της Ευρώπης και την Ευρωπαϊκή Επιτροπή. Με δεδομένο τον πολιτιστικό ιστό της Ευρώπης θα ήθελα να μου δοθούν λεπτομερή στοιχεία σχετικά με το ρόλο της Επιτροπής στα κέντρα αυτά, από την έναρξη λειτουργίας τους, καθώς και με τις οικονομικές επιπτώσεις που συνεπάγεται ο ρόλος αυτός. Θα ήθελα, επίσης, να μάθω ποια άλλα είδη οργανισμών προώθησης της πλούσιας ευρωπαϊκής κληρονομιάς, ενισχύει η Επιτροπή;

<SPEAKER ID=201 NAME="Oreja Aguirre">
Κύριε Teverson, η Επιτροπή δεν συμμετέχει οικονομικώς στη δημιουργία του ευρωπαϊκού ιδρύματος μορφωτικών περιηγήσεων στο Λουξεμβούργο. Σύμφωνα με τις πληροφορίες που έχουμε λάβει από τις λουξεμβουργιανές αρχές, το ίδρυμα έχει ιδρυθεί στο πλαίσιο μιας συμφωνίας συνεργασίας μεταξύ του Συμβουλίου της Ευρώπης και των λουξεμβουργιανών αρχών.
<P>
Η Ευρώπη αντιμετωπίζει, φυσικά, ευνοϊκά αυτήν την πρωτοβουλία δεδομένου ότι, λόγω του ευρωπαϊκού πολιτιστικού υπόβαθρου, το ίδρυμα μπορεί να συμβάλλει θετικά στη βελτίωση του δεσμού μεταξύ της πολιτιστικής κληρονομιάς και του πολιτιστικού τουρισμού σε ευρωπαϊκή κλίμακα.
<P>
Σήμερα, η Επιτροπή διαθέτει μέσα για την οικονομική στήριξη των ευρωπαϊκών μορφωτικών ιδρυμάτων στο πλαίσιο του προγράμματος RAFAEL , που υποστηρίζει κοινές δραστηριότητες και συνεργασίες, αλλά που δεν ΠΡΟΣΦΕΡΕΙ ενισχύσεις όσον αφορά την καθιέρωσή τους. Προσφέρει ενισχύσεις για την ανάπτυξη κοινών δραστηριοτήτων και συνεργασίας, αλλά όχι για την καθιέρωσή τους.
<P>
Αυτή ήταν η διευκρίνιση που ήθελα να κάνω σχετικά με την ερώτηση του κ. Teverson.

<SPEAKER ID=202 NAME="Teverson">
Ευχαριστώ τον κύριο Επίτροπο για την απάντησή του, η οποία ήταν πληρέστατη. Δεν επιθυμώ να συμπληρώσω κάτι περισσότερο από το γεγονός ότι εμείς στην Κορνουάλη - στο νοτιο-δυτικό τμήμα του Ηνωμένου Βασιλείου - την οποία εκπροσωπώ, είμαστε πολύ ευγνώμονες για την υποστήριξη που παρήσχαν ορισμένα προγράμματα της Επιτροπής και του Συμβουλίου της Ευρώπης, με σκοπό να διαφυλάξουν την κελτική πολιτιστική ταυτότητά μας.
<P>
Ως βρετανικό μέλος του Ευρωπαϊκού Κοινοβουλίου θα ήθελα να προβώ σε μια δήλωση, απαντώντας σε ορισμένα σχόλια συναδέλφων που διατυπώθηκαν προηγουμένως: προσωπικά, θα ήθελα να υποστηρίξω την εκστρατεία για επιστροφή των Ελγινείων Μαρμάρων στην Ελλάδα. Αυτό είναι το σωστό και αυτό υποστηρίζω.

<SPEAKER ID=203 NAME="Πρόεδρος">
Εν πάση περιπτώσει, ίσως να υπάρχει θέση γιατί ο κ. Rόbig μου έχει ζητήσει τον λόγο για μια συμπληρωματική ερώτηση. Κύριε Rόbig, έχετε τον λόγο για χρόνο ενός λεπτού.

<SPEAKER ID=204 LANGUAGE="DE" NAME="Rόbig">
Κύριε Πρόεδρε, πιστεύω ότι οι μορφωτικές περιηγήσεις έχουν μία εντελώς ιδιαίτερη σημασία στην Ευρώπη, αφού ο πολιτισμός μας ουσιαστικά στηρίζεται σε μορφωτικές αξίες. Δεν θα αποτελούσαν μόνο μία ουσιαστική συμβολή στον μορφωτικό τουρισμό, αλλά θα ήταν προ πάντων μία σημαντική συμβολή στην δια βίου μάθηση. Γι' αυτό άλλωστε πρέπει επίσης να ελεγχθεί η μέθοδος, μήπως θα μπορούσαν να συμπεριληφθούν πρότυπα best practice και benchmark , έτσι ώστε να δούμε πώς μπορεί να δημιουργηθεί μέσα στις διάφορες μορφωτικές προσφορές μία ευκαιρία για την Ευρώπη.

<SPEAKER ID=205 LANGUAGE="ES" NAME="Oreja Aguirre">
Θέλω να πω στον κύριο βουλευτή πως πιστεύω ότι, μια από τις δραστηριότητες που πρέπει να αντιμετωπίσουμε στην εφαρμογή του προγράμματος πλαισίου, είναι ακριβώς αυτή του να μην κολλήσουμε, όσον αφορά τα πολιτιστικά θέματα, αυστηρά στο τι μπορεί να είναι ο υψηλός πολιτισμός, αλλά στο ότι πρέπει να το επεκτείνουμε σε άλλους τομείς, όπως μπορεί να είναι ο πολιτισμός και η φύση, ένας πολιτισμός εναντίον των προβλημάτων έλλειψης αλληλεγγύης, δηλαδή, τη συμβολή του πολιτισμού στην κοινωνική ένταξη, καθώς επίσης μπορεί να είναι και ο πολιτισμός και ο τουρισμός.
<P>
Κατά τη γνώμη μου, για όλα αυτά, είναι απαραίτητη η κατάρτιση. Από αυτή την άποψη, οι προτάσεις που θα υποβάλλω για την ανάπτυξη του προγράμματος πλαισίου, αν το εγκρίνετε, θα είναι προς αυτήν την κατεύθυνση.
<P>
Δεν πρέπει να σκεφτείτε πως δεν γνωρίζω τον ρόλο που διαδραματίζει ο υψηλός πολιτισμός. Φυσικά αποτελεί μέρος της κληρονομιάς μας, αλλά πιστεύω πως δεν πρέπει να περιοριστούμε σε αυτόν. Απέκτησα εμπειρία όταν, πριν από δύο εβδομάδες, παρακολούθησα μια συνάντηση εννέα μεγάλων πόλεων, όπου τέθηκε το θέμα του πολιτισμού ενάντια στον αποκλεισμό και από αυτήν τη συνάντηση έφυγα ανακουφισμένος. Ακολουθεί την ίδια γραμμή αυτού που μόλις είπε ο κύριος βουλευτής. Ας ανοίξουμε λοιπόν τον τομέα του πολιτισμού σε νέους ορίζοντες και νέα σύνορα.

<SPEAKER ID=206 NAME="Πρόεδρος">
Ερώτηση αριθ. 54 του κ. Ιωάννη Θεωνά, τον οποίον αντικαθιστά ο κ. Εφραιμίδης (Η-0595/98):
<P>
Θέμα: Διάσωση του ιστορικού γεφυριού της Μονεμβασιάς
<P>
Υπάρχει άμεσος κίνδυνος για καταστροφή της γέφυρας που ενώνει την Πελοπόννησο με το ιστορικό κάστρο της Μονεμβασιάς. Η γέφυρα αυτή, που κτίστηκε τον έκτο αιώνα, αποτελεί μνημείο μεγάλης ιστορικής αξίας και εξακολουθεί να αποτελεί το μοναδικό δρόμο πρόσβασης προς το Κάστρο. Η γέφυρα έχει υποστεί σοβαρότατες ζημιές αφενός από τις θαλασσοταραχές και αφετέρου από το μεγάλο αριθμό αυτοκινήτων που τη διασχίζουν, ιδιαίτερα κατά τη διάρκεια της τουριστικής περιόδου. Ερωτάται η Επιτροπή εάν στα κοινοτικά προγράμματα για τη διατήρηση της πολιτιστικής και αρχιτεκτονικής κληρονομιάς περιλαμβάνεται συγχρηματοδότηση για την αποκατάσταση των ζημιών στη γέφυρα της Μονεμβασιάς, ώστε να μπορέσουν να συμβάλλουν στην άμεση παρέμβαση που είναι απαραίτητη για τη διάσωση ενός σημαντικού μνημείου της βυζαντινής περιόδου.

<SPEAKER ID=207 NAME="Oreja Aguirre">
Κύριε Εφραιμίδη, η Επιτροπή συμμερίζεται την ανησυχία σας για τη διατήρηση της γέφυρας της Μονεμβασιάς, την οποία είχα την τύχη να δω από κοντά και η οποία πραγματικά αποτελεί μέρος της κληρονομιάς όλων.
<P>
Το πλαίσιο της δράσης για την υποστήριξη πρωτοβουλιών συνεργασίας για τη διατήρηση και βελτίωση της αρχιτεκτονικής κληρονομιάς είναι - όπως γνωρίζετε - το πρόγραμμα RAFAEL , το οποίο θεσπίσθηκε πέρυσι, και το οποίο διαθέτει δημοσιονομική χρηματοδότηση ύψους 30 εκατ. Ecu για 4 χρόνια, από το 1997 έως το 2000.
<P>
Και θέλω να πω στον κύριο Εφραιμίδη πως οι υπηρεσίες της Επιτροπής -οι υπηρεσίες της 10ης Γενικής Διεύθυνσης- θα μελετήσουν με τη μέγιστη προσοχή κάθε αίτημα των αρμοδίων αρχών, εφόσον πληρούν τις προϋποθέσεις επιλεξιμότητας για τη δράση RAFAEL, όπως αυτές δημοσιεύθηκαν στην Επίσημη Εφημερίδα στις 31 Μαρτίου. Και θέλω επίσης να σας πω τώρα, πως η προθεσμία για την υποβολή των αιτήσεων εφέτος είναι η 10η Σεπτεμβρίου. Συνεπώς θα σας ζητούσα να υποβάλετε αυτήν την πρόταση πριν από τις 10 Σεπτεμβρίου και να είστε σίγουρος ότι εγώ προσωπικώς, παρότι δεν είμαι εγώ αυτός που θα λάβει την τελική απόφαση, θα επιληφθώ ώστε να δοθεί ιδιαίτερη προσοχή σε αυτό το σημαντικό θέμα.

<SPEAKER ID=208 NAME="Εφραιμίδης">
Θέλω να ευχαριστήσω τον κύριο Επίτροπο και να τον βεβαιώσω ότι, σε ό, τι με αφορά, θα κάνω ό, τι επιβάλλεται, δηλαδή θα μεταβιβάσω στους κατοίκους της Μονεμβασιάς αυτό το ενδιαφέρον που επιδείξατε. Θα πω ότι πρέπει πριν από το Σεπτέμβρη -όπως είπατε- να μεταβιβάσουν την πρόταση με όποιον τρόπο νομίζουν και πρέπει. Kαι ακόμα, θα σας συνοδεύσω γιατί νομίζω ότι αυθόρμητα θα σας καλέσουν να ξαναεπισκεφθείτε τη Μονεμβασιά. Στο βαθμό, βέβαια, που θα έχετε προωθήσει το ζήτημα και θα αποκατασταθούν οι ζημιές της γέφυρας, θα μπορέσετε να πάτε να δείτε αυτό το μνημείο-Κάστρο, αλλά και ολόκληρη τη Μονεμβασιά, γιατί ολόκληρη είναι ένας ιστορικός τόπος γεμάτος από μνημεία, από Ιστορία, από ενθυμήματα, από πολιτισμό. Και έτσι, θα βοηθήσετε και χιλιάδες τουρίστες που πάνε κάθε τόσο στην Πελοπόννησο και θέλουν να επισκεφθούν αυτή την τοποθεσία, αλλά οι καταστροφές και ζημιές της γέφυρας τους εμποδίζουν.

<SPEAKER ID=209 NAME="Πρόεδρος">
Κύριε Εφραιμίδη, η Προεδρία σας ευχαριστεί για τον ενθουσιασμό της παρέμβασής σας, αλλά θα σας ζητούσα να λαμβάνετε τον λόγο εφόσον σας τον δώσει ο Πρόεδρος. Μην κάνετε τη δουλειά μου, σας παρακαλώ, γιατί και εγώ πρέπει να δουλέψω για τον μισθό μου.
<P>
Κύριε Marcelino Oreja, θέλετε να απαντήσετε στη συμπληρωματική ερώτηση του κυρίου Εφραιμίδη;
<P>
(Παρέμβαση του κυρίου Εφραιμίδη)

<SPEAKER ID=210 NAME="Πρόεδρος">
Μα πώς παρεμβαίνετε έτσι αφού δεν σας έδωσα τον λόγο;
<P>
Κύριε Marcelino Oreja, ο υποφαινόμενος Πρόεδρος σε εσάς όμως παραχωρεί τον λόγο.

<SPEAKER ID=211 LANGUAGE="ES" NAME="Oreja Aguirre">
Κύριε Πρόεδρε, θέλω να πω στον κύριο Εφραιμίδη, τον οποίον γνωρίζω εδώ και πολλά χρόνια και για τον οποίο τρέφω μεγάλο σεβασμό, πως εγώ δεσμεύομαι για όσα έχω δηλώσει εδώ σε αυτήν την Ολομέλεια και ελπίζω πως μαζί, θα μπορέσουμε να επισκεφτούμε την έναρξη των εργασιών. Φυσικά, το αίτημα θα πρέπει να υποβληθεί κατά τρόπο αρμόζοντα και, παρότι δεν είμαι εγώ αυτός που θα λάβει την τελική απόφαση, μπορώ όμως και αναλαμβάνω την ευθύνη να επιληφθώ, ώστε να ληφθεί αυτή ως αρμόζει.

<SPEAKER ID=212 NAME="Πρόεδρος">
Ευχαριστώ πολύ, κύριε Επίτροπε. Και μπορείτε να είστε σίγουρος πως θα σας συνοδεύσει ο κ. Εφραιμίδης παρότι τα έργα αρχίζουν εντός 20 ημερών.
<P>
Κυρίες και κύριοι, τελειώσαμε αυτό το τμήμα των ερωτήσεων. Ευχαριστούμε τον κύριο Marcelino Oreja.

<SPEAKER ID=213 NAME="Πρόεδρος">
Αφού καλωσορίσω τον κύριο Van Miert, σας προτείνω τώρα να περάσουμε στην ερώτηση αριθ. 55 του κ. Felipe Camisσn Asensio (Η-0500/98):
<P>
Θέμα: Αθέμιτος ανταγωνισμός σε διεθνές επίπεδο
<P>
Ποιές κοινές αρχές θεωρεί η Επιτροπή ότι θα έπρεπε να ισχύσουν ώστε να αποφευχθούν οι πρακτικές του αθέμιτου ανταγωνισμού σε διεθνές επίπεδο; Κύριε Van Miert, σας καλώ να απαντήσετε στην ερώτηση του κυρίου Camisσn.

<SPEAKER ID=214 NAME="Van Miert">
Ευχαρίστως να σχολιάσω το θέμα, διότι πρόκειται για ένα πρόβλημα το οποίο η Επιτροπή είχε επισημάνει πριν από χρόνια. Για αυτόν τον λόγο, πήρε η Επιτροπή στο 1994 την πρωτοβουλία να σχηματίσει μια ομάδα, από την οποία ζητήσαμε να εξετάσει ποιά μέτρα θα μπορέσουμε ενδεχομένως να προτείνουμε. Η ομάδα έκανε καλή δουλειά· εν συνέχεια η Επιτροπή έκανε μερικές προτάσεις στο Συμβούλιο των Υπουργών, το οποίο τις ενέκρινε. Έτσι η υπόθεση μπήκε για πρώτη φορά στην ατζέντα του Παγκοσμίου Οργανισμού Εμπορίου. Τώρα μια ομάδα εργασίας του ΠΟΕ μελετά το πρόβλημα του ανταγωνισμού και του εμπορίου ώστε να διατυπώσει ορισμένες προτάσεις.
<P>
Δεν μπορώ βέβαια να προεξοφλήσω την έκβαση των εργασιών, αν και αυτές διεκπεραιώνονται μάλλον κατά θετικό τρόπο. Δεν σας κρύβω ότι δεν ήσαν όλοι ευχαριστημένοι με την πρωτοβουλία της Ευρωπαϊκής Επιτροπής. Από αμερικανικής πλευράς υπάρχει αρκετή επιφύλαξη, αλλά κατά μια πρόσφατη επίσκεψή μου στην Ουάσιγκτον διαπίστωσα ότι υπάρχει επίσης βούληση καθώς και προθυμία να εξετάσουν από κοινού με την Ευρωπαϊκή Ένωση πώς μπορεί στο μέλλον να αντιμετωπισθεί το πρόβλημα.
<P>
Έχουμε υπόψη τα εξής μέτρα. Πρώτον, μερικοί βασικοί κανόνες για τον ανταγωνισμό να διευρυνθούν σε παγκόσμια κλίμακα και να ενταχθούν στη νομοθεσία των επιμέρους χωρών. Δεύτερον, να υπάρξει μεγαλύτερος βαθμός επιβολής αυτών των κανόνων και στην προκειμένη περίπτωση να διευθετηθούν οι διαμάχες σε ένα ειδικό βήμα, το οποίο βλέπουμε όντως με παγκόσμιο χαρακτήρα.
<P>
Έτσι έχουν τα πράγματα, δεν μπορώ να σας πω περισσότερα Είμαι όμως στη διάθεση του Ευρωπαϊκού Κοινοβουλίου να επανέλθω αργότερα, όταν η ομάδα εργασίας θα έχει τελειώσει τις εργασίες της και ιδίως μετά από νέες επαφές με τους Αμερικανούς συναδέλφους μας.

<SPEAKER ID=215 LANGUAGE="ES" NAME="Camisσn Asensio">
Κύριε Επίτροπε, προσφάτως μας διαβεβαιώσατε - και εδώ σήμερα το επιβεβαιώνετε- ενώπιον των Πρεσβευτών του Παγκόσμιου Οργανισμού Εμπορίου, πως στη σημερινή παγκόσμια οικονομία υπάρχει μεγάλος αθέμιτος ανταγωνισμός σε διεθνές επίπεδο και πως, συνεπώς, λόγω του ότι υπόκειται σε διαφορετικές δικαστικές αρχές, δημιουργεί σοβαρά προβλήματα.
<P>
Ακόμη και σήμερα επισημάνατε - όπως και τότε- ως ιδανική λύση μια σφαιρική συμφωνία, η οποία θα μπορούσε να προσφέρει λύση στα προβλήματα τα οποία προκύπτουν σε εθνικό επίπεδο: να πηδήξουμε ένα σκαλοπάτι.
<P>
Αυτό όντως θα ήταν ιδανικό, δημιουργώντας δομές σχετικά με τον ανταγωνισμό, οι οποίες να συμπεριλαμβάνουν τις βασικές αρχές, όπως τον περιορισμό των καταχρηστικών πρακτικών και των συγκεντρώσεων, κοινές αρχές οι οποίες να απαγορεύουν την πρακτική του αθέμιτου ανταγωνισμού σε διεθνές επίπεδο, και την ανάπτυξη ενός μέσου συνεργασίας βασιζόμενου στην αποκτηθείσα σε αυτόν τον τομέα πείρα. Συμφωνούμε με όλα αυτά κύριε Επίτροπε, αυτό θα ήταν το ιδανικό. Και συμφωνώ με το ότι συνεχίζει να υπάρχει σκέψη, αλλά βρισκόμαστε ενώπιον ενός κατεπείγοντος. Πότε θα δούμε κάτι στην πράξη σε ένα τόσο επείγον θέμα;

<SPEAKER ID=216 LANGUAGE="NL" NAME="Van Miert">
Δυστυχώς δεν μπορώ να προβλέψω ποια θα είναι τα συγκεκριμένα αποτελέσματα, διότι όπως είπα και προηγουμένως, υπάρχει κάποια επιφύλαξη από αμερικανικής πλευράς και εκ μερος της Νοτιοανατολικής Ασίας. Στην Ασία υπάρχει οπωσδήποτε μεγάλη αντίρρηση. Περιττό να σας πω γιατί. Διότι οι αγορές τους είναι συχνά πολύ κλειστές και μια πολιτική ανταγωνισμού μπορεί να τις ανοίξει.
<P>
Για την ώρα προσπαθούμε στην ομάδα εργασίας του ΠΟΕ να εξασφαλίσουμε όσο γίνεται ευρύτερη υποστήριξη της πρωτοβουλίας μας. Διότι ένα είναι σαφές: Η Ευρωπαϊκή Ένωση είναι εδώ το πιο δραστήριο μέλος ή η πιο δραστήρια αρχή για να προχωρήσει το θέμα. Έχει όμως σημασία να επιτύχουμε κάποια συνεννόηση με τους Αμερικανούς φίλους μας ώστε να επιδιωχθούν οι σκοποί μας πιο δυναμικά. Ούτε εγώ, ούτε η Επιτροπή είμαστε όμως αφελείς και θα χρειασθεί χρόνος και κόπος. Πρέπει όμως να επιληφθούμε του έργου και να εκπέμψουμε ένα σαφές μήνυμα. Η παγκοσμιοποίηση προχωρεί ολοένα και περισσότερο και τα προβλήματα τίθενται όλο και περισσότερο σε παγκόσμιο επίπεδο. Χρειαζόμαστε λοιπόν κανόνες που να μπορούν να επιβληθούν παγκοσμίως.

<SPEAKER ID=217 NAME="Watson">
Όπως επισημάνατε, κύριε Επίτροπε, η πολιτική ανταγωνισμού συνιστά έναν τρόπο για τη διάνοιξη αγορών. Εμείς, σε αυτό το Σώμα, σας παροτρύναμε να την εφαρμόσετε στα εισιτήρια του Παγκοσμίου Κυπέλλου, τα οποία διαπιστώνω ότι αποτελούν πλέον αντικείμενο διηπειρωτικού εμπορίου. Θα ήθελα να ζητήσω, κύριε Επίτροπε, τη γνώμη σας για τη φερόμενη επίθεση που εξαπέλυσε ο γάλλος πρόεδρος Chirac κατά του προέδρου της Επιτροπής Santer στο Ευρωπαϊκό Συμβούλιο, σχετικά με τον τρόπο με τον οποίο παρενέβη η Επιτροπή, προκειμένου να καταστήσει περισσότερα εισιτήρια του Παγκοσμίου Κυπέλλου διαθέσιμα σε μη γάλλους πολίτες, καθώς και τι σκοπεύει να κάνει η Επιτροπή για να προασπίσει τις εξουσίες που της έχουν εκχωρηθεί δυνάμει των Συνθηκών. Ποια είναι η γνώμη σας για τις ισχύουσες ρυθμίσεις σχετικά με την έκδοση εισιτηρίων, υπό το φως των πρόσφατων αγώνων του Παγκοσμίου Κυπέλλου; Δεν θα φέρετε τη FIFA και τη CFO ενώπιον του Ευρωπαϊκού Δικαστηρίου, βάσει της γνωμοδότησης νομικού περιεχομένου που εξέδωσε το Κοινοβούλιο;

<SPEAKER ID=218 NAME="Van Miert">
Η ερώτηση αυτή είναι ελαφρώς διαφορετική· ωστόσο, ευχαρίστως θα την απαντήσω ή θα γνωστοποιήσω τη θέση μου. Δεν υπάρχει καμία απολύτως αμφιβολία ότι η ερώτηση αυτή εκφεύγει κατά πολύ από τα εθνικά σύνορα: πρόκειται για ένα ζήτημα κοινών συμφερόντων. Για αυτό, η Επιτροπή, που έλαβε σημαντικό αριθμό καταγγελιών, όπως γνωρίζετε, έπρεπε να διεκπεραιώσει τα καθήκοντά της, γεγονός που συνεπάγεται ότι έπρεπε να διερευνήσει τις εν λόγω καταγγελίες. Εφόσον υπήρξε - και υπάρχει - σαφής διακριτική μεταχείριση, ισχύουν οι κανόνες περί ανταγωνισμού. Επομένως θα συνεχίσουμε να ασχολούμαστε με την εν λόγω υπόθεση, και ήδη προετοιμάζεται η λήψη γνώσης των αιτιάσεων. Αλλά, όπως γνωρίζετε, πρέπει και εμείς οι ίδιοι να τηρούμε ευλαβικά τους κανόνες, ιδίως εκείνους που αφορούν τη διαδικασία. Αν υποπέσουν στην αντίληψή μας νέα στοιχεία, προφανώς πρέπει να έχουμε τη γνωμοδότηση και της οργανωτικής επιτροπής. Αυτός είναι ο τρόπος με τον οποίο πρέπει να αντιμετωπίσουμε την κατάσταση. Επομένως, θα συνεχίσουμε, παρά τα όποια σχόλια που διατυπώθηκαν.
<P>
Παρεμπιπτόντως, αν θέλουμε να είμαστε πιο κοντά στο λαό - τους πολίτες - πρέπει να συμπεριφερόμαστε όπως τώρα. Αυτό φέρνει τα θεσμικά όργανά μας πιο κοντά στο κοινό, όταν εκείνο διαπιστώνει ότι πράγματι αντιμετωπίζουμε με σοβαρότητα τις καταγγελίες του.

<SPEAKER ID=219 NAME="Πρόεδρος">
Ευχαριστώ πολύ, κύριε Επίτροπε. Η Προεδρία σας ευχαριστεί για τη γενναιοδωρία με την οποία ερμηνεύσατε το περιεχόμενο της αρχικής ερώτησης, εφόσον ο Κανονισμός δεν σας υποχρεώνει να απαντήσετε σε ερωτήσεις οι οποίες δεν βρίσκονται αυστηρώς εντός του πλαισίου της αρχικής ερώτησης. Αλλά η Προεδρία σας ευχαριστεί για τη γνωστή σας γεναιοδωρία και ελπίζω ακόμη να συνεχίσουμε να κατευθυνόμαστε πραγματικά προς την ερώτηση του κυρίου Camisσn. Ο κ. Wibe μου έχει ζητήσει τον λόγο για μια συμπληρωματική ερώτηση. Κύριε Wibe, έχετε τον λόγο για χρόνο ενός λεπτού.

<SPEAKER ID=220 LANGUAGE="SV" NAME="Wibe">
Θα προσπαθήσω να είμαι πολύ σύντομος και ακριβής. Μου προκάλεσε το ενδιαφέρον, κύριε Επίτροπε, όταν αναφερθήκατε στο ότι συζητάτε σχετικά με τη λήψη υποχρεωτικών μέτρων κατά του αθέμιτου ανταγωνισμού. Μπορείτε να αναφερθείτε περισσότερο συγκεκριμένα σ' αυτά τα μέτρα; Πρόκειται για δασμούς, για έσοδα από κεφάλαια, ή πρόκειται για κάποιου είδους κοινή αντιμετώπιση των επενδυτών από το εξωτερικό; Μπορείτε να γίνετε λίγο περισσότερο σαφής σ' αυτό το θέμα;

<SPEAKER ID=221 NAME="Van Miert">
Κύριε Πρόεδρε, πράγματι, το θέμα αυτό είναι αντικείμενο περαιτέρω συζητήσεων και διαβουλεύσεων ως προς το τι μπορεί να συμπεριληφθεί σε αυτό που θα μπορούσα να ονομάσω "καλάθι των βασικών κανόνων ανταγωνισμού», το οποίο θα εφαρμοζόταν σε παγκόσμια κλίμακα, αλλά από τις αρμόδιες για τον εθνικό ανταγωνισμό αρχές.
<P>
Ένα από τα στοιχεία που εξετάζουμε, π.χ., είναι ότι τα καρτέλ των εξαγωγών κατατεμαχίζουν τις αγορές διεθνώς. Το γεγονός ότι αυτό μπορεί να συμβεί σε ορισμένες περιπτώσεις, πρέπει να εξεταστεί από όλες τις αρχές που είναι αρμόδιες για θέματα ανταγωνισμού, καθώς βρίσκεται στον αντίποδα των βασικότερων αρχών που διέπουν τις λογικές πολιτικές ανταγωνισμού. Αυτό είναι ένα μόνο παράδειγμα του τι μπορεί να συζητηθεί. Κατόπιν τούτου, πρέπει να εξακολουθήσουμε να κάνουμε τη διάκριση μεταξύ εμπορικών ζητημάτων και θεμάτων που άπτονται του ανταγωνισμού, γιατί τα εμπορικά ζητήματα αφορούν τρόπους συμπεριφοράς ή μέτρα που λαμβάνονται από τις αρχές, ενώ τα θέματα που αφορούν τον ανταγωνισμό, απορρέουν κυρίως από τη στάση των εταιρειών, επομένως συνιστούν ιδιωτική συμπεριφορά. Πρέπει να διατηρήσουμε αυτόν το διαχωρισμό.
<P>
Επιτρέψτε μου να δώσω ένα συγκεκριμένο παράδειγμα, για να διαφωτίσω το είδος των δυσκολιών που ενδέχεται να προκύψουν. Οι Αμερικανοί είχαν ένα πολύ ισχυρό επιχείρημα, την υπόθεση Kodak, για την οποία διαμαρτύρονταν, επειδή η ιαπωνική αγορά ήταν υπερβολικά κοντά και δεν επέτρεπε στους αμερικανούς ανταγωνιστές ουσιαστική πρόσβαση στην αγορά. Έφεραν την υπόθεση ενώπιον του Παγκόσμιου Οργανισμού Εμπορίου, αλλά στο τέλος της ημέρας, η ειδική ομάδα υποστήριξε ότι δεν τους αφορούσε καθόλου, γιατί οι περιορισμοί αυτοί ή οι δυσκολίες που παρουσιάστηκαν για την πρόσβαση στην ιαπωνική αγορά, δεν ήταν συνέπεια κυβερνητικών μέτρων, αλλά το αποτέλεσμα ιδιωτικής συμπεριφοράς των ιαπώνων ανταγωνιστών. Επομένως, επρόκειτο για μια υπόθεση ανταγωνισμού, η οποία, μάλιστα, απέδειξε στους Αμερικανούς ότι δεν μπορούν να αντιμετωπίσουν αυτού του είδους το θέμα με τα μέσα του Παγκόσμιου Οργανισμού Εμπορίου. Για αυτό, είτε θα χρειαζόσασταν μια διμερή συμφωνία με την Ιαπωνία, προκειμένου να διασφαλίσετε ότι και εκείνοι θα εφαρμόσουν τους κανόνες ανταγωνισμού κανονικά, ώστε να διανοίξουν τις αγορές· είτε θα έπρεπε να σκεφθούμε τι θα μπορούσε να συμβεί σε ένα ευρύτερο πλαίσιο, όπως στον Παγκόσμιο Οργανισμό Εμπορίου, το οποίο όμως θα είναι ειδικά σχεδιασμένο για να αντιμετωπίζει ζητήματα και προβλήματα ανταγωνισμού.

<SPEAKER ID=222 NAME="Πρόεδρος">
Ερώτηση αριθ. 56 του κ. Sφren Wibe (H-0511/98):
<P>
Θέμα: Ενίσχυση της παραγωγής
<P>
Πρόσφατα κοινοποιήθηκε ότι το εργοστάσιο της Volvo στην Umea δεν μπορεί να επωφεληθεί κρατικής ενίσχυσης στις μεταφορές. Η πραγματογνωμοσύνη επί της οποίας βασίζεται η απόφαση της Επιτροπής είναι εμπιστευτικής φύσεως. Η Volvo και η σουηδική κυβέρνηση είναι της γνώμης ότι ήταν λανθασμένη αλλά ο εμπιστευτικός της χαρακτήρας δεν έδωσε την ευκαιρία εξακρίβωσης αυτού του ισχυρισμού.
<P>
Τώρα, η απόφαση έχει ληφθεί αλλά θα πρέπει τα άτομα που ενέχονται στην υπόθεση να πάρουν τα κατάλληλα μαθήματα ώστε να μην επαναληφθεί κάτι παρόμοιο στο μέλλον.
<P>
Σκοπεύει η Επιτροπή να δράσει στο μέλλον, με μεγαλύτερη διαφάνεια, επιτρέποντας στις αρχές του εκάστοτε κράτους μέλους να ενημερώνονται για τα έγγραφα εκ των οποίων βασίζεται μια απόφαση; Κύριε Επίτροπε, σας καλώ να συνεχίσετε τον διάλογο με τον κύριοWibe και να απαντήσετε στην ερώτησή του σχετικά με την παραγωγή στις περιφερειακές περιοχές.

<SPEAKER ID=223 NAME="Van Miert">
Για μία ακόμη φορά μου τίθεται το ερώτημα αυτό από τον αξιότιμο βουλευτή και ευχαρίστως θα το απαντήσω. Πρώτον, διευθετήσαμε με τις σουηδικές αρχές τον τρόπο σταδιακής κατάργησης του εν λόγω καθεστώτος. Όπως γνωρίζετε, θεωρείται ενίσχυση στη λειτουργία, για την οποία δεν τίθεται θέμα στον τομέα των μεταφορών. Υπάρχει μια συμφωνία, που είναι δίκαιη και σταθμισμένη και η οποία θα συμβάλει στην εξάλειψη αυτού του είδους ενίσχυσης μέχρι το 2002. Επομένως, συμφωνούμε.
<P>
Η ερώτηση αφορά μια έκθεση που συντάχθηκε από έναν εμπειρογνώμονα, τον οποίο συμβουλεύεται κατά καιρούς η ΓΔ IV, όταν χρειάζεται να αντιμετωπίσουμε ζητήματα ή προβλήματα σχετικά με αυτοκίνητα. Αυτό, όμως, γίνεται μόνο για εσωτερική χρήση από το τμήμα μου. Στη συγκεκριμένη περίπτωση, η εν λόγω έκθεση συντάχθηκε με σκοπό να διενεργηθεί έρευνα, ως προς το κατά πόσον η Επιτροπή θα πρέπει να κινήσει τη διαδικασία: όχι να λάβει μια απόφαση, αλλά να κινήσει τη διαδικασία. Ορισμένα στοιχεία της εν λόγω έκθεσης ελήφθησαν υπόψη. Τα γεγονότα που παρουσιάστηκαν από την Επιτροπή όταν κινήσαμε τη διαδικασία, δημοσιεύθηκαν σε όλες τις επίσημες γλώσσες. Όλοι οι ενδιαφερόμενοι κλήθηκαν να εκφέρουν τη γνώμη τους σχετικά με τη έρευνα που διεξαγάγαμε για την έναρξη της διαδικασίας.
<P>
Για το λόγο αυτό, πρόκειται για εσωτερικό επαγγελματικό ζήτημα και θα ήθελα το γεγονός αυτό να κατανοηθεί. Ενδέχεται ορισμένες από τις εκθέσεις αυτές να χρησιμεύσουν ελάχιστα στις υπηρεσίες μας. Ενίοτε, μπορεί να χρησιμεύσουν περισσότερο. Αλλά πρόκειται για ένα αυστηρώς εσωτερικό ζήτημα.
<P>
Προφανώς, η θέση που έλαβε η Επιτροπή κατά την έναρξη μιας διαδικασίας, και η βάση επί της οποίας τούτο πραγματοποιείται, μπορούν να αμφισβητηθούν από τις κυβερνήσεις ή από τις ενδιαφερόμενες εταιρείες. Η σουηδική κυβέρνηση και η εταιρεία Volvo βρίσκονταν σε θέση, τότε, να ανταποκριθούν σε ό, τι θέτουμε ως απόδειξη, σύμφωνα με τα ευρύματα της έρευνάς μας, κατά την έναρξη της διαδικασίας.
<P>
Δεν θα πρέπει να υπάρξει καμία παρανόηση ως προς το στόχο μιας τέτοιας έκθεσης. Δεν πρόκειται για τη λήψη της τελικής απόφασης, αλλά απλώς για την έναρξη της διαδικασίας, με την οποία αρχίζει η πραγματική έρευνα. Όπως προείπα, ευτυχώς έχουμε πλέον καταλήξει σε συμφωνία με τη σουηδική κυβέρνηση και η συμφωνία αυτή είναι δίκαιη. Αυτό είναι το γενικό πλαίσιο. Θα σας παρακαλούσα να καταλάβετε ένα πράγμα. Πρέπει να αντιμετωπίσουμε τόσες πολλές περιπτώσεις - σχεδόν 600 υποθέσεις κρατικών ενισχύσεων ετησίως. Ορισμένες από τις υποθέσεις αυτές ήταν πολύ περίπλοκες. Κατά καιρούς αναγκαζόμαστε να καλούμε εμπειρογνώμονες για να βοηθήσουν τις υπηρεσίες μας· όχι για να λάβουμε αποφάσεις ως τέτοιες, αλλά για να προσπαθήσουμε να εξηγήσουμε τα γεγονότα. Ευελπιστώ ότι θα μας επιτρέψετε να συνεχίσουμε το έργο αυτό.
<P>
Ας πάρουμε για παράδειγμα την περίπτωση της Crιdit Lyonnais. Χρειάστηκε να καλέσουμε ορισμένους εμπειρογνώμονες. Αν κάθε στοιχείο πραγματογνωμοσύνης έπρεπε να δημοσιευθεί, θα ήταν αδύνατο για τις υπηρεσίες μου να επιτελέσουν το έργο τους όπως θα έπρεπε. Παρεμπιπτόντως, κατά καιρούς οι σχετικές πληροφορίες είναι πολύ ευαίσθητες και οι εταιρείες είναι οι πρώτες που μας ζητούν να μην τις αποκαλύψουμε. Επομένως, σας παρακαλώ να καταλάβετε ότι είμαστε ανυποχώρητοι στο να επιδεικνύουμε τη μεγαλύτερη δυνατή διαφάνεια. Η Επιτροπή δέχθηκε επικρίσεις στο Κάρντιφ από ορισμένους, επειδή εξηγούμε τις πολιτικές μας ξανά και ξανά, επειδή εξηγούμε γιατί λαμβάνουμε ή όχι κάποιες αποφάσεις. Ορισμένοι δεν είναι ικανοποιημένοι με το γεγονός ότι εξηγούμε την πολιτική μας και ότι προσπαθούμε να επιδεικνύουμε όσο το δυνατό μεγαλύτερη διαφάνεια. Σας παρακαλώ να κατανοήσετε ότι, προκειμένου να μπορούμε να επιτελούμε το έργο μας όπως πρέπει, κατά καιρούς είμαστε αναγκασμένοι να καλούμε εμπειρογνώμονες με εμπιστευτικό τρόπο.

<SPEAKER ID=224 LANGUAGE="SV" NAME="Wibe">
Κατ' αρχάς θέλω να ευχαριστήσω τον Επίτροπο για την πολύ εκτενή απάντηση, πιστεύω όμως ότι έχουμε λίγο διαφορετικές απόψεις σ' ό, τι αφορά τη διαφάνεια. Στη Σουηδία, είναι εντελώς αδιανόητο να είναι απόρρητο για τους άμεσα εκλεγμένους κάτι που κάνει ένας υπάλληλος. Όπως πολύ σωστά αναφέρει ο Επίτροπος, τα θέματα που περιέχονται στην εν λόγω έκθεση είναι κατ' ουσίαν ξεπερασμένα, αλλά, όσον αφορά τη διαφάνεια, η έκθεση καθ' αυτή κατέστη ένα σημαντικό θέμα αρχών για μας στη Σουηδία.
<P>
Σ' αυτό το θέμα παρενέβη τώρα και ο Διαμεσολαβητής του Κοινοβουλίου κ. Jacob Sφderman, ο οποίος συνέταξε μια επιστολή προς τον κ. Jacques Santer ζητώντας να δημοσιοποιηθεί, αναδρομικά, αυτή η έκθεση. Η ακριβής ερώτησή μου είναι: θα δημοσιοποιήσετε τώρα αυτήν την έκθεση και εν τοιαύτη περιπτώσει πότε;

<SPEAKER ID=225 NAME="Van Miert">
Είχαμε ήδη συνάντηση με τις υπηρεσίες του Διαμεσολαβητή. Προφανώς τους επιτρέψαμε να εξετάσουν το έγγραφο. Αλλά, για τους λόγους που εξήγησα προηγουμένως, πρέπει να μείνουμε προσηλωμένοι στη μέθοδο εργασίας που έχει χρησιμοποιηθεί επιτυχώς. Για να διεξάγουμε έρευνες - εφόσον αποτελεί τμήμα της έρευνας, και όχι τμήμα της λήψης απόφασης· αυτή είναι η διαφορά - κατά καιρούς πρέπει να βρούμε κάποια συγκεκριμένα στοιχεία και, γι' αυτό, καλούμε τους εμπειρογνώμονες.
<P>
Επομένως, εξακολουθούμε να υποστηρίζουμε θερμά ότι αυτό πρέπει να παραμείνει εμπιστευτικό εντός των υπηρεσιών μας. Ομοίως, δεν ανήκει στο μέρος που θα πρέπει να δημοσιευθεί. Αποτελεί μέρος της έρευνας.
<P>
Μόλις αυτό πραγματοποιηθεί, τότε περνούμε στο επόμενο στάδιο, που χαρακτηρίζεται από απόλυτη διαφάνεια. Ό, τι δημοσιεύει η Επιτροπή, είναι διαθέσιμο σε όλους. Αυτή είναι η διαφορά που θα πρέπει να διατηρήσουμε. Πέρα από αυτό, αποδείξαμε ξανά και ξανά την προθυμία μας να είμαστε όσο το δυνατό περισσότερο διαφανείς. Παρεμπιπτόντως, η Επιτροπή οδηγείται τώρα στο Ευρωπαϊκό Δικαστήριο, επειδή ορισμένες εταιρείες και ορισμένα άτομα θεωρούν ότι είμαστε υπερβολικά διαφανείς.

<SPEAKER ID=226 LANGUAGE="SV" NAME="Sjφstedt">
Θα ήθελα και εγώ επίσης να ευχαριστήσω τον Επίτροπο για την εκτενή απάντηση που έδωσε.
<P>
Έχω δύο συμπληρωματικές ερωτήσεις. Κατ' αρχάς: εφόσον ο Διαμεσολαβητής έκανε μια επίσημη αίτηση δημοσιοποίησης της έκθεσης στην Επιτροπή, σημαίνει αυτό ότι έχει κλείσει τυπικά αυτό το θέμα για την Επιτροπή; Έχει απορριφθεί το θέμα από την Επιτροπή ως σώμα, ή είναι η άποψη του ιδίου του Επιτρόπου ότι δεν πρέπει να δημοσιοποιηθεί αυτή η έκθεση;
<P>
Δεύτερον: παίζει κάποιον ρόλο στην εκτίμηση της Επιτροπής το γεγονός ότι η εμπλεκόμενη εταιρεία και το σουηδικό κράτος, δηλαδή οι εμπλεκόμενοι εταίροι, θέλουν να διαβάσουν την έκθεση και να έχουν πρόσβαση στις πληροφορίες; Ή είναι καθοριστική για την εκτίμηση μόνο η εσωτερική κατάσταση της Επιτροπής;

<SPEAKER ID=227 NAME="Van Miert">
Λυπούμαι κάπως που ο κ. Sjφstedt έθεσε μια ερώτηση που μου έχει ήδη τεθεί. Όπως εξήγησα προηγουμένως, μας τέθηκε η συγκεκριμένη ερώτηση από το Διαμεσολαβητή και οι υπηρεσίες ήταν αμέσως σε θέση να του εξηγήσουν τι συνέβαινε και να του προσκομίσουν αντίγραφο της έκθεσης. Αυτός είναι ο σωστός τρόπος για την αντιμετώπιση μιας κατάστασης, όταν υποβάλει αίτημα ο Διαμεσολαβητής. Εξηγήσαμε, επίσης, γιατί πιστεύουμε ότι στο μέλλον θα πρέπει να μπορούμε να συνεχίσουμε το έργο μας, όπως κάνουμε ήδη, γιατί η έκθεση αυτή εξέτασε διάφορα είδη δραστηριοτήτων που πραγματοποιήθηκαν στο εργοστάσιο. Δεν μπορεί να υπάρξει καμία ενίσχυση στη λειτουργία, ώστε να βοηθηθεί η αυτοκινητοβιομηχανία. Αυτός είναι ο γενικός κανόνας. Δεν μπορεί να επιτραπεί στη Γερμανία ή στο Βέλγιο ή στη Σουηδία. Σε ό, τι αφορά το συγκεκριμένο ζήτημα, δεν υπήρχε καμία διάσταση απόψεων, αλλά έπρεπε να λάβουμε ορισμένες συμβουλές σχετικά με τη φύση των διαφόρων δραστηριοτήτων στο εργοστάσιο.
<P>
Μόλις λάβουν τις συμβουλές, οι υπηρεσίες, υπό τη δική μου ευθύνη, που συζητούν την κατάσταση μαζί μου, προσπαθούν να εκτιμήσουν εκείνο που είναι σχετικό με την έναρξη της διαδικασίας, αλλά δεν πρόκειται για απόφαση. Φρονούμε ότι πρέπει να έχουμε τη δυνατότητα επιλογής να θέσουμε τα γεγονότα και να διαμορφώσουμε μια υπόθεση. Ό, τι θα συμβεί στη συνέχεια, πρέπει να είναι απολύτως διαφανές. Συμφωνώ πλήρως με εσάς, αλλά, αν ήταν απαραίτητο να δημοσιοποιούμε οποιοδήποτε αποδεικτικό στοιχείο, ενίοτε σε πολύ περίπλοκες περιπτώσεις, τούτο θα καθιστούσε τη ζωή εντελώς αδύνατη. Ήδη αντιμετωπίζουμε πολύ μεγάλες δυσκολίες ως προς την παρακολούθηση όλων των περιπτώσεων κρατικών ενισχύσεων. Υπάρχει έλλειψη ανθρωπίνων πόρων. Οι υποθέσεις καθίστανται περισσότερο περίπλοκες· για αυτό, σας παρακαλώ να επιτρέψετε στις υπηρεσίες της Επιτροπής να επιτελέσουν το έργο τους όπως πρέπει. Αν μας ζητηθεί να εξηγήσουμε ορισμένα πράγματα - π.χ. γιατί έγινε ή γιατί δεν έγινε μια ενέργεια - θα είμαστε πάντα στη διάθεση τη δική σας, του Διαμεσολαβητή, καθώς και άλλων ατόμων.

<SPEAKER ID=228 NAME="Πρόεδρος">
Ευχαριστώ πολύ, κύριε Van Miert.
<P>
Κυρίες και κύριοι, η ώρα είναι 19.00. Έληξε ο χρόνος της Ώρας των Ερωτήσεων προς την Επιτροπή που προβλέπεται στην ημερήσια διάταξη. Επομένως οι ερωτήσεις αριθ. 57 έως 105 θα απαντηθούν γραπτώς.
<P>
Η Ώρα των Ερωτήσεων έληξε.
<P>
(Η συνεδρίαση διακοπείσα στις 19.00, επαναλαμβάνεται στις 21.00)

<CHAPTER ID=10>
ΚΟΑ στον τομέα της μπανάνας (συνέχεια)
<SPEAKER ID=229 NAME="Πρόεδρος">
Η ημερήσια διάταξη προβλέπει την συνέχιση της συζήτησης επί της έκθεσης του κ. Thomas (A4-0220/98), εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την τροποποίηση του Κανονισμού ΕΟΚ αριθ. 404/93 περί κοινής οργάνωσης της αγοράς στον τομέα της μπανάνας (COM(98)0004 - C4-0046/98-98/0013(CNS)).

<SPEAKER ID=230 LANGUAGE="EN" NAME="Kinnock, Glenys">
Κύριε Πρόεδρε, πολλοί από εμάς στο Κοινοβούλιο και στις χώρες ΑΚΕ είμαστε ιδιαίτερα δυσαρεστημένοι με την πρόταση σχετικά με μία συνολική ποσόστωση. Λαμβάνοντας αυτό υπόψη, εξασφάλισα, την προηγούμενη εβδομάδα, για την Ομάδα μου, συμφωνία για μία τροπολογία που πιστεύω ότι θα συμβάλλει στον μετριασμό των επιπτώσεων από τις προτεινόμενες αλλαγές. Ευελπιστώ ότι το Σώμα θα υποστηρίξει αυτήν την τροπολογία.
<P>
Με την πρόταση της Επιτροπής δεν προστατεύεται με κανένα τρόπο η πρόσβαση των μικρότερων και ασθενέστερων προμηθευτών ΑΚΕ. Υπάρχει κίνδυνος να παραγκωνιστούν, γιατί οι παραδοσιακές ποσότητες θα αυξηθούν και θα προέρχονται από άλλες χώρες. Συνεπώς, αν πρόκειται να έχουμε μία συνολική ποσόστωση, δεν μπορούμε να έχουμε την εγγύηση ότι όλοι οι παραδοσιακοί προμηθευτές θα μπορούν να πωλούν τις παραδοσιακές τους ποσότητες; Πρέπει να επιμείνουμε ότι αν καθιερωθεί μία συνολική ποσόστωση, θα πρέπει να δοθούν εφαρμόσιμες και αποτελεσματικές εγγυήσεις ότι οι παραδοσιακές μπανάνες ΑΚΕ θα μπορέσουν να μπουν στις αγορές μας και ότι θα διατηρήσουν τουλάχιστον το βαθμό πρόσβασης που εξασφαλίζεται από τη Σύμβαση Λομέ.
<P>
Ελπίζω να μπορέσει να βρεθεί η κατάλληλη διατύπωση στη συνεδρίαση του Συμβουλίου τη Δευτέρα, όπου θα εξεταστεί το ζήτημα της εγγυημένης πρόσβασης. Το Καμερούν, η Ακτή του Ελεφαντοστού και το Μπελίζ αυξάνουν την παραγωγή τους και την εξαγωγική τους ικανότητα. Θα μπορέσουν να αυξήσουν την παραγωγή τους τόσο ώστε η ποσόστωση θα καλυφθεί ή και θα υπερκαλυφθεί. Έτσι, οι πολυεθνικές σε αυτές τις χώρες θα ακολουθούν τη συνηθισμένη οδό: θα βάζουν πάνω από όλα το κέρδος τους, ενώ δεν θα υπολογίζουν ποτέ το συμφέρον των χωρών ΑΚΕ.
<P>
Είναι σωστό να δώσουμε σε αυτές τις πολυεθνικές περαιτέρω πλεονεκτήματα εις βάρος των παραδοσιακών μας παραγωγών; Πρέπει να μας πείσουν να κάνουμε εμείς τη δουλειά τους στη θέση τους; Πρέπει να απειλούμαστε συνεχώς από την ικανότητα των πολυεθνικών εταιρειών και των Ηνωμένων Πολιτειών να συνωμοτούν τόσο καλά με τον ΠΟΕ εναντίον των συμφερόντων μας και των συμφερόντων των παραδοσιακών προμηθευτών μας; Πράγματι, σήμερα οΠροεδρεύων του Συμβουλίου μάς μίλησε για ένα πολύ προσβλητικό γράμμα που έλαβε από τον Υπουργό Εμπορίου των Ηνωμένων Πολιτειών. Δεν νομίζω ότι η Ευρωπαϊκή Ένωση θα πρέπει να καταπιέζεται κατ' αυτόν τον τρόπο από τις Ηνωμένες Πολιτείες και τους φίλους τους στις πολυεθνικές που βρίσκονται στις χώρες παραγωγούς μπανάνας.

<SPEAKER ID=231 LANGUAGE="ES" NAME="Fraga Estιvez">
Κύριε Πρόεδρε, κατ' αρχάς θα ήθελα να συγχαρώ τον εισηγητή, κ.Thomas, για την ισορροπημένη έκθεσή του και για το ταλέντο του ως διαπραγματευτή, ο οποίος πάντα διακήρυττε τον διάλογο και τη δέσμευση μεταξύ των εκπροσώπων των διαφόρων συμφερόντων που κινούνται γύρω από την ΚΟΑ στον τομέα της μπανάνας.
<P>
Κατά τη γνώμη μου, πρέπει να γίνει διεξοδική κριτική στην πρόταση της Επιτροπής, σκοπός της οποίας είναι να προσαρμοστεί αυστηρά η ΚΟΑ στον τομέα της μπανάνας στις αποφάσεις του Παγκόσμιου Οργανισμού Εμπορίου: το σχέδιο δεν είναι ισορροπημένο όσον αφορά την αντιμετώπιση των παραγωγών και των κοινοτικών επιχειρηματιών· δεν περιλαμβάνει εναλλακτικούς μηχανισμούς οι οποίοι θα αντισταθμίζουν τις απώλειες αδειών τύπου Β, δεδομένου ότι αυτός ο μηχανισμός είχε προταθεί ακριβώς από την Επιτροπή για την εξασφάλιση της εμπορίας των κοινοτικών μπανανών. Τώρα, είναι ένα από τα κύρια σημεία για τα οποία καταδικάστηκε η ΚΟΑ, και δεν αντικαθίσταται από κανέναν άλλο.
<P>
Θεωρούμε απαραίτητη επομένως την εφαρμογή ενός μηχανισμού παροχής κινήτρων για την εμπορία, εφόσον η σημερινή αντισταθμιστική ενίσχυση δίνεται μόνο στο προϊόν που καταλήγει στην αγορά και συνεπώς, προκειμένου να λάβουν την εν λόγω ενίσχυση, οι ευρωπαίοι παραγωγοί μπανάνας θα επιλέξουν τη μείωση των τιμών προκειμένου να καταστεί πιο ελκυστική η εμπορία των μπανανών, διαταράσσοντας έτσι την αγορά και αυξάνοντας δυσανάλογα τις δαπάνες της ενίσχυσης.
<P>
Θα ήταν επίσης απαραίτητο να αναθεωρήσουμε, καθώς και όπως προβλέπεται στο άρθρο 12 του Κανονισμού 404/93, το καθεστώς ενισχύσεων για την απώλεια εσόδων λόγω της αύξησης της συνολικής ποσότητας αναφοράς και του συνολικού εισοδήματος αναφοράς, όπως πολύ καλά αντανακλάται στις τροπολογίες αριθ. 22 και 33 της έκθεσης του κυρίου Thomas.
<P>
Όσον αφορά το καθεστώς των αδειών, συμμεριζόμαστε πλήρως τα κριτήρια τα οποία παρουσιάζονται στην έκθεση, όπου αναφέρεται πως ως περίοδος αναφοράς πρέπει να ληφθεί υπόψη το μικρότερο και το πιο πρόσφατο χρονικό διάστημα για το οποίο υπάρχουν στοιχεία, καθώς επίσης και η διατήρηση μιας μεταβατικής περιόδου δύο ετών, η οποία δικαιολογείται από την πραγματική εμπιστοσύνη η οποία δημιουργείται από το πνεύμα των χειριστών αδειών τύπου Β λόγω της μεταβιβασιμότητας των πιστοποιητικών που τους παρέχει ο σημερινός κοινοτικός κανονισμός.
<P>
Όσον αφορά την πρόταση της Επιτροπής σχετικά με την αυτόνομη δασμολογική ποσόστωση, θα ήθελα μόνο να υπενθυμίσω πως είμαστε επίσης σύμφωνοι με την έκθεση Thomas και με την παράδοση η οποία ακολουθείται εδώ έπειτα από την έκθεση Santini. Δεν πιστεύω πως πρέπει να διαταράξουμε την ισορροπία των πηγών εφοδιασμού της Κοινότητας.
<P>
Και τέλος, όσον αφορά τα πιστοποιητικά εξαγωγών, θα πρέπει να επανατεθούν στους κοινοτικούς κανονισμούς και να απαιτούνται από όλες τις χώρες προμηθευτές της Κοινότητας, συμπεριλαμβανομένων των χωρών ΑΚΕ, εφόσον αυτή η συμπερίληψη θα ήταν συμβατή με τον κανονισμό της ΓΣΔΕ. Η εγκαθίδρυσή τους θα πρέπει να γίνει αντιληπτή ως ένα μέσο αποφυγής της απάτης σχετικά με την προέλευση των μπανανών και τους κινδύνους της παραποίησης της επανάληψης των ποσοτήτων εισαγωγής.

<SPEAKER ID=232 LANGUAGE="FR" NAME="Aldo">
Κύριε Πρόεδρε, αφού ακούσαμε την Επιτροπή σήμερα το απόγευμα και καταγράψαμε τις πολλαπλές και κατηγορηματικές αρνήσεις του κ. Fischler πάνω στο θέμα των τροπολογιών, πιστεύω ότι είναι αναγκαίο να αναρωτηθούμε για τη χρησιμότητα και το ρόλο του Κοινοβουλίου μας στο θέμα αυτό, καθώς και για τη σημασία που δίνουμε στην πολιτική βούληση που εκφράζουμε για τα θέματα για τα οποία καλούμαστε να γνωμοδοτήσουμε.
<P>
Δεν θα επανέλθω στους λόγους για τους οποίους η Ένωση αδυνατεί να κυριαρχήσει στον κλάδο αυτό, που θυσιάζεται στον βωμό της παγκοσμιοποίησης. Ωστόσο, θα υπενθυμίσω ότι η παραγωγή μπανάνας στην Κοινότητα, είναι ιδιάζουσα, επειδή η καλλιέργειά της γίνεται σε άκρως απομακρυσμένες περιφέρειες και με τις δυσκολίες που όλοι γνωρίζουμε, και δεν καλύπτει παρά το 20 % των αναγκών της αγοράς. Για το λόγο αυτό, λαμβανομένων υπόψη των επιδιώξεων που διατυπώθηκαν στον Κανονισμό 404/93, και συγκεκριμένα της εξασφάλισης ικανοποιητικών εσόδων για τους παραγωγούς, μας είναι δύσκολο να κατανοήσουμε γιατί η Επιτροπή δεν θεώρησε αναγκαία την προσαρμογή του τίτλου 3 του Κανονισμού, λόγω των σημαντικών αλλαγών που θα υπάρξουν στο καθεστώς συναλλαγών με τρίτες χώρες.
<P>
Γι' αυτό το λόγο, παρά τις επιφυλάξεις που είχε ο εισηγητής, εκφράζω τα συγχαρητήριά μου για τις προτάσεις της Επιτροπής Γεωργίας και δηλώνω ξανά ότι η κοινοτική παραγωγή μπανάνας θα έπρεπε να επωφεληθεί από τις επιπτώσεις της τελευταίας διεύρυνσης και από μία ενδεχόμενη επέκταση της αγοράς. Το καθεστώς των ενισχύσεων για την κοινοτική παραγωγή οφείλει να προσαρμοστεί στους νέους κανόνες, χάρη στην αύξηση των εσόδων αναφοράς και στην εξέλιξη των διατάξεων που δίνουν δικαίωμα στην αντισταθμιστική ενίσχυση. Η αποκατάσταση του άρθρου 16 του Κανονισμού αποτελεί επιτακτική ανάγκη για να εξελιχθούν οι προοπτικές της αγοράς.
<P>
Αυτός είναι κατά τη γνώμη μου και εν συντομία, Κύριε Πρόεδρε, ο προσανατολισμός που θα έπρεπε να ακολουθήσει το Ευρωπαϊκό Κοινοβούλιο για να συμβιβάσουμε τα συμφέροντα μας με αυτά των άλλων χωρών παραγωγών.

<SPEAKER ID=233 LANGUAGE="FR" NAME="Querbes">
Κύριε Πρόεδρε, αγαπητοί συνάδελφοι, το Κοινοβούλιό μας δικαίως κατήγγειλε την επιθυμία των αμερικανικών πολυεθνικών να επιτύχουν, μέσω του ΠΟΕ, τη διάλυση του κοινοτικού συστήματος εμπορίου μπανάνας. Με την αποφασιστικότητά μας μπορέσαμε να κάνουμε σεβαστό το καθεστώς της κοινοτικής προτίμησης και ενίσχυσης των παραγωγών της Ένωσης που σέβονται εδώ και πολύ καιρό τους κοινωνικούς και περιβαλλοντικούς κανόνες. Δυστυχώς, η συμπεριφορά της Επιτροπής ήταν διαφορετική, οι δε προτάσεις της συμμορφώνονται με τις προσταγές του ΠΟΕ για αύξηση κατά 16 % της δασμολογικής ποσόστωσης χωρίς να λαμβάνονται υπόψη οι κίνδυνοι απώλειας της πρόσβασης στην αγορά και των εισοδημάτων των κοινοτικών παραγωγών.
<P>
Αντιθέτως, ο συνάδελφός μας κ. Thomas φροντίζει με την έκθεσή του να προτείνει μέτρα για τη στήριξη του εισοδήματος των παραγωγών μπανάνας στην Ένωση. Διορθώνει τις προτάσεις της Επιτροπής επαναφέροντας την αύξηση της συμπληρωματικής δασμολογικής ποσόστωσης από 353.000 σε 100.000 τόνους, αυξάνοντας κατά 15 %την ποσόστωση της κοινοτικής μπανάνας που μπορεί να επωφεληθεί από την αντισταθμιστική ενίσχυση και αυξάνοντας αυτήν την τελευταία κατά 20 %. Ψηφίζοντας αυτά τα μέτρα και αυτήν την έκθεση, την οποία εγκρίνω απόλυτα, ξεκινάμε μια προσφυγή στο Συμβούλιο για να λάβει υπόψη του τις τροπολογίες του Ευρωπαϊκού Κοινοβουλίου.

<SPEAKER ID=234 LANGUAGE="DE" NAME="Graefe zu Baringdorf">
Κύριε Πρόεδρε, η οργάνωση αγοράς της μπανάνας δείχνει ότι μπορεί να δοθεί προτεραιότητα στην πολιτική έναντι της οικονομίας. Ακόμη και η καταγγελία στην ομάδα εργασίας του Οργάνου Διευθέτησης Διαφορών του ΠΟΕ δεν αλλάζει τίποτα στο γεγονός ότι στοιχειοθετούμε μια πολιτική, ότι εγκαθιστούμε μία εξωτερική προστασία που έχει ως κριτήριο κοινωνικές και επίσης οικολογικές παραμέτρους. Επίσης όμως δείχνει ότι αυτή δεν ωφελεί μόνο τα συμφέροντα των καλλιεργητών. Αν εξετάσει κανείς την τοποθέτηση των Αμερικανών, που οι ίδιοι δεν παράγουν καθόλου μπανάνες ή παράγουν μόνο σε μικρό μέτρο ή μόνο στη Χαβάη, διαπιστώνει ότι τώρα κάνουν χρήση της ομάδας εργασίας του Οργάνου Διευθέτησης Διαφορών για να επιβάλουν τα κεφαλαιακά συμφέροντά τους ή εκείνα των μεγάλων εταιριών φρουτοπαραγωγής.
<P>
Και η τοποθέτηση της Ομοσπονδιακής Δημοκρατίας της Γερμανίας άλλωστε δεν είχε ως βάση τους καλλιεργητές μπανάνας ή τους παραγωγούς, αλλά τα συμφέροντα των εμπορικών επιχειρήσεων. Πάντως είναι πραγματικά καλό σημάδι το ότι μπορούμε εδώ παρ' όλα αυτά να συζητούμε για μία πολιτική ρύθμιση.
<P>
Επίτροπε κ. Fischler, αυτό θα έπρεπε να μας ενθαρρύνει στους άλλους τομείς στους οποίους επίσης δεν έχουμε πλεόνασμα στις γεωργικές παραγωγές, ώστε να στοιχειοθετήσουμε μια πολιτική στις αντιπαραθέσεις μας στον ΠΟΕ και να μην τρέχουμε να κρυφτούμε μπροστά σε μια ενδεχόμενη ομάδα εργασίας, αλλά αντίθετα να την χρησιμοποιούμε ή να την αποδεχόμαστε προκειμένου να καταλήξουμε σε λογικές ρυθμίσεις για μια ευρωπαϊκή γεωργική παραγωγή.

<SPEAKER ID=235 LANGUAGE="FR" NAME="Barthet-Mayer">
Κύριε Πρόεδρε, αγαπητοί συνάδελφοι, η μπανάνα, το πρώτο σε παραγωγή τροπικό φρούτο στον κόσμο, παρουσιάζει αξιόλογο οικονομικό ενδιαφέρον για τους παραγωγούς των εξαιρετικά απομακρυσμένες περιφέρειες της Ευρωπαϊκής Ένωσης και για τις χώρες ΑΚΕ. Η "μπανάνα-δολάριο», η οποία παράγεται κάτω από συνθήκες αδικίας, όπου τα κοινωνικά κριτήρια καταπατώνται ή είναι ανύπαρκτα, έρχεται να ανταγωνιστεί με τρόπο αθέμιτο, και μάλιστα ανήθικο, τους παραγωγούς που ακολουθούν συστήματα παραγωγής πιο υγιή, συστήματα που διέπονται από συγκεκριμένες ρυθμίσεις, αλλά, φυσικά, έχουν και μεγαλύτερο κόστος. Ναι, η "μπανάνα-δολάριο» παράγεται φθηνότερα και έχει τους λόγους της! Η κ. Carlotti μας εξήγησε με μεγάλη σαφήνεια σήμερα το απόγευμα τις μεθόδους που εφαρμόζει η εταιρία Chiquita. Εξάλλου, πολλές και θεμελιωμένες πληροφορίες αποκαλύπτουν ότι ορισμένες εξαγωγικές χώρες εφαρμόζουν τρόπους παραγωγής που έρχονται σε αντίθεση με τους δικούς μας τεχνικούς και περιβαλλοντικούς κανόνες. Αναλογίζομαι τα πολυάριθμα ατυχήματα, τις ασθένειες, ακόμα και τους θανάτους που έχουν προκληθεί εξαιτίας των φυτοφαρμάκων που χρησιμοποιούνται στις μπανανοφυτείες. Συναντάμε απαράδεκτες κοινωνικές συνθήκες, και αυτό είναι ακόμα πιο σοβαρό και πρέπει να μας ωθήσει στην επιβολή της ηθικοποίησης των κανόνων του διεθνούς εμπορίου στις προσεχείς συζητήσεις του ΠΟΕ, όπου οι διαπραγματευτές της Επιτροπής καλά θα έκαναν να συμπεριλάβουν στην ημερήσια διάταξη την κοινωνική και την περιβαλλοντική ρήτρα.
<P>
Μπροστά στις πιέσεις που δέχεται η ΕΕ από τον ΠΟΕ και από τις πολυεθνικές των εξαγωγικών χωρών για να ανοίξουν νέες ποσοστώσεις, ας μην ξεπεράσουμε τις πραγματικές ανάγκες, που λογικά, όσον αφορά την αυτόνομη ποσόστωση, εκτιμώνται στους 100.000 τόνους. Κυρίως, ας καθορίσουμε τις ανταλλαγές μας σύμφωνα με τις αρχές που υπερασπιζόμαστε στην Ένωση, δηλαδή, κυρίως, τον σεβασμό των ανθρωπίνων δικαιωμάτων και τη βιώσιμη γεωργία, και ας ενθαρρύνουμε τις προσπάθειες των παραγωγών που θέλουν να ακολουθήσουν αυτήν την κατεύθυνση, όπως προτείνεται και σε κάποιες τροπολογίες. Τέλος, ας εφαρμόσουμε την αρχή της κοινοτικής προτίμησης, σεβόμενοι παράλληλα τις δεσμεύσεις που έχουμε αναλάβει με τη Σύμβαση Λομέ.
<P>
Επίσης, δεν θα ήθελα να κλείσω την παρέμβασή μου χωρίς να συγχαρώ τον κ. Thomas για την έκθεσή του, την οποία και εγκρίνουμε στο σύνολό της.

<SPEAKER ID=236 LANGUAGE="NL" NAME="Van Dam">
Κύριε Πρόεδρε, επιβάλλεται η αναθεώρηση της Κοινής Οργάνωσης της Αγοράς στον τομέα της μπανάνας και μάλιστα επειγόντως. Με πρόφαση την αναπτυξιακή βοήθεια, η Ένωση εκπόνησε μια δαπανηρή και αναποτελεσματική ΚΟΑ. Ήδη το 1995, η Παγκόσμια Τράπεζα κατακεραύνωσε την ευρωπαϊκή πολιτική για τις μπανάνες. Παρόλο που η ρύθμιση σχεδιάστηκε για τους μικρούς παραγωγούς στις αναπτυσσόμενες χώρες, δεν τους ωφέλησε σχεδόν καθόλου, σύμφωνα με την Παγκόσμια Τράπεζα.
<P>
Η ευρωπαϊκή πολιτική για τις μπανάνες βασίζεται σε ένα σύστημα αδειών εισαγωγής. Με την καθιέρωση των αδειών κατηγορίας Β, οι Ευρωπαίοι έμποροι που παραδοσιακά έκαναν εισαγωγές μπανανών από χώρες ΑΚΕ, κατέκτησαν μεγάλο μερίδιο της αγοράς των μπανανών- "δολλαρίου». Αυτό συνέφερε μεν τους εισαγωγείς, αλλά όχι τους αγρότες στις χώρες ΑΚΕ. Ένα ανθηρό εμπόριο σε άδειες κατηγορίας Β έσπρωξε στα ύψη τις τιμές για τις μπανάνες στην ευρωπαϊκή αγορά, με αποτέλεσμα να υποχωρήσει η κατανάλωση. Υπάρχει λοιπόν κάθε λόγος να πάρουμε στα σοβαρά το παράπονο του ΠΟΕ για τις άδειες της κατηγορίας Β.
<P>
Αλλά ακριβώς σε αυτό το βασικότατο σημείο της οργάνωσης της αγοράς, η Ευρωπαϊκή Επιτροπή δεν έδειξε μεγάλη δημιουργικότητα στις προτάσεις της. Η Επιτροπή επέλεξε και πάλι μια απλή διανομή αδειών βάσει παραδοσιακών εμπορευματικών ροών. Το ίδιο υιοθετήθηκε και στην έκθεση του συναδέλφου κ. Thomas. Πρόκειται πράγματι για χαμένη ευκαιρία!
<P>
Είναι ώρα πια να αντιστραφούν τα πράγματα. Αντί να ευνοήσουμε τους εισαγωγείς, πρέπει να ευνοήσουμε τους παραγωγούς, οι οποίοι ακολουθούν οικολογικά και κοινωνικά υπεύθυνες μεθόδους παραγωγής. Αυτή η στροφή δεν παρουσιάζεται όπως πρέπει στην πρόταση της Επιτροπής και στην έκθεση Thomas.
<P>
Υποστηρίζω τις προτάσεις του εισηγητή για ένα ταμείο προώθησης και ειδικές ρυθμίσεις για μπανάνες Fair Trade. Εφόσον όμως με το σύστημα των αδειών η ευρωπαϊκή αγορά παραμένει κλειστή σε νέες πρωτοβουλίες, φοβάμαι ότι στις μπανάνες Fair Trade δεν θα δοθούν ίσες ευκαιρίες.

<SPEAKER ID=237 LANGUAGE="FR" NAME="Martinez">
Κύριε Πρόεδρε, με την έκθεση του κ. Thomas, πρόκειται να τροποποιήσουμε την ΚΟΑ του 1993 για την μπανάνα, έπειτα από σχετικό αίτημα του ΠΟΕ, λόγω του ότι δεν σεβαστήκαμε το άρθρο 12 της ΓΣΔΕ. Εδώ έχουμε μια πρώτη βεβαιότητα, επιτρέψτε μου να πω νομική βεβαιότητα.
<P>
Έχουμε μια δεύτερη βεβαιότητα, στατιστική αυτή τη φορά: ότι στην ΕΕ καταναλώνονται τέσσερα εκατομμύρια τόνοι μπανάνας. 20 % προέρχονται από τα Κανάρια, από τη Μαδέρα, από τη Γουαδελούπη, από τη Μαρτινίκα ή την Κρήτη, και 80 % από το εξωτερικό, οι μπανάνες των χωρών ΑΚΕ και οι 2, 2 εκατομμύρια τόνοι μπανάνας από την Κεντρική Αμερική.
<P>
Η τρίτη βεβαιότηα είναι ιστορική: από την αρχή, η υπογραφή της Συνθήκης της Ρώμης έγινε με καθυστέρηση λίγων ωρών, γιατί ο στρατηγός De Gaulle ήθελε να σώσει τις μπανάνες του Καμερούν και της Ακτής του Ελεφαντοστού, ενώ οι Γερμανοί ήθελαν να σώσουν τις μπανάνες της Κεντρικής Αμερικής. Στην πραγματικότητα, αρκετοί Γερμανοί είχαν εγκατασταθεί στην Κεντρική Αμερική το 1945. Οι τελευταίοι, εξάλλου, δεν αποδέχτηκαν ποτέ την ΚΟΑ και είχαν προσφύγει στο Δικαστήριο των Ευρωπαϊκών Κοινοτήτων.
<P>
Πέρα από τους αριθμούς αυτούς και την Ιστορία, στα υπόλοιπα παραμένουμε στο σκοτάδι. Και μάλιστα νομικό σκοτάδι. Φυσικά, υπάρχει η ΚΟΑ του 1993, αλλά δεν ξέρουμε περισσότερα. Υπάρχουν οι τελωνειακοί δασμοί, δασμοί στα 850 Ecu ανά τόνο, δασμοί στα 75 Ecu ανά τόνο, ποσοστώσεις εισαγωγής, άδειες Α ή Β, οι τρίτες χώρες, οι χώρες ΑΚΕ. Όλα αυτά αμφισβητήθηκαν από τις ειδικές επιτροπές της Γενεύης, των οποίων δεν γνωρίζουμε ούτε τη σύνθεση, ούτε τη λειτουργία, ούτε καν τις αποφάσεις. Δεν υπάρχει ούτε ένας βουλευτής εδώ μέσα που να έχει στα χέρια του τις αποφάσεις αυτές. Από νομική άποψη λοιπόν, βρισκόμαστε στο σκοτάδι. Αρκούμαστε σε αυτήν την σύγχυση χωρίς να προχωρούμε περισσότερο.
<P>
Τα μοναδικά δύο πράγματα που καταλαβαίνουμε, και είναι γεγονός ότι είναι σημαντικά, είναι ότι στην αρχή, η ΚΟΑ του 1993 λειτουργούσε σωστά: καταφέρναμε να εξασφαλίσουμε ισορροπία για τις κοινοτικές μπανάνες, για τις μπανάνες ΑΚΕ, ακόμα και για τις "μπανάνες-δολάρια». Οι ΗΠΑ όμως δεν ήθελαν άλλο αυτό το καθεστώς. Τους είχαμε παραχωρήσει 2, 2 εκατομμύρια τόνους, ζήτησαν 2, 3 εκατομμύρια. Έπειτα, με την ένταξη της Αυστρίας, της Φινλανδίας και της Σουηδίας, ζήτησαν 2, 5 εκατομμύρια. Και τους κάναμε και δώρα με τη μορφή τελωνειακών δασμών, από 775 Ecu ανά τόνο: 1, 9 δισεκατομμύρια Ecu ως δώρο σε τρεις πολυεθνικές. Δεν ήταν όμως αρκετό!
<P>
Δεύτερη βεβαιότητα: ο ιμπεριαλισμός των ΗΠΑ, στον οποίο πρέπει να προσθέσουμε και ένα δίδαγμα: οι επιτροπές της Γενεύης, σαν να μην συμβαίνει τίποτα, θέτουν υπό αμφισβήτηση έξι ευρωπαϊκές πολιτικές. Κατ' αρχάς, την αναπτυξιακή πολιτική στην Αφρική, ή τουλάχιστον στις χώρες ΑΚΕ, την πολιτική απασχόλησης στη Μαδέρα, στα Κανάρια Νησιά, στη Γουαδελούπη, στη Μαρτινίκα, στην Κρήτη, την περιφερειακή πολιτική σε άκρως απομακρυσμένες περιφέρειες, τα ανθρώπινα δικαιώματα (η κ. Barthet-Mayer μιλούσε για το θέμα αυτό πριν λίγο) γιατί οι "μπανάνες-δολάρια» είναι μπανάνες σκλαβιάς, το αποτέλεσμα της εκμετάλλευσης των ανθρώπων από τρεις πολυεθνικές (50 Ecu το μήνα, αντί για 50 Ecu την ημέρα στην Γουαδελούπη ή στη Μαρτινίκα!).
<P>
Τίθεται υπό αμφισβήτηση και η δημοσιονομική πολιτική, γιατί η ΕΕ κάνει, παρ' όλα αυτά, δώρο 1, 9 δισεκατομμυρία Ecu σε τρεις πολυεθνικές. Ποιο είναι το οικονομικό όφελος για την ΕΕ; Και επιπλέον προστίθενται και 370 εκατομμύρια Ecu για την οικονομική ενίσχυση στις χώρες ΑΚΕ, θύματα της νέας ΚΟΑ. Τέλος, τίθεται υπό αμφισβήτηση - και αυτό είναι κατά τα γνώμη μου το πιο σημαντικό - η νομική πολιτική της Ευρώπης, γιατί το δίκαιο του Λουξεμβούργου, το δίκαιο των Βρυξελλών, του Δικαστηρίου των Ευρωπαϊκών Κοινοτήτων, υποχώρησε μπροστά στο δίκαιο της Γενεύης, όσον αφορά το θέμα "μπανάνες», όσον αφορά το θέμα "κρέας με ορμόνες», όσον αφορά τον φάκελο "γάλα με ορμόνες» και, χθες ακόμα, σχετικά με τις παγίδες με σιαγόνες.
<P>
Κάθε φορά η διάγνωση είναι η ίδια: η κανονιστική εξουσία άφησε τις Βρυξέλες για να πάει στη Γενεύη. Και το ίδιο συμβαίνει, εξάλλου και με τα πρότυπα του codex alimentarius. Με άλλα λόγια, πριν ακόμα γίνει πραγματικότητα, η Ευρωπαϊκή Ένωση έχει, από νομική άποψη, ξεπεραστεί.

<SPEAKER ID=238 LANGUAGE="ES" NAME="Medina Ortega">
Κύριε Πρόεδρε, χαίρομαι που ο κ. Fischler είχε την ευγενή καλωσύνη να βρίσκεται μαζί μας απόψε, γιατί πιστεύω πως είναι σημαντικό να συνεχιστεί η συζήτηση, αν και πρέπει να παραδεχτούμε πως η αίθουσα δεν είναι ακριβώς γεμάτη.
<P>
Θα ήθελα να διαφωνήσω λίγο με τον κ. Martinez σχετικά με το κατά πόσον είχαμε λάβει γνώση των αποφάσεων του Παγκόσμιου Οργανισμού Εμπορίου. Το θέμα συζητήθηκε στην Επιτροπή Νομικών Θεμάτων και Δικαιωμάτων των Πολιτών του Ευρωπαϊκού Κοινοβουλίου και σε αυτήν την επιτροπή μελετήσαμε τόσο τη γνώμη της ομάδας εργασίας του Παγκόσμιου Οργανισμού Εμπορίου όσο και την απόφαση του δευτεροβάθμιου δικαιοδοτικού οργάνου.
<P>
Και βρισκόμαστε ενώπιον του γεγονότος ότι η υπεράσπιση των θέσεων της Ευρωπαϊκής Κοινότητας ήταν πολύ κακή. Στην προεδρία του δευτεροβάθμιου δικαιοδοτικού οργάνου του Παγκόσμιου Οργανισμού Εμπορίου ήταν ένας παλιός γερουσιαστής των ΗΠΑ και, τόσο στην ομάδα εργασίας, όσο και στον Παγκόσμιο Οργανισμό Εμπορίου, δεν υπήρχαν παρά μόνο εκπρόσωποι αυτού που θα μπορούσαμε να ονομάσουμε θεωρία ελευθέρων συναλλαγών, ή νέα θεωρία, ή υπερισχύουσα θεωρία, έτσι ώστε, πρακτικά, οι απόψεις των γεωργικών τομέων της Ευρωπαϊκής Ένωσης να μην τύχουν υπεράσπισης.
<P>
Και ο νομικός σύμβουλος της Επιτροπής μας είπε πως, συνολικά, είχε στη διάθεσή του μόνον πέντε νομικούς για την υπεράσπιση της θέσης της Επιτροπής, απέναντι στον στρατό των εκατοντάδων νομικών που είχε στη διάθεσή της η κυβέρνηση των ΗΠΑ, βοηθούμενη επίσης από τις πολυεθνικές.
<P>
Θέλω να ευχαριστήσω τον κύριο Fischler για την παρουσία του. Αυτή τη στιγμή βρίσκεται στα έδρανα μια αντιπροσωπεία των μπανανοπαραγωγών των Καναρίων Νήσων, άνθρωποι οι οποίοι έχουν αφιερώσει τη ζωή τους στην εργασία, και αυτοί οι άνθρωποι, αυτήν τη στιγμή, δεν διαθέτουν άλλη εναλλακτική λύση από την καλλιέργεια μπανάνας. Αν η πρόταση της Επιτροπής παραμείνει ως έχει και δεν ενδυναμωθεί η προστασία σε αυτόν τον τομέα, θα βρεθούμε με έναν τομέα παραγωγής ο οποίος πριν από τον Κανονισμό 404/93 απολάμβανε απόλυτη προστασία και που τώρα βρίσκεται τελείως απροστάτευτος. Και αυτοί οι άνθρωποι δεν έχουν τη δυνατότητα να μεταφερθούν σε άλλες περιοχές, ούτε να ασχοληθούν με εναλλακτικές καλλιέργειες.
<P>
Επομένως, κατά τη γνώμη μου, η Επιτροπή θα έπραττε καλώς αν στήριζε πολλές από τις τροπολογίες που υποβάλλει αυτό το Κοινοβούλιο - αυτές που υπέβαλλε η Επιτροπή Γεωργίας και Ανάπτυξης της Υπαίθρου - και ελπίζω, σε τελευταία ανάλυση, την επόμενη εβδομάδα, το Συμβούλιο να μπορέσει να επιτύχει έναν καλό κοινοτικό κανονισμό ο οποίος να επιτρέπει τη διατήρηση ενός ορισμένου επιπέδου προστασίας.

<SPEAKER ID=239 LANGUAGE="NL" NAME="Sonneveld">
Κύριε Πρόεδρε, η Ευρωπαϊκή Ένωση πράττει σωστά που δεν ενδίδει στον πειρασμό μιας σε βάθος μεταρρύθμισης των ρυθμίσεων για τις μπανάνες. Τα συμφέροντα σε αυτόν τον τομέα αποκλίνουν πολύ. Υπάρχει λοιπόν κίνδυνος να λύσουμε ένα πρόβλημα δημιουργώντας νέο πρόβλημα. Μια αναθεώρηση πρέπει πρώτα να στοχεύει στην επίλυση των προβλημάτων που προέκυψαν στα πλαίσια του ΠΟΕ. Προφανώς, αυτό ήταν και η αφετηρία της Επιτροπής. Υποστηρίζω λοιπόν την πρότασή της να καθορίζει, έχοντας υπόψη και την τελευταία διεύρυνση της ΕΕ, την αυτόνομη δασμολογική ποσόστωση σε 353.000 τόνους. Δέχομαι επίσης την τιμή των 300 Ecu ανά τόνο γι' αυτή την αυτόνομη ποσόστωση, υποθέτοντας ότι αυτό δεν θα δημιουργήσει νέα προβλήματα στον ΠΟΕ. Διότι η σημερινή τιμή ανέρχεται σε 75 Ecu ανά τόνο. Η Ευρωπαϊκή Ένωση στέλνει εδώ ένα θετικό μήνυμα. Το δαπανηρό, τεχνητό και γραφειοκρατικό σύστημα των αδειών κατηγορίας Β εγκαταλείπεται και προβλέπεται για τις χώρες ΑΚΕ εισοδηματική αντιστάθμιση. Το σύστημα των ελευθέρων εισαγωγών των νέων κρατών μελών προσεγγίζει κι άλλο το πολύ λιγότερο ελεύθερο σύστημα της ΕΕ. Το κόστος αυτής της επιπλέον προστασίας το επωμίζονται κατ' αναλογία οι φορολογούμενοι και οι καταναλωτές της ΕΕ. Και με αυτό το σύστημα δεν γίνεται διάκριση ανάμεσα στις μη προνομιούχες τρίτες χώρες - εξαγωγείς μπανανών.
<P>
Καλό θα ήταν να ανταποκριθεί η Ευρωπαϊκή Ένωση κατάλληλα σε μια άλλη αναμφισβήτητη εξέλιξη, δηλαδή στο ενδιαφέρον στην Ένωση για μπανάνες Fair Trade. Εκεί το πρόβλημα δεν είναι τόσο η ανάγκη εμπορικής υποστήριξης· η πρόσβαση στις εισαγωγικές ποσοστώσεις αποτελεί το μεγαλύτερο πρόβλημα. Δεν επιτρέπεται να κλείνει η Επιτροπή τα μάτια της για το θέμα αυτό. Με την εξουσιοδότηση του Συμβουλίου και του Κοινοβουλίου, η Επιτροπή πρέπει να κρατά, κατά την καθημερινή διαχείριση των αδειών εισαγωγής, ένα μερίδιο για αυτή την κατηγορία, με την εξουσιοδότηση του Συμβουλίου και του Κοινοβουλίου.

<SPEAKER ID=240 LANGUAGE="SV" NAME="Wibe">
Κύριε Πρόεδρε, με αυτόν τον κανονισμό θα αποκτήσουμε πέντε διαφορετικές ποσοστώσεις εισαγωγών και συντελεστές δασμών για την εισαγωγή μπανανών. Αυτό είναι παράλογο! Επίσης, δεν πιστεύω ότι αυτός ο νέος κανονισμός θα εγκριθεί από τον ΠΟΕ, οπότε πιθανότατα θα έχουμε νέα λύση σε μερικά χρόνια.
<P>
Δεν νομίζω επίσης ότι είναι σωστό να χρησιμοποιούμε την εμπορική πολιτική για την οικονομική μας βοήθεια προς τις αναπτυσσόμενες χώρες, διότι ο μεγάλος κίνδυνος μιας τέτοιας πολιτικής είναι να καθηλώσουμε αυτές τις χώρες σε μια απαρχαιωμένη παραγωγική διάρθρωση, στη συγκεκριμένη περίπτωση την παραγωγή μπανανών. Η πολιτική μας έναντι των χωρών ΑΚΕ μοιάζει με αυτό που στη Σουηδία αποκαλούμε "το φάρμακο Dφbeln», δηλαδή βοηθά προς στιγμήν, αλλά μακροπρόθεσμα βλάπτει.
<P>
Η καλύτερη λύση θα ήταν, τόσο για τους ευρωπαίους καταναλωτές όσο και για τον πληθυσμό των χωρών ΑΚΕ, το ελεύθερο εμπόριο σε συνδυασμό με άμεση οικονομική βοήθεια, αντί του σημερινού περίπλοκου συστήματος των ποσοστώσεων και των δασμών.

<SPEAKER ID=241 LANGUAGE="DE" NAME="Liese">
Κύριε Πρόεδρε, αξιότιμες κυρίες και κύριοι, είμαι αντίθετος με την έκθεση Thomas. Μιλώ εξ ονόματος μεγάλου μέρους της Ομάδας του Ευρωπαϊκού Λαϊκού Κόμματος, όχι εξ ονόματος ολόκληρης της ομάδας, αλλά ενός πολύ μεγάλου μέρους της. Η έκθεση Thomas ζητά περισσότερο προστατευτισμό, ενώ ουσιαστικά αυτό που θα χρειαζόταν είναι λιγότερος. Κατά τη γνώμη μας, ιδιαίτερα κακές είναι οι τροπολογίες 11 και 28, βάσει των οποίων η ποσόστωση για τα τρία νέα κράτη μέλη θα περιοριστεί δραστικά. Συνολικά θα αφαιρεθεί 10 % από τις μπανάνες της Λατινικής Αμερικής, και θα υπάρξουν και άλλα προβλήματα.
<P>
Αμφιβάλλω για το αν η πρόταση της Επιτροπής ανταποκρίνεται στους κανόνες του ΠΟΕ. Είμαι όμως απόλυτα βέβαιος ότι αυτά που ζητά ο κ. Thomas και μαζί του η Επιτροπή Γεωργίας θα οδηγήσουν οπωσδήποτε σε τεράστια προβλήματα στον ΠΟΕ. Επανειλημμένα λέγεται - και ακούστηκε και στη σημερινή συζήτηση - ότι πρέπει να προστατεύσουμε τους μικρούς και ανεξάρτητους παραγωγούς των παραδοσιακών χωρών ΑΚΕ και της ΕΕ από τους "κακούς» πολυεθνικούς της Λατινικής Αμερικής. Αυτό σαφώς δεν το κάνει η οργάνωση αγοράς.
<P>
Σας προσκαλώ όλους αύριο πρωί στην αίθουσα τύπου σε μια συζήτηση με έναν ανεξάρτητο παραγωγό από την Κόστα Ρίκα, ο οποίος παράγει μπανάνες fair-trade και έχει τεράστιες δυσκολίες με την συγκεκριμένη οργάνωση αγοράς. Οι μικροί της Λατινικής Αμερικής - που είναι πάρα πολλοί, για παράδειγμα και στο Εκουαδόρ - είναι εκείνοι που βλάπτονται περισσότερο, και γι' αυτό πρέπει να υπερασπιστούμε περισσότερο τις μπανάνες fair-trade και να καταψηφίσουμε στα σημεία αυτά την έκθεση Thomas.

<SPEAKER ID=242 LANGUAGE="PT" NAME="Correia">
Κύριε Πρόεδρε, κύριοι βουλευτές, θα ήθελα καταρχάς να συγχαρώ τον εισηγητή κ. David Thomas για την εξαίρετη έκθεσή του με θέμα την πρόταση κανονισμού του Συμβουλίου που τροποποιεί τον Κανονισμό αριθ. 404/93 περί ΚΟΑ στον τομέα της μπανάνας.
<P>
Με τις προτάσεις που υποβάλλει, ο εισηγητής επιδιώκει - και καλά κάνει - να επιτύχει έναν δίκαιο και ισορροπημένο συμβιβασμό ανάμεσα στα συμφέροντα όλων των εμπλεκόμενων μερών, δηλαδή των κοινοτικών παραγωγών, των χωρών ΑΚΕ, των τρίτων χωρών και των καταναλωτών, πάντοτε στο πλαίσιο της τήρησης των κανόνων της εσωτερικής αγοράς και των κανόνων που διέπουν την ΚΟΑ.
<P>
Ωστόσο, όταν τίθεται θέμα κατάργησης των συστημάτων χορήγησης αδειών κατηγορίας Β, φαίνεται ότι δεν λαμβάνονται υπόψη οι συνέπειες της συγκεκριμένης απόφασης για τους κοινοτικούς παραγωγούς. Ως γνωστόν, η κατανομή των αδειών εισαγωγής αποτελεί ένα από τα υπόβαθρα της ΚΟΑ στον τομέα της μπανάνας που ισχύει από το 1993. Ο μηχανισμός αυτός χρησιμοποιείται για να περιορίσει τις εισαγωγές μπανανών από την Κεντρική Αμερική, κατά τρόπο ώστε να εξασφαλίσει τη διάθεση της κοινοτικής μπανάνας στην αγορά.
<P>
Είναι αναγκαίο η Επιτροπή και το Συμβούλιο να προσδιορίσουν, με σαφήνεια και δίχως χρονικούς περιορισμούς, ποια μέτρα σκοπεύουν να λάβουν ώστε να καλύψουν αυτό το κενό. Μεταξύ των μέτρων που ενδέχεται να ληφθούν, θεωρούμε κατάλληλη τη διατήρηση του συνολικού εσόδου αναφοράς και την αύξησή του κατά περίπου 20 %, κατά τρόπο ώστε να παρασχεθούν στους κοινοτικούς παραγωγούς οι αναγκαίες εγγυήσεις για διατήρηση του εισοδήματός τους. Φρονούμε επίσης ότι η Κοινότητα θα πρέπει να δεσμευθεί πως θα προωθήσει την προσαρμογή προς τα κάτω της αυτόνομης ποσόστωσης, έτσι ώστε να αποφύγει έναν ενδεχόμενο υπέρμετρο εφοδιασμό της αγοράς, που θα υπονόμευε την εμπορία των κοινοτικών μπανανών. Επιπλέον, θα πρέπει να εξασφαλισθεί η απαραίτητη συμπληρωματική ενίσχυση που θα προσφέρει στους κοινοτικούς παραγωγούς τα αναγκαία μέσα για τη διοχέτευση της παραγωγής τους, αντισταθμίζοντας με τον τρόπο αυτό το υψηλό κόστος μεταφοράς.
<P>
Για όλους τους λόγους που προανέφερα, υποστηρίζουμε ανεπιφύλακτα την τροπολογία αριθ. 25, άρθρο 1 (νέο), ώστε να διαφυλαχθούν τα συμφέροντα των μπανανοπαραγωγών της αυτόνομης περιφέρειας της Μαδέρας.

<SPEAKER ID=243 LANGUAGE="ES" NAME="Fernαndez Martνn">
Κύριε Πρόεδρε, αντιμετωπίζουμε εκ νέου μια συζήτηση σχετικά με τη μεταρρύθμιση της ΚΟΑ των μπανανών και πρέπει να παραδεχτούμε πως, αυτή τη φορά, η μεταρρύθμιση καθίσταται υποχρεωτική λόγω του αποτελέσματος της δίκης στο πλαίσιο του Παγκόσμιου Οργανισμού Εμπορίου.
<P>
Πρέπει να πω, κύριε Επίτροπε, πως, αυτή τη φορά, σε γενικές γραμμές, συμφωνούμε με τα κριτήρια τα οποία εξέθεσε η Επιτροπή στην πρότασή της, δεδομένου ότι είναι απαραίτητο να τροποποιηθεί το μέχρι στιγμής ισχύον καθεστώς των αδειών εισαγωγής και να καταστεί συμβατό με τους κανόνες τουΠΟΕ.
<P>
Η εμπειρία από τη συμπεριφορά της αγοράς κατά τη διάρκεια των τελευταίων ετών μας συμβουλεύει να το λάβουμε αυτό υπόψη κατά τη θέσπιση των ποσοστώσεων εισαγωγής, ούτως ώστε να αποφευχθεί ο κορεσμός των αγορών και η πτώση των τιμών, όπως είχε συμβεί στην περίπτωση της Γαλλίας πέρυσι.
<P>
Γι' αυτόν τον λόγο, κατά τη γνώμη μας, μια αυτόνομη δασμολογική ποσόστωση ύψους 100.000 τόνων, όπως είχε ζητήσει το Κοινοβούλιο, είναι καλύτερα προσαρμοσμένη στις απαιτήσεις της αγοράς από τους 350.000 τόνους που προτείνει η Επιτροπή.
<P>
Αφενός, είναι απαραίτητο να βρεθεί ένας τρόπος που να επιτρέπει τη διατήρηση πρόσβασης στις ατέλειες για τους παραδοσιακούς παραγωγούς των χωρών ΑΚΕ, με τους οποίους διατηρούμε οικονομικές, εμπορικές και πολιτικές δεσμεύσεις, τις οποίες δεν μπορούμε να αγνοήσουμε.
<P>
Αφετέρου, η διατήρηση του τομέα της παραγωγής μπανανών στις παραγωγικές περιοχές της Ένωσης αποτελεί από μόνη της το κίνητρο για την ύπαρξη αυτής της ΚΟΑ, η ισχύς και η νομιμότητα της οποίας δεν μπόρεσε να αποτελέσει αντικείμενο αμφισβήτησης παρά τις συνεχείς επιθέσεις που έχει δεχτεί.
<P>
Είναι απαραίτητο να εξασφαλισθεί η διατήρηση των κοινοτικών παραγωγών και είναι απαραίτητο για τους παραγωγούς μπανανών της Ένωσης να εξασφαλισθούν τα σημερινά τους επίπεδα εισοδήματος.
<P>
Για τις άκρως απομακρυσμένες περιφέρειες της Ένωσης, ο τομέας της παραγωγής μπανανών αποτελεί την πηγή σημαντικών οικονομικών πόρων και τους είναι απαραίτητος όχι μόνο για λόγους οικονομικούς αλλά επίσης για λόγους απασχόλησης.
<P>
Υποθέτοντας πως η Επιτροπή συμμερίζεται αυτούς τους στόχους, μας μένει να δούμε ποιοι μηχανισμοί θα χρησιμοποιηθούν για να βάλουν σε τάξη το καθεστώς των παραγωγών τρίτων χωρών και μένει να μάθουμε επίσης με ποιον τρόπο σκοπεύει η Επιτροπή να αποζημιώσει τους κοινοτικούς παραγωγούς για τις απώλειες που θα συνεπάγεται για εκείνους να μην διαθέτουν ένα καθεστώς αδειών όπως το ισχύον σήμερα.
<P>
Κύριε Επίτροπε, θα ήταν καλό να διασαφηνίσουμε και να ξεπεράσουμε τις δύο αβεβαιότητες που μόλις επεσήμανα: τις εγγυήσεις για τη διατήρηση των παραγωγών και τη διατήρηση των επιπέδων εισοδήματος. Αυτό αναμένει ο εν λόγω τομέας από αυτήν την μεταρρύθμιση.

<SPEAKER ID=244 LANGUAGE="DA" NAME="Iversen">
Κύριε Πρόεδρε, θα ήθελα να αρχίσω εξαίροντας την πρόταση της Επιτροπής, η οποία αποτελεί μια εξαιρετική προσπάθεια να επιτευχθεί ισορροπία μεταξύ όλων των διαφορετικών συμφερόντων των παραγωγών. Οι παραγωγοί της ΕΕ πρέπει να ληφθούν επαρκώς υπόψη, ενώ παράλληλα πρέπει να τηρήσουμε και τις υποχρεώσεις που έχουμε έναντι της Σύμβασης Λομέ και των διατάξεων του ΠΟΕ. Στην πραγματικότητα, δεν υπάρχουν τόσες πολλές δυνατότητες ελιγμού. Ένας από τους τομείς όπου μπορούμε πράγματι να βελτιώσουμε την πρόταση της Επιτροπής έχει να κάνει με τις μπανάνες "δίκαιου εμπορίου». Η πρόταση της Επιτροπής για ενίσχυση των παραγωγών τις χώρες ΑΚΕ στοχεύει σε μια μετατροπή της παραγωγής, κι εδώ πρέπει να ληφθεί υπόψη και το περιβάλλον, όμως απέχει ακόμη πολύ από το να είναι συγκεκριμένη. Γι' αυτό είναι απίστευτα σημαντικό με τις τροπολογίες μας να προτείνουμε ένα καθεστώς για τις μπανάνες "δίκαιου εμπορίου». Με αυτό δεν εννοώ μια ειδική ποσόστωση, αλλά τουναντίον ενίσχυση για την μετατροπή της παραγωγής, έναν ορισμό για τις μπανάνες "δίκαιου εμπορίου», ένα σύστημα σήμανσης, ένα σύστημα ελέγχου και ενισχύσεις για την πληροφόρηση και τη διάθεση στην αγορά μπανανών "δίκαιου εμπορίου». Ένα καθεστώς για τις μπανάνες "δίκαιου εμπορίου» θα ωφελήσει τόσο τους παραγωγούς της ΕΕ όσο και τους παραγωγούς των χωρών ΑΚΕ, και γι' αυτό ελπίζω ότι θα συμπεριληφθούν αυτά τα πράγματα στην εν λόγω πρόταση.

<SPEAKER ID=245 LANGUAGE="PT" NAME="Mendonηa">
Κύριε Πρόεδρε, κύριοι βουλευτές, το πρόβλημα της εμπορίας της μπανάνας μας παρέχει γι' άλλη μια φορά την ευκαιρία να διατρανώσουμε την άποψη, σε αυτό το Κοινοβούλιο, ότι πρωταρχικό καθήκον των θεσμικών οργάνων της Ευρωπαϊκής Ένωσης είναι να υπεραμύνονται, παντού και σε κάθε περίπτωση, των συμφερόντων των κρατών μελών και των περιφερειών τους, αλλά επίσης να τηρούν τις δεσμεύσεις που αναλαμβάνουν στο πλαίσιο των συμβάσεων που συνάπτουν με άλλες χώρες, δίχως να υποτάσσονται στα συμφέροντα του Παγκοσμίου Οργανισμού Εμπορίου.
<P>
Στην περίπτωση που μας απασχολεί σήμερα, θα μπορούσαμε να δεχθούμε για την Επιτροπή το πλεονέκτημα της αμφιβολίας όταν αυτή προσπαθεί να συμβιβάσει τα συμφέροντα των παραγωγών μπανάνας της Κοινότητας και των χωρών ΑΚΕ, από τη μια, και τις απαιτήσεις που προβάλλει η ομάδα λήψης αποφάσεων του Παγκοσμίου Οργανισμού Εμπορίου, από την άλλη. Η Επιτροπή οφείλει να συνειδητοποιήσει ότι η εισαγωγή στην ευρωπαϊκή αγορά μεγάλων ποσοστώσεων μπανάνας με χαμηλή τιμή, προερχόμενων από τρίτες χώρες, θα επιφέρει βαρύ πλήγμα στα εισοδήματα των κοινοτικών παραγωγών και ταυτόχρονα θα καταστήσει σχεδόν ανέφικτο τον ανταγωνισμό των παραδοσιακών χωρών ΑΚΕ έναντι των παραγωγών της Λατινικής Αμερικής.
<P>
Δεν πρέπει να παραβλέψουμε το γεγονός ότι μεταξύ των ευρωπαϊκών περιφερειών που παράγουν μπανάνες συγκαταλέγονται και ορισμένες νησιωτικές απομακρυσμένες περιοχές, οι οποίες παρουσιάζουν προβλήματα απομόνωσης και χαρακτηρίζονται από χαμηλά επίπεδα οικονομικής ανάπτυξης. Δεν αρκεί μόνο να διατρανώνουμε την ύπαρξη των άκρως απομακρυσμένων περιφερειών στη Συνθήκη της Ένωσης. Αυτό που έχει περισσότερη σημασία είναι να προσδίδεται, σε κάθε περίσταση, ουσιαστικό και συγκεκριμένο περιεχόμενο στη στήριξη που επιζητούν οι εν λόγω περιφέρειες και που αναμένουν πυρετωδώς από τη μεριά της Κοινότητας.
<P>
Στη Μαδέρα, μια αυτόνομη περιφέρεια της Πορτογαλίας, οι συνεπαγόμενες οικονομικές, κοινωνικές και περιβαλλοντικές ζημίες θα ήταν ανυπολόγιστες σε περίπτωση που τα ευρωπαϊκά θεσμικά όργανα υπέκυπταν, στο θέμα αυτό, σε πιέσεις που προσβλέπουν στην υπεράσπιση συμφερόντων που δεν είναι αυτά των Ευρωπαίων πολιτών.

<SPEAKER ID=246 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 11.30.

<CHAPTER ID=11>
Πρόσβαση στο επάγγελμα του μεταφορέα
<SPEAKER ID=247 NAME="Πρόεδρος">
Η ημερήσια διάταξη προβλέπει την συζήτηση επί της σύστασης για την δεύτερη ανάγνωση της κ. Berger (A4-0215/98), εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την κοινή θέση εν όψει της έκδοσης οδηγίας του Συμβουλίου που αφορά την τροποποίηση της Οδηγίας 96/26/ΕΚ, περί προσβάσεως στο επάγγελμα του οδικού μεταφορέα εμπορευμάτων και επιβατών και αμοιβαίας αναγνωρίσεως των διπλωμάτων, πιστοποιητικών και άλλων τίτλων που διευκολύνουν την πραγμάτωση του δικαιώματος εγκαταστάσεως των μεταφορέων αυτών στον τομέα των εσωτερικών και διεθνών μεταφορών (C4-0174/98-97/0029 (SYN)).

<SPEAKER ID=248 NAME="Berger">
Κύριε Πρόεδρε, αξιότιμε κύριε Επίτροπε - ακόμη κι αν μας εγκαταλείπετε τώρα - αγαπητοί συνάδελφοι, η Κοινότητα ήδη το 1974 συνέταξε μία ρύθμιση με στόχο να εναρμονίσει τις προϋποθέσεις για την πρόσβαση στο επάγγελμα του οδικού μεταφορέα εμπορευμάτων και επιβατών. Όμως τα τελευταία χρόνια άλλαξαν πάρα πολύ ορισμένες σημαντικές προϋποθέσεις-πλαίσια για την οικονομία των μεταφορών.
<P>
Η παρούσα πρόταση οδηγίας έχει σκοπό να ανταποκριθεί στις εν λόγω μεταβολές. Η πρόταση στοχεύει στη διασφάλιση, τουλάχιστον κατά προσέγγιση, ίσων νομικών προϋποθέσεων για όλους τους μεταφορείς σε ολόκληρη την ΕΕ. Το επάγγελμα του μεταφορέα είναι σήμερα περισσότερο από κάθε άλλο ένα καθαρά ευρωπαϊκό επάγγελμα. Από την πρώτη Ιουλίου 1998, δηλαδή σε λίγες μέρες, αυτό θα ενισχυθεί περισσότερο με την οριστική ελευθέρωση των ενδομεταφορών. Με τον τρόπο αυτόν δημιουργούνται και για το εν λόγω επάγγελμα ολοκληρωμένες προϋποθέσεις ενιαίας αγοράς και οι μεταφορείς θα έχουν απεριόριστη πρόσβαση στην αγορά σε ολόκληρη την Ένωση.
<P>
Βασικά, η οδηγία για την οποία συζητούμε σήμερα θα έπρεπε να είναι σε ισχύ ήδη από την 1η Ιουλίου 1998. Γι' αυτό πρέπει να πω ότι το Κοινοβούλιο εργάσθηκε πάρα πολύ γρήγορα, αλλά για τις καθυστερήσεις είναι υπεύθυνο το Συμβούλιο, που χρονοτρίβησε πάρα πολύ με την κοινή θέση, και για τον λόγο αυτόν δεν μπόρεσε να τηρηθεί η προθεσμία που είχε τεθεί ως στόχος.
<P>
Ανεξάρτητα όμως από την συγκεκριμένη προθεσμία, πρέπει να ανταποκριθούμε στο γεγονός ότι οι μεταβολές σε διαδικασίες λειτουργίας και παραγωγής στη βιομηχανία και στο λιανικό εμπόριο οδήγησαν μέσω στρατηγικών just in time σε ταχύτερες, πιο ευέλικτες και συγχρόνως υψηλότερης αξίας επιδόσεις στις μεταφορές, για τις οποίες είναι απαραίτητα πολύπλοκα και προηγμένα συστήματα τεχνικής υποδομής.
<P>
Σήμερα αντιμετωπίζουμε την κατάσταση να μεταφέρονται όλο και μικρότερα φορτία με όλο και μεγαλύτερη συχνότητα. Ακόμη, διαπιστώνεται μια μετατόπιση από την παραδοσιακή μεταφορά για ίδιο λογαριασμό στην επαγγελματική μεταφορά εμπορευμάτων, και δημιουργούνται διαρκώς όλο και μεγαλύτερες προσφορές που περιλαμβάνουν και υπηρεσίες μεταφορών και τεχνικής υποστήριξης. Σε αντίθεση με αυτό, βλέπουμε επίσης ότι για λόγους ευελιξίας και μείωσης κόστους εισέρχονται όλο και περισσότερες μικρές επιχειρήσεις στην αγορά, που αναλαμβάνουν μόνο τη μεταφορά με σχετικά μικρά μεταφορικά οχήματα, ακόμη και διασυνοριακά.
<P>
Επίσης, οι απαιτήσεις του κοινού ως προς τις διαμετακομιστικές υπηρεσίες αυξάνονται διαρκώς, κυρίως σε σχέση με την προστασία του περιβάλλοντος, την τεχνική ασφάλεια και την τήρηση των κοινοτικών διατάξεων. Όμως, η σημασία που δίδεται σ' αυτά ποικίλλει σημαντικά από χώρα σε χώρα. Αναμφισβήτητα, οι σχετικές προδιαγραφές είναι σημαντικά χαμηλότερες κυρίως στις υπό ένταξιν χώρες της Κεντρικής και Ανατολικής Ευρώπης.
<P>
Συνεπώς, πρέπει να έχουμε συνείδηση του γεγονότος ότι ειδικά οι επιχειρήσεις από αυτές τις χώρες εισέρχονται δυναμικά στον ανταγωνισμό με τις επιχειρήσεις της Ένωσης. Γι' αυτό θέλω να επανέλθω στην προτροπή που είχα διατυπώσει κατά την πρώτη ανάγνωση να ελέγξουμε πέρα από την συγκεκριμένη οδηγία που έχει υποβληθεί σήμερα κατά πόσον μπορούν να γίνουν βήματα, εκτός από την υφιστάμενη Ευρωπαϊκή Συμφωνία με τις χώρες της Κεντρικής και Ανατολικής Ευρώπης, πριν ακόμη από την ένταξή τους, προκειμένου να επιτευχθεί και στον τομέα αυτόν σταδιακά η εναρμόνισή τους με τις διατάξεις της ΕΕ.
<P>
Κατά την πρώτη ανάγνωση, η Επιτροπή Νομικών Θεμάτων και Δικαιωμάτων των Πολιτών επικρότησε σαφώς όλα τα μέτρα εναρμόνισης που προτάθηκαν από την Επιτροπή. Επρόκειτο για υψηλότερες απαιτήσεις αναφορικά με την οικονομική επιφάνεια, την προσωπική επάρκεια και τις ειδικές γνώσεις, καθώς και την επέκταση του πεδίου ισχύος της οδηγίας.
<P>
Ως εισηγήτρια, ήθελα επιπλέον να επιτύχω να συμπεριληφθούν αυστηρότερες διατάξεις κατά της απάτης στην κοινοτική διαμετακόμιση και σχετικά με την μεταφορά ζώντων ζώων, υψηλότερες απαιτήσεις ως προς την οικονομική επιφάνεια, καθώς και ένας ακριβέστερος ορισμός των όρων ίδιο κεφάλαιο και αποθέματα. Οι προτάσεις μου τότε είχαν γίνει αποδεκτές με πολύ μεγάλη πλειοψηφία τόσο από την Επιτροπή Νομικών Θεμάτων και Δικαιωμάτων των Πολιτών, όσο και από την Ολομέλεια.
<P>
Όμως το Συμβούλιο στην κοινή θέση του συμπεριέλαβε μόνο δύο από τις τροπολογίες μας και αυτές ήταν περισσότερο τροπολογίες νομικής και τεχνικής φύσεως. Ιδιαίτερα με απογοήτευσε το ότι οι υπουργοί συγκοινωνιών δεν συμπεριέλαβαν στην κοινή θέση τις τροπολογίες μου για την καταπολέμηση της απάτης, τις οποίες είχε υποστηρίξει και η Επιτροπή. Για τον λόγο αυτόν, επανέφερα τώρα τα περισσότερα από τα αιτήματά μου, δηλαδή τα αιτήματά μας, της πρώτης ανάγνωσης και αυτά έγιναν και πάλι ομόφωνα αποδεκτά από την Επιτροπή Νομικών Θεμάτων και Δικαιωμάτων των Πολιτών. Για μένα, μεγάλη σημασία εξακολουθεί να έχει το να γίνουν δεκτές οι διατάξεις για την καταπολέμηση της απάτης και στον τομέα των μεταφορικών επιχειρήσεων. Επίσης, προτείνω να διαγραφούν ορισμένα άρθρα που είχε προσθέσει το Συμβούλιο και με τις οποίες θεσπίζονται πρόσθετες εξετάσεις για πρόσωπα που απέκτησαν πιστοποιητικό επαγγελματικής επάρκειας σε άλλο κράτος μέλος. Σας ζητώ την υποστήριξή σας κατά την ψηφοφορία.

<SPEAKER ID=249 LANGUAGE="DA" NAME="Sindal">
Κύριε Πρόεδρε, η δεύτερη ανάγνωση του κειμένου της κ. Berger αξίζει καλύτερη μοίρα. Κατά την πρώτη ανάγνωση νομίζω ότι προχωρήσαμε πάρα πολύ μαζί με την Επιτροπή. Μπορώ να καταλάβω ότι το Συμβούλιο είναι πιο επιφυλακτικό στο κείμενο που λάβαμε πίσω. Αλλά περί τίνος πρόκειται; Όπως είπε και η κ. Berger στην εισαγωγή της, έχει να κάνει με τον υγιή ανταγωνισμό. Έχει επίσης να κάνει με την ασφάλεια στις μεταφορές, καθώς και με την προστασία του περιβάλλοντος, την τιμιότητα κ.ο.κ. Δεν έχω καμία αμφιβολία ότι εμείς στο Κοινοβουλίο συμφωνούμε ως προς το ποια θέματα αφορά, όμως ίσως ανησυχούμε περισσότερο για το πώς θα καταφέρουμε να το υλοποιήσουμε. Καλοί οι κανόνες. Εξαιρετικοί. Όμως κατά την αντίληψή μου, καταφέρνουμε πολλά και με τον οικειοθελή τρόπο. Παραδείγματος χάριν, έχω εμπιστοσύνη ότι οι άνθρωποι του κλάδου - στα κράτη μέλη - θα αναπτύξουν τις οδικές μεταφορές προς την κατεύθυνση της αειφορίας, με έμφαση στην ποιότητα και την εξυπηρέτηση. Η βούληση είναι ουσιαστική για να γίνει η επιβολή πραγματικότητα σε όλα τα κράτη μέλη.
<P>
Η πρόταση της επιτροπής που αφορά τις κοινοτικές διαμετακομίσεις και διαδικασίες είναι λογική και αξίζει να λάβει τη στήριξη του Κοινοβουλίου και στη συνέχεια της Επιτροπής και του Συμβουλίου. Υπάρχει μία πρόταση για την οποία θέλω να προειδοποιήσω. Πρόκειται για την τροπολογία 11, όπου σκέφτηκαν να διαφοροποιήσουν τις παραβάσεις. Στην τροπολογία του Κοινοβουλίου γράφει: »Όταν διαπράττονται σοβαρές παραβάσεις των κανόνων...» Τι σημαίνει «σοβαρές»; Ποιος θα ορίσει πόσο σοβαρή είναι προτού επέμβουμε; Πρόκειται για ένα είδος γκρίζας ζώνης, όπου είναι δυνατό να παρουσιαστούν δυσκολίες, γι&#x02BC; αυτό προτιμώ να διατηρήσουμε το αρχικό κείμενο, που λέει: ¨»Όταν διαπράττονται παραβάσεις των κανόνων...»

<SPEAKER ID=250 LANGUAGE="DE" NAME="Mosiek-Urbahn">
Κύριε Πρόεδρε, κυρίες και κύριοι, οι διαφορετικές εθνικές ρυθμίσεις εξακολουθούν να οδηγούν σε στρεβλώσεις του ανταγωνισμού. Επιπροσθέτως, τον τελευταίο καιρό έχει αυξηθεί σημαντικά η πίεση του ανταγωνισμού από τρίτες χώρες.
<P>
Οι προταθείσες τροπολογίες της κοινής θέσης προωθούν περισσότερο τη διαδικασία εναρμόνισης και ανταποκρίνονται στις τροποποιημένες προϋποθέσεις-πλαίσιο, όπως είναι για παράδειγμα οι νεοαναπτυχθείσες στρατηγικές just in time . Λαμβάνουν υπ' όψιν τις εξελίξεις στον τομέα των μεταφορών εμπορευμάτων. Για την Ομάδα μου είναι σημαντικό το ότι, επιπρόσθετα προς τις υψηλότερες απαιτήσεις που προβάλλονται ως προς την αξιοπιστία της επιχείρησης, ως προς την προστασία του περιβάλλοντος, ως προς τις επαγγελματικές υποχρεώσεις, είναι απαραίτητο να προβληθούν και υψηλότερες απαιτήσεις ως προς την καταπολέμηση της απάτης στην κοινοτική και κοινή διαμετακόμιση. Αυτό αποτελεί συνέπεια των συμπερασμάτων της έκθεσης της αντίστοιχης εξεταστικής επιτροπής. Δυστυχώς, δεν μπορούμε να εγκρίνουμε την τροπολογία 8, πρώτο μέρος. Στο σημείο αυτό, προτιμούμε το κείμενο της κοινής θέσης.
<P>
Κατά τον έλεγχο της οικονομικής επιφάνειας μιας επιχείρησης θα έπρεπε να λαμβάνονται υπ' όψιν το ίδιο κεφάλαιο και τα αποθέματα. Μία μεταφορική επιχείρηση πρέπει να είναι σε θέση σε περιόδους κρίσης, π.χ. αν χάσει έναν μεγάλο πελάτη και πρέπει να τον αντικαταστήσει, να χρησιμοποιεί για ένα διάστημα περισσότερο ίδιο κεφάλαιο για την μεταδόμησή της, χωρίς να κινδυνεύει να μην περάσει με επιτυχία έναν έλεγχο επάρκειας στη διάρκεια μιας τέτοιας έκτακτης κατάστασης, αν τουλάχιστον μπορεί να κριθεί θετικά η επάρκειά της, λαμβάνοντας υπ' όψιν στοιχεία αποθεμάτων όπως τα σιωπηρά αποθέματα, οι πιστωτικές ασφάλειες και οι αντίστοιχες τραπεζικές πληροφορίες. Με τον τρόπο αυτόν εξασφαλίζεται ότι κρίνεται η οικονομική επάρκεια κυρίως σύμφωνα με την πραγματική οικονομική ευρωστία μιας επιχείρησης.
<P>
Το κριτήριο της αξιοπιστίας της μεταφορικής επιχείρησης εξυπηρετεί την προστασία του κοινού από ζημίες και κινδύνους. Επομένως πρέπει να αφαιρείται η άδεια μιας επιχείρησης εξ αιτίας σοβαρών παραβάσεων εναντίον σχετικών διατάξεων. Η αφαίρεση της άδειας με κάθε παράβαση, όπως είχε αρχικά προταθεί, θα σήμαινε ότι σε ακραίες περιπτώσεις ακόμη και η παραβίαση του ορίου ταχύτητας θα μπορούσε να γίνει αιτία αυτής της συνέπειας της σοβαρής για την μοίρα της επιχείρησης. Κάτι τέτοιο ασφαλώς δεν θα ήταν δικαιολογημένο σύμφωνα με την αρχή της αναλογικότητας, και γι' αυτό είχαμε απορρίψει ήδη στην Επιτροπή Νομικών Θεμάτων την συγκεκριμένη τροπολογία.
<P>
Δεν θα ήθελα να παραλείψω να ευχαριστήσω την εισηγήτρια, και για το ότι συντάχθηκε με αυτήν την τελευταία άποψη.

<SPEAKER ID=251 LANGUAGE="EN" NAME="Fitzsimons">
Κύριε Πρόεδρε, χαιρετίζω την έκθεση της κυρίας Berger, με την οποία επιχειρείται η επιβολή κοινών κανόνων για τους οδικούς μεταφορείς εμπορευμάτων στην Ευρώπη. Εντούτοις, πρέπει να πω ότι, απλούστατα, δεν είναι αρκετά καλό για τις βρετανικές αρχές να επιτρέψουν να δημιουργηθεί μία κατάσταση, στην οποία θα απαγορεύεται στους Ιρλανδούς μεταφορείς η πρόσβαση και η χρήση των βρετανικών δρόμων, όπως συνέβη όταν τα λιμάνια παρέμειναν αποκλεισμένα, την προηγούμενη Κυριακή, για 16 ώρες. Οι ευρωπαϊκές συνθήκες έχουν υποστηρίξει την ανάγκη για ελεύθερη κυκλοφορία αγαθών, προσώπων και υπηρεσιών μέσα στην επικράτεια της Ευρωπαϊκής Ένωσης. Αυτή θα πρέπει να προστατεύεται και να διαφυλάσσεται πάντα. Η ελευθερία αυτή διαφυλάσσεται με το δίκαιο πάνω στο οποίο θεμελιώθηκε η Ευρωπαϊκή Ένωση. Πράγματι, θα πρέπει να χαιρετίσουμε την πρόσφατη θέση της συνεδρίασης του Συμβουλίου Υπουργών Εσωτερικών, κατά την οποία συμφωνήθηκε ότι η διαδικαστική γραφειοκρατία θα εξαλειφθεί, για να επιτραπεί στην Ευρωπαϊκή Επιτροπή να απαιτεί από τα κράτη μέλη να προβαίνουν σε λογικές ενέργειες για την απελευθέρωση των δρόμων ή των λιμένων, μέσα σε λίγες ημέρες, από αποκλεισμούς που προκύπτουν από απεργίες, ή να εξετάζει το ενδεχόμενο προσφυγής στο Ευρωπαϊκό Δικαστήριο.
<P>
Τέλος, θα ήθελα να επαναλάβω το πρόσφατο αίτημά μου στον Επίτροπο Μεταφορών Neil Kinnock να παρέμβει, ακόμη μία φορά, για να εξασφαλίσει ότι οι γαλλικές αρχές θα αποπληρώσουν τις ανεξόφλητες απαιτήσεις των εθνικών ενώσεων οδικών εμπορευματικών μεταφορών, που προκύπτουν ως άμεση συνέπεια των περσινών αποκλεισμών των γαλλικών αυτοκινητοδρόμων. Παραμένουν ακόμα ανείσπρακτα 2 εκατομμύρια λίρες για τουςΙρλανδούς οδικούς μεταφορείς εμπορευμάτων που προκύπτουν από αυτήν την απεργία, τα οποία πρέπει να πληρωθούν αμέσως από τη γαλλική κυβέρνηση.

<SPEAKER ID=252 LANGUAGE="EN" NAME="McIntosh">
Κύριε Πρόεδρε, χαιρετίζω αυτήν την κοινή θέση και νομίζω ότι θα δώσει στους οδικούς μεταφορείς εμπορευμάτων ελεύθερη πρόσβαση, κάτω από παρόμοιες συνθήκες λειτουργίας, και ιδιαίτερα ότι θα ανοίξει την πρόσβαση στις ενδομεταφορές. Συγχαίρω την εισηγήτρια και χαιρετίζω αυτήν την κοινή θέση.
<P>
Είναι ευνοϊκή για τις μικρές επιχειρήσεις με μία εξαίρεση, στην οποία θα αναφερθώ αμέσως. Κατά την άποψή μου συμφωνεί με την αρχή της επικουρικότητας. Εντούτοις, δεν μπορώ να υποστηρίξω την τροπολογία αριθ. 8. Πιστεύω ότι θα δημιουργούσε ένα υψηλό επίπεδο ακινητοποιημένου κεφαλαίου μεταφορικών επιχειρήσεων, κάτι που θα ήταν απαράδεκτο. Θα δημιουργούσε μία πολύ αβέβαιη κατάσταση, ειδικά για τις μικρές επιχειρήσεις και θα με ενδιέφερε να ακούσω τις απόψεις της Επιτρόπου σε αυτό το ζήτημα. Όπως και ο κύριος Fitzsimons, ο οποίος επιθυμεί να διατηρήσει όλους τους δρόμους ανοιχτούς από αποκλεισμούς, προσκαλώ την Επίτροπο σήμερα το βράδυ να εξασφαλίσει ότι, πράγματι, η χώρα της θα συνεχίσει να επιτρέπει την ελεύθερη κυκλοφορία: πράγματι αυτή η αρχή έχει παραβιαστεί δύο φορές τα τελευταία δύο χρόνια με την εικονική δικαιολογία της βιομηχανικής δράσης. Ο Επίτροπος κύριος Kinnock αισθάνθηκε ανίκανος να παρέμβει σε αυτό το ζήτημα, αλλά αποτελεί παραβίαση της ελεύθερης κυκλοφορίας και ελπίζω ότι η Επίτροπος θα κατανοήσει το πνεύμα της ενιαίας αγοράς απόψε και θα εξασφαλίσει να μην συμβεί κάτι τέτοιο στο μέλλον.
<P>
Ελπίζω, επίσης, ότι η Επίτροπος θα παίξει έναν θετικό ρόλο απόψε, έτσι ώστε να επιδειχθεί προθυμία για να διευθετηθεί η κατάσταση, ακόμα και αν υπάρχουν τεράστιες φορολογικές ανισότητες. Συγκεκριμένα, οι τιμές των καυσίμων στο Ηνωμένο Βασίλειο φαίνεται να είναι υπερβολικά υψηλές, ενώ σε πολλά άλλα κράτη μέλη είναι πολύ χαμηλές, και αυτό προκαλεί στρέβλωση στην ενιαία αγορά.

<SPEAKER ID=253 NAME="Cresson">
Κύριε Πρόεδρε, κυρίες, κύριοι, κατ' αρχάς θα ήθελα να σας ευχαριστήσω για το έργο σας σχετικά με την πρωτοβουλία αυτή που στοχεύει στην ενίσχυση της ισχύουσας νομοθεσίας κάνοντας πιο αυστηρές τις συνθήκες πρόσβασης στα επαγγέλματα αυτά, εναρμονίζοντας την εφαρμογή των τριών κριτηρίων και διευρύνοντας το πεδίο εφαρμογής της οδηγίας.
<P>
Συνεπώς, βρίσκομαι στην ευχάριστη θέση να σας αναγγείλω ότι πολλές από τις τροπολογίες που παρουσιάστηκαν από την Επιτροπή Νομικών Θεμάτων και Δικαιωμάτων των Πολιτών μπορούν να γίνουν δεκτές. Κατ' αρχάς θα ήθελα να σας πω ότι χαίρομαι για τις τροπολογίες που διασαφηνίζουν το κείμενο και προσδίδουν συνοχή στην πρόταση. Συνεπώς οι τροπολογίες αριθ. 2, 3, 8 και 11 θα ληφθούν υπόψη.
<P>
Έπειτα, ενώ αρχικά το Συμβούλιο δεν θεώρησε απαραίτητο να ασχοληθεί με την καταπολέμηση της απάτης, η Επιτροπή συνεχίζει να πιστεύει ότι αυτό αποτελεί σημαντική πτυχή του ζητήματος και ότι, όσον αφορά αυτόν τον τομέα, χρειάζεται να ληφθούν δραστικά μέτρα απέναντι στα ανέντιμα άτομα. Γι' αυτό ακριβώς το λόγο δέχομαι τις τροπολογίες αριθ. 1 και 11, καθώς και το δέυτερο μέρος της τροπολογίας αριθ. 7. Ωστόσο, το πρώτο μέρος της τροπολογίας αριθ. 7 είναι ασαφές και θα μπορούσενα οδηγήσει σε δυσανάλογες δράσεις ελέγχου.
<P>
Τέλος, η Επιτροπή εξακολουθεί να πιστεύει ότι καλό θα ήταν να προβλεφθεί η δυνατότητα ευελιξίας των μέτρων ελέγχου, ιδίως για τις μικρές και μεσαίες επιχειρήσεις, που ίσως έχουν πρόσκαιρες οικονομικές δυσκολίες τη στιγμή της αξιολόγησης της προϋπόθεσης οικονομικής επιφάνειας. Η δυνατότητα αυτή, είναι ιδιαίτερα σημαντική λόγω της έμφασης που δόθηκε τελευταία στον τομέα της απασχόλησης στην Ευρώπη. Συνεπώς η τροπολογία αριθ. 10 μπορεί να γίνει δεκτή.
<P>
Κύριε Πρόεδρε, υπάρχει ένας τομέας για τον οποίο η Επιτροπή δεν μπορεί να δεχτεί τις προτεινόμενες τροπολογίες. Έστω και αν η Επιτροπή είναι ευνοϊκά διακείμενη απέναντι στην αρχή πάνω στην οποία στηρίζονται οι τροπολογίες αυτές, που έχουν ως στόχο την κατάργηση, στην κοινή θέση, των στοιχείων που σχετίζονται με αυτό που ονομάζουμε "τουρισμό του διπλώματος», δεν μπορεί να δεχτεί ότι θα παραμεριστεί αυτή η συμβιβαστική λύση, που με τόση δυσκολία επετεύχθη. Η Επιτροπή είναι πεπεισμένη ότι η πρόσκαιρη φύση αυτής της διάταξης, που συνδέεται με την αναγκαιότητα να συμβουλευόμαστε την Επιτροπή σε όλες τις περιπτώσεις, αποτελεί αρκετά περιοριστική βάση για την εφαρμογή της. Η Επιτροπή είναι επίσης πεπεισμένη ότι η εφαρμογή των νέων απαιτήσεων σε θέματα επαγγελματικής επάρκειας θα κάνει τη διάταξη αυτή περιττή. Για το λόγο αυτό η Επιτροπή δεν μπορεί να κάνει δεκτές τις τροπολογίες αριθ. 4, 5, 6 και 9.
<P>
Κύριε Πρόεδρε, η κ. Berger παρουσίασε μία έκθεση ρεαλιστική και ταυτόχρονα τεκμηριωμένη. Συνεχίζει να συμβάλλει εποικοδομητικά στην πρωτοβουλια της Επιτροπής και μας επιτρέπει να επανεξετάσουμε ορισμένα ζητήματα με το Συμβούλιο. Ελπίζω ότι, με την ευκαιρία αυτή, το Συμβούλιο θα συνειδητοποιήσει τα πλεονεκτήματα των τροπολογιών. Ευχόμαστε όλοι να εφαρμοστούν πιο αυστηροί κανόνες στον τομέα αυτό, καθώς και μια ομοιογενής σειρά κριτηρίων, για να μείνουν στην αγορά μόνο μεταφορείς καλής φήμης, ώστε να παρέχουν ποιοτικές υπηρεσίες τόσο για το συμφέρον των πελατών τους όσο και για το συμφέρον ολόκληρης της κοινωνίας.
<P>
Σας ευχαριστώ για την υποστήριξή σας και είμαι σίγουρη ότι θα συνεχίσετε να στηρίζετε την Επιτροπή.

<SPEAKER ID=254 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 11.30.

<CHAPTER ID=12>
5ο πρόγραμμα-πλαίσιο ΕΤΑ (Ευρωπαϊκή Κοινότητα)
<SPEAKER ID=255 NAME="Πρόεδρος">
Η ημερήσια διάταξη προβλέπει την συζήτηση επί της σύστασης για την δεύτερη ανάγνωση της κ. Quisthoudt-Rowohl (A4-0226/98), εξ ονόματος της Επιτροπής ·Ερευνας, Τεχνολογικής Ανάπτυξης και Ενέργειας, σχετικά με την κοινή θέση που καθόρισε το Συμβούλιο για την έκδοση απόφασης του Ευρωπαϊκού Κοινοβουλίου και του Συμβουλίου που αφορά το πέμπτο πρόγραμμα-πλαίσιο δράσεων έρευνας, τεχνολογικής ανάπτυξης και επίδειξης της Ευρωπαϊκής Κοινότητας (1998-2002) (C40182/98-97/0119(COD)).

<SPEAKER ID=256 NAME="Quisthoudt-Rowohl">
Κύριε Πρόεδρε, κυρία Επίτροπε, αγαπητοί συνάδελφοι, απόψε έχετε μπροστά σας μία ευτυχισμένη εισηγήτρια. Αυτό πρέπει να το πω ειλικρινά. Αρχίσαμε κάποτε με μία πρόταση της Επιτροπής που θέλαμε να την τροποποιήσουμε. Θυμάμαι ότι κατά την πρώτη ανάγνωση επεξεργαστήκαμε περίπου 750 τροπολογίες, από τις οποίες άλλες περάσαμε εδώ κι άλλες όχι, με το βλέμμα στραμμένο προς την άλλη πλευρά του Σώματος και μετά από συζητήσεις γεμάτες αντιπαραθέσεις.
<P>
Τώρα, σειρά έχει να ευχαριστήσουμε το Συμβούλιο. Εμείς ως Κοινοβούλιο και ειδικά εγώ ως εισηγήτρια διαπιστώσαμε με χαρά ότι η κοινή θέση του Συμβουλίου είναι για μας τόσο ικανοποιητική, ώστε απομένουν λίγα μόνο σημεία που θέλουμε να βελτιωθούν. Όσο καλό και να είναι ένα κείμενο, πάντα μπορεί να γίνει καλύτερο. Γι' αυτό, επικεντρωθήκαμε σε λίγα σημεία. Στην επιτροπή ψηφίσαμε την τελευταία εβδομάδα περίπου 40 τροπολογίες, σχεδόν όλες ομόφωνα. Όπως πάντα, συζητήσαμε λίγο για ορισμένα επί μέρους σημεία.
<P>
Δεν θα σας φανεί παράξενο το ότι ως Κοινοβούλιο θέλουμε να αυξήσουμε το συνολικό ύψος του προϋπολογισμού για το πέμπτο ερευνητικό πρόγραμμα πλαίσιο. Γι' αυτό, δεχθήκαμε και πάλι ομόφωνα στην επιτροπή το ποσόν των 16, 3 δις Ecu που είχε προταθεί αρχικά από την Επιτροπή. Η Επίτροπος πάντοτε μας διαβεβαίωνε ότι το ποσόν αυτό είχε καθοριστεί μετά από εξονυχιστική έρευνα και ώριμη σκέψη. Θα πιστέψουμε τα λόγια της και όχι μόνο θα ελπίσουμε στην υποστήριξη της Επιτροπής, αλλά αντίθετα στηριζόμαστε σ' αυτήν κατά την διάρκεια του διαλόγου.
<P>
Επίσης, δεχθήκαμε ομόφωνα τροπολογίες που περιγράφουν την συμμετοχή του Ευρωπαϊκού Κοινοβουλίου κατά την εκτέλεση του προγράμματος. Γιατί δεν θέλουμε ως νομοθετικό όργανο να εγκαταλείψουμε την ερευνητική πολιτική, αφού προφανώς αύριο και κατόπιν, μετά από τον διάλογο, θα έχουμε αποδεχθεί αυτό το πρόγραμμα πλαίσιο.
<P>
Η ευελιξία που ζητά για τον εαυτό της η Επιτροπή και που πολλές φορές έχει εξυμνηθεί δεν σημαίνει ταυτόχρονα την αυθαιρεσία της εκτελεστικής εξουσίας. Γι' αυτό πιστεύουμε ότι στην Επιτροπή θα έπρεπε να επιβληθεί η υποχρεωτική αναφορά στο Κοινοβούλιο. Ακόμη, πιστεύουμε ότι είναι σωστό να υπάρχει δυνατότητα ελέγχου και επαναπροσδιορισμού των περιεχομένων στη μέση του χρόνου εκτέλεσης του προγράμματος. Ίσως να μη χρειαστεί να τροποποιήσουμε τις γενικές κατευθύνσεις, παρ' όλ' αυτά όμως μπορούμε τότε να σκεφτούμε αν όλα όσα αποφασίζουμε τώρα θα εξακολουθούν να είναι επίκαιρα.
<P>
Πέρα από αυτό, ουσιαστικά μας απογοητεύει το ότι όλες οι βελτιώσεις για τις μικρομεσαίες επιχειρήσεις δεν έγιναν αποδεκτές από το Συμβούλιο. Ομολογώ ειλικρινά ότι ουσιαστικά αυτό μου προξενεί επίσης έκπληξη, επειδή διαρκώς επαινείται η ενίσχυση ειδικά της μέσης τάξης ως εργοδότη, και για τη δημιουργία νέων θέσεων εργασίας. Εκεί θα δημιουργηθούν και μέτρα για την απασχόληση. Γι' αυτό δεχτήκαμε ομόφωνα και επαναφέραμε την συγκεκριμένη τροπολογία.
<P>
Τελειώνω με μία παρατήρηση που ξέρω ότι θα αποτελέσει ένα δύσκολο σημείο. Στη Συνθήκη λέει καθαρά ότι η έρευνα είναι μέρος των εσωτερικών πολιτικών και ότι για τα συγκεκριμένα θέματα προϋπολογισμού υπάρχει εξουσία του Κοινοβουλίου επί του προϋπολογισμού μαζί με το Συμβούλιο. Σύμφωνα με αυτό, τροποποιήσαμε την κοινή θέση στα σημεία όπου γίνεται λόγος για τους ερευνητικούς πόρους και όχι για εσωτερικές πολιτικές. Αυτό πρέπει να πούμε ότι έγινε σε απόλυτη συμφωνία με την δική μας Επιτροπή Προϋπολογισμών. Ελπίζουμε ότι έτσι θα επιτύχουμε μεγαλύτερη διαφάνεια και υψηλότερη ποιότητα. Γιατί η ισχύς της ευρωπαϊκής έρευνας συνίσταται στην ποιότητά της. Αν η ποιότητα είναι αρκετά καλή - όχι επαρκής, αλλά εξαιρετική - κι αν οι τρόποι λήψης αποφάσεων έχουν διαφάνεια, θα αυξήσουμε την αποδοχή για την προώθηση της ευρωπαϊκής έρευνας. Γιατί σήμερα ακούμε πάρα πολύ συχνά την ερώτηση: Είναι λοιπόν ανάγκη αυτό να περνάει από την Ευρωπαϊκή Ένωση; Δεν υπάρχουν άλλοι δρόμοι; Πρέπει στο μέλλον να μπορούμε να αποδείξουμε ότι αυτό είναι επειγόντως αναγκαίο.
<P>
Τα τελευταία μου λόγια θέλω να είναι μία ευχαριστία προς όλα τα μέλη της Επιτροπής Έρευνας, Τεχνολογικής Ανάπτυξης και Ενέργειας, προς όλα τα μέλη των επιτροπών που έχουν γνωμοδοτήσει, για το ότι πετύχαμε - ομολογώ, μετά από εν μέρει σκληρές συζητήσεις - να ψηφίσουμε με τόσο μεγάλη πλειοψηφία ένα έγγραφο με τόση συνοχή.

<SPEAKER ID=257 LANGUAGE="DE" NAME="Tannert">
Κύριε Πρόεδρε, κυρίες και κύριοι, εμείς οι σοσιαλδημοκράτες ποτέ δεν αφήσαμε την παραμικρή αμφιβολία για το ότι υπηστηρίζουμε μόνο μερικώς την κοινή θέση του Συμβουλίου για το πέμπτο ερευνητικό πρόγραμμα πλαίσιο. Συμφωνούμε κυρίως με την θεματική του διάρθρωση, αφού λαμβάνει υπ' όψιν τις πιο σημαντικές προτάσεις μας από την πρώτη ανάγνωση, μεταξύ άλλων δε τις γενικές γραμμές δράσεων για την κοινωνικοοικονομική βασική έρευνα. Όμως αμφισβητούμε την επάρκεια των προτάσεων του Συμβουλίου σχετικά με τον προϋπολογισμό, τη διαδικασία χρηματοδότησης και τη διαχείριση. Επιτρέψτε μου να κάνω τέσσερις βασικές παρατηρήσεις.
<P>
Πρώτον: η συγκέντρωση. Ακόμη δεν διαφαίνεται κάποια σημαντική μείωση των τομέων που προωθούνται. Όμως, είναι αναγκαία μια μείωση του αριθμού των σχεδίων και του εύρους των ειδικών προγραμμάτων, αν ληφθεί στα σοβαρά η συγκέντρωση. Δεύτερον: ο θεσμικός εκσυγχρονισμός. Μια αποτελεσματική διαχείριση απαιτεί να μεταβιβαστεί στην Επιτροπή η κύρια ευθύνη της διεξαγωγής των προγραμμάτων. Οι επιτροπές προγραμμάτων πρέπει να περιοριστούν σε συντονιστικά, στρατηγικά και κανονιστικά ζητήματα. Το Κοινοβούλιο πρέπει να συμμετέχει ουσιαστικά στην παρακολούθηση της εκτέλεσης των προγραμμάτων.
<P>
Τρίτον: η κοινωνική καινοτομία. Η καινοτομία αποτελεί έναν από τους βασικούς στόχους του προγράμματος. Όμως, η καινοτομία δεν είναι μόνο μία τεχνική, αλλά και μία κοινωνική διαδικασία, που πρέπει να βελτιστοποιηθεί μέσω της επένδυσης στα προσόντα των εργαζομένων και στις νέες μορφές οργάνωσης της εργασίας. Εδώ, η Ευρώπη θα μπορούσε να επιτύχει ένα αποφασιστικής σημασίας πλεονέκτημα στον ανταγωνισμό. Αυτός είναι ένας από τους λόγους, για τους οποίους ζητάμε μία πρόσθετη γενική γραμμή δράσης στον τομέα της κοινωνίας των πληροφοριών. Τέταρτον: η ανάπτυξη. Πρέπει επιτέλους να βγάλουμε την έννοια της ανάπτυξης από το αδιέξοδο μιας καθαρά ποσοτικής σημασίας. Πρέπει να καταδειχθεί ότι η οικολογική σταθερότητα είναι ένα πλεονέκτημα θέσης για την ευρωπαϊκή βιομηχανία και να περιληφθεί στο πρόγραμμα ως γενική επιταγή.
<P>
Τώρα μερικά ακόμη λόγια για τον προϋπολογισμό. Αποτελεί σκάνδαλο στην ιστορία της προώθησης της έρευνας στην Κοινότητα το ότι το Συμβούλιο δεν δέχεται ούτε καν την αντιστάθμιση του πληθωρισμού κατά την προώθηση της έρευνας. Αντίθετα, θέλει μια πραγματικές περικοπές της τάξης του 4 %. Ο συμβιβασμός όλων των ομάδων στα 16, 3 δις Ecu που προέκυψε από τις διαπραγματεύσεις πριν από την δεύτερη ανάγνωση αναφέρεται σε ποσό που η ομάδα μου συνυποστήριξε μόνο υπό το κράτος της ειδικής πλειοψηφίας, ενώ σε άλλη περίπτωση θα το είχε ανεβάσει σημαντικά. Διότι κατά τη μετάβαση στον 21ο αιώνα απαιτούνται μεγαλύτερες κοινοτικές προσπάθειες προκειμένου να βελτιωθεί αποφασιστικά η βιομηχανική ανταγωνιστικότητα, να αποφευχθούν μεγάλες οικολογικές ζημίες και να ξεπεραστεί ο οικονομικός αποκλεισμός ολόκληρων πληθυσμιακών ομάδων. Αντίστοιχα θα έπρεπε να επιμετρηθούν και οι επενδύσεις για την έρευνα, δηλαδή θα έπρεπε να γίνει εξοικονόμηση σύμφωνα με το αξίωμα της κρατικής μέριμνας για το μέλλον. Αλλά ως προς αυτό δυστυχώς δεν μπόρεσε να επιτευχθεί η συναίνεση της συντηρητικής μερίδας του Σώματος.
<P>
Ας απαιτήσουμε τώρα από κοινού τουλάχιστον αυτά που κατέστη δυνατόν να συμφωνηθούν στην έκθεση της Επιτροπής Έρευνας, Τεχνολογικής Ανάπτυξης και Ενέργειας ως ελάχιστος κοινός παρονομαστής, την δημοσιονομική προσέγγιση της Επιτροπής. Στο τέλος, θα ήθελα να εκφράσω στην εισηγήτρια τις ευχαριστίες μου για τις προσπάθειές της, κι επίσης για τις επιτυχημένες προσπάθειές της για μια σειρά βιώσιμων συμβιβασμών και για έναν σε κάποιο βαθμό σταθερό τρόπο δράσης του Κοινοβουλίου.

<SPEAKER ID=258 LANGUAGE="IT" NAME="Scapagnini">
Κύριε Πρόεδρε, η ψήφιση του πέμπτου προγράμματοςπλαισίου αντιπροσωπεύει, για το Σώμα μας, μία σημαντική ευκαιρία για να επαναδιατυπώσουμε την ανάγκη να εγγυηθούμε στην ευρωπαϊκή έρευνα εκείνη την στήριξη που χρειάζεται για να αντιμετωπίσει την μεγάλη πρόκληση της παγκοσμιοποίησης. Η προστιθέμενη αξία της ευρωπαϊκής έρευνας είναι μία αποδεδειγμένη πλέον πραγματικότητα και, στο κατώφλι του 2000, η σχέση που υπάρχει ανάμεσα στην έρευνα και στην ανάπτυξη της οικονομίας είναι σαφής και φανερή.
<P>
Οι πολίτες ζητούν ακριβώς από την έρευνα και από την τεχνολογική ανάπτυξη να παράσχουν συγκεκριμένες απαντήσεις σε ανάγκες όπως εκείνη της γήρανσης και των μειονεκτούντων ατόμων. Και αναφέρομαι επίσης στην απασχόληση - την μεγάλη πρόκληση του τέλους του αιώνα μας - και κατ' αυτήν την έννοια επαναδιατυπώνω την ανάγκη να εμπλέξουμε τον παραγωγικό κόσμο στις δραστηριότητες του πέμπτου προγράμματος-πλαισίου και, ιδιαίτερα, αναφέρομαι στον ρόλο των μικρομεσαίων επιχειρήσεων. Για τον σκοπό αυτό πιστεύω, πράγματι, ότι δύο και όχι τρεις μικρομεσαίες επιχειρήσεις - όπως έως τώρα προβλεπόταν - μπορούν, μέσω ερευνητικών δραστηριοτήτων, σε συνεργασία, να εμπιστευτούν από κοινού την λύση κοινών τεχνολογικών προβλημάτων σε τρίτα νομικά πρόσωπα που θα διαθέτουν τις κατάλληλες ερευνητικές ικανότητες. Συγχρόνως, τονίζω την ανάγκη το ΚΚΕρ να εντείνει τους δεσμούς του με άλλα ερευνητικά ινστιτούτα έτσι ώστε να αναπτύξει την λειτουργία του ως κέντρο μεταφοράς τεχνολογιών, όπως όλοι έχουμε ευχηθεί πολλές φορές στους κόλπους της επιτροπής μας.
<P>
Είναι σαφές ότι δεν μπορούν να πραγματοποιηθούν περικοπές στην χρηματοδότηση σε έναν τομέα που αποτελεί το μέλλον των νέων μας και των οικονομιών μας. Το να διαθέτουμε λιγότερη έρευνα σήμερα σημαίνει να είμαστε λιγότερο αποτελεσματικοί και ανταγωνιστικοί αύριο. Είναι εξαιρετικά σημαντικό το να επιβεβαιώσουμε κατ'αυτόν τον τρόπο τον ρόλο της Ευρώπης. Ελπίζω συνεπώς, εν κατακλείδι, ότι ο καθένας θα επιτελέσει τον δικό του ρόλο και ότι, όπως ευχήθηκαν οι ομιλητές που μίλησαν πριν από εμένα, η Επιτροπή και το Συμβούλιο θα μπορέσουν να στηρίξουν την θέση του Κοινοβουλίου στο θέμα της χρηματοδότησης.

<SPEAKER ID=259 LANGUAGE="NL" NAME="Plooij-Van Gorsel">
Κύριε Πρόεδε, συνάδελφοι, κύριε Επίτροπε, εξ ονόματος της Ομάδας των Φιλελευθέρων συγχαίρω την εισηγήτρια κ. Quisthoudt για την έκθεσή της και την ευχαριστώ για το έργο της. Διότι χάρη σε εκείνη κατόρθωσε η επιτροπή έρευνας να παρουσιάσει μια ομόφωνη πρόταση για τον προϋπολογισμό για το πέμπτο πρόγραμμα-πλαίσιο.
<P>
Η Ομάδα των Φιλελευθέρων έμεινε πολύ ικανοποιημένη με την πρόταση προϋπολογισμού, τόσο ως προς το ύψος όσο και ως προς τη διανομή των πιστώσεων. Ελπίζω λοιπόν ότι κατά τη διαδικασία συνδιαλλαγής το Κοινοβούλιο θα εκφρασθεί και πάλι με ενιαία φωνή.
<P>
Ωστόσο η ομάδα μου έχει πρόβλημα με την τροπολογία αριθ. 31· με αυτή την τροπολογία επιτρέπεται απόκλιση από το γενικά ισχύοντα ορισμό για τις μικρομεσαίες επιχειρήσεις. Έτσι μπορούν επιχειρήσεις με 500 αντί για 250 εργαζόμενους να είναι υποψήφιες για την ειδική επιδότηση έρευνας για μικρομεσαίες επιχειρήσεις.
<P>
Ως εισηγήτρια του ειδικού προγράμματος για την καινοτομία και τις μικρομεσαίες επιχειρήσεις, δεν συμφωνώ με κάτι τέτοιο. Η πείρα με δίδαξε ότι οι μικρές επιχειρήσεις, ιδίως στο θέμα της ευρωπαϊκής ενίσχυσης της καινοτομίας, πέφτουν στο κενό. Εάν τώρα επιχειρήσεις με μέχρι 500 εργαζόμενους συμπεριληφθούν στις μικρομεσαίες επιχειρήσεις, τα περισσότερα κονδύλια για την έρευνα θα καταλήξουν στις πιο μεγάλες επιχειρήσεις με 300, 400 ή 500 εργαζόμενους.
<P>
Κι όμως στο θέμα της καινοτομίας πρέπει να ενισχυθούν ιδίως οι μικρότερες επιχειρήσεις. Αυτές δέιχνουν τη μεγαλύτερη ανάπτυξη και εκεί δημιουργούνται οι θέσεις εργασίας. Στον τομέα της πληροφορικής, της επικοινωνιακής τεχνολογίας και της βιοτεχνολογίας, δρουν πάρα πολλές μικρές καινοτόμες επιχειρήσεις. Αυτές πρέπει να ωφεληθούν στο μεγαλύτερο βαθμό από τις ευρωπαϊκές πιστώσεις για την έρευνα. Ο περιορισμός του ορισμού των ΜΜΕ δεν αποκλείει τις μεγαλύτερες επιχειρήσεις από μια συμμετοχή στο πέμπτο πρόγραμμα-πλαίσιο. Μια διεύρυνση όμως του εν λόγω ορισμού θα μειώσει ακόμα τις ήδη μικρές προοπτικές για τις μικρές επιχειρήσεις να λάβουν ένα μερίδιο από τον ούτως η αλλιώς μικρό προϋπολογισμό των επομένων τεσσάρων ετών για τις ΜΜΕ. Η ομάδα μου θα ψηφίσει λοιπόν κατά της τροπολογίας.

<SPEAKER ID=260 LANGUAGE="FR" NAME="Pompidou">
Κύριε Πρόεδρε, κυρία Επίτροπε, αγαπητοί συνάδελφοι, η Επιτροπή Έρευνας, Τεχνολογικής Ανάπτυξης και Ενέργειας συμφώνησε ομόφωνα για τον ελάχιστο απαραίτητο προϋπολογισμό του πέμπτου προγράμματος-πλαίσιου για την έρευνα και την ανάπτυξη, και αυτό, χάρη στη διακριτικότητα και τις ικανότητες του εισηγήτριάς μας, την οποία θα ήθελα να επαινέσω.
<P>
Το Σώμα μας, το οποίο συμφωνεί με την Επιτροπή, οφείλει να απευθύνει ένα ομόφωνο μήνυμα στο Συμβούλιο σχετικά με τη χρηματοδότηση για να προσεγγίσει, από θέση ισχύος, έναν συμβιβασμό που αποδεικνύεται δύσκολος.
<P>
Θα ήθελα να σας επιστήσω την προσοχή σε έναν περιορισμένο αριθμό τροπολογιών που αφορούν την καρδιά της έρευνας στην Ευρώπη. Η καρδιά αυτή, αποτελείται από άντρες και γυναίκες, τους επιστήμονές μας, τους μηχανικούς μας. Η ΕΕ οφείλει να τους προσφέρει την αναγνώριση που τους αξίζει και τα απαραίτητα κίνητρα, καθιερώνοντας ένα ετήσιο ευρωπαϊκό βραβείο για την επιστήμη και την τεχνολογία, όπως προτείνει η τροπολογία αριθ. 34. Αυτή η καρδιά, συμπεριλαμβάνει και τις υποδομές έρευνας. Η ΕΕ οφείλει να κινητοποιήσει όλα τα μέσα που διαθέτει για να τις υποστηρίξει. Να πράξει έτσι ώστε το πέμπτο πρόγραμμα-πλαίσιο να βασιστεί επίσης στα διαρθρωτικά ταμεία, στο Ευρωπαϊκό Ταμείο Επενδύσεων και στα ταμεία της Ευρωπαϊκής Τράπεζας. Αυτός είναι ο σκοπός της τροπολογίας αριθ. 18.
<P>
Επίσης, το Κοινό Κέντρο Ερευνών πρέπει να αποκτήσει μεγαλύτερη αυτονομία. Σε αντιστάθμισμα, φυσικά, πρέπει να υπάρχει μια ανεξάρτητη διαδικασία αξιολόγησης, όπως προβλέπει η τροπολογία αριθ. 19.
<P>
Τέλος, οι τροπολογίες αριθ. 20 και 21 αποκαθιστούν τη συνέπεια και τη συγκένρωση του πέμπτου προγράμματος-πλαισίου, εξετάζοντας παράλληλα τα ζητήματα υγείας που σχετίζονται με τη διατροφή μας και το περιβάλλον μας. Εδώ διακυβεύονται η καρδιά και οι αρτηρίες όλων των Ευρωπαίων.
<P>
Αγαπητοί συνάδελφοι, ψηφίζοντας αυτές τις τροπολογίες, με πολύ μεγάλη πλειοψηφία, θα προσεγγίσουμε την απόφαση με τις καλύτερες συνθήκες. Πρόκειται για την οικοδόμηση μιας ευρωπαϊκής πολιτικής στους τομείς της επιστήμης και της τεχνολογίας που θα ανταποκρίνεται στις φιλοδοξίες μας, δηλαδή θα είναι στην υπηρεσία όλων των Ευρωπαίων.

<SPEAKER ID=261 LANGUAGE="ES" NAME="Marset Campos">
Κύριε Πρόεδρε, κατ' αρχάς, θα ήθελα να συγχαρώ την εισηγήτρια για την τόσο επιμελή και ευαίσθητη εργασία της προς τις γνώμες που εκφράσθηκαν στην επιτροπή και που έκανε να φτάσει η έκθεση ως εδώ με μια μεγάλη ομοφωνία, υποστήριξη η οποία υπογράφει το έργο το οποίο εκπόνησε η εισηγήτρια.
<P>
Θέλω, εντός αυτών των λίγων δευτερολέπτων που διαθέτω, να εστιάσω την προσοχή μου σε αυτό που, κατ' εμένα, αποτελεί την έντονη αντίφαση που βλέπουμε στο οικοδόμημα της Ευρωπαϊκής Ένωσης.
<P>
Έχουμε επίγνωση του γεγονότος και παραδεχόμαστε ότι η Ευρώπη υστερεί συγκριτικά με τις ΗΠΑ, ή την Ιαπωνία, ή ακόμα και με άλλες περιοχές οι οποίες αυξάνουν το ποσοστό του Αεγχ Π, το οποίο προορίζεται για την έρευνα τέτοιων ζητημάτων. Ωστόσο, εμείς μειώνουμε τις επενδύσεις και, επιπλέον, τις μειώνουμε και εντός κάθε κράτους μέλους της Ευρωπαϊκής Ένωσης.
<P>
Αναρωτιέμαι πως είναι δυνατόν να προχωρήσουμε με την προοπτική μείωσης των δαπανών που προορίζονται για την έρευνα.

<SPEAKER ID=262 LANGUAGE="DE" NAME="Bloch von Blottnitz">
Κύριε Πρόεδρε, επιτρέψτε μου επειδή έχω λίγο χρόνο στη διάθεσή μου να αναφέρω λακωνικά την κριτική μου. Πρώτα για τους οικονομικούς πόρους: σύμφωνα με την Συνθήκη του Δουβλίνου θα έπρεπε να δοθεί 6 %. Γι' αυτό δεν μπορεί τώρα πια να γίνει λόγος. Θα ήθελα μόνο να επισημάνω ότι η Αμερική μόλις θέσπισε ένα ετήσιο ποσοστό αύξησης 8 %, δηλαδή 32 % σε τέσσερα χρόνια. Κατόπιν, θα ήθελα να επισημάνω την απόλυτη δυσαναλογία μεταξύ πυρηνικής και μη πυρηνικής ενέργειας. Για την πυρηνική ενέργεια έχουμε προβλέψει 1.260 εκ. Ecu και για την μη πυρηνική - όπου περιλαμβάνεται και ο άνθρακας και οι ανανεώσιμες ενέργειες - 1.004 εκ. Ecu.
<P>
Νομίζω ότι αυτό δεν έχει άλλον λόγο από το ότι πάντα κυνηγάμε αυτήν τη χίμαιρα της σύντηξης και έτσι δεν ανταποκρινόμαστε στις υποχρεώσεις μας. Παραπέμπω για παράδειγμα στην Συνθήκη του Κυότο. Εκτός αυτού, γίνεται όλο και πιο επιτακτικό το να εξετάσουμε σε ποιον φέρνει κάποιο όφελος η ανάπτυξη και πώς θα πρέπει να είναι αυτή. Κάνει τους ανθρώπους πιο ευτυχισμένους, πιο υγιείς ή πιο ικανοποιημένους; Έχουμε λιγότερη ανεργία; Θα έπρεπε να στρέψουμε πιο έντονα την προσοχή μας σε όλα αυτά.
<P>
Το άλλο θέμα είναι οι τεχνολογίες της πληροφόρησης. Μπαίνουμε σε μια εποχή, όπου είναι πολύ πιθανόν ότι ένα μέρος του πληθυσμού της ΕΕ και κυρίως άλλων κρατών δεν θα συμμετέχει πλέον καθόλου στη γνώση, επειδή οι άνθρωποι αυτοί είναι αποκλεισμένοι, δηλαδή δεν μπορούν να συμμετάσχουν στις νέες τεχνολογίες της πληροφόρησης. Αυτό θα οδηγήσει σε μια μεγάλη ανισότητα, όχι μόνο στην ΕΕ, αλλά επίσης σε πολλές άλλες χώρες, με τις οποίες πρέπει βέβαια να έχουμε συνεργασία, και στον ασιατικό χώρο ή στις αναπτυσσόμενες χώρες. Δεν ξέρω πώς θα μπορέσουμε να κυριαρχήσουμε σ' αυτήν την κατάσταση. Θα έπρεπε να ξοδεύουμε πολύ περισσότερα χρήματα για να εργασθούμε προς αυτήν την κατεύθυνση. Συνεπώς, το θέμα δεν είναι η ενέργεια ή το περιβάλλον, αλλά επίσης, και ιδιαίτερα, οι συνέπειες μιας τεχνολογίας της πληροφόρησης που αναπτύσσεται εξαιρετικά γρήγορα.

<SPEAKER ID=263 LANGUAGE="FR" NAME="Desama">
Κύριε Πρόεδρε, κυρία Επίτροπε, θα ήθελα κι εγώ, όπως όλοι άλλωστε, να συγχαρώ την εισηγήτριά μας -και της αξίζουν συγχαρητήρια - και να υπενθυμίσω ίσως ότι όταν επιχειρήσαμε αυτήν την περιπέτεια για το πέμπτο πρόγραμμα-πλαίσιο, το Κοινοβούλιο είχε να διατυπώσει δύο μεγάλα αιτήματα. Το πρώτο αφορούσε στη μορφή, στη δομή του προγράμματος-πλαίσιου. Θέλαμε να ξεφύγουμε από το καθιερωμένο γραμμικό πρότυπο έρευνας, που ανήκει πλέον στο παρελθόν, και να υιοθετήσουμε ένα πρότυπο αλληλεπίδρασης που θα συνδιάζει συγκεκριμένες δράσεις και γενικές τεχνολογίες. Η επιθυμία μας ικανοποιήθηκε ήδη από το στάδιο της πρότασης της Επιτροπής.
<P>
Κατά δεύτερον, θέλαμε αυτό το πρόγραμμα-πλαίσιο αυτό να ανταποκρίνεται, όχι μόνο στην επιθυμία μας να εξασφαλίσουμε την ανταγωνιστικότητα των βιομηχανιών μας, αλλά και στις κοινωνικές ανάγκες. Και, στο σημείο αυτό, η Επιτροπή ήταν σε μεγάλο βαθμό σύμφωνη με τις προσδοκίες μας. Και η ευχάριστη έκπληξη, που ήρθε από το Συμβούλιο στην κοινή θέση, ήταν ότι όχι μόνο επιβεβαίωσε αυτά που είχαμε πραγματοποιήσει με την Επιτροπή, αλλά είχε τροποποιήσει το κείμενο, προχωρώντας περισσότερο από όσο η Επιτροπή προς τη μεριά του Κοινοβουλίου.
<P>
Αντίθετα, η δυσάρεστη έκπληξη ήταν ότι το Συμβούλιο δεν μας παραχώρησε τα μέσα για την πολιτική με την οποία συμφωνούσε και το ίδιο. Έτσι λοιπόν, αφού δεν μπορούμε να μιλήσουμε στη θέση του Συμβουλίου, αλλά μπορούμε τουλάχιστον να κάνουμε τη φωνή μας να ακουστεί, θα ήθελα να του πω τρία πράγματα. Το πρώτο είναι ότι είμαστε αποφασισμένοι να μην κάνουμε πολλές παραχωρήσεις - το έχετε ακούσει - ιδίως μάλιστα τη στιγμή που βρισκόμαστε στην ίδια γραμμή με την Επιτροπή. Επομένως, δεν πρόκειται να αλλάξουμε γνώμη. Το δεύτερο είναι ότι, αν ωστόσο, αναγκαστούμε να δεχτούμε να κατεβούμε κάτω από τα 16, 3 δισεκατομμύρια - ανάγκα και θεοί πείθονται - δεν πρόκειται να υπάρξει γραμμική μείωση. Τόσο το χειρότερο για ορισμένες προτεραιότητες του Συμβουλίου. Τρίτο και τελευταίο, για μας υπάρχουν θεμελιώδη πράγματα, τα οποία αποτελούν απαραίτητα μέσα για την ανεξαρτησία του Κοινού Κέντρου Ερευνών και, για να απαντήσω στην κ. Bloch von Blottniz, οι κύριες αποστολές της συνθήκης Ευρατόμ, εκ των οποίων και η θερμοπυρηνική σύντηξη. Όμως αυτό δεν δεσμεύει παρά μόνο εμένα.

<SPEAKER ID=264 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, ευχαριστώ θερμά την εισηγήτρια, κυρία Quisthoudt-Rowohl για την έκθεση που εκπόνησε. Το πέμπτο πρόγραμμα-πλαίσιο επιβάλλεται να μετακινηθεί από τις διαδικασίες λήψης αποφάσεων της ΕΕ το γρηγορότερο δυνατόν, προκειμένου να συνεχιστούν χωρίς διακοπή οι ανταγωνιζόμενες ερευνητικές δραστηριότητες στην Ευρώπη, ακόμα και μετά τη λήξη της σημερινής περιόδου προγραμμάτων. Η Επιτροπή δεν πρέπει με τις δικές της ενέργειες να παρακωλύει αυτή την διαδικασία λήψης αποφάσεων, καθυστερώντας την εξέταση του εν λόγω θέματος μέχρι που να χρειαστεί να καταφύγουμε σε διαδικασίες συνδιαλλαγής. Η αδιάλλακτη τακτική της επιμονής του καθενός στις θέσεις του δεν θα οδηγήσει σε κανένα αποτέλεσμα.
<P>
Από την άποψη των μελλοντικών προοπτικών, ενας πολύ σημαντικός τομέας έρευνας στο πέμπτο πρόγραμμα-πλαίσιο αφορά στους υδάτινους πόρους. Το καθαρό πόσιμο νερό, καθώς και τα καθαρά επιφανειακά και υπόγεια ύδατα έχουν μεγάλη σημασία γιά την ΕΕ, και τώρα και μελλοντικά. Για παράδειγμα, το 20 % των επιφανειακών υδάτων της ΕΕ απειλείται από ρύπανση. Ως εκ τούτου, στις περιοχές όπου υπάρχει ακόμα αυτός ο φυσικός πόρος που τείνει να εξαφανιστεί, θα πρέπει να προστατευθεί και μέσω ερευνητικών δραστηριοτήτων. Στις σχετικές έρευνες, θα έπρεπε να ληφθούν υπόψη, περισσότερο απ' ό, τι έχει γίνει μέχρι τώρα, για παράδειγμα, η ικανότητα των γεωλογικών πρώτων υλών να λειτουργούν ως δείκτες στις αναλύσεις για την ποιότητα των υπογείων υδάτων. Σε περίπτωση που σε μια συγκεκριμένη περιοχή υπάρχει, για παράδειγμα, ραδιενέργεια, οι γεωλογικές πρώτες ύλες το αποκαλύπτουν χωρίς μακρόχρονες αναλύσεις των υπογείων υδάτων.
<P>
Από την άποψη της ευρωπαϊκής έρευνας και της ανταγωνιστικής δυνατότητας, είναι σημαντικό ο προϋπολογισμός του προγράμματος-πλαισίου να είναι όσο το δυνατόν μεγαλύτερος. Μόνον έτσι θα μπορεί να εξασφαλιστεί ενα μέλλον υψηλών προδιαγραφών για την Ευρώπη.

<SPEAKER ID=265 LANGUAGE="FR" NAME="Elmalan">
Κύριε Πρόεδρε, τα τέσσερα προγράμματα-πλαίσια για την έρευνα, που διαδέχθηκαν το ένα το άλλο, χρηματοδότησαν κυρίως προγράμματα ενδιάμεσης προανταγωνιστικής έρευνας, μεταξύ της βασικής έρευνας και της εμπορικής ανάπτυξης των προϊόντων. Τα προγράμματα αυτά είχαν το προσόν ότι ανέπτυξαν συνεργασίες μεταξύ ερευνητών, πανεπιστημίων και επιχειρήσεων. Όμως ο κοινωνικός και οικονομικός τους αντίκτυπος δεν ήταν μεγάλος και δεν επέτρεψαν στην Ευρώπη να κερδίσει τον χαμένο χρόνο σε πολλούς τομείς, ιδίως τους τομείς του μέλλοντος. Αυτή η αδυναμία οφείλεται κατά κύριο λόγο στη διασπορά των πιστώσεων, στη σπατάλη των πιστώσεων σε ένα μεγάλο αριθμό προγραμμάτων και στην έλλειψη ελαστικότητας όσον αφορά τη διάθεση των πιστώσεων για να ανταποκριθούν στις νέες ανάγκες.
<P>
Σχετικά με το πέμπτο πρόγραμμα-πλαίσιο, η Επιτροπή διόρθωσε τα μειονεκτήματα αυτά, συγκεντρώνοντας τις πιστώσεις σε μια περιορισμένη γκάμα δραστηριοτήτων με σαφέστερους στόχους, επιδιώκοντας να βελτιώσει τη διαχείρησή τους και να απλοποιήσει τη διαδικασία. Οι επιδιώξεις αυτές εγκρίθηκαν στο σύνολό τους από το Κοινοβούλιο και το Συμβούλιο, όμως προέκυψε μια διαφωνία σχετικά με το ύψος των πιστώσεων. Ενώ η Επιτροπή κι εμείς θέλουμε μια ουσιαστική αύξηση των πιστώσεων για να φτάσουν στα 16, 3 δισεκατομμύρια για πέντε χρόνια, το Συμβούλιο μίλησε για 14 δισεκατομμύρα, ποσό το οποίο, ουσιαστικά, αντιστοιχεί σε πτώση συγκριτικά με το τέταρτο πρόγραμμα-πλαίσιο. Απέναντι στο χρόνο που έχει χάσει η ΕΕ στον τομέα της έρευνας σε σχέση με τα ανταγωνιστικά προς εκείνην κράτη, είναι αναγκαίο να αυξηθούν οι πιστώσεις για να φτάσουν τα 16, 3 δισεκατομμύρια Ecu και κατ' επέκταση να επιφέρουν ουσιαστικές βελτιώσεις στη χρήση τους και στην εφαρμογή των προγραμμάτων.

<SPEAKER ID=266 LANGUAGE="DE" NAME="Linkohr">
Κύριε Πρόεδρε, θα ήθελα κι εγώ να ευχαριστήσω θερμά την εισηγήτρια. Ξέρω ότι πρόκειται για ένα δύσκολο έργο που μοιάζει με τον τετραγωνισμό του κύκλου. Αναγκάζεται κανείς να συνδυάσει συμφέροντα που συχνά δεν μπορούν να συνδυαστούν. Σημαντικό είναι να παραμείνει τώρα το Κοινοβούλιο σύσσωμο. Έχουμε έναν σαφή αντίπαλο, συγκεκριμένα το Συμβούλιο.Θα μπορέσουμε να προβάλουμε αντίσταση μόνον εάν παραμείνουμε στον δρόμο που χαράξαμε τώρα, και παρακαλώ επίσης την Επιτροπή να υποστηρίξει σ' αυτό το Κοινοβούλιο.
<P>
Η δεύτερη παρατήρησή μου αφορά σε ένα πρόβλημα που δυστυχώς δεν μπορούμε να λύσουμε με το πέμπτο ερευνητικό πρόγραμμα πλαίσιο, και αυτό είναι που θέλω να επισημάνω στο σημείο αυτό. Πρόκειται για την αυξανόμενη σύγκρουση Βορρά-Νότου στο πλαίσιο της βιομηχανικής ανταγωνιστικότητας. Δυστυχώς, οι χώρες του Νότου τα τελευταία χρόνια μείωσαν τις ερευνητικές δαπάνες τους περισσότερο ακόμη από εκείνες του Βορρά, μολονότι είχαν ούτως ή άλλως σχετικά χαμηλές δαπάνες. Αυτό θα έχει ως συνέπεια να μεγαλώσει στο μέλλον κι άλλο το χάσμα μεταξύ Βορρά και Νότου.
<P>
Θα ήθελα να παρακαλέσω την Επιτροπή να δώσει ιδιαίτερη προσοχή στο συγκεκριμένο θέμα, όχι επειδή πιστεύω ότι το πέμπτο ερευνητικό πρόγραμμα πλαίσιο μπορεί να λύσει το πρόβλημα, γιατί για κάτι τέτοιο δεν έχουμε αρκετά χρήματα. Πρέπει όμως να δημιουργηθεί η πολιτική βούληση, τόσο στον Νότο, και μ' αυτό εννοώ τα κράτη που έχουν μικρότερο ακαθάριστο εγχώριο προϊόν, όσο και στον Βορρά. Οι χώρες αυτές δεν είναι βέβαια πάντα πιο πλούσιες, αλλά κατά κανόνα δαπανούν μεγαλύτερα ποσά για την έρευνα.
<P>
Πρέπει να βρεθεί μια λύση, γιατί διαφορετικά διαρκώς θα μεγαλώνει το χάσμα, για το οποίο πληρώνουμε μεγάλο τίμημα και το οποίο δεν μπορούμε να γεφυρώσουμε ούτε με μία πιο εντατικοποιημένη περιφερειακή πολιτική. Αυτό σας παρακαλώ να το σκεφτείτε. Κατά τ' άλλα, ευχαριστώ και πάλι θερμά και εύχομαι ότι θα αντιμετωπίσουμε σύσσωμοι το Συμβούλιο.

<SPEAKER ID=267 LANGUAGE="NL" NAME="Van Velzen, W.G. (PPE).">
Κύριε Πρόεδρε, κυρία Επίτροπε, αξιότιμοι συνάδελφοι, ευχαριστώ την εισηγήτρια κ. Quisthoudt για την έξοχη εργασία της. Κατά τη δεύτερη ανάγνωση, κεντρικό θέμα ήταν η διαφορά με το Συμβούλιο επί του προϋπολογισμού για το πέμπτο πρόγραμμα-πλαίσιο. Το Συμβούλιο προτείνει ένα ανώτατο όριο, χωρίς ΕΚΕΑ, των 12, 740 δις. Ecu ενώ το Κοινοβούλιο προτείνει περίπου 15 δις. Ecu. Αρα υπάρχει μια διαφορά 2 δις. που θέλει το Κοινοβούλιο επιπλέον για τους τέσσερεις τομείς της έρευνας: την ποιότητα ζωής, την φιλική προς τον χρήστη κοινωνία των πληροφοριών, την ανταγωνιστική και βιώσιμη ανάπτυξη, την ενέργεια και το περιβάλλον.
<P>
Κύριε Πρόεδρε, έχει μεγάλη σημασία να ενισχυθεί η ανταγωνιστικότητα της Ευρώπης και να επιλυθούν τα παρεμφερή κοινωνικά θέματα· το Συμβούλιο πρέπει να πεισθεί για τη θέση του Κοινοβουλίου. Η έρευνα αποτελεί έναν σωστό δρόμο για τη μακροπρόθεσμη διασφάλιση της απασχόλησης στην Ευρωπαϊκή Ένωση. Όπως έχουν τα πράγματα τώρα, ένας γύρος συνδιαλλαγής με το Συμβούλιο φαίνεται αναπόφευκτος. Έχοντας υπόψη την πείρα του Κοινοβουλίου σχετικά με τον ρόλο της Επιτροπής στη διαδικασία συνδιαλλαγής για τα επιπλέον 700 εκατ. Ecu για το τέταρτο πρόγραμμα-πλαίσιο, ζητώ επιτακτικά από την Επιτροπή να καθορίσει σε στενή συνεργασία με το Κοινοβούλιο τη στρατηγική της για τη διαδικασία συνδιαλλαγής με το Συμβούλιο. Μόνον εφόσον Κοινοβούλιο και Επιτροπή τηρήσουν εδώ κοινή γραμμή, θα καταστατεί δυνατόν να πάρουμε το Συμβούλιο με το μέρος μας. Η Επιτροπή πρέπει να αποφύγει να δημιουργήσει την εντύπωση ότι θεωρεί το ύψος του προϋπολογισμού για την έρευνα λιγότερο σημαντικό από το Ευρωπαϊκό Κοινοβούλιο. Θα ήθελα μια σαφή απάντηση της κυρίας Επιτρόπου στο θέμα. Θέλω να μάθω αν διατίθεται να εκπονήσει μια στρατηγική από κοινού με το Κοινοβούλιο.

<SPEAKER ID=268 LANGUAGE="EN" NAME="McNally">
Κύριε Πρόεδρε, λυπάμαι πολύ που συζητάμε ένα τόσο σημαντικό θέμα τόσο αργά. Δεν νομίζω ότι είναι η κατάλληλη στιγμή. Ωστόσο, θα ήθελα να συγχαρώ την εισηγήτρια. Πρέπει να ομολογήσω ότι είναι μία πολύ σκληρή διαπραγματεύτρια. Απόλαυσα, όμως, τις πολύ ενδιαφέρουσες συζητήσεις μας και χαίρομαι που πετύχαμε ένα αποτέλεσμα.
<P>
Το θέμα της εβδομάδας, όπως εκφράστηκε στο Cardiff, είναι "ας φέρουμε την Ευρώπη στους ανθρώπους». Υπάρχει καλύτερος τρόπος να το επιτύχουμε από το να προσλάβουμε, εκ μέρους των ανθρώπων, τους καλύτερους εγκεφάλους στην Ευρώπη για να ασχοληθούν με τα προβλήματα που απασχολούν τους ανθρώπους; Γι' αυτό υπάρχει το πρόγραμμα-πλαίσιο.
<P>
Χαίρομαι με την προσοχή που δίνεται τώρα στο θέμα της ισορροπίας των φύλων, στην ενσωμάτωση του ζητήματος της ισότητας των δύο φύλων (mainstreaming) σε όλες τις πολιτικές της Κοινότητας, περιλαμβανομένου και του πέμπτου προγράμματοςπλαισίου. Θα ήθελα ειλικρινά να ευχαριστήσω την Επίτροπό μας, την κυρία Cresson, για την προσοχή της, η οποία θα εκτιμηθεί από πολλούς σε αυτό το Κοινοβούλιο.
<P>
Μια άλλη συνηθισμένη έκφραση του πέμπτου προγράμματος-πλαισίου πρέπει να είναι η βιώσιμη ανάπτυξη. Πρέπει να έχουμε πάντα κατά νου ότι οι πηγές είναι περιορισμένες και ότι πρέπει να βελτιώσουμε τη ζωή όλων στην Κοινότητα. Όπως κι άλλοι, έχω μερικές αμφιβολίες σχετικά με την σκοπιμότητα, όσον αφορά στο μέρος Ευρατόμ του πέμπτου προγράμματος-πλαισίου που αναφέρεται στη δαπάνη εκατοντάδων και εκατοντάδων εκατομμυρίων Εcu για την έρευνα στον τομέα της πυρηνικής σύντηξης, η οποία δεν θα παραγάγει ηλεκτρισμό όσο ζούμε. Ας είναι όμως.
<P>
Η κοινωνικοοικονομική έρευνα, η οποία μας δείχνει πώς αναπτύσσεται η κοινωνία μας και τι θα μπορούσαμε να κάνουμε για να τη βελτιώσουμε, είναι υψίστης σημασίας. Αυτό που θέλω να δω στο πέμπτο πρόγραμμα-πλαίσιο, το οποίο δεν συνέβη σε κανέναν τομέα του τέταρτου, είναι προσοχή στις συνέπειες που θα είχε για την κοινωνία η έρευνα πάνω στην οποία εργάζονται αυτοί οι εγκέφαλοι. Αυτό υποτίθεται ότι θα συνέβαινε στο τέταρτο πρόγραμμα-πλαίσιο, αλλά δεν συνέβη. Σοβαρολογούμε όταν λέμε ότι θέλουμε να εξεταστούν οι κοινωνικοοικονομικές συνέπειες κάθε πτυχής της έρευνας στο πέμπτο πρόγραμμα-πλαίσιο. Είναι πολύ σημαντικό, καθώς επίσης και για κάποιους συγκεκριμένους τομείς, όπως η τεχνολογία πληροφοριών και άλλοι, όπου υπάρχουν πολύ ξεκάθαρες κοινωνικές συνέπειες.
<P>
Ελπίζω ότι το Συμβούλιο Υπουργών σκοπεύει να δράσει λογικά. Δεν είναι λογικό να γίνουν πραγματικές περικοπές στην έρευνα το 1999, στην αρχή του επόμενου αιώνα. Αυτή είναι παράλογη συμπεριφορά. Ελπίζω, συνεπώς, ότι τους είναι αρκετά ξεκάθαρο ότι δεν θα δεχτούμε πραγματικές περικοπές στο πέμπτο πρόγραμμαπλαίσιο σε σύγκριση με το τέταρτο. Αυτό ακριβώς δεν επιθυμεί αυτό το Κοινοβούλιο. Φέρνουμε την Ευρώπη στους ανθρώπους. Όπως προανέφερα, μπορούμε να το πραγματοποιήσουμε αυτό μόνο με τον κατάλληλο προϋπολογισμό.

<SPEAKER ID=269 LANGUAGE="DE" NAME="Schierhuber">
Κύριε Πρόεδρε, κυρία Επίτροπε, αξιότιμοι κυρίες και κύριοι, ως συντάκτρια της γνωμοδότησης της Επιτροπής Γεωργίας και Ανάπτυξης της Υπαίθρου συγχαίρω την εισηγήτρια και επικροτώ την κοινή θέση του Συμβουλίου, το οποίο δέχθηκε τις παραινέσεις της Επιτροπής Γεωργίας και συμπεριέλαβε στο θέμα ένα ιδιαίτερο σημείο για την ενέργεια, το περιβάλλον και την αειφόρο ανάπτυξη. Θα ήθελα να υπογραμμίσω ιδιαίτερα ότι το Συμβούλιο στο κεφάλαιο "Ενεργειακά συστήματα φιλικά προς το περιβάλλον» που περιλαμβάνει και τις ανανεώσιμες πηγές ενέργειας τονίζει ιδιαίτερα και τη βιομάζα. Αυτό αποτελεί μεγάλη επιτυχία, η οποία καταδεικνύει τη θετική αλλαγή του τρόπου σκέψης στην πολιτική της ΕΕ. Το ότι είναι απόλυτα εφικτή η προώθηση της εφαρμογής ανανεώσιμων ενεργειακών φορέων φαίνεται από τα στοιχεία για την Αυστρία, την Φινλανδία και τη Σουηδία, όπου η αναλογία ανανεώσιμων πηγών ενέργειας αποτελεί το 20 % έως 25 % της κατανάλωσης ενέργειας.
<P>
Η πολιτική της Ευρωπαϊκής Ένωσης στοχεύει σε μια αειφόρο ανάπτυξη και σε μία αειφόρο χρησιμοποίηση των φυσικών αποθεμάτων, πράγμα που καθίσταται δυνατό με την αυξημένη χρήση τέτοιων ενεργειακών πηγών.
<P>
Για μένα, αυτό είναι επίσης πολύ σημαντικό εν όψει της προστασίας του περιβάλλοντος και κυρίως εν όψει της συνέχισης της ανάπτυξης του χώρου της υπαίθρου. Σε σχέση μ' αυτό, θέλω επίσης να επικροτήσω το ότι το Συμβούλιο εκφράστηκε υπέρ της αειφόρου ανάπτυξης της γεωργικής, της αλιευτικής και της δασοκομικής οικονομίας. Συγχρόνως, θα ήθελα να τονίσω ότι για μια πραγματική ολοκλήρωση της υπαίθρου πρέπει να ληφθεί υπ' όψιν και η ορεινή χώρα. Θα ήθελα να επικρίνω το ότι οι διατιθέμενοι πόροι είναι λιγοστοί.

<SPEAKER ID=270 LANGUAGE="EN" NAME="Adam">
Κύριε Πρόεδρε, συγχαίρω την εισηγήτρια που μπόρεσε να υποβάλει στο Κοινοβούλιο σήμερα μία έκθεση που τυγχάνει μεγάλης υποστήριξης και η οποία ελπίζω ότι θα μας χρησιμεύσει στον επικείμενο συμβιβασμό.
<P>
Το πρώτο σημείο που θέλω να θίξω είναι ότι, σε σχέση με την χρηματοδότηση, δεν πρέπει να επιτρέψουμε μία πραγματική μείωση του ποσού που διαθέτουμε για την έρευνα. Θα σας δώσω ένα απλό παράδειγμα. Η τιμή του πετρελαίου ανά βαρέλι είναι η χαμηλότερη από ποτέ. Εντούτοις, οι Ηνωμένες Πολιτείες τετραπλασιάζουν το ποσό που διαθέτουν για τη στήριξη της βιομηχανίας προμηθειών και υπηρεσιών στον τομέα του πετρελαίου. Όταν ξεκίνησε το τέταρτο πρόγραμμα-πλαίσιο, το τρίτο, το δεύτερο, το πρώτο, η κοινωνία ήταν πιο φτωχή από ό, τι είναι τώρα. Και εντούτοις, πρέπει να πιστέψουμε ότι τώρα οι προσδοκίες μας για το τι θέλουμε στο μέλλον είναι πιο φτωχές; Δεν μπορεί να συμβαίνει κάτι τέτοιο.
<P>
Υπάρχουν δύο πολύ σημαντικά σημεία που θέλω να αναφέρω. Πρώτον, πρέπει να περιλαμβάνονται και τα στερεά καύσιμα στα πλαίσια αυτού του προγράμματος. Μπορεί να μην μας αρέσει ο άνθρακας, αλλά η χρήση του αυξάνεται σε όλο τον κόσμο, κάτι που δεν πρέπει να ξεχνάμε. Δεύτερον, πρέπει να προσθέσουμε την εργασία για τα μειονεκτούντα άτομα και τον γηράσκοντα πληθυσμό. Δεν είναι πάντα το ίδιο πράγμα, αλλά πρέπει να μεριμνούμε για το θέμα αυτό στην κοινωνία μας.
<P>
Το τελευταίο που θα ήθελα να επισημάνω είναι ότι πρέπει να συνειδητοποιήσουμε ότι είμαστε πλούσιοι με αυτά που έχουμε ήδη πετύχει στο ερευνητικό μας πρόγραμμα και πρέπει να το εκμεταλλευτούμε περισσότερο από ό, τι κάναμε στο παρελθόν. Αν μπορούσαμε να το επιτύχουμε στο πέμπτο πρόγραμμα-πλαίσιο, θα ήμασταν πραγματικά πολύ χαρούμενοι.

<SPEAKER ID=271 NAME="Cresson">
Κύριε Πρόεδρε, κυρία εισηγήτρια, κυρίες και κύριοι βουλευτές, βρισκόμαστε εφεξής στην αρχή του νευραλγικού σταδίου της έγκρισης του πέμπτου προγράμματος-πλαισίου έρευνας και τεχνολογικής ανάπτυξης στα πλαίσια της διαδικασίας συναπόφασης. Χάρη στη δράση των τριών θεσμικών οργάνων, και κυρίως στη δράση του Κοινοβουλίου, έχουν τώρα προσδιοριστεί καλά τα συμφέροντα και έχουν διασαφηνιστεί οι θέσεις. Σε λίγο θα έρθει η ώρα των αποφάσεων.
<P>
Θα επικεντρώσω την παρέμβασή μου σε τρία σημεία: αρχικά, στο κόστος του πέμπτου προγράμματος-πλαισίου, για το οποίο έγινε πολύς λόγος στις παρεμβάσεις που ακούσαμε προηγουμένως, έπειτα, στη θέση της Επιτροπής σχετικά με το σχέδιο σύστασης που υποβλήθηκε στο Κοινοβούλιο για δεύτερη ανάγνωση, και τέλος, στην ημερομηνία έναρξης του πέμπτου προγράμματος-πλαισίου.
<P>
Όσον αφορά το κόστος του πέμπτου προγράμματος-πλαισίου, θα ήθελα κατ' αρχάς να ευχαριστήσω την εισηγήτρια, κ. Quisthoudt-Rowohl, καθώς και όλα τα μέλη της Επιτροπής Έρευνας, Τεχνολογικής Ανάπτυξης και Ενέργειας του Κοινοβουλίου, για την ποιότητα της εργασίας τους. Το σχέδιο σύστασης έγινε σε λιγότερο από τρεις μήνες. Αυτό είναι ακόμα πιο αξιόλογο, αφού πρόκειται για ένα δύσκολο και περίπλοκο θέμα, στο οποίο οι αρχικές θέσεις ήταν κάθε άλλο παρά σύμφωνες, όπως υπενθύμισαν πριν από λίγο η κ. Quisthoudt-Rowohl και άλλοι ομιλητές. Τόσο οι μεν όσο και οι δε, κάνατε τις απαραίτητες προσπάθειες για να προσεγγίσετε τις απόψεις σας, και φυσικά θα ήθελα να συγχαρώ την εισηγήτριά σας για τη διαπραγματευτική της ικανότητα, αλλά και όλους τους βουλευτές που έλαβαν μέρος σε αυτήν την προσπάθεια, διότι συνέβαλαν στην επίτευξη ενός συμβιβασμού και διότι μπόρεσαν να ξεχωρίσουν τα πολύ σημαντικά στοιχεία από τα λιγότερο σημαντικά και να συμφωνήσουν πάνω στα πολύ σημαντικά.
<P>
Εκ μέρους της Επιτροπής, θέλω να εκφράσω την ευγνωμοσύνη της προς την Επιτροπή Έρευνας, Τεχνολογικής Ανάπτυξης και Ενέργειας, η οποία υποστήριξε την πρότασή της που σκοπό είχε να προικοδοτήσει το πέμπτο πρόγραμμα-πλαίσιο με έναν προϋπολογισμό 16, 3 δισεκατομμυρίων Ecu. Είναι γεγονός ότι αυτός ο αριθμός είναι αποτέλεσμα ενός συλλογισμού στον οποίο συνυπολογίζονται, κατ' αρχάς, η πορεία του πληθωρισμού, έπειτα η αύξηση του ΑΕΠ (όπως έλεγε και ο κ. Adams πριν από λίγο, είμαστε πιο πλούσιοι απ΄ ότι ήμασταν πριν από μερικά χρόνια και θα έπρεπε να το λάβουμε υπόψη μας) και - αφού σε όλους τους πολιτικούς λόγους και σε όλες τις Συνόδους Κορυφής ακούμε να λέγεται ότι η έρευνα αποτελεί απόλυτη προτεραιότητα - μια αύξηση της πραγματικής αξίας της τάξης του 3 %, πράγμα το οποίο δεν μας φαίνεται αμφισβητήσιμο.
<P>
Όπως έχω επανειλημμένα υπογραμμίσει δημοσίως, το ποσό των 14 δισεκατομμυρίων που επέλεξε το Συμβούλιο στις 12 Φεβρουαρίου δεν μπορεί να γίνει δεκτό, το αντίθετο μάλιστα. Στο σημείο αυτό, θα ήθελα να καθησυχάσω όσους έχουν ακόμα αμφιβολίες. Πριν λίγο, άκουσα τον κ. van Velzen να αναρωτιέται αν η Επιτροπή παραμένει σταθερή στη θέση της και είναι έτοιμη να καταστρώσει μια στρατηγική μαζί με το Κοινοβούλιο. Παραμένουμε σταθεροί στη θέση μας και είμαστε αποφασισμένοι να παλέψουμε μαζί σας για να μην μειωθεί ο προϋπολογισμός στον τομέα της έρευνας, αλλά να αυξηθεί, επειδή, όπως έχει αναφερθεί στο Κοινοβούλιο, βρισκόμαστε, σε σχέση με τους κύριους αντιπάλους μας, σε μία κατάσταση όπου όλα (ή σχεδόν όλα) τα κράτη μέλη μειώνουν τον προϋπολογισμό στον τομέα της έρευνας, ενώ λέμε συνεχώς ότι πρέπει να τον αυξήσουμε. Κάθε μέρα, η επικαιρότητα μάς υπενθυμίζει τον θεμελιώδη ρόλο της έρευνας στην οικονομική και κοινωνική πρόοδο και την αναντικατάστατη συμβολή της στην ανάπτυξη, στην ανταγωνιστικότητα, στην απασχόληση καθώς και στην ποιότητα ζωής των συμπολιτών μας. Θέλω εξάλλου να ευχαριστήσω εκείνους που επισήμαναν το ρόλο της έρευνας στην ποιότητα ζωής, καθώς και την κοινωνική της διάσταση, γιατί η έρευνα δεν στοχεύει αποκλειστικά στην αύξηση της ανταγωνιστικότητας.
<P>
Οι νέοι δρόμοι που εξερευνήσαμε σε ευρωπαϊκό επίπεδο στον τομέα της έρευνας, όπως η μάχη κατά του καρκίνου, η αύξηση των νέων υπηρεσιών των ηλεκτρονικών δικτύων πληροφόρησης, οι μελέτες για τους σεισμούς και τα κλιματολογικά φαινόμενα, η έρευνα και η τεχνολογική ανάπτυξη είναι άρρηκτα συνδεδεμένοι με την οικονομική επιτυχία και ταυτόχρονα απαραίτητοι για την επίλυση των προβλημάτων που αντιμετωπίζει η κοινωνία. Φαίνεται καθαρά άλλωστε, στην δράση κεντρικής σημασίας, που αποτελεί το κατεξοχήν όργανο αυτής της νέας προσέγγισης της έρευνας, και το οποίο χαίρομαι που θα εγκρίνει το Κοινοβούλιο. Είναι γεγονός ότι προσπαθήσαμε να συγκεντρώσουμε τα προβλήματα, όμως επιχειρήσαμε και μια σφαιρική προσέγγιση για κάθε ένα από αυτά τα προβλήματα. Πριν από λίγο, ο κ. Adam μάς μιλούσε για τη γήρανση του πληθυσμού. Υπάρχει μια δράση κεντρικής σημασίας ακριβώς για το θέμα αυτό. Ας μην τρέφουμε όμως αυταπάτες: δεν πρόκειται να επιτευχθεί μια ουσιαστική επίδραση παρά μόνον αν εξοπλίσουμε το πέμπτο προγράμμα-πλαίσιο με μέσα που να ανταποκρίνοται στις φιλοδοξίες του. Δεν θα είναι εύκολο να φτάσουμε αυτόν τον στόχο, αφού οι θέσεις του Κοινοβουλίου και της Επιτροπής απέχουν πολύ από εκείνες του Συμβουλίου, πράγμα το οποίο, κατά τη γνώμη μου, θα μας οδηγήσει αναπόφευκτα στη διαδικασία συνδιαλλαγής.
<P>
Μέσα από την προοπτική αυτής ακριβώς της διαδικασίας τίθεται το ερώτημα που αποτελεί το αντικείμενο της δεύτερης επισήμανσης της παρέμβασής μου, δηλαδή ποια θα είναι η θέση της Επιτροπής σχετικά με το σχέδιο γνωμοδότησης στη δεύτερη ανάγνωση. Ο κοινός μας στόχος πρέπει να είναι να καταλήξουμε όσο γίνεται πιο γρήγορα σε συνολική συμφωνία στην επιτροπή συνδιαλλαγής. Όσον αφορά τη δομή και το περιεχόμενο του πέμπτου προγράμματος-πλαισίου, η κοινή θέση του Συμβουλίου αντανακλά μέρος των τροπολογιών που αναφέρατε στην πρώτη ανάγνωση και που η Επιτροπή επανέλαβε στην τροποποιημένη της πρόταση, αυτό όμως δεν ισχύει για πολλές άλλες τροπολογίες. Η Επιτροπή φροντίζει να μην καθυστερήσει το Συμβούλιο να λάβει θέση σχετικά με τη δεύτερη ανάγνωση.Η ομοφωνία είναι ακόμα σήμερα απαραίτητη - αφού η συνθήκη του Αμστερνταμ δεν έχει επικυρωθεί - ακόμα κι αν έχει αποφασιστεί ότι, εφεξής η έρευνα θα συζητείται με ειδική πλειοψηφία. Όμως, οι πιθανότητες να επιτευχθεί ομοφωνία στο θέμα μιας νέας τροποποίησης της πρότασης της Επιτροπής είναι ελάχιστες. Η Επιτροπή επέλεξε λοιπόν να διατηρήσει την τροποποιημένη της πρόταση χωρίς να ενσωματώσει άλλες τροπολογίες εκτός από εκείνες που είχε κάνει ήδη δεκτές, όπως ήταν ή με πολύ μικρές αλλαγές, μετά την πρώτη ανάγνωση. Αυτή τη θέση πιστεύω ότι μπορούμε να την υπερασπιστούμε, ιδιαίτερα δε διότι ετοιμάζουμε αυτήν τη στιγμή ένα ολόκληρο οπλοστάσιο από διατάξεις που συμφωνούν σε μεγάλο βαθμό με τις τροπολογίες αυτές. Εννοώ κυρίως το σύνολο των τροπολογιών που αναφέρονται γενικά στην εφαρμογή και τη διαχείρηση του προγράμματος-πλαισίου.
<P>
Κατά την ημερίδα Υπουργών με θέμα τη διαχείριση του πέμπτου προγράμματοςπλαισίου, που έγινε στις 28 του περασμένου Απριλίου στο Λονδίνο, με πρωτοβουλία της βρετανικής προεδρίας του Συμβουλίου, είχα την ευκαιρία να παρουσιάσω στους υπουργούς έρευνας τα μέτρα που προβλέπει η Επιτροπή. Είχα ζητήσει εκ των προτέρων μια μελέτη και είχα συμβουλευθεί τα κράτη μέλη, που κατάφεραν να συγκεντρώσουν τους αντιπροσώπους τους σε τρεις ομάδες εργασίας. Επρόκειτο λοιπόν για εμπεριστατωμένες προετοιμασίες που κατέληξαν στο διυπουργικό συμβούλιο του Λονδίνου. Ενδεικτικά θα ήθελα να παρουσιάσω κάποια από αυτά τα μέτρα. Κατ' αρχάς, η εφαρμογή μιας νέας δομής διαβούλευσης και γνωμοδότησης που βασίζεται κυρίως σε ομάδες συμβουλευτικού χαρακτήρα, οι οποίες αποτελούνται από εμπειρογνώμονες από κάθε μεριά. Έπειτα, η απλοποίηση των διαδικασιών και, όσο είναι δυνατόν, η μείωση της διάρκειας της προθεσμίας για την εξέταση των προτάσεων, πράγμα το οποίο είναι επιθυμία όλων: κάθε φορά που τα κράτη μέλη ζητάνε τη σύσταση επιπλέον επιτροπών, αυτό σημαίνει - πρέπει να το γνωρίζουμε - ότι για μία ακόμα φορά, η διαδικασία θα καθυστερήσει. Αυτό ακριβώς εξήγησα στο Λονδίνο. Δεν μπορούμε να ζητάμε ένα πράγμα και το ακριβώς αντίθετό του.
<P>
Αλλο μέτρο: η ενίσχυση του δικτύου πληροφόρησης και αρωγής των μικρών και μεσαίων επιχειρήσεων. Πριν λίγο, ο κ. Scapagnini καθώς και άλλοι ομιλητές μίλησαν για τις μικρές και μεσαίες επιχειρήσεις. Έχουμε δώσει ιδιαίτερη προσοχή στις μικρές και μεσαίες επιχειρήσεις. Εξάλλου, θα ήθελα να σας υπενθυμίσω ότι οι μικρές και μεσαίες επιχειρήσεις που έχουν επωφεληθεί από κοινοτικά κονδύλια για την έρευνα είδαν τον αριθμό τους να αυξάνεται σε ποσοστό περίπου 30 %, ενώ 75 % από αυτές δεν είχαν ποτέ στο παρελθόν επωφεληθεί από κάποιο πρόγραμμα έρευνας. Είναι γεγονός ότι αυτά που ειπώθηκαν πριν λίγο για τις επιχειρήσεις, για τον ορισμό των μικρών και μεσαίων επιχειρήσεων, για τον αριθμό των 500 σε σχέση με τις επιχειρήσεις που είναι φορείς της καινοτομίας, σε σχέση με τις μικρές και μεσαίες επιχειρήσεις, σε σχέση με τις νέες επιχειρήσεις τις οποίες βλέπουμε λίγο πολύ παντού, είναι γεγονός ότι είναι όλα σημαντικά. Οφείλουμε να αναλογιστούμε πώς θα βοηθήσουμε όσο το δυνατόν περισσότερο τις μικρές επιχειρήσεις που είναι όντως φορείς της καινοτομίας - και, επιτρέψτε μου να πω, που είναι όντως μικρές.
<P>
Ας μιλήσουμε για την τακτική πραγματοποίηση ασκήσεων σύγκρισης της απόδοσης των εθνικών και ευρωπαϊκών οργανώσεων στο θέμα της διαχείρησης των προγραμμάτων για την έρευνα. Αλλωστε, έχει ήδη ξεκινήσει αυτή η σύγκριση, η οποία μπορεί να επιφυλάσσει εκπλήξεις για ορισμένα κράτη μέλη, γιατί συνειδητοποιούμε ότι, σε τελική ανάλυση, οι διοικητικές δαπάνες που πάντα προσάπτοναι στην Επιτροπή είναι συχνά χαμηλότερες από τα έξοδα ορισμένων οργανισμών των κρατών μελών. Επομένως, αν κάνουμε αυτό που ονομάζουμε benchmarking , μπορώ να σας πω ότι είναι μάλλον ευνοϊκό για την Επιτροπή και τη διοικητική της δράση.
<P>
Όλες αυτές οι πρωτοβουλίες θα έπρεπε όχι μόνο να μας βοηθήσουν να προωθήσουμε το πέμπτο πρόγραμμα-πλαίσιο και να το κάνουμε όργανο αποτελεσματικό, με διαφάνεια, ανοιχτό, αλλά και να διευκολύνουμε την αξιολόγηση της λειτουργίας και των αποτελεσμάτων τους προς την κατεύθυνση που επιθυμεί το Κοινοβούλιο. Συμμερίζομαι απόλυτα αυτήν την άποψη. Πιστεύω ότι θα είμαστε πολύ πιο αξιόπιστοι αν είμαστε ανοιχτοί, σαφείς και αν υποκείμεθα - πιστέψτε με, με ευχαρίστηση - σε ασκήσεις αξιολόγησης που θα γίνονται από ανεξάρτητους εμπειρογνώμονες και θα μας δίνουν την ευκαιρία να προσκαλούμε όλους τους αντιπροσώπους των κρατών μελών για να εξετάζουν τα αποτελέσματα. Ως προς αυτό το σημείο δεν φοβόμαστε τη δημοσιότητα, γιατί η διοίκησή μας είναι εξαιρετική και οι διαδικασίες μας απολύτως σαφείς.
<P>
Θα ήθελα να κάνω δύο παρατηρήσεις: κατά πρώτον, η Επιτροπή έχει σκοπό να εντείνει τις προσπάθειες για να βελτιώσει την πληροφόρηση του Κοινοβουλίου για την εξέλιξη των προγραμμάτων, καθώς και για την εφαρμογή μέτρων για την αύξηση της αποτελεσματικότητας της διαχείρησης των προγραμμάτων. Η συνεργασία μας δεν θα τερματιστεί με την απόφαση του Συμβουλίου για το πέμπτο πρόγραμμαπλαίσιο, αντίθετα, θα συνεχιστεί. Δεν ήταν μόνο ευχάριστες αλλά και ενδιαφέρουσες οι συζητήσεις, ιδιαίτερα, με τους αντιπροσώπους της Επιτροπής Έρευνας, γιατί οι προτάσεις που κάνατε, και οι οποίες εμπλούτισαν τις σκέψεις μας, μας βοήθησαν πολύ να προχωρήσουμε. Αν το επιθυμείτε, κυρίες και κύριοι βουλευτές, η Επιτροπή είναι έτοιμη να οργανώσει, πιο συγκεκριμένα, ένα σεμινάριο με το Κοινοβούλιο για τη διαχείρηση του προγράμματος-πλαισίου. Αν το επιθυμείτε, θα χαρώ ιδιαιτέρως να διοργανώσω αυτό το σεμινάριο.
<P>
Κατά δεύτερον, η Επιτροπή είναι αποφασισμένη να εργαστεί, στα πλαίσια της διαδικασίας συνδιαλλαγής, για την επίτευξη ενός συνολικού συμβιβασμού που θα φέρει τη σφραγίδα του Ευρωπαϊκού Κοινοβούλιου. Πράγματι, φαίνεται πως, με κάποιες αμοιβαίες υποχωρήσεις, είναι δυνατόν να επιτευχθεί συμφωνία για το περιεχόμενο των περισσότερων τροπολογιών.
<P>
Και έρχομαι τώρα στο τελευταίο σημείο: το πρόγραμμα-πλαίσιο πρέπει να ξεκινήσει στις καλύτερες δυνατές προθεσμίες, γι' αυτό πρέπει να δούμε το χρονοδιάγραμμα. Όπως είχα ήδη την ευκαιρία να υπογραμμίσω ενώπιον του Κοινοβουλίου σας, για την αποφυγή μιας διακοπής που θα ήταν επιζήμια για την προσπάθεια που καταβάλλεται στον τομέα της έρευνας στην Ευρώπη, τα ειδικά προγράμματα του πέμπτου προγράμματος-πλαισίου πρέπει να μπορούν να λειτουργήσοτν από τις αρχές του 1999. Χάρη στις προσπάθειες του Κοινοβουλίου, ως ένα βαθμό, ο ρυθμός της διαδικασίας έγκρισης του προγράμματος-πλαισίου ήταν έντονος. Πράγμα το οποίο πρέπει τώρα να συνεχιστεί αν θέλουμε να τηρήσουμε τις προβλεφθείσες ημερομηνίες. Αυτό βέβαια δεν θα είναι εύκολο, ιδίως αν λάβουμε υπόψη μας τις διαφορετικές απόψεις σχετικά με το οικονομικό θέμα, που πολλοί από σας επεσήμαναν. Είμαι όμως σίγουρη ότι μπορούμε να βασιζόμαστε στο Ευρωπαϊκό Κοινοβούλιο ως προς το θέμα αυτό και σας ευχαριστώ εκ των προτέρων για τις προσπάθειές σας. Στην υπόθεση αυτή, μπορείτε να είστε βέβαιοι για την υποστήριξή μας. Θέλω να το τονίσω: μπορείτε κι εσείς από την πλευρά σας να βασίζεστε, στα πλαίσια των διαπραγμάτευσεων, στη βέβαιη υποστήριξη της Επιτροπής για να προικοδοτηθεί το πρόγραμμα-πλαίσιο με ένα ποσό που να ανταποκρίνεται στις φιλοδοξίες του.
<P>
Θα ήθελα τώρα να πω κάποια πράγματα για ορισμένες παρεμβάσεις. Μίλησα για τις μικρές και μεσαίες επιχειρήσεις. Η κ. Plooij-van Gorsel ανέφερε το ανώτατο όριο. Είναι γεγονός ότι κάναμε μια προσπάθεια και θα την συνεχίσουμε. Θελώ πολύ να βοηθήσω τις μικρές επιχειρήσεις που είναι φορείς της καινοτομίας.
<P>
Ο κ. Pompidou ανέφερε το ενδεχόμενο καθιέρωσης ένός ευρωπαϊκού βραβείου για την επιστήμη και την τεχνολογία. Θα έλεγα ότι αυτή η πρόταση είναι έξω από τις αρμοδιότητες του προγράμματος-πλαισίου έρευνας και ανάπτυξης, σίγουρα όμως είναι μια πάρα πολύ καλή ιδέα που θα μπορούσαμε να μελετήσουμε. Μας επέστησε επίσης την προσοχή στα προβλήματα διατροφής, που είναι σε μεγάλο βαθμό επίκαιρα και τα οποία πρόκειται να προσελκύσουν ολοένα και περισσότερο την προσοχή των συμπολιτών μας.
<P>
Συμφωνώ απόλυτα με όσα είπε ο κ. Marset Campos. Πραγματικά, δεν μπορεί παρά να μας προκαλεί εντύπωση το γεγονός ότι η Ευρώπη ελαττώνει τον βαθμό εγρήγορσης, ενώ οι ΗΠΑ και άλλοι μεγάλοι ανταγωνιστές της αυξάνουν πραγματικά, και σε μερικές περιπτώσεις κατά πολύ, τις προσπάθειές τους στον τομέα της έρευνας.
<P>
Κυρία Bloch von Blottnitz, έχουμε καθυστερήσει στη λήψη αποφάσεων για το πρόβλημα της σύντηξης. Έχουμε καθυστερήσει τουλάχιστον κατά τρία χρόνια. Πιστεύω λοιπόν ότι αυτή η αλλαγή πορείας είναι σύμφωνη με την ανησυχία που εξέφρασε.
<P>
Θα ήθελα να ευχαριστήσω τον κ. Desama για τη συμβολή του. Είπε ότι ξεφύγαμε από το καθιερωμένο γραμμικό πρότυπο για να υιοθετήσουμε ένα πρότυπο αλληλεπίδρασης και ότι ευνοήσαμε τις γενικές πτυχές των προβλημάτων σε σχέση με τις επιμέρους πτυχές. Μας απασχολεί επίσης και η κοινωνική πτυχή. Με αγγίζει αυτό που είπε για το Κοινό Κέντρο Ερευνών. Είναι γεγονός ότι είπα στο Συμβούλιο πως αν μειώναμε πολύ τον προϋπολογισμό, ενδεχομένως να έπρεπε να κλείσουμε μια από τις επτά έδρες του Κοινού Κέντου Ερευνών, και ότι το Συμβούλιο θα έπρεπε να μου πει ποια θα είναι αυτή. Προφανώς, όταν μπαίνει κανείς σε τέτοιες λεπτομέρειες, γίνεται πιο δύσκολη η κατάσταση.
<P>
Συμφωνώ απολύτως με αυτό που είπε πριν λίγο η κ. Matikainen-Kallstrφm για το νερό. Είναι γεγονός ότι στις δράσεις νευραλγικής σημασίας υπάρχουν και στοιχεία που πηγαίνουν προς αυτήν την κατεύθυνση.
<P>
Η κ. Elmalan μίλησε για το πρόβλημα της διόρθωσης, στο πέμπτο πρόγραμμα-πλαίσιο, της οργάνωσης της ερευνητικής δράσης, που ήταν υπέρ το δέον διασπασμένη. Εμείς προσπαθήσαμε να τη συγκεντρώσουμε, να διορθώσουμε τα μειονεκτήματά μας, με τη βοήθεια των προτάσεων που είχατε την καλοσύνη να μας κάνετε.
<P>
Όπως πάντα, άκουσα με μεγάλη προσοχή όσα είπε ο κ. Linkohr, ιδιαίτερα όσα αφορούσαν τις διαφορές μεταξύ βορρά και νότου. Είναι αλήθεια, όμως, σε τελική ανάλυση, ο προϋπολογισμός μας αντιπροσωπεύει μόνο το 5 % περίπου του συνόλου του προϋπολογισμού των κρατών μελών. Επομένως, αν τα κράτη μέλη δεν κάνουν μεγάλες ενέργειες, δεν βλέπω τι θα μπορούσαμε να κάνουμε εμείς. Πέραν τούτου, έχουμε συμφωνίες συνεργασίας με ορισμένα κράτη, ιδιαίτερα με κράτη του νότου.
<P>
Είπα προηγουμένως πόσο εκτίμησα την παρέμβαση του κ. van Velzen. Είναι απολύτως ακριβές ότι θα υπάρξει μια κοινή στρατηγική και ότι θα έχουμε την ευκαιρία να το συζητήσουμε στα πλαίσια της διαδικασίας συνδιαλλαγής.
<P>
Η κ. McNally υπογράμμισε ιδιαιτέρως την επιθυμία της Επιτροπής να γίνει η αναλογία των γυναικών λίγο πιο, δεν θα πω ικανοποιητική, γιατί ποτέ δεν θα επιτύχουμε το επιθυμητό επίπεδο, αλλά λίγο πιο ισορροπημένη συγκριτικά με τη σημερινή κατάσταση. Είναι γεγονός ότι η ημερίδα που διοργανώσαμε στις Βρυξέλλες, Γυναίκες και Επιστήμη, είχε μεγάλη επιτυχία: είχε μεγάλη απήχηση, όχι τόσο στον τύπο, όσο στους επιστημονικούς κύκλους. Προσωπικά έμεινα πολύ ικανοποιημένη από τον τρόπο που διεξήχθη αυτή η ημερίδα. Νομίζω ότι όσοι και όσες έλαβαν μέρος έμειναν απόλυτα ευχαριστημένοι.
<P>
Όσα είπε η κ. Schierhuber για τη βιομάζα έχουν μεγάλο ενδιαφέρον. Όμως μου φαίνεται πως όσον αφορά τις νέες τεχνολογίες στον τομέα της ενέργειας, ακόμα κι αν πουμε ότι υπάρχει πρόβλημα στην έρευνα, έχουν γίνει πολλές ανακαλύψεις. Αυτό που λείπει είναι η επιθυμία να εφαρμοστούν. Για μια φορά, η επιθυμία αυτή λείπει, νομίζω, από τους πόρους που παραχωρούνται στην έρευνα. Αν υπάρχει μια πολιτική για τις εναλλακτικές ενέργειες και αν ορισμένα κράτη μέλη θέλουν να τις προωθήσουν, εμείς φυσικά θα είμαστε στο πλευρό τους.
<P>
Ο κ. Adam είπε ότι είμαστε πιο πλούσιοι. Στην πραγματικότητα, δεν είμαστε πολύ πλούσιοι, αλλά οπωσδήποτε λίγο πιο πλούσιοι απ' ό, τι ήμασταν πριν από μερικά χρόνια, και δεν βλέπω γιατί θα έπρεπε να γίνει φτωχότερος ο τομέας της έρευνας, ενώ, σε ολόκληρο τον κόσμο γίνεται ακριβώς το αντίθετο.

<SPEAKER ID=272 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 11.30.

<CHAPTER ID=13>
Ενέργεια για το μέλλον - Παραγωγή ηλεκτρισμού από ανανεώσιμες πηγές ενέργειας
<SPEAKER ID=273 NAME="Πρόεδρος">
Η ημερήσια διάταξη προβλέπει την κοινή συζήτηση επί δύο εκθέσεων, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας:
<P>
της κ. Rothe (A4-0207/98), σχετικά με την ανακοίνωση της Επιτροπής για την ενέργεια στο μέλλον: ανανεώσιμες πηγές ενέργειας - Λευκή Βίβλος για μία κοινοτική στρατηγική και σχέδιο δράσης (COM(97)0599 - C4-0047/98), και-του κ. Linkohr (A4-0199/98), σχετικά με την πρόσβαση ανανεώσιμων ενεργειών στο ηλεκτρικό δίκτυο - έκδοση ευρωπαϊκής οδηγίας που αφορά την παροχή ηλεκτρισμού από ανανεώσιμες πηγές ενέργειας στην Ευρωπαϊκή Ένωση.
<SPEAKER ID=274 NAME="Rothe">
Κύριε Πρόεδρε, η θετική άποψη του Ευρωπαϊκού Κοινοβουλίου για τις ανανεώσιμες ενέργειες έχει ήδη τεκμηριωθεί σε πολλές αποφάσεις. Σύμφωνα με το σύνθημα "Φτάνουν τα λόγια, θέλουμε έργα!», το Κοινοβούλιο ζήτησε ήδη σε δύο εκθέσεις μία στρατηγική και ένα συγκεκριμένο σχέδιο δράσης και υπέβαλε σχετικά δικές του προτάσεις. Η Επιτροπή πρέπει να ήξερε ότι το Κοινοβούλιο περιμένει πολλά από την Λευκή Βίβλο.
<P>
Κύριε Επίτροπε, σήμερα μπορώ να σας πω ότι δεν απογοητεύσατε τις προσδοκίες μας. Ακόμη κι αν επιθυμούσαμε σε ορισμένα σημεία έναν μεγαλύτερο βαθμό συγκεκριμενοποίησης, η Λευκή Βίβλος δείχνει τον σωστό δρόμο. Η Επιτροπή Έρευνας, Τεχνολογικής Ανάπτυξης και Ενέργειας υποστηρίζει ανεπιφύλακτα τον στόχο του διπλασιασμού του ποσοστού ανανεώσιμης ενέργειας μέχρι το 2010 ως ελάχιστο στόχο, όπως αναφέρεται στην έκθεση. Όμως, περιμένουμε επιπλέον να καθοριστούν από την Επιτροπή και τα κράτη μέλη δεσμευτικοί στόχοι για τα εν λόγω κράτη, οι οποίοι θα υποδιαιρεθούν ανάλογα με την μορφή της ενέργειας και τους στόχους ως προς το ρεύμα ανά έτος. Γιατί ειδικά τα κράτη μέλη πρέπει να είναι διατεθειμένα να αντιμετωπίσουν αυτήν την ευθύνη.
<P>
Στη Λευκή Βίβλο επισημαίνεται - και αυτό είναι σωστό - η μεγάλη σημασία των δυσχερών συνθηκών στον ανταγωνισμό ως προς τις ανανεώσιμες πηγές ενεργείας. Θέλω να επικεντρωθώ σε ένα σημείο, εκείνο της θεμιτής πρόσβασης στο δίκτυο. Η πραγματικότητα στην Ένωση ως προς την ενεργειακή πολιτική αποδεικνύει ότι τις μεγαλύτερες αναλογίες αύξησης έχουν οι χώρες με ειδικές ρυθμίσεις τροφοδοσίας με ρεύμα από ανανεώσιμη ενέργεια. Τόσο στην δική μου έκθεση, όσο και αναλυτικά στην έκθεση του συναδέλφου Linkohr, καλούμε την Επιτροπή να υποβάλει άμεσα μία πρόταση οδηγίας που θα ρυθμίζει τις προϋποθέσεις για την πρόσβαση στο δίκτυο του "πράσινου» ρεύματος κατά τέτοιον τρόπο, ώστε να είναι αποδοτική η επένδυση σε εγκαταστάσεις παραγωγής ρεύματος από ανανεώσιμες πηγές ενέργειας, καθώς και η λειτουργία τους, και που θα κάνει δυνατή την ευρεία διάδοση στην αγορά, άσχετα με το σύστημα που θα επιλεγεί.
<P>
Για την ενίσχυση της ανανεώσιμης ενέργειας χρειάζονται νομοθετικά μέτρα όπως μεταξύ άλλων αυτά που μόλις περιγράφηκαν και συγκεκριμένες πολιτικές ενίσχυσης. Γι' αυτό, επικροτώ το ότι η Επιτροπή προβλέπει μία μεγάλη εκστρατεία για τις ανανεώσιμες ενέργειες και με τον τρόπο αυτόν εκπληρώνει επίσης ένα αίτημα του Κοινοβουλίου. Τώρα, το μόνο που προτείνουμε ακόμη είναι να συμπληρωθεί η εκστρατεία αυτή με μία ενημερωτική εκστρατεία "ηλιακή θερμότητα και εργοστάσια παραγωγής ηλιακής θερμικής ενέργειας».
<P>
Ως προς τον διπλασιασμό των ανανεώσιμων πηγών ενέργειας, η Λευκή Βίβλος αποδίδει μεγάλη σημασία στη βιομάζα. Αυτό είναι ένα πολύ θετικό σημάδι, ιδιαίτερα για την ύπαιθρο της Ευρωπαϊκής Ένωσης. Όμως, κύριε Επίτροπε, αν θέλουμε να πάρουμε σοβαρά αυτές τις προτάσεις, πρέπει να έχουν και αντίστοιχες επιπτώσεις στις προτάσεις για την μεταρρύθμιση της γεωργικής πολιτικής. Εδώ υπάρχουν πολλά ακόμη που πρέπει να γίνουν. Ίσως μπορείτε να το μεταβιβάσετε αυτό στον συνάδελφό σας τον κ. Fischler.
<P>
Η συνολική προώθηση των ανανεώσιμων πηγών ενέργειας δεν είναι μόνο καθήκον της ενεργειακής πολιτικής. Είναι ένα οριζόντιο καθήκον όλων των κοινοτικών πολιτικών και πρέπει επίσης να ληφθεί πολύ περισσότερο υπ' όψιν στα οικονομικά ενισχυτικά προγράμματα της Ευρωπαϊκής Ένωσης, τόσο στα ενδοκοινοτικά, όσο και στα προγράμματα με τα τρίτα κράτη, γιατί τα απαραίτητα κονδύλια για την εκστρατεία από τα δημόσια ταμεία και μόνο προϋπολογίζονται σε 4 δις Ecu
<P>
Αν η πολιτική βούληση μαζί με την πολιτική δημιουργικότητα στραφούν στο επίπεδο της Ένωσης, αλλά και σε εθνικό και περιφερειακό πολιτικό επίπεδο στις ανανεώσιμες πηγές ενέργειας, ο διπλασιασμός θα επιτευχθεί πριν ακόμα από το 2010, γι' αυτό είμαι σίγουρος. Γι' αυτό χρειάζονται επίσης νέες προσεγγίσεις, για παράδειγμα στην οικοδομική πολιτική. Προωθούμε για παράδειγμα ένα πρόγραμμα δράσης των κρατών μελών με θέμα "ηλιακή αρχιτεκτονική». Ακολουθώντας το επιτυχημένο πρότυπο της γαλάζιας σημαίας, θα δίνονται π.χ. χρυσοί ήλιοι σε ξενοδοχεία και τουριστικές περιοχές.
<P>
Η πολιτική που θα βοηθήσει στην επιβολή των ανανεώσιμων ενεργειών είναι τόσο μία αναγκαιότητα όσο και μία ευκαιρία. Ο διπλασιασμός μέχρι το 2010 θα έχει ως αποτέλεσμα μία ετήσια μείωση κατά περίπου 400 εκ. τόνους διοξειδίου του άνθρακα ετησίως, και μ' αυτό και μόνο θα είχαν εκπληρωθεί περίπου τα δύο τρίτα του στόχου του Κυότο. Μπορούν να δημιουργηθούν 500.000 έως 900.000 νέες θέσεις εργασίας, δίνονται νέες ωθήσεις στη βιομηχανική πολιτική, ανοίγονται νέες ευκαιρίες για εξαγωγές και, πράγμα εξ ίσου σημαντικό, η ενίσχυση της χρησιμοποίησης ανανεώσιμων ενεργειών αποτελεί την αναγκαία απάντηση στην εξαντλησιμότητα των ορυκτών πόρων και στα προβλήματα των ατομικών ενεργειακών φορέων. Λοιπόν, κύριε Επίτροπε, τώρα θέλουμε επιτέλους να δούμε έργα!

<SPEAKER ID=275 NAME="Linkohr">
Κύριε Πρόεδρε, θα συνεχίσω από κει που σταμάτησε η κυρία Rothe. Το πετρέλαιο κοστίζει αυτήν την εποχή περίπου 13 δολλάδια το βαρέλι. Οι τιμές του ρεύματος και του φυσικού αερίου θα πέσουν στην Ευρωπαϊκή Ένωση κατά 20 % με 30 % εξ αιτίας του αυξανόμενου ανταγωνισμού. Αλλωστε, αυτό θέλαμε. Όμως τίθεται το ερώτημα: Τότε τί ευκαιρίες υπάρχουν για τις ανανεώσιμες ενέργειες, οι οποίες ούτως ή άλλως γνωρίζουμε ότι κατά κανόνα είναι κάπως ακριβότερες, μερικές μάλιστα πολύ ακριβότερες από τις παραδοσιακές ενέργειες;
<P>
Η πρόταση που έχει υποβληθεί εδώ και που ελπίζω ότι θα την εγκρίνει το Κοινοβούλιο, δίνει μια απάντηση σ' αυτό, δηλαδή την θεμιτή πρόσβαση στα δίκτυα ρεύματος από ανανεώσιμες ενέργειες έναντι μιας αμοιβής που θα κάνει την επένδυση αποδοτική για τον χρήστη της εγκατάστασης. Πρόκειται εδώ για μια διαδικασία που άλλωστε την έχουμε χρησιμοποιήσει αρκετές φορές μέχρι τώρα. Αυτόν τον καιρό, για παράδειγμα, έχει υποβληθεί από την Επιτροπή Νομικών Θεμάτων και Δικαιωμάτων των Πολιτών μία κοινοβουλευτική πρωτοβουλία όσον αοφρά μια προθεσμία χάριτος για καινοτομίες στις εθνικές νομοθεσίες για τις ευρεσιτεχνίες. Πρόκειται για μια διαδικασία που μας επιτρέπει η Συνθήκη του Μάαστριχτ. Το Κοινοβούλιο μπορεί να αναλάβει μία πρωτοβουλία. Τουλάχιστον μπορεί να ψηφίσει γι' αυτό. Τότε, η Επιτροπή είναι ελεύθερη να αναλάβει την πρωτοβουλία αυτήν. Κατά κανόνα είναι καλό να ακολουθεί την απόφαση του Κοινοβουλίου.
<P>
Επειδή ξέρω πολύ καλά ότι πρόκειται για ένα πολύ πολύπλοκο αντικείμενο, δεν ισχυρίζομαι ότι όλα όσα είναι γραμμένα εδώ αντιπροσωπεύουν την απόλυτη σοφία. Αλλωστε, κάτι τέτοιο μπορούμε έτσι κι αλλιώς να το πούμε για λίγες από τις αποφάσεις μας εδώ στο Σώμα. Θα ήταν θράσος να υποστηρίζουμε για το δικό μας έγγραφο ότι είναι το καλύτερο που έχουμε για τα επόμενα εκατό χρόνια. Είναι όμως μία συμβολή. Γι' αυτό και θα συνιστούσα στο Κοινοβούλιο να υπερψηφίσει την πρόταση ψηφίσματος μαζί με το προσάρτημα, γιατί αυτό λέει μόνο ότι η Επιτροπή λαμβάνει υπ' όψιν το συνημμένο κείμενο. Θα πρέπει να σκεφτείτε πολύ καλά τί γράφει εκεί. Ίσως να έχετε κάποιες ακόμη καλύτερες ιδέες. Το υποθέτω, με τόση τεχνογνωσία. Πρέπει να το λάβετε κι αυτό υπ' όψιν σας. Γι' αυτό, θα ήθελα να παρακαλέσω όλους τους συναδέλφους να προσφέρουμε τη βοήθεια αυτήν και επίσημα στην Επιτροπή με το να ψηφίσουμε για το ζήτημα αυτό.
<P>
Μέχρι τώρα, το Ευρωπαϊκό Κοινοβούλιο ήταν σύσσωμο στα θέματα ανανεώσιμων ενεργειών. Έχουμε επεξεργαστεί αρκετές εκθέσεις, την έκθεση Mombaur, την έκθεση του Wim van Welzen για την ενεργειακή πολιτική, τις δύο εκθέσεις Rothe για την Πράσινη και τη Λευκή Βίβλο. Τώρα έχουμε αυτήν την έκθεση, που υπογράφεται από μένα. Κάθε φορά, το Κοινοβούλιο τασσόταν σύσσωμο υπέρ των ανανεώσιμων ενεργειών, κι αυτό πάντα έφερνε αποτελέσματα. Θέλω να το σημειώσω αυτό, με όλη τη μετριοφροσύνη για λογαριασμό του Κοινοβουλίου. Αλλωστε, βοηθάει την Επιτροπή το να γνωρίζει ότι στο Κοινοβούλιο υπάρχει τόση ομοφωνία για τις ανανεώσιμες ενέργειες. Γι' αυτό, θα ήθελα να παρακαλέσω τους συναδέλφους να παραμείνουν σ' αυτόν τον δρόμο που έχουμε χαράξει.
<P>
Το περιεχόμενο της πρότασης - δεν θέλω να τη διαβάσω επειδή ο χρόνος είναι λίγος, άλλωστε ο καθένας μπορεί να τη διαβάσει στη μητρική του γλώσσα - το βασικό μήνυμα της συγκεκριμένης πρότασης είναι να κινητοποίσουμε ιδιωτικό κεφάλαιο για να προωθήσουμε τις ανανεώσιμες ενέργειες στην Ένωση. Όπως ξέρουμε από τη Λευκή Βίβλο, για την οποία μίλησε η κυρία Rothe, η στρατηγική για την προώθηση των ανανεώσιμων ενεργειών τα επόμενα δέκα χρόνια θα κοστίσει περίπου 80 έως 100 δις Ecu. Σας ερωτώ, από πού θα προέλθουν τα χρήματα αυτά; Ασφαλώς όχι από τους εθνικούς μας προϋπολογισμούς. Ούτε θα βρεθούν από τους περιφερειακούς προϋπολογισμούς, γιατί εκεί υπάρχουν μικρά περιθώρια, ούτε και από τον ευρωπαϊκό προϋπολογισμό. Ασφαλώς προσπαθούμε, αλλά δεν μπορούμε να βρούμε 80 έως 100 δις Ecu.
<P>
Αυτό μπορεί να γίνει μόνο με την κινητοποίηση ιδιωτικού κεφαλαίου. Αυτή είναι η βασική κατεύθυνση των στόχων αυτού του εγγράφου. Σας παρακαλώ και πάλι να το υποστηρίξετε ανάλογα. Η συζήτηση που κάνουμε σήμερα εδώ συμβάλλει άλλωστε επίσης στο να δημιουργηθεί στην Ένωση κάτι σαν κοινή γνώμη, γιατί χωρίς αυτήν την ενιαία κοινή γνώμη σε θέματα ανανεώσιμων ενεργειών δεν θα μπορέσουμε να τηρήσουμε τις υποσχέσεις που δώσαμε στο Κυότο και που ασφαλώς θα επαναλάβουμε στο Μπουένος Αϋρες. Ακολουθώντας αυτά που είπε η κυρία Rothe λέω: Ας ακολουθήσουν πράξεις τα λόγια μας! Εκείνοι που θα έρθουν μετά από μας, θα μας ευγνωμονούν.

<SPEAKER ID=276 NAME="Schierhuber">
Κύριε Πρόεδρε, κύριε Επίτροπε, αξιότιμοι κυρίες και κύριοι, αυτόν τον καιρό συζητάμε σε όλα τα πολιτικά επίπεδα το μέλλον της ευρωπαϊκής γεωργίας. Η προώθηση της υπαίθρου με την πολυλειτουργικότητά της είναι ένα από τα ουσιαστικά σημεία. Οι φυτικές πρώτες ύλες, ως ανανεώσιμες πηγές ενέργειας, καθιστούν αυτόν τον στόχο εφιτκό και γι' αυτό επικροτώ ρητά τη Λευκή Βίβλο για την ανανεώσιμη ενέργεια.
<P>
Θα ήθελα όμως στο σημείο αυτό να εκφράσω την κριτική μου για τις ανεπαρκείς μεταρρυθμιστικές προτάσεις στην Ατζέντα 2000. Πρέπει να επικροτηθεί ο στόχος της Επιτροπής να φθάσουν οι φορείς ανανεώσιμης ενέργειας το ποσοστό 12 % που αντιστοιχεί μάλιστα σε διπλασιασμό του σημερινού ποσοστού.Όμως, είναι απολύτως απαραίτητο και εφικτό να αυξηθεί περισσότερο, όπως αποδεικνύουν η Αυστρία, η Φινλανδία και η Σουηδία.
<P>
Η βιομάζα συνιστά ένα μεγάλο δυναμικό για την μελλοντική ανάπτυξη ολόκληρης της υπαίθρου. Με την αποκεντρωμένη παραγωγή και χρησιμοποίηση δημιουργούνται θέσεις εργασίας και προωθείται η ολοκλήρωση της ανάπτυξης. Παράλληλα με την προστιθέμενη αξία αυξάνεται και η περιφερειακή αγοραστική δύναμη, και θα ανέβει το εισόδημα και το βιωτικό επίπεδο. Συνέπεια θα είναι η μείωση της μετανάστευσης του πληθυσμού και η διατήρηση με τον τρόπο αυτόν ακέραιων περιοχών της υπαίθρου με τις εξισορροπητικές λειτουργίες τους που μας είναι απαραίτητες. Για να προωθηθούν με τον κατάλληλο τρόπο οι ανανεώσιμες πηγές ενέργειας θα έπρεπε επίσης να γίνουν πανευρωπαϊκά μειώσεις φόρων ή απαλλαγές. Επίσης χρειάζεται σε όλην την Ευρώπη μια αμοιβή για το ρεύμα που προέρχεται από ανανεώσιμες πηγές ενέργειας, προκειμένου να δημιουργηθεί ένα αξιόπιστο νομικό πλαίσιο για την ανάπτυξη και την χρησιμοποίησή του. Παράλληλα, η Επιτροπή θα έπρεπε να ταχθεί υπέρ μιας αύξησης των εισφορών για την ενέργεια από ορυκτές πρώτες ύλες.
<P>
Ιδιαίτερη σημασία έχουν επίσης οι ανανεώσιμες φυτικές πρώτες ύλες εν όψει της επικείμενης διεύρυνσης της ΕΕ. Η Επιτροπή θα έπρεπε - και την παρακαλώ γι' αυτό - να ξεκινήσει μια πανευρωπαϊκή εκστρατεία ενημέρωσης για την εισαγωγή των ανανεώσιμων ενεργειακών φορέων. Η επιτυχία της βιομάζας εξαρτάται σε μεγάλο μέτρο και από την αποδοχή του πληθυσμού.

<SPEAKER ID=277 NAME="Ojala">
Αξιότιμε κύριε Πρόεδρε, θέλω να ευχαριστήσω θερμά την κ. Rothe για την καλή εργασία που επιτέλεσε κατά τη σύνταξη της έκθεσης σχετικά με την ενέργεια στο μέλλον και τις ανανεώσιμες πηγές ενέργειας. Κατά τη γνώμη μου, η κ. Rothe κατάφερε με αρκετή επιτυχία να προβάλει στην έκθεσή της τις επιπτώσεις των ανανεώσιμων πηγών ενέργειας στην απασχόληση και στην περιφερειακή πολιτική. Η δυνατότητα των ανανεώσιμων πηγών ενέργειας να δημιουργήσουν νέες θέσεις εργασίας, είναι μεγαλύτερη από εκείνη των υπολοίπων ενεργειακών πηγών. Προκύπτουν σοβαροί λόγοι για τη χρήση των ανανεώσιμων πηγών ενέργειας και για την αποκεντρωμένη ενεργειακή παραγωγή, ειδικά όσον αφορά τις απομακρυσμένες και αραιοκατοικημένες περιοχές της Ένωσης, με υψηλούς δείκτες ανεργίας. Με τη στήριξη των προγραμμάτων έρευνας και ανάπτυξης στον τομέα των ανανεώσιμων πηγών ενέργειας σε αυτές τις περιοχές, θα γίνει δυνατή η δημιουργία θέσεων εργασίας στον τομέα της υψηλής τεχνολογίας και, κατά συνέπεια, θα βελτιωθεί η αειφόρος ανάπτυξη αυτών των περιοχών.
<P>
Κάθε περιοχή έχει πολύ διαφορετικές δυνατότητες σε ό, τι αφορά την αξιοποίηση, π.χ., ενεργειακών πηγών όπως η βιομάζα, η ηλιακή ενέργεια και η αιολική ενέργεια. Συνεπώς, στη χάραξη της ενεργειακής πολιτικής θα έπρεπε πάντα να λαμβάνονται υπόψη οι συνθήκες που επικρατούν σε τοπικό επίπεδο.
<P>
Κατά τη γνώμη μου, η ανακοίνωση της Επιτροπής δεν λαμβάνει δεόντως υπόψη τη σημασία της ξυλείας ως μιας σημαντικής ανανεώσιμης πηγής ενέργειας. Για παράδειγμα, στις βόρειες περιοχές της ΕΕ, παραμένει σε μεγάλο βαθμό ανεκμετάλλευτη η βιομάζα που προέρχεται από την ξυλεία και η οποία είναι κατάλληλη για την ενεργειακή αξιοποίηση. Το γεγονός αυτό δεν έχει τονιστεί αρκετά, ακόμα και στην έκθεση της κ. Rothe.
<P>
Προκειμένου τα κράτη μέλη να επιτύχουν τους στόχους που τέθηκαν για λογαριασμό της Ένωσης στη Διάσκεψη του Κιότο σχετικά με τις κλιματικές αλλαγές, είναι απαραίτητο να προαχθεί η χρήση των ανανεώσιμων πηγών ενέργειας με φορολογικά μέτρα. Μέσω φορολογικών διευθετήσεων είναι δυνατόν να αυξηθεί και η ενεργειακή χρήση της ξυλείας και άλλων μορφών βιομάζας, καθώς και η συμπαραγωγή ηλεκτρισμού και θερμότητας στη βιομηχανία. Με αυτόν τον τρόπο, η ενεργειακή πολιτική της Ένωσης θα μπορεί να βασίζεται περισσότερο από ό, τι έχει γίνει μέχρι τώρα, στις ανανεώσιμες πηγές ενέργειας, αντί να βασίζεται για παράδειγμα στην αύξηση των εγκαταστάσεων πυρηνικής ενέργειας, οι οποίες εγκυμονούν πολλούς κινδύνους.

<SPEAKER ID=278 NAME="Graenitz">
Κύριε Πρόεδρε, η Επιτροπή ονόμασε τη Λευκή Βίβλο της "Ενέργεια για το μέλλον». Πραγματικά, τα θέματα που συζητούμε εδώ είναι θέματα του μέλλοντος, και συγκεκριμένα η υγεία των ανθρώπων, η διατήρηση των φυσικών θεμελίων της ζωής, η προσεκτική χρησιμοποίηση των φυσικών πόρων, η εξασφάλιση και η ανεξαρτησία του ανεφοδιασμού των ευαίσθητων περιοχών όπου υπάρχουν κρίσεις και τέλος - πράγμα πολύ σημαντικό για όλα τα μέλη της Ομάδας μου - οι θέσεις εργασίας. Πιστεύω ότι οι ανανεώσιμες ενέργειες μπορούν να συμβάλουν στην επίτευξη όλων αυτών των στόχων, η οποία είναι απαραίτητη για μία αειφόρο και φιλική προς το περιβάλλον ανάπτυξη της Ένωσης. Γι' αυτό, ευχαριστώ την Επιτροπή για τη Λευκή Βίβλο της, την κ. Rothe για την έκθεσή της, καθώς και όλους εκείνους που εργάστηκαν για να συνταχθεί μια καλή και σημαντική έκθεση. Είναι αναγκαίο να επιτύχουμε όσο το δυνατόν γρηγορότερα μια αύξηση της αναλογίας ανανεώσιμων ενεργειών σε όλα τα κράτη μέλη. Για τον σκοπό αυτόν, πρέπει να εφαρμόσουμε στρατηγικές που θα προωθήσουν συγκεκριμένα μέτρα, γιατί οι ανανεώσιμες ενέργειες είναι περιφερειακές ενέργειες. Πρέπει να δραστηριοποιηθούμε στον τομέα της περιφερειακής πολιτικής, της γεωργικής πολιτικής, της πολιτικής για τις μεταφορές, αλλά επίσης, φυσικά, στους τομείς της ερευνητικής και οικονομικής πολιτικής και τέλος και της φορολογικής πολιτικής.
<P>
Επίσης, είναι απαραίτητο να συζητήσουμε για το πώς μπορούμε να παρακινήσουμε περισσότερο τους ανθρώπους να χρησιμοποιήσουν τις ανανεώσιμες ενέργειες. Στην περιοχή μου, η αναλογία της ανανεώσιμης ενέργειας είναι 30 % της κατανάλωσης ενέργειας, και συχνά οι άνθρωποι λένε με μεγάλη υπερηφάνεια: Θερμαίνω το σπίτι μου με ηλιακή ενέργεια! Τη συγκεκριμένη πρόταση θα έπρεπε να την ακούμε από πολλούς άλλους ανθρώπους στην Ένωση, είτε πρόκειται για ηλιακή, είτε για αιολική, είτε για άλλο είδος ενέργειας.
<P>
Τελειώνοντας επιτρέψτε μου να αναφερθώ σε ένα ακόμα σημείο: Αν θέλουμε πραγματικά να προωθήσουμε τις ανανεώσιμες ενέργειες, τότε θα είναι αναγκαίο να δημιουργήσουμε μία νομική βάση, ώστε να έχουμε επίσης εδώ τη δυνατότητα να εφαρμόζουμε αντίστοιχα προγράμματα.

<SPEAKER ID=279 NAME="Kronberger">
Κύριε Πρόεδρε, πρώτα για την έκθεση της κ. Rothe. Δεν υπάρχει αμφιβολία για το ότι η Λευκή Βίβλος για τους ανανεώσιμους ενεργειακούς φορείς είναι ένα από τα σημαντικότερα, αν όχι το σημαντικότερο, οικολογικό ντοκουμέντο που υπέβαλε η Επιτροπή τα τελευταία χρόνια. Ήδη στην Πράσινη Βίβλο διατυπώθηκε, παράλληλα με τον μεγάλο έπαινο για την εξαίρετη ανάλυση, η κριτική ότι δεν ελήφθησαν όσο πρέπει υπ' όψιν οι σκέψεις για την πρακτική εφαρμογή. Βέβαια, το συγκεκριμένο αδύνατο σημείο δεν έχει ακόμη ξεπεραστεί εντελώς, πάντως όμως έχει περιοριστεί από ένα σωστό πρόγραμμα take off .
<P>
Η έκθεση της κ. Rothe είναι μία ακόμη ποιοτική πρόοδος προς την κατεύθυνση της εδραίωσης ανανεώσιμων ενεργειακών φορέων. Τα 41 σημεία που θίγονται είναι ένας κυριολεκτικά επιτυχημένος συνδυασμός ειδικών αντικειμενικών απαιτήσεων για την περαιτέρω εκδίπλωση της βασικής ιδέας της Λευκής Βίβλου. Ελπίζουμε ότι θα ληφθούν υπ' όψιν όσο γίνεται περισσότερο. Η τροπολογία 2 της κ. McNally αναγνωρίζει ότι πρέπει να καθοριστεί μία ελαχίστη αμοιβή για το ρεύμα που παράγεται από ανανεώσιμους ενεργειακούς φορείς, λαμβανομένων υπ' όψιν του κοινωνικού και του οικολογικού οφέλους.
<P>
Θα ήθελα να προσθέσω δύο σκέψεις: Πρώτον, η μετάβαση σε ανανεώσιμους ενεργειακούς φορείς δεν είναι σημαντική μόνο βάσει κοινωνικών και οικονομικών προβληματισμών όπως της δημιουργίας θέσεων εργασίας, αλλά επίσης για την διαφύλαξη των φυσικών πόρων και για την προώθησης μιας μελλοντικής εξαγωγικής οικονομίας. Ένα άλλο ουσιώδες σημείο είναι ότι οι ανανεώσιμοι ενεργειακοί φορείς έχουν κυρίως σημασία για μια πολιτική ειρήνης. Τόσο στην Αφρική, όσο και στη Μέση Ανατολή, στην περιοχή του Καύκασου και γύρω από την Κασπία Θάλασσα, έχουμε να αντιμετωπίσουμε αγώνες μοιρασιάς των φυσικών πόρων που έχουν απομείνει στον πλανήτη. Συνεπώς, μόνο με τη μετάβαση σε ανανεώσιμους ενεργειακούς φορείς μπορεί να επιτευχθεί για τον 21ο αιώνα μια τάξη πραγμάτων όπου θα επικρατεί ειρήνη.
<P>
Η δεύτερη σκέψη είναι η εξής: οι ανανεώσιμοι ενεργειακοί φορείς πραγματικά έχουν μόνον ένα και μοναδικό εχθρό. Δεν πρόκειται για τους πολυεθνικούς ομίλους επιχειρήσεων και για τους προμηθευτές φυσικού αερίου, ούτε για ομίλους επιχειρήσεων παραδοσιακής ενέργειας. Πρόκειται αποκλειστικά και μόνο για την άγνοια των φανταστικών δυνατοτήτων που οι εν λόγω ενεργειακοί φορείς προσφέρουν στην ανθρωπότητα.
<P>
Η έκθεση του κ. Linkohr παρουσιάζει βέβαια μερικά εξαιρετικά εποικοδομητικά στοιχεία όπως π.χ. στο κεφάλαιο 2 παράγραφος 3, όπου αναφέρεται ότι πρέπει να υφίσταται το δικαίωμα να τροφοδοτείται το δίκτυο με ρεύμα παραγόμενο από ανανεώσιμους ενεργειακούς φορείς. Ουσιαστικά, όμως, η έκθεση περιορίζεται δυστυχώς στα επονομαζόμενα ταμεία και ειδικά ταμεία για την προώθηση ανανεώσιμων ενεργειακών φορέων. Συνεπώς δεν μπορεί κανείς ουσιαστικά να μιλήσει για μια οδηγία τροφοδοσίας, παρά για μια οδηγία για ταμεία τροφοδοσίας. Πρόκειται για μια πολύ σημαντική διαφορά. Προϋπόθεση για την επικράτηση ανανεώσιμων ενεργειακών φορέων είναι μία αμοιβή βάσει ενιαίων και εναρμονισμένων κριτηρίων σε όλα τα κράτη μέλη. Αυτά πρέπει να ορίζονται έτσι, ώστε να προωθηθούν οι επενδύσεις σε εγκαταστάσεις παραγωγής ανανεώσιμων ενεργειακών φορέων.Υπάρχουν στην Ευρώπη αρκετά εξαιρετικά σχετικά πρότυπα: έχω στο νου μου τον γερμανικό νόμο τροφοδοσίας ή το δανέζικο πρότυπο. Η τροπολογία 3 της κ. McNally εκπληρώνει αυτό το αίτημα και γι' αυτό πρέπει να επικροτηθεί ρητά.
<P>
Αυτή η κριτική στην έκθεση δεν ισοδυναμεί με κατ' αρχήν απόρριψη του προτεινόμενου προτύπου των ταμείων, συνιστά όμως σαφή επισήμανση ότι με την υφιστάμενη μορφή δεν μπορεί να επιτύχει τον στόχο της, δηλαδή την υλοποίηση των θέσεων της Λευκής Βίβλου. Δεν θα έπρεπε τα δικά μας αιτήματα, του Ευρωπαϊκού Κοινοβουλίου, να υπολείπονται των ιδεών της Επιτροπής.

<SPEAKER ID=280 LANGUAGE="EN" NAME="McNally">
Κύριε Πρόεδρε, δεν θα μπορούσαμε να κάναμε αυτή τη συζήτηση, αν ο Επίτροπος κ. Παπουτσής δεν μας είχε υποβάλει τη Λευκή του Βίβλο και τον ευχαριστούμε πολύ για αυτό. Οι προτεραιότητες της παρούσας Προεδρίας είναι το περιβάλλον, οι θέσεις εργασίας και η εγκληματικότητα. Όσον αφορά στο περιβάλλον και τις θέσεις εργασίας, οι ανενεώσιμες πηγές ενέργειας είναι εξαιρετικά σχετικές, δεν είμαι όμως σίγουρη για την εγκληματικότητα! Γνωρίζουμε ασφαλώς ότι οι εν λόγω πηγές συμβάλλουν σημαντικά και στις δύο αυτές προτεραιότητες.
<P>
Η κ. Rothe συνέταξε μία έκθεση πολύ μεγάλης εμβέλειας και χαίρομαι που διαπιστώνω ότι υπάρχουν συμπληρωματικές εκθέσεις από άλλες τρεις γυναίκες. Πρέπει να αποτελεί ρεκόρ το γεγονός ότι όλες οι εκθέσεις για αυτό το σημαντικό θέμα έχουν εκπονηθεί από γυναίκες βουλευτές. Η κ. Rothe έχει προβεί σε 41 συμπεράσματα και ζητώ από τους συναδέλφους να τα διαβάσουν προσεκτικά. Το καθένα από αυτά είναι λογικό. Γνωρίζουμε τα εμπόδια που υπάρχουν για τις ανανεώσιμες πηγές ενέργειας. Πρόκειται για εμπόδια νομικής, χρηματοοικονομικής, διοικητικής κ. ά. φύσης. Η αιτιολογική σκέψη Ζ καθιστά σαφές ότι δεν θα σημειώσουμε μεγάλη πρόοδο χωρίς ένα αξιόπιστο νομικό πλαίσιο οποιουδήποτε τύπου. Θα μπορούσαμε να ελπίζουμε σε ένα κεφάλαιο για την ενέργεια. Θα μπορούσαμε να ελπίζουμε σε μία συνθήκη για την ενέργεια, όπως είναι η Συνθήκη Ευρατόμ. Αυτή ήταν η επιθυμία μου, αλλά αναγνωρίζω ότι ένας χάρτης είναι κάπως πιο ρεαλιστικός. Ας προσπαθήσουμε, λοιπόν, για αυτό. Η κ. Rothe και η κ. Graenitz έχουν απόλυτο δίκιο όταν επισημαίνουν ότι οι ανανεώσιμες πηγές ενέργειας αφορούν πολλές άλλες πολιτικές· υπάρχει, μάλιστα, ένας ολόκληρος κατάλογος: περιβάλλον, γεωργία, περιφερειακή πολιτική, μεταφορές, κλπ.
<P>
Θα ήθελα να απευθυνθώ τώρα στον κ. Linkohr. Έχουν γίνει, παρουσία μου, επικρίσεις ότι δεν είναι δουλειά του Κοινοβουλίου να αναλαμβάνει τέτοιου είδους πρωτοβουλίες. Γιατί στο καλό, τότε, μας εδόθη η εξουσία να το κάνουμε; Μας εκχωρήθηκαν, άραγε, εξουσίες με την προϋπόθεση ότι δεν θα τις χρησιμοποιήσουμε ποτέ; Αυτό είναι παράλογο. Όχι, βέβαια. Η πρόθεση ήταν ότι θα κάναμε χρήση αυτών των εξουσιών και σας παρακινώ να σκεφτείτε πολύ προσεκτικά, προτού απορρίψετε αυτό το εποικοδομητικό μέτρο.

<SPEAKER ID=281 LANGUAGE="ES" NAME="Robles Piquer">
Κύριε Πρόεδρε, κύριε Επίτροπε, η οδηγία του Κοινοβουλίου και του Συμβουλίου σχετικά με την εσωτερική αγορά ηλεκτρικής ενέργειας, η οποία φυσικά οφείλεται σε πρωτοβουλία της Επιτροπής και για την οποία τόσο πολύ εργάστηκε ο συνάδελφος κ. Desama, αναγνωρίζει σαφώς σε δύο σημεία τη σημασία των ανανεώσιμων πηγών ενέργειας, και σε ένα από αυτά αναφέρει ρητώς ότι τα κράτη μέλη μπορούν να απαιτήσουν από τους φορείς του συστήματος να δοθεί προτεραιότητα στις εγκαταστάσεις που παράγουν ηλεκτρική ενέργεια με τη χρησιμοποίηση των ανανεώσιμων πηγών ενέργειας.
<P>
Προς αυτή την κατεύθυνση βαδίζει η δεύτερη και εξαιρετική έκθεση της κ. Rothe, η οποία αναφέρεται στη Λευκή Βίβλο της Επιτροπής, όπως η προηγούμενη είχε αναφερθεί στην Πράσινη Βίβλο, την οποία υποστηρίζουμε ανεπιφύλακτα και με τον μεγαλύτερο ενθουσιασμό.
<P>
Επιτρέψτε μου να υπογραμμίσω μόνο, λόγω της έλλειψης χρόνου, την παράγραφο 40, στην οποία ζητείται από τις αρμόδιες αρχές να προετοιμάσουν αυτό που, στο εν λόγω κείμενο, καλείται συνθήκη για τις ανανεώσιμες πηγές ενέργειας, το EURENEW, στην ονομασία του οποίου συνδυάζονται τα αρχικά της Ευρωπαϊκής Ένωσης με τη λέξη "ανανέωση» στα αγγλικά.
<P>
Ελπίζω ότι, αν γίνει αποδεκτή, όπως επίσης το ελπίζω, η τροπολογία που υπεβλήθη από την κ. McNally, δεν θα μιλάμε μεν για μια συνθήκη, αλλά θα μιλάμε τουλάχιστον για έναν χάρτη. Έχουμε το παράδειγμα του Ευρωπαϊκού Χάρτη Ενέργειας, ο οποίος αποτελεί προϊόν έμπνευης υπό ειδικές συνθήκες -τον κόσμο της Ανατολικής Ευρώπηςενώ τώρα αντιμετωπίζουμε άλλες ειδικές συνθήκες, οι οποίες συνίστανται στη μετάβαση από τη δύναμη στην πράξη, και στη μετατροπή σε ισχύοντα νομικά έγγραφα της νέας πρόκλησης που παρουσιάζουν οι ανανεώσιμες πηγές ενέργειας. Συνεπώς, λίγα μπορώ να πω για αυτό.
<P>
Θέλω επίσης να αναφερθώ -πολύ σύντομα, γιατί διαθέτω ελάχιστο χρόνο- στην πρωτοβουλία του κ. Linkohr. Πιστεύω πως πρόκειται για μια εξαιρετική πρωτοβουλία, αν και πρέπει επίσης να παραδεχθώ ότι -όπως και οι συνάδελφοι που θα παρέμβουν μετά από εμένα, θα εξακολουθήσουν να υποστηρίζουν - προκαλεί κάποιες αρνητικές αντιδράσεις. Όχι ως προς την αρχή, κυρία McNally, όχι επειδή θέλουμε να απαρνηθούμε τα δικαιώματά μας, αλλά λόγω του περιεχομένου ορισμένων ρυθμίσεων. Κατά τη γνώμη μου το εν λόγω έγγραφο θα πρέπει να αποτελέσει αντικείμενο μεγαλύτερου προβληματισμού και βαθύτερης ανάλυσης στην ίδια την Επιτροπή Έρευνας, Τεχνολογικής Ανάπτυξης και Ενέργειας, γιατί, διαφορετικά, υπάρχουν σοβαροί κίνδυνοι ένα τόσο σημαντικό έγγραφο, όπως αυτό, να απορριφθεί και να μη λάβει τον επαρκή αριθμό ψήφων σε αυτό το Σώμα, πράγμα που, κύριε Πρόεδρε, θα ήταν πολύ λυπηρό.

<SPEAKER ID=282 LANGUAGE="NL" NAME="Plooij-Van Gorsel">
Κύριε Πρόεδρε, συναδελφοι, κύριε Επίτροπε, συγχαίρω τους δύο εισηγητές, την κυρία Rothe και τον κύριο Linkohr, για τις εκθέσεις τους με τις πολλές σωστές συστάσεις για την προώθηση της χρήσης ανανεωσίμων πηγών ενέργειας.
<P>
Η μελλοντική μας κάλυψη ενέργειας πρέπει να γίνεται κατά βιώσιμο τρόπο. Επομένως, πρέπει να αναπτύξουμε κατά προεταιότητα τις ανανεώσιμες πηγές ενέργειες. Εδώ χρειάζονται κανόνες και για την πρόσβαση στο ηλεκτρικό δίκτυο.
<P>
Η ομάδα μου χαιρετίζει την πρωτοβουλία του κ. Linkohr για μια οδηγία που αφορά την παροχή ηλεκτρισμού από ανανεώσιμες πηγές στο ηλεκτρικό δίκτυο. Τίθεται όμως και ένα κλασσικό διλήμμα: Από τη μία πλευρά είναι έξοχη ιδέα να γίνονται προτάσεις για το θέμα προς την Ευρωπαϊκή Επιτροπή και τα κράτη μέλη. Από την άλλη πλευρά, οι προτεινόμενες ρυθμίσεις στο παράρτημα παραείναι λεπτομερείς. Κατά την άποψη της ομάδας μου δεν συμβαδίζουν πάντα με την αρχή της επικουρικότητας. Σε μια απελευθεροποιημένη αγορά ενέργειας, δεν ταιριάζει η υπερβολική ρύθμιση.
<P>
Για αυτόν τον λόγο θα ψηφίσουμε υπέρ του προτεινομένου νομοθετικού ψηφίσματος αλλά δεν μπορούμε δυστυχώς να υποστηρίξουμε τις προτάσεις του παραρτήματος.

<SPEAKER ID=283 LANGUAGE="FI" NAME="Seppδnen">
Αξιότιμε κύριε Πρόεδρε, έχει δοθεί αναπάντεχα μικρή σημασία στο γεγογός ότι η αυξανόμενη χρησιμοποίηση των ανανεώσιμων πηγών ενέργειας αποτελεί και πολιτική ασφάλειας. Η εξάρτηση της ΕΕ από εισαγωγές ενέργειας αυξάνει. Μετά είκοσι χρόνια, το 94 % του πετρελαίου, το 80 % του λιθάνθρακα και το 75 % του φυσικού αερίου θα εισαχθούν από περιοχές, οι οποίες πολύ συχνά παρουσιάζουν αστάθεια. Και αυτό το γεγονός συνηγορεί υπέρ της αύξησης της χρησιμοποίησης των ανανεώσιμων πηγών ενέργειας.
<P>
Εντούτοις, στον ορίζοντα διαφαίνεται μια αντίφαση ανάμεσα στον θεμιτό στόχο και στα ανεπαρκή μέσα. Είναι απολύτως σαφές, πως με τον σημερινό ρυθμό ανάπτυξης δεν θα επιτευχθεί το ποσοστό του 15 % για τη συμμετοχή ανανεώσιμων πηγών ενέργειας, ούτε θα μειωθούν οι εκπομπές των αερίων που προκαλούν το φαινόμενο του θερμοκηπίου κατά 8 % μέχρι το έτος 2012. Υπάρχει ιδιαίτερα μεγάλη αντίφαση, όπως έχει εννοηθεί εδώ, μεταξύ της Λευκής Βίβλου και του προγράμματος της Ατζέντας 2000. Γεγονός είναι πως η αύξηση της χρησιμοποίησης της βιομάζας αποτελεί πάνω από όλα γεωργική και όχι ενεργειακή πολιτική. Προσωπικά, θα προτιμούσα την ηλιακή και τη γεωθερμική ενέργεια.

<SPEAKER ID=284 LANGUAGE="EN" NAME="Ahern">
Κύριε Πρόεδρε, οι ανανεώσιμες πηγές ενέργειας υπήρξαν κάτι σαν τους αναξιοπαθούντες για την Κοινότητα. Συζητούμε για αυτές, αλλά δεν τις χρησιμοποιούμε. Τα πρακτικά αποτελέσματα των παλιών μας προτάσεων ήταν μάλλον ελάχιστα. Ακόμα και στα κτίρια της Ευρωπαϊκής Ένωσης και του Κοινοβουλίου δεν γίνεται πραγματική προσπάθεια να ενσωματωθούν οι ανανεώσιμες πηγές ενέργειας με σοβαρό τρόπο. Η Λευκή Βίβλος θα μπορούσε να αποτελέσει σημείο αλλαγής και ευχαριστώ την Επιτροπή για αυτή την πρωτοβουλία της, καθώς επίσης και τις εξαιρετικές εκθέσεις της κ. Rothe και του κ. Linkohr, οι οποίες θέτουν πρακτικές προτάσεις για αλλαγή.
<P>
Θα μπορούσαμε πραγματικά να επηρεάσουμε το χρονοδιάγραμμα συζητήσεων για την ενέργεια για το έτος 2000, και η πρόταση του κ. Linkohr για το δικαίωμα πρόσβασης των ανανεώσιμων πηγών ενέργειας στο δίκτυο παροχής ηλεκτρικής ενέργειας είναι καθοριστική. Για την παραγωγή ηλεκτρικής ενέργειας, η επιβολή ενός νόμου κοινοτικής εμβέλειας σχετικά με τις εισόδους στο δίκτυο είναι ένα πάρα πολύ σημαντικό βήμα. Σε όλη την Ευρώπη, η παροχή ηλεκτρισμού σε συγκεκριμένες τιμές είναι ένα μέσο για τη σταδιακή αντιμετώπιση της συγκεντρωτικής δομής, μέσω ασφαλούς πρόσβασης στην αγορά για αποκεντρωμένη παραγωγή ηλεκτρικής ενέργειας από ανανεώσιμες πηγές.
<P>
Η έκθεση της κ. Rothe περιλαμβάνει, επίσης, εξαίρετες πρακτικές προτάσεις και, μολονότι οι στόχοι της Επιτροπής είναι πάρα πολύ μετριοπαθείς, σε σχέση με εκείνο που είναι τεχνολογικώς εφικτό, ο πρώτος στόχος μας πρέπει να είναι ο πραγματικός καθορισμός έστω και μετρίων στόχων, αν θέλουμε να επιτύχουμε κάτι ουσιαστικό. Εκστρατείες όπως η "ένα εκατομμύριο στέγες», η "εκατό ηλιακά χωριά» και τα βραβεία χρυσού ήλιου, είναι οραματιστικοί τρόποι για να αποτελέσουν οι ανανεώσιμες πηγές ενέργειας μια πραγματικότητα στον κόσμο και γνωρίζω ότι θα είναι πολύ ενδιαφέρουσες, αν μπορέσουμε πράγματι να τις εφαρμόσουμε με έναν πρακτικό τρόπο.
<P>
Ένας από τους τομείς της Ευρωπαϊκής Ένωσης με υψηλό ποσοστό εκπομπών διοξειδίου του άνθρακα (CO2 ) είναι ο κατασκευαστικός τομέας· οι τεχνολογικές αποφάσεις στον κατασκευαστικό τομέα επηρεάζουν μακροπρόθεσμα τα ποσοστά εκπομπών όλων των κρατών μελών μας. Η προσοχή που πρέπει να αποδώσουμε, την οποία όμως δεν αποδίδουμε ακόμη, στα κτίρια συνιστά μία πολύ σημαντική πτυχή αυτών των εκθέσεων και συνιστώ τα πρακτικά αποτελέσματά τους σε όλους μας.

<SPEAKER ID=285 LANGUAGE="FR" NAME="Wιber">
Κύριε Πρόεδρε, όπως έχω ήδη υπενθυμίσει κατά τη συζήτηση του σχεδίου Altener 2, το Λουξεμβούργο διαθέτει ήδη ένα σύστημα τροφοδοσίας, δηλαδή μία κρατική εγγύηση ως προς την τιμή του ηλεκτρικού ρεύματος που προέρχεται από τις εναλλακτικές πηγές ενέργειας. Συγχαίροντας την κ. Rothe και τον κ. Linkohr για τις εκθέσεις τους, θα ήθελα να αναφερθώ σε ένα τεχνικό πρόβλημα, που εξακολουθεί, πράγματι, να υφίσταται: το δικαίωμα πρόσβασης στο δίκτυο, αντί ενός ελάχιστου εγγυημένου χρηματικού ποσού δεν αρκεί. Συχνά, οι γαιοκτήμονες δεν συμφωνούν να παραχωρήσουν τη γη τους στο φορέα εκμετάλλευσης μίας εγκατάστασης ανανεώσιμης πηγής ενέργειας (ενός ανεμόμυλου, για παράδειγμα), ώστε να επιτρέψουν τη σύνδεση του συγκεκριμένου ανεμόμυλου με τον πιο κοντινό σταθμό διανομής.
<P>
Τι πρέπει να κάνουμε; Πρέπει να εδραιώσουμε στις εθνικές νομοθεσίες την αρχή της κοινής ωφέλειας που διέπει την παραγωγή εναλλακτικής μορφής ενέργειας, κάτι που θα μας επέτρεπε να απαλλοτριώσουμε τις εκτάσεις των γαιοκτημόνων που αντιτίθενται στη μεταφορά της ηλεκτρικής αυτής ενέργειας μέσα από τη γη τους. Γνωρίζουμε πολύ καλά ότι η πυρηνική βιομηχανία ασκεί μεγάλη πίεση, πρωτίστως στους πολιτιστικούς συλλόγους και κυρίως στη χώρα μου. Θα εμποδίσουμε αυτές τις πιέσεις για να δώσουμε μία ευκαιρία στους ανεμόμυλους.
<P>
Κατόπιν τούτου, κύριε Πρόεδρε, ολοκληρώνω επιμένοντας ότι η Επιτροπή πρέπει να θεσπίσει πράγματι την αρχή της κοινής ωφέλειας.

<SPEAKER ID=286 LANGUAGE="NL" NAME="Van Velzen, W.G. (PPE).">
Κύριε Πρόεδρε, κύριε Επίτροπε, συνάδελφοι, ευχαριστώ τον εισηγητή για την έκθεση πρωτοβουλίας του. Η ομάδα του ΕΛΚ υποστηρίζει θερμά την πρόσβαση ενέργειας από ανανεώσιμες πηγές, στο υπάρχον ηλεκτρικό δίκτυο. Ο εισηγητής έκανε τον κόπο να μελετήσει την πράξη σε διάφορα κράτη μέλη και βάσει αυτών των στοιχείων συνέταξε το σχέδιο οδηγίας του.
<P>
Εν τούτοις, κύριε Πρόεδρε, υπάρχουν κάποιες επιφυλάξεις αρχής για το σχέδιο οδηγίας στο παράρτημα. Πρώτα-πρώτα τίθεται το ερώτημα εάν το Κοινοβούλιο πρέπει να καθήσει στην καρέκλα της Επιτροπής με μια λεπτομερή σύνταξη για μια οδηγία που πρέπει να εκπονήσει ακόμη η Επιτροπή. Η ομάδα μου θα είχε προτιμήσει να αρκεσθούμε στη διατύπωση γενικών αρχών, αφήνοντας στην Επιτροπή την ευχέρεια, βάσει συνεννοήσεων με τα κράτη μέλη να επεξεργασθεί η ίδια την οδηγία, λαμβάνοντας υπόψη την επικουρικότητα και την ποικιλομορφία των μεταβλητών και διαδρομών εισόδου ανά κράτος μέλος.
<P>
Αναφέρω σαν παράδειγμα ότι ο εισηγητής βασίζεται σε δύο κύρια συστήματα στα κράτη μέλη. Ωστόσο το ολλανδικό πρότυπο με τις πράσινες βεβαιώσεις, με το οποίο δίδεται μεγαλύτερο περιθώριο στους διαφόρους παράγοντες στον τομέα να αναλάβουν κατά τον δικό τους τρόπο τις ευθύνες τους, δεν συμβιβάζεται πολύ με αυτά τα συστήματα. Η τροπολογία αριθ. 1 της κ. McNally δεν λύνει το πρόβλημα. Αυτό το παράδειγμα είναι ενδεικτικό για το γεγονός ότι το σχέδιο οδηγίας δεν έχει ακόμη κατασταλάξει όπως πρέπει.
<P>
Δεύτερον, υπάρχει πληθώρα ρυθμίσεων. Σε μια αγορά ενέργειας που συνεχώς ελευθερώνεται, το θεωρούμε λάθος σήμα. Είμαστε της γνώμης ότι πρέπει να χρησιμοποιηθεί ένα διαφορετικό σύνολο μέσων, δηλαδή ο μηχανισμός της τιμής, η ανάπτυξη ενός χρηματιστηρίου ενέργειας, η υποχρεωτική αποδοχή επιστροφής, αλλά και η ενημέρωση. Είναι κρίμα που επιλέχθηκε η μέθοδος της ρύθμισης.
<P>
Να μην παρεξηγηθούμε, η ομάδα του ΕΛΚ συμμερίζεται πλήρως τους σκοπούς του εισηγητή, αλλά διαφωνεί εξαρχής με τον τρόπο υλοποίησής τους. Για αυτόν τον λόγο, και με μεγάλη λύπη, η ομάδα μου δεν θα μπορέσει να υποστηρίξει το παράρτημα της πρότασης. Καλώ τον εισηγητή να επιστρέψει την έκθεσή του πίσω στην επιτροπή, ώστε να επιτευχθεί μια καλύτερη και ευρύτερη αποδοχή της.

<SPEAKER ID=287 LANGUAGE="FR" NAME="Desama">
Κύριε Πρόεδρε, όλη η συζήτηση για την ενέργεια στρέφεται τώρα γύρω από δύο άξονες. Ο πρώτος αφορά την έννοια της ασφάλειας ανεφοδιασμού, που συνεπάγεται υποχρεωτικά μία έντονη διαφοροποίηση. Ο δεύτερος είναι, προφανώς, οι συνέπειες της ενέργειας στο κλίμα.
<P>
Πρόκειται, λοιπόν, για όλον τον προβληματισμό που τέθηκε στο Ρίο και στο Kιότο. Όμως, σε ό, τι αφορά αυτόν τον προβληματισμό για το κλίμα, υπάρχουν, όντως, εναλλακτικές λύσεις για τις ορυκτές μορφές ενέργειας. Οι δύο όψεις της εναλλακτικής ενέργειας είναι, αφενός, η πυρηνική ενέργεια - είτε μας αρέσει, είτε όχι, συνιστά μία ουσιαστική απάντηση στο πρόβλημα - και, αφετέρου, οι ανανεώσιμες πηγές ενέργειας, που το μόνο μειονέκτημά τους είναι ότι δεν έχουν προοδεύσει στον ίδιο βαθμό με την πυρηνική ενέργεια και ότι θέτουν, από οικονομική άποψη, ορισμένα προβλήματα σε όσους επενδύουν σε αυτόν τον τομέα.
<P>
Έχοντας να αντιμετωπίσουμε αυτή τη δυσκολία, τι πρέπει να κάνουμε για να αυξήσουμε το μερίδιο των ανανεώσιμων πηγών ενέργειας, ένα μερίδιο που, ούτως ή άλλως, ξέρουμε ότι θα παραμείνει περιορισμένο; Μπορούμε, από τη μία, να δείξουμε εμπιστοσύνη στην αγορά, έχοντας υπόψη ότι η εσωτερική αγορά ενέργειας ελευθερώθηκε, αλλά γνωρίζουμε καλά ότι θα πάρει πολύ χρόνο πριν η αγορά εδραιωθεί ουσιαστικά στις ανανεώσιμες πηγές ενέργειες. Χρειάζεται, λοιπόν, μία δράση απολύτως βολονταριστική, και εδώ βρίσκεται όλο το ενδιαφέρον της πρωτοβουλίας του κ. Linkohr, πέρα από τις αντιρρήσεις που μπορούμε να προβάλουμε για τη μία ή την άλλη πτυχή της πρότασής του: ο κ. Linkohr έθεσε χωρίς καμιά απολύτως περιστροφή το πρόβλημα και προχώρησε λίγο παραπάνω σε σχέση με τις προηγούμενες εξαιρετικές εκθέσεις, εκ των οποίων η πιο πρόσφατη είναι εκείνη της κ. Rothe.
<P>
Το να οχυρωθούμε πίσω από την πολυπλοκότητα του προβλήματος, όπως έκανε η Ομάδα ΕΛΚ για να μην ψηφίσει την έκθεση Linkohr, είναι μία αρκετά παράδοξη συμπεριφορά: είναι σαν να στερούμε τους εαυτούς μας από το δικαίωμα πρωτοβουλίας που μας έχουν αναγνωρίσει οι Συνθήκες. Συνεπώς, δεν μπορούμε να δεχτούμε αυτή τη θεώρηση. Πιστεύω ότι πρέπει να ψηφίσουμε την έκθεση του κ. Linkohr. Πρέπει να το κάνουμε για να δώσουμε στην Επιτροπή ένα αποτελεσματικό μέσο, ώστε να μας προτείνει μία πλήρη σειρά δράσεων υπέρ των ανανεώσιμων πηγών ενέργειας.

<SPEAKER ID=288 LANGUAGE="EN" NAME="Adam">
Κύριε Πρόεδρε, οι ανανεώσιμες πηγές ενέργειας αφορούν κυρίως την παραγωγή ηλεκτρικής ενέργειας. Δυσκολευόμαστε να καταλάβουμε τη ζήτηση για ηλεκτρική ενέργεια στην κοινωνία μας και πώς αυτή αυξάνει· και, ουσιαστικά, πόση ηλεκτρική ενέργεια παράγεται από έναν συμβατικό σταθμό παραγωγής ενέργειας. Ένα εντυπωσιακό στατιστικό στοιχείο είναι ότι αν παίρναμε όλα τα αιολικά πάρκα του κόσμου και τα τοποθετούσαμε στο Ηνωμένο Βασίλειο, θα εξακολουθούσαν να παρέχουν μόλις το 10 % της ζήτησης της χώρας αυτής σε ηλεκτρική ενέργεια. Αυτό σας δίνει μία ιδέα για το πόσο πρέπει να προοδεύσουμε ως προς την προώθηση των ανανεώσιμων πηγών ενέργειας.
<P>
Υπάρχουν τρία σημαντικά σημεία. Πρώτον, πρέπει να ανοίξουμε το δρόμο για τη χορήγηση οικοδομικών αδειών. Στο Ηνωμένο Βασίλειο, οι οικοδομικές άδειες, ίσως περισσότερο από οτιδήποτε άλλο, καθυστερούν την ανάπτυξη των ανανεώσιμων πηγών ενέργειας. Πρέπει επίσης, όπως αναφέρει και η έκθεση Linkohr, να έχουμε πρόσβαση στο δίκτυο και ίσως ακόμα να βεβαιωθούμε ότι το δίκτυο βρίσκεται κοντά στο σημείο που θέλουμε να είναι οι ανανεώσιμες πηγές ενέργειας. Μερικές φορές, υπάρχει πρόβλημα με τις γεωγραφικές θέσεις: η αιολική ενέργεια, για παράδειγμα, είναι πολύ συχνά σε περιοχές όπου δεν υπάρχουν καν συνδέσεις με το δίκτυο. Έχουμε, λοιπόν, πρόβλημα από αυτή την άποψη.
<P>
Συνδέοντας όλα αυτά, καταλήγουμε στην ανάγκη εξεύρεσης ενός μηχανισμού χρηματοδοτικής στήριξης, όσο θα αυξάνουν αυτές οι ενέργειες· ένας μηχανισμός που δεν θα είναι μόνο ανοικτός σε κάθε ενδεχόμενο, αλλά που θα περιέχει ένα στοιχείο ανταγωνισμού, το οποίο πιθανώς θα βοηθήσει στη μείωση του κόστους. Έχουμε αποδείξεις ότι αυτό είναι δυνατόν να επιτευχθεί. Ελπίζω ότι ως αποτέλεσμα αυτών των συζητήσεων - και ξέρω ότι όλοι έχουμε επιφυλάξεις για τις λεπτομέρειες - η Επιτροπή θα υποβάλει μία πρόταση που θα μας βοηθήσει να εισέλθουμε σε μία εποχή, όπου στις ανανεώσιμες πηγές ενέργειας θα αναλογεί μεγαλύτερο μέρος της παροχής ηλεκτρικής ενέργειας.

<SPEAKER ID=289 NAME="Παπουτσής">
Κύριε Πρόεδρε, κυρίες και κύριοι βουλευτές, θα ήθελα κατ'αρχάς να συγχαρώ και τους δύο εισηγητές, την κ. Rothe και τον κ. Linkohr, για τη θαυμάσια εργασία τους. Είναι αλήθεια ότι και οι δύο εκθέσεις συνεισφέρουν ουσιαστικά στη συζήτηση για την προώθηση της χρήσης των ανανεώσιμων πηγών ενέργειας. Οι απόψεις σας στ'αλήθεια εμπλουτίζουν τις προτάσεις που έχουμε ήδη καταθέσει, αλλά και αυτές που τώρα προετοιμάζουμε.
<P>
Στο στάδιο της προετοιμασίας της Λευκής Βίβλου, η Επιτροπή κατέβαλε κάθε δυνατή προσπάθεια ώστε να λάβει υπόψη της το ψήφισμα του Κοινοβουλίου του 1997 σε σχέση με την Πράσινη Βίβλο για τις ανανεώσιμες πηγές ενέργειας. Και, επομένως, η Λευκή Βίβλος στην ουσία εκφράζει σε μεγάλο βαθμό τις θέσεις του Ευρωπαϊκού Κοινοβουλίου.
<P>
Έχουμε ξεκινήσει τώρα την ανασκόπηση όλων των υπαρχόντων προγραμμάτων και δράσεων για την προώθηση των ανανεώσιμων πηγών ενέργειας στο επίπεδο των κρατών μελών και, φυσικά, στο επίπεδο της Κοινότητας. Και οφείλω να πω ότι, σε συνέχεια της Λευκής Βίβλου, έχουμε ενημερωθεί για την ανάπτυξη μιας σειράς εθνικών προγραμμάτων δράσεων για την προώθηση των ανανεώσιμων πηγών ενέργειας. Είναι σαφές ότι η σημαντική προσπάθεια την οποία προτρέπουμε τα κράτη μέλη να καταβάλουν κατά την επόμενη δεκαετία, αρχίζει ήδη από τώρα να παίρνει συγκεκριμένη μορφή. Παρ'όλα αυτά, υπάρχει ακόμη μεγάλη ανάγκη και μεγάλο περιθώριο για περαιτέρω δράσεις. Και, φυσικά, δεν υπάρχουν δικαιολογίες πλέον για αδράνεια, εάν λάβουμε υπόψη τις δεσμεύσεις που έχουν αναληφθεί στο Κιότο.
<P>
Σ'αυτό το πλαίσιο, θα ήθελα επίσης να εκφράσω την ικανοποίησή μου για την επικύρωση από το Ευρωπαϊκό Κοινοβούλιο του προγραμμάτος ALTENER. Επίσης, θέλω να σας ενημερώσω ότι το ALTENER τέθηκε σε ισχύ με την πρόσφατη απόφαση του Συμβουλίου της 18ης Μαΐου.
<P>
Κύριε Πρόεδρε, στην έκθεση της κ. Rothe περιλαμβάνεται μια σειρά εποικοδομητικών προτάσεων. Κατ'αρχάς, θέλω να σας επιβεβαιώσω ότι καταβάλλουμε κάθε προσπάθεια ώστε η εξέταση των υπαρχόντων προγραμμάτων και μέτρων σε ολόκληρη την Ευρωπαϊκή 'Ενωση να ολοκληρωθεί εντός του τρέχοντος έτους.
<P>
Όσον αφορά τη λεγόμενη εκστρατεία για την απογείωση των ανανεώσιμων πηγών, στην Επιτροπή βρισκόμαστε στο στάδιο του προγραμματισμού των μέτρων σε διάφορους τομείς και προετοιμάζουμε επίσης τις απαραίτητες δραστηριότητες πληροφόρησης και διάδοσης. Πιο συγκεκριμένα, όσον αφορά τα κτήρια, θα εξετάσουμε τη νομοθεσία για τη δόμηση, με σκοπό να περιληφθούν διατάξεις υπέρ των ανανεώσιμων πηγών ενέργειας, ιδίως μάλιστα της ηλιακής ενέργειας.
<P>
Για την προώθηση της μείωσης των εκπομπών του διοξειδίου του άνθρακος, θα προωθήσουμε τη συνδυασμένη χρήση ανανεώσιμων πηγών ενέργειας και εξοικονόμησης ενέργειας στα κτήρια. Μελετάμε επίσης τον τρόπο να προωθήσουμε πιο ουσιαστικά τη διείσδυση της χρήσης της ηλιακής ενέργειας και, συγκεκριμένα, των φωτοβολταϊκών στην αγορά. Επίσης, για τη διάδοση καλών πρακτικών, μελετάμε μεταξύ άλλων τη θεσμοθέτηση βραβείων, καθώς και την εφαρμογή άλλων δράσεων που προτείνονται στην εκστρατεία απογείωσης.
<P>
Όσον αφορά το θέμα της προώθησης των ανανεώσιμων πηγών ενέργειας μέσω άλλων πολιτικών της Κοινότητας, μελετάμε πώς θα χρησιμοποιήσουμε καλύτερα τη συνεχιζόμενη μεταρρύθμιση των Διαρθρωτικών Ταμείων και της Κοινής Αγροτικής Πολιτικής, καθώς και της πολιτικής για τις ενεργειακές καλλιέργειες. Ειδικότερα μάλιστα, στο πλαίσιο της προτάσεως της Ευρωπαϊκής Επιτροπής για τον κανονισμό του Ευρωπαϊκού Ταμείου Περιφερειακής Ανάπτυξης, στο άρθρο 2, το οποίο παραθέτει τους τομείς οι οποίοι πρόκειται να στηριχθούν κατά προτεραιότητα στο επόμενο χρηματοδοτικό πλαίσιο, η ανάπτυξη των ανανεώσιμων πηγών ενέργειας αναφέρεται ρητά ως μία από τις βασικές προτεραιότητες. Και αυτό πιστεύω ότι αποτελεί τη βάση για την εκχώρηση σημαντικών πόρων, με πλήρη τήρηση της αρχής της επικουρικότητας, όπως διαμορφώνεται από τα κοινοτικά πλαίσια στήριξης προς όφελος των ανανεώσιμων πηγών ενέργειας.
<P>
Επίσης, ζητήματα που αφορούν τη χρηματοδότηση των δράσεων στον τομέα των ανανεώσιμων πηγών ενέργειας μέσω διαφόρων άλλων κοινοτικών προγραμμάτων θα αντιμετωπισθούν, πιστεύω, κατά τις διαπραγματεύσεις, αλλά και κατά τη διαδικασία του προϋπολογισμού, που προβλέπονται ήδη τα επόμενα χρόνια. Ελπίζω το Ευρωπαϊκό Κοινοβούλιο να δώσει ιδιαίτερη προτεραιότητα στις ανανεώσιμες πηγές ενέργειας στο πλαίσιο του δικού του ρόλου, σε σχέση, φυσικά, με τον προϋπολογισμό.
<P>
Με την τακτική εκπόνηση εκθέσεων προόδου και παρακολούθησης που προβλέπονται στο σχέδιο δράσεως, ελπίζουμε να διασφαλισθεί η καλύτερη υλοποίηση των στόχων που ορίζονται και, εφόσον είναι απαραίτητο, να διασφαλισθεί και η κατάλληλη προσαρμογή τους. Φυσικά, θα υπάρξει πάντοτε η δυνατότητα συζήτησης της προόδου της διείσδυσης των ανανεώσιμων πηγών ενέργειας με όλους τους ενδιαφερόμενους φορείς και φυσικά και με το Ευρωπαϊκό Κοινοβούλιο και αυτό καθ'όλη τη διάρκεια της δωδεκαετούς περιόδου εφαρμογής αυτής της στρατηγικής. Βέβαια, το σχέδιο δράσεως θα τροποποιηθεί κατόπιν συστάσεων όπου αυτό είναι σκόπιμο.
<P>
Όσον αφορά τώρα την έκθεση του κυρίου Linkohr, πρέπει να πω ότι η Επιτροπή συμφωνεί με την πεποίθηση του Ευρωπαϊκού Κοινοβουλίου ότι η πρόσβαση των ανανεώσιμων πηγών ενέργειας στην αγορά ηλεκτρισμού είναι καθοριστικής σημασίας, ιδιαίτερα για τον στόχο μας για διπλασιασμό του μεριδίου των ανανεώσιμων πηγών ενέργειας στο ενεργειακό ισοζύγιο μέχρι το 2010. Τον περασμένο Μάρτιο η Επιτροπή κατέθεσε την πρώτη εκθεσή της για τις απαιτήσεις εναρμόνισης που προβλέπονται στην οδηγία για την αγορά του ηλεκτρισμού. Η έκθεση αυτή επικεντρώνεται σχεδόν αποκλειστικά στο ζήτημα των ανανεώσιμων πηγών ενέργειας και τονίζει τα βασικά ζητήματα που πρέπει να εξεταστούν σε προκαταρκτικό στάδιο. Η Επιτροπή συνεχίζει την ανάλυσή της για τον τρόπο με τον οποίο μπορούν να παρακαμφθούν όλα τα πιθανά εμπόδια, λαμβάνοντας υπόψη την κατάσταση όπως εξελίσσεται στα κράτη μέλη.
<P>
Ο στόχος της Επιτροπής είναι να καταθέσουμε μέχρι τα τέλη του τρέχοντος έτους μία πρόταση οδηγίας για κοινούς κανόνες σχετικά με τον ηλεκτρισμό που παράγεται από τις ανανεώσιμες πηγές ενέργειας. Αυτή η πρόταση θα πρέπει αφενός να δώσει μία ισχυρή ώθηση για την παραγωγή του ηλεκτρισμού από ανανεώσιμες πηγές ενέργειας και, αφετέρου, να διασφαλίσει μία εναρμονισμένη προσέγγιση εντός της Κοινότητας.
<P>
Θέλω λοιπόν να ευχαριστήσω τον κύριο Linkohr για τη λεπτομερή και έγκυρη συμβολή του. Η έκθεσή του θα μας βοηθήσει ιδιαίτερα σ'αυτή τη φάση που βρισκόμαστε σήμερα, στη φάση δηλαδή της προετοιμασίας των προτάσεών μας γι'αυτό ακριβώς το θέμα.
<P>
Κύριε Πρόεδρε, με τις εκθέσεις Rothe και Linkohr το Ευρωπαϊκό Κοινοβούλιο συνεχίζει τη σταθερή υποστήριξη και τη συμβολή του για την προώθηση των ανανεώσιμων πηγών ενέργειας. Θέλω για άλλη μια φορά να σας ευχαριστήσω και να σας διαβεβαιώσω ότι η Ευρωπαϊκή Επιτροπή θεωρεί την προώθηση των ανανεώσιμων πηγών ενέργειας ως μια από τις κύριες ενεργειακές και περιβαλλοντικές προτεραιότητες για το άμεσο μέλλον.

<SPEAKER ID=290 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 11.30.

<CHAPTER ID=14>
Απομιμήσεις και πειρατικά προϊόντα
<SPEAKER ID=291 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης του κ. Valdivielso de Cuι (A4-0223/98), εξ ονόματος της Επιτροπής Εξωτερικών Οικονομικών Σχέσεων, σχετικά με την πρόταση κανονισμού του Συμβουλίου για την τροποποίηση του Κανονισμού (ΕΚ) αριθ. 3295/94 περί μέτρων απαγόρευσης της ελεύθερης κυκλοφορίας, της εξαγωγής, της επανεξαγωγής και της υπαγωγής υπό καθεστώς αναστολής των εμπορευμάτων παραποίησης/απομίμησης και των αναπαραχθέντων χωρίς άδεια (πειρατικών) (COM(98)0025 - C4-0159/98-98/0018 (CNS)).

<SPEAKER ID=292 NAME="Valdivielso de Cuι">
Κύριε Πρόεδρε, κύριε Επίτροπε, κυρίες και κύριοι, η ατιμία, η αισχροκέρδεια και, εν γένει, η ανθρώπινη φύση μάς οδηγούν πολλές φορές να αναζητήσουμε σκοτεινότερους, ευκολότερους και αποδοτικότερους δρόμους από αυτούς που ορίζει ο νόμος, μέσω των οποίων μπορούμε να ικανοποιήσουμε τις επιθυμίες μας για γρήγορο πλουτισμό.
<P>
Γενικώς, σε αυτό βασίζεται η έκθεσή μου: στη θέσπιση μέτρων με στόχο την παρεμπόδιση συγκεκριμένων δράσεων, όπως είναι η παραποίηση/απομίμηση εμπορικών σημάτων και η κατασκευή ή εμπορία πειρατικών εμπορευμάτων, δράσεις οι οποίες είναι πολύ διαδεδομένες μεταξύ μας, αλλά που δεν παύουν να είναι παράνομες.
<P>
Θα ήθελα να παρουσιάσω έναν σύντομο ορισμό τόσο των εμπορευμάτων παραποίησης/απομίμησης, όσο και των πειρατικών εμπορευμάτων.
<P>
Ως εμπορεύματα παραποίησης/απομίμησης εννοούνται τα εμπορεύματα, συμπεριλαμβανομένης της συσκευασίας τους, που φέρουν χωρίς άδεια σήμα κατασκευής ή εμπορικό σήμα ίδιο με ανάλογο σήμα εγκύρως καταχωρημένο.
<P>
Από την άλλη πλευρά, ως πειρατικά εμπορεύματα εννοούνται τα εμπορεύματα που είναι ή περιλαμβάνουν αντίγραφα κατασκευασμένα χωρίς τη συναίνεση του κατόχου του δικαιώματος δημιουργού ή των συγγενών δικαιωμάτων επί ενός σχεδίου ή προτύπου.
<P>
Προχωρώντας λοιπόν στην ουσία της έκθεσης, πρέπει να ειπωθεί ότι σε αυτήν γίνεται αναφορά στη σπουδαιότητα του προβλήματος, τόσο με τον μακροοικονομικό όσο και με τον τομεακό του αντίκτυπο και τις συνεπακόλουθες κοινωνικές επιπτώσεις που απορρέουν από τα φαινόμενα παραποίησης/απομίμησης εμπορικών σημάτων, καθώς και πειρατικών προϊόντων.
<P>
Είναι πραγματικά δύσκολο να υπολογιστεί αυτός ο αντίκτυπος. Πέρα από αυτό, θεώρησα κατάλληλο να ζητήσω από την Επιτροπή να καταβάλει μεγαλύτερη προσπάθεια για την αξιολόγηση και να ανακοινώσει μετέπειτα στις ενδιαφερόμενες πλευρές τα πορίσματα της παρακολούθησης και τις επιπτώσεις που μπορεί να έχει η θέση σε ισχύ του εν λόγω κανονισμού του Συμβουλίου.
<P>
Η Επιτροπή πρότεινε την εισαγωγή σε αυτόν τον νέο κανονισμό μιας σειράς προτάσεων που τροποποιούν ουσιαστικά τον προηγούμενο ισχύοντα κανονισμό.
<P>
Μεταξύ των σημαντικότερων σημείων τονίζουμε τα εξής: τη διεύρυνση του κανονισμού σε νέα δικαιώματα πνευματικής ιδιοκτησίας - όπως είναι συγκεκριμένα διπλώματα ευρεσιτεχνίας - τα οποία αποτελούν ουσιαστικό στοιχείο της πνευματικής ιδιοκτησίας και κατέχουν πολύ σημαντική θέση στο σύνολο των διαθέσιμων μέτρων για την προστασία της καινοτομίας· η προστασία της είναι ουσιαστικής σημασίας, δεδομένου ότι αυτή η κάλυψη παρέχει το κατάλληλο πλαίσιο για επενδύσεις στην έρευνα και την ανάπτυξη, που είναι τόσο σημαντικές για την εξέλιξη και την ανταγωνιστικότητα των ευρωπαϊκών προϊόντων έναντι του διεθνούς ανταγωνισμού.
<P>
Διεύρυνση, επίσης, των δυνατοτήτων παρέμβασης των τελωνειακών υπηρεσιών στο σύνολο των γεγονότων που συμβαίνουν στα τελωνεία, εμπορεύματα σε ελεύθερες ζώνες και ελεύθερες αποθήκες, καθώς και εμπορεύματα τα οποία αποτελούν αντικείμενο τελωνειακής επίβλεψης. Προσαρμογή του κανονισμού στο φαινόμενο του ευρωπαϊκού εμπορικού σήματος, επιτρέποντας στον κάτοχο του κοινοτικού σήματος να υποβάλλει μια μόνο αίτηση τελωνειακής προστασίας, αντί των δεκαπέντε που απαιτούνται σήμερα για να καλύψουν ολόκληρη την επικράτεια της Ένωσης.
<P>
Επομένως, αυτά είναι τα κύρια νέα στοιχεία που συμπεριλαμβάνει η τροποποίηση του κανονισμού. Πέραν τούτου, η Ευρωπαϊκή Επιτροπή, την οποία λαμβάνω την ευκαιρία να συγχαρώ γιατί θεωρώ πως το έργο της είναι καλό, διεξήγαγε μια σειρά συναντήσεων και συνομιλιών με διάφορες ομάδες επιχειρηματιών και άσκησης πίεσης, οι οποίες ήθελαν ο νέος κανονισμός να συμπεριλαμβάνει τις φιλοδοξίες τους. Από αυτής της άποψης, η Επιτροπή Εξωτερικών Οικονομικών Σχέσεων, γνωμοδότησε επί των ακόλουθων θεμάτων: σχετικά με το επίμαχο θέμα των εισαγωγών μη εμπορικού χαρακτήρα του περιεχομένου των προσωπικών αποσκευών των ταξιδιωτών, απερρίφθησαν στην Επιτροπή Εξωτερικών Εμπορικών Σχέσεων δύο τροπολογίες που είχαν ως στόχο να περιορίσουν αυτού του είδους τις καταστάσεις.
<P>
Η Ευρωπαϊκή Επιτροπή θεωρεί πως, εντός του ορίου των 175 Ecu, επιτρέπονται οι εισαγωγές μη εμπορικού χαρακτήρα. Κατά τη γνώμη μου, το θέμα αυτό αναδεικνύει ένα βασικό πρόβλημα: τον πιθανώς παράνομο χαρακτήρα που, ωστόσο, απολαμβάνει την έμπρακτη κάλυψη αυτού του κανονισμού. Ακόμη και έτσι, η Ευρωπαϊκή Επιτροπή θεωρεί πως αυτή η σχετική χαλαρότητα έχει ως αποτέλεσμα να ευνοήσει την κυκλοφορία σε μικρή κλίμακα, καθώς και να προωθήσει τον τουρισμό.
<P>
Το πρόβλημα της κοινοτικής εναρμόνισης των κυρώσεων που τα κράτη μέλη είναι υποχρεωμένα να επιβάλλουν, έχει καταλήξει να είναι πολύ δύσκολο να επιλυθεί, γεγονός που οφείλεται, κυρίως, στη συνύπαρξη διαφορετικών νομικών συστημάτων και παραδόσεων στα διάφορα κράτη μέλη. Εν πάση περιπτώσει, η έκθεση επισημαίνει πως οι εν λόγω κυρώσεις θα πρέπει να είναι αποτελεσματικές, αναλογικές και αποτρεπτικές.
<P>
Τέλος, θα ήθελα να επισημάνω και να τονίσω τη σπουδαιότητα που ήθελα να προσδώσω μέσα από την έκθεση στους πιθανούς τρόπους θέσης εκτός εμπορικής κυκλοφορίας εμπορευμάτων που έχουν αναγνωρισθεί ως εμπορεύματα παραποίησης/απομίμησης ή πειρατικά. Σε έναν κόσμο εκατομμυρίων ανθρώπων, οι οποίοι ζουν υπό συνθήκες πλήρους ένδειας και ανάγκης, ελπίζω έτσι να την αντιληφθεί το Κοινοβούλιο και να την υποστηρίξει. Είναι απολύτως φρικτό να προχωρούμε στην καταστροφή αυτών των εμπορευμάτων, αντί να προσπαθούμε να βρούμε έναν τρόπο για να τα θέσουμε εκτός εμπορικής κυκλοφορίας, ώστε να μπορέσουμε να ανακουφίσουμε, παρ' ότι κατά τρόπο απλό ή ανεπαρκή, κάποιες από τις ανάγκες των εν λόγω ανθρώπων.

<SPEAKER ID=293 LANGUAGE="NL" NAME="Plooij-Van Gorsel">
Κύριε Πρόεδρε, συνάδελφοι και κύριε Επίτροπε, θέλω να συγχαρώ τον κ. Valdivielso για την έκθεσή του. Το πρόβλημα των πειρατικών εμπορευμάτων και των απομιμήσεων είναι υπαρκτό και αποτελεί απειλή για την ευρωπαϊκή βιομηχανία. Οι επιχειρήσεις όχι μόνο ζημιώνονται στις πωλήσεις τους στην ευρωπαϊκή αγορά, αλλά δεν έχουν ούτε τη δυνατότητα να αυξήσουν τις εξαγωγές τους προς τις αναπτυσσόμενες χώρες, επειδή οι αγορές εκεί μολύνθηκαν, ακόμα και πλημμύρισαν από απομιμήσεις. Πρόσφατα μπόρεσα να το διαπιστώσω με τα μάτια μου στην Ινδονησία. Ιδίως για τα ψηφιακά προϊόντα η κατάσταση είναι οδυνηρή. Έχοντας υπόψη την πρόοδο της τεχνολογίας, είναι σήμερα σχεδόν αδύνατον πια για τους καταναλωτές να βγάλουν συμπέρασμα για την αυθεντικότητα ενός προϊόντος από την ποιότητά του.
<P>
Κύριε Πρόεδρε, η ομάδα μου είναι ικανοποιημένη, διότι συμπεριλαμβάνονται και τα διπλώματα ευρεσιτεχνίας στη λειτουργία του κανονισμού. Ανησυχούμε όμως για τον έλεγχο. Ποιός πρέπει να τον αναλάβει και πού; Οι τελωνειακές αρχές; Θα εκπαιδευθούν για κάτι τέτοιο; Συνάδελφοι, δεν πρέπει να μετατοπισθούν οι εμπορικές ροές εξαιτίας διαφορών στον έλεγχο στα σύνορα. Η ομάδα μου ρωτά λοιπόν την Επιτροπή πώς σχεδιάζει να διασφαλίσει την ομοιογένεια των ελέγχων στα σύνορα. Διότι στο πρόσφατο μέλλον, μετά τη διεύρυνση, τα εξωτερικά σύνορα της Ευρώπης θα φυλάγονται από τελωνειακές αρχές με διαφορετική νομική παράδοση, οι οποίες δεν έχουν ακόμη αφομοιώσει καλά την ευρωπαϊκή νομοθεσία.
<P>
Τέλος, δεν μπορούν και δεν πρέπει να απαγορεύονται οι παράλληλες εισαγωγές. Δεν αποτελεί λύση. Δεν πρέπει να παρενοχλείται η ενιαία αγορά από προστατευτισμό. Η ελεύθερη κυκλοφορία φέρνει τον υγιή ανταγωνισμό και αυτό ωφελεί τον καταναλωτή.

<SPEAKER ID=294 LANGUAGE="DE" NAME="Linser">
Κύριε Πρόεδρε, η προστασία της υλικής και πνευματικής ιδιοκτησίας είναι ένα στοιχείο με στέρεες βάσεις στη νομοθεσία μας. Η ρύθμιση αυτή έχει τεράστια σημασία όχι μόνο για το κάθε άτομο χωριστά, αλλά πέρα από αυτό, ιδιαίτερα για την οικονομία. Προστασία της ιδιοκτησίας σημαίνει ταυτόχρονα προστασία των ευρεσιτεχνιών και έτσι αποτελεί τον εγγυητή για την αποδοτικότητα των τομέων της έρευνας και της ανάπτυξης. Η κατάργηση των εσωτερικών συνόρων καθιστά τους τελωνειακούς σταθμούς των συνόρων προς τρίτες χώρες την τελευταία αρχή ελέγχου που μπορεί να εμποδίσει την παράβλαψη του δικαιώματος ιδιοκτησίας από την εισαγωγή ή εξαγωγή παράνομα αναπαραχθέντων εμπορευμάτων.
<P>
Όμως μια αποτελεσματική προστασία προϋποθέτει υψηλές προδιαγραφές ασφαλείας χωρίς κενά σε ολόκληρη την Ευρώπη, ώστε να εμποδιστεί να φθάσουν στην ευρωπαϊκή αγορά μέσω αδύνατων σημείων, δηλαδή χωρών που είναι γνωστό ότι έχουν λιγότερο αυστηρά τελωνειακά μέτρα, εμπορεύματα αναπαραχθέντα χωρίς άδεια. Γι' αυτό, καλούμε την Επιτροπή να προσέξει πολύ καλά να εγγυώνται όλες οι τελωνειακές υπηρεσίες όλων εκείνων των κρατών μελών τον συγκεκριμένο υψηλό βαθμό ασφάλειας που αντιστοιχεί στη σημασία της προστασίας της πνευματικής και υλικής ιδιοκτησίας.

<SPEAKER ID=295 LANGUAGE="ES" NAME="Ferrer">
Κύριε Πρόεδρε, αναμφίβολα οι ευρωπαϊκές επιχειρήσεις χρειάστηκε να προβούν σε εις βάθος αναδιαρθρώσεις για να μπορέσουν να αντιμετωπίσουν επιτυχώς τις προκλήσεις που θέτει μια διαρκώς πιο ανταγωνιστική και ανοικτή οικονομία.
<P>
Ωστόσο, οι προσπάθειες αυτές, από μόνες τους, δεν επαρκούν. Είναι επίσης απαραίτητη, μεταξύ άλλων μέτρων, η θέσπιση ενός νομικού πλαισίου που να εξασφαλίζει την τήρηση των κανόνων του παιχνιδιού, που διέπουν το διεθνές εμπόριο.
<P>
Σε αυτό το πλαίσιο πρέπει να αξιολογήσουμε θετικά την πρόταση τροποποίησης του κανονισμού σχετικά με τη διακίνηση εμπορευμάτων παραποίησης εμπορικών σημάτων και πειρατικών εμπορευμάτων, την οποία υπέβαλε η Επιτροπή με σκοπό να διευρύνει το πεδίο εφαρμογής του εν λόγω κανονισμού και να τον προσαρμόσει στην εξέλιξη του κοινοτικού κανονισμού όσον αφορά τα δικαιώματα πνευματικής ιδιοκτησίας.
<P>
Μπροστά στον ανταγωνισμό των τρίτων χωρών, ιδιαίτερα των χωρών με ανερχόμενες οικονομίες και πολύ χαμηλότερο κόστος εργασίας, τις οποίες, για αυτόν τον λόγο, είναι δύσκολο να ανταγωνιστούμε, είναι σημαντική η καταπολέμηση της παραποίησης εμπορικών σημάτων, σχεδίων και προτύπων και η προστασία της πνευματικής ιδιοκτησίας, δεδομένου ότι τα κύρια πλεονεκτήματα της ευρωπαϊκής βιομηχανίας όσον αφορά την ανταγωνιστικότητα είναι η ποιότητα των προϊόντων της και, πρωτίστως, η δημιουργική της ικανότητα.
<P>
Εξ ου και ο καίριος χαρακτήρας του κειμένου που υπέβαλε η Επιτροπή, όπου προτείνεται η δέσμευση στο τελωνείο, κατόπιν αιτήσεως του κατόχου των δικαιωμάτων, των εμπορευμάτων που ενδεχομένως παραποιούν κάποιο εμπορικό σήμα ή πειρατικών προϊόντων, τα οποία καλύπτονται από κάποια δικαιώματα πνευματικής ιδιοκτησίας. Και για αυτόν τον λόγο υπάρχει ανάγκη η Επιτροπή, με τη σειρά της, να αποδεχτεί τις τροπολογίες που περιλαμβάνει η έκθεση Valdivielso, γιατί τα μέτρα που προτείνονται σε αυτές θα συμβάλουν ώστε να εξασφαλιστεί η τήρηση των κανόνων του διεθνούς εμπορίου όσον αφορά την πνευματική ιδιοκτησία και θα επιτρέψουν την καταπολέμηση κάποιων εμπορικών πρακτικών που βλάπτουν σοβαρά τις ευρωπαϊκές επιχειρήσεις.

<SPEAKER ID=296 NAME="Παπουτσής">
Κύριε Πρόεδρε, κυρίες και κύριοι βουλευτές, η υποστήριξη του Ευρωπαϊκού Κοινοβουλίου προς την πρόταση της Επιτροπής αποδεικνύει καθαρά τη θέληση όλων μας να καταπολεμήσουμε δυναμικά τις εισαγωγές που εμπεριέχουν απάτη, στο πλαίσιο ενός θεμιτού και ισορροπημένου ανταγωνισμού.
<P>
Πρώτα απ' όλα θα ήθελα να σας ευχαριστήσω όλους, και ιδιαίτερα τον εισηγητή σας κ. Valdivielso de Cuι, καθώς και την Επιτροπή Εξωτερικών Οικονομικών Σχέσεων, για τη διεξοδική και αναλυτική εργασία που ολοκληρώθηκε σε πολύ σύντομες προθεσμίες. Χαίρομαι ιδιαίτερα για την έκθεση αυτή, όπως παρουσιάζεται σήμερα, γιατί είναι απαραίτητο να δοθεί στο Κοινοβούλιο η ευκαιρία να εκφράσει την άποψή του σχετικά με τις τρεις βασικές καινοτομίες αυτού του κειμένου. Και αναφέρομαι, πρώτα απ'όλα, στη διεύρυνση της διάταξης περί τελωνειακής προστασίας ώστε να καλύπτει ορισμένα διπλώματα ευρεσιτεχνίας. Αναφέρομαι στην επέκταση του κανονισμού στο σύνολο των εμπορευμάτων που τελούν υπό τελωνειακή επίβλεψη και, τέλος, αναφέρομαι και στην καθιέρωση της διαδικασίας υποβολής ενιαίας αίτησης για τελωνειακή προστασία, η οποία θα ισχύει σε πολλά κράτη μέλη προς όφελος των δικαιούχων κοινοτικών σημάτων.
<P>
Όσον αφορά την ερώτηση την οποία μου έθεσε η κ. Plooij-van Gorsel, θα ήθελα να πω ότι πράγματι η Επιτροπή συντονίζει μια προσπάθεια των κρατών μελών για την κατάρτιση των τελωνειακών υπαλλήλων σχετικά με την ενοποιημένη εφαρμογή ελέγχου. Και πιστεύουμε ότι στο μέλλον, στα επόμενα χρόνια, και ενόψει φυσικά και της διεύρυνσης, θα έχουμε επιτύχει την ευρύτερη και την καλύτερη δυνατή κατάρτιση των τελωνειακών υπαλλήλων.
<P>
Οι προτεινόμενες τροπολογίες λαμβάνουν οπωσδήποτε υπόψη τον στόχο της Επιτροπής, ο οποίος συνίσταται στο να ενισχυθούν οι δυνατότητες διενέργειας ελέγχων στα εξωτερικά σύνορα της Κοινότητας. Ωστόσο, η Επιτροπή, περισσότερο για τεχνικούς παρά για πολιτικούς λόγους, δεν μπορεί να αποδεχθεί το σύνολο των προτεινόμενων τροπολογιών. Η Επιτροπή μπορεί να αποδεχθεί την τροπολογία αριθ. 6 χωρίς καμία απολύτως επιφύλαξη. Δεν μπορεί να αποδεχθεί τις τροπολογίες αριθ. 4 και 5 παρά μόνον εφόσον επέλθουν ορισμένες τροποποιήσεις συντακτικής φύσεως. Πράγματι, η θέση της τροπολογίας αριθ. 4 στο κείμενο του κανονισμού θα έπρεπε να ήταν διαφορετική και θα μπορούσε η Επιτροπή να την αποδεχθεί εφόσον υπάρξει μια τέτοια συμφωνία. Επίσης, όσον αφορά την τροπολογία αριθ. 5, η εξαίρεση από τους ελέγχους των φαρμάκων των οποίων η συμβατότητα με τη νομοθεσία των διπλωμάτων ευρεσιτεχνίας έχει ήδη αποδειχθεί βάσει άδειας για θέση σε κυκλοφορία, την οποία η Ευρωπαϊκή Επιτροπή επικροτεί, τότε θα μπορούσε να πλαισιωθεί με μεγαλύτερη ακρίβεια. Αντίθετα, η Επιτροπή δεν μπορεί να αποδεχθεί τις τροπολογίες αριθ. 1, 2, 3 και 7. Δεν μπορεί, επίσης, να αποδεχθεί την τροπολογία αριθ. 1, καθώς το τέλος πρέπει να αντιστοιχεί στο κόστος της παρασχεθείσης υπηρεσίας, το οποίο εξ ορισμού ποικίλλει στα κράτη μέλη ανάλογα με το μέγεθος των μέσων που πρέπει να κινητοποιηθούν. Η Επιτροπή δεν μπορεί να αποδεχθεί την τροπολογία αριθ. 2, καθώς η εγγύηση που μπορούν να ζητήσουν οι τελωνειακές αρχές χρησιμοποιείται για να καλύψουν την ευθύνη τους σε περίπτωση εμπορευμάτων που κρατούνται αδικαιολόγητα. Δεδομένου ότι πρόκειται για μια κρατική ευθύνη, δεν υπάρχει ανάγκη να καταστεί υποχρεωτική η εγγύηση, εφόσον σε κάθε περίπτωση οι δημόσιες αρχές πρέπει να θεωρούνται πάντοτε φερέγγυες. Η Επιτροπή δεν μπορεί επίσης να αποδεχθεί την τροπολογία αριθ. 3, καθώς η αποζημίωση του κατόχου του εμπορεύματος, οι λεπτομέρειες της οποίας εμπίπτουν στο δίκαιο του εκάστοτε κράτους μέλους, θεωρείται πάντοτε ότι είναι συνολική. Τέλος, η Επιτροπή δεν μπορεί να αποδεχθεί την τροπολογία αριθ. 7, διότι στην πράξη η εμπειρία έχει δείξει ότι τα στοιχεία που λαμβάνονται στο πλαίσιο της εφαρμογής του κανονισμού δεν δίνουν τη δυνατότητα να διεξάγεται ανάλυση του τύπου που προβλέπει η εν λόγω τροπολογία. Τα αποτελέσματα λειτουργίας αυτού του μέσου, που λαμβάνονται από την Τελωνειακή 'Ενωση, είναι μετρήσιμα και η Επιτροπή τα αναλύει λεπτομερώς στην έκθεση που σας παρουσίασε.
<P>
Το φαινόμενο της παράτυπης εκμετάλλευσης της πνευματικής ιδιοκτησίας, οι ρίζες του φαινομένου αυτού και οι συνολικές επιπτώσεις του, συνιστούν από μόνα τους ένα διαφορετικό ζήτημα που υπερβαίνει κατά πολύ το πεδίο του παρόντος κανονισμού.
<P>
Κύριε Πρόεδρε, κλείνοντας θέλω για μια ακόμη φορά να ευχαριστήσω τον εισηγητή σας και, βεβαίως, όλους όσοι συνέβαλαν στην εργασία σας σήμερα κατά την παρουσίαση και την εξέταση αυτής της οδηγίας.

<SPEAKER ID=297 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 11.30.

<CHAPTER ID=15>
2η υπουργική διάσκεψη του ΠΟΕ
<SPEAKER ID=298 NAME="Πρόεδρος">
Η ημερήσια διάταξη προβλέπει τη συζήτηση επί της δήλωσης της Επιτροπής σχετικά με τα συμπεράσματα της δεύτερης υπουργικής διάσκεψης του ΠΟΕ από 18 έως 20 Μαΐου 1998 στη Γενεύη.

<SPEAKER ID=299 NAME="Brittan, Sir Leon">
Κύριε Πρόεδρε, μεταξύ της 18ης και 20ής Μαΐου ηγήθηκα της αντιπροσωπείας της Ευρωπαϊκής Επιτροπής στην υπουργική διάσκεψη του ΠΟΕ, που διεξήχθη σε συνδυασμό με τον εορτασμό της 50ής επετείου της GATT, την προκάτοχο του ΠΟΕ. Ο Πρόεδρος Santer αντιπροσώπευσε την Ευρωπαϊκή Ένωση μαζί με πολλούς άλλους αρχηγούς κρατών από όλο τον κόσμο.
<P>
Τόσο η υπουργική διάσκεψη όσο και ο εορτασμός της 50ής επετείου ήταν επιτυχείς. Αναγνωρίστηκε, δικαίως, ότι το σύστημα της GATT έχει συμβάλει εντυπωσιακά στην ανάπτυξη της απασχόλησης και της οικονομικής σταθερότητας τα τελευταία 50 χρόνια. Η συμμετοχή, άλλωστε, τόσο πολλών χωρών σε αυτό το σύστημα, καθώς και το γεγονός ότι περισσότερες από 30 επιπλέον χώρες αδημονούν να γίνουν μέλη, αντανακλά σαφώς αυτή τη διαπίστωση.
<P>
Αναγνωρίστηκε, επίσης, το γεγονός ότι στη σημερινή παγκόσμια οικονομία, η περαιτέρω ελευθέρωση του εμπορίου στο πλαίσιο του συστήματος του ΠΟΕ, που βασίζεται σε κανόνες, είναι ο ασφαλέστερος τρόπος για να διατηρηθεί και να εξαπλωθεί αυτή η ευημερία. Αυτά τα μηνύματα υπέρ του συστήματος του ΠΟΕ εκφράστηκαν ουσιαστικά από όλες τις χώρες που συμμετείχαν στη διάσκεψη, τόσο τις ανεπτυγμένες όσο και τις αναπτυσσόμενες.
<P>
Στις 20 Μαΐου, η διάσκεψη ενέκρινε μία κυβερνητική δήλωση, η οποία μας ενθαρρύνει και μας επιτρέπει να εργαστούμε για να επιτύχουμε περαιτέρω ελευθέρωση του εμπορίου, η οποία θα χρησιμεύσει ως μέσο διασφάλισης μεγαλύτερης ευημερίας και σταθερότητας. Στη διάσκεψη επαναδιατυπώθηκε πόσο σημαντικό είναι όλα τα κράτη μέλη του ΠΟΕ να εφαρμόζουν πλήρως τις υποχρεώσεις που απορρέουν από αυτόν τον Οργανισμό και τις οποίες έχουν σαφώς αναλάβει όλα τα κράτη μέλη του ΠΟΕ. Η Ευρωπαϊκή Κοινότητα, από την πλευρά της, εξέφρασε την άποψη ότι, σε γενικές γραμμές, τα αποτελέσματα του Γύρου της Ουρουγουάης υλοποιούνται ικανοποιητικά. Όταν, όμως, μία μεμονωμένη χώρα αντιμετωπίζει δυσκολίες, είμαστε έτοιμοι να παράσχουμε τεχνική βοήθεια για να διασφαλίσουμε ότι η υλοποίηση θα συντελεστεί σωστά. Αυτή η δέσμευση χαιρετίστηκε από κάποιες λιγότερο ανεπτυγμένες χώρες.
<P>
Δεύτερον, η κυβερνητική δήλωση εγκαινιάζει μία διαδικασία που αποβλέπει στην προετοιμασία του εδάφους για μία απόφαση που θα ληφθεί στη διάσκεψη που θα πραγματοποιηθεί του χρόνου στις Ηνωμένες Πολιτείες και η οποία θα αφορά την περαιτέρω πολυμερή ελευθέρωση. Αυτή η διαδικασία, το πρόγραμμα εργασίας που έχει καταρτιστεί, δεν προεξοφλεί τις αποφάσεις που θα ληφθούν του χρόνου, αλλά καθιστά δυνατόν να ληφθούν φιλόδοξες αποφάσεις αν, όπως ελπίζω, αποφασίσουμε να πράξουμε έτσι. Η διαδικασία που εγκρίναμε θα σέβεται τα υπάρχοντα χρονοδιαγράμματα, αλλά θα επιτρέπει επίσης, όπου χρειάζεται, την εντατικοποίηση της εργασίας, ούτως ώστε να υπάρχουν όλα τα στοιχεία για τη λήψη αποφάσεων του χρόνου.
<P>
Ελπίζουμε ότι στο προσεχές έτος θα ληφθεί μία απόφαση που θα προωθήσει έναν νέο ολοκληρωμένο γύρο διαπραγματεύσεων - το γύρο της χιλιετηρίδας - που θα καλύψει όχι μόνο τα θέματα που έχουν ήδη συμφωνηθεί ότι θα τεθούν προς διαπραγμάτευση, όπως η γεωργία και οι υπηρεσίες, αλλά και άλλους σημαντικούς χώρους και τομείς για την ευρωπαϊκή βιομηχανία και τις ευρωπαϊκές επιχειρήσεις, όπως οι βιομηχανικοί δασμοί, οι κανόνες επενδύσεων και ανταγωνισμού, οι δημόσιες συμβάσεις κ.ά.. Σύμφωνα με την Ευρωπαϊκή Ένωση, η οικονομία μας θα ωφεληθεί στο μέγιστο βαθμό από τις συμφωνίες σε αυτούς τους τομείς και νομίζω ότι τούτο είναι προς το συμφέρον όχι μόνο των βιομηχανοποιημένων εταίρων μας, αλλά και των αναπτυσσόμενων χωρών.
<P>
Δυσκολεύτηκα να εξηγήσω, κατά την υπουργική διάσκεψη, γιατί ένας νέος γύρος θα ήταν ο σωστός δρόμος να ακολουθήσουμε και ίσως αξίζει, σήμερα, να αναφερθώ στα επιχειρήματα που προέβαλα. Πρώτον, μόνο μέσω μιας ολοκληρωμένης προσέγγισης μπορούμε να διασφαλίσουμε ότι τα συγκεκριμένα προβλήματα όλων των τομέων και των συμφερόντων θα καλυφθούν στις διαπραγματεύσεις. Χωρίς έναν ολοκληρωμένο γύρο, υπάρχει ο κίνδυνος να παραμεριστούν κάποιοι τομείς και νόμιμοι χώροι που αφορούν τη μελλοντική εργασία. Με έναν τέτοιο γύρο, η διαδικασία κατάρτισης καταλόγου θεμάτων προς συζήτηση αποκτά πολύ ευρύτερο φάσμα και υπάρχουν πολύ περισσότερες επιλογές ως προς τις τελικές αποφάσεις, από ό, τι αν ακολουθείτο μία πιο περιορισμένη, τομεακή προσέγγιση.
<P>
Δεύτερον, αυτή η ολοκληρωμένη προσέγγιση σημαίνει ότι μπορούν να συζητηθούν ο περιεκτικός κατάλογος, το πρόγραμμα εργασιών της Σιγκαπούρης, καθώς και νέα θέματα. Ένας γύρος περιλαμβάνει, επίσης, τη λεγόμενη προσέγγιση της ενιαίας υποχρέωσης, σύμφωνα με την οποία, όπως και σε προηγούμενους γύρους, όλοι οι συμμετέχοντες πρέπει να αποδεχθούν το συνολικό αποτέλεσμα των διαπραγματεύσεων και όχι μόνο να διαλέξουν αυτό που τους εξυπηρετεί. Με άλλα λόγια, δεν μπορούν να αποκλείσουν τα θέματα που είναι δύσκολα για κάποιους, αλλά σημαντικά για άλλους. Αυτό είναι το σημαντικό στοιχείο για ένα επιτυχημένο αποτέλεσμα.
<P>
Τέλος, ένας ολοκληρωμένος γύρος υποδηλώνει ότι θα υπάρξει μία μοναδική ημερομηνία λήξης, η οποία προσελκύει τη μεγαλύτερη δυνατή πολιτική προσοχή των κυβερνήσεων των κρατών μελών και, συνεπώς, επιφέρει πιέσεις για την έγκαιρη περάτωση των διαπραγματεύσεων.
<P>
Στην υπουργική διάσκεψη, υποστηρίχθηκε εντυπωσιακά η προσέγγισή μας και είναι πολύ σημαντικό ότι ο Πρόεδρος Κλίντον μερίμνησε ώστε να μην αποκλείσει μία τέτοια προσέγγιση και η κ. Barshefsky, επίσης, υπέδειξε ότι θα μπορούσαμε να εργαστούμε κατά τέτοιο τρόπο, ώστε να μπορέσουμε να ακολουθήσουμε μία τέτοια προσέγγιση, αν επρόκειτο να ληφθεί μία απόφαση του χρόνου προς αυτόν τον σκοπό. Βεβαίως, οι ιδέες μας δεν τυγχάνουν ακόμα παγκόσμιας υποστήριξης και ελπίζω ότι η συναινετική διαδικασία θα συνεχιστεί με τέτοιο τρόπο, ώστε να μπορέσει να επιτευχθεί συμφωνία του χρόνου για αυτόν τον σκοπό. Προς αυτήν την κατεύθυνση θα στρέψουμε τις εργασίες μας.
<P>
Υπερασπιζόμενοι την περαιτέρω επέκταση και ελευθέρωση του εμπορίου, πρέπει να εξηγήσουμε με σαφήνεια στους αντίστοιχους ψηφοφόρους μας τη σημασία που έχει η ελευθέρωση του εμπορίου για την προώθηση της ανάπτυξης και τη δημιουργία θέσεων εργασίας. Πρέπει να γνωστοποιήσουμε σε όλες τις ενδιαφερόμενες ομάδες τα οφέλη που απορρέουν από αυτή και πρέπει να αποδείξουμε ότι το εμπόριο και οποιοδήποτε άλλο νόμιμο μέλημα της δημόσιας πολιτικής, για παράδειγμα αυτό που αφορά το περιβάλλον, δεν είναι αλληλοασυμβίβαστα, αλλά θα μπορούν να ενεργήσουν από κοινού προς αμοιβαίο όφελος.
<P>
Στην κυβερνητική διάσκεψη εξέφρασα την γνώμη ότι χρειάζεται να αντιμετωπίσουμε με ευθύτητα την κριτική ότι το εμπόριο προκαλεί απαραίτητα αναστάτωση στο περιβάλλον. Μία αποφασιστική προσπάθεια να επιλυθούν ορισμένα δύσκολα προβλήματα του εμπορίου και του περιβάλλοντος θα επέφερε, ως ένα μεγάλο βαθμό, τον καθησυχασμό της κοινής γνώμης. Και αυτό το αίτημα προσέλκυσε, ιδιαίτερα από τον Πρόεδρο Κλίντον, υποστήριξη για την ιδέα μας να πραγματοποιήσουμε μια διάσκεψη υψηλού επιπέδου ως μέσου προώθησης του εν λόγω εγχειρήματος.
<P>
Η κυβερνητική δήλωση αντικατοπτρίζει την πεποίθηση ότι πρέπει να πείσουμε την ευρύτερη κοινωνία των πολιτών, καθώς διεκπεραιώνουμε την εργασία μας στον ΠΟΕ και πρέπει να βρούμε νέους τρόπους να εμπλέξουμε στη διαδικασία αντιπροσώπους από την κοινωνία των πολιτών. Πρέπει να τους αποδείξουμε τα οφέλη του συστήματος, για να διασφαλίσουμε ότι θα εξακολουθήσει να χαρακτηρίζεται από διαφάνεια, και πρέπει να εξετάσουμε προσεκτικά τις ανησυχίες τους. Η Κοινότητα είναι πρωτοπόρος στα αιτήματα για τέτοιου είδους προσεγγίσεις.
<P>
Πριν ολοκληρώσω, πρέπει να αναφερθώ στο ψήφισμα του Ευρωπαϊκού Κοινοβουλίου σχετικά με το αποτέλεσμα της υπουργικής διάσκεψης. Χαιρετίζω το ψήφισμα και συμφωνώ με το μεγαλύτερο μέρος του. Ορθώς επισημαίνεται η θετική συμβολή της GATT τα τελευταία 50 χρόνια και τα επιτεύγματα του πολυμερούς συστήματος εν γένει. Αντικατοπτρίζεται, επίσης, η υποστήριξη του Κοινοβουλίου για συνεχή πολυμερή ελευθέρωση, ένα μήνυμα που χαιρετίζουμε και σκοπεύουμε να προωθήσουμε, καθώς προετοιμαζόμαστε για τον νέο γύρο.
<P>
Το Κοινοβούλιο προβάλλει, επίσης, κάποιες εύλογες ανησυχίες σχετικά με την ανάγκη να διασφαλίσουμε ότι οι αναπτυσσόμενες χώρες θα ωφελούνται πλήρως από το σύστημα του ΠΟΕ. Δεν συμμερίζομαι την άποψη ότι ο ΠΟΕ έχει ωφελήσει μόνο τις βιομηχανοποιημένες χώρες, αλλά είμαι ο πρώτος που αναγνωρίζει ότι πρέπει να συνεχίσουμε να καταβάλλουμε κάθε δυνατή προσπάθεια για να διασφαλίσουμε ότι η περαιτέρω ελευθέρωση θα συνεχίσει να ωφελεί τα φτωχότερα μέλη.
<P>
Το ψήφισμα επίσης - το οποίο χαιρετίζω - τονίζει τη σημασία που έχει η καλύτερη ενσωμάτωση περιβαλλοντικών και άλλων θεμάτων στις εργασίες του ΠΟΕ, και ο εντεινόμενος διάλογος για τον ΠΟΕ με τους διάφορους κοινωνικούς εταίρους μας.
<P>
Το Κοινοβούλιο, τέλος, έκανε μερικές παρατηρήσεις σχετικά με την πρόσφατη συμφωνία που επετεύχθη με τις Ηνωμένες Πολιτείες για τον νόμο Helms-Burton. Δεν συμφωνώ με τους βουλευτές επ' αυτού. Ο διακανονισμός ήταν αναμφισβήτητα ένα καλό αποτέλεσμα για την Ευρωπαϊκή Ένωση και με κανένα τρόπο δεν μας αποσπά από τον πιο μακροπρόθεσμο σκοπό μας, που έγκειται στην κατάργηση των εν λόγω νόμων. Είναι καλό για την Ευρώπη, γιατί θα επιτρέψει στις χώρες μας να επενδύσουν στην Κούβα και στο Ιράν, αλλά εμπεριέχει επίσης μία ισχυρή δέσμευση από την πλευρά της αμερικανικής κυβέρνησης, ότι θα αντισταθεί σε μελλοντικές προσπάθειες να επιβληθούν μέτρα ετεροδικίας. Συνάδει απόλυτα με το πνεύμα του ΠΟΕ, του οποίου οι κανόνες ενθαρρύνουν ρητώς τη διευθέτηση των διαφορών με διμερή μέσα. Και, φυσικά, αν οι Αμερικανοί δεν τηρήσουν τις υποχρεώσεις τους - κάτι το οποίο δεν έχω κανένα λόγο να πιστέψω ότι θα συμβεί - θα διατηρήσουμε το δικαίωμα να επιστρέψουμε στη διευθέτηση των διαφορών κατά τα πρότυπα του ΠΟΕ, κάτι που μπορούμε να κάνουμε.
<P>
Θα ήθελα, τέλος, να καταγραφεί στα πρακτικά η εκτίμησή μου για τη συμμετοχή των μελών του Ευρωπαϊκού Κοινοβουλίου στη διάσκεψη. Η συμμετοχή τους χαιρετίστηκε και ήταν αποτελεσματική. Ανυπομονώ για μία παρόμοια στενή συνεργασία με το Κοινοβούλιο τους προσεχείς μήνες, καθώς ετοιμαζόμαστε για την τρίτη υπουργική διάσκεψη.

<SPEAKER ID=300 LANGUAGE="DE" NAME="Elchlepp">
Κύριε Πρόεδρε, αγαπητοί συνάδελφοι, κύριε Επίτροπε, η υπουργική διάσκεψη της Γενεύης φυσικά δεν μπόρεσε να δώσει απάντηση στα πολλά ανοιχτά ερωτήματα για το πώς θα ήταν σκόπιμο να συνεχιστεί η ανάπτυξη του ΠΟΕ. Έχω στον νου μου την τήρηση των κοινωνικών προδιαγραφών, τη μείωση των επιβαρύνσεων του περιβάλλοντος που οφείλονται στην παραγωγή, αλλά επίσης και το θέμα της συμμετοχής των αναπτυσσομένων χωρών, που ως γνωστόν δεν εκπροσωπούνται στον ΟΟΣΑ, στις επίκαιρες διαπραγματεύσεις για την πολυμερή επενδυτική συμφωνία. Θα έπρεπε να συνηγορήσουμε υπέρ ενός κώδικα συμπεριφοράς στον ΠΟΕ για τις διεθνείς εταιρίες. Θα μπορούσε να διασαφηνίσει την κατάσταση και να παράσχει ένα διεθνές πλαίσιο αναφοράς. Για να γίνουν απτή πραγματικότητα τα αδιαμφισβήτητα πλεονεκτήματα του διεθνούς εμπορίου για όσο το δυνατόν περισσότερους ανθρώπους κι όχι μόνο για τους μετόχους των επιχειρησιακών ομίλων, πρέπει να εξακολουθήσουμε να ασχολούμαστε εντατικά στο πλαίσιο του ΠΟΕ με τις συνέπειες και τις παρενέργειες του διεθνούς εμπορίου στην παγκόσμια κατανομή του πλούτου. Γιατί αν αυτό δεν επιτελεστεί, δυσφημείται το ελεύθερο εμπόριο στο σύνολό του και χάνονται και πάλι όλα όσα είχε μέχρι τώρα επιτύχει ο ΠΟΕ στον τομέα της ευημερίας.
<P>
Βέβαια, είναι καλό που η υπουργική διάσκεψη του ΠΟΕ επιβεβαίωσε, εν όψει της ανασφάλειας των διεθνών πρωταγωνιστών της οικονομίας εξ αιτίας της ασιατικής κρίσης, την εμμονή στην πορεία της πολυμερούς ελευθέρωσης του παγκοσμίου εμπορίου. Όμως αυτή η ελευθέρωση δεν αποτελεί αυταξία. Πρέπει να φέρνει πλεονεκτήματα για όλους, όπως απαιτεί και η δήλωση των υπουργών. Αυτό δυστυχώς δεν ισχύει ακόμη χωρίς περιορισμούς, γιατί οι υποσχέσεις που δόθηκαν στην σύνοδο κορυφής της Σιγκαπούρης και αργότερα, στη συνάντηση υψηλού επιπέδου στη Γενεύη το 1997, για τη διευκόλυνση της πρόσβασης στην αγορά των λιγότερο ανεπτυγμένων χωρών πρέπει επιτέλους να υλοποιηθούν από όλα τα μέλη του ΠΟΕ. Η ΕΕ με την εναρμόνιση των προϋποθέσεων πρόσβασης στην αγορά και για εκείνες τις λιγότερο ανεπτυγμένες χώρες που δεν είναι χώρες ΑΚΕ έκανε ένα βήμα προς τη σωστή κατεύθυνση.
<P>
Όμως και οι λιγότερο ανεπτυγμένες χώρες πρέπει, φυσικά, να είναι ενεργές και να προωθούν από την πλευρά τους την βαθμιαία ένταξή τους στην παγκόσμια αγορά και την ανάπτυξη στο εσωτερικό τους μέσω της οικονομικής διαφοροποίησης. Αυτό όμως απαιτεί σε μερικές περιπτώσεις και μια αλλαγή τρόπου σκέψης της τοπικής ηγετικής τάξης, αυτό πρέπει να το πούμε μια φορά ξεκάθαρα. Σήμερα, το ισοζύγιο πληρωμών πολλών αναπτυσσομένων χωρών δεν βαρύνεται μόνο από το χρέος που αναφέρθηκε στη δήλωση των υπουργών, αλλά και από άλλους παράγοντες όπως π.χ. η εμμονή σε παραδοσιακές εισαγωγές ενέργειας.
<P>
Επομένως πρέπει να ενισχύσουμε για παράδειγμα και την γνήσια συνεργασία μεταξύ ΕΕ και αναπτυσσομένων χωρών στον ενεργειακό τομέα, για να δώσουμε στις αναπτυσσόμενες, αλλά και στις τρίτες χώρες την ευκαιρία να αναπτύξουν δικές τους εναλλακτικές ως προς την απόκτηση ενεργείας με δική τους πρωτοβουλία. Απόψε θα συζητηθεί αυτό διεξοδικά σε ένα διαφορετικό πλαίσιο.
<P>
Θα ήθελα να χρησιμοποιήσω την παρούσα έκθεση στο σύνολό της ως αφορμή για να επισημάνω ότι οι απόψεις του Ευρωπαϊκού Κοινοβουλίου θα πρέπει να εκφραστούν με περισσότερη ευκρίνεια, προκειμένου να παρακολουθούν περισσότερο κριτικά την κυβερνητική συνεργασία ειδικά στον τομέα αυτόν, πράγμα επίσης πολύ σημαντικό για την πολιτική για την απασχόληση. Έχω την εντύπωση ότι ο τομέας αυτός παραμένει σε εθνικό επίπεδο υπερβολικά στη σκιά των ενδοπολιτικών συζητήσεων.
<P>
Sir Leon Brittan, εκτιμούμε πολύ το ότι πάντα υπήρξατε προσωπικά διατεθειμένος να δώσετε αναφορά στην Επιτροπή Εξωτερικών Οικονομικών Σχέσεων για τις επίκαιρες εξελίξεις στον ΠΟΕ. Όμως αυτό που χρειαζόμαστε είναι μία τυπική συμμετοχή του Κοινοβουλίου σε θέματα ΠΟΕ, ιδιαίτερα γραπτές ετήσιες εκθέσεις για τις δραστηριότητες της Επιτροπής στον τομέα αυτόν. Θα είμαστε πολύ ευγνώμονες για κάτι τέτοιο.

<SPEAKER ID=301 LANGUAGE="DE" NAME="Kittelmann">
Κύριε Πρόεδρε, πρώτα θέλω να σας καλημερίσω φιλικά, μολονότι είναι αργά. Sir Leon, χαίρομαι που επωφεληθήκατε της ευκαιρίας για μια δήλωση, χωρίς να μπορούμε εξ αιτίας του περιορισμένου χρόνου να απαντήσουμε ή ν' αναφερθούμε σ' αυτήν. Χαίρομαι που εκτιμάται η εργασία του Ευρωπαϊκού Κοινοβουλίου και το ψήφισμα, και χαίρομαι για την ευχαριστία για την παρουσία μας στην Γενεύη. Σας διαβεβαιώ ότι θα εξακολουθήσουμε να ενισχύουμε την συνεργασία και ότι είμαστε ευγνώμονες για την στενή συνεργασία.
<P>
Αυτός ο γύρος στη Γενεύη είχε φυσικά στην αρχή περισσότερο ως σκοπό τον εορτασμό και τις διακηρύξεις, γιατί 50 χρόνια GATT ήταν μια αιτία εορτασμών. Ήταν μια ανασκόπηση μιας επιτυχούς εποχής. Πρέπει να φέρει κανείς στον νου του όσα επιτύχαμε, ώστε να φανεί η κριτική των όσων έμειναν ακόμη να γίνουν στις σωστές τις διαστάσεις.
<P>
Εμείς ως Ευρωπαϊκό Κοινοβούλιο θα μπορούσαμε να περιμένουμε περισσότερα, να έχουμε καλέσει την Επιτροπή και το Συμβούλιο να μην αφήσουν την προτεραιότητα μόνο στις ΗΠΑ. Όμως γνωρίζουμε επίσης ότι η κριτική του Ευρωπαϊκού Κοινοβουλίου στο γεγονός ότι δεν έχουν ακόμη επιτευχθεί τόσο πολλά στο εμπόριο, στο περιβάλλον και στα κοινωνικά πρότυπα οφείλεται κυρίως στο ότι εκείνες που για ευνόητους λόγους διστάζουν στο συγκεκριμένο ζήτημα είναι ακριβώς οι αναπτυσσόμενες χώρες. Θα έπρεπε επίσης να είμαστε προσεκτικοί και να μην υπερεπιβαρύνουμε τους εαυτούς μας με τα αιτήματά μας, ώστε αυτά που όλοι θέλουμε να είναι αξιόπιστα.
<P>
Ο προηγούμενος ομιλητής είπε ότι περιμένει λίγο περισσότερα αιτήματα από το Ευρωπαϊκό Κοινοβούλιο. Αντίθετα, εγώ θα έλεγα ότι ως προς τις αποφάσεις, την ακρόαση και πολλά άλλα που κάναμε, συχνά οι προσδοκίες μας ξεπερνούσαν αυτά που μπορούσαν να γίνουν την συγκεκριμένη στιγμή. Ίσως όμως κι αυτό να είναι σωστό.
<P>
Sir Leon, χαίρομαι που έχουμε μπροστά μας έναν γύρο στην Νέα Υόρκη, για τον οποίο η Επιτροπή πιστεύει ότι θα είναι μεγάλος. Δεν πρέπει να θέσει περιορισμούς στον εαυτό της. Πρέπει να φροντίσει να τεθούν όλα τα ζητήματα επί τάπητος. Με μια τέτοια πολιτική, κύριε Επίτροπε, θα έχετε την υποστήριξη του Ευρωπαϊκού Κοινοβουλίου.

<SPEAKER ID=302 LANGUAGE="DE" NAME="Kreissl-Dφrfler">
Κύριε Πρόεδρε, η σύνοδος υπουργών του ΠΟΕ στη Γενεύη δεν ήταν και κανένα θαυμάσιο επίτευγμα! Ακόμη και ο εξ επαγγέλματος αισιόδοξος Sir Leon Brittan δεν μπόρεσε να της αποδώσει άλλο χαρακτηρισμό από το "σχετική επιτυχία». Η μετέπειτα ανταπόκριση του Τύπου ήταν ακόμη σαφέστερη. Οι εκδηλώσεις της Γενεύης κατόπιν έδειξαν ότι πενήντα χρόνια μετά την εγκαθίδρυση του συστήματος GATT δεν υπάρχει κανένας λόγος για να γιορτάζουμε. Γιατί οι παγκόσμιες ανισότητες έχουν γίνει μεγαλύτερες. Οι φτωχές χώρες έχουν γίνει φτωχότερες, το περιβάλλον σε πολλά μέρη του κόσμου βρίσκεται εμπρός σε άμεση κατάρρευση, επιτεύγματα του εργασιακού δικαίου καταργούνται.
<P>
Αντί να συνεχίζεται η ελευθέρωση, θα έπρεπε πρώτα πρώτα να γίνει αξιολόγηση των χρόνων που πέρασαν. Τί πήγε στραβά και οι αναπτυσσόμενες χώρες χάνουν ακόμη περισσότερο μέρος της συμμετοχής τους στο εμπόριο; Τί ρυθμίστηκε λανθασμένα και οι ομάδες εργασίας του Οργάνου Διευθέτησης Διαφορών του ΠΟΕ αποφασίζουν τακτικά σε βάρος του περιβάλλοντος και των ανθρώπων; Δεν χρειαζόμαστε ελευθέρωση του εμπορίου βιοτεχνολογικά τροποποιημένων τροφίμων, παρά έναν μηχανισμό που θα μας προφυλάσσει απ' αυτά! Χρειαζόμαστε τροποποίηση του καταστατικού του ΠΟΕ! Δεν επιτρέπεται η εν λόγω ομάδα να συνεχίζει να εγκρίνει την εμπορία προϊόντων παραγομένων υπό συνθήκες βλαβερές για την υγεία. Συγκεκριμένα, Sir Leon Brittan, είσαστε διατεθειμένος να ταχθείτε υπέρ της τροποποίησης του άρθρου 20 της GATT;
<P>
Πολύ ουσιαστικό είναι ένα πράγμα ακόμη: χρειαζόμαστε διαφάνεια! Η ΕΕ απαιτεί από τις τριτοκοσμικές χώρες good government πριν τους παράσχει αναπτυξιακή βοήθεια. Good government ζητάμε κι εμείς από τον ΠΟΕ. Και κάτι πολύ σημαντικό - αυτό ισχύει και για την ελληνική κυβέρνηση: good government ζητάμε και από τις δικές μας κυβερνήσεις πριν εισέλθουμε σε έναν νέο γύρο διαπραγματεύσεων!

<SPEAKER ID=303 LANGUAGE="EN" NAME="Newens">
Κύριε Πρόεδρε, υποστηρίζεται πάντα ότι η αύξηση του διεθνούς εμπορίου, που επήλθε από την άρση των εμποδίων σε αυτόν τον τομέα, είναι ένα μέσο για την επίτευξη μεγαλύτερης ευημερίας και υψηλότερων επιπέδων διαβίωσης για όλους. Οι κανόνες εργασίας θα πρέπει, συνεπώς, να είναι το μέλημά μας. Επιθυμώ να παρακινήσω θερμά τον ΠΟΕ να συνεργαστεί πλήρως με τη Διεθνή Οργάνωση Εργασίας, για να διασφαλίσει ότι οι κύριοι κανόνες εργασίας θα τηρούνται, σύμφωνα με τη σύσταση που περιλαμβάνεται στην τελική δήλωση της Συνόδου Κορυφής της Σιγκαπούρης το 1996. Οι αναπτυσσόμενες χώρες πρέπει να εφαρμόσουν τη Σύμβαση της ΔΟΕ για να επιτύχουν ένα ουδέτερο πεδίο και να συνεχίσουν τον αγώνα για την καταπολέμηση της παγκόσμιας φτώχειας.
<P>
Το δεύτερο θέμα που θα ήθελα να θίξω είναι αυτό που αφορά την Κούβα και τον νόμο Helms-Burton. Πιστεύω, παρά τις διαβεβαιώσεις του Επιτρόπου, ότι ήταν λάθος για την Ευρωπαϊκή Ένωση να συμφωνήσει στη διάλυση της επιτροπής του ΠΟΕ, η οποία δημιουργήθηκε για να αντιμετωπίσει τις αντιρρήσεις σχετικά με τον νόμο HelmsBurton, σε αντάλλαγμα με τη συμφωνία της 18ης Μαΐου μεταξύ της Ευρωπαϊκής Ένωσης και των ΗΠΑ, καθώς φαίνεται ότι δέχεται ένα στοιχείο από την ισχύ ετεροδικίας του αμερικανικού νόμου. Απ' ό, τι καταλαβαίνω, με την προϋπόθεση ότι θα υπάρξει άρση των τίτλων 3 και 4 του νόμου Helms-Burton, η Ευρωπαϊκή Ένωση θα συνεργαστεί για την κατάρτιση ενός καταλόγου των υποτιθέμενων απαλλοτριωμένων περιουσιών, θα αρνηθεί τη δημόσια υποστήριξη και θα αποθαρρύνει τις επενδύσεις σε τέτοιου είδους περιουσίες στο μέλλον από τα κράτη μέλη ή τους πολίτες της. Φαίνεται απίθανο, παρά την αισιοδοξία του Επιτρόπου, ότι το αμερικανικό Κογκρέσο θα συμφωνήσει να άρει τους τίτλους 3 και 4 χωρίς καμία αλλαγή του πολιτικού ελέγχου, αν λάβει κανείς υπόψη τις δηλώσεις του Jesse Helms.
<P>
Χαιρετίζω τη δήλωση του Επιτρόπου ότι θα επιστρέψουμε στην επιτροπή του ΠΟΕ, αν χρειαστεί. Αν, εντούτοις, υπήρχε συμφωνία σχετικά με την άρση, θα ήταν πράγματι συμβατό με τις αρχές του ΠΟΕ να αποδεχθεί η Ευρωπαϊκή Ένωση την ιδέα να αρνηθεί τη δημόσια υποστήριξη προς τις επενδύσεις στην Κούβα και να αποθαρρύνει τις εταιρείες από την πραγματοποίηση επενδύσεων; Μία συμφωνία για αυτόν τον σκοπό θα αγνοούσε, άραγε, τις συμφωνίες μεταξύ της Κούβας και μεμονωμένων κρατών μελών της Ευρωπαϊκής Ένωσης και θα κατακυρωνόταν στο Ευρωπαϊκό Δικαστήριο; Δεν λαμβάνεται καθόλου υπόψη το γεγονός ότι, αντίθετα με άλλα κράτη, οι Ηνωμένες Πολιτείες δεν προσπάθησαν να καταλήξουν σε μία συμφωνία για την αποζημίωση των περιουσιών που εθνικοποιήθηκαν; Και γιατί θα πρέπει η Ευρωπαϊκή Ένωση να συμφωνήσει, κάτω από αυτές τις συνθήκες, να τηρήσει μία συμφωνία η οποία μέχρι τώρα, καθώς αποδέχεται την ιδέα να μην υποστηριχθούν οι επενδύσεις σε απαλλοτριωμένες περιουσίες, συμφωνεί με ένα στοιχείο του νόμου Helms-Burton;
<P>
Ενεργώντας έτσι ώστε να διασφαλιστεί ένα είδος διακανονισμού εκτός δικαστηρίου, φαίνεται ότι η Ευρωπαϊκή Ένωση έκανε υποχωρήσεις που δεν συνάδουν με την αρχή του ΠΟΕ. Θα ήμουν ευγνώμων αν ο Επίτροπος μπορούσε να σχολιάσει αυτά τα θέματα και να αποσαφηνίσει την κατάσταση, ιδιαίτερα εκείνη που αφορά το εμπόριο με την Κούβα.

<SPEAKER ID=304 LANGUAGE="IT" NAME="Castellina">
Κύριε Πρόεδρε, κύριε Επίτροπε, δεν θέλω σίγουρα, αυτήν την ώρα, να ανοίξω μία συζήτηση για το μέλλον του Παγκόσμιου Οργανισμού Εμπορίου, αλλά θα ήθελα να καταγραφεί στα πρακτικά και η άποψή μου, που δεν είναι μία ενθουσιώδης άποψη σχετικά με την εν λόγω διάσκεψη και το ρόλο που διαδραματίζει αυτός ο οργανισμός. Υπήρχε η φιλοδοξία ότι η ελευθέρωση των συναλλαγών, ξεπερνώντας τις ζημιές που προκλήθηκαν από τους προπολεμικούς προστατευτισμούς, θα έφερνε ευημερία και απασχόληση. Όχι τυχαία - θυμάμαι πάντα αυτό το γεγονός, γιατί μου φαίνεται σημαντικό - η πρώτη διάσκεψη στην Αβάνα είχε τον τίτλο "Εμπόριο και απασχόληση»: η απασχόληση ήταν ένας από τους στόχους. Τα πράγματα δεν εξελίχθηκαν κατ' αυτόν τον τρόπο. Εκείνη η Χάρτα της Αβάνας δεν τέθηκε ποτέ σε ισχύ, γιατί τα Ηνωμένα Έθνη δεν την κύρωσαν ποτέ, και όλες οι ρυθμίσεις που είχαν προβλεφθεί για να συνοδεύσουν την ελευθέρωση των συναλλαγών με τα αναγκαία για την ανάπτυξη μέτρα, δεν εγκρίθηκαν ποτέ. Σήμερα δεν μας μένει παρά η ελεύθερη συναλλαγή που προκάλεσε, και στη Γενεύη, σοβαρές εντάσεις. Αρκεί να σκεφτούμε, για παράδειγμα, τη δυσφορία που διακατέχει την Διάσκεψη των Ηνωμένων Εθνών για το Εμπόριο και την Ανάπτυξη.
<P>
Η ελευθέρωση των συναλλαγών δεν δημιουργεί ελεύθερες αγορές, αλλά συχνά οξύνει τις ανισότητες, γιατί δίνει στους πιο ισχυρούς μεγαλύτερη ελευθερία να ασκήσουν την κυριαρχία τους. Πιστεύω ότι θα πρέπει να σκεφτούμε αρκετά καλά αυτά τα πράγματα, πριν ξεκινήσει ο Γύρος της τρίτης χιλιετίας.
<P>
Μία τελευταία παρατήρηση σχετικά με το ζήτημα του νόμου Helms-Burton για τον οποίον, κύριε Επίτροπε, μιλήσαμε πολλές φορές. Δεν ξέρω εάν οι Αμερικάνοι θα επιτύχουν ή όχι να τηρήσουν τις δεσμεύσεις που έχουν αναλάβει· έχω τις αμφιβολίες μου. Ήδη μου φαίνεται ότι οι Ευρωπαίοι αποδέχτηκαν τη δέσμευση να μην επενδύσουν στις κρατικοποιημένες ιδιοκτησίες στην Κούβα - που είναι σχεδόν όλες, δηλαδή - δέσμευση την οποία θεωρώ σοβαρή. Εσείς ο ίδιος, κύριε Επίτροπε, ακούσατε, όπως και εγώ, στη Γενεύη, τον Πρόεδρο της Βραζιλίας, Cardoso, να παραπονιέται γιατί οι μη ευρωπαϊκές χώρες αποκλείστηκαν, φυσικά, από κάθε συμφωνία. Δεν μου φαίνεται ωραίο η Ευρώπη να επιτελεί έναν παγκόσμιο ρόλο, προστατεύοντας τις επιχειρήσεις της και αδιαφορώντας για αυτό που συμβαίνει στις επιχειρήσεις του υπόλοιπου κόσμου, οι οποίες έχουν μικρότερη συμβατική ισχύ από εμάς.

<SPEAKER ID=305 NAME="Brittan, Sir Leon">
Κύριε Πρόεδρε, πρώτα από όλα, όπως ανέφερε ο κ. Elchlepp, είναι αλήθεια ότι δεν επιλύθηκαν όλα τα ζητήματα στη διάσκεψη. Δεν υπήρχε τέτοια πιθανότητα ή πρόθεση: η διάσκεψη είχε ως σκοπό να παράσχει ένα σχέδιο και μία κατευθυντήρια γραμμή για το μέλλον και να εντοπίσει τα προβλήματα, και αυτό έκανε. Πολλά από τα θέματα που ανέφερε ο κ. Elchlepp θα πρέπει να τα επεξεργαστούμε στην πορεία. Εκτιμώ πολύ αυτό που είπε σχετικά με τη σθεναρή στάση της Ευρωπαϊκής Ένωσης για τις λιγότερο ανεπτυγμένες χώρες. Θα συνεχίσουμε να ασκούμε πίεση προς αυτή την κατεύθυνση. Συμφωνώ με αυτό που είπε σχετικά με τη συνεργασία στον τομέα της ενέργειας.
<P>
Αυτό που είπε ο κ. Kittelmann για τις αναπτυσσόμενες χώρες είναι επίσης πολύ σημαντικό. Είναι πολύ σημαντικό για όσους από εμάς έχουμε στενούς δεσμούς με τις αναπτυσσόμενες χώρες, να τους πείσουμε ότι είναι προς όφελός τους να συμβάλουν στις συζητήσεις για θέματα όπως το εμπόριο και το περιβάλλον· να τους εξηγήσουμε ότι δεν έχουμε πρόθεση προστατευτισμού προς αυτήν την κατεύθυνση και ότι καταλαβαίνουμε τι αισθάνονται, όταν τους ζητούμε να κάνουν αυτό που εμείς μπορούμε, αλλά που αισθάνονται ότι αυτοί δεν μπορούν να κάνουν. Πρέπει να προσπαθήσουμε να αρχίσουμε έναν εποικοδομητικό διάλογο σχετικά με αυτό το θέμα.
<P>
Δεν συμφωνώ, φυσικά, με το θεμελιώδες αξίωμα του κ. Kreissl-Dφrfler. Όσον αφορά, όμως, στο άρθρο 20, νομίζω ότι η πιθανότητα να υπάρξει περαιτέρω ερμηνεία επ' αυτού - αν όχι μία τροπολογία - είναι ένα πολύ ουσιαστικό θέμα, που χρειάζεται να συζητηθεί σε μία συνεδρίαση υψηλού επιπέδου, που θα αφορά το εμπόριο και το περιβάλλον - αν πραγματοποιηθεί, όπως το ελπίζω.
<P>
Βεβαίως, συμφωνώ με τον κ. Newens ότι πρέπει να υπάρξει συνεργασία μεταξύ της ΔΟΕ και του ΠΟΕ, όπως συμφωνήθηκε στη Σιγκαπούρη. Σε ό, τι αφορά, όμως, το νόμο Helms-Burton, δεν έχει συμφωνηθεί απολύτως τίποτα που να μην είναι συμβατό με τον ΠΟΕ, ο οποίος, όπως ανέφερα και στις αρχικές μου παρατηρήσεις, υποστηρίζει με θετικό τρόπο το σύστημα, το οποίο δεν έχει ως σκοπό να παραπέμψει τα θέματα ενώπιον της δικαιοσύνης μέχρις εσχάτων και να εγείρει ζητήματα, αλλά να ενθαρρύνει τα μέρη να διευθετήσουν τις διαφορές τους. Βέβαια, αν διευθετηθούν οι διαφορές αυτές, κανείς δεν παίρνει ό, τι θέλει. Αλλά έχουμε ξεκαθαρίσει, πρώτα από όλα, ότι, αν οι Ηνωμένες Πολιτείες είναι ανίκανες να τηρήσουν τις δεσμεύσεις τους, έχουμε το δικαίωμα να επανέλθουμε στον ΠΟΕ· και δεύτερον, δεν αληθεύει, όπως είπε η κ. Castellina, ότι έχουμε δεσμευτεί να μην επενδύσουμε στην Κούβα. Δεν συμβαίνει κάτι τέτοιο! Δεν υπάρχει κανενός είδους περιορισμός για τις επενδύσεις στην Κούβα: υπάρχει μόνο μία δήλωση ότι, στην περίπτωση που οι Αμερικανοί συμμορφωθούν με τη Συμφωνία, δεν θα δώσουμε πλήρη δημόσια υποστήριξη για τις επενδύσεις, αλλά μόνο για τις νέες επενδύσεις σε περιουσίες που θεωρούμε ότι απαλλοτριώθηκαν κατά παράβαση του διεθνούς δικαίου. Αυτό είναι κάτι που θα πρέπει να καθορίζεται κατά περίπτωση.

<SPEAKER ID=306 NAME="Πρόεδρος">
Επί του θέματος αυτού, έχω λάβει την πρόταση ψηφίσματος Β4-0666/98, εξ ονόματος της Επιτροπής Εξωτερικών Οικονομικών Σχέσεων, σύμφωνα με το άρθρο 40, παράγραφος 5 του Κανονισμού.
<P>
Η ψηφοφορία θα διεξαχθεί την Πέμπτη, στις 12.00.
<P>
(Η συνεδρίαση λήγει στις 00.35.)

