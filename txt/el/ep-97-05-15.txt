<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα Συνοπτικά Πρακτικά της προηγουμένης συνεδριάσεως έχουν διανεμηθεί.
<P>
Υπάρχουν παρατηρήσεις;

<SPEAKER ID=2 LANGUAGE="EN" NAME="Titley">
Κύριε Πρόεδρε, αναφέρομαι στη σελίδα 11, θέμα 7 των Συνοπτικών Πρακτικών - στη συζήτηση για την έκθεσή μου. Επιθυμώ να κάνω μια προσωπική δήλωση εν συνεχεία της ομιλίας της κ. McKenna η οποία είπε: »Γνωρίζω ότι ο κ. Titley είναι εκπρόσωπος ομάδος οργανωμένων συμφερόντων που θα αποκαλούσα εμπόρους θανάτου». Ως δραματική δήλωση είναι ισάξια των καλυτέρων παραδόσεων της ιρλανδικής λογοτεχνίας αλλά ως δήλωση γεγονότος είναι εξ ολοκλήρου αναληθής. Δεν είναι προς το συμφέρον του Σώματος, ειδικότερα όταν συζητάμε την έκθεση Ford για τους εκπροσώπους ομάδων οργανωμένων συμφερόντων, να εκτοξεύονται κατηγορίες αυτής της μορφής από Μέλος του Σώματος.
<P>
Μπορώ να διαβεβαιώσω το Σώμα ότι δεν εκπροσωπώ κανένα οργανωμένο συμφέρον και, όσον αφορά τους εμπόρους του θανάτου, δεν συναντάμε πολλούς από αυτούς στην αγορά του Μπόλτον, και έτσι δεν είμαι βέβαιος τι εννοεί. Είπε επίσης ότι με την έκθεσή μου υποστηρίζω πως οι ευρωπαίοι φορολογούμενοι θα πρέπει να συμβάλουν στη βιομηχανία όπλων. Στην έκθεσή μου δεν υπάρχει κανείς τέτοιος ισχυρισμός. Αυτό το διαδίδει μόνο ένα φυλλάδιο των Πρασίνων που διανέμεται ευρέως και το οποίο, εάν ήταν στο Ηνωμένο Βασίλειο, θα θεωρείτο δυσφημιστικό. Επομένως, θέλω να κάνω σαφές ότι οι δηλώσεις αυτές είναι εξ ολοκλήρου αναληθείς.

<SPEAKER ID=3 LANGUAGE="ES" NAME="Colino Salamanca">
Κύριε Πρόεδρε, οφείλω να κάνω μια δήλωση διότι χθες σημειώθηκαν, στη Νότια Γαλλία, επιθέσεις και καταστροφές οπωροκηπευτικών εμπορευμάτων, κυρίως ισπανικών. Θα ήθελα να καταδικάσω αυτές τις επιθέσεις και επιπλέον, να ζητήσω από τις κοινοτικές αρχές να υπενθυμίσουν στις γαλλικές αρχές την αναγκαιότητα να διασφαλίζουν την ελεύθερη διαμετακόμιση και την ελεύθερη κυκλοφορία των εμπορευμάτων.

<SPEAKER ID=4 NAME="Πρόεδρος">
Παριστάμεθα δυστυχώς μάρτυρες παρομοίων επιθέσεων από καιρό σε καιρό σε διάφορες χώρες της Κοινότητας τα τελευταία χρόνια και νομίζω ότι θα πρέπει όλοι να συμμερισθούμε την διαμαρτυρία σας και να καταδικάζουμε αυτές τις επιθέσεις κάθε φορά, γιατί πρέπει πράγματι οι εθνικές αρχές να προστατεύουν την ελεύθερη κυκλοφορία των εργατών άλλων ευρωπαϊκών χωρών που μετέχουν στην Ευρωπαϊκή 'Ενωση.
<P>
(Το Σώμα εγκρίνει τα Συνοπτικά Πρακτικά)

<CHAPTER ID=2>
Πυρηνικές βιομηχανίες
<SPEAKER ID=5 NAME="Πρόεδρος">
Η ημερήσια διάταξη προβλέπει την συζήτηση της έκθεσης του κ. Soulier (A4-0131/97), εξ ονόματος της Επιτροπής 'Ερευνας, Τεχνολογικής Ανάπτυξης και Ενέργειας, για την Ανακοίνωση της Επιτροπής σχετικά με τις πυρηνικές βιομηχανίες στην Ευρωπαϊκή 'Ενωση (Ενδεικτικό Πυρηνικό Πρόγραμμα κατά την έννοια του άρθρου 40 της Συνθήκης ΕΥΡΑΤΟΜ) (COM(96)0339 - C4-0532/96).

<SPEAKER ID=6 NAME="Soulier">
Κύριε Πρόεδρε, αγαπητοί μου συνάδελφοι, θα επιθυμούσα καταρχή να επισημάνω ότι αυτή η συζήτηση είναι μία πρεμιέρα. Πράγματι, η Επιτροπή δεν ήταν υποχρεωμένη, από τις διατάξεις του άρθρου 40 της συνθήκης EURATOM, να ζητήσει τη γνώμη του Κοινοβουλίου. Ωστόσο, το έπραξε.
<P>
Θα ήθελα, πέρα από την φυσική σας κομψότητα, κύριε Επίτροπε, και την καλή συμπεριφορά που επιδεικνύεται προς το Κοινοβούλιο, να σας πώ ότι είχατε δίκιο. 'Οσον αφορά τα ενεργειακά προβλήματα, χρειαζόμαστε, και οι μεν και οι δε, τη στήριξη της κοινής γνώμης. Είναι εντελώς αξιοσημείωτο το γεγονός ότι στην Ευρώπη, στη διάρκεια των τελευταίων σαράντα ετών, οι πολιτικές σχετικά με την πυρηνική ενέργεια αναπτύχθηκαν από μικρές ομάδες ανθρώπων: επιστήμονες, πολιτικοί, βιομήχανοι, αλλά χωρίς πραγματική συμμετοχή, εκ των προτέρων, της κοινής γνώμης, κυρίως μέσω των εθνικών τους αντιπροσωπειών. Είναι λοιπόν θετικό το γεγονός ότι ένα θεσμικό όργανο όπως το δικό μας εκφράζει την άποψή του για την ενεργειακή πολιτική, τόσο στο επίπεδο των κρατών μελών όσο και στο σύνολο της Ευρωπαϊκής 'Ενωσης.
<P>
Η δεύτερη παρατήρηση που θα ήθελα να κάνω είναι ότι, όντως, από την υπογραφή της συνθήκης EURATOM άλλαξαν οι γεωπολιτικές συνθήκες καθώς και η οικονομική ευημερία των τριάντα χρόνων που κύλησαν μεταξύ 1950 και 1980. Το ζήτημα της ενεργειακής ανεξαρτησίας της Ευρωπαϊκής 'Ενωσης έχει καταστεί κεφαλαιώδες. Ο κόσμος, αντίθετα από όσα πιστεύαμε το 1989, συνεχίζει να γνωρίζει αναταραχές, και το μεγαλύτερο τμήμα των πόρων τους οποίους διαθέτουν τα κράτη μέλη, κυρίως σε πετρέλαιο και φυσικό αέριο, προέρχεται από ευαίσθητες περιοχές. 'Εχουμε αναλογισθεί, και η κοινή γώμη επίσης έχει αναλογισθεί, σε ποια κατάσταση θα βρισκόμασταν εάν, για κάποια διάστημα, δεν είχαμε δυνατότητα πρόσβασης στη Ρωσία, την Εγγύς Ανατολή, τη Βόρεια Αφρική; Και ο πόλεμος του Κόλπου έδειξε ότι οι δυτικές χώρες δεν άργησαν να επέμβουν, διότι η απειλή δεν ήταν υποθετική. Κατά συνέπεια, πρέπει να μετρήσουμε με αυτό το μέτρο το ενδιαφέρον μιας πυρηνικής βιομηχανικής πολιτικής.
<P>
Εξέτασα, στην έκθεσή μου, την αποτελεσματικότητα καθώς και τους κινδύνους της, και πιστεύω ότι συνέταξα μία μετριοπαθή και ρεαλιστική έκθεση.
<P>
Μετριοπαθή, διότι πρέπει να είμασθε ταπεινοί. Ποιες θα είναι οι τεχνολογικές καινοτομίες σε μερικά χρόνια; Πώς να κρίνουμε τον τάδε ή τον δείνα τύπο νέου αντιδραστήρα, χωρίς να κατέχουμε εμπεριστατωμένες επιστημονικές γνώσεις; Πρέπει, φυσικά, να εμπιστευθούμε τους ειδικούς, με τους οποίους πρέπει να συζητήσουμε τα συμπεράσματα των εργασιών τους.
<P>
Ως προς αυτό το θέμα, θα ήθελα να πώ ότι αντιτίθεμαι με την πλειονότητα των τροπολογιών που κατατέθηκαν από την κ. McNally, για δύο λόγους. Ο πρώτος είναι ότι η κ. McNally αντιφάσκει με την ίδια της την τροπολογία όταν αναγνωρίζει, στα κράτη μέλη, το κυρίαρχο δικαίωμα να αποφασίζουν υπέρ ή κατά της πυρηνικής ενέργειας και ότι η επιλογή τους πρέπει να γίνεται σεβαστή. Στις τροπολογίες που κατατέθηκαν για την ολομέλεια, η κ. McNally επιθυμεί να επεκτείνει σε όλα τα κράτη μέλη την απαγόρευση, στο μέλλον, της πυρηνικής ενέργειας. Αυτό δεν συμφωνεί με την αρχική σκέψη. Κυρίως, όμως, θα ήθελα να της πώ ότι δεν είναι δυνατό να μη λαμβάνονται υπόψη οι επιστημονικές εξελίξεις. Εξαρτόμαστε όλοι από την τεχνική και τεχνολογική πρόοδο και, από αυτή την άποψη, πρέπει να της έχουμε εμπιστοσύνη.
<P>
Θα ήθελα να σταθώ στα ακόλουθα σημεία. Η Ευρώπη είναι εξαρτημένη, για το 60 % και πλέον των ανεφοδιασμών της. Εάν, σήμερα, ή τα προσεχή χρόνια, απαγορευόταν ή καταργούνταν η πυρηνική ενέργεια, θα είμασταν εξαρτημένοι σε ποσοστό άνω του 80 % και θα βρισκόμασταν, μπορώ να πώ, σε μεγάλο κίνδυνο.
<P>
Δεύτερο, και βέβαια είμαστε όλοι οπαδοί των ανανεώσιμων ενεργειών! 'Eχουν όμως τελειοποιηθεί επαρκώς σήμερα ώστε να επιτρέπουν μία αντικατάσταση των όσων αντλούμε από την ενέργεια πυρηνικής προέλευσης; Η απάντηση δεν δημιουργεί καμία αμφιβολία, είναι αρνητική.
<P>
Τρίτη παρατήρηση: αυτή η βιομηχανία, στην εποχή που διερχόμαστε, απασχολεί άμεσα ή έμμεσα 400.000 άτομα στην Ευρώπη. Δεν μπορούμε να την καταργήσουμε με μία τροπολογία!
<P>
Τέλος, η βιομηχανική φύση απεχθάνεται το κενό! Πιστεύω ότι μπορώ να πώ, δίχως να στοιχηματίσω, ότι εάν καταργούσαμε τις ευρωπαϊκές πυρηνικές βιομηχανίες, οι Ηνωμένες Πολιτείες και η Ιαπωνία οι οποίες, αντίθετα από εσάς, κύριε Επίτροπε, δεν θα μας ρωτούσαν, θα ερχόταν να μας αντικαταστήσουν, είτε στην Ευρώπη είτε σε άλλες ηπείρους.
<P>
Και έπειτα, για να τερματίσω πριν από ένα πολύ σύντομο επίλογο, έχουμε επίσης, σ'αυτό τον τομέα, ένα καθήκον αλληλεγγύης και, χωρίς κυνισμό, υστερόβουλο, έναντι των χωρών της Ανατολικής Ευρώπης: κυρίως της Ουκρανίας και της Ρωσίας. Οι πυρηνικοί τους σταθμοί αξίζουν το ίδιο επίπεδο ασφάλειας με το δικό μας. Και στο θέμα αυτό, εάν φύγουμε θα μας αντικαταστήσουν, ενώ διακυβεύεται η ασφάλειά μας και οφείλουμε να διατηρήσουμε ένα επαρκές τεχνολογικό επίπεδο παρέμβασης.
<P>
Δεν έδωσα ανεπιφύλακτα τη συγκατάθεσή μου στην πολιτική της πυρηνικής ενέργειας. 'Εδωσα την απαραίτητη έμφαση στην αναγκαία συνδρομή της κοινής γνώμης, στο γεγονός ότι πρέπει να αγωνισθούμε κατά της γήρανσης των πυρηνικών σταθμών. Αποτελεί σχεδόν ένα βιολογικό φαινόμενο της κοινωνίας το οποίο πρέπει να αντιμετωπίσουμε. Δεν μπορούμε να τους αφήσουμε σ'αυτή την κατάσταση και πρέπει επίσης να εμπιστευθούμε τις τεχνικές μεθόδους που εφαρμόζονται σήμερα και οι οποίες θα συνεχίσουν μάλλον να προοδεύουν για την εξάλειψη των αποβλήτων. Δεν πρέπει να καταργήσουμε τις πιστώσεις για την έρευνα, όπως ζήτησε η κ. McNally στις τροπολογίες της.
<P>
'Ολοι λένε ότι έχουμε μεγάλες φιλοδοξίες για την Ευρώπη! Τί θα ήταν όμως η Ευρώπη δίχως ενέργεια; Τί θα ήταν η γεωργία δίχως ενέργεια; Σε τί θα χρησίμευε μία εσωτερική αγορά όπου η ενέργεια θα σπάνιζε και η βιομηχανία θα επιβράδυνε τους ρυθμούς της; Σε τί θα χρησίμευε το ενιαίο νόμισμα, εάν είχαμε λιγότερα να αγοράσουμε; Η πλήρης κατάργηση της πυρηνικής αγοράς, σήμερα, αποτελεί μία φαντασίωση πλουσίων και ένα θεωρητικό διαλογισμό για το γίγνεσθαι του ανθρώπου!

<SPEAKER ID=7 NAME="Πρόεδρος">
Κύριε εισηγητά, το Προεδρείο έχει πάντοτε μία κάποια επιείκεια απέναντι στους εισηγητές, ξέρει πόσο δύσκολο είναι μέσα σε λίγο χρόνο να διατυπώσουν τις παρατηρήσεις τους, αλλά θα προτιμούσα να κλείνει η παρέμβαση χωρίς τη δήλωση «τερματίζω». Κερδίζουμε έτσι λίγο χρόνο.

<SPEAKER ID=8 NAME="Dybkjζr">
Κύριε Πρόεδρε, δελεάζομαι να ζητήσω και εγώ την ίδια παράταση του χρόνου ομιλίας που ζήτησε και ο προηγούμενος ομιλητής, αλλά θα προσπαθήσω να τα καταφέρω χωρίς το συμπληρωματικό αυτό χρόνο. Θα ήθελα καταρχάς να συγχαρώ την κ. McNally για τις σημαντικές ενέργειες και προσπάθειές της να πείσει την Επιτροπή Ενέργειας να συμπεριλάβει την πρόταση της Επιτροπής Περιβάλλοντος στην έκθεσή της. Δυστυχώς χωρίς επιτυχία. Θα ήθελα επίσης να την συγχαρώ για την πρόταση που υπέβαλε στην ολομέλεια και η οποία συμφωνεί με το πνεύμα της γνωμοδότησης της Επιτροπής Περιβάλλοντος, ώστε να μπορέσουμε σήμερα να ψηφίσουμε για τις προτάσεις.
<P>
Με εκπλήσσει πράγματι το γεγονός ότι η Επιτροπή Ενέργειας δεν μπόρεσε να εγκρίνει ορισμένες προτάσεις της Επιτροπής Περιβάλλοντος. Και οι δύο αυτές επιτροπές συμφωνούν με την Επιτροπή της ΕΕ ότι η επιλογή των πηγών ενέργειας γίνεται με κυρίαρχο τρόπο από τα μεμονωμένα κράτη και μόνο από αυτά. Επομένως, λογική συνέπεια τούτου είναι ότι η Συνθήκη Euratom δεν μπορεί να έχει τη σημερινή της μορφή. Στόχος της Συνθήκης Euratom είναι βέβαια η προώθηση της ατομικής ενέργειας. Πρέπει συνεπώς να αναθεωρηθεί, ώστε η υγεία και η ασφάλεια να καταστούν βασικοί στόχοι. Πρέπει να διατεθούν πόροι για την αντιμετώπιση των περιβαλλοντικών προβλημάτων που προκύπτουν από τη χρησιμοποίηση της πυρηνικής ενέργειας, συμπεριλαμβανόμενων επίσης των θεμάτων που έχουν σχέση με την ταφή των ραδιενεργών αποβλήτων και των θεμάτων έρευνας κατά την παύση της λειτουργίας πυρηνικών εργοστασίων. Αυτό θα συμφωνεί με τη Συνθήκη του Μάαστριχτ, όχι όμως η προώθηση της ατομικής ενέργειας. Γνωρίζω καλά ότι ο εισηγητής της Επιτροπής Ενέργειας, κ. Soulier, ενδιαφέρεται ιδιαίτερα για την ατομική ενέργεια, αλλά η προώθησή της δεν αποτελεί στόχο της Ένωσης. Αντίθετα, στόχος μας είναι η προώθηση του περιβάλλοντος. Θα ήταν επίσης επιθυμητό να βελτιωθεί το ισχύον χρονοδιάγραμμα δράσεων για τη βελτίωση της ασφάλειας στα πυρηνικά εργοστάσια των χωρών της Κεντρικής και Ανατολικής Ευρώπης, πράγμα που έχει άμεση σημασία για την ασφάλεια στην ΕΕ και συμφωνεί με τους στόχους της Συνθήκης του Μάαστριχτ.
<P>
Το συμπέρασμα είναι ότι πρέπει να καταβληθεί κάθε προσπάθεια για τη βελτίωση του περιβάλλοντος και της ασφάλειας γύρω από τα υφιστάμενα πυρηνικά εργοστάσια, και όχι για την κατασκευή νέων. Εάν οι μεμονωμένες χώρες επιθυμούν οι ίδιες να επενδύσουν σε πυρηνικά εργοστάσια, αυτό είναι δικό τους θέμα. Δεν μπορεί ποτέ να αποτελεί καθήκον της ΕΕ. Οι προσπάθειες της ΕΕ πρέπει να εστιαστούν στην περιβαλλοντική πλευρά του τομέα της ενέργειας, δηλαδή στην εξοικονόμηση ενέργειας, στην αύξηση της αποδοτικότητας, στις ανανεώσιμες πηγές ενέργειας κλπ..

<SPEAKER ID=9 LANGUAGE="EN" NAME="McNally">
Κύριε Πρόεδρε, σας ευχαριστώ κύριε Soulier για την εισαγωγή σας. Προσπαθήσατε πολύ σθεναρά να είστε ρεαλιστής με την έκθεσή σας και αυτό εκτιμάται αλλά θα πρέπει να δεχθείτε και εσείς ότι, συνολικά, η έκθεσή σας είναι μάλλον αισιόδοξη σχετικά με το μέλλον της πυρηνικής ενέργειας στην Ευρώπη.
<P>
Η Συνθήκη της ΕΥΡΑΤΟΜ γίνεται φέτος 40 ετών. Δεν κάναμε πάρτυ για να γιορτάσουμε τα γενέθλιά της αλλά, όπως πολλοί από εμάς, αρχίζει και δείχνει τα σημάδια του χρόνου. Η Συνθήκη συνήφθη και υπεγράφη το 1957 και φέρει όλα τα χαρακτηριστικά της φιλοσοφίας και των ελπίδων του καιρού εκείνου τα οποία δεν ισχύουν πλέον. Τότε ήταν μια νέα τεχνολογία η οποία είχε δημιουργήσει πολλές ελπίδες, ορισμένες από τις οποίες πραγματοποιήθηκαν αλλά οι περισσότερες όχι.
<P>
Η πραγματική απαίτηση από την Ευρωπαϊκή Επιτροπή ήταν να παρουσιάσει ένα έγγραφο το οποίο θα έδειχνε παραγωγή και επενδύσεις σε ένα ενδεικτικό πρόγραμμα. Κατά το παρελθόν κάτι τέτοιο θα έδειχνε μια συνεχή αύξηση στην πυρηνική βιομηχανία. Εάν όμως η Επιτροπή είχε εκπονήσει τώρα αυτό που της ζητήθηκε, θα ήταν το μικρότερο δυνατό έγγραφο με το ελάχιστο περιεχόμενο διότι οι προθέσεις για επενδύσεις στην πυρηνική βιομηχανία της Δυτικής Ευρώπης είναι ουσιαστικά μηδενικές. Αυτό βεβαίως ισχύει και για τη χώρα μου όπως και για τη Γαλλία και τη Γερμανία και όλες τις χώρες.
<P>
Δεν υπάρχουν προθέσεις για την κατασκευή πολλών ακόμη πυρηνικών σταθμών παραγωγής ενέργειας. Γιατί άραγε; Διότι στα χρόνια που μεσολάβησαν από την εποχή των μεγάλων ελπίδων της Συνθήκης της ΕΥΡΑΤΟΜ το κοινό συνειδητοποίησε ότι έπρεπε να καταβάλει ένα κόστος για την πυρηνική ενέργεια. Το κόστος αυτό είναι οι γνώσεις για τη διάθεση των ραδιενεργών αποβλήτων, οι γνώσεις για την προστασία της ασφάλειάς μας - δύο ή περισσότερα δραματικά ατυχήματα στα 40 αυτά χρόνια έχουν κλονίσει την εμπιστοσύνη του κοινού - και οι γνώσεις για την αντιμετώπιση των δαπανών απενεργοποίησης.
<P>
Η οδηγία της απελευθέρωσης της ηλεκτρικής ενέργειας είναι μια από τις κύριες αιτίες για τις οποίες στη Δυτική Ευρώπη δεν πρόκεται να γίνουν επενδύσεις στην πυρηνική ενέργεια. Εάν οι πυρηνικές επιχειρήσεις της Δυτικής Ευρώπης θέλουν να μεταφέρουν τις εμπειρίες τους σε άλλα μέρη του κόσμου, αυτό πρέπει να το κάνουν οι ίδιες και να μη ζητούν την υποστήριξη της Ευρωπαϊκής Ένωσης. Καταδικάζω απολύτως την εγκατάσταση πυρηνικών σταθμών σε χώρες όπου δεν υπάρχει η νοοτροπία και οι προϋποθέσεις για παρόμοιες δυνητικά πολύ επικίνδυνες μορφές ενέργειας.
<P>
Εάν εγκριθεί η παράγραφος 18 του κ. Soulier η οποία λέει «δεν υπάρχει εναλλακτική λύση για την πυρηνική ενέργεια», θα καταψηφίσουμε την έκθεση. Κάποτε είχαμε μία Πρωθυπουργό που είπε «δεν υπάρχει άλλη λύση». Είχε άδικο. Ο κ. Soulier έχει άδικο. Υπάρχει αξιόλογο δυναμικό στην ορθολογική χρήση ενέργειας. Εάν η έρευνα για τις ανανεώσιμες πηγές ενέργειας είχε χρηματοδοτηθεί με τον ίδο ρυθμό όπως χρηματοδοτήθηκε η πυρηνική ενέργεια κατά τα τελευταία 40 χρόνια, σήμερα θα βρισκόμασταν σε πολύ διαφορετική θέση. Για τα επόμενα 15 με 20 χρόνια δεν είμαστε υποχρεωμένοι να αποφασίσουμε για επενδύσεις σε μια νέα μορφή ενέργειας. Εκείνη την εποχή θα υπάρχουν διαθέσιμες πολλές λύσεις. Λυπούμαι, κύριε Επίτροπε, που δεν εκτελέσατε το καθήκον σας. Κατανοώ τον λόγο για τον οποίο δεν μπορέσατε να το κάνετε και ελπίζω ότι η αδυναμία σας να παρουσιάσετε αριθμούς για τις επενδύσεις αποδεικνύει ότι στο μέλλον η πυρηνική ενέργεια δεν θα αποτελεί μια κύρια μορφή ενέργειας σ' αυτή την Ευρωπαϊκή Ένωση.

<SPEAKER ID=10 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, θα ήθελα, κατ' αρχάς, να ευχαριστήσω τον συνάδελφο κύριο Αντρέ Σουλιέ για την θαυμάσια έκθεσή του.
<P>
Αδιαμφισβήτητα η πυρηνική ενέργεια είναι η πιο συμφέρουσα από οικονομική άποψη μορφή ενέργειας. Την στιγμή αυτή το 1/3 περίπου της ηλεκτρικής ενέργειας της Ένωσης παράγεται σε πυρηνικούς σταθμούς. Δεδομένου ότι για την αντικατάσταση της πυρηνικής ενέργειας απαιτείται ιδιαίτερα μεγάλο χρονικό διάστημα, πιστεύω ότι πρέπει να συνεχισθούν οι επενδύσεις στην πυρηνική βιομηχανία και στην έρευνα. Συγχρόνως θα δημιουργηθούν και νέες θέσεις απασχόλησης.
<P>
Σε σύγκριση με τις παραδοσιακές μεθόδους παραγωγής ενέργειας, αυτή της πυρηνικής είναι κατά πολύ φιλικότερη προς το περιβάλλον δεδομένου ότι η μέθοδος αυτή δεν συμβάλλει στην ρύπανση του ατμοσφαιρικού αέρα με διοξείδιο του άνθρακος το οποίο επιταχύνει το φαινόμενο του θερμοκηπίου. Συνεπώς, με τη χρήση της πυρηνικής ενέργειας θα καταστούν πραγματικότητα και τα όρια εκπομπών τα οποία καθορίζονται στη συμφωνία του Ρίο για το περιβάλλον.
<P>
Ευτυχώς στην έκθεση δεν εκφράζονται απόψεις σχετικά με την καταλληλότητα της πυρηνικής ενέργειας και για το εάν αυτή πρέπει να εδραιωθεί ως πηγή ενέργειας. Τα κράτη μέλη οφείλουν να σέβονται τις αποφάσεις των άλλων κρατών μελών. Το βασικότερο είναι να εξασφαλίσουν ένα ικανοποιητικό επίπεδο ασφάλειας για τους πυρηνικούς τους σταθμούς τα κράτη εκείνα τα οποία χρησιμοποιούν την πυρηνική ενέργεια. Με την συνεχή χρήση οι αντιδραστήρες και οι πυρηνικοί σταθμοί φθείρονται. Η φθορά, όμως, αυτή δεν επιτρέπεται να μειώνει την ασφάλειά τους. Όσον αφορά την πυρηνική ασφάλεια, η ΕΕ οφείλει να προσφέρει ενεργά την εμπειρογνωμοσύνη και τεχνογνωσία της προκειμένου να βρεθούν λύσεις για τα προβλήματα που αντιμετωπίζουν στον τομέα της πυρηνικής ασφάλειας τα κράτη τόσο της Κεντροανατολικής Ευρώπης όσο και της ΚΑΚ. Η υποχρέωση, μάλιστα, αυτή αναφέρεται και στον Χάρτη Ενέργειας. Ωστόσο, οι πόροι οι οποίοι θα χρησιμοποιηθούν για την εκπλήρωση της υποχρέωσης αυτής δεν πρέπει να προέρχονται από αυτούς που προορίζονται για άλλες έρευνες στον τομέα της πυρηνικής ενέργειας. Η πυρηνική βιομηχανία πρέπει πάντα να εξετάζεται συνολικά, από την παραγωγή πυρηνικής ενέργειας έως την οριστική εναπόθεση και καταστροφή των πυρηνικών αποβλήτων. Δεδομένου ότι η προσωρινή αποθήκευση των αποβλήτων δεν θεωρείται ασφαλής, πρέπει, οπωσδήποτε, να ληφθούν αποφάσεις σχετικά με την εύρεση χώρων για την οριστική εναπόθεση των ιδιαιτέρως ραδιενεργών αποβλήτων. Ακόμα, πρέπει να συνεχισθούν οι έρευνες που αποβλέπουν στη μείωση της ραδιενέργειας των αποβλήτων και να αυξηθούν οι πόροι που διατίθενται γι' αυτές.

<SPEAKER ID=11 LANGUAGE="IT" NAME="Scapagnini">
Κύριε Πρόεδρε, πριν από όλα θα ήθελα να συγχαρώ τον εισηγητή, κ. Soulier, για την εξαιρετική έκθεση που παρουσιάζει μία πραγματικά ισόρροπη αντίληψη της πυρηνικής βιομηχανίας στην Ευρωπαϊκή Ένωση. Το ενδεικτικό πυρηνικό πρόγραμμα προχωρεί σε βραχυπρόθεσμες προβολές, που λαμβάνουν υπόψη τη νέα οδηγία για την απελευθέρωση της αγοράς του ηλεκτρισμού με τρόπο αρμονικό, πράγμα ιδιαίτερα σημαντικό. Η εκπόνηση του κειμένου της εγγράφεται εξάλλου στο πλαίσιο της Λευκής Βίβλου για την ενεργειακή πολιτική της Ευρωπαϊκής Ένωσης αντιμετωπίζοντας τα κύρια θέματά της: τον ανταγωνισμό, την ασφάλεια, την προμήθεια και την προστασία του περιβάλλοντος μεταφέροντάς τα στο πλαίσιο της πυρηνικής πολιτικής. Πρόκειται συνεπώς για μία έκθεση εξαιρετικά ισόρροπη και στα σημεία αναφοράς της.
<P>
Πιστεύω ότι είναι θεμελιώδους σημασίας η δυνατότητα των κρατών μελών, όπως φυσικά υποδεικνύεται στην έκθεση, να επιλέγουν ελεύθερα ή όχι την πυρηνική ενέργεια, και εγώ, αν και προέρχομαι από μία χώρα που πριν από χρόνια επέλεξε να μην χρησιμοποιήσει την πυρηνική ενέργεια, θεωρώ ότι δεν θα πρέπει να εξαγάγονται βιαστικά αρνητικά συμπεράσματα σχετικά με αυτή την τόσο ιδιαίτερη πηγή ενέργειας, διότι οι διάφορες δραστηριότητες της πυρηνικής βιομηχανίας ενδιαφέρουν σε κάθε περίσταση, άμεσα ή έμμεσα, το σύνολο των κρατών μελών. Είναι ως εκ τούτου σημαντική η γνωμοδότηση του Ευρωπαϊκού Κοινοβουλίου σχετικά με αυτό τον τομέα που ανήκει στη συνθήκη ΕΚΑΧ, και για τις επιπτώσεις που το ζήτημα έχει στην κοινή γνώμη, καλύπτοντας εν μέρει το υπάρχον έλλειμα δημοκρατίας.
<P>
Συμφωνώ με τον κ. Soulier και όταν επιβεβαιώνει την ανάγκη μελέτης με μεγαλύτερο ενδιαφέρον και των άλλων ειδών αντιδραστήρων. Η τεχνολογία προχωρεί ταχύτατα και η γήρανση εγκυημονεί κινδύνους, πράγμα που σημαίνει ότι θα πρέπει να προβεφθούν και νέες λύσεις στην ιατρική και τη φαρμακευτική. Λυπούμεθα διότι αυτή η πλευρά δεν έχει αντιμετωπισθεί με τον κατάλληλο τρόπο από την Επιτροπή.
<P>
Καταλήγοντας, κύριε Πρόεδρε, το ζήτημα της ασφάλειας καθιστά υπεύθυνα όλα τα κράτη έναντι των ευρωπαίων πολιτών, έντούτοις εμείς πιστεύουμε, μαζί με τον κ. Soulier, ότι αυτή η πλευρά του ζητήματος θα πρέπει να ενισχυθεί σημαντικά και να βελτιωθεί και έναντι των χωρών της Κεντρικής Ευρώπης και της ΚΑΚ.

<SPEAKER ID=12 LANGUAGE="NL" NAME="Plooij-Van Gorsel">
Πρόεδρε, συνάδελφοι, Επίτροπε, κατ'αρχάς θα ήθελα να ευχαριστήσω εξ ονόματος της ομάδας των Φιλελεύθερων το συνάδελφο Soulier για την έκθεση που εκπόνησε. Ο συνάδελφος κατόρθωσε να καταρτίσει ένα ρεαλιστικό ψήφισμα σχετικά με ένα αμφιλεγόμενο θέμα και πιστεύω ότι για έναν Γάλλο αυτό αποτελεί κατόρθωμα. Η πολιτική μου ομάδα δεν αντιμετωπίζει κατ'αρχήν κανένα πρόβλημα όσον αφορά την πυρηνική ενέργεια. Πρόκειται για μια καθαρή τεχνολογία η οποία εξελίσσεται διαρκώς και καθίσταται ολοένα και περισσότερο ασφαλής. Οι πυρηνικοί αντιδραστήρες, μετά την εγκατάστασή τους, προσφέρουν φθηνή ηλεκτρική ενέργεια. Ωστόσο, ακόμη και ο περισσότερο ασφαλής αντιδραστήρας λειτουργεί με την παρέμβαση του ανθρώπου. Τα περισσότερα ατυχήματα δεν οφείλονται σε τεχνικά προβλήματα αλλά σε ανθρώπινα σφάλματα. Η μεταφορά πυρηνικού υλικού μέσω της πυκνοκατοικημένης Ευρώπης επιφέρει σοβαρούς κινδύνους που προσλαμβάνουν απαράδεκτες διαστάσεις, και το λέω αυτό χωρίς να αναφέρομαι στους κινδύνους των εναερίων μεταφορών. Αυτό αποδείχθηκε για άλλη μία φορά με τις μεταφορές στην Αγγλία. Σε όλα τα κράτη μέλη, τα πυρηνικά απόβλητα αποθηκεύονται προσωρινά και θα ήθελα να ρωτήσω τον Επίτροπο Παπουτσή πότε πιστεύει ότι θα βρεθεί επιτέλους μία οριστική λύση; Θα ήθελα επίσης να τον καλέσω να μεριμνήσει για την άσκηση ελέγχων στις μεταφορές στον εναέριο χώρο της Ευρώπης. Με λίγα λόγια, αυτές είναι οι ανησυχίες των ευρωπαίων πολιτών, οι οποίο δεν τις εκφράζουν τόσο με λόγια αλλά με πράξεις όπως με τον παρεμποδισμό της μεταφοράς πυρηνικών αποβλήτων.
<P>
Από οικονομικής πλευράς διακρίνω επίσης δύο προβλήματα. Με την ελευθέρωση της αγοράς ηλεκτρισμού, η Επιτροπή πρέπει να εξασφαλίσει τους όρους ανταγωνισμού. Αυτό σημαίνει ότι δεν επιτρέπεται να χορηγούνται ενισχύσεις για την ανάπτυξη νέων πυρηνικών κέντρων, ούτε από τις εθνικές αρχές, ούτε από την Ευρώπη. Κάτι τέτοιο θα επέφερε σοβαρές διαταράξεις στη λειτουργία της αγοράς όσον αφορά άλλες μορφές ενέργειας. Για το λόγο αυτό, και η δική μας παράταξη θα καταψηφίσει το άρθρο 18.
<P>
Επίσης, η εξαγωγή τεχνολογίας από την Ευρωπαϊκή Ένωση σε λιγότερο αναπτυγμένες χώρες πρέπει να γίνεται μετά την ενημέρωση του πληθυσμού για τα πλεονεκτήματα και τα μειονεκτήματα της πυρηνικής ενέργειας. Συνάδελφοι, η εξασφάλιση ενός βιώσιμου περιβάλλοντος δεν περιορίζεται στα εξωτερικά σύνορα της Ευρωπαϊκής Ένωσης.

<SPEAKER ID=13 LANGUAGE="FR" NAME="Elmalan">
Κύριε Πρόεδρε, μέχρι τώρα, δημοσιεύθηκαν τρία ενδεικτικά πυρηνικά προγράμματα στο επίπεδο της Κοινότητας για να παρουσιάσουν μακροπρόθεσμες προβλέψεις. Το ενδεικτικό πρόγραμμα του 1997, το οποίο συζητούμε σήμερα, παρουσιάζει έναν πίνακα της πυρηνικής βιομηχανίας στην Ευρωπαϊκή 'Ενωση, αναλύει τα προβλήματα που τίθενται με βάση την τεχνολογική εξέλιξη και προτείνει κάποιες απαντήσεις.
<P>
Η έκθεση της Επιτροπής 'Ερευνας, Τεχνολογικής Ανάπτυξης και Ενέργειας, που παρουσιάσθηκε από τον κ. Soulier σχετικά με την ανακοίνωση της Επιτροπής, είναι ισόρροπη. Κατά τη γνώμη μου, καταφέρνει να αποφύγει δύο σκοπέλους: την τυφλή εμπιστοσύνη στην πυρηνική ενέργεια και τον πιο παράλογο φόβο της πυρηνικής ενέργειας και των φαντασιώσεών της. Στηρίζεται στην τεχνολογική ανάπτυξη και στην ευρωπαϊκή τεχνογνωσία σχετικά με την πυρηνική ενέργεια. Πρόκειται πράγματι για πλεονεκτήματα που πρέπει να αξιοποιηθούν. Η έκθεση θέτει ορθά το ζήτημα της αυξανόμενης ενεργειακής εξάρτησης της Ευρωπαϊκής 'Ενωσης. Δείχνει ότι η πυρηνική ενέργεια, η οποία συμβάλλει στο 35 % κατά μέσον όρο του ανεφοδιασμού της Ευρώπης σε ηλεκτρισμό, και μέχρι 75 % στη Γαλλία, συμβάλλει σημαντικά στη μείωση αυτής της εξάρτησης. Ταυτόχρονα, δεν παραγνωρίζει τα ζητήματα που συνδέονται με το περιβάλλον, την ασφάλεια και την ανθρώπινη υγεία.
<P>
'Οσον αφορά το ιδιαίτερα αμφιλεγόμενο ζήτημα των ραδιενεργών αποβλήτων, προτείνει συγκεκριμένες προτάσεις που συνδέονται με την ταχεία εξέλιξη των επιστημών και των τεχνολογιών, κυρίως για την εξάλειψή τους ή τη μείωση της ραδιενέργειάς τους με επιταχυντές σωματιδίων, για τη μεταστοιχείωσή τους, ή με αντιδραστήρες χωρίς γεννήτρια. Για να γίνει αυτό, είναι αναγκαίες σημαντικές επενδύσεις, ώστε να εφαρμοσθεί ένα πρόγραμμα που θα εγγυάται την οριστική αποθήκευση των ραδιενεργών αποβλήτων χωρίς κανένα κίνδυνο για τις μελλοντικές γενιές.
<P>
Παράλληλα, η έκθεση αναγνωρίζει στα κράτη μέλη το κυρίαρχο δικαίωμα να αποφασίζουν υπέρ ή κατά της πυρηνικής ενέργειας και διακηρύσσει ότι η επιλογή τους πρέπει να γίνεται σεβαστή. Επιθυμώ, από την πλευρά μου, αυτή η ισόρροπη στάση, που σέβεται τις επιλογές κάθε κράτους μέλους, να εγκριθεί από το Σώμα. Κάτω από αυτό το πρίσμα, εκφράζω την ικανοποίησή μου για την απόρριψη στην επιτροπή των δογματικών τροπολογιών της Ομάδας των Πρασίνων, οι οποίες στηρίζονται σε κατά προσέγγιση επιστημονικές απόψεις και σε ιδεολογικές προκαταλήψεις. Οι γάλλοι βουλευτές της Ομάδας της Ευρωπαϊκής Ενωτικής Αριστεράς θα παραμείνουν αντίθετοι με αυτές τις τροπολογίες στη σύνοδο ολομελείας.
<P>
Το έγγραφο της Επιτροπής εντάσσεται ταυτόχρονα στο πλαίσιο της οδηγίας για την απελευθέρωση της ηλεκτρικής ενέργειας και στο πλαίσιο μιάς κοινής ενεργειακής πολιτικής. Αυτή η προσέγγιση, για την οποία κατά τη γνώμη μου η έκθεση του κ. Soulier δεν μιλάει αρκετά, μου φαίνεται επικίνδυνη, διότι έχει ώς πρωτεύοντα στόχο να προσαρμόσει την ενεργειακή αγορά στις αρχές των ελεύθερων συναλλαγών και του ανταγωνισμού, επιταχύνοντας τη διαδικασία απελευθέρωσης και απορρύθμισης, χωρίς να ενδιαφέρεται για τις οικονομικές, κοινωνικές και περιφερειακές επιπτώσεις.
<P>
Για όλους αυτούς τους λόγους, αντιτίθεμαι σε μία κοινή ενεργειακή πολιτική, η οποία θα συνιστούσε ταυτόχρονα ένα ασφυκτικό πλαίσιο και μία μόνιμη απειλή για τις ενεργειακές επιλογές των κρατών μελών. Προτείνω λοιπόν να ενθαρρύνουμε τη συνεργασία, το συντονισμό των εθνικών πολιτικών και την ανάπτυξη της έρευνας. Η ενέργεια δεν είναι ένα εμπόρευμα όπως τα άλλα. Δεν μπορεί και δεν πρέπει να υπακούει στην αρχή του ελεύθερου ανταγωνισμού, διότι θα υπήρχε κίνδυνος να διακυβευθεί η ισότητα πρόσβασης και μεταχείρισης των χρηστών, αλλά και οι ενεργειακές επιλογές της κάθε χώρας, και η αναγκαία μακροπρόθεσμη θεώρηση για να διασφαλισθεί η ασφάλεια του ανεφοδιασμού και να μειωθεί η ενεργειακή εξάρτηση. Με αυτές τις επιφυλάξεις, επιβεβαιώνω την υποστήριξή μου προς την έκθεση της επιτροπής ενέργειας.

<SPEAKER ID=14 LANGUAGE="DE" NAME="Bloch von Blottnitz">
Kύριε Πρόεδρε, στην προλαλήσασα θα πρέπει να πούμε μόνο το εξής: Στις τροπολογίες μας δεν έχουμε να κάνουμε με ιδεολογία, αλλά απλώς με στοιχεία που μπορούν να αποδειχθούν. Tο ότι δεν της αρέσει σαν γαλλίδας, το καταλαβαίνω, αλλά δεν πρέπει κανείς, παρόλα αυτά, να συγχέει τα γεγονότα.
<P>
Όσον αφορά το πυρηνικό πρόγραμμα της Eπιτροπής, αυτό χαρακτηρίζεται από τη νοοτροπία και την κατανόηση της δεκαετίας του '60, για το περιβάλλον, και δεν ανταποκρίνεται με κανένα τρόπο ούτε στο σημερινό επίπεδο γνώσεων, ούτε στις ανάγκες, αλλά ούτε και στο γεγονός ότι το ήμισυ των κρατών μελών δεν έχουν καθόλου πυρηνικά εργοστάσια. Bλέποντας μάλιστα επακριβώς τα πράγματα, γίνεται σαφές ότι οι χώρες που έχουν πυρηνικά εργοστάσια, δε θέλουν να κατασκευάσουν καινούρια, επειδή δεν τα θέλουν οι κάτοικοί τους και επειδή είναι πολύ ακριβά. Eίναι ήδη οικονομικότερο το να μην κατασκευάζουμε πυρηνικά εργοστάσια, διότι ένας νέος αντιδραστήρας 1000 Megawatt στοιχίζει κάπου μεταξύ πέντε και οκτώ φορές περισσότερο από έναν συμβατικό.
<P>
Παρόλα αυτά, η Eπιτροπή ζητεί μακροπρόθεσμες, κανονιστικές και οικονομικές συνθήκες πλαίσιο, που δεν είναι τίποτε άλλο παρά συγκεκριμένα προγράμματα ενίσχυσης - αυτά τα είχαμε ήδη το 1972, το 1976, το 1984 και το 1990. Tώρα εκπονείται, για πέμπτη σχεδόν φορά, ένα πρόγραμμα ενίσχυσης της πυρηνικής βιομηχανίας. Tο έγγραφό της, ειδικά, είναι γεμάτο από σφάλματα και μισές αλήθειες. Iσχυρίζονται, και μνημονεύω τώρα κατά λέξη, τα εξής: »Oι πυρηνικές εγκαταστάσεις έχουν σχεδιαστεί και κατασκευαστεί κατά τέτοιον τρόπο ώστε, πρακτικά, να συγκρατούν όλα τα παραπροϊόντα που παράγονται κατά τη λειτουργία τους, ακόμη και σε περίπτωση ατυχήματος». Aυτό όμως είναι σίγουρα λάθος, διότι αναρωτιέμαι το εξής: Πώς μπορεί άραγε, μπροστά στις ακτές του Kαναδά, να μετρηθεί η ραδιενέργεια που προέρχεται από το Windscale-Sellafield; Πού οφείλεται η μόλυνση του πόσιμου ύδατος με τρίτιο στην La Hague; Πώς γίνεται άραγε έκλυση νουκλιδίων, κατά την κανονική λειτουργία ενός πυρηνικού εργοστασίου;
<P>
Aυτό δεν μπορεί κανείς να το ανεχθεί. Eπίσης, όταν λέτε ότι το κόστος ξηλώματος ενός πυρηνικού εργοστασίου ανέρχεται σε 10 έως 15 % του κόστους κατασκευής, αυτό είναι ανοησία. Πρώτον, έχουμε ξηλώσει μόνο μικρά πυρηνικά εργοστάσια - μέχρι σήμερα δύο - ύστερα, είχαν πολύ μικρή διάρκεια ζωής, δηλαδή τέσσερις έως έξι εβδομάδες. Tώρα για παράδειγμα, η Γαλλία ανεβάζει τη διάρκεια ζωής τους σε 50 χρόνια, η Aγγλία την κάνει αμέσως 100, κι εδώ δεν ξέρω πώς γίνονται αυτοί οι υπολογισμοί.
<P>
Στη συνέχεια λέτε το εξής: Yπάρχει πρόοδος στη διαχείριση των πυρηνικών αποβλήτων των ευρωπαϊκών πυρηνικών εγκαταστάσεων. Aυτό κι αν είναι ανήκουστο. Mόνον οι ανησυχίες έχουν αυξηθεί εδώ. Δε θέλετε βέβαια να πείτε ότι ένα μέρος της διαχείρισης είναι το να βάζουμε τα απόβλητα μέσα σ' έναν υπόγειο χώρο. Aυτό δεν είναι διαχείριση. Δεν είναι σίγουρο ποιοι γεωλογικοί φραγμοί είναι οι σωστοί. Δεν ξέρουμε καν σε τι μήτρα να τα συσκευάσουμε, για να μη μιλήσουμε καθόλου για την αξιολόγηση και τα κριτήρια της μακροπρόθεσμης ασφάλειας των πυρηνικών χώρων.
<P>
Tέλος, θα ήθελα να πω και το εξής: Έχουμε, σ' ολόκληρο τον κόσμο, δύο χιλιάδες τόνους πλουτώνιο και ουράνιο, από τα οποία μπορούν να κατασκευαστούν πυρηνικά όπλα, κι αυτό είναι άσχημο. Eπί του θέματος αυτού, η Eπιτροπή λέει το εξής: Θα τα επεξεργαστούμε σε καύσιμο Mox. Eπ' αυτού λέω εγώ: Aυτό είναι ανοησία, διότι οι περισσότεροι αντιδραστήρες ελαφρού ύδατος δεν ενδείκνυνται. H πυρηνική βιομηχανία είχε 40 χρόνια καιρό να αποδείξει ότι είναι καθαρή, ασφαλής, οικονομική και ότι η διαχείριση των αποβλήτων είναι εξασφαλισμένη. Δεν το κατάφερε, μέσα σε 40 χρόνια. Aυτό σημαίνει ότι το μόνο συμπέρασμα που μπορεί να βγει είναι το εξής: Tέρμα στην τεχνολογία των δεινοσαύρων.

<SPEAKER ID=15 LANGUAGE="FR" NAME="Weber">
Κύριε Πρόεδρε, αγαπητοί συνάφελφοι, εκπλήσσομαι για τις αναλήθειες και τις εύκολες διαβεβαιώσεις που περιέχει η έκθεση της Επιτροπής 'Ερευνας, Τεχνολογικής Ανάπτυξης και Ενέργειας. Θα αναφέρω μόνο δύο. Η αιτιολογική σκέψη στ) αναφέρει: » λαμβάνοντας υπόψη ότι το περιβαλλοντικό ζήτημα είναι αναπόσπαστα συνδεδεμένο με το ζήτημα της ανάπτυξης του πυρηνικού τομέα, αφενός σε ό, τι αφορά τη μείωση των εκλύσεων διοξειδίου του άνθρακα, μείωση στην οποία ο τομέας αυτός συμβάλλει». Αυτό, απλούστατα, δεν είναι αλήθεια.
<P>
Πολλές μελέτες, που χρονολογούνται ήδη από τις αρχές της δεκαετίας του 90, αποδεικνύουν σαφώς ότι οι εκλύσεις διοξειδίου του άνθρακα που οφείλονται στην ηλεκτρική και ηλεκτροπυρηνική παραγωγή πλησιάζουν τα 54 γραμμάρια διοξειδίου του άνθρακα ανά ηλεκτρική κιλοβατώρα. Αυτές οι εκλύσεις προέρχονται σε μεγάλο μέρος από τον εμπλουτισμό και επίσης από την εξόρυξη κοιτασμάτων ουρανίου. Πλην όμως, αυτός ο εμπλουτισμός πραγματοποιείται με ενέργειες από ορυκτά καύσιμα, στις περισσότερες από τις χώρες όπου γίνεται αυτό. Αντίθετα από όσα ισχυρίζεται η έκθεση, οι ίδιοι οι πυρηνικοί σταθμοί δεν παράγουν διοξείδιο του άνθρακα, αντιθέτως ο πυρηνικός κύκλος παράγει. Ποιές είναι οι εναλλακτικές λύσεις; Για παράδειγμα, οι στροβιλοκινητήρες αερίου που τροφοδοτούνται με φυσικό αέριο και λειτουργούν με συμπαραγωγή δεν εκλύουν παρά 33 γραμμάρια διοξειδίου του άνθρακα ανά ηλεκτρική κιλοβατώρα και υπάρχουν και άλλα πιό τελειοποιημένα συστήματα.
<P>
Εξ άλλου, από οικονομική άποψη, ο πυρηνικός τομέας, μετά το ατύχημα του Tσέρνομπιλ, δεν υποχρεούται να ασφαλίζεται διότι κανένας ασφαλιστής δεν θα δεχόταν να ασφαλίσει αυτό το είδος κινδύνου.
<P>
Γι'αυτό το λόγο δεν μπορώ να συστήσω στους συναδέλφους να υπερψηφίσουν τις τροπολογίες που κατέθεσε η κ. Bloch von Blottnitz. Και ως Λουξεμβούργιος που ζεί εν μέσω πυρηνικών σταθμών, ιδιαίτερα αυτόν του Cattenom, δεν μπορώ με κανένα τρόπο να συμπαραταχθώ με την άποψη του κ. Soulier.

<SPEAKER ID=16 LANGUAGE="DE" NAME="Kronberger">
Kύριε Πρόεδρε, χρειάζεται να γίνει μια συζήτηση βασικών αρχών, για την εφαρμογή της πυρηνικής τεχνολογίας στον ενεργειακό εφοδιασμό. Tα ατυχήματα και οι διαρροές από τους πυρηνικούς αντιδραστήρες, έχουν αυξηθεί τα τελευταία χρόνια και δεν ελαττώθηκαν. Aυτό είναι σαφές σε όλους μας. Όταν, όπως για παράδειγμα στην Oμοσπονδιακή Δημοκρατία της Γερμανίας, υπάρχει έντονη και ευρεία αντίδραση κατά της μεταφοράς ραδιενεργών υλικών, τότε και τις μεταφορές αυτές θα πρέπει να τις συμπεριλάβουμε στον υπολογισμό του κόστους. Aυτός είναι ένας ακόμη λόγος, για τον οποίο θα πρέπει να προβληματιστούμε, βασικά, για την πυρηνική βιομηχανία.
<P>
Σίγουρα είναι παραμύθι το ότι δεν μπορούμε χωρίς αυτήν. Kαι στην έκθεση αναφέρεται ότι η πυρηνική ενέργεια είναι ένα αναμφισβήτητο, επιστημονικό και οικονομικό γεγονός. H πυρηνική ενέργεια είναι μάλλον μια μόνιμη απειλή, η οποία εκτείνεται πολύ πιο πέρα από τις γενιές που ζουν τώρα. Πιστεύω πως είναι και πρόβλημα δημοκρατίας. Σε εύλογο χρονικό διάστημα και η Σουηδία θα εγκαταλείψει την πυρηνική ενέργεια. Tότε οι χώρες χωρίς πυρηνική ενέργεια - μεταξύ των οποίων και η δική μου, η Aυστρία - θα έχουν την πλειοψηφία. Έχει όμως να κάνει και με τις δημοκρατικές αποφάσεις, ώστε να σκεφθούμε πώς θα εγκαταλείψουμε την ενέργεια αυτή.
<P>
Δεν είναι σωστό, ιδιαίτερα, να παρουσιάζεται η πυρηνική ενέργεια ως περιβαλλοντική τεχνολογία, διότι στην πραγματικότητα, μένουν πίσω για χιλιάδες χρόνια στοιχεία της ακτινοβολίας. Ποιος θα είχε το θράσος να δώσει εγγυήσεις για τόσο μεγάλο χρονικό διάστημα; Ύστερα, ο ισχυρισμός ότι είναι επιστημονικά διασφαλισμένο ότι τα πυρηνικά καύσιμα μπορούν να λειτουργούν μέσα σ' ένα κύκλωμα. Nομίζω πως κανείς μέσα σ' αυτή την αίθουσα δεν το πιστεύει αυτό.

<SPEAKER ID=17 LANGUAGE="FR" NAME="Desama">
Κύριε Πρόεδρε, κανείς δεν θα εκπλαγεί, σ'αυτό το ημικύκλιο, μαθαίνοντας ότι θα υποστηρίξω σθεναρά την έκθεση του κ. Soulier. 'Οχι μόνο διότι είναι μία έκθεση που θέλει να είναι αντικειμενική, αλλά και γιατί είναι μία έκθεση που θέλησε να είναι μετριοπαθής. Βέβαια, δεν μπορούμε να ελπίζουμε ότι με την ευκαιρία αυτής της έκθεσης, θα διεξαχθεί εδώ σε μεγάλο βαθμό νηφάλια συζήτηση, αλλά τέλος πάντων! Πιστεύω ότι με την ευκαιρία αυτής της έκθεσης και της συζήτησης που πραγματοποιήθηκε στις Ομάδες και στους κόλπους της Επιτροπής 'Ερευνας, Τεχνολογικής Ανάπτυξης και Ενέργειας, αντιλαμβανόμαστε τελικά πως οι απόψεις είναι μάλλον λιγότερο αντιτιθέμενες αιώνια από όσο φαινόταν πριν από λίγο καιρό.
<P>
Πέρα από τους ψευδοεπιστημονικούς ισχυρισμούς του κ. Weber, θα ήθελα να υπενθυμίσω ωστόσο δύο ουσιώδη σημεία. Πρώτο, ότι η πυρηνική ενέργεια διαδραμάτισε σημαντικό και καθοριστικό ρόλο για την οικονομική ανάπτυξη του συνόλου των ευρωπαϊκών χωρών στα χρόνια που επακολούθησαν μετά το δεύτερο παγκόσμιο πόλεμο, ακόμη και στις χώρες που, σήμερα, εγκαταλείπουν ή θέλουν να εγκαταλείψουν την πυρηνική ενέργεια. Δεύτερη παρατήρηση, η εγκατάλειψη της πυρηνικής ενέργειας αποτελεί γενικώς μία επιλογή που δεν είναι έγκυρη παρά μόνο μακροπρόθεσμα και υπό τον όρο, βέβαια, ότι υπάρχουν πράγματι εναλλακτικές λύσεις. Ποιες είναι αυτές; Οι ανανεώσιμες ενέργειες, ασφαλώς.
<P>
'Οπως όλοι σ'αυτό εδώ το ημικύκλιο, έχω ευνοϊκή στάση προς την ανάπτυξη των ανανεώσιμων ενεργειών. Ας είμαστε όμως ρεαλιστές. Κατ'ανώτατο όριο και στην καλύτερη περίπτωση, μακροπρόθεσμα, θα καλύψουν μεταξύ 10 και 15 % των ενεργειακών αναγκών. Δεν αποτελεί λοιπόν μία πραγματική εναλλακτική λύση. Το φυσικό αέριο: σήμερα όλος ο κόσμος σπεύδει στο φυσικό αέριο. Τί θα γίνει όμως εάν προκαλέσουμε μία τρομερή αύξηση της ζήτησης φυσικού αερίου; Πρώτο, θα αυξήσουμε την εξάρτησή μας έναντι χωρών για τις οποίες το λιγότερο που μπορούμε να πούμε είναι ότι δεν έχουν προφανή δημοκρατική σταθερότητα. Δεύτερο, και το παιχνίδι της προσφοράς και της ζήτησης επιτρέπει να γίνει αυτό αντιληπτό από όλους, θα δημιουργήσουμε μία εξαιρετική άνοδο του κόστους του φυσικού αερίου. Κατά συνέπεια, θα έχουμε έτσι, στο επίπεδο της ενέργειας, ένα ουσιώδες στοιχείο επιδείνωσης και επιβράδυνσης της οικονομικής ανάπτυξης και επομένως της συνολικής δημιουργίας θέσεων απασχόλησης.
<P>
Η διαφοροποίηση αποτελεί τον χρυσό κανόνα σε θέματα ενέργειας. Σ'αυτό τον τομέα δεν μπορούμε να έχουμε ιδεολογική εκ των προτέρων επιλογή - ούτε μόνο πυρηνική ενέργεια, ούτε καθόλου πυρηνική ενέργεια. Η πυρηνική ενέργεια καλείται, είτε το θέλουμε είτε όχι, να διαδραματίσει ακόμη έναν ουσιώδη ρόλο στις χώρες μας, αλλά κυρίως στον υπόλοιπο κόσμο και στις αναπτυσσόμενες χώρες.
<P>
Είναι ίσως η στιγμή να θυμηθούμε, και η έκθεση του κ. Soulier επιμένει σ'αυτή την πτυχή και ορισμένες τροπολογίες οδεύουν προς αυτή την κατεύθυνση, ότι στην Ευρωπαϊκή Κοινότητα έχουμε αναλάβει δύο υποχρεώσεις απέναντι στην κοινή γνώμη μας. Δεν πρέπει να αρχίσουμε μία ιδεολογική συζήτηση, υπέρ ή κατά της πυρηνικής ενέργειας, πρέπει, πρώτον, να προσφέρουμε τα απαραίτητα μέσα που θα επιτρέψουν να εγγυηθούμε την ασφάλεια των ενεργειακών δραστηριοτήτων που συνδέονται με την πυρηνική ενέργεια και, δεύτερον, να επιλύσουμε το βασανιστικό πρόβλημα της επεξεργασίας των πυρηνικών αποβλήτων. Αυτή είναι στην πραγματικότητα η αποστολή μας.

<SPEAKER ID=18 LANGUAGE="ES" NAME="Estevan Bolea">
Κύριε Πρόεδρε, θα ήθελα και εγώ να συγχαρώ τον κ. Soulier. Σε αυτό το δύσκολο θέμα, που χαρακτηρίζεται από πάθος και από τόσο λίγη αντικειμενικότητα, μπόρεσε να εκπονήσει μια ισορροπημένη έκθεση.
<P>
Θα ήθελα να αναφερθώ στο θέμα της ανακοίνωσης της Επιτροπής σχετικά με τις πυρηνικές βιομηχανίες, οι οποίες δεν είναι μόνο οι επιχειρήσεις ηλεκτρισμού που εκμεταλλεύονται πυρηνικούς σταθμούς, αλλά και αυτό το τεράστιο πεδίο εργασίας, απασχόλησης, την οποία χρειάζεται τόσο η Ευρώπη: στα κεφαλαιουχικά αγαθά, τα υλικά, τις υπηρεσίες, τα τεχνικά έργα.
<P>
Πολλά σχέδια αναπτύσσονται ανά τον κόσμο σχετικά με νέους πυρηνικούς σταθμούς στο Ιράν, την Τουρκία, τη Βραζιλία, την Κορέα, την Κίνα. Και εμείς χρειαζόμαστε θέσεις απασχόλησης. Και θα αναφερθώ στην υψηλή τεχνολογία.
<P>
Η πυρηνική βιομηχανία ήταν εκείνη, αξιότιμοι κύριοι βουλευτές, που επέτρεψε την τεράστια βελτίωση της τεχνολογίας στις βιομηχανίες μας. Η Κίνα διαθέτει σήμερα 2.100 πυρηνικά μεγαβάτ και το 2020 φιλοδοξεί να διαθέτει 20.000.
<P>
Πιστεύω ότι χώρες όπως η Πορτογαλία, όπως η Ιταλία, όπως και άλλες που δεν διαθέτουν πυρηνικούς σταθμούς, μπορούν να εξάγουν κεφαλαιουχικά αγαθά, μπορούν να διαδραματίσουν πολύ σημαντικό ρόλο -και αυτό είναι που χρειαζόμαστε, κύριε Επίτροπε.
<P>
Σας ζητώ να κάνετε ό, τι είναι δυνατόν για να ενισχυθούν οι εξαγωγές κεφαλαιουχικών αγαθών σταθμών, υπηρεσιών, τεχνικών έργων.
<P>
Γίνεται διαρκώς λόγος στην Επιτροπή Έρευνας, Τεχνολογικής Ανάπτυξης και Ενέργειας, και πολύ περισσότερο στην Επιτροπή Περιβάλλοντος, Δημόσιας Υγείας και Προστασίας των Καταναλωτών, για εσωτερικοποίηση κάθε είδους κόστους. Κανείς όμως δεν θέλει να εννοήσει ότι η πυρηνική ενέργεια ήδη το κάνει αυτό. Πρόκειται για τη μοναδική ενέργεια, τη μοναδική κιλοβατώρα, όπου, όταν εμείς οι καταναλωτές πληρώνουμε αυτήν την κιλοβατώρα, πληρώνουμε επίσης το σημερινό και το μελλοντικό κόστος της επεξεργασίας των αποβλήτων και της εξάρθρωσης των σταθμών, όταν αυτοί πρέπει να κλείσουν λόγω παλαιότητας. Και θα ήθελα και οι άλλοι τομείς, της χημείας, των τροφίμων, των σταθμών άνθρακα, των σταθμών φυσικού αερίου, να εκπλήρωναν κάτι από όλα αυτά. Δεν πρόκειται να συνηγορήσουμε από ιδεολογική άποψη, όπως πολύ σωστά είπε ο κ. Desama, υπέρ ή κατά της πυρηνικής ενέργειας, η οποία είναι μια συμπληρωματική ενέργεια. Θα ήθελα όμως να πω ότι πρόκειται για μια τεχνολογία και ζητάμε από τις χώρες και από τον κ. Επίτροπο να την ενισχύσουν ώστε να μπορέσουμε να δημιουργήσουμε θέσεις απασχόλησης και να εξάγουμε.

<SPEAKER ID=19 LANGUAGE="FR" NAME="Pompidou">
Κύριε Πρόεδρε, επιθυμώ να συγχαρώ τον Andrι Soulier για την εξαιρετική έκθεσή του. Ακόμα κι αν ορισμένοι προσπαθούν πάλι να δαιμονοποιήσουν την πυρηνική ενέργεια για πολιτική χρήση, δεν θα πρέπει να λησμονούμε ότι η πυρηνική ενέργεια παρέχει περισσότερο από το ένα τρίτο της ενέργειας πολλών ευρωπαϊκών χωρών, ότι εγγυάται την ασφάλεια του ανεφοδιασμού, δημιουργεί ειδικευμένες θέσεις εργασίας και τέλος, και κυρίως, η προσφυγή στην πυρηνική ενέργεια συμβάλλει στη μείωση των εκπομπών διοξειδίου του άνθρακα. Δεν είμαστε, ωστόσο, φανατικοί οπαδοί της τυφλής ικανοποίησης. Πρέπει πράγματι να φροντίσουμε για τη διατήρηση της ασφάλειας των πυρηνικών εγκαταστάσεων και για τη βελτίωση της διαχείρισης των αποβλήτων. Η Ευρωπαϊκή 'Ενωση διαθέτει σήμερα μία πυρηνική βιομηχανία που έφτασε στο στάδιο της ωριμότητας, που εγγυάται τον έλεγχο του συνόλου του κύκλου των πυρηνικών καυσίμων και που διασφαλίζει με αυτό τον τρόπο μία βέλτιστη διαχείριση του κινδύνου, κάτι το οποίο δεν συμβαίνει ακόμη στην Ανατολική Ευρώπη. Δεν πρέπει να ξεχνάμε, τέλος, ότι το πρόβλημα σχετικά με τη γήρανση των υφισταμένων πυρηνικών σταθμών εξετάζεται σε βάθος από τον εισηγητή υπό το φώς των τελευταίων τεχνολογικών προόδων που προέκυψαν από έρευνες οι οποίες άρχισαν εδώ και πολλά χρόνια. Θα αποφύγουμε έτσι το ενδεχόμενο να βρεθούμε απροετοίμαστοι τη στιγμή που θα κληθούμε να εκσυγχρονίσουμε τις υφιστάμενες πυρηνικές εγκαταστάσεις.
<P>
Η έρευνα πρέπει όντως να συνεχισθεί με σκοπό τη μείωση του βαθμού ραδιενέργειας των απόβλητων και την εξαφάνισή τους. Σχέδια όπως οι υποπαραγωγικοί αντιδραστήρες που αναπτύχθηκαν κυρίως από τον Carlo Rubia αξίζουν όλη μας την προσοχή, και γνωρίζω ότι κινητοποιούν την Επιτροπή. Πρέπει να καταβληθεί κάθε προσπάθεια για να συνεχισθεί η αναληφθείσα πολιτική μείωσης των αποβλήτων και αποθήκευσης των υπολειμματικών αποβλήτων προκειμένου να διασφαλισθεί και να διατηρηθεί η ενεργειακή μας αυτάρκεια. Εάν η ασφάλεια και η διαχείριση του τέλους του κύκλου του καυσίμου αποκτούν ένα ικανοποιητικό επίπεδο στις χώρες της Ευρωπαϊκής 'Ενωσης, στις χώρες τις Κεντρικής και Ανατολικής Ευρώπης και στις χώρες της ΚΑΚ απαιτούν βελτίωση. Αυτό σημαίνει ότι πρέπει να συνεχισθούν οι προσπάθειες που έχουν ήδη δρομολογηθεί και να υποστηριχθεί η αξιόλογη έκθεση του συναδέλφου μας κ. Soulier.

<SPEAKER ID=20 LANGUAGE="DE" NAME="Frischenschlager">
Kύριε Πρόεδρε, δυστυχώς δεν μπορώ να συγχαρώ τον εισηγητή κ. Soulier. Θεωρώ ότι η έκθεση εμφανίζει εξωραϊσμένα βασικά θέματα, κι εκτός τούτου είναι αντιφατική. Θεωρώ σχεδόν απαράδεκτο ότι στην αιτιολογική έκθεση αναφέρεται η φράση: »H πυρηνική ενέργεια έχει ήδη προσφέρει αποδείξεις για την οικονομική αποτελεσματικότητά της». Παράλληλα όμως, και η έκθεση παραδέχεται ότι κεντρικά θέματα, όπως το κόστος, η παύση λειτουργίας, και η αποθήκευση, δεν έχουν ακόμη λυθεί.
<P>
Δεύτερον: Θίχθηκε μόλις τώρα το θέμα της Aνατολικής Eυρώπης. Aυτό θα είναι ένα πολύ δύσκολο θέμα στις διαπραγματεύσεις ένταξης. Πώς θα αντιμετωπιστεί το πρόβλημα αυτό, από άποψη κόστους; Eίναι ένα θέμα σε πλήρη εκκρεμότητα. Tρίτον: Στο άρθρο 17 γίνεται λόγος για ισορροπημένες επενδύσεις στην έρευνα. Xρειάζεται εντελώς το αντίθετο. Xρειαζόμαστε μια μη ισορροπημένη ερευνητική πολιτική, η οποία θα ευνοεί την έρευνα προς την κατεύθυνση των ανανεώσιμων, εναλλακτικών μορφών ενέργειας.
<P>
Tέταρτον, γίνεται λόγος για ισορροπημένη ενημέρωση της κοινής γνώμης, περί των πλεονεκτημάτων και των μειονεκτημάτων, σε περίπτωση εξαγωγής της πυρηνικής τεχνολογίας. Πολύ σημαντικότερο είναι να εξεταστούν στις χώρες αυτές οι εναλλακτικές ενεργειακές δυνατότητες. Για όλους αυτούς τους λόγους απορρίπτω την έκθεση κατηγορηματικά και θα υποστηρίξω όλες τις τροπολογίες που κινούνται προς την κατεύθυνση να εγκαταλειφθεί η πυρηνική ενέργεια.

<SPEAKER ID=21 LANGUAGE="FR" NAME="Pradier">
Κύριε Πρόεδρε, να που μιλάμε για άλλη μία φορά για την πυρηνική ενέργεια για πολιτικούς σκοπούς, και μία από τις δυσκολίες μας είναι να διατηρήσουμε στη συζήτηση ένα νηφάλιο χαρακτήρα και να αποφύγουμε τα απλουστευτικά αμαλγάματα που έχουν ως αποτέλεσμα και μόνο η λέξη Tσέρνομπιλ να αρκεί για να κλείσει μια συζήτηση. Μας αφορά όλους, στις χώρες μας, και στις γειτονικές μας χώρες.
<P>
'Οπως πολλά μέλη της Ομάδας μου, λέμε λοιπόν «ναί» στην πυρηνική ενέργεια: αλλά με ποιους όρους; Με τον όρο μία συνεχούς και εμπεριστατωμένης έρευνας σχετικά με την επεξεργασία των αποβλήτων, που θα παραμείνει επίκαιρο πρόβλημα στο προβλέψιμο μέλλον, για όσο διάστημα δεν θα είμαστε κύριοι της σύντηξης και θα παραμένουμε στην πυρηνική σχάση· με τον όρο της εξαιρετικής προσοχής στην ασφάλεια των μεταφορών και στην ασφάλεια των εγκαταστάσεων οι οποίες πρέπει να παραμείνουν για όλους εμάς μία καθημερινή έμμονη ιδέα που δεν θα αφήσει τη θέση της στη ρουτίνα· και με τον όρο, τέλος, μία αναδιαμόρφωσης των συνθηκών μας, έτσι ώστε το Κοινοβούλιο να συμμετέχει στην υπόθεση και να υπάρχει απόλυτη διαφάνεια.
<P>
Πάντως, πρέπει να συνειδητοποιήσουμε το γεγονός ότι, σήμερα ακόμη, η πυρηνική ενέργεια παραμένει η μόνη εναλλακτική λύση σε σχέση με ενέργειες από ορυκτά καύσιμα, που ρυπαίνουν και είναι άνισα κατανεμημένες στον πλανήτη, και ότι η πυρηνική ενέργεια παραμένει ένα γεγονός το οποίο, ως τέτοιο, ανθίσταται στις ιδεολογίες. Πρέπει να γνωρίζουμε ότι, σ'αυτό τον τομέα, μόνο η επαγρύπνηση θα αποτελεί πάντα για μας ένα σημαντικό στοιχείο, όπως και αυτή η μικρή δόση ταπεινοφροσύνης η οποία συνίσταται κυρίως στη διόρθωση των λαθών, όπως εκείνο της υπεργεννήτριας.

<SPEAKER ID=22 LANGUAGE="DE" NAME="Linkohr">
Kύριε Πρόεδρε, δεν είναι μυστικό ότι το κόμμα μου, το Σοσιαλδημοκρατικό Kόμμα της Γερμανίας, είναι κατά της πυρηνικής ενέργειας. Mεταξύ των συναδέλφων όμως, είναι κοινό μυστικό, ότι εγώ, ως πεπεισμένος σοσιαλδημοκράτης, έχω, προσωπικά, διαφορετική άποψη. Γι' αυτό και θα ήθελα να συγχαρώ θερμά τον εισηγητή. Kι εγώ θα έγραφα παρόμοια έκθεση.
<P>
Στον κ. Weber θα ήθελα να πω το εξής: Aν δεν αληθεύει ότι με την πυρηνική ενέργεια εξοικονομούμε CO2 , τότε ας μου εξηγήσει, παρακαλώ, γιατί στη Γαλλία παράγονται κατά κεφαλήν περίπου 7t CO2 ετησίως, ενώ στη Δανία, που δεν έχει καθόλου πυρηνική ενέργεια, 11t κατά κεφαλήν. Oι υπολογισμοί αυτοί δεν αναιρούνται από την πραγματικότητα.
<P>
Tώρα όμως επί της ουσίας του θέματος. Ποιος άραγε είναι ο ρόλος μας εδώ; Δεν κατασκευάζουμε πυρηνικά εργοστάσια. Δεν παίρνουμε απόφαση για το αν και πού θα κατασκευαστεί ένα πυρηνικό εργοστάσιο. Eίμαστε όμως υπεύθυνοι στο να κρατάμε όσο το δυνατόν μικρότερες τις διασυνοριακές ζημιές - και σε άλλους τομείς, άλλωστε, και όχι μόνο στον πυρηνικό τομέα. Γι' αυτό καθήκον μας είναι να μεριμνούμε για την ασφάλεια. Kαι για να γίνει αυτό είναι λογικό - ακόμη και για εκείνους που οι ίδιοι παραιτούνται από τη χρήση της πυρηνικής ενέργειας - να διαθέτουμε πιστώσεις για την έρευνα. Αλλωστε όχι μόνο για μας, αλλά και για ολόκληρο τον κόσμο, ισχύει το να συμπράττουμε, να προσφέρουμε τεχνολογία, για να μειώνουμε τους κινδύνους.
<P>
Kαι τώρα κάτι γι' αυτές τις ίδιες τις τεχνολογίες: Συχνά δίνεται η εντύπωση ότι η πυρηνική ενέργεια είναι μια τεχνολογία που λήγει. Eίναι κατά κάποιον τρόπο μια τεχνολογία του χθες. Aυτό είναι τελείως ανόητο. Αλλωστε, ποτέ δεν υπήρξε μια τεχνολογία που κάποια στιγμή σταμάτησε να υπάρχει. Όλες οι τεχνολογίες εξελίσσονται. Kαι η πυρηνική ενέργεια, η πυρηνική έρευνα, συνεχίζουν να εξελίσσονται; η έρευνα άλλωστε είναι ελεύθερη. Aυτό προβλέπεται, μάλιστα, και στο γερμανικό σύνταγμα. Συνεχίζει να εξελίσσεται, και εξελίσσεται σε παγκόσμια κλίμακα. Yπάρχουν ορισμένα παραδείγματα γι' αυτό.
<P>
Tο ερώτημα που τίθεται σε μας, είναι το εξής: Θέλουμε να κρατήσουμε τις γνώσεις μας και να τις καταστρέψουμε κατά κάποιον τρόπο; Ή θέλουμε να προσφέρουμε τις γνώσεις μας, ούτως ώστε, αν άλλοι, ως κυρίαρχα κράτη, προθυμοποιηθούν να επενδύσουν σ' αυτόν τον τομέα, να το κάνουν τουλάχιστον κατά τρόπο ασφαλή; Kαι ο πυρηνικός αφοπλισμός είναι ένα θέμα, για το οποίο θα πρέπει να δεσμευτούμε - ώστε να εξαλειφθούν τα αποθέματα και όχι να δημιουργηθούν νέα. Kαι στον τομέα αυτό έχουμε πάρα πολλές γνώσεις μέσα στην Eυρωπαϊκή Ένωση. Όχι, νομίζω πως δεν πρέπει να κλείνουμε τα μάτια μπροστά στην πραγματικότητα, αλλά να συμβάλουμε στη μείωση των κινδύνων της πυρηνικής τεχνολογίας, αλλά και των υπολοίπων.

<SPEAKER ID=23 LANGUAGE="PT" NAME="Vaz da Silva">
Κύριε Πρόεδρε, η Πορτογαλία είπε «όχι» στην πυρηνική ενέργεια, το 1985, όταν υπήρχε ήδη ένα προωθημένο σχέδιο για την κατασκευή τεσσάρων πυρηνικών σταθμών. Είπε «όχι» για περιβαλλοντικούς λόγους αλλά, κυρίως, για οικονομικούς λόγους. Αφού πέρασαν δώδεκα χρόνια και πολλά «Τσερνόμπιλ», η πραγματιικότητα δικαίωσε ασφαλώς την πορτογαλική άποψη.
<P>
Επί του παρόντος, διαπιστώνεται ότι επτά ευρωπαϊκές χώρες τοποθετήθηκαν κατά της πυρηνικής ενέργειας. Ακόμη και στην περίπτωση των άλλων, δεν υπάρχει κανένας νέος πυρηνικός σταθμός υπό κατασκευή και, μεταξύ αυτών, η Σουηδία προτίθεται να αρχίσει τη διάλυση των πυρηνικών σταθμών της μέχρι το έτος 2001 και η Ισπανία αποφάσισε να σταματήσει το πρόγραμμά της. Γιατί; Διότι το κόστος είναι τεράστιο για το περιβάλλον, για τη δημόσια υγεία και επίσης για τους εθνικούς προϋπολογισμούς. Το επιχείρημα του χαμηλού κόστους της πυρηνικής ενέργειας είναι απατηλό, επειδή δεν συνυπολογίζεται το κόστος της έρευνας, της αστικής ευθύνης στις καταστροφές και, κυρίως, το κόστος αποθήκευσης των στερεών αποβλήτων και της διάλυσης των σταθμών που δεν βρίσκονται πλέον σε χρήση, εφόσον η διάρκεια ζωής τους δεν μπορεί να επεκταθεί πέρα από 40 έτη. Και τη διάλυση δεν τόλμησε ακόμη κανείς να την κάνει, ούτε καν στην Αμερική, επειδή είναι δυσβάσταχτη.
<P>
Συμφωνώ με τον εισηγητή κ. Soulier όταν παροτρύνει να εκπονηθούν κατάλογοι των πυρηνικών σταθμών που λειτουργούν και των υφισταμένων αποβλήτων ως άμεσο μέτρο. Αλλά επιμένω ότι μία ενεργειακή πολιτική της 'Ενωσης δεν είναι δυνατό να μην αποσκοπεί με σαφήνεια στο μεσοπρόθεσμο τέλος της πυρηνικής ενέργειας. Παρότι δέχομαι την αρχή που υποστηρίζει ο Andrι Soulier ότι οι χώρες πρέπει να μπορούν να επιλέγουν το σύστημά τους, αρχή που άλλωστε είναι η βάση όλου του σχεδίου της Ευρωπαϊκής 'Ενωσης, θεωρώ ότι η 'Ενωση μπορεί να αποφασίσει να υποστηρίξει μόνο προγράμματα που ενθαρρύνουν τις ανανεώσιμες πηγές ενέργειας και την ενεργειακή αποτελεσματικότητα. Υποστηρίζω τη συμπερίληψη στη Συνθήκη ενός κεφαλαίου σχετικά με την ενέργεια, αλλά μόνο σε αυτή την προοπτική, και τροποποιώντας τη νομική βάση έτσι ώστε να στηρίζεται στο άρθρο 189 Γ, που προβλέπει τη συναπόφαση του Κοινοβουλίου και την πλειοψηφία στο Συμβούλιο. Η βιώσιμη ενεργειακή πολιτική που υποστηρίζει η έκθεση Stockmann, και την οποία στηρίζει η Πράσινη Βίβλος της Επιτροπής, είναι αυτή που υποστηρίζει η Πορτογαλία.
<P>
Κύριε Πρόεδρε, αγαπητοί συνάδελφοι, γνωρίζοντας ότι αυτή την οπτική δεν τη συμμερίζεται η πλειοψηφία της Ομάδας μου, την οποία σέβομαι αλλά δεν συμφωνώ μαζί της, επαναλαμβάνω ότι αυτή είναι η μόνη που στοχεύει πέρα από τα βραχυπρόθεσμα συμφέροντα. Είναι αυτή που, ως πολιτικοί, έχουμε υποχρέωση να υποστηρίξουμε.

<SPEAKER ID=24 NAME="Κακλαμάνης">
Κύριε Πρόεδρε, κυρίες και κύριοι συνάδελφοι, τα όσα θα πω είναι προσωπική μου άποψη και όχι άποψη της ομάδος μου.
<P>
Εγώ δεν μπορώ να συγχαρώ τον εισηγητή κύριο Soulier για όσα γράφει στην έκθεσή του. Η έκθεσή του είναι μία ενθάρρυνση χρήσης της πυρηνικής ενέργειας. Και ενώ για τις χώρες της Ευρωπαϊκής 'Ενωσης μπορεί να δεχθούμε ότι υπάρχουν αρκετοί κανόνες, και προστασίας του περιβάλλοντος και ασφαλείας, στην έκθεση αυτή δεν αναφέρεται τίποτε για τρίτες χώρες ή για χώρες που είναι συνδεδεμένες με την Ευρωπαϊκή 'Ενωση.
<P>
Κύριε Επίτροπε, θα αναφέρω δύο παραδείγματα τα οποία με ανησυχούν πάρα πολύ. Απαντώντας σε ερώτησή μου για την επαναλειτουργία της μονάδος 1 του Κοζλοντούι, ο Επίτροπος κύριος Van der Broek μου αναφέρει -έχω εδώ την απάντηση- ότι «η Επιτροπή έκανε παρέμβαση στην κυβέρνηση της Βουλγαρίας γιατί τέθηκε και πάλι σε λειτουργία η μονάδα 1, χωρίς προηγουμένως να έχουν γίνει οι επιδιορθώσεις που έπρεπε». Πριν λίγες μέρες διαβάσατε όλοι στις εφημερίδες για την βλάβη που σημειώθηκε στην μονάδα 1, και μπορεί μεν να βγήκαν ανακοινώσεις ότι δεν υπήρξε διαρροή, αλλά δεν ξέρω τί θα γίνει αύριο.
<P>
Δεύτερο παράδειγμα: απαντώντας πάλι σε ερώτησή μου για το πυρηνικό εργοστάσιο που η Τουρκία φτιάχνει στην περιοχή Ακουγιού, περιοχή ιδιαίτερα σεισμογόνο, μου απαντάει ότι «δεν μπορεί να προχωρήσει αυτό επειδή δεν υπάρχει -λέει- ακόμα μελέτη για το περιβάλλον από το αρμόδιο υπουργείο της Τουρκίας». Παρά ταύτα, το εργοστάσιο χτίζεται, όπως διάβασα σε καναδική εφημερίδα -διότι το κάνει καναδική εταιρεία- και μάλιστα με τέτοιο αντιδραστήρα έτσι ώστε τα πυρηνικά του απόβλητα να μπορούν να μετατραπούν σε ατομικά όπλα.
<P>
Τί θα κάνουμε, κύριε Επίτροπε, γι'αυτά τα πράγματα; Γιατί δεν αναφέρετε τίποτα, κύριε Soulier, γι'αυτές τις περιπτώσεις; Διότι η πυρηνική ενέργεια είναι ωρολογιακή βόμβα που όταν σκάσει δεν περιορίζεται μόνο μέσα στα σύνορα της χώρας. Επεκτείνεται. 'Οταν λοιπόν η Βουλγαρία και η Τουρκία είναι στην Ευρώπη τί θα κάνουμε τότε, κύριε Soulier;

<SPEAKER ID=25 LANGUAGE="DE" NAME="Lange">
Kύριε Eπίτροπε, όταν διάβασα το έγγραφο της Eπιτροπής, καθώς επίσης και την έκθεση του συναδέλφου κ. Soulier, σκέφθηκα ότι φέρουν λανθασμένο τίτλο. Θα έπρεπε να επιγράφονται: »Σώστε τους ακτινοβολούντες δεινόσαυρους από την εξαφάνιση». Aν εξετάσουμε καλά το θέμα, θα δούμε ότι, για τον ενεργειακό εφοδιασμό της Eυρώπης, ξεκινάνε λανθασμένα. Yποθέτουν ότι όλοι οι πολίτες θα φωνάζουν: »Θέλουμε ηλεκτρικό ρεύμα. Θέλουμε πυρηνική ενέργεια». Aυτό ακριβώς, όμως, είναι το λανθασμένο δεδομένο. Oι πολίτες θέλουν ένα ζεστό σπιτικό, θέλουν φως, ενώ η βιομηχανία θέλει να μπορεί να παράγει αποδοτικά. Σύμφωνα μ' αυτά όμως, θα πρέπει να καθορίσουμε ποια μορφή ενέργειας μπορούμε να χρησιμοποιήσουμε πιο αποδοτικά και πιο φιλικά προς το περιβάλλον. Aν κάνουμε αυτό ακριβώς, τότε καταλήγουμε στο συμπέρασμα ότι η εξοικονόμηση ενέργειας, η αποτελεσματική αξιοποίηση της ενέργειας, είναι το κυριότερο δυναμικό για να ικανοποιήσουμε τις ανάγκες αυτές. Kαταλήγουμε στο συμπέρασμα ότι τα ατμοηλεκτρικά εργοστάσια φυσικού αερίου είναι φθηνότερα από τα πυρηνικά. Γνωρίζουμε πώς μπορούμε να αξιοποιήσουμε τη θερμοδυναμική σύζευξη, όπως επίσης και τις δυνατότητες των ανανεώσιμων μορφών ενέργειας. Γι' αυτό και μπορούμε έτσι να ικανοποιήσουμε πολύ καλύτερα τις ανάγκες των πολιτών, απ' ότι να στηριχθούμε στην παλιά τεχνολογία της πυρηνικής ισχύος.
<P>
Γνωρίζουμε επίσης ότι στην έκθεση αποκρύπτονται τα προβλήματα που έχουν σχέση μ' αυτή, λ.χ. το θέμα της επιδότησης με δημόσια χρήματα, το θέμα του δυναμικού κινδύνων από δήθεν κανονικά λειτουργούντα πυρηνικά εργοστάσια. Eδώ επιτρέψτε μου να αναφέρω ορισμένα ψίχουλα, σ' εμάς στη Γερμανία; υπάρχει ο κίνδυνος εμφάνισης λευχαιμίας. Στη συνέχεια υπάρχει και το άλυτο πρόβλημα της διαχείρισης των αποβλήτων. Σε τελική ανάλυση, λοιπόν, δεν πρόκειται για αντικειμενική παρουσίαση. Δεν μπορώ ακόμη να δω και την ύστατη ελπίδα των εξαγωγών. Eίναι μια ιδεαλιστική αντίληψη, όταν λέμε ότι υπάρχουν έθνη που αποφασίζουν ελεύθερα τελείως, μεταξύ της πυρηνικής ενέργειας και μιας άλλης μορφής ενέργειας.
<P>
Πρόκειται, εδώ, για πάρα πολλά χρήματα. Yπάρχουν ισχυρές βιομηχανικές επιχειρήσεις, που θέλουν ακριβώς αυτό, την κατασκευή δηλαδή πυρηνικών εργοστασίων. Δεν τις προσφέρουμε, όμως, εκούσια τις γνώσεις μας. Aυτή, πράγματι, είναι μια ιδεαλιστική αντίληψη. Όχι! Όταν δίνουμε ευρωπαϊκά χρήματα στον τομέα αυτό, τότε το κάνουμε μόνο για δύο λόγους: αφενός για να εξασφαλιστεί η ομαλή λειτουργία για το υπόλοιπο της διάρκεια ζωής των αντιδραστήρων και αφετέρου για να υπάρξει εγγύηση για μια λογική διαχείριση των αποβλήτων. Aυτή τη θέση, άλλωστε, έχει και το Σοσιαλδημοκρατικό Kόμμα της Γερμανίας.
<P>
Θα πρέπει να απαλλαγούμε από την πίεση μεμονωμένων κατασκευαστών πυρηνικών εργοστασίων και διαφόρων προμηθευτών ενέργειας, να ακολουθήσουμε οπωσδήποτε αυτή την παλιά τεχνολογία. Aς περιοριστούμε στα δύο υπόλοιπα καθήκοντα. Aς μην αφήσουμε κανένα περιθώριο, στο μέλλον, σ' αυτούς τους παλιούς ακτινοβολούντες δεινόσαυρους. Yπάρχει μέλλον και χωρίς αυτούς.
<P>
(Xειροκροτήματα)

<SPEAKER ID=26 LANGUAGE="DE" NAME="Flemming">
Kύριε Πρόεδρε, η Aυστρία, με δημοψήφισμα, τάχθηκε κατά της χρήσης της πυρηνικής ενέργειας, κι αυτή είναι η πιο ισχυρή εντολή την οποία μπορεί να έχει ένας πολιτικός.
<P>
Δεν υπάρχει σήμερα κανένα πυρηνικό εργοστάσιο, στο οποίο θα μπορούσε να αποκλειστεί η πυρηνική καταστροφή, το πιο μεγάλο πυρηνικό ατύχημα που μπορεί κανείς να φανταστεί. Eπομένως, όλα τα πυρηνικά εργοστάσια στην Eυρώπη μάς ενδιαφέρουν. Tο θέμα των πυρηνικών αποβλήτων, που θα εκπέμπουν για χιλιάδες χρόνια άκρως επικίνδυνη ακτινοβολία, είναι τελείως άλυτο. Ωστόσο, συνεχίζουμε να παράγουμε ξέγνοιαστοι. Eίμαστε μια γενιά χωρίς ανθρωπιά και ηθική. Kαι για να μην παρεξηγηθώ, λέω το εξής: H πυρηνική ενέργεια μπορεί να αποτελεί μια πολύ μεγάλη ευκαιρία για την ανθρωπότητα. Θα πρέπει όμως να επενδύσουμε πολλά χρήματα ακόμη στην έρευνα. Θα ήταν ανεύθυνο να μην αναπτύξουμε περαιτέρω αυτήν τη νέα τεχνολογία, αλλά και κοντόφθαλμο το να μη βάλουμε άλλα τόσα χρήματα και ευστροφία στην ανάπτυξη των ανανεώσιμων μορφών ενέργειας. Θα πρέπει να κάνουμε και τα δύο.
<P>
Σήμερα όμως λέμε μόνο ένα κατηγορηματικό Όχι σε κάθε καινούριο πυρηνικό εργοστάσιο, σε κάθε έκθεση που συνηγορεί υπέρ αυτού. Eίμαστε όμως και κατά μιας παντελούς παραίτησης από τους στόχους που καθορίζει η Συνθήκη της Eυρατόμ, όπως λ.χ. στον τομέα της έρευνας, αλλά κι εκεί που πρόκειται για πρότυπα ασφαλείας.
<P>
Oι άνθρωποι ανέκαθεν έδειχναν θάρρος στο μέλλον, μερικές φορές μάλιστα ξεκινώντας κι από ένα πολύ φοβερό παρελθόν. Aς αναλογιστούμε το Tσερνομπίλ. Θα πρέπει να δείξουμε υπευθυνότητα στο παρόν, εδώ και τώρα. Θα πρέπει να ψηφίσουμε σήμερα με ευσυνειδησία και γνώση.

<SPEAKER ID=27 NAME="Παπουτσής">
Κύριε Πρόεδρε, θα ήθελα κατ'αρχάς να ευχαριστήσω τον εισηγητή κ. Soulier και τα μέλη της Επιτροπής Ενέργειας του Κοινοβουλίου που ανέλαβαν την πρωτοβουλία να εκπονήσουν την παρούσα έκθεση. Με την έκθεση αυτή, το Κοινοβούλιο συμμετέχει στον διάλογο που αναπτύσσεται σε κοινοτικό επίπεδο σχετικά με το μέλλον της πυρηνικής ενέργειας, κάτι στο οποίο αποδίδω ιδιαίτερη σημασία. Και πρέπει να θυμίσω ότι ακριβώς αυτή η συζήτηση ήταν μέρος της δέσμευσης της Ευρωπαϊκής Επιτροπής, αλλά ήταν και τμήμα της δικής μου προσωπικής δέσμευσης κατά τη διάρκεια των ακροάσεων των Επιτρόπων στα πλαίσια του Κοινοβουλίου ενώπιον των μελών της Επιτροπής Ενέργειας.
<P>
Πρέπει όμως να πω ότι ή έκθεση της Επιτροπής Ενέργειας -η έκθεση του κ. Soulier- είναι μια ρεαλιστική και μετριοπαθής έκθεση και, επίσης, να δηλώσω ότι η Ευρωπαϊκή Επιτροπή θα λάβει υπόψη της τις εποικοδομητικές κρίσεις που διατυπώσατε στις προτάσεις μας. Χαίρομαι που υποστηρίζετε την ιδέα να υιοθετηθούν από τα κράτη μέλη ορισμένες κοινές αρχές εφαρμογής στον τομέα της πυρηνικής ενέργειας για ειρηνική χρήση. Θεωρώ επίσης αναγκαία την πρόσκληση που απευθύνθηκε προς το Συμβούλιο να πραγματοποιηθεί μια συζήτηση πάνω σ'αυτό το θέμα.
<P>
Ως προς το θεσμικό πλαίσιο, όπως γνωρίζετε, η Επιτροπή υποστηρίζει στην Διακυβερνητική Διάσκεψη την συμπερίληψη στην αναθεωρημένη Συνθήκη του Μάαστριχτ ορισμένων ειδικών διατάξεων για το θέμα της ενέργειας. Οι διατάξεις αυτές πιστεύουμε ότι θα καταστήσουν δυνατή την προσέγγιση των θεμάτων που αφορούν την ενέργεια κατά τρόπο ομοιογενή, λαμβάνοντας όμως υπόψη τις ιδιαιτερότητες κάθε είδους πηγής ενέργειας. Με αυτόν τον τρόπο, θα μπορούσε να διατηρηθεί το μερίδιο των διαφόρων πηγών ενέργειας που προσφέρονται για τον μελλοντικό εφοδιασμό μας, αλλά ταυτόχρονα να λαμβάνονται υπόψη τα ιδιαίτερα οικονομικά χαρακτηριστικά της χρήσης των πηγών αυτών, το γεγονός ότι αποτελούν αειφόρες πηγές ενέργειας και, επίσης, οι επιπτώσεις κάθε πηγής ενέργειας στο περιβάλλον.
<P>
Η πυρηνική ενέργεια καλύπτει ένα σημαντικό μερίδιο των ενεργειακών αναγκών μας. Ο ρόλος της μπορεί να διατηρηθεί μόνο εάν η παραγωγή ηλεκτρισμού από πυρηνική ενέργεια και οι συνακόλουθες δραστηριότητες του κύκλου καυσίμου καταστεί δυνατόν να εξελιχθούν κάτω από συνθήκες που θα είναι αποδεκτές από τους ευρωπαίους πολίτες, όσον αφορά τη δημόσια υγεία και ασφάλεια. Και όταν αναφέρομαι στους ευρωπαίους πολίτες, συμπεριλαμβάνω και τους πολίτες των χωρών της Κεντρικής και Ανατολικής Ευρώπης, όπως επίσης τους πολίτες των νέων ανεξαρτήτων κρατών. Οι προσπάθειες της Ευρωπαϊκής Κοινότητας για τη βελτίωση της πυρηνικής ασφάλειας στην Ανατολική Ευρώπη πρέπει να συνεχιστούν και πρέπει να ενισχυθεί η αποτελεσματικότητά τους.
<P>
Οι περισσότερες συμφωνίες που έχει συνάψει η Κοινότητα με τις τρίτες χώρες περιέχουν διατάξεις που καθιστούν αναγκαία τη συνεργασία και την ανταλλαγή πληροφοριών στον ενεργειακό τομέα, αλλά ιδιαίτερα στον πυρηνικό τομέα. Το θέμα της ασφάλειας του αντιδραστήρα του Κοζλοντούι, στο οποίο αναφέρθηκε πολύ συγκεκριμένα ο κύριος Κακλαμάνης, είναι κάτι που μας απασχολεί και φυσικά μας ανησυχεί: μας ανησυχεί η πορεία και μας ανησυχούν οι εξελίξεις. Η Επιτροπή έχει προθυμοποιηθεί να συμβάλει στην ενίσχυση της ασφάλειας του αντιδραστήρα αυτού και θέλω να ελπίζω ότι η συνεργασία με τις βουλγαρικές αρχές θα επιτρέψει μία πρόοδο σ'αυτήν την κατεύθυνση, όσον αφορά το μέλλον. Και όσον αφορά την Τουρκία, η Ευρωπαϊκή 'Ενωση επιμένει, όπως και για όλες τις υπόλοιπες χώρες, ότι προϋπόθεση για τη λειτουργία και χρηματοδότηση των αντιδραστήρων αυτών θα είναι η εξασφάλιση των υψηλότερων δυνατών όρων ασφάλειας.
<P>
Οι προσπάθειες όμως που πρέπει να καταβάλουμε από την πλευρά μας αφορούν κυρίως τη διαχείριση των αποβλήτων και την διάθεσή τους. Και εδώ θα πρέπει οι προσπάθειές μας να κατατείνουν σε ορισμένα αποτελεσματικά μέτρα. Συμφωνώ και εγώ με πάρα πολλούς από εσάς που λάβατε το λόγο, ότι πρέπει να ενταθούν αυτές οι προσπάθειες, κυρίως στα προγράμματα έρευνας και τεχνολογικής ανάπτυξης που αποσκοπούν στον περιορισμό των ποσοτήτων υψηλώς ραδιενεργών αποβλήτων. Το Κοινό Κέντρο Ερευνών, και πιο συγκεκριμένα η εγκατάσταση της Καρλσρούης, έχει αναπτύξει ερευνητικές δραστηριότητες που έχουν εμβαθύνει πολύ στο θέμα της μεταστοιχείωσης των ραδιοστοιχείων μακράς διάρκειας ζωής σε στοιχεία βραχείας διάρκειας ζωής. Με τον τρόπο αυτό θα μπορούσε να περιοριστεί η ραδιοτοξικότητα των αποβλήτων προς οριστική αποθήκευση και θα μπορούσε να οριστικοποιηθεί η συσκευασία κάθε ραδιοστοιχείου, αφού προηγουμένως θα είχε διαχωριστεί. Θα πρέπει επίσης να θυμίσω ότι τα τελευταία χρόνια η ευρωπαϊκή πυρηνική βιομηχανία έχει επιτύχει σημαντική πρόοδο στα θέματα της επεξεργασίας, της συσκευασίας και της εξάλειψης όλων των κατηγοριών ραδιενεργών αποβλήτων. Και υπάρχει ήδη, όπως γνωρίζετε, το κοινοτικό πρόγραμμα δράσης. Στα τέλη αυτού του χρόνου θα πρέπει να είναι διαθέσιμη μια ειδική έκθεση, η οποία τώρα εκπονείται, σχετικά με την εφαρμογή του εν λόγω σχεδίου δράσης για τα ραδιενεργά απόβλητα.
<P>
Στο πλαίσιο αυτό, αξίζει επίσης να μελετηθεί περισσότερο και σε βάθος, σε ευρωπαϊκό επίπεδο, η δυνατότητα του κλειστού κύκλου πυρηνικού καυσίμου, δηλαδή η επανεπεξεργασία του χρησιμοποιημένου καυσίμου. Και αυτό διότι συμβάλλει στην σημαντική μείωση του όγκου των καταλοίπων καυσίμου. Επιπλέον, σε περίπτωση που χρησιμοποιηθούν καύσιμα μεικτών οξειδίων (ΜΟX), πιστεύουμε ότι μπορεί να προσφέρει τη δυνατότητα να αντικατασταθεί το πλουτώνιο εκεί όπου ενδείκνυται περισσότερο, και κυρίως στους ίδιους τους αντιδραστήρες. Η εμπειρία που έχει αποκτήσει η κοινοτική βιομηχανία στην παραγωγή καυσίμου ΜOX της παρέχει μια τεχνολογική υπεροχή που είναι ανυπέρβλητη σε παγκόσμιο επίπεδο. Η εφαρμογή αυτής της τεχνογνωσίας για την παραγωγή καυσίμων από σχάσιμες πρώτες ύλες στρατιωτικής χρήσης στη Ρωσία και τις Ηνωμένες Πολιτείες της Αμερικής αποτελεί μια σημαντική συμβολή της ευρωπαϊκής βιομηχανίας στον αφοπλισμό και, θα έλεγα, στις προσπάθειες για την παγκόσμια ειρήνη.
<P>
Οι τύποι των πυρηνικών εγκαταστάσεων που υπάρχουν στην Ευρώπη σήμερα ποικίλλουν και σίγουρα θα χρειαστεί να συνεχιστούν οι προσπάθειες που έχουν αναλάβει οι βιομηχανικοί κύκλοι και οι αρμόδιες για την ασφάλεια αρχές για την προσέγγιση των προτύπων, αλλά και τον ορισμό των κοινών απαιτήσεων. Η συνέχιση των κοινοτικών προσπαθειών έρευνας, τεχνολογικής ανάπτυξης και καινοτομίας είναι σ'αυτό το θέμα σημαντική, ιδιαίτερα προκειμένου να αντιμετωπίσουμε το θέμα της γήρανσης των σημερινών εγκαταστάσεων, ένα θέμα που ούτως ή άλλως θα κληθούμε να αντιμετωπίσουμε μετά το 2010, υιοθετώντας όμως από σήμερα, ενδεχομένως μέσα από τη συζήτηση του πέμπτου προγράμματος για την έρευνα και την τεχνολογική ανάπτυξη, μια πολιτική ασφαλούς και αποτελεσματικής αποξήλωσης και, εφόσον το επιθυμούμε, να επωφεληθούμε της νέας γενιάς αντιδραστήρων που είναι ανταγωνιστικότεροι και καλύτερα αποδεκτοί από τον πληθυσμό. Προς αυτή την κατεύθυνση πρέπει να διεξαχθούν οι συζητήσεις των θεσμικών οργάνων της Κοινότητας σχετικά με το μέλλον της πυρηνικής ενέργειας στην Ευρώπη. Η έκθεση του Ευρωπαϊκού Κοινοβουλίου αποτελεί μια σημαντική ένδειξη των κατευθύνσεων προς τις οποίες θα πρέπει να εξελιχθεί αυτή η συζήτηση.
<P>
Θα ήθελα, κύριε Πρόεδρε, τελειώνοντας, να συγχαρώ για μια ακόμη φορά τον εισηγητή κύριο Soulier για την έκθεσή του, να ευχαριστήσω όλες και όλους τους βουλευτές που έλαβαν το λόγο για τις παρατηρήσεις τους, τις οποίες για μια ακόμη φορά θέλω να διαβεβαιώσω το Σώμα ότι θα λάβουμε σοβαρά υπόψη. Και επιτρέψτε μου, επίσης, να πω ότι είναι άδικη η κριτική προς την Ευρωπαϊκή Επιτροπή ότι δίνει ιδιαίτερο βάρος στην πυρηνική ενέργεια. Θα έλεγα ότι η Ευρωπαϊκή Επιτροπή παρουσιάζει ενώπιόν σας μια ισορροπημένη στρατηγική για τον ενεργειακό σχεδιασμό της Ευρωπαϊκής 'Ενωσης, αποτέλεσμα -και θα έλεγα απόδειξη- του οποίου είναι ότι το αμέσως επόμενο θέμα της συζήτησης στην Ολομέλεια είναι η έκθεση της κ. Rothe επί τη βάσει της Πράσινης Βίβλου για τις ανανεώσιμες πηγές ενέργειας, ένας τομέας στον οποίο επίσης η Κοινότητα και η Ευρωπαϊκή Επιτροπή αποδίδουν στρατηγική σημασία.

<SPEAKER ID=28 LANGUAGE="DE" NAME="Bloch von Blottnitz">
Kύριε Eπίτροπε, επιτρέψτε μου να κάνω μόνο μια ερώτηση: Δεν έχω δίκιο όταν λέω ότι ένα κοινοτικό πρόγραμμα δράσης για τη διαχείριση των αποβλήτων, δεν αποτελεί πρόοδο στο θέμα της διαχείρισης των αποβλήτων; Πρέπει να μου πείτε αν έχω δίκιο. Θέλω να ξέρω πώς ορίζετε την πρόοδο.

<SPEAKER ID=29 LANGUAGE="NL" NAME="Plooij-Van Gorsel">
Κύριε Πρόεδρε, ξεχάσατε να απαντήσετε στην ερώτησή μου σχετικά με την ασφάλεια των μεταφορών διά του αέρος, δηλαδή με αεροπλάνα. Θα ήθελα ωστόσο να μου απαντήσετε. Κατά δεύτερον, εάν διεξαχθούν μελέτες στον τομέα της πυρηνικής τεχνολογίας με ενισχύσεις από το πέμπτο ευρωπαϊκό πρόγραμμα πλαίσιο το συμπέρασμα στο οποίο καταλήγουμε είναι ότι ενισχύεται η πυρηνική ενέργεια. Δεν διαταράσσεται κατ'αυτό τον τρόπο η λειτουργία της ενιαίας αγοράς;

<SPEAKER ID=30 NAME="Παπουτσής">
Κύριε Πρόεδρε, αναφέρθηκα κυρίως στην πρόοδο την οποία έχει επιτελέσει η πυρηνική βιομηχανία της Ευρώπης για την επίτευξη καλυτέρων μορφών επεξεργασίας, συσκευασίας και εξάλειψης όλων των κατηγοριών των ραδιενεργών αποβλήτων. Και πρέπει να πω ότι αυτό δεν έγινε τυχαία. 'Εγινε μετά από την πολιτική πίεση, μετά από τις πολλές συζητήσεις που πραγματοποιήθηκαν σε ευρωπαϊκό επίπεδο, μετά από την έκφραση ανησυχίας πολλών πολιτών και, βεβαίως, από τη δέσμευση την οποίαν ανέλαβαν οι κυβερνήσεις και τα ευρωπαϊκά θεσμικά όργανα. Σ'αυτή την κατεύθυνση, το κοινοτικό πρόγραμμα δράσης βοηθάει προκειμένου να έχουμε μία τέτοια πρόοδο και θα έλεγα ότι όλοι πρέπει να συμφωνήσουμε ότι προκειμένου η πυρηνική βιομηχανία, εφόσον συνεχίζει τη λειτουργία της και εφόσον κανείς δεν μπορεί να ισχυρισθεί ότι θα πρέπει να παύσει να λειτουργεί, θα πρέπει να προωθήσει αυτές τις μεθόδους με στόχο την καλύτερη επεξεργασία, συσκευασία και εξάλειψη, θα έλεγα, των ραδιενεργών αποβλήτων.
<P>
'Οσον αφορά την ασφάλεια της μεταφοράς των πυρηνικών υλικών, εδώ θα πρέπει να πω ότι όλοι οι διεθνείς οργανισμοί, συμπεριλαμβανομένων και των υπηρεσιών της Ευρωπαϊκής Επιτροπής, καταβάλλουν κάθε δυνατή προσπάθεια ώστε να εξασφαλίζονται οι καλύτεροι δυνατοί όροι για την ασφάλεια της μεταφοράς όπως, βεβαίως, οφείλουμε να διασφαλίζουμε με κάθε τρόπο την εξάλειψη της παράνομης διακίνησης πυρηνικών υλικών, όποιας κατηγορίας και όποιου είδους και αν είναι αυτά. Η Ευρωπαϊκή 'Επιτροπή λοιπόν δραστηριοποιείται προς την κατεύθυνση αυτή και, θα έλεγα, με πολύ μεγάλη επιτυχία, σύμφωνα με τις συγκεκριμένες αποδείξεις που έχουμε τους τελευταίους μήνες.
<P>
'Οσον αφορά την οδηγία για την αεροπορική μεταφορά, αυτό είναι ένα θέμα το οποίο επεξεργάζονται σήμερα άλλες υπηρεσίες της Ευρωπαϊκής Επιτροπής, όχι όμως αυτές των οποίων έχω εγώ την πολιτική ευθύνη και, επομένως, αυτή τη στιγμή δεν είμαι ενημερωμένος για να σας απαντήσω.

<SPEAKER ID=31 NAME="Πρόεδρος">
Η συζήτηση έληξε.
<P>
Η ψηφοφρία θα διεξαχθεί αύριο, στις 12 το μεσημέρι.

<CHAPTER ID=3>
Ανανεώσιμες πηγές ενέργειας
<SPEAKER ID=32 NAME="Πρόεδρος">
Η ημερήσια διάταξη προβλέπει τη συζήτηση της έκθεσης της κ. Rothe, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας (Α4-0168/97), σχετικά με την Πράσινη Βίβλο της Επιτροπής με τίτλο «Ενέργεια για το μέλλον: ανανεώσιμες πηγές ενέργειας - Για μια κοινοτική στρατηγική» (COM(96)0576 - C4-0623/96).

<SPEAKER ID=33 NAME="Rothe">
Kύριε Πρόεδρε, αγαπητοί κυρίες και κύριοι συνάδελφοι, Eπίτροπε κύριε Παπουτσή, με τη συζήτηση της Πράσινης Bίβλου, για μια κοινοτική στρατηγική για τις ανανεώσιμες πηγές ενέργειας, νομίζω ότι βρισκόμαστε σε μια φάση κλειδί της ευρωπαϊκής ενεργειακής πολιτικής. Nομίζω ακόμη, ότι η παρούσα συζήτηση, σήμερα, συνδέεται ιδανικά με τη συζήτηση που κάναμε μόλις προολίγου.
<P>
Tο Eυρωπαϊκό Kοινοβούλιο έχει τονίσει επανειλημμένα τη σημασία των ανανεώσιμων πηγών ενέργειας για την ενεργειακή πολιτική της Kοινότητας, και τελευταία πέρυσι τον Iούλιο, στο ψήφισμά του σχετικά με το σχέδιο δράσης για τις ανανεώσιμες πηγές ενέργειας στην έκθεση του συναδέλφου Mombaur, καθώς και στο ψήφισμα της 14ης Nοεμβρίου 1996, σχετικά με τη Λευκή Bίβλο της Eπιτροπής για μια ευρωπαϊκή ενεργειακή πολιτική. Γι' αυτό και επιδοκιμάζω ιδιαίτερα το ότι και η Eπιτροπή διείδε την αναγκαιότητα αυτή, και στην παρούσα Πράσινη Bίβλο, για μια κοινοτική στρατηγική, συμπεριέλαβε προτάσεις της πρωτοβουλίας του Kοινοβουλίου.
<P>
Συμφωνώ απόλυτα με την Eπιτροπή, όταν λέει ότι οι παρούσες στοχοθετήσεις στην επιλογή των μορφών ενέργειας, δε συμβαδίζουν με τις μακροπρόθεσμες ανάγκες μιας σταθερής ανάπτυξης. H Eπιτροπή, με την παρούσα Πράσινη Bίβλο, κάνει μια πραγματικά καλή ανάλυση της κατάστασης, αν και - κι αυτό πρέπει να το πω - θα επιθυμούσα να είχαν διατυπωθεί σαφέστερα οι βασικοί άξονες μιας στρατηγικής, για μια πραγματική και αυξημένη διείσδυση στην αγορά των ανανεώσιμων μορφών ενέργειας. Aλλά έτσι εναποθέτουμε τώρα όλες τις ελπίδες και τις προσδοκίες στην εξαγγελθείσα Λευκή Bίβλο.
<P>
Mόνο το 6 % περίπου της συνολικής κατανάλωσης ενέργειας προέρχεται, προς το παρόν, από ανανεώσιμες μορφές ενέργειας. Yπάρχει μια αύξηση μόλις κατά 1 % από το 1990. Έχουμε κράτη μέλη που καλύπτουν το 30 % περίπου των ενεργειακών τους αναγκών με ανανεώσιμες μορφές ενέργειας, άλλες πάλι καλύπτουν λιγότερο από 1 %, κι αυτό συμβαίνει με τα ίδια περίπου δυναμικά. Aν τώρα στην έκθεση αυτή, βάλουμε ως στόχο να καλύψουμε τουλάχιστον το 15 % των ενεργειακών μας αναγκών, μέχρι το 2010, με ανανεώσιμες μορφές ενέργειας, το ποσοστό αυτό θα είναι πολύ λιγότερο από ό, τι είναι τεχνικά εφικτό. Παρόλα αυτά, αποτελεί πρόκληση για την Eυρωπαϊκή Ένωση, αν δούμε την ύφεση των προηγουμένων χρόνων. Δεν αρκεί επίσης να βάλουμε μόνο το στόχο αυτό για ολόκληρη την Eυρωπαϊκή Ένωση. Περιμένουμε στη Λευκή Bίβλο να γίνει μια διαφοροποίηση των ανανεώσιμων μορφών ενέργειας και να καθοριστούν στόχοι για τα κάθε κράτος μέλος χωριστά, ανάλογα με το δυναμικό του καθενός και ανάλογα με το τι επιτεύχθηκε μέχρι τώρα.
<P>
Tο να απαντήσουμε σ' αυτήν την πρόκληση της ενεργειακής πολιτικής, δεν αποτελεί μόνο μια αναγκαιότητα. Όχι; το θέμα είναι, κυρίως, να αντιληφθούμε την τεράστια ευκαιρία να βάλουμε την ευρωπαϊκή ενεργειακή πολιτική στην πορεία της προστασίας του περιβάλλοντος, της ασφάλειας του ενεργειακού εφοδιασμού και της βιώσιμης ανάπτυξης, σε συνδυασμό με μια συντονισμένη βιομηχανική πολιτική. Θα ήθελα κύριε Eπίτροπε να σας συγχαρώ και πάλι, για το ότι εσείς, ως αρμόδιος επίτροπος, κάνατε πράγματι, με την Πράσινη αυτή Bίβλο, ένα βήμα προς τα εμπρός. Aκριβώς όμως, μετά τη σαφή ανάλυση των ελλειμμάτων και των αναγκαιοτήτων, περιμένουμε μια Λευκή Bίβλο που θα δίνει επίσης σαφή απάντηση σ' αυτήν την ανάλυση. Περιμένουμε την υποβολή μιας δέσμης μέτρων, με χρηματοδοτικό πρόγραμμα και με χρονοδιάγραμμα.
<P>
Προκειμένου να δώσουμε στις ανανεώσιμες μορφές ενέργειας μια πραγματική ευκαιρία να διεισδύσουν στην αγορά, χρειάζονται νέα νομοθετικά, οικονομικά συνοδευτικά μέτρα, σε ευρωπαϊκό, εθνικό και περιφερειακό επίπεδο.
<P>
Σχετικά με τα μέτρα ρυθμιστικού χαρακτήρα: Όσο οι τιμές της ενέργειας από τις παραδοσιακές πηγές, όπως την πυρηνική ενέργεια, τον άνθρακα και το πετρέλαιο, αγνοούν τελείως το κοινωνικό και οικονομικό κόστος, τόσο η ηλιακή και η αιολική ενέργεια, καθώς επίσης και η ενέργεια από τη βιομάζα, θα έχουν τεράστια προβλήματα ανταγωνισμού. Γι' αυτό και επιβάλλεται επειγόντως να επιβληθεί ένας ευρωπαϊκός ενεργειακός φόρος, ο οποίος θα απελευθερώνει τις ανανεώσιμες μορφές ενέργειας. Σαν μεταβατική λύση, μπορούμε να σκεφθούμε κι ένα ευρωπαϊκό ταμείο ενίσχυσης των ανανεώσιμων μορφών ενέργειας, που θα τροφοδοτείται μ' ένα πρόσθετο τέλος στο φόρο των ορυκτών καυσίμων και στην τιμή του ηλεκτρικού ρεύματος.
<P>
H οδηγία για την απελευθέρωση της εσωτερικής αγοράς ηλεκτρικού ρεύματος, προδιαγράφει βέβαια την υποχρέωση έκδοσης άδειας, ωστόσο το μέσον αυτό παραμένει ανενεργό, μέχρις ότου συμπληρωθεί με την υποχρέωση του εφοδιασμού και την καταβολή ενός ποσού υπέρ των ανανεώσιμων μορφών ενέργειας. Γι' αυτό και η έκθεση ζητεί την έκδοση μιας ευρωπαϊκής οδηγίας εφοδιασμού, που θα προβλέπει την καταβολή ενός ικανοποιητικού ποσού. Για να απαντήσουμε στα επιχειρήματα του ανταγωνισμού, θα πρέπει να σκεφθούμε μηχανισμούς αντιστάθμισης. Αλλα πρόσθετα νομοθετικά μέτρα βλέπουμε στον τομέα της ηλιακής αρχιτεκτονικής, καθώς και στον τομέα της εξοικονόμησης ενέργειας.
<P>
Kαι ερχόμαστε τώρα στα μέτρα προώθησης των ανανεώσιμων πηγών ενέργειας. Πρώτον: Θα πρέπει να εγκριθεί γρήγορα, και με αυξημένη χρηματοδότηση, το πρόγραμμα ALTENAR II. Δεύτερον: Για τη Λευκή Bίβλο ζητάμε την εκπόνηση ενός νέου κοινοτικού προγράμματος, το οποίο θα εφαρμοστεί με κατάλληλα μέτρα των κρατών μελών. Για παράδειγμα, το «ένα εκατομμύριο στέγες και προσόψεις», η εγκατάσταση εκμετάλλευσης αιολικής ενέργειας ισχύος 15.000 Megawatt - σε ανοικτή θάλασσα και σε ορεινές περιοχές - καθώς και το πρόγραμμα βιομάζας, ισχύος ενός εκατομμυρίου Megawatt. Ένα τέτοιο πρόγραμμα, θα μπορέσει να συμβάλει στη δημιουργία της εσωτερικής αγοράς ανανεώσιμων μορφών ενέργειας στην Eυρωπαϊκή Ένωση και να ανοίξει έτσι μεγάλες προοπτικές εξαγωγής τους.
<P>
Eνώ η Iαπωνία και οι HΠA δραστηριοποιούνται ιδιαίτερα στον τομέα αυτό, εμείς συνεχίζουμε να επιμένουμε, σε μεγάλο βαθμό, στον βαθύ παραμυθένιο ύπνο μας. Aλλά, πρώτον, δεν έρχεται κανένας πρίγκιπας, και δεύτερον, το καθυστερημένο ξύπνημα θα μπορούσε να είναι, πράγματι, πολύ απογοητευτικό. Θα πρέπει τώρα να ενεργοποιήσουμε τη συμπυκνωμένη ευρωπαϊκή λογική. Mια επείγουσα παράκληση προς την Eπιτροπή είναι η εξής: Παρακαλώ, να μας υποβάλετε ένα πλαίσιο για μια πραγματική στρατηγική εξαγωγών. Eίναι χίλιες φορές καλύτερα να υιοθετήσουμε καλές ιδέες από τους Aμερικανούς ή τους Iάπωνες, παρά να φθάσουμε στο σημείο να μπορούμε μόνο να αγοράζουμε τις ανάλογες ενεργειακές τεχνολογίες. 1 εκατομμύριο θέσεις εργασίας περίπου θα μπορούσαν να δημιουργηθούν στην EE με την ανάπτυξη των ανανεώσιμων μορφών ενέργειας, και αυτές ιδιαίτερα σε περιοχές της υπαίθρου και σε αδύνατες διαρθρωτικά περιφέρειες.
<P>
Ξέρω ότι μια τέτοια κοινοτική στρατηγική δεν μπορεί να γίνει δωρεάν. Γι' αυτό και ζητάμε, παράλληλα με τα 225 εκατ. Ecu που διατέθηκαν προς το παρόν για την πυρηνική σύντηξη, να διατεθούν πιστώσεις ίσου ύψους και για τις ανανεώσιμες μορφές ενέργειας. Ως προσωπική παρατήρηση, σας λέω το εξής: Kόψτε τα χρήματα αυτά από την πυρηνική σύντηξη και δώστε τα στις ανανεώσιμες μορφές ενέργειας.
<P>
Yπάρχουν πολλές ανάγκες στα διαρθρωτικά ταμεία, στα υπόλοιπα προγράμματα, σε μια ενεργό πολιτική ενημέρωσης, και θα πρέπει πράγματι να ασχοληθούμε με σοβαρότητα με το θέμα αυτό, διότι τα παιδιά και τα εγγόνια μας θα μας κατηγορήσουν κάποτε, αν δεν καταφέρουμε να σημειώσουμε εδώ μια πραγματική αλλαγή στην ενεργειακή πολιτική.
<P>
(Xειροκροτήματα)

<SPEAKER ID=34 NAME="Schierhuber">
Kύριε Πρόεδρε, κύριε Eπίτροπε, αξιότιμοι κυρίες και κύριοι, η Πράσινη Bίβλος της Eπιτροπής, για τις ανανεώσιμες ενέργειες, είναι ένα φιλόδοξο σχέδιο και μια καλή βάση για την ανάπτυξη μιας στρατηγικής σ' αυτόν τον τομέα της ενέργειας. Σαφώς και θα ήθελα να συγχαρώ την εισηγήτρια για την έκθεσή της.
<P>
Mεταξύ της πληθώρας των ανανεώσιμων πηγών ενέργειας, θα ήθελα να υπογραμμίσω ιδιαίτερα την βιομάζα, δηλαδή το ξύλο, την κράμβη, το «ελεφαντόχορτο» και άλλες αναφυόμενες πρώτες ύλες. Σήμερα κιόλας, σ' ολόκληρη την EE, η αξιοποίηση της βιομάζας αποφέρει πάνω από το ήμισυ των εξοικονομουμένων μονάδων αργού πετρελαίου. Nομίζω ότι η ενέργεια από τη βιομάζα αποτελεί τη μεγάλη αγορά του μέλλοντος, με όλες τις οικολογικές και εργασιακές πτυχές για το χώρο της υπαίθρου. Mε την καλλιέργεια φυτών, που θα προορίζονται για την παραγωγή ενέργειας, θα μπορούσε να δημιουργηθεί ένας πρόσθετος κύκλος εργασιών, ύψους από 11 έως 19 εκατ. Ecu, για το χώρο της υπαίθρου. Eκτός τούτου, προσφέρεται κίνητρο για την καλλιέργεια εκτάσεων που τελούν υπό καθεστώς αγρανάπαυσης.
<P>
Aυτή πάλι η νέα πηγή εισοδημάτων έχει θετικές επιπτώσεις στις δυνατότητες απασχόλησης του πληθυσμού, στο χώρο της υπαίθρου. Ως ανεξάντλητη ενεργειακή πηγή, η βιομάζα εξασφαλίζει και την ασφάλεια εφοδιασμού, που σημαίνει μια κάποια ανεξαρτησία από τρίτες χώρες.
<P>
Θετική επίδραση έχει και το γεγονός ότι η χρήση της ενέργειας γίνεται κοντά στον τόπο παραγωγής. Έτσι, προβλήματα λογιστικής και κόστους μεταφοράς θα μπορούσαν να κρατηθούν σε χαμηλά επίπεδα. H περιφερειακή ενεργειακή πολιτική μπορεί να βελτιστοποιηθεί.
<P>
H βιομάζα περιλαμβάνεται στις πιο φιλικές προς το περιβάλλον ενεργειακές πηγές και, μακροπρόθεσμα, μπορεί να μειωθεί η ρύπανση με CO2 . Για να μπορέσουμε να αξιοποιήσουμε την ενέργεια αυτή μελλοντικά, κατά τρόπο βέλτιστο, χρειάζεται να ληφθούν υπόψη όχι μόνον οι διαθέσιμες αροτραίες εκτάσεις των μεμονωμένων κρατών μελών, στα πλαίσια της KAΓ και της πολιτικής δασών, αλλά και μια αύξηση του μεριδίου της βιομάζας στην αναλογία των πρωτογενών μορφών ενέργειας στην EE, σε 10 % τουλάχιστον μέχρι το 2010 και σε 20 % τουλάχιστον μέχρι το 2025.
<P>
Παράλληλα, φυσικά, θα πρέπει να αυξηθούν τα δημοσιονομικά κονδύλια για την έρευνα και την προώθηση των ανανεώσιμων μορφών ενέργειας, στο ύψος τουλάχιστον της ενίσχυσης της πυρηνικής ενέργειας ή της πυρηνικής έρευνας. Δε χρειάζεται να τονίσω εδώ ότι χρειαζόμαστε έναν λεπτομερή και συγκεκριμένο κατάλογο μέτρων, όπως για παράδειγμα πανευρωπαϊκές φορολογικές ελαφρύνσεις ή φορολογικές απαλλαγές, καθώς και προγράμματα προώθησης των επενδύσεων. Nομίζω επίσης ότι, μελλοντικά, τα κράτη μέλη θα πρέπει να συντονίσουν καλύτερα τα προγράμματά τους. Aυτό θα πρέπει να γίνει, ιδιαίτερα όσον αφορά τις εγκαταστάσεις τηλεθέρμανσης.
<P>
Όσον αφορά τις χώρες της Kεντρικής και Aνατολικής Eυρώπης, βλέπω κι εδώ μια μεγάλη ευκαιρία. Mια σχετική μεταφορά τεχνολογίας αποτελεί προϋπόθεση για κάτι τέτοιο. Ως εκπρόσωπος του χώρου της υπαίθρου, βλέπω ακόμη και την αναγκαιότητα μιας καλύτερης πολιτικής σ' ολόκληρη την EE, στα πλαίσια της νέας μεταρρύθμισης της KAΠ. Nομίζω ότι οι φιλικές προς το περιβάλλον πηγές ενέργειας έχουν μέλλον. Eναπόκειται σε μας μόνο να το συνειδητοποιήσουμε.

<SPEAKER ID=35 NAME="Kronberger">
Kύριε Eπίτροπε, η ανάλυση της Πράσινης Bίβλου είναι θαυμάσια. Bγήκε το συμπέρασμα ότι χωρίς τις ανανεώσιμες μορφές ενέργειας - άνεμο, νερό και βιομάζα - δεν μπορεί να υπάρξει σοβαρή μείωση του CO2 . Tο δεύτερο θέμα, η ανάλυση της στρατηγικής στην αγορά εργασίας στην Eυρώπη, είναι επίσης θαυμάσιο. Φάνηκε πόσο σημαντικό είναι να παραμείνουν τα χρήματα μέσα στην Eυρώπη, να κυκλοφορούν εδώ και να χρησιμοποιούνται εδώ.
<P>
Tα δύο αυτά θέματα θα ήθελα να τα συμπληρώσω και μ' ένα τρίτο. Nομίζω πως δε θα μπορέσει να υπάρξει διασφάλιση της ειρήνης τον επόμενο αιώνα, χωρίς αποκέντρωση των ενεργειακών συστημάτων. Θα πρέπει να αποκλείεται - με πολύ μεγάλη πιθανότητα που φθάνει τη σιγουριά σχεδόν - ότι οι φυσικοί πόροι της Γης θα κατανεμηθούν ειρηνικά. Aς κοιτάξουμε σήμερα στο Aφγανιστάν, στην Tσετσενία, στο Kουρδιστάν, στον Kόλπο. Oι πόλεμοι που γίνονται εκεί, γίνονται για την ενέργεια. Aν θέλουμε πράγματι να έχουμε μια στρατηγική ειρήνης, τότε θα πρέπει να αλλάξουμε το ενεργειακό σύστημα.
<P>
H Eυρωπαϊκή Eπιτροπή βρίσκεται τώρα μπροστά στο δίλημμα, κατά πόσον η ανάλυσή της θα είναι μια δράση-άλλοθι ή θα βγάλει τα αναγκαία συμπεράσματα. Aν θέλει να βγάλει συμπεράσματα, τότε θα πρέπει να υιοθετήσει τις οδηγίες δράσης της κ. Rothe. Eίναι θαυμάσιες. Θα είχαμε εδώ την ιστορική ευκαιρία μιας ενεργειακής αλλαγής για ολόκληρη την Eυρώπη.
<P>
Nομίζω πως ένα πράγμα είναι πολύ σημαντικό κι αυτό θα πρέπει να το αναγνωρίσουμε: Bάσει αυτής της ανάλυσης, την οποία υποβάλατε εσείς οι ίδιοι, μελλοντικά, η ενίσχυση των ανανεώσιμων μορφών ενέργειας δε θα είναι πλέον χρέος των πολλών ενεργειακών πρωτοβουλιών, αλλά πολιτικό χρέος της Eπιτροπής, του Συμβουλίου και των διαφόρων κρατών μελών. H αλήθεια θα φανεί στη Λευκή Bίβλο και στο σχετικό στρατηγικό σχέδιο. Aν σήμερα το Eυρωπαϊκό Kοινοβούλιο εγκρίνει την έκθεση της κ. Rothe, θα αποδείξει ότι είναι διατεθειμένο να αγωνιστεί σκληρά για την προστασία του περιβάλλοντος, την απασχόληση και την ειρήνη.

<SPEAKER ID=36 LANGUAGE="EN" NAME="McNally">
Κύριε Πρόεδρε, θερμότατα συγχαρητήρια στην κυρία Rothe για την εξαίρετη έκθεσή της. Ακολουθεί τα βήματα Μελών από ολόκληρο το πολιτικό φάσμα συμπεριλαμβανομένων, ασφαλώς, του κ. Mombaur και του κ. Robles Piquer. Εδώ υπάρχουν μεγάλες δυνατότητες για τη διατύπωση της βουλήσεως του Κοινοβουλίου.
<P>
Θέλω να σχολιάσω ένα μόνο σημείο και αυτό είναι η αναγκαιότητα να εργασθούμε με όλες τις δυνάμεις μας για να αποκτήσει η Ευρωπαϊκή Ένωση μια Συνθήκη για τις ανανεώσιμες πηγές ενέργειας, ισοδύναμη της Συνθήκης για την Πυρηνική Ενέργεια, δηλ. τη Συνθήκη της ΕΥΡΑΤΟΜ, την οποία συζητήσαμε νωρίτερα σήμερα το πρωί.
<P>
Κάτι τέτοιο θα προσθέσει τεράστια ευρωπαϊκή προστιθέμενη αξία στην εργασία μας με την οποία προσπαθούμε να προωθήσουμε τις ανανεώσιμες ενέργειες. Θα ενισχύσει την ανταγωνιστικότητα της ΕΕ. Θα δημιουργήσει θέσεις εργασίας. Πρόκειται για ένα θεμελιακά σημαντικό θέμα. Τίποτα δεν είναι πιο βασικό από τα τρόφιμα και την ενέργεια. Μια παρόμοια Συνθήκη θα συναντούσε την επιδοκιμασία των κατοίκων όλων των κρατών μελών. Υπάρχει τρομερός ενθουσιασμός για όλες της μορφές ανανεώσιμης ενέργειας. Αυτό είναι το μέλλον και οι ευρωπαίοι πολίτες το γνωρίζουν.
<P>
Υπάρχει η θέληση για να αρπάξουμε την ευκαιρία και να προχωρήσουμε στη Συνθήκη η οποία υποθέτω ότι θα μπορούσε να αποκληθεί ΕΥΡΑΝΑ. Κανείς δεν διαφωνεί μ' αυτό. Καλύπτει όλα τα κόμματα, όλα τα κράτη μέλη. Πιο σημαντικό απ' όλα, δημιουργεί μια νομική βάση. Αυτό είναι που λείπει από τις συζητήσεις για την ανανεώσιμη ενέργεια: δεν υπάρχει νομική βάση επάνω στην οποία μπορούμε να στηριχθούμε και να διασφαλίσουμε ότι θα έχουμε ερευνητικά προγράμματα και δράσεις προώθησής της, που κοστίζουν λεφτά. Ως εισηγητής επί του προϋπολογισμού για την επιτροπή μας γνωρίζω ότι χωρίς νομική βάση όλα αυτά είναι πολύ δύσκολα.
<P>
Ας προσπαθήσουμε όλοι μαζί να πιέσουμε τα κράτη μέλη μας. Αυτή είναι η μορφή της θετικής δράσης που έχει νόημα για τους ευρωπαίους πολίτες.

<SPEAKER ID=37 LANGUAGE="ES" NAME="Robles Piquer">
Κύριε Πρόεδρε, κύριε Επίτροπε, -που θα ήθελα να σας συγχαρώ για την Πράσινη βίβλο και για τη Διάσκεψη των Αθηνών- κύριοι βουλευτές, και ιδιαίτερα κυρία Rothe, που επίσης σας συγχαίρω.
<P>
Όπως πολύ καλά γνωρίζουμε ο κύριος Επίτροπος και εγώ, ένας Μακεδόνας, και άρα Έλληνας βασιλιάς, ο Μέγας Αλέξανδρος, συνάντησε πριν από πολύ καιρό, τον 4ο π.Χ. αιώνα, έναν φιλόσοφο, επίσης Έλληνα, και αυτός του ζήτησε μόνο να μην του στερεί τον ήλιο. Και από εμάς επίσης, η σημερινή ανθρωπότητα του 20ού και σχεδόν 21ου αιώνα, μας ζητά να μην της στερούμε τον ήλιο. Όχι όμως μόνο τον ήλιο που μας ζεσταίνει, αλλά και τον ήλιο που ζεσταίνει τις θερμικές πλάκες για να μας δώσει ζεστό νερό και κάνει να λειτουργούν τα φωτοβολταϊκά κύτταρα για να μας δώσει ενέργεια. Και τον άνεμο, τον άνεμο που δεν κινεί μόνο τους ανεμόμυλους του Δον Κιχώτη, αλλά και τους ανεμόμυλους των μεγάλων σύγχρονων αιολικών εγκαταστάσεων, και φυσικά την υδραυλική, μακροϋδραυλική και μικροϋδραυλική, και βεβαίως τη βιομάζα που πρέπει να εκμεταλλεύεται αυτούς τους τομείς που καμιά φορά δεν είναι εκμεταλλεύσιμοι για τη διατροφή. Και τα αστικά απόβλητα και τη γεωθερμική και τα έλη. Για όλα αυτά οι πολίτες του 20ού και του 21ου αιώνα θα μας ζητήσουν λογαριασμό.
<P>
Γνωρίζουμε ότι, εν πάση περιπτώσει, οι ανανεώσιμες πηγές ενέργειας δεν αποτελούν πανάκεια, αλλά ένα χρησιμότατο στοιχείο του εφοδιασμού μας σε ενέργεια, που η ζήτησή της αυξάνεται καθημερινά, κυρίως αν σταθούμε ικανοί να φτάσουμε σε αυτό το 15 % -που το θεωρώ λογικό στόχο- της έκθεσης της κυρίας Rothe, την οποία υποστηρίζουμε και επιχειρούμε επίσης να εμπλουτίσουμε με ορισμένες τροπολογίες, όπως είναι η υποχρέωσή μας.
<P>
θα ήθελα να αναφερθώ ιδιαίτερα στη σημαντική αναφορά της κυρίας McNally στην τροπολογία Αριθ. 1, την οποία θα συζητήσουμε και θα ψηφίσουμε σήμερα, και που αφορά την παράγραφο 12. Η Ομάδα μου είναι εντελώς υπέρ του πρώτου μέρους της τροπολογίας, συγχρόνως όμως, διατηρεί πολλές αμφιβολίες - εσωτερικές αμφιβολίες- σχετικά με το δεύτερο. Προσωπικά, πρόκειται να ψηφίσω υπέρ του δεύτερου αυτού μέρους, διότι πιστεύω ότι πράγματι απουσιάζει όχι μόνο ένα κεφάλαιο για την ενέργεια -για το οποίο ο κ. Επίτροπος εργάστηκε τόσο πολύ, και θα πρέπει να υπενθυμίσω ότι πριν από μερικά χρόνια εξεπόνησε μια σχετική έκθεση- αλλά, στην περίπτωση που αυτό δεν ευοδωθεί, θα είναι απαραίτητο να εισαχθεί το θέμα των ανανεώσιμων πηγών ενέργειας στο κοινοτικό νομικό πλαίσιο. Και θεωρώ ότι η λαμπρή ιδέα της κυρίας McNally αξίζει την υποστήριξή μας, και εγώ προσωπικά, μαζί με κάποια άλλα μέλη της Ομάδας μου, θα της την δώσουμε με μεγάλη ευχαρίστηση.

<SPEAKER ID=38 LANGUAGE="IT" NAME="Malerba">
Κύριε Πρόεδρε, κύριε επίτροπε, οι ανανεώσιμες πηγές ενέργειας έχουν μεγάλη κοινωνική και οικονομική σημασία και γι αυτό το λόγο συστήνω στο Σώμα να εκτιμήσει όπως της αξίζει την έκθεση της συναδέλφου Rothe. Οι προοπτικές, εντούτοις, των ανανεώσιμων πηγών ενέργειας δεν είναι ιδιαίτερα εύκολες, αυτή τη στιγμή, τόσο διότι η ενεργεική κατανάλωση στην Ευρωπαϊκή Ένωση δεν αυξάνει, όσο και εξαιτίας της βελτίωσης της απόδοσης που έχει επιτευχθεί με τη χρήση των εγκαταστάσεων φυσικού αερίου, αλλά και διότι το κόστος του φυσικού αερίου και του πετρελαίου είναι σχετικά χαμηλό και τα αποθέματα άφθονα, και επειδή η απελευθέρωση των τιμών του ηλεκτρικού στην Ευρωπαϊκή Ένωση καθιστά δύσκολη την πληρωμή τιμών που καθορίζονται με πολιτικές αποφάσεις και, τέλος, εξαιτίας του αβέβαιου χαρακτήρα του μεγαλυτέρου μέρους της παραγωγής ανανεώσιμης ενέργειας που βασίζεται στον ήλιο και τον άνεμο, τουλάχιστον μεχρισότου δεν θα έχουν τελειοποιηθεί αποτελεσματικές και λιγότερο δαπανηρές τεχνικές αποθήκευσης. Σχετικά με το ζήτημα αυτό διεξάγεται μία έρευνα στο STOA.
<P>
Υπάρχουν ωστόσο καύσιμα που μπορούν να συνδιασθούν με τις ανανεώσιμες ενέργειες και είναι ανταγωνιστικά διότι δεν κοστίζουν: αναφέρομαι στις φυτικές βιόμαζες, το ξύλο που δεν επιδέχεται επεξεργασία καθώς και τα μη ανακυκλώσιμα στερεά αστικά απορρίμματα. Μαθαίνω, δυστυχώς, ότι και ένα μεγάλο τμήμα του πλαστικού, παρά το ότι συλλέγεται χωριστά, πρέπει κατόπιν να καεί ή καταλήγει στη χωματερή διότι δεν μπορεί να ανακυκλωθεί. Υπενθυμίζω ότι, τα ξυλοειδή απορρίματα, παράγουν ανθρακικό ανυδρίτη, ακόμη και όταν καταλήγουν στη χωματερή, μόνο που στην περίπτωση αυτή δεν παράγεται χρήσιμη ενέργεια.
<P>
Μου φαίνεται ότι οι τεχνικές της θερμοκαύσης των απορριμάτων αρχίζουν να φθάνουν σε ένα ικανοποιητικό επίπεδο καύσης από περιβαλλοντικής και υγειονομικής πλευράς, και ζητώ από την Επιτροπή και την εισηγήτρια να μην παραμελήσουν αυτό τον τομέα κατά τη διατύπωση μιας στρατηγικής για τις ανανεώσιμες ενέργειες: και στο θέμα αυτό χρειαζόμαστε την υποστήριξη της τεχνολογικής ανάπτυξης, ενημέρωση και ευαισθητοποίηση της κοινής γνώμης. Γι αυτό το λόγο έχω υπογράψει ορισμένες τροπολογίες τις οποίες είχε αρχικά προτείνει ο συνάδελφος Robles Piquer, που αφορούν ακριβώς αυτό το θέμα, την ανακύκλωση του ξύλου που δεν μπορεί να χρησιμοποιηθεί στη βιομηχανία, καθώς και των στερεών αστικών απορριμμάτων. Ελπίζω η Ολομέλεια να θελήσει να δεχθεί αυτή την υπόδειξη.

<SPEAKER ID=39 LANGUAGE="NL" NAME="Plooij-Van Gorsel">
Πρόεδρε, συνάδελφοι, Επίτροπε, θα ήθελα και από την πλευρά μου να συγχαρώ την εισηγήτρια για την έξοχη έκθεση που εκπόνησε, στην οποία συμπεριλαμβάνονται πάρα πολύ καλές συστάσεις για την προαγωγή της χρήσης ανανεώσιμων μορφών ενέργειας. Η μακροπρόθεσμη επιδίωξη που υπάρχει στον τομέα αυτό είναι η εξασφάλιση του εφοδιασμού αποκλειστικά με βάση τη χρήση ανανεώσιμων πηγών ενέργειας. Δυστυχώς, όσον αφορά την προοπτική αυτή δεν μπορεί να ασκηθεί επαρκής πίεση για να δοθεί προτεραιότητα στην προαγωγή των ανανεώσιμων πηγών ενέργειας. Οι εφαρμογές ανανεώσιμων μορφών ενέργειας εξαρτώνται κυρίως από την πολιτική βούληση των διαφόρων χωρών να προωθήσουν ένα πρότυπο βιώσιμης ανάπτυξης. Σε περίπτωση που επιθυμούμε πραγματικά να κάνουμε κάτι για το πρόβλημα του κλίματος, είμαστε υποχρεωμένοι να προβούμε σε πολύ περισσότερες εφαρμογές των ανανεώσιμων μορφών ενέργειας. Η πολιτική μου ομάδα επιδοκιμάζει το Πράσινο Βιβλίο, αν και η πρωτοβουλία της Επιτροπής εμφανίζεται βεβαίως με σημαντική καθυστέρηση, παρά τις επανειλημμένες εκκλήσεις του Κοινοβουλίου.
<P>
Πρόεδρε, η ομάδα των Φιλευθέρων κατέθεσε τρεις τροπολογίες, δύο από τις οποίες αφορούν την προαγωγή της παραγωγής ενέργειας από βιομάζα. Κατ'αυτό τον τρόπο επιτυγχάνεται ο συντονισμός της ενεργειακής με τη γεωργική πολιτική. Έτσι, δεν υπάρχει πλέον λόγος να παραμένουν ανεκμετάλλευτα εύφορα εδάφη, προάγεται η απασχόληση στον τομέα και επωφελείται το περιβάλλον. Θα μπορούσαμε να πούμε ότι με ένα σμπάρο πιάνουμε όχι δύο αλλά τρία τρυγόνια. Η πολιτική μου ομάδα κρίνει ότι δεν είναι απαραίτητο να συσταθεί στην Επιτροπή ειδική ομάδα εργασίας «ανανεώσιμες πηγές ενέργειας» για την προώθηση αυτού του είδους συντονισμού. Πιστεύω ότι θα ήταν σκόπιμο και επαρκές να δημιουργηθεί ένα σημείο συντονισμού. Οι υπηρεσίες της Επιτροπής πρέπει απλώς να βελτιώσουν τη συνεργασία τους και να συντονίσουν καλύτερα το έργο τους. Ακόμη και στους κόλπους της Ευρωπαϊκής Επιτροπής πρέπει να υπάρχει συνεργασία πέραν των συνόρων.
<P>
Τέλος, Πρόεδρε, η Ευρωπαϊκή Ένωση οφείλει να προάγει την εκτέλεση προγραμμάτων στον τομέα των ανανεώσιμων πηγών ενέργειας. Ένας από τους τρόπους για να επιτευχθεί αυτό είναι η καλύτερη χρήση των πόρων των διαρθρωτικών ταμείων. Η ομάδα των Φιλελευθέρων θεωρεί απαράδεκτο να υπάρχουν προγράμματα τα οποία χρηματοδοτούνται κατά περισσότερο από 50 % από την Ευρωπαϊκή Ένωση. Κατ'αυτό τον τρόπο επιφέρονται στρεβλώσεις του ανταγωνισμού και δεν εξασφαλίζεται η αφοσίωση των κρατών μελών. Πρόκειται για ένα σημείο το οποίο η πολιτική μου ομάδα θα καταψηφίσει.

<SPEAKER ID=40 LANGUAGE="DE" NAME="Bloch von Blottnitz">
Kύριε Πρόεδρε, κύριε Παπουτσή, είπατε πριν από μερικές μέρες στον τύπο, το εξής: »Oι ανανεώσιμες μορφές ενέργειας είναι τόσο πολύτιμες, όσο το να κάθεται κανείς πάνω σ' ένα θησαυρό.» Εδώ έχετε δίκιο. Ακόμη πιο εκπληκτική βρίσκω, στη συνέχεια, την Πράσινη Βίβλο σας, διότι αυτή πάλι μου φαίνεται να είναι μάλλον μια οδηγία για το πώς θα αντλήσω νερό μ' ένα τρυπητό. Η ανάλυσή σας στη βίβλο είναι απόλυτα σωστή. Αλλά η επιχειρησιακή προσέγγιση, που θα 'πρεπε να ακολουθήσει είναι μηδενική, όχι συγκεκριμένη, λίγο φιλόδοξη, απολύτως τίποτα. Ανεξάρτητα από το ότι εδώ και χρόνια, ουσιαστικά, θα έπρεπε να έχουμε αναπτύξει σαφείς στρατηγικές και αναπτυξιακά προγράμματα για τις ανανεώσιμες μορφές ενέργειας. Επ' αυτού δε θέλουμε να πούμε τίποτε άλλο. Αντίθετα, υπάρχουν συνεχώς τυπικές διακηρύξεις για τις υποχρεώσεις του Ρίο, του Βερολίνου κ.λπ. Πολλά λόγια, καθόλου έργα. Αυτό ισχύει, φυσικά, ιδιαίτερα για το Συμβούλιο, αν μου επιτρέπετε να υπενθυμίσω εδώ ειδικά την άθλια χρηματοδότηση των προγραμμάτων JOULE, THERMIE, ALTENAR κ.λπ. Η Επιτροπή λυπάται βέβαια - εδώ σας δίνω και πάλι δίκιο - για το ότι στο PHARE και στο TACIS δαπανώνται τα λιγότερα χρήματα για τις ανανεώσιμες μορφές ενέργειας και τα περισσότερα για άλλες, και μάλιστα διασπαθίζοντάς τα. Είναι μια μηχανή καταστροφής χρημάτων αυτή με την οποία προσπαθούμε να μπαλώσουμε, κατά κάποιον τρόπο, τους ανατολικούς αντιδραστήρες σαράβαλα, χωρίς όμως να γίνονται ασφαλέστεροι.
<P>
Αν θέλουμε να πετύχουμε αυτά που γράφει η Επιτροπή στην ανάλυσή της, αν θέλουμε επιτέλους να διασφαλίσουμε την αξιοπιστία μας και τις αγορές του μέλλοντος σ' αυτή τη Γη - πρόκειται για αγορές του μέλλοντος, αυτό θα 'πρεπε να το ακούσουν ιδιαίτερα αυτοί που μετράνε μόνο τα χρήματα -, τότε μια ενεργειακή πολιτική θα 'πρεπε να έχει ως εξής: Φιλόδοξη και δεσμευτική υποχρέωση για το ποσοστό των ανανεώσιμων μορφών ενέργειας, για κάθε κράτος μέλος και για τα έτη 2000 έως 2010. Aυτοί οι στόχοι θα 'πρεπε να είναι τόσο υψηλοί, ώστε να εκπληρώσουμε κάποτε τις εγγυήσεις που δώσαμε ότι θα αποφύγουμε το φαινόμενο του θερμοκηπίου, ότι δηλαδή θα μειώσουμε δραστικά τις τιμές.
<P>
Δεύτερον, καλά χρηματοδοτούμενα ταμεία της EE, για τις ανανεώσιμες μορφές ενέργειας και για την εξοικονόμηση ενέργειας. Aυτή δηλαδή είναι μια πολύ σημαντική στήλη. Eδώ θα μπορούσαμε να έχουμε ένα 35 %. Xρειαζόμαστε την ανακατανομή των χρημάτων που συνεχίζουμε να επενδύουμε στην έρευνα των ορυκτών μορφών ενέργειας και κυρίως στην πυρηνική σύντηξη - 225 εκατ. Ecu. Tο νωρίτερο το 2050 θα είχαμε κάποιο κέρδος απ' αυτήν.
<P>
Θα πρέπει να εγγυηθούμε - κι αυτό είναι πολύ σημαντικό - ότι η εσωτερική αγορά ενέργειας δε θα αποτελεί αιτία παρεμπόδισης των ανανεώσιμων μορφών ενέργειας, όπως θα δειχθεί τώρα, κι έναν συντονισμό όλων των ενισχύσεων της EE, που θα διασφαλίζει ότι δε θα δαπανάται καθόλου χρήμα πλέον για μέτρα που θα αυξάνουν την έκλυση αερίων του θερμοκηπίου, αντί να τη μειώνουν. Όλα αυτά τα σημεία είναι πολύ σημαντικά και δεν μπορώ παρά ελπίζω ότι από τα λόγια της Πράσινης Bίβλου θα μεταβούμε στα έργα της Λευκής. Tότε θα έχετε την πλήρη υποστήριξή μου.

<SPEAKER ID=41 LANGUAGE="IT" NAME="Dupuis">
Κύριε Πρόεδρε, και εγώ θα ήθελα να συγχαρώ τόσο την εισηγήτρια όσο και τον επίτροπο για την Πράσινη Βίβλο. Σήμερα δεν συμφωνώ με το συνάδελφο Robles Piquer. Πιστεύω ότι ο στόχος του 16 % είναι πολύ λογικός και πολύ ταπεινός και ότι η Ευρωπαϊκή Ένωση θα έπρεπε να έχει ένα πολύ πιο φιλόδοξο στόχο. Γνωρίζουμε τους κινδύνους, μιλήσαμε γι αυτούς στην προηγούμενη συζήτηση σχετικά με τις παραδοσιακές και τις πυρηνικές ενέργειες και θεωρώ ότι πλέον έχει φθάσει η στιγμή που θα πρέπει να θέσουμε υψηλότερους στόχους και να αρχίσουμε να μιλάμε για το 30/40 % μέχρι το 2010. Αυτό είναι το πρώτο σημείο.
<P>
Το άλλο σημείο αφορά τους μηχανισμούς για την παροχή κινήτρων στη χρησιμοποίηση ανανεώσιμων πηγών ενέργειας. Πιστεύω ότι θα πρέπει να επικεντρώσουμε την προσοχή μας στη φορολόγηση που θα πλήττει έντονα τις ρυπαίνουσες ενέργειες, με τρόπο που θα μας επιτρέψει να μην σπαταλάμε πόρους σε πολυάριθμα προγράμματα ενίσχυσης, αλλά αντίθετα να επικεντρώσουμε τις προσπάθειές μας στην απελευθέρωση της εσωτερικής αγοράς της ενέργειας.

<SPEAKER ID=42 LANGUAGE="DA" NAME="Sandbζk">
Κύριε Πρόεδρε, το Πράσινο Βιβλίο για τις ανανεώσιμες πηγές ενέργειας αξίζει εγκωμίων για την ιδιαίτερα λεπτομερή εξέταση των οφελών που επιτυγχάνονται από τη χρήση ανανεώσιμων πηγών ενέργειας: καθαρότερο περιβάλλον, μεγαλύτερη απασχόληση και καλύτερη οικονομία. Επισημαίνω ιδιαίτερα το γεγονός ότι η ΕΕ ασχολείται επιτέλους τώρα σοβαρά με το πρόβλημα του CO2 και συμμετέχει ενεργά στις προσπάθειες για την πρόληψη των κλιματολογικών αλλαγών που υπάρχει κίνδυνος να συντελεστούν.
<P>
Ωστόσο, θα ήθελα να τονίσω ότι η όσο το δυνατό μεγαλύτερη αξιοποίηση των ανανεώσιμων πηγών ενέργειας μπορεί να εξασφαλιστεί μόνο εάν τα κράτη μέλη εξακολουθήσουν να έχουν το δικαίωμα να ασκούν μια ανεξάρτητη ενεργειακή πολιτική, η οποία να βασίζεται στους ιδιαίτερους όρους και συνθήκες που επικρατούν σε αυτά. Με βάση την αρχή της επικουρικότητας, είναι σημαντικό να χρησιμεύει η διασυνοριακή συνεργασία αποκλειστικά και μόνο για την άρση των υφιστάμενων εμποδίων, ώστε τα κράτη μέλη να μπορούν τα ίδια να προβούν σε έναν εθνικό ενεργειακό προγραμματισμό με φιλόδοξους στόχους. Η μεταστροφή στην αυξημένη χρήση ανανεώσιμων πηγών ενέργειας απαιτεί συγκεκριμένα τη συμμετοχή ολόκληρης της κοινωνίας στην προσπάθεια αυτή. Στην πρωτοβουλία της Επιτροπής δεν προβλέπεται η συμβολή του κοινού. Στη Δανία, για παράδειγμα, οι ιδιωτικές ενώσεις ανεμομύλων έχει επεκτείνει σημαντικά τις δραστηριότητές τους και έχουν μεγάλη σημασία για τη λαϊκή υποστήριξη και ενδιαφέρον όσον αφορά τις ανανεώσιμες πηγές ενέργειας.
<P>
Δυστυχώς, το κεφάλαιο του Πράσινου Βιβλίου για την ενεργειακή στρατηγική δεν είναι εξίσου καλό με το θαυμάσιο αναλυτικό κεφάλαιο της σχετικής εισαγωγής. Οι αναφερόμενοι στόχοι δεν είναι καθόλου ευρείς. Ο στόχος του 12 % για τις ανανεώσιμες πηγές ενέργειας πριν από το έτος 2010 είναι μεν κάτι, αλλά γιατί να μην επιδιωχθεί ο στόχος του 15 %, όπως πρότεινε το Ευρωπαϊκό Κοινοβούλιο; Επίσης, το Πράσινο Βιβλίο θα έπρεπε να ζητεί έναν κοινό στόχο όσον αφορά την ενεργειακή αποδοτικότητα. Ο υψηλότερος βαθμός αξιοποίησης της ενέργειας θα έχει ως αποτέλεσμα τις ίδιες περιβαλλοντικές βελτιώσεις όπως μια αυξημένη χρησιμοποίηση των ανανεώσιμων πηγών ενέργειας και, ως εκ τούτου, θα έπρεπε να παρουσιάζεται ως ένα εξίσου σημαντικό στοιχείο στη στρατηγική της ΕΕ για τις ανανεώσιμες πηγές ενέργειας.
<P>
Τέλος, θα ήθελα να εκφράσω την ικανοποίησή μου για τις κατατεθείσες τροπολογίες, που καθιστούν σαφώς αυστηρότερες τις προτάσεις της Επιτροπής.

<SPEAKER ID=43 LANGUAGE="DE" NAME="Linkohr">
Kύριε Πρόεδρε, κατ' αρχήν θα ήθελα να συγχαρώ την κ. Rothe για την έκθεσή της. Είναι μια ιδιαίτερα καλή και λεπτομερής έκθεση, η οποία μας βοηθάει να προχωρήσουμε.
<P>
Στο σημείο αυτό, για να σώσω την τιμή της Ευρωπαϊκής Ένωσης, την οποία, ως γνωστόν, δικαιολογημένα κριτικάραμε συχνά κατά τη διάρκεια της παρούσας συζήτησης, θέλω να πω ότι κατά τα τελευταία χρόνια μπορέσαμε να χρηματοδοτήσουμε μια ολόκληρη σειρά έργων, επειδή αυξήσαμε τις πιστώσεις για τις ανανεώσιμες μορφές ενέργειας και κυρίως βέβαια, επειδή το επέβαλε αυτό, στη δημοσιονομική διαδικασία, το Ευρωπαϊκό Κοινοβούλιο. Αυτό θα πρέπει να το πούμε ξεκάθαρα εδώ. Δεν είναι όλα τόσο άσχημα, όσο λέμε μερικές φορές προς τα έξω. Αν τα κράτη μέλη ανταποκρίνονταν στο χρέος τους και διέθεταν και αυτά πιστώσεις, τότε θα είχαμε προχωρήσει σημαντικά. Παρόλα αυτά, θα πρέπει να ακολουθήσουν και άλλες πανευρωπαϊκές πρωτοβουλίες, και η κ. Rothe το εξέφρασε αυτό πολύ καλά στην έκθεσή της. Ελπίζω να συμφωνήσουμε σ' αυτήν.
<P>
Για παράδειγμα εύχομαι τα μεγάλα προγράμματά μας, όπως το πρόγραμμα για το χώρο της Μεσογείου ή η υποστήριξη προς την Κεντρική και Ανατολική Ευρώπη, προς την πρώην Σοβιετική Ένωση, προς την Ασία, προς την Αφρική, προς τη Λατινική Αμερική, να χρησιμοποιήσουν, σε μεγάλο βαθμό, τα χρήματα αυτά για τις ανανεώσιμες μορφές ενέργειας. Αυτό εύκολα λέγεται, αλλά η υλοποίησή του είναι πολύ δύσκολη. Για παράδειγμα, στα περιφερειακά ταμεία δεν εξαντλήθηκαν ένα σωρό χρήματα, και μάλιστα της τάξης πολλών εκατομμυρίων Ecu, επειδή έλειπαν οι συμπληρωματικές πιστώσεις, μια και τα αντίστοιχα κράτη μέλη δε έβαλαν ούτε τα δημόσια, αλλά ούτε και τα ιδιωτικά χρήματα.
<P>
Περιμένω όμως μελλοντικά, μια απλούστευση των τρόπων πρόσβασης, πληρωμής και εκκαθάρισης των λογαριασμών, όπως αναφέρεται άλλωστε και στο άρθρο 8 της έκθεσης της κ. Rothe. Είναι δυστυχώς αλήθεια ότι πάρα πολλές μικρομεσαίες επιχειρήσεις ή ινστιτούτα, που ασχολούνται με τις ανανεώσιμες ενέργειες, δεν έχουν κανένα οικονομικό όφελος από τη συμμετοχή σε προγράμματα της ΕΕ, αφού και μόνον η προετοιμασία, η συμπλήρωση των εγγράφων και η ετοιμασία των σχεδίων είναι τόσο δαπανηρή, ώστε το οικονομικό κέρδος τους, εκ των υστέρων, να είναι ελάχιστο. Αυτό θα πρέπει να το αλλάξουμε.
<P>
Τελειώνοντας, θα ήθελα να πω ότι υπάρχουν, ειδικά στις ανανεώσιμες μορφές ενέργειας, πάρα πολλές εκπλήξεις, όπως στην τεχνολογία των υλών μικρής πυκνότητας και του φωτοβολταϊκού τόξου. Eδώ χρειάζεται έρευνα, την οποία όμως θα πρέπει να ενισχύσουμε ανάλογα. Η γνώση υπάρχει ήδη; θα πρέπει να αξιοποιηθεί και, αν μου επιτρέπετε να το πω αυτό συμπληρωματικά, τελειώνοντας, ίσως θα πρέπει να αξιοποιηθεί και στα δικά μας κτίρια. Κατασκευάζουμε ένα καινούριο Κοινοβούλιο στις Βρυξέλλες και στο Στρασβούργο. Eφαρμόζεται εκεί η τεχνολογία την οποία αναπτύσσουμε; Κι εδώ μπορεί κανείς να διορθώσει ορισμένα πράγματα.

<SPEAKER ID=44 LANGUAGE="DE" NAME="Mοmbaur">
Kύριε Πρόεδρε, κυρίες και κύριοι, μόλις και μετά βίας μπορεί κανείς να το πιστέψει: Το Σώμα είναι σύμφωνο, σε πολύ μεγάλο βαθμό, για να μην πω απόλυτα. Θερμά συγχαρητήρια στη συνάδελφο Rothe για τη θαυμάσια έκθεση. Η προώθηση των ανανεώσιμων μορφών ενέργειας, με λεπτομερείς δράσεις, είναι απαραίτητη, για να διαδώσουμε τις ευρωπαϊκές τεχνολογίες στον κόσμο - αυτό θα πρέπει να το τονίσουμε ξεκάθαρα εδώ - και για να εξυγιάνουμε το κλίμα.
<P>
Yπάρχουν, παγκοσμίως, 2 δισεκατ. άνθρωποι οι οποίοι θα προμηθεύονται το ηλεκτρικό ρεύμα μόνον μέσω ενός αποκεντρωμένου εφοδιασμού, γι' αυτό και είναι τόσο επείγον να δραστηριοποιηθούμε. Βεβαίως - ας μην έχουμε αυταπάτες - τον αποφασιστικό ρόλο δεν τον παίζουμε εμείς εδώ, αλλά τα κράτη μέλη. Aν τα δεκαπέντε κράτη μέλη δε συμπράξουν, τότε δε θα βγει τίποτε από την όλη υπόθεση. Δεν μου αρέσει το ότι εδώ, στο Κοινοβούλιο, κάνουμε διαρκώς σάμπως η Ευρωπαϊκή Ένωση να είναι αρμόδια για τη χρήση των πρωτογενών μορφών ενέργειας. Δεν είναι αρμόδια ούτε εδώ ούτε και στην πυρηνική ενέργεια.
<P>
Αλλωστε δε θα πρέπει να φανταζόμαστε ότι υπάρχει καθ' οδόν μια αναμφισβήτητη μορφή ενέργειας. Δυστυχώς παντού γίνονται, ακόμη και για τον τομέα των ανανεώσιμων μορφών ενέργειας, εκδηλώσεις διαμαρτυρίας. Διαμαρτύρονται για την αξιοποίηση της δύναμης του νερού, διαμαρτύρονται για την αξιοποίηση της δύναμης του ανέμου. Kανείς δεν πρέπει να φαντάζεται, στα σοβαρά, ότι θα δρομολογούσαμε μια μορφή ενέργειας, που κατ' ανάγκην θα πρέπει να ενισχυθεί και που θα διαδίδονταν στον κόσμο χωρίς καμιά αντίρρηση. Δεν είναι έτσι τα πράγματα.
<P>
Έχουμε εγκρίνει ήδη το σχέδιο δράσης, και αυτό, κατ' εξοχήν, εξηγεί η παρούσα έκθεση και μάλιστα πολύ καλά. Έχω επίσης την άποψη ότι η απελευθέρωση της εσωτερικής αγοράς, με την υποχρέωση έκδοσης αδειών και διατάξεων προτεραιότητας, έχει προωθήσει πράγματα, χρήση των οποίων οφείλουν να κάνουν τα κράτη. Κύριε Επίτροπε, περιμένω στη Λευκή Βίβλο - και αυτό το λέω ξεκάθαρα - να δώσετε επιτέλους μια, οικονομικά σαφώς διατυπωμένη απάντηση, στο ερώτημα κατά πόσον μια χρηματοδότηση εκκίνησης, με πόρους της ΕΕ, στο θέμα αυτό, θα μπορέσει να προωθήσει πράγματι μια είσοδο στην αγορά - ναι ή όχι.
<P>
Μέχρι τώρα δεν έχω διαβάσει ένα λογικό κείμενο, ούτε από την Επιτροπή ούτε από καμιά κυβέρνηση ή από κανένα επιστημονικό ινστιτούτο. Kαι δε μου αρκεί απλώς να υποστηρίζουμε εδώ προγράμματα εκατό χιλιάδων στεγών. Ευχαρίστως θα ήθελα να έχω ακριβέστερη ανάλυση, στο κατά πόσον έχει οικονομικό νόημα το να ξοδεύουμε εδώ χρήματα.
<P>
Η ομάδα μου θα υποστηρίξει την έκθεση; στο τελευταίο θέμα έχουμε κάπως διαφοροποιημένη άποψη.

<SPEAKER ID=45 LANGUAGE="EN" NAME="Hyland">
Κύριε Πρόεδρε, επιθυμώ να συμμετάσχω με τα άλλα Μέλη στην απονομή συγχαρητηρίων στην εισηγήτρια και θα ήθελα επίσης να επαινέσω την αξιόλογη εργασία που εκτελέσθηκε από την κυρία Agnes Schierhuber, την εισηγήτριά μας στην Επιτροπή Γεωργίας και Ανάπτυξης της Υπαίθρου.
<P>
Για τον 21ο αιώνα χρειαζόμαστε μια σαφή στρατηγική που να αποσκοπεί στη σημαντική αύξηση του μεριδίου των ανανεώσιμων πηγών ενέργειας στη συνολική ενεργειακή πολιτική μας. Η γεωργία, η οποία περνάει μια πολύ δύσκολη περίοδο, έχει τη δυνατότητα για μια θετική συμβολή, μέσω της βιομάζας, στην επανεξισορρόπιση του ελείμματος ανανεώσιμης ενέργειας εντός της Ευρωπαϊκής Ένωσης.
<P>
Παρά τις σημαντικές εξελίξεις στη χρήση ανανεώσιμων ενεργειακών πηγών, η κατανάλωση στην Ευρωπαϊκή Ένωση παραμένει σε ένα επίπεδο κάτω του 6 %. Αυτό πρέπει να αλλάξει και ελπίζω ότι οι κυβερνήσεις των κρατών μελών παρακολουθούν προσεκτικά το περιεχόμενο αυτής της συζητήσεως.
<P>
Η βιομάζα προσφέρει στους αγρότες και την ύπαιθρο πραγματικές δυνατότητες για δημιουργία νέων πηγών εισοδήματος μέσω της καλλιέργειας φυτών όπως τα ζαχαρότευτλα, τα δημητριακά, οι ελαιούχοι σπόροι, η κάνναβις και τα μικρά δάση. Η βιομάζα έχει επίσης το πρόσθετο πλεονέκτημα ότι παρέχει στους αγρότες την ευκαιρία για εκμετάλλευση αγρών που βρίσκονται σε προσωρινή παύση καλλιέργειας.
<P>
Αυτή τη στιγμή στην ΕΕ δαπανώνται τουλάχιστον 225 εκατομμύρια Ecu για πυρηνική έρευνα. Έχει έρθει πλέον η ώρα για να κατανεμηθούν συμαντικές πιστώσεις στην υποστήριξη των ανανεώσιμων πηγών ενέργειας. Το θέμα αυτό συμβαδίζει με την ολοένα αυξανόμενη ανησυχία σε σχέση με την ασφάλεια των πυρηνικών εγκαταστάσεων, συμπεριλαμβανομένου του Σέλλαφηλντ στο οποίο πολλοί αναφέρθηκαν κατά τη διάρκεια της προηγούμενης συζητήσεως. Έχει έρθει η ώρα για την υλοποίηση του προγράμματος των ανανεώσιμων πηγών ενέργειας αντί για τις συνεχείς συζητήσεις τόσο στις κυβερνήσεις των κρατών μελών όσο και μέσα σ' αυτό εδώ το Κοινοβούλιο.

<SPEAKER ID=46 LANGUAGE="DA" NAME="Dybkjζr">
Κύριε Πρόεδρε, όπως και οι άλλοι ομιλητές, θα ήθελα και εγώ να ευχαριστήσω την εισηγήτρια, κ. Rothe, για το θαυμάσιο έργο που επιτέλεσε, αλλά θα ήθελα ταυτόχρονα να εκφράσω τις ανησυχίες μου για την ευρεία συμφωνία που επικρατεί εδώ στο Κοινοβούλιο για το θέμα αυτό. Φοβάμαι ότι με τις ανανεώσιμες πηγές ενέργειας θα συμβεί το ίδιο με εκείνο που συνέβη με τις μικρομεσαίες επιχειρήσεις. Όλοι ομιλούν για αυτές, αλλά κανένας δεν καταβάλει καμία σοβαρή προσπάθεια, όταν αυτό είναι πραγματικά αναγκαίο. Η κατάληξη είναι πάντα να υπάρχουν συστήματα τα οποία υποστηρίζουν τις καθιερωμένες μορφές ενέργειας, δηλαδή στην προκειμένη περίπτωση τον άνθρακα, την ατομική ενέργεια, το αέριο κλπ.. Σκεφθείτε πως θα ήταν η κατάσταση εάν χρησιμοποιούσαμε τις ίδιες δυνάμεις για τις ανανεώσιμες πηγές ενέργειας με εκείνες που χρησιμοποιούμε για την ενέργεια από πυρηνική σύντηξη. Σκεφθείτε πως θα ήταν η κατάσταση εάν παρείχαμε στην ανάπτυξη και την έρευνα στον τομέα των ανανεώσιμων πηγών ενέργειας το ίδιο καθεστώς με εκείνο της ενέργειας από πυρηνική σύντηξη, μιας μορφής ενέργειας που θα αρχίσει να αξιοποιείται στο απώτερο μέλλον, ενώ ο ήλιος και ο άνεμος, η βιομάζα κλπ. βρίσκονται πολύ κοντά μας ή δίπλα μας.
<P>
Το Πράσινο Βιβλίο της Επιτροπής αποτελεί μια βάση, αλλά πρέπει τώρα να προωθηθεί ώστε να μην ναυαγήσει για μια άλλη φορά στην πράξη το θέμα των ανανεώσιμων πηγών ενέργειας. Οι τελευταίες πρέπει τώρα να έχουν το ίδιο καθεστώς με τις παραδοσιακές μορφές ενέργειας, ενδεχομένως με ένα είδος κατοχύρωσης από τη Συνθήκη.

<SPEAKER ID=47 NAME="Rothe">
Kύριε Πρόεδρε, ξέρω ότι είναι 12 η ώρα και δε θα μιλήσω επί μακρόν, διότι έτσι θα χάσω κι άλλο χρόνο. Επειδή σε λίγα λεπτά θα 'πρεπε να είμαστε έτοιμοι, θα ήθελα να σας απευθύνω την επείγουσα παράκληση να ολοκληρώσουμε, κατά το δυνατόν, τη συζήτηση αυτή σήμερα το πρωί, πράγμα που σημαίνει ότι θα μπορέσουμε να ψηφίσουμε επ' αυτής σήμερα κιόλας. Προσπαθήσαμε πάρα πολύ να προχωρήσουμε γρήγορα χρονικά, προκειμένου να είμαστε έγκαιρα έτοιμοι για το Συμβούλιο των Υπουργών Ενέργειας. Πραγματικά σας θερμοπαρακαλώ γι' αυτό!

<SPEAKER ID=48 LANGUAGE="ES" NAME="Robles Piquer">
Κύριε Πρόεδρε, θα ήθελα να πω το ίδιο με την κ. Rothe.
<P>
Νομίζω ότι απομένει μόνο ένας ομιλητής, και αν μπορούμε να του δώσουμε το λόγο, θα μπορέσουμε να ψηφίσουμε τώρα και να μην το αναβάλουμε επ' αόριστον. Είναι ζήτημα πολύ λίγου χρόνου.

<SPEAKER ID=49 NAME="Πρόεδρος">
Προσπάθησα να επιταχύνω το ταχύτερο δυνατό τη συζήτησή μας. Δυστυχώς δεν έχουμε μόνο έναν ομιλητή: τέσσερις βουλευτές έχουν εγγραφεί για να ομιλήσουν και συνεπώς η απάντηση του επιτρόπου θα ακολουθήσει μετά τη ψηφοφορία ενός συνόλου ψηφοφοριών που είναι μάλλον πολύπλοκες. Λυπάμαι αλλά στο σημεό αυτό θα πρέπει να διακόψουμε τη συζήτηση, που θα επαναληφθεί στις 18.00.

<CHAPTER ID=4>
Ψηφοφορίες
<SPEAKER ID=50 LANGUAGE="EN" NAME="Provan">
Κύριε Πρόεδρε, σας αρμόζουν συγχαρητήρια για την έναρξη της ψηφοφορίας στις 12 ακριβώς. Υπάρχουν μερικοί συνάδελφοι που δεν ήλθαν ακόμη εδώ και υπάρχουν άλλοι που ακόμη ακούν τα κουδούνια που χτυπούν στον διάδρομο. Προτείνω να αρχίσουμε να συνηθίζουμε στο γεγονός ότι η έναρξη της ψηφοφορίας θα είναι κάθε μέρα στις 12 το μεσημέρι. Το Κοινοβούλιο θα έχει μόνο δυσκολίες, εάν όπως χθές, αρχίζουμε την ψηφοφορία μετά τις 12: 20 μ.μ. Τότε κανείς δεν θα σέβεται την ώρα και την έναρξη της διαδικασίας. Προτείνω να αναλάβετε να εξετάσετε το θέμα με το Προεδρείο και στη συνέχεια να επισημοποιήσουμε ότι οι ψηφοφορίες θα αρχίζουν τακτικά στις 12 το μεσημέρι.
<P>
(Χειροκροτήματα)

<SPEAKER ID=51 NAME="Crampton">
Κύριε Πρόεδρε, αυτή ήταν μια πολύ μεγάλη και μπερδεμένη έκθεση με 178 τροπολογίες στην επιτροπή. Η Ομάδα των Σοσιαλιστών αισθάνθηκε ότι ήταν απαραίτητο να καταθέσει συμπληρωματικές τροπολογίες. Ως εισηγητής, είμαι υποχρεωμένος να υποστηρίξω την πρόταση ψηφίσματος της Επιτροπής Αλιείας, πράγμα το οποίο και κάνω. Ωστόσο, εάν δεν ήμουν εισηγητής, θέλω να κάνω απολύτως σαφές ότι θα ψήφιζα όλες τις τροπολογίες της Ομάδας των Σοσιαλιστών συμπεριλαμβανομένων εκείνων του κ. Morris.
<P>
(Το Σώμα εγκρίνει την πρόταση ψηφίσματος)

<SPEAKER ID=52 NAME="Πρόεδρος">
Θα επιθυμούσα να ακούσετε την ακόλουθη ανακοίνωση: έλαβα από την Ομάδα των Πρασίνων διάφορα αιτήματα για ονομαστική ψηφοφορία, για κάθε μια τροπολογία και για κάθε μια παράγραφο αυτής της εκθέσεως. Αυτό σημαίνει πάνω από 100 ονομαστικές ψηφοφορίες και η ψηφοφορία θα διαρκούσε περίπου μια ώρα. Μετά από συζήτηση με τον Πρόεδρο, θα σας προτείνω όπως σύμφωνα με το άρθρο 19(1) του Κανονισμού, δεύτερη πρόταση και το άρθρο 115(5) του Κανονισμού να ομαδοποιήσουμε τις ψηφοφορίες ως ακολούθως: Πρώτον, μια ενιαία ονομαστική ψηφοφορία για όλα τα μέρη του κειμένου για τα οποία δεν υπάρχουν τροπολογίες. Δεύτερον, ονομαστική ψηφοφορία για την παράγραφο 24 σύμφωνα και με αίτημα της Ομάδας της Ευρωπαϊκής Ριζοσπαστικής Συμμαχίας. Τρίτον, μια ενιαία ονομαστική ψηφοφορία για όλα τα μέρη του κειμένου για τα οποία υπάρχουν τροπολογίες μόνο από την Ομάδα των Πρασίνων. Τέταρτον, ονομαστική ψηφοφορία για κάθε παράγραφο με αντιφάσκουσες τροπολογίες. Πέμπτον, ονομαστική ψηφοφορία για όλα τα υπόλοιπα μέρη του κειμένου για τα οποία υπάρχουν τροπολογίες από πολιτικές ομάδες και για την τελική ψηφοφορία.
<P>
(Χειροκροτήματα) Ο Κανονισμός 115 επιτρέπει στόν Πρόεδρο να συμβουλεύσει το Σώμα. Προκειμένου να κερδίσουμε χρόνο θα δώσω το λόγο σε έναν ομιλητή υπέρ της προτάσεώς μου και σε έναν ομιλητή κατά. Δεν θα δεχθώ ερωτήσεις επί της διαδικασίας και θα προχωρήσουμε κατευθείαν στην ψηφοφορία.

<SPEAKER ID=53 LANGUAGE="DE" NAME="Telkδmper">
Kύριε Πρόεδρε, θεωρώ την πρότασή σας πολύ λογική. Προέκυψε από το γεγονός ότι η έκθεση αυτή είναι, φυσικά, πολύ αμφισβητούμενη και δεν προετοιμάστηκε από κοινού. Στην Επιτροπή Εξωτερικών Υποθέσεων ψηφίσαμε γι' αυτήν με 31 ψήφους υπέρ και 30 κατά, για το αν θα ψηφίσουμε γενικώς.
<P>
Τώρα, φυσικά, δεν υπάρχει από την αρμόδια επιτροπή πρόταση για τα μεμονωμένα μπλοκ, κι αυτό είχε σαν αποτέλεσμα να βρεθούμε αντιμέτωποι, εδώ στην ολομέλεια, μ' αυτή τη διαδικασία. Bεβαίως παρουσιάσατε τα πράγματα κάπως δραματικά. Και χθες, στην έκθεση της κ. Barthet-Mayer, είχαμε 100 τροπολογίες. Προτείνω τώρα να γίνει διαβούλευση και πάλι στην αρμόδια επιτροπή και να ψηφίσουμε επ' αυτής τον Ιούλιο. Αυτό θα μείωνε το χρόνο και γι' αυτό θα ήθελα να ζητήσω την αναπομπή στην αρμόδια επιτροπή, σύμφωνα με το άρθρο 129. Αυτό θα μας γλύτωνε τώρα από πολλή δουλειά. Διαφορετικά, μπορώ να συμφωνήσω με την πρότασή σας.

<SPEAKER ID=54 NAME="Πρόεδρος">
Αυτό ήταν σαφέστατο. Θα έλεγα ότι εάν η πρόταση για αναπομπή στην επιτροπή απορριφθεί, θα υποθέσω ότι το Σώμα συμφώνησε με την πρότασή μου για το πως να διεξάγουμε την ψηφοφορία.

<SPEAKER ID=55 LANGUAGE="EN" NAME="Corbett">
Κύριε Πρόεδρε, εγείρομαι να μιλήσω υπέρ της προτάσεως σας για την καθ' ομάδας ψηφοφορία. Η πρότασή σας είναι σύμφωνη με μια αλλαγή του Κανονισμού που έγινε πριν από μερικά χρόνια συγκεκριμένα για να αντιμετωπισθούν τέτοιου είδους καταστάσεις. Οι καταστάσεις αυτές προέρχονται από το γεγονός ότι μια πολιτική ομάδα, ή ακόμη και μια ομάδα Μελών, εσκεμμένα χρησιμοποιεί τον Κανονισμό ώστε να προσπαθήσει, κατά κάποιο τρόπο να κωλυσιεργήσει ή, πιθανώς, να καταχραστεί το σύστημα ζητώντας ονομαστικές ψηφοφορίες.
<P>
(Διαμαρτυρίες) Είναι απόλυτα δικαιολογημένο στην προκείμενη περίπτωση να αποφευχθούν αυτές οι τακτικές εμποδίων με την αξιοποίηση των άρθρων που μνημονεύσατε. Πρόκειται για δίκαια άρθρα, η εφαρμογή τους ανήκει στη διακριτική εξουσία του Προέδρου και έχετε απόλυτο δίκαιο να τα χρησιμοποιείται κατ' αυτόν τον τρόπο.
<P>
(Χειροκροτήματα)
<SPEAKER ID=56 NAME="Πρόεδρος">
Πάντα ανησυχώ όταν βλέπω την Claudia Roth να εκνευρίζεται εντός του Σώματος, αλλά ειδικότερα σήμερα που είναι τα γενέθλιά της. Ίσως το Σώμα να μπορέσει να ευχηθεί στην κ. Roth χαρούμενα γενέθλια.
<P>
(Χειροκροτήματα)

<SPEAKER ID=57 NAME="Spencer">
Κύριε Πρόεδρε, θα ήθελα να μιλήσω κατά της πρότασης αναπομπής στην επιτροπή. Αυτό συζητήθηκε στην επιτροπή. Κατετέθησαν από τις ομάδες 165 τροπολογίες. Πολλές από αυτές ήταν ταυτόσημες, κάτι που θεωρώ ως μια δυσάρεστη και περιττή τακτική παρεμπόδισης.
<P>
Συμφωνώ απολύτως με όσα ειπώθηκαν από τον άλλον ομιλητή υπέρ της προτάσεώς σας. Προτείνω να εγκρίνουμε την πρότασή σας και δεν είμαι υπέρ της αναπομπής στην επιτροπή.
<P>
(Χειροκροτήματα)

<SPEAKER ID=58 NAME="Πρόεδρος">
Πληροφορούμε ότι εκτός από τα γενέθλια της Claudia Roth, είναι επίσης τα γενέθλια της Nicole Pery και της κ. Schleicher, δύο από τους Αντιπροέδρους μας.
<P>
(Χειροκροτήματα)
<P>
(Το Σώμα αποφασίζει κατά της αναπομπής στην επιτροπή)
<P>
(Κατά την διάρκεια της ψηφοφορίας)

<SPEAKER ID=59 LANGUAGE="FI" NAME="Seppδnen">
Αξιότιμε κύριε Πρόεδρε, ισχυρίζεσθε ότι οι πολιτικές ομάδες γνωρίζουν τα θέματα για τα οποία θα κληθούμε να ψηφίσουμε στην αίθουσα αυτή. Πιστεύω, όμως, ότι και οι βουλευτές του ΕΚ πρέπει να διαθέτουν ανάλογες γνώσεις. Εγώ δεν γνωρίζω το αντικείμενο των ψηφοφοριών αυτών. Κατά την εξέταση της έκθεσης αυτής δεν γνώριζα για το τί έχει ψηφισθεί. Επιπλέον, ο τρόπος εξέτασης του όλου θέματος δεν συμβάλλει ουδόλως στην πληροφόρησή μου. Γι' αυτό και σας δηλώνω ότι δεν σκοπεύω να συμμετάσχω σε ψηφοφορίες σχετικά με θέματα για τα οποία δεν γνωρίζω τίποτε. Συνεπώς δεν θα λάβω μέρος σε οποιαδήποτε ψηφοφορία στο πλαίσιο της εξέτασης της έκθεσης αυτής.

<SPEAKER ID=60 NAME="Πρόεδρος">
Κύριε Seppδnen, δεν πρόκειται να χάσω χρόνο επ' αυτού. Έχω διαβάσει τον κατάλογο των τροπολογιών που ψηφίζουμε και αυτός είναι ο τρόπος με τον οποίον ψηφίζουμε πάντα σ' αυτό το Σώμα. Εάν θέλετε να γνωρίζετε τις λεπτομέρειες και το περιεχόμενο των τροπολογίων πηγαίνετε στο κέντρο διανομής, πάρτε τα έγγραφα και διαβάστε τα.
<P>
(Χειροκροτήματα)
<P>
(Το Σώμα εγκρίνει την πρόταση ψηφίσματος)

<SPEAKER ID=61 LANGUAGE="EN" NAME="Falconer">
Κύριε Πρόεδρε, επί διαδικαστικού. Γνωρίζεται ότι συνήθως συμφωνώ μαζί σας σ' αυτήν την Αίθουσα, αλλά η ερώτηση του προηγουμένου ομιλητή στην οποίαν απαντήσατε αφορούσε το συνήθη τρόπο ψηφοφορίας. Θα πρέπει να σας πω ότι δεν είναι αυτός ο συνήθης τρόπος ψηφοφορίας. Θα πρέπει να μου έχει ξεφύγει κάτι. Κάναμε έναν αριθμό ψηφοφοριών καθ' ομάδας, ύστερα πήγαμε σε παραγράφους - παράγραφος 36 - και στη συνέχεια επιστρέψαμε στην αιτιολογική σκέψη β. Αυτός δεν είναι ο συνήθης τρόπος που κάνουμε τις ψηφοφορίες μας.
<P>
Συνήθως, ο τρόπος που ψηφίζουμε είναι παράγραφος προς παράγραφο, αιτιολογική σκέψη προς αιτιολογική σκέψη. Αυτό δεν συνέβη σ' αυτήν την περίπτωση. Ίσως να θέλατε να αναθεωρήσετε την απάντησή σας στον προηγούμενο ομιλητή.

<SPEAKER ID=62 NAME="Πρόεδρος">
Κύριε Falconer, ως σκώτος συμπατριώτης, πάντα προσπαθώ να συμφωνώ μαζί σας αλλά προφανώς σας ξέφυγε κάτι. Εξήγησα σαφώς ότι πρόκειται να ψηφίσουμε καθ' ομάδας και διάβασα το περιεχόμενο της κάθε ομάδας. Εάν κάποιοι ήθελαν να εντάξουν τις τροπολογίες μαζί στην ομάδα για να τις εξετάσουν είχαν κάθε δικαίωμα να το κάνουν. Αλλά ο Κανονισμός σαφώς προβλέπει ψηφοφορία καθ' ομάδας και ακολουθούμε πιστά τον Κανονισμό.

<SPEAKER ID=63 LANGUAGE="DE" NAME="Telkδmper">
Kύριε Πρόεδρε, εξακολουθούν να υπάρχουν διαφορετικές ερμηνείες για τη νομική βάση αυτού του κειμένου. Το κείμενο εμπίπτει στη βιομηχανική πολιτική ή, όπως είπε ο κ. Titley στην ομιλία του, εμπίπτει στην ΚEΠΠΑ, δηλαδή στη νέα πολιτική ασφαλείας; Αν εμπίπτει εκεί, τότε το Σώμα μας, πριν από τη διακυβερνητική διάσκεψη του Αμστερνταμ, δεν έχει την αρμοδιότητα να πάρει μια απόφαση σαν αυτή που πήραμε. Θα μπορούσατε ίσως να μου δώσετε μια εξήγηση, για να ξεκαθαρίσετε την παρεξήγηση ή την αντίφαση αυτή;

<SPEAKER ID=64 NAME="Πρόεδρος">
Το Σώμα έχει την κυριαρχία για όλα τα θεμάτα που παρουσιάζονται ενώπιόν του και το Σώμα αποφασίζει ποια θέματα εντάσσει στην ημερήσια διάταξή του και πως θα ψηφίσει επ' αυτών. Και αυτό είναι που κάναμε.
<P>
(Χειροκροτήματα)

<SPEAKER ID=65 LANGUAGE="FI" NAME="Ojala">
Αξιότιμε κύριε Πρόεδρε, είμαι βέβαιη ότι έχετε ενεργήσει βάσει του Κανονισμού του Ευρωπαϊκού Κοινοβουλίου. Παρ' όλο αυτό θα ήθελα να υπογραμμίσω ότι το θέμα αυτό είναι ιδιαίτερα σημαντικό και βασικό. Τουλάχιστον, εγώ, ως νέο μέλος, αντιμετωπίζω ιδιαίτερες δυσκολίες και μου είναι εντελώς αδύνατο να παρακολουθήσω την εξέταση των διαφόρων θεμάτων στην αίθουσα αυτή. Παρ' όλο που αναφέρατε ότι η ψηφοφορία θα διεξαχθεί κατά τμήματα, θα ήθελα να εξετάσω το κάθε θέμα ξεχωριστά προκειμένου να μου δοθεί η δυνατότητα να ψηφίσω αντικειμενικά. Δεν πρόκειται να ψηφίσω υπακούοντας τυφλά στην ημερήσια διάταξη. Αναγκάζομαι να αποσυρθώ από την ψηφοφορία λόγω της - ας μου επιτραπεί η έκφραση - φάρσας η οποία, δυστυχώς, έλαβε χώρα εδώ προηγουμένως. Όταν πρόκειται για σημαντικά θέματα και θέματα αρχής, πρέπει να μας παρέχεται η δυνατότητα για απόκκλιση από τον Κανονισμό. Γι' αυτό και ελπίζω ότι στο μέλλον, θα μας δοθεί, επισήμως, η δυνατότητα αυτή.

<SPEAKER ID=66 NAME="Πρόεδρος">
Καταλαβαίνω την παρέμβαση που κάνετε. Προσπαθούσα να επισπεύσω τις εργασίες του Σώματος. Είμαι απολύτως βέβαιος ότι ενήργησα βάσει του Κανονισμού. Εάν διαβάσετε το άρθρο 115(5) του Κανονισμού θα διαπιστώσετε ότι ο Πρόεδρος έχει το δικαίωμα να ομαδοποιεί τα προς ψήφιση αντικείμενα. Στην πραγματικότητα, δεν χρειαζόταν ούτε καν προειδοποίηση αλλά κατά τη διάρκεια της εβδομάδας οι υπηρεσίες ενημέρωναν τις πολιτικές ομάδες για το πως θα ομαδοποιούσαν τα αντικείμενα της ψηφοφορίας. Ήταν ευθύνη των ομάδων να ενημερώσουν τα καθ' έκαστα Μέλη τους. Κάναμε το καλύτερο δυνατό για να σας κρατήσουμε ενήμερους.

<SPEAKER ID=67 LANGUAGE="DE" NAME="Pack">
Kύριε Πρόεδρε, λυπάμαι πραγματικά, αλλά έχουμε κάνει ένα μεγάλο λάθος. Είναι πράγματι αλήθεια. Αναφέραμε μονομιάς τέσσερις περιφέρειες διαφορετικών χωρών μαζί με μια αναγνωρισμένη χώρα. Δεν μπορούμε να αναφέρουμε τη Μακεδονία ή αν θέλετε τη Fyrom, μονομιάς, μαζί με το Κοσσυφοπέδιο ή τη Βοϊβοντίνα. Παρακαλώ ιδιαίτερα τους συναδέλφους να μην κάνουν αυτό το λάθος. Γελοιοποιούμαστε έτσι. Είναι λάθος, και ο κ. Cohn-Bendit είχε την ίδια γνώμη μ' εμένα. Δυστυχώς ψηφίσαμε πρώτα για την τροπολογία του ΕΣΚ, παρόλο που η άλλη ήταν πιο διεξοδική. Παρακαλώ να το λάβετε αυτό οπωσδήποτε υπόψη. Γελοιοποιούμαστε πραγματικά. Αν το θέλουμε αυτό, τότε μπορούμε να το αφήσουμε έτσι. Αλλά ο κ. Cohn-Bendit θα μπορούσε να με βοηθήσει, όπως επίσης και το ΕΣΚ. Ο κ. Johannes Swoboda είχε την ίδια γνώμη μαζί μου.

<SPEAKER ID=68 NAME="Πρόεδρος">
Πληροφορούμαι ότι η αναφορά στη Μακεδονία έχει, εν πάσει περιπτώσει, πράγματι παραληφθεί και έτσι οι ανησυχίες σας είναι ίσως περιττές.

<SPEAKER ID=69 LANGUAGE="DE" NAME="Pack">
Kύριε Πρόεδρε, δυστυχώς εδώ έγινε μια παρεξήγηση. Απλώς στη θέση της λέξης Μακεδονία μπήκε η λέξη Fyrom. Αλλά η Fyrom θα έπρεπε να φύγει τελείως από το κείμενο. Παρακαλώ να το λάβετε αυτό υπόψη. Είναι ένα πολύ μεγάλο και βλακώδες σφάλμα.

<SPEAKER ID=70 NAME="Πρόεδρος">
Φοβούμαι ότι το Σώμα έχει ήδη ψηφίσει και το Σώμα είναι πάντα ευφυές αφού ψηφίσει.

<SPEAKER ID=71 LANGUAGE="DE" NAME="Cohn-Bendit">
Kύριε Πρόεδρε, ήθελα να πω μόνο στην κ. Pack ότι συμβαίνουν κάτι τέτοια στις ψηφοφορίες. Απορρίψαμε και την τροπολογία των Πρασίνων, η οποία προσθέτει μια ανοησία στο κείμενο. Θα πρέπει να μπορούμε να ζούμε και με τις ανοησίες αυτής της κυρίαρχης εκδήλωσης. Έτσι είναι.

<SPEAKER ID=72 LANGUAGE="DE" NAME="Bloch von Blottnitz">
Kύριε Πρόεδρε, στην υπ' αριθμ. 22 τροπολογία υπάρχει ένα σφάλμα μετάφρασης. Εκεί αναφέρεται η λέξη «κατάργηση» της Συνθήκης της Eυρατόμ, ενώ θα 'πρεπε να αναφέρεται «τροποποίηση». Φυσικά, δεν μπορούμε να καταργήσουμε αμέσως τη Συνθήκη της Eυρατόμ; τη χρειαζόμαστε για το θέμα της safe guard και για τα πυρηνικά απόβλητα. Γι' αυτό και υπήρξε σύγχυση εδώ, σ' όλο το Σώμα, και νομίζω ότι τώρα μπορείτε να συμφωνήσετε μαζί μου, εν πάση περιπτώσει εκείνοι οι οποίοι συμφωνούν συνήθως. Αυτοί εκεί απέναντι είναι τώρα κάπως ήσυχοι. Έτσι είναι καλύτερα.
<P>
(Το Σώμα απορρίπτει την πρόταση ψηφίσματος)

<SPEAKER ID=73 NAME="Soulier">
Κύριε Πρόεδρε, αγαπητοί συνάδελφοι, τρέφω πολύ μεγάλο σεβασμό για τη δημοκρατία για να μην αναγνωρίσω μία απόφαση του Σώματος. Απλώς, θα ήθελα να πω ότι, ως εισηγητής, ακολούθησα έναν ορισμένον αριθμό υποδείξεων. Από τη στιγμή που το Σώμα έκρινε ότι πρέπει, κατά τη γνώμη μου, να εκφυλίσει την έκθεση αυτή, συνέστησα την καταψήφιση για να μην χαθεί αυτό στο οποίο πιστεύω. Αυτή είναι η αιτιολόγηση της ψήφου μου και ευχαριστώ το Σώμα που με ακολούθησε εφόσον η έκθεση αυτή δεν εγκρίθηκε.
<P>
(Ζωηρά χειροκροτήματα)

<SPEAKER ID=74 LANGUAGE="FI" NAME="Seppδnen">
Αξιότιμε κύριε Πρόεδρε, πιστεύω ότι κατά την διεξαγωγή της ψηφοφορίας σχετικά με την έκθεση Τίτλεϊ παραβιάσθηκαν οι κανόνες της δημοκρατίας. Γι' αυτό και θα επιθυμούσα να καταχωρηθεί στα πρακτικά ότι χαίρομαι για το γεγονός ότι αυτό εδώ δεν είναι ένα πραγματικό κοινοβούλιο.

<SPEAKER ID=75 LANGUAGE="EN" NAME="Falconer">
Κύριε Πρόεδρε, επί διαδικαστικού. Συνεχίζοντας από τον τελευταίο ομιλητή, πιστεύω ότι θα συμφωνείτε κύριε Πρόεδρε ότι ο τρόπος με τον οποίον ψηφίσαμε τις πέντε τελευταίες εκθέσεις μετά την έκθεση Titley ήταν ο τρόπος που συνήθως ψηφίζουμε σ' αυτή την Αίθουσα.

<SPEAKER ID=76 NAME="Ahlqvist, Andersson, Hulthen, Loοw, Theorin και Waidelich">
 - (SV) Δεν μπορούσαμε να υποστηρίξουμε στην ψηφοφορία την έκθεση. Αυτή η τοποθέτηση είναι σε επίπεδο αρχών και δεν θα πρέπει να ειδωθεί ως απόρριψη της εργασίας του εισηγητή. Θεωρούμε ότι η ΕΕ θα έπρεπε να θέσει ένα τέλος σ&#x02BC;αυτού του είδους τις δαπανηρές αλιευτικές συμφωνίες και να περάσει στην στήριξη πρωτίστως της αλιευτικής δραστηριότητας των ίδιων των αναπτυσσόμενων χωρών. Μια τέτοια λύση θα συνέπραττε καλύτερα στην ανάπτυξη της σημασίας της αλιείας για την παγκόσμια προμήθεια τροφών, στην ενίσχυση της οικονομικής ανάπτυξης αυτών των χωρών καθώς και στην εξάλειψη των κινδύνων που μπορεί να συνεπάγονται οι αλιευτικές συμφωνίες.Εκτός αυτού αυτό θα σήμαινε ότι παρέχεται μια έμμεση στήριξη στην αλιευτική δραστηριότητα κάποιων χωρών για την συνέχιση της δραστηριότητας σε μια φάση όπου ολόκληρη η ευρωπαϊκή αλιεία βρίσκεται στην ανάγκη σημαντικών περιορισμών. Θέλουμε επίσης να επισημάνουμε, όπως έκανε και ο εισηγητής, το ατυχές στο να ζητείται η γνώμη του Ευρωκοινοβουλίου πολύ αργότερα από τότε που οι συμφωνίες αυτού του τύπου τίθενται σε ισχύ.
<P>
Επί της εκθέσεως Crampton (A4-0149/97)
<SPEAKER ID=77 NAME="Souchet">
Το ζήτημα των διεθνών αλιευτικών συμφωνιών που συνάπτει η Ευρωπαϊκή 'Ενωση είναι ένα αμφιλεγόμενο ζήτημα.
<P>
Ορισμένοι υποστηρίζουν μία συστηματική επανεξέταση των συμφωνιών αυτών εξαιτίας του κόστους τους, αποφεύγοντας ωστόσο να θέσουν το ζήτημα του οικονομικού και κοινωνικού κόστους που θα προκαλούσε η απουσία τους στην Κοινότητα. Σε αυτούς, η έκθεση Crampton υπενθυμίζει δικαιολογημένα ότι η επέκταση σε 200 μίλια των αλιευτικών ζωνών, με αποτέλεσμα να εμπίπτει το 95 % των αλιευτικών αποθεμάτων στη δικαιοδοσία των παράκτιων κρατών, καθιστούσε αναπόφευκτη, για την Κοινότητα, τη διαπραγμάτευση συμφωνιών με τις ενδιαφερόμενες χώρες για να εξασφαλισθεί η επιβίωση των στόλων μας της ανοιχτής θάλασσας, να διατηρηθεί το μερίδιο της ευρωπαϊκής αλιείας στην παγκόσμια αλιεία και, επομένως, η συμβολή της στην επισιτιστική μας ασφάλεια. Και αν η Ευρωπαϊκή 'Ενωση εγκαταλείψει αύριο αυτές τις συμφωνίες, η θέση που θα μείνει κενή από τον κοινοτικό στόλο θα καταληφθεί αμέσως από ανταγωνιστικούς στόλους, κυρίως ασιατικούς. Αυτή την πολιτική συμφωνιών επιθυμούν εξάλλου και οι πλοιοκτήτες μας οι οποίοι τη χρηματοδοτούν κατά 50 %, μία ισορροπία που πρέπει να διατηρηθεί.
<P>
'Αλλοι εκτιμούν, στο πλαίσιο των συμφωνιών αυτών, ότι η ευρωπαϊκή αλιεία έρχεται να ανταγωνιστεί την τοπική αλιεία. Δεν είναι αλήθεια. Οι αναπτυσσόμενες χώρες διαθέτουν τον πόρο που θέλουν να εκμεταλλευτούν, αλλά δεν έχουν τα πλοία και την τεχνογνωσία που θα το επέτρεπαν: και τα δύο μέρη επιθυμούν τη σύμβαση.
<P>
Στο πλαίσιο της εξέλιξης του συστήματος των συμφωνιών, θα πρέπει να διακρίνουμε προσεκτικά τις συμφωνίες που μπορούν επίσης να διαδραματίσουν έναν πραγματικό ρόλο όσον αφορά την αναπτυξιακή βοήθεια, επιτρέποντας την αύξηση της επισιτιστικής αυτάρκειας χάρη στη στήριξη που προσφέρεται στην τοπική αλιεία, και τις συμφωνίες που αφορούν εταίρους οι οποίοι έχουν γίνει ανταγωνιστές για τους κοινοτικούς αλιείς και για τους οποίους η Επιτροπή θα πρέπει συνεπώς να επαγρυπνά ώστε να μην προκαλούν στρεβλώσεις, κυρίως όσον αφορά τις τιμές.
<P>
Στην πρώτη κατηγορία, θα πρέπει να γενικεύσουμε τις συμφωνίες της δεύτερης γενεάς, να ευνοήσουμε τις συμφωνίες με τις χώρες AΚΕ που διαθέτουν άφθονους πόρους και καλής ποιότητας, χώρες που πρέπει να παραμείνουν οι φυσικοί εταίροι μας, ιδίως εκείνες που δέχονται να αφιερώσουν ένα σημαντικό τμήμα των πόρων που τους προσφέρουν οι συμφωνίες αυτές στην ανάπτυξη του τοπικού αλιευτικού τομέα, για παράδειγμα η Σενεγάλη η οποία αποφάσισε να διαθέτει ένα ποσοστό 50 %.
<P>
Είναι επίσης σημαντικό να συμπληρώσουμε το δίκτυο των συμφωνιών για τον τόνο, έτσι ώστε να διαθέτουμε πιο ευρεία πρόσβαση στα αποθέματα τονοειδών που αποτελούν στρατηγικα είδη για τον κοινοτικό τομέα των προϊόντων της θάλασσας και που δεν γνωρίζουν ιδιαίτερα πρόβλημα υπερεκμετάλλευσης.
<P>
Επειδή η έκθεση Crampton έχει συμπεριλάβει τους περισσότερους από αυτούς τους στόχους, η ομάδα μας την υπερψήφισε παρά τα κάποια κενά και τις δυσκολίες που είναι εγγενείς στην αναζήτηση μίας συναίνεσης με βάση ιδιαίτερα αποκλίνουσες θέσεις στους κόλπους της Επιτροπής Αλιείας.
<P>
Επί της εκθέσεως Titley (A4-0076/97)
<SPEAKER ID=78 NAME="Ahlqvist, Andersson, Hulthen, Loow, Theorin, Waidelich και Wibe">
 - (SV) Το υπόβαθρο κάθε συζήτησης για το εμπόριο όπλων και την πολιτική για την βιομηχανία όπλων είναι ότι πρέπει να μειωθούν οι εξαγωγές όπλων και η παραγωγή όπλων, και ότι πρέπει να υποστηριχθεί ο αφοπλισμός και ο έλεγχος των όπλων. Τα όπλα δεν μπορεί ποτέ να αντιμετωπίζονται όπως άλλα προϊόντα και πρέπει να υπάρχουν αυστηρές ρυθμίσεις σε διεθνές, ευρωπαϊκό και εθνικό επίπεδο.
<P>
Μπορούμε να υποστηρίξουμε αυτήν την έκθεση μόνον υπό την προϋπόθεση ότι θα γίνουν αποδεκτές οι τροπολογίες που συνετάχθησαν από την Σοσιαλιστική Ομάδα (υπ' αριθ. 27-35) καθώς και η τροπολογία υπ' αριθ. 1.
<P>
Δεν μπορούμε επίσης να υποστηρίξουμε τα άρθρα 41 και 43. Η Σουηδία είναι ένα αδέσμευτο κράτος και θα παραμείνει έτσι. Δεν μπορούμε ως εκ τούτου να υποστηρίξουμε αυτές τις διατυπώσεις οι οποίες στοχεύουν σε μια μελλοντική ευρωπαϊκή αμυντική ταυτότητα.
<P>
Είμαστε επίσης αντίθετοι με γενικόλογα γραπτά όπως ότι οι φορολογούμενοι θα αποκομίσουν μεγαλύτερο όφελος σε μια αναδιάρθρωση της βιομηχανίας όπλων από τους φόρους τους (άρθρο 24) και «.... υπόλοιπα μέτρα ασφάλειας» (άρθρο Κ).
<P>
Συμφωνούμε πλήρως με την τροπολογία υπ. αριθ. 6.

<SPEAKER ID=79 NAME="Anttila, Lindqvist, Olsson, Ryynanen, Virrankoski και Vayrynen (ELDR), Eriksson, Ojala, Seppanen, Sjostedt και Svensson (GUE/NGL), Holm, Lindholm και Schorling (V)">
 γραπτώς. (SV) Δεν υπάρχει κανένας λόγος για να δημιουργήσει η ΕΕ μια κοινή αμυντική πολιτική και μια κοινή άμυνα. Αυτό θα σήμαινε ότι η ΕΕ θα περνούσε από πολιτική οργάνωση συνεργασίας σε μια αμυντική ένωση με κοινές στρατιωτικές και πολιτικοαμυντικές φιλοδοξίες.
<P>
Δεν υπάρχει λοιπόν λόγος να αναπτύξει η ΕΕ μια κοινή αμυντική βιομηχανία όπως προτείνεται σ&#x02BC;αυτήν την έκθεση. Η παραπομπή σε κάποιου είδους «ευρωπαϊκή ταυτότητα» αναφορικά με την ασφάλεια και την άμυνα δεν είναι αξιόπιστο, καθώς τα κράτη μέλη έχουν διαφορετικό πολιτικοαμυντικό υπόβαθρο.
<P>
Αδέσμευτες χώρες όπως η Σουηδία ούτε θέλουν ούτε μπορούν να υποταχθούν σε κοινά προγράμματα της Ένωσης που έχουν προκύψει με πλειοψηφικές αποφάσεις, στα οποία κυριαρχεί η αντίληψη περί ασφάλειας των μεγάλων κρατών μελών. Η αιτιολόγηση αυτού, όπως αναφέρεται στην έκθεση, με το ότι θα επέφερε κάποιου είδους αυξημένη αξιοπιστία εντός του ΝΑΤΟ, στερείται αυσίας από την οπτική της ουδετερότητας. Είναι λάθος να εφοδιαστεί, όπως προτείνει η έκθεση, η ΚΕΠΠΑ με μια κοινή αγορά όπλων, σαν ένα βήμα προς μια στρατιωτική επάρκεια, και μπορεί να οδηγήσει σε ναυάγιο ολόκληρης της ιδέας της ευρωπαϊκής συνεργασίας για την ειρήνη.
<P>
Η έκθεση Titley με προτάσεις για μια κοινή αγορά όπλων είναι ένα βήμα προς μια τέτοια πολιτική. Απορρίπτουμε ως εκ τούτου την πρόταση και καταψηφίσαμε την έκθεση.

<SPEAKER ID=80 NAME="Banotti">
Η παραγωγή όπλων, η οποία τώρα περιλαμβάνει κατά κύριο λόγο ηλεκτρονικά και νέες τεχνολογίες, έχει τη δυνατότητα να αποτελέσει πηγή απασχόλησης.
<P>
Αυτό αφορά ειδικότερα τις μικρές χώρες οι οποίες συγκεντρώνουν την προσοχή τους στην ανάπτυξη αυτών των νέων τεχνολογιών. Όλες οι ουδέτερες χώρες διατηρούν στρατό και μερικές μάλιστα από αυτές είναι μεταξύ των μεγαλυτέρων παραγωγών και εξαγωγέων όπλων στον κόσμο.
<P>
Ατομα που υπηρετούν στον ιρλανδικό στρατό είχαν πρόσφατα τονίσει την ανάγκη για αναβάθμιση της ποιότητας του εξοπλισμού τους. Πράγματι, θα πρέπει να εφοδιαστούν με σύγχρονο εξοπλισμό και εκπαίδευση εάν θέλουμε να συνεχίσουν την εκτέλεση των ειρηνευτικών αποστολών τους σε εκπλήρωση των διαφόρων εντολών του ΟΗΕ. Στην Ιρλανδία έχουμε ένα υπερήφανο ιστορικό παραχώρησης στρατιωτικών δυνάμεων για υπηρεσία στον ΟΗΕ και θα επιθυμούσα να δω τον ρόλο αυτό να συνεχίζεται.
<P>
Καλωσορίζω την είδηση ότι οι δαπάνες για τους εξοπλισμούς μειώθηκαν. Ζητώ για μια ακόμη φορά την ολοκληρωτική απαγόρευση της παραγωγής και πώλησης των κατά προσωπικού ναρκών και φυσικά όλων των ειδών πυρηνικών όπλων.

<SPEAKER ID=81 NAME="Lindholm">
 - (SV) Με τρόμο και ανησυχία διαπιστώνω ότι η έκθεση Titley θέλει να βάλει ακόμη έναν λίθο στην οικοδόμηση της ΕΕ σε μια ευρωπαϊκή στρατιωτική υπερδύναμη. Αυτό με το να συνιστά μια ευρωπαϊκή κοινή αγορά όπλων με μια αποτελεσματική, συντονισμένη βιομηχανία όπλων ( η οποία θα εφοδιάσει την ΚΕΠΠΑ με στρατιωτική επάρκεια). Για μένα αυτό είναι εντελώς απαράδεκτο και δεν μπορεί κατά κανένα τρόπο να είναι ένα βήμα προς την προώθηση της ειρήνης στην Ευρώπη και τον κόσμο. Αντιθέτως!

<SPEAKER ID=82 NAME="Souchet">
Αν μπορούμε να βρούμε σποραδικά στην έκθεση Titley ορισμένες ενδιαφέρουσες προτάσεις, όπως η δημιουργία μίας νομικής μορφής ευρωπαϊκής επιχείρησης οπλισμού, φροντίζοντας ωστόσο να μην γίνει τροχοπέδη, η γενική προσέγγιση που υιοθέτησε η έκθεση όπως και η ανάλυση της Επιτροπής, ταυτόχρονα φεντεραλιστική και υπεφιλελεύθερη, δεν ανοίγει αληθινές προοπτικές για το μέλλον, σύμφωνες με τα πραγματικά συμφέροντα των κρατών μελών της Ευρωπαϊκής 'Ενωσης.
<P>
Η έκθεση υιοθετεί μία στενά οικονομική προσέγγιση του ζητήματος των πολιτικών εξοπλισμού, σαν να επρόκειτο για οικονομικά αγαθά των οποίων η αποδοτικότητα πρέπει να αξιολογείται με τον ίδιο τρόπο όπως για όλα τα άλλα. 'Ομως, αν κάθε κράτος μέλος πρέπει ασφαλώς να επιδιώκει την καλύτερη σχέση κόστους/οφέλους, υπολογίζει καταρχή την αξία των εξοπλισμών σε συνάρτηση με την αντιστοιχία τους προς τις ειδικές ανάγκες της άμυνάς του, για να προασπίσει με τον καλύτερο τρόπο την εθνική του ανεξαρτησία. Τα ευρωπαϊκά κράτη δεν μπορούν λοιπόν να καθορίζουν τις προδιαγραφές των όπλων τους με βάση τις επιθυμίες άλλων κρατών που θα μπορούσαν να είναι οι ενδεχόμενοι αγοραστές τους.
<P>
Στο όνομα του φιλελευθερισμού, η έκθεση Titley καλλιεργεί στην πραγματικότητα τη λατρεία της ασυμμετρίας, που όπως φαίνεται γίνεται το επίσημο δόγμα της Επιτροπής: οι Ευρωπαίοι θα πρέπει αδιάκοπα να δίνουν το παράδειγμα του πιο γνήσιου και απόλυτου φιλελευθερισμού, ακόμη και αν αυτό είναι εις βάρος των δικών τους συμφερόντων.
<P>
Η έκθεση επισημαίνει ότι η αμερικανική βιομηχανία εξοπλισμών αποτελεί αντικείμενο κάθε είδους προστασίας που εμποδίζει την πλήρη λειτουργία του ανταγωνισμού, αλλά δεν συνιστά καθόλου μία συμμετρική στάση εκ μέρους της Κοινότητας η οποία θα έπρεπε, αντίθετα, να ανοιχθεί στην «αγορά ετοιμοπαράδοτων στρατιωτικών εξοπλισμών από τρίτες χώρες» και στη «μεταφορά στρατιωτικών τεχνολογιών».
<P>
'Ολοι συμφωνούν με την ανάγκη ανάπτυξης κοινών προγραμμάτων εξοπλισμού για να επιμηκυνθούν οι σειρές και να μειωθεί το κόστος των νέων όπλων. Αλλά η εφαρμογή του στόχου αυτού, που είναι ιδιαιτέρως λεπτή και δύσκολη, δεν είναι δυνατό να εντάσσεται σε μία ολοκληρωμένη προσέγγιση, όπως συνιστά η έκθεση Titley. Θα πρέπει μάλλον να υπαχθεί στη μέθοδο της μεταβλητής γεωμετρίας αν θέλουμε πραγματικά να προχωρήσουμε.
<P>
Οι εξοπλισμοί είναι ένας τομέας όπου είναι πλέον αναρίθμητα τα ευρωπαϊκά σχέδια τα οποία εγκαταλείφθηκαν εξαιτίας έλλειψης εξειδίκευσης, σημαντικής υπέρβασης των πιστώσεων, μη καταβολής των προβλεπόμενων ποσώντου προϋπολογισμού... Το να θέλουμε να επιβάλουμε στον τομέα αυτό ένα δύσκαμπτο κοινοτικό πλαίσιο συνεργασίας, χωρίς να λαμβάνουμε υπόψη ούτε τη βούληση ούτε τις πραγματικές ανάγκες των εθνών, θα ήταν εντελώς τεχνητό και δεν θα μπορούσε να καταλήξει παρά μόνο σε καταστροφικά αποτέλεσματα.
<P>
Ούτε ο διαδικαστικός αναβρασμός ούτε ο δομικός ακτιβισμός δεν θα επιτρέψουν να καταλήξουμε σε αποτελεσματικές συνεργασίες, αλλά μόνο η ακριβής αντιστοιχία, που θα καθορίζεται σταδιακά και ρεαλιστικά από ορισμένους εταίρους, ανάμεσα στις ανάγκες του καθένα και στο υλικό που πραγματοποιείται από κοινού, σε έναν τομέα στον οποίο δεν αρμόζουν ούτε χαλαροί συμβιβασμοί ούτε κατά προσέγγιση εξειδικεύσεις. Στο κεφάλαιο του ανεύρετου και ωστόσο αναγκαίου Ευρωπαϊκού Οργανισμού Εξοπλισμών, τα σχέδια διαδέχονται το ένα το άλλο με βάση κυρίως τον ατνίκτυπό τους στα μέσα επικοινωνίας, χωρις να υπάρχει χρόνος να καταλήξουν σε συγκεκριμένα αποτελέσματα: μόλις δημιουργήθηκε ο γαλλογερμανικός οργανισμός εξοπλισμών, το 1995, διατυπώθηκε ήδη το 1996 η ιδέα της επέκτασής του σε άλλους εταίρους, και το 1997 προτείνεται η ιδέα μίας γενίκευσης.
<P>
Θα έπρεπε να δοθεί έμφαση στον ενδοευρωπαϊκό εξορθολογισμό, αντί να δίνεται προτεραιότητα στα ζητήματα εξαγωγών και συνεργασίας με εξωτερικούς εταίρους. Εξάλλου, αυτός ο εξορθολογισμός δεν θα μπορέσει να υλοποιηθεί παρά μόνο αν η Επιτροπή καταστήσει συνεκτική την πολιτική της για τον ανταγωνισμό με την πολιτική αναδιάρθρωσης την οποία υποστηρίζει. 'Ομως μέχρι τώρα η Επιτροπή προτίμησε, όσον αφορά τη βιομηχανία εξοπλισμών, να ευνοήσει μία διατλαντική ένωση παρά μία ευρωπαϊκή συγχώνευση (αγγλογαλλική, εν προκειμένω) στον τομέα της αεροναυπηγικής και της ηλεκτρονικής. Ωστόσο, ο στόχος μίας Ευρώπης των εξοπλισμών πρέπει ασφαλώς να είναι η συνένωση των κρατών μελών που το επιθυμούν, συνδυάζοντας τα ευρωπαϊκά τους συμφέροντα για να επιτύχουν την καλύτερη αντιστοιχία των ευρωπαϊκών μέσων τους.
<P>
Δεδομένου ότι το σχέδιο ψηφίσματος που υπέβαλε ο κ. Τitley δεν τονίζει αυτά τα σημαντικά σημεία, δεν είμουν σε θέση να το υποστηρίξω.

<SPEAKER ID=83 NAME="Van der Waal">
Η συζήτηση σχετικά με τη σκοπιμότητα της δημιουργίας μίας ευρωπαϊκής αμυντικής βιομηχανίας μας φέρνει αντιμέτωπους με το διφορούμενο χαρακτήρα της προβληματικής αυτής. Από τη μία μεριά υπάρχει το πρόβλημα της περιορισμένης ανταγωνιστικότητας που είναι αποτέλεσμα της έλλειψης μίας ευρωπαϊκής αγοράς. Από την άλλη, το θέμα έχει μία έντονη πολιτική πτυχή, επειδή διασυνδέεται με την προσπάθεια για τη χάραξη μίας κοινής ευρωπαϊκής εξωτερικής πολιτικής και πολιτικής ασφάλειας. Η κυριαρχία επί της βιομηχανίας παραγωγής όπλων και σε θέματα που αφορούν την άμυνα αγγίζει τον πυρήνα της εθνικής κυριαρχίας, την οποία δεν υπάρχει περίπτωση να αποποιηθούν εύκολα τα κράτη μέλη.
<P>
Δυστυχώς, λόγω του ότι στην ανακοίνωση της Επιτροπής και στην έκθεση Titley η προσπάθεια για τη δημιουργία μίας ευρωπαϊκής αμυντικής βιομηχανίας τοποθετείται στο πλαίσιο μιας ευρωπαϊκής πολιτικής ασφάλειας, δεν αποδίδεται επαρκής προσοχή στις δυνατότητες που προσφέρει η διατλαντική συνεργασία με τις Ηνωμένες Πολιτείες Αμερικής στους κόλπους του ΝΑΤΟ. Η Ευρώπη δεν πρέπει να επιδιώξει τη δημιουργία μίας ιδίας αμυντικής βιομηχανίας που θα αποτελέσει τον αντίποδα της αντίστοιχης βιομηχανίας στις Ηνωμένες Πολιτείες Αμερικής. Η αμερικανική αγορά κυριαρχείται ήδη από την τοπική αμυντική βιομηχανία και δεν προσφέρει παρά ελάχιστες δυνατότητες στα ευρωπαϊκά προϊόντα. Εκτός αυτού, στο στρατιωτικό τομέα η Ευρώπη εξαρτάται σε μεγάλο βαθμό από τις Ηνωμένες Πολιτείες. Για το λόγο αυτό, έχει ιδιαίτερη σημασία, να διατηρηθεί, μέσω του ΝΑΤΟ, μία στενή διατλαντική σχέση και στον τομέα της αμυντικής βιομηχανίας. Η προσέγγιση «Combined Joint Task Forces», που καθιερώθηκε πέρυσι στο Συμβούλιο του Βορειοατλαντικού Συμφώνου που πραγματοποιήθηκε στο Βερολίνο, καθιστά σαφές ότι δεν υπάρχει λόγος να δημιουργηθεί μία ολοκληρωμένη αμυντική βιομηχανία εκτός των πλαισίων του ΝΑΤΟ. Για το λόγο αυτό καταψηφίσαμε και την έκθεση.
<P>
Παρ'όλα αυτά, συμφωνούμε με την Επιτροπή και τον εισηγητή ότι υπάρχουν σοβαροί λόγοι για την προαγωγή της συνεργασίας μεταξύ των ευρωπαϊκών επιχειρήσεων παραγωγής όπλων και την ενίσχυση της ανταγωνιστικότητας αυτών. Για το λόγο αυτό πρέπει να επικροτηθούν τα μέτρα που προτείνονται από την Επιτροπή που έχουν ως στόχο την καταπολέμηση της κατάχρησης του άρθρου 223, την τυποποίηση, την εναρμόνιση και την υποστήριξη της έρευνας και της τεχνολογικής ανάπτυξης. Από την άποψη αυτή έπρεπε να είχε δοθεί περισσότερη έμφαση στην ιδία ευθύνη της αμυντικής βιομηχανίας όσον αφορά την ανδιάρθρωση της παραγωγής.
<P>
Τέλος, πρέπει να επισημανθεί ότι λόγω του ιδιαίτερου χαρακτήρα του τομέα, είναι δύσκολο να επιτευχθεί μία σε βάθος ελευθέρωση του αμυντικού κλάδου. Η ευρωπαϊκή αμυντική βιομηχανία ελέγχεται από ορισμένα μεγάλα κράτη. Παράλληλα, λόγω των ειδικών απαιτήσεων από τις οποίες συνοδεύονται, τα αμυντικά προγράμματα δεν μπορούν να ανατίθενται παρά μόνο σε συγκεκριμένες επιχειρήσεις. Στην περίπτωση αυτή δεν είναι δυνατό να αποφευχθούν ορισμένες εθνικιστικές τάσεις. Για το λόγο αυτό καταλήγουμε στο συμπέρασμα ότι, προς το παρόν, δεν μπορεί σε καμία περίπτωση να τεθεί θέμα κατάργησης του άρθρου 223.
<P>
Eπί της εκθέσεως Cohn-Bendit (A4-0127/97)
<SPEAKER ID=84 NAME="Θεωνάς">
Η ανάπτυξη της περιφερειακής συνεργασίας στα Βαλκάνια, και ιδιαίτερα με τις χώρες της πρώην Γιουγκοσλαβίας, αποτελεί πρωταρχικό μέσο για την εμπέδωση της ειρήνης και της ασφάλειας, του αμοιβαίου σεβασμού, της αρμονικής συνύρπαξης, της πολιτισμικής και οικονομικής ανάπτυξης και συνεργασίας μεταξύ των λαών και των χωρών της περιοχής.
<P>
Στα πλαίσια αυτά, είναι αναγκαίο να αλλάξει ριζικά η αρνητική ουσιαστικά στάση της Ευρωπαϊκής 'Ενωσης. Οι θέσεις που μέχρι σήμερα έχει λάβει η Ευρωπαϊκή 'Ενωση και οι πολιτικές της συνέβαλαν αποφασιστικά στη διάλυση της πρώην Γιουγκοσλαβίας, την έκρηξη του πολέμου και τη διατήρηση της σημερινής έκρυθμης κατάστασης που καθορίζεται από την προστασία ξένων στρατευμάτων όχι μόνο στη Βοσνία, αλλά και σε ολόκληρη την περιοχή των Βαλκανίων, είτε με τη μορφή πολυεθνικών δυνάμεων, όπως στην περίπτωση της Αλβανίας, είτε με τη μορφή στρατιωτικών βάσεων και διευκολύνσεων.
<P>
Οι συμφωνίες της Ευρωπαϊκής 'Ενωσης με τις χώρες της περιοχής πρέπει, αντί να ενισχύουν τη διαμόρφωση νέων ζωνών επιρροής και την προώθηση ξένων προς τα συμφέροντα των λαών της περιοχής ενδιαφερόντων, να συμβάλλουν στη δημιουργία ενός χώρου πολιτικής σταθερότητας στα Βαλκάνια, στο απαραβίαστο των διαμορφωθέντων συνόρων, στην ανάπτυξη και την ευημερία των λαών της περιοχής, στην εξασφάλιση του σεβασμού των ανθρώπινων δικαιωμάτων και των δικαιωμάτων των μειονοτήτων, στη διευκόλυνση της επανεγκατάστασης των προσφύγων, στην ανασύσταση ενός υγιούς κοινωνικού ιστού.
<P>
Η Ευρωπαϊκή 'Ενωση οφείλει να συνεισφέρει ενεργά στην ανασυγκρότηση της περιοχής, παρέχοντας κάθε δυνατή πολιτική, οικονομική (εμπορική, τεχνική ή χρηματοδοτική), επιστημονική συνδρομή. Δεν πρέπει άλλωστε να ξεχνάει τις ευθύνες και τη συμβολή της στη γιουγκοσλαβική τραγωδία, με την ενθάρρυνση και αποδοχή των τάσεων αυτονόμησης. Θεωρούμε όμως ότι η στρατηγική της Ευρωπαϊκής 'Ενωσης πρέπει να περιλαμβάνει όχι μόνο τα πρώην εμπόλεμα μέρη, αλλά όλες τις χώρες της Νοτιοανατολικής Ευρώπης, δηλαδή και την Αλβανία και την FYROM, λόγω της συνάφειας των προβλημάτων τους και της ιδιαίτερης σημασίας που έχει για τη σταθερότητα στην περιοχή η προσπάθεια περιφερειακής συνεργασίας. Διαφωνούμε ριζικά με την πρόταση για διακριτική τους μεταχείριση, που δεν έχει άλλο στόχο από τη διαιώνιση μιας πολιτικής διαίρεσης, διακρίσεων, πρόκλησης αντιπαραθέσεων και διατήρησης των εστιών σύγκρουσης.
<P>
'Ολες οι συμφωνίες πρέπει να κατανέμουν τις όποιες χρηματοδοτικές, οικονομικές ή άλλες ενισχύσεις, με όρους ισοτιμίας μεταξύ των επιμέρους Δημοκρατιών και λαών, με σεβασμό του ισχύοντος πλέον status quo και της ιδιαιτερότητας της κάθε χώρας, και να μην αποτελούν μέσο ελέγχου των πολιτικών εξελίξεων στις χώρες αυτές, αφήνοντας ελεύθερους τους λαούς των Βαλκανίων να κάνουν τις δικές τους επιλογές και να αποφασίζουν μόνοι τους για την τύχη τους. Από την άποψη αυτή θεωρούμε όχι μόνο απαράδεκτες, αλλά και ιδιαίτερα επικίνδυνες τις προτροπές της έκθεσης για νέες αυτονομήσεις, όπως αυτή που αφορά το Κοσσυφοπέδιο. Τέτοιες επιλογές μπορεί να αποδειχθούν ολέθριες όχι μόνο για τις χώρες της πρώην Γιουγκοσλαβίας, αλλά γενικότερα για την ειρήνη στα Βαλκάνια και ευρύτερα.
<P>
Η συνδρομή της Ευρωπαϊκής 'Ενωσης δεν μπορεί να αποτελεί άλλοθι για την επιβολή μέτρων που αίρουν τη δυνατότητα επιλογής των τοπικών κυβερνήσεων, την επιβολή καθεστώτων «άγριου» καπιταλισμού, προφασιζόμενη την επιβολή ενός νέου σχεδίου Μάρσαλ, σε βάρος των λαών της περιοχής. Ούτε επίσης η συμμόρφωση με τις «εντολές» της Ευρωπαϊκής 'Ενωσης θα πρέπει να αποτελεί κριτήριο για τη μελλοντική αναβάθμιση των συμφωνιών συνεργασίας.
<P>
Η ανάγκη συμβολής στην ανόρθωση της περιοχής δεν μπορεί επίσης να αποτελεί άλλοθι για την προώθηση του στρατιωτικού χαρακτήρα της Ευρωπαϊκής 'Ενωσης ή την μετατροπή της σε διεθνή χωροφύλακα τιμωρίας των ανυπάκουων στις προσταγές της νέας διεθνούς τάξης. Για την αποτροπή νέων εντάσεων και αναφλέξεων πρέπει να εφαρμόζονται οι διεθνείς συμβάσεις και το διεθνές δίκαιο, και να γίνονται σεβάστες οι αρχές του απαραβίαστου των συνόρων και της εθνικής κυριαρχίας και ανεξαρτησίας. Οι επιλογές στρατιωτικοποίησης, όπως αυτές για το «Ευρωπαϊκό Σώμα Ειρήνης», θα βρίσκουν μόνιμα αντίθετους τους λαούς και τους εργαζόμενους όλης της περιοχής, αλλά και των άλλων χωρών της Ευρώπης που αντιλαμβάνονται τί κρύβεται πίσω από τις απατηλές αυτές ονομασίες.
<P>
Επί της εκθέσεως Barσn Crespo (A4-0133/97)
<SPEAKER ID=85 NAME="Ahlqvist, Andersson, Hulthen, Loow, Theorin, Waidelich και Wibe">
 - (SV) Η Σουηδία είναι ένα αδέσμευτο κράτος και σκέφτεται να παραμείνει έτσι. Εξ αυτού προκύπτει ότι δεν μπορεί να σκεφτεί ούτε την ανάπτυξη μιας κοινής ευρωπαϊκής άμυνας εντός του πλαισίου της ΕΕ ούτε την οργανωτική προσέγγιση μεταξύ ΕΕ και ΔΕΕ.
<P>
Η εισαγωγή ενός γενικού κανόνα περί ενισχυμένης πλειοψηφίας για την υλοποίηση κοινοτικών μέτρων, χωρίς επιφύλαξη για την διατήρηση του δικαιώματος αρνησικυρίας ενός κράτους μέλους σε θέματα ζωτικών συμφερόντων στον τομέα της ασφάλειας, έρχεται σε σύγκρουση με την σουηδική πολιτική σ&#x02BC;αυτόν τον τομέα. Ούτε επίσης τα γραπτά περί χρηματοδότησης των κοινών μέτρων μέσω του κοινοτικού προϋπολογισμού εντάσσονται σ&#x02BC;αυτά που μπορούμε να υποστηρίξουμε.
<P>
Ως εκ τούτου δεν μπορούμε να υπερψηφίσουμε αυτήν την έκθεση.
<P>
Επί της προτάσεως ψηφίσματος για τις μπανάνες
<SPEAKER ID=86 NAME="Novo">
Ψηφίσαμε την υπό συζήτηση πρόταση ψηφίσματος με κάποια επιφύλαξη. Επιλέξαμε τη θετική ψήφο εφόσον, τουλάχιστον, προτείνεται στο Συμβούλιο και την Επιτροπή να προσφύγουν κατά της απόφασης της «επιτροπής διαιτησίας» του ΠΟΕ που «καταδικάζει» το σημερινό και ήδη από μόνο του ευαίσθητο σύστημα του ευρωπαϊκού εμπορίου της μπανάνας. H έγκριση της πρότασης ψηφίσματος παρεμποδίζει επίσης τη στρατηγική ορισμένων χωρών - ιδίως της Γερμανίας - που υποστηρίζουν τα lobbies των μεγάλων ευρωπαίων εισαγωγέων και που επιδιώκουν να αποδεχθούν αμέσως η Επιτροπή και το Συμβούλιο αυτή τη «διαιτητική απόφαση».
<P>
Ωστόσο, πολλά πράγματα δεν αναφέρονται στην εγκριθείσα πρόταση. Για παράδειγμα, ότι ο ΠΟΕ, σε μία άλλη διαιτητική απόφαση, θέλει να επιβάλει στην Ευρωπαϊκή 'Ενωση την ελεύθερη είσοδο αμερικανικού κρέατος που έχει αναπτυχθεί με ορμόνες, παρά την υπόθεση των «τρελών αγελάδων» και τις αρνητικές γνωμοδοτήσεις των ευρωπαϊκών επιτροπών ασφάλειας των ειδών διατροφής. 'Οπως επίσης δεν αναφέρθηκε ότι η Επιτροπή παραιτήθηκε από την προσφυγή που υποβλήθηκε στον ΠΟΕ κατά των ΗΠΑ για τη σαφή παραβίαση των εμπορικών κανόνων και του διεθνούς δικαίου που προκύπτει από το νόμο Herlmes Burton για την ενίσχυση του αποκλεισμού κατά της Κούβας, και που ήδη προκάλεσε την κράτηση ενός ισπανού επιχειρηματία ο οποίος διέπραξε το «έγκλημα» να αποκαταστήσει εμπορικές σχέσεις με αυτό το νησί. 'Οπως επίσης δεν αναφέρθηκε ότι η απόφαση σχετικά με τις μπανάνες ωφελεί αμερικανικές πολυεθνικές συνδεδεμένες με το δολλάριο μπανάνας και βλάπτει σοβαρά τους ευρωπαίους παραγωγούς, ιδίως στη Μαδέρα.
<P>
'Ολα αυτά θα έπρεπε να αναλυθούν συνολικά, εφόσον δεν πρόκειται μόνο για την μπανάνα. Πρόκειται για τη λειτουργία του ΠΟΕ που, όλο και περισσότερο, κινείται με βάση τα αμερικανικά συμφέροντα και πρόκειται για την αυξανόμενη δουλικότητα της Επιτροπής σε σχέση με αυτά τα συμφέροντα και για την περιφρόνησή της για τα ευρωπαϊκά συμφέροντα. Το ζήτημα είναι, τέλος, ότι πρέπει να εγκαταλειφθούν οι λόγοι στα μέσα επικοινωνίας σχετικά με την ανάγκη να επιβληθούν κανόνες στην αυξανόμενη παγκοσμιοποίηση του εμπορίου και να τεθεί «τροχοπέδη» στην εμβάθυνσή της. Στο θέμα αυτό, αποφασιστικό λόγο έχουν οι κυβερνήσεις, ιδίως η πορτογαλική, παρότι πρόσφατα παραδείγματα, στα κλωστοϋφαντουργικά και στις εμπορικές συμφωνίες (με το Μαρόκο και άλλες χώρες) δεν μας καθησυχάζουν ότι αρχίζουμε επιτέλους να περνάμε από τα λόγια στα έργα!
<P>
Επί της προτάσεως ψηφίσματος για το Ζαΐρ
<SPEAKER ID=87 NAME="Hory">
Για μία ακόμη φορά, ένα ψήφισμα του Κοινοβουλίου μας βρίσκεται σε απόσταση από την πραγματικότητα την οποία επιδιώκει να διαμορφώσει. Για μία ακόμη φορά, θα είμαστε καθυστερημένοι σε σχέση με την εξέλιξη μίας πολιτικο-στρατιωτικής κατάστασης που δεν μπορέσαμε ούτε να προβλέψουμε, ούτε να προλάβουμε, ούτε να κατανοήσμαε.
<P>
Τη στιγμή που το A.F.D.L.C.Z. ετοιμάζεται να εισέλθει στην Κινσάσα υπό τις επευφημίες ενός πληθυσμού που απελευθερώθηκε από τη δικτατορία, επιμένουμε πεισματικά να ζητάμε τη δημιουργία μίας μεταβατικής εξουσίας που δεν θα είναι παρά ο τελευταίος ελιγμός του Στρατάρχη Μομπούτου. Την ώρα που τριάντα χρόνια βίας, εκτελέσεων, αδικιών, διαφθοράς, θα εξαλειφθούν από μία άλλη βία -ασφαλώς υπερβολική, αλλά δυστυχώς νομιμοποιημένη από την πρώτη -η προτεραιότητά μας είναι να κρίνουμε τη δεύτερη ενώ δεν είπαμε ποτέ τίποτα εναντίον της πρώτης. Την ώρα που η ενδεχόμενη πολιτική και στρατιωτική σταθεροποίηση του Ζαίρ θα μας επιτρέψει επιτέλους να βοηθήσουμε τους πρόσφυγες της Ρουάντας και τους άμαχους ζαϊρινούς πληθυσμούς του ανατολικού τμήματος της χώρας, η άλλη προτεραιότητα της Ευρωπαϊκής 'Ενωσης είναι να διεξάγει τη δίκη του Laurent Dιsirι Kabila, την ώρα που οι συμφορές των προσφύγων έχουν υπεύθυνους των οποίων τα ονόματα είναι γνωστά: Habyarimana για τη δικτατορία στη Ρουάντα μέχρι το 1994, FAR και Interamwι για την ομηρεία των προσφυγικών στρατοπέδων, γαλλική κυβέρνηση (για την εκτέλεση) και ζαϊρινή κυβέρνηση (για τις βάσεις οπισθοφυλακής) που ανέλαβαν μαζί την περίφημη επιχείρηση «Turquoise». Αυτοί είναι οι πραγματικοί ένοχοι των συμφορών των προσφύγων εδώ και δυόμισυ χρόνια.
<P>
Επί δύο χρόνια, οι νέες αρχές του Κιγκαλί επαναλάμβαναν, μέσα στη γενική αδιαφορία, ότι τα προσφυγικά στρατόπεδα του ανατολικού Ζαίρ αποτελούσαν μία απειλή για την ασφάλεια του κράτους τους και μία βραδυφλεγή βόμβα για όλη την κεντρική Αφρική. Κανένας δεν θέλησε να ακούσει αυτές τις προειδοποιήσεις που χαρακτηρίζονταν από ορθή κρίση και ρεαλισμό. Γνωρίζουμε τη συνέχεια.
<P>
Σήμερα ο απολογισμός για την Ευρωπαϊκή 'Ενωση είναι απολύτως σαφής. Επειδή εμπιστεύθηκε την κοινή διπλωματία της σε δύο από τα κράτη μέλη, τη Γαλλία και το Βέλγιο, η 'Ενωση στρατεύθηκε μέχρι τύφλωσης στην υποστήριξη του Μομπούτου ο οποίος παρουσιάστηκε ως εγγυητής της σταθερότητας και της εδαφικής ακεραιότητας του Ζαίρ. Μπροστά στο ρεαλισμό της αμερικανικής εξωτερικής πολιτικής, η ευρωπαϊκή επιρροή βρίσκεται υπό πλήρη εξαφάνιση σε μία τεράστια ζώνη που απλώνεται από το νότιο Σουδάν ως τον Ατλαντικό. Η περίπτωση του Ζαίρ φανερώνει κατά τρόπο αποκαλυπτικό την πλήρη αποτυχία της ευρωπαϊκής διπλωματίας που απουσίαζε, μέχρι γελοιότητας, από την κρίση αυτή και από την ενδεχόμενη ρύθμισή της. Με τον ίδιο τρόπο, η ευρωπαϊκή πολιτική αναπτυξιακής βοήθειας αποδείχθηκε ανίκανη να επιβάλει ως προϋπόθεση την ελάχιστη δημοκρατία η οποία θα μπορούσε να επηρεάσει τις δικτατορίες της περιοχής· σήμερα η Ευρωπαϊκή 'Ενωση επιχειρεί να επιβάλει υψηλές δημοκρατικές προϋποθέσεις σε μία νέα ζαϊρινή εξουσία η οποία βγαίνει από έναν εμφύλιο πόλεμο και η οποία πρέπει να ανορθώσει μία χώρα κατεστραμένη από τη δικτατορία.
<P>
Αυτή η οδυνηρή υπόθεση απαιτεί μία σε βάθος αναθεώρηση της διπλωματίας μας και της αναπτυξιακής πολιτικής μας. Ελπίζω απλώς ότι η κρίση των Μεγάλων Λιμνών θα επιτρέψει αυτή τη συνειδητοποίηση.
<P>
Επί της εκθέσεως Soulier (A4-0131/97)
<SPEAKER ID=88 NAME="Caudron">
Για πρώτη φορά η Επιτροπή υποβάλλει στο Ευρωπαϊκό Κοινοβούλιο αυτό το ενδεικτικό πρόγραμμα σχετικά με την πυρηνική ενέργεια και ασφαλώς είμαστε ικανοποιημένοι για αυτή τη διαβούλευση.
<P>
Το θέμα εδώ δεν είναι να συζητηθεί η καταλληλότητα ή μη της πυρηνικής ενέργειας, αυτό ανήκει στην αρμοδιότητα των κρατών. Το ζήτημα λοιπόν δεν είναι εάν η αναλογία της ενέργειας που παράγεται από τους πυρηνικούς αντιδραστήρες πρέπει να αυξηθεί ή να μειωθεί. Το ζήτημα είναι να εξετασθεί η γήρανση των εγκαταστάσεων καθώς και οι συνέπειές της, κυρίως όσον αφορά την ασφάλεια.
<P>
Ο εισηγητής ορθώς στρρέφει τον προβληματισμό του προς τη διαχείριση της πυρηνικής ενέργειας. Σήμερα, οι βασικές προκλήσεις της πυρηνικής ενέργειας τοποθετούνται στο επίπεδο των αποβλήτων και της γήρανσης των δομών. Συνεπάγονται την εφαρμογή μίας αυξημένης ασφάλειας στη λειτουργία των σταθμών και κυρίως μία συμφωνία όσον αφορά τη διαχείριση των πυρηνικών αποβλήτων και την καταπολέμηση της αλόγιστης μεταφοράς τους στους κόλπους της 'Ενωσης.
<P>
Η επιτακτική αυτή ανάγκη για ασφάλεια δεν μπορεί να περιοριστεί στα σύνορα της 'Ενωσης εφόσον οι ραδιενεργοί κίνδυνοι έχουν αποδεχθεί την αρχή της «ελευθερης κυκλοφορίας»..., και πρέπει ασφαλώς να πραγματοποιηθεί σημαντική εργασία προς τις χώρες ΚΑΕ.
<P>
Τέλος, και εφόσον αναπόφευκτα το εξεταζόμενο θέμα θα καλύψει και την καταλληλότητα της πυρηνικής ενέργειας, θα ήθελα να προσφέρω την υποστήριξή μου στις κοινές αρχές που διατυπώθηκαν για την πυρηνική ενέργεια: εθνική εξουσία όσον αφορά την καταλληλότητα της χρήσης της πυρηνικής ενέργειας, σεβασμός των επιλογών αυτών στο σύνολο της 'Ενωσης, εξασφάλιση ενός υψηλού επιπέδου ασφάλειας, συνυπευθυνότητα των κρατών μελών και των εκμεταλλευομένων των πυρηνικών εγκαταστάσεων απέναντι στους ευρωπαίους πολίτες όσον αφορά την πυρηνική ασφάλεια.
<P>
Κάποιες άλλες εκθέσεις θα επιτρέψουν να εξετάσουμε την καταλληλότητα των ενεργειακών πηγών στην Ευρώπη. 'Επρεπε εδώ να αποδεχθούμε ότι το 30 % της ευρωπαϊκής ενέργειας είναι πυρηνικό και να λάβουμε επομένως όλα τα μέτρα που επιβάλλονται για να εξασφαλίσουμε το μέλλον των ευρωπαίων πολιτών καθώς και την ασφάλεια τους.

<SPEAKER ID=89 NAME="Fayot">
Θα ήθελα να σας εξηγήσω γιατί, ως Λουξεμβούργιος, θα καταψηφίσω την έκθεση του κ. Soulier.
<P>
Προέρχομαι από μία χώρα η οποία, στη δεκαετία του '70 έκανε, μία επιλογή: να μην κατασκευάσει πυρηνικό σταθμό στον Μοζέλα. Η επιλογή αυτή καθορίστηκε σημαντικά από τους λουξεμβουργιανούς σοσιαλιστές που ήταν τότε στην εξουσία. Μερικά χρόνια αργότερα, ο μεγάλος γείτονας μας, η Γαλλία, της οποίας οι πυρηνικές επιλογές είναι γνωστές, κατασκεύασε ένα τεράστιο πυρηνικό κέντρο στο Cattenom, στα λουξεμβουργιανά και γερμανικά σύνορα, χωρίς να ζητήσει τη γνώμη κανενός.
<P>
Χρειάστηκαν δεκαετίες, επισκέψεις κρατικών επισήμων και αναρίθμητες διπλωματικές παρεμβάσεις ώστε η γαλλική πυρηνική βιομηχανία να δεχθεί να παράσχει έστω και λίγο αξιόπιστες πληροφορίες σχετικά με τις εκπομπές του πυρηνικού σταθμού και να εγκαταστήσει ένα σύστημα προειδοποίησης. Σήμερα, ένα άλλο πυρηνικό κράτος, το Βέλγιο, διατυπώνει το ενδεχόμενο να αποθηκεύει τα πυρηνικά απόβλητά του στις βελγικές Αρδένες, έξι χιλιόμετρα από τα λουξεμβουργιανά σύνορα, σε ένα τουριστική προστατευόμενη φυσική περιοχή.
<P>
Και στο μεταξύ - το αποκάλυψε το σιδηροδρομικό ατύχημα στο Apach, στη Λωραίνη, σε απόσταση αναπνοής από τα λουξεμβουργιανά σύνορα -σιδηροδρομικές αμαξοστοιχίες οργώνουν την Ευρώπη προς κάθε κατεύθυνση για να μεταφέρουν τα πυρηνικά απόβλητα προς τα εργοστάσια επανεπεξεργασίας χωρίς κανένας να είναι ενήμερος, χωρίς να ξέρουμε ποια είναι τα μέτρα ασφαλείας και οι συνθήκες αυτών των μεταφορών. 'Ενας ολόκληρος πληθυσμός θα μπορούσε να μολυνθεί σε μία νύχτα. Είμαι λοιπόν εναντίον της πυρηνικής ενέργειας που εφαρμόζεται με τον τρόπο αυτό, χωρίς καμία διάκριση.
<P>
Αλλά συμμερίζομαι τη στάση της Ομάδας μου όσον αφορά την ανάγκη να κάνουμε τα πάντα για να εξασφαλίσουμε, μπροστά στον πυρηνικό κίνδυνο, τη μέγιστη ασφάλεια και επομένως να προσαρμόσουμε σε βάθος τη συνθήκη Euratom, λείψανο μίας εποχής μακάριου θαυμασμού της πυρηνικής ενέργειας, για να εξασφαλίσουμε την ασφάλεια και να ελέγξουμε όλες τις πτυχές της πηρυνικής βιομηχανίας.

<SPEAKER ID=90 NAME="Holm">
 - (SV) Θεωρώ ότι αυτή η έκθεση είναι ατελής από πολλές πλευρές. Και η ανακοίνωση της Επιτροπής είναι επίσης ατελής, λείπει κυρίως μια διεξοδική ανάλυση στον τομέα της ασφάλειας. Αυτό είναι παράξενο, διότι ο σκοπός της Συνθήκης Euratom είναι η επεξεργασία των πτυχών του τομέα της ασφάλειας.
<P>
Η πλειοψηφία των κρατών μελών της ΕΕ δεν έχει πυρηνική ενέργεια ή βρίσκεται στην διαδικασία κατάργησής της. Από αυτήν την οπτική είναι περίεργο ότι η Ευρωπαϊκή Επιτροπή συνεχίζει να προσπαθεί να εγκαταστήσει περισσότερη πυρηνική ενέργεια στην ΕΕ και στον κόσμο γύρω μας.
<P>
Αντιθέτως θεωρώ ότι η Συνθήκη Euratom θα πρέπει να καταργηθεί. Έχει προωθήσει την πυρηνική ενέργεια αρκετά και κατά την διάρκεια της ζωής της έχει δώσει στην πυρηνική ενέργεια τεράστια ποσά ως οικονομική ενίσχυση.Η Συνθήκη Euratom πρέπει αντιθέτως να διασκευαστεί σε μια Συνθήκη για την κατάργηση της πυρηνικής ενέργειας και την προώθηση των ανανεώσιμων πηγών ενέργειας.
<P>
Υπάρχει μια ολόκληρη σειρά τροπολογιών από την Ομάδα των Πρασίνων. Τις υποστηρίζω όλες και ας ελπίσουμε ότι θα εγκριθούν από την Βουλή.
<P>
Τελειώνοντας θέλω να παραθέσω αυτό που η Επιτροπή Περιβάλλοντος έγραψε στην γνωμοδότησή της, κάτι που συνοψίζει πολύ καλά το θέμα: »Εν περλήψει πρέπει να λεχθεί ότι η Επιτροπή έχει ένα πρόβλημα: θέλει τόσο πολύ να προωθήσει την πυρηνική ενέργεια. Αλλά δεν υπάρχουν προοπτικές επιτυχίας. Οι πολίτες δεν θέλουν».

<SPEAKER ID=91 NAME="Lindqvist">
 - (SV) Η έκθεση θέλει να προωθήσει την χρήση της πυρηνικής ενέργειας και να συντονίσει την χρήση της πυρηνικής ενέργειας μέσω της έρευνας, της ανάπτυξης και της ασφάλειας μεταξύ των κρατών μελών. Το κόμμα του Κέντρου θεωρεί ότι η πυρηνική ενέργεια θα πρέπει να καταργηθεί και έχει διατυπώσει αυτό το αίτημα στην Σουηδία επί 25 έτη. Το 1980 η Σουηδία είχε ένα δημοψήφισμα για την πυρηνική ενέργεια και αποφάσισε σε συνάφεια μ&#x02BC;αυτό ότι αυτή θα αποσυνδεθεί από το ενεργειακό σύστημα. Την άνοιξη του 1997 η σουηδική κυβέρνηση και το κόμμα του Κέντρου κ.ά. συμφώνησαν ότι η κατάργηση της πυρηνικής ενέργειας θα αρχίσει με την παύση της λειτουργίας ενός αντιδραστήρα στο Barseback πριν από τις εκλογές του 1998.
<P>
Η πυρηνική ενέργεια δεν είναι μια βιώσιμη πηγή ενέργειας. Ούτε είναι φτηνή όπως υποννοείται στην έκθεση. Δεν αναφέρεται τίποτα για τις δαπάνες της ασφάλειας, της κατάργησης και της αποθήκευσης των αποβλήτων. Η πυρηνική ενέργεια είναι μια απηρχαιωμένη τεχνολογία η οποία πρέπει να αντικατασταθεί με την βιοενέργεια και άλλες ανανεώσιμες πηγές ενέργειας. Δεν υπάρχει κανένας λόγος για την ΕΕ να ενισχύσει αυτήν ακριβώς την πηγή ενέργειας. Ως εκ τούτου πρέπει να καταργηθεί η Συνθήκη της Euratom και να αντικατασταθεί με μια συνθήκη για τις ανανεώσιμες και βιώσιμες πηγές ενέργειας.
<P>
Η έκθεση περιέχει θετικές προτάσεις για την αυξημένη ασφάλεια σε σχέση με την πυρηνική ενέργεια. Αυτό είναι φυσικά καλό, αλλά δεν μπορεί ποτέ να νομιμοποιήσει την πυρηνική ενέργεια σαν πηγή ενέργειας. Γι&#x02BC;αυτό καταψήφισα την έκθεση.

<SPEAKER ID=92 NAME="Tannert">
Επειδή έχω την πεποίθηση ότι η παραγωγή ενέργειας με πυρηνική σχάση και η αποθήκευση των ραδιενεργών αποβλήτων, συνδέεται με βασικούς και δυσανάλογα μεγάλους κινδύνους, και επειδή η περαιτέρω ενίσχυση της πυρηνικής ενέργειας, με πόρους της Ευρωπαϊκής Κοινότητας Ατομικής Eνέργειας, οδηγεί σε περαιτέρω στρέβλωση, όσον αφορά την έρευνα και την είσοδο στην αγορά των αποκαλούμενων ανανεώσιμων μορφών ενέργειας, ψήφισα, αποκλίνοντας από την πλειοψηφία της ομάδας μου, διαφορετικά στις τροπολογίες 4, 7, 11, 16, 17, 21, 22 και 24 της εν λόγω έκθεσης.

<SPEAKER ID=93 NAME="Verwaerde">
Επιθυμώ, αφενός, να απευθύνω τα συγχαρητήρια μου στον Andrι Soulier για την έκθεσή του σχετικά με τις πυρηνικές βιομηχανίες στην Ευρωπαϊκή 'Ενωση.
<P>
Αφετέρου, πρέπει να εκφράσουμε την ικανοποίησή μας για τη διαβίβαση της ανακοίνωσης της Ευρωπαϊκής Επιτροπής προς το Ευρωπαϊκό Κοινοβούλιο όσον αφορά αυτό το τέταρτο ενδεικτικό πρόγραμμα σχετικά με τις πυρηνικές βιομηχανίες στην 'Ενωση, το οποίο αποτελεί συνέχεια των προγραμμάτων του 1966, 1972 και 1984, κατ'εφαρμογή του άρθρου 40 της συνθήκης Euratom.
<P>
Η συνθήκη δεν προβλέπει, πράγματι, παρά μόνο τη γνωμοδότηση της Οικονομικής και Κοινωνικής Επιτροπής. Η διαβίβαση της πρότασης της Ευρωπαϊκής Επιτροπής αποτελεί μία ευτυχή πρωτοβουλία την οποία θέλω να υπογραμμίσω.
<P>
Επιδοκιμάζω πλήρως την έκθεση του συναδέλφου μας η οποία είναι ισόρροπη, προσγειωμένη, ρεαλιστική. Λαμβάνει υπόψη τις πυρηνικές βιομηχανίες στο σύνολό τους και θέτει τα προβλήματα που συνδέονται με κάθε στάδιο του κύκλου του πυρηνικού καυσίμου, από την εξόρυξή του μέχρι την οριστική αποθήκευσή του ή την εξάλειψή του.
<P>
Εξάλλου, θεωρώ ιδιαίτερα σημαντική την πολιτική ώθηση που δίνεται με αυτό το ψήφισμα. Προτρέποντας το Συμβούλιο Υπουργών να αποφανθεί επιτέλους όσον αφορά τις αρχές που στηρίζουν το τέταρτο αυτό πρόγραμμα, το Ευρωπαϊκό Κοινοβούλιο το ενθαρρύνει να συζητήσει το σύνολο των διακυβευομένων ζητημάτων που συνδέονται με την ευρωπαϊκή πυρηνική βιομηχανία.
<P>
(Η συζήτηση διακόπτεται στις 1.30 μ.μ και επαναλαμβάνεται στις 3 μ.μ.)

<CHAPTER ID=5>
Συζήτηση επίκαιρων και επειγόντων θεμάτων
<SPEAKER ID=94 NAME="Πρόεδρος">
Η ημερήσια διάταξη προβλέπει τη συζήτηση επικαίρων, επειγόντων και σημαντικών θεμάτων.

<SPEAKER ID=95 NAME="Πρόεδρος">
Το πρώτο σημείο είναι η κοινή συζήτηση των ακόλουθων προτάσεων ψηφίσματος:
<P>
Β4-0393/97, De Clerq και άλλων, εξ ονόματος της Ομάδας ELDR, για τη νομοθεσία Helms-Burton;-Β4-0398/97, Medina Ortega, και Hindley, εξ ονόματος της Ομάδας PSE, για την αναστολή της διαδικασίας διευθέτησης των διαφορών του παγκοσμίου εμπορίου όσον αφορά το νόμο Helms Burton και τους νόμους D'Amato Kennedy;-Β4-0399/97, Azzolini και άλλων, εξ ονόματος της Ομάδας UPE, σχετικά με το νόμο Helms Burtonq-B4-0401/97, Dell'Alba και Leperre-Verrier, εξ ονόματος της Ομάδας ARE, για τη νομοθεσία Helms Burton (που αφορά την Κούβα) και τη συμφωνία Ευρωπαϊκής Ένωσης - Ηνωμένων Πολιτειών;-Β4-0406/97, Castellina και άλλων, εξ ονόματος της Ομάδας Gue/NGL, για τη διευθέτηση σχετικά με το νόμο Helms Burton;-Β4-0410/97, Carnero Gonzαlez και άλλων, εξ ονόματος της Ομάδας GUE/NGL, για τον επιχειρηματία που κρατείται στις Ηνωμένες Πολιτείες;-Β4-0429/97, Kreissel-Dφrfler και άλλων, εξ ονόματος της Ομάδας V, για τη διευθέτηση σχετικά με το νόμο Helms Burton;-Β4-0432/97, Kittelman και άλλων, εξ ονόματος της Ομάδας PPE, για την αναστολή της διαδικασίας διευθέτησης των διαφορών Παγκοσμίου Οργανισμού Εμπορίου όσον αφορά το νόμο Helms Burton και τους νόμους D'Amato Kennedy.
<SPEAKER ID=96 LANGUAGE="ES" NAME="Medina Ortega">
Κύριε Πρόεδρε, επί του παρόντος και στη διάρκεια αυτής της εβδομάδας, το θέμα του νόμου Χελμς-Μπάρτον συζητήθηκε σε διάφορες ευκαιρίες, κυρίως στα πλαίσια των ερωτήσεων προς το Συμβούλιο και την Επιτροπή. Συνεπώς, ένα μεγάλο μέρος της συζήτησης έχει ήδη διεξαχθεί. Και πιστεύω ότι αυτή τη στιγμή, τόσο το Συμβούλιο όσο και η Επιτροπή γνωρίζουν τη σχετική άποψη των βουλευτών.
<P>
Σήμερα όμως το θέμα πρόκειται να συνοψιστεί κάπως σε μια πρόταση κοινού ψηφίσματος που έχει την υποστήριξη όλων των πολιτικών κομμάτων και, χωρίς να υπεισέλθουμε στο δίκαιο ή το άδικο των μέτρων που έχουν θεσπιστεί εναντίον της Δημοκρατίας της Κούβας, πιστεύω ότι, τη στιγμή αυτή, αυτό που μας ανησυχεί είναι η στάση της Επιτροπής, όσον αφορά την άσκηση των διαπραγματευτικών της αρμοδιοτήτων. Δηλαδή, τη στιγμή αυτή βρισκόμαστε μπροστά σε μια παράδοξη κατάσταση, διότι η βορειοαμερικανική Διοίκηση μπορεί να καλυφθεί πίσω από το Κογκρέσο των Ηνωμένων Πολιτειών προκειμένου να αρνηθεί να παραδεχτεί τη δικαιοδοσία του Παγκόσμιου Οργανισμού Εμπορίου σε ένα εμπορικό ζήτημα όπως είναι αυτό του νόμου Χελμς-Μπάρτον. Από την άλλη όμως, εμείς δεν μπορούμε ποτέ να καταφύγουμε σε μια παρόμοια αρμοδιότητα του Ευρωπαϊκού Κοινοβουλίου ώστε να μπορέσουμε να το επικαλεστούμε ενώπιον της βορειοαμερικανικής Διοίκησης.
<P>
Αν η Ευρωπαϊκή Ένωση ήταν έξυπνη, αν τα όργανα του Συμβουλίου και της Επιτροπής ήταν έξυπνα, θα έλεγα ότι για τη διεθνή διαπραγμάτευση θα ήταν πρόσφορο η Επιτροπή να μπορούσε να πει ότι, σε συγκεκριμένα θέματα, το Ευρωπαϊκό Κοινοβούλιο είναι εκείνο που έχει την αρμοδιότητα να πει την τελευταία λέξη.
<P>
Εμείς πιστεύουμε ότι, αυτή τη στιγμή, η Επιτροπή, απέχοντας από τη διαβούλευση, μπορεί να διέπραξε παραβίαση των κοινοτικών κανόνων -και αναφερόμαστε στη διαδικασία λήψης αποφάσεων του άρθρου 113, του άρθρου 228, παράγραφος 3, εδάφια 1 και 2, και του άρθρου 235 της Συνθήκης για την Ευρωπαϊκή Ένωση.
<P>
Βασικά, αυτό που ζητάμε τώρα από τα πολιτικά κόμματα είναι η Επιτροπή να παρουσιάσει και πάλι τα επιχειρήματά της εναντίον των βορειοαμερικανικών πολιτικών ετερόδικης εφαρμογής του βορειοαμερικανικού Δικαίου, κάτι που θίγει Ευρωπαίους υπηκόους, ώστε νόμοι όπως ο νόμος ΧελμςΜπάρτον, ή ο νόμος ντ' Αμάτο-Κένεντι, να μην παρεμποδίζουν κοινοτικές αποφάσεις.
<P>
Μόνο στην περίπτωση που αυτό το Κοινοβούλιο θα λάβει ικανοποιητική απάντηση που να εξηγεί λεπτομερώς τους λόγους για τους οποίους η Επιτροπή απείχε της διαδικασίας διαβούλευσης θα είναι αποδεκτή από αυτό το κοινοβουλευτικό θεσμικό όργανο η λειτουργία του συστήματος.
<P>
Εν κατακλείδι, πιστεύω ότι με την ενέργεια της Επιτροπής στην περίπτωση του νόμου Χελμς-Μπάρτον, εγκαταλείποντας κοινοτικά δικαιώματα χωρίς να έχει προηγηθεί διαβούλευση με το κοινοτικό κοινοβουλευτικό θεσμικό όργανο, αυτό που έκανε ήταν να υποστεί ήττα και να αποδυναμώσει τη διαπραγματευτική της ικανότητα σε διεθνές πεδίο. Μερικές φορές οι βραχυπρόθεσμες ικανότητες, η προσπάθεια επίτευξης για παράδειγμα μιας απλής πολιτικής δέσμευσης, χωρίς καμιά νομική δέσμευση από πλευράς των Ηνωμένων Πολιτειών, μπορεί να επιβάλουν ήττα στην ίδια την Ευρωπαϊκή Επιτροπή.

<SPEAKER ID=97 LANGUAGE="NL" NAME="Plooij-Van Gorsel">
Πρόεδρε, Επίτροπε, στις 14 Απριλίου το Κοινοβούλιο πληροφορήθηκε μέσω της Agence Europe την αναστολή της δράσης της Ευρωπαϊκής Ένωσης ενώπιον της Επιτροπής του ΠΟΕ κατά των Ηνωμένων Πολιτειών και του νόμου Helms-Burton. Αυτό συνέβη λόγω του ότι επετεύχθη μία συμφωνία για την ανάληψη μίας προσπάθειας με στόχο την τροποποίηση των απαράδεκτων υπερεδαφικών διατάξεων του νόμου αυτού εκ μέρους των Ηνωμένων Πολιτειών.
<P>
Πρόεδρε, όπως είναι φυσικό η πολιτική μου ομάδα αισθάνεται ιδιαίτερη ικανοποίηση για το γεγονός ότι οι Ηνωμένες Πολιτείες Αμερικής και η Ευρωπαϊκή Ένωση κατέληξαν σε κάποια συμφωνία η οποία ενδέχεται να οδηγήσει σε τροποποίηση του νόμου Helms-Burton. Ωστόσο, αυτό το σύμφωνο συνεννόησης δεν έχει καμία συγκεκριμένη νομική ισχύ, πράγμα που είναι κατανοητό γιατί σε τελευταία ανάλυση η κυβέρνηση των Ηνωμένων Πολιτειών δεν μπορεί να αλλάξει έτσι απλά ένα νόμο χωρίς να συμβουλευθεί το Κογκρέσσο.
<P>
Θα ήθελα επίσης να επισημάνω στον Επίτροπο ότι, στην περίπτωση αυτή, θα έπρεπε να έχει ζητηθεί και η γνώμη του Ευρωπαϊκού Κοινοβουλίου, πράγμα το οποίο δεν συνέβη.
<P>
Τέλος, θα θέλαμε να επιστήσουμε την προσοχή στις πιθανές συνέπειες που έχει η σύναψη διαφόρων ειδών διμερών συμφωνιών στα πλαίσια πολυμερών συστημάτων εμπορικών συναλλαγών. Κατά τη γνώμη μας, θα ήταν προτιμότερο να είχαμε αναμείνει την άποψη του ΠΟΕ.

<SPEAKER ID=98 LANGUAGE="IT" NAME="Dell'Alba">
Κύριε Πρόεδρε, κύριε επίτροπε, θα ήθελα με συντομία να υπογραμμίσω στο θέμα αυτό δύο προβλήματα: το πρώτο είναι ότι, αναμφιβόλως, οι Ηνωμένες Πολιτείες αναγνωρίζουν τη δυνατότητα, τον κίνδυνο να χάσουν, εμπρός στο panel του ΚΟΑ, την προσφυγή στην οποία προέβη η Ευρωπαϊκή Ένωση. Πιστεύω ότι πρόκειται για κάτι το θετικό, που αποδεικνύει ότι κάποτε και η Ευρωπαϊκή Ένωση μπορεί και υψώνει τη φωνή της. Θα δούμε ποια συνέχεια θα έχει η όλη υπόθεση.
<P>
Θα ήθελα όμως να υπογραμμίσω, και έρχομαι στο δεύτερο πρόβλημα, ότι η εν λόγω υπόθεση, που αναμφίβολα αντιμετωπίστηκε με τρόπο υπερβολικό, αφήνει να διαφανεί το βασικό ζήτημα των ανθρωπίνων δικαιωμάτων, που δεν θα πρέπει να υποτιμήσουμε «πετώντας το παιδί μαζί με το βρώμικο νερό», διότι μου φαίνεται ότι το να γνωρίζουμε σε ποιο βαθμό η πολιτική συνεργασίας της Ένωσης προδικάζεται από τα ανθρώπινα δικαιώματα αποτελεί ένα πρόβλημα που χάρη και σε αυτό το νόμο Helms-Burton-, έχει τεθεί και στο σπίτι μας.

<SPEAKER ID=99 LANGUAGE="IT" NAME="Castellina">
 Κύριε Πρόεδρε, για τα προβλήματα μεθόδου έχουν μιλήσει οι κκ. Medina και Plooj. Θα ήθελα τώρα να αναφεθώ επί της ουσίας. Πριν από όλα στο γεγονός ότι οι Ηνωμένες Πολιτείες δεν προσφέρουν καμία εγγύηση σχετικά με την αναστολή των επιπτώσεων της νομοθεσίας τους στους ευρωπαίους επαγγελματίες. Η έλλειψη παροχής εγγυήσεων επιβεβαιώθηκε με τρόπο αναμφισβήτητο πριν από λίγες ημέρες μέσω της Internet και είναι όντως περίεργο ότι ούτε ο εκπρόσωπος της Επιτροπής ούτε ο εκπρόσωπος του Συμβουλίου ενημέρωσαν επ' αυτού το Κοινοβούλιο. Αναφέρομαι στην τροπολογία 1486 του λεγόμενου νόμου »Libertad» που ψήφισε η επιτροπή εξωτερικών υποθέσεων του Αμερικανικού Κογκρέσου στις 6 Μαϊου, μετά από συμφωνία των εκπροσώπων του Κλίντον και του Λέων Μπρίταν.
<P>
Στην τροπολογία που αναφέρεται στο κεφάλαιο IV του νόμου, σχετικά με τις θεωρήσεις, αναλαμβάνει ο υπουργός να συντάξει εντός τριάντα ημερών έναν κατάλογο όλων των εταιρειών και όλων των ατόμων που δεν θα υφίσταντο κυρώσεις, καθώς και των λόγων, χωριστά για κάθε περίπτωση, βάσει των οποίων θα παρέχεται αυτή η απαλλαγή.
<P>
Όπως διαπιστώνετε πρόκειται για τη σύνταξη μαύρης λίστας, ένα γεγονός εξαιρετικά σοβαρό που θέτει σε ένα ιδιαίτερα ανησυχητικό πλαίσιο τα ίδια τα υποτιθέμενα πλεονεκτήματα της συμφωνίας, διότι ο μόνος σκοπός σύνταξης της λίστας είναι η άσκηση άμεσης πίεσης στις εταιρείες της λίστας για να εγκαταλείψουν κάθε είδους σχέσης με την Αβάνα απειλώντας τες με μποϊκοτάζ στη μεγάλη αμερικανική αγορά.
<P>
Το ζήτημα είναι ακόμη σοβαρότερο από πλευράς αρχών. Όπως εξάλλου έχει επιβεβαιωθεί από τις δηλώσεις του Συμβουλίου και του εκπροσώπου του στην Ολομέλεια, η Ένωση θεωρεί απαράδεκτη τη νομοθεσία περί ετεροδικίας τόσο από νομικής πλευράς όσο και από πλευράς αρχών. Για πολλοστή φορά έχει καταδικασθεί από το Σώμα. Και όμως από αυτές τις ευρωπαϊκές θέσεις δεν υπάρχει κανένα ίχνος στη συμφωνία, ούτε αναφορά σε μία από τις σοβαρότερες παραβιάσεις που έχουν γίνει προς αυτή την κατεύθυνση: την κράτηση ενός ισπανού πολίτη για τον οποίο έχει ζητηθεί η ποινή φυλάκισης εκατό ετών, διότι θεωρείται ένοχος διεξαγωγής εμπορίου με την Κούβα. Ας το θυμάται ο κ. Dell'Alba όταν μιλά για τα ανθρώπινα δικαιώματα. Και αυτό βάσει ενός προγενέστερου από τον Helms-Burton νόμο, σχετικά με το εμπόριο με τον εχθρό.
<P>
Τι θα σημάνει συνεπώς, σε αυτό το πλαίσιο, η αναστολή ισχύος της ετεροδικίας του νόμου Helms-Burton έναντι των Ευρωπαίων; Πιστεύω ότι έχει ιδιαίτερα σοβαρή πολιτική σημασία διότι οι Ευρωπαίοι πλέον δεν θα θίγονται, αντίθετα με όλους τους άλλους, τους Καναδούς και τους Μεξικανούς, παραδείγματος χάρη, αλλά και με τα πιο αδύναμα κράτη της Κεντρικής και της Νοτίου Αμερικής. διότι εμείς, χρησιμοποιώντας τη δύναμή μας, κατορθώσαμε, κάπως αναίσχυντα, να διασώσουμε τα συμφέροντά μας, αφήνοντας τους άλλους, τους πιο αδύναμους, να υποστούν τα αμερικανικά αντίποινα.
<P>
Η διαδικασία που είχε αρχίσει στην Παγκόσμια Οργάνωση Εμπορίου είχε ακριβώς σαν στόχο την αμφισβήτηση των αρχών. Εμείς προχωρήαμε σε αυτή την επιχείρηση, εγκαταλείψαμε δηλαδή την υπεράσπιση αυτών των αρχών: πιστεύω ότι η αξιολόγηση των ευρωπαϊκών συμφερόντων δεν μπορεί να γίνεται με τόσο ευτελή κριτήρια και να μην καταλαβαίνουμε ότι αξίζει πολύ περισσότερο η διάσωση της πολιτικής μας αξιοπιστίας παρά κάποιας εμπορικής υπόθεσης!

<SPEAKER ID=100 LANGUAGE="DE" NAME="Kreissl-Dφrfler">
Kύριε Πρόεδρε, αυτό που είπε ο Sir Leon Brittan στην Επιτροπή Νομικών Θεμάτων και Δικαιωμάτων των Πολιτών, σχετικά με τη συμβιβαστική λύση για το νόμο Helms-Burton, είναι τρελό. Αφού επί σειρά ετών εξεθείαζε τον ΠΟΕ ως κυρίαρχο του νόμου και της τάξης, ως rules based system , ξαφνικά έχει τώρα την άποψη ότι δεν πρέπει κανείς να παίρνει τόσο επακριβώς τους κανόνες. Οι νόμοι, ωστόσο, οφείλουν να είναι το όπλο του αδύνατου στην άμυνα κατά του θράσους των ισχυρών. Ο ΠΟΕ ήταν αναγκαίος, επειδή - έτσι μας διεμήνυαν ανέκαθεν - οι ΗΠΑ και, για παράδειγμα, η Σουαζιλάνδη, θα υπόκεινταν στους ίδιους κανόνες. Τώρα όλα είναι «περασμένα ξεχασμένα».
<P>
Η ΕΕ έχει σταματήσει τη διαδικασία στον ΠΟΕ, επειδή φοβόταν ότι θα κερδίσει. Διότι ήδη πριν από την ίδρυση του ΠΟΕ, οι ΗΠΑ απείλησαν ότι θα αποσυρθούν απ' αυτόν, αν τρεις φορές παρθεί απόφαση αντίθετη προς τα συμφέροντά τους. Πού βρισκόμαστε άραγε;
<P>
Ο Sir Leon Brittan, στην Επιτροπή Νομικών Θεμάτων και Δικαιωμάτων των Πολιτών, συνέκρινε τις διαπραγματεύσεις του ΠΟΕ μ' ένα παιχνίδι πόκερ. Σωστά. Μόνον που οι Αμερικάνοι είναι καλύτεροι παίκτες στο πόκερ. Κρατούν την μπάνκα, μπλόφαραν έντεχνα και ο Sir Leon Brittan, μ' ένα royal flush στο χέρι, έχει βγει απ' το παιχνίδι.
<P>
Εμείς, από την ομάδα των Πρασίνων στο Ευρωπαϊκό Κοινοβούλιο, ήμασταν ανέκαθεν κατά αυτού του γύρου πόκερ στον ΠΟΕ. Τασσόμαστε υπέρ ενός fair play στο παγκόσμιο εμπόριο, υπέρ των ίσων ευκαιριών, όχι υπέρ του δικαίου του ισχυρότερου κι εκείνου που μπορεί να βάλει τα περισσότερα χρήματα.
<P>
Η Ευρώπη από εδώ, θα έπρεπε να στείλει ένα μήνυμα, ότι οι κανόνες του παιχνιδιού ισχύουν για όλους, άσχετα αν είναι μεγάλοι ή μικροί. Έτσι όμως, χάνεται το υπόλοιπο της αξιοπιστίας που της απέμεινε. Είμαστε υπέρ μιας μεταρρύθμισης του ΠΟΕ. Ταχθήκαμε, από την αρχή, υπέρ άλλων κανόνων, όπως περισσότερη διαφάνεια, δημοκρατικό έλεγχο και κοινωνική και οικολογική ευθύνη. Και όσον αφορά την ένταξη της Κίνας στον ΠΟΕ, λέγεται διαρκώς και επανειλημμένα ότι θα πρέπει να δείξουμε στους Κινέζους πως θα πρέπει κανείς να τηρεί τους κανόνες, αν θέλει να είναι μαζί. Πιστεύετε άραγε στα σοβαρά, ότι οι Κινέζοι δεν διαβάζουν εφημερίδες; Ή, πώς το βλέπουν οι άλλοι;

<SPEAKER ID=101 LANGUAGE="DE" NAME="Kittelmann">
Kύριε Πρόεδρε, αξιότιμοι κυρίες και κύριοι, θα ήθελα στο θέμα αυτό να βγάλω λιγότερο το μεγάλο σφυρί και να επικεντρώσω την κριτική μου σ' ένα τεχνικό θέμα, στην απογοήτευση δηλαδή του Κοινοβουλίου για το ότι δεν κλήθηκε να γνωμοδοτήσει σ' ένα σημαντικό θέμα. Δεν ξέρω πώς θα συμπεριφερόμασταν, αν ο Sir Leon Brittan μας είχε ζητήσει να γνωμοδοτήσουμε προηγουμένως και μας είχε ξεκαθαρίσει την κατάσταση. Ίσως ενδεχομένως και να συμφωνούσαμε τότε. Αυτό όμως, δεν μπορεί να διευκρινιστεί πλέον.
<P>
Αλλά δεν μπορεί κανείς σ' ένα θέμα, όπως είναι ο νόμος Helms-Burton, στο οποίο το Ευρωπαϊκό Κοινοβούλιο καθόρισε τους τόνους, όταν το Συμβούλιο και η Επιτροπή δίσταζαν ακόμη για το πόσο σκληρά θα έπρεπε να απαντήσουμε, να αγκαλιάζει πρώτα το Κοινοβούλιο και να συνεργάζεται στενά, αλλά στη συνέχεια να παίρνει μια απόφαση, την οποία μαθαίνουμε από τις εφημερίδες, και εκ των υστέρων να λέει ότι δεν μπορούσε να κάνει διαφορετικά. Αυτό είναι βασικό θέμα, και παρακαλώ θερμά την Επιτροπή να μην κάνει συχνά κάτι τέτοιο με το Κοινοβούλιο. Η αρμόδια επί της ουσίας επιτροπή REX, η οποία έκανε την όλη δουλειά, δεν πληροφορήθηκε επίσης τίποτα. Εκθέσαμε το θέμα ξεχωριστά στην επιτροπή REX, Sir Leon Brittan, αλλά μόλις προχθές. Προηγουμένως δεν είχαμε καμιά δυνατότητα.
<P>
Πρόκειται για το εξής θέμα κυρίως: Το Κογκρέσο ενέκρινε ένα νόμο αντίθετο προς το διεθνές δίκαιο. Είπαμε όλοι μαζί ότι αυτό θα πρέπει να ρυθμιστεί μέσω του ΠΟΕ. Δεν γίνεται. Το Κογκρέσο περιέπαιξε την Ευρώπη. Οι διάφοροι εκπρόσωποι λένε: Αυτοί οι ανήμποροι εκεί στην Ευρώπη. Κάνουμε ό, τι θέλουμε και αν ορίσουμε τι είναι σωστό, τότε θα είναι υποχρεωμένος να κάνει κανείς ακριβώς αυτό που θέλουμε. Στην παρούσα κατάσταση όμως, χρειάζεται συγκεκριμένος τρόπος ενέργειας, ούτως ώστε το Κογκρέσο, το οποίο έχει σειρά τώρα να κάνει κίνηση, αφού ο Κλίντον προσπαθεί να εφαρμόσει το αποτέλεσμα, να μην έχει την εντύπωση ότι είναι ο κερδισμένος τελικά, διότι τα βασικά μέρη του νόμου, τον οποίο θεωρούμε αντίθετο προς το διεθνές δίκαιο, εξακολουθούν να ισχύουν.
<P>
Γι' αυτό και η παράκλησή μου προς την Επιτροπή είναι η εξής: Θέλουμε να συνεχίσουμε να συνεργαζόμαστε, έχοντας εμπιστοσύνη σ' εσάς. Παρακαλώ όμως, φροντίστε γενικά, ώστε αυτή η εμπιστοσύνη να είναι δικαιολογημένη και να μην ενεργείτε επιλεκτικά, κατά το σύστημα, »εδώ ζητώ τη γνώμη, κι εκεί όχι». Γι' αυτό και η κριτική μας, στο θέμα αυτό, είναι τεχνικής και ουσιαστικής φύσης.

<SPEAKER ID=102 LANGUAGE="FR" NAME="Leperre-Verrier">
Κύριε Πρόεδρε, πρέπει καταρχή να αναρωτηθούμε εάν το πρόβλημα HelmsBurton εμπίπτει πράγματι σε αυτή τη συζήτηση κατεπείγοντος.
<P>
Σχετικά με αυτό, θα ήταν χρήσιμη η παρουσία του Συμβουλίου. Επίσης, εκφράζω τη λύπη μου για την απουσία του Sir Leon Brittan. Ανέφερε στην Επιτροπή REX ότι είχε λάβει εντολή από το Συμβούλιο για να διαπραγματευθεί εκτός ΠΟΕ με τις Ηνωμένες Πολιτείες και ότι πέτυχε όχι μία συμφωνία αλλά μία διευθέτηση.
<P>
Αυτή η «διευθέτηση», και μόνο η λέξη με ανησυχεί, θα είναι ικανή άραγε να χαλιναγωγήσει τον κυνικό και εγωιστικό ρεαλισμό της αμερικανικής πολιτικής; Δεν διακινδυνεύουμε άραγε, γιά άλλη μια φορά, στις παγκόσμιες συναλλαγές, να δώσουμε προτεραιότητα στα οικονομικά συμφέροντα σε βάρος της δημοκρατίας και της υπεράσπισης των ανθρώπινων δικαιωμάτων;
<P>
Ωστόσο, στους κόλπους αυτού του Κοινοβουλίου, επιβεβαιώσαμε σε πολλές περιπτώσεις αυτές τις απαιτήσεις. Διότι, αγαπητοί συνάδελφοι, πρέπει να έχουμε συνείδηση ότι μέσα από το ζήτημα των σχέσεων με τις Ηνωμένες Πολιτείες, του οποίου το πρόβλημα Helms-Burton δεν είναι παρά ένα παράδειγμα, κρίνεται η αξιοπιστία της Ευρωπαϊκής 'Ενωσης.
<P>
Ας δείξουμε σταθερότητα και αποφασιστικότητα, διαφορετικά πάλι θα επωφεληθούν οι ευρωσκεπτικιστές!

<SPEAKER ID=103 LANGUAGE="ES" NAME="Salafranca Sαnchez-Neyra">
Κύριε Πρόεδρε, πιστεύω ότι δεν μπορεί να υποστηριχθεί το ανυποστήρικτο. Και η αλήθεια είναι ότι το κουβανικό καθεστώς αποτελεί αναχρονισμό τόσο στο σύνολο των ιβηροαμερικανικών εθνών όσο και ανά τον κόσμο.
<P>
Η δημοκρατία, η ελευθερία και ο σεβασμός των ανθρωπίνων δικαιωμάτων παραγνωρίζονται και καταστρατηγούνται συστηματικά στην Κούβα. Αυτό φυσικά δεν σημαίνει, κύριε Πρόεδρε, ότι μέσα όπως εκείνα που θέτει σε λειτουργία ο νόμος Χελμς-Μπάρτον είναι αποδεκτά και μπορούν να βοηθήσουν στην υλοποίηση αυτών των αξιών.
<P>
Ο νόμος Χελμς-Μπάρτον δεν μας αρέσει. Και δεν μας αρέσει για τρεις βασικούς λόγους. Πρώτον, διότι αυξάνει τα βάσανα -τα από μόνα τους ανυπόφορα- του κουβανικού λαού. Δεύτερον, διότι θεσπίζει μια αρχή ετεροδικίας που παραβιάζει και την πιο χαλαρή συνείδηση οποιουδήποτε κυρίαρχου Κράτους -εννοώ ότι τα Κράτη μέλη της Ευρωπαϊκής Ένωσης είναι κυρίαρχα κράτη. Και η αρχή αυτή, κύριε Πρόεδρε, πρέπει να αποτελέσει μέρος, ως ουσιαστική προϋπόθεση, της συμφωνίας που θα υπογραφεί μεταξύ της Επιτροπής και της Διοίκησης Κλίντον, αν και τίθεται πρόβλημα αξιοπιστίας, διότι άλλο η Διοίκηση Κλίντον και άλλο το Κογκρέσο των Ηνωμένων Πολιτειών.
<P>
Ο τρίτος λόγος για τον οποίο δεν μας αρέσει αυτή η συμφωνία είναι ότι, μετά από τριάντα χρόνια πολιτικών αυτής της φύσεως, δεν έχουμε προχωρήσει διόλου στην προαγωγή της ελευθερίας, της δημοκρατίας και του σεβασμού των ανθρωπίνων δικαιωμάτων, όπως ζητά για την Κούβα αυτό το Κοινοβούλιο.

<SPEAKER ID=104 NAME="Van den Broek">
Πρόεδρε, θα ήθελα να σας διαβεβαιώσω ότι ο Sir Leon θα προτιμούσε να μπορούσε να παρευρεθεί σήμερα το μεσημέρι ενώπιον του Σώματος για να λάβει προσωπικά το λόγο. Εχθές το μεσημέρι αναφέρθηκε εκτενώς σε διάφορα θέματα στην Επιτροπή Εξωτερικών Οικονομικών Σχέσεων, με παρακάλεσε όμως να παρευρεθώ στη σύνοδο ολομέλειας επειδή αντιμετώπιζε ένα ανυπέρβλητο κώλυμα. Γνωρίζετε, επίσης, ότι, εν αναμονή της αποστολής του επίσημου κειμένου και των σχετικών συμπερασμάτων του Συμβουλίου, το ουσιαστικό κείμενο της συμφωνίας έχει αποσταλεί ήδη στο Ευρωπαϊκό Κοινοβούλιο μέσω της Επιτροπής Εξωτερικών Οικονομικών Σχέσεων.
<P>
Απαντώντας στις διάφορες παρεμβάσεις, πιστεύω ότι θα ήταν σκόπιμο να τονίσω για άλλη μία φορά ότι η συμφωνία αυτή δεν έχει νομικά δεσμευτικό χαρακτήρα αλλά είναι μία πολιτική συμφωνία και δεν θεωρείται ότι αποτελεί οριστική διευθέτηση των διαφορών μεταξύ της Ευρωπαϊκής Ένωσης και των Ηνωμένων Πολιτειών Αμερικής όσον αφορά το νόμο Helms-Burton και το νόμο d'Amato. Παράλληλα, θα ήθελα να επισημάνω ότι η Ευρωπαϊκή Ένωση διαφωνεί ριζικά με τη μονομερή επιβολή εμπορικών αποκλεισμών με υπερεδαφικές επιπτώσεις και ότι οι υφιστάμενες διαφορές μπορούν να διευθετηθούν οριστικά μόνο με την κατάργηση αυτού του είδους νομοθεσίας, ή τουλάχιστον των υπερεδαφικών πτυχών αυτής.
<P>
Συνεπώς, αυτό που πετύχαμε σήμερα δεν είναι τίποτε άλλο από μία προσωρινή ή αν θέλετε μεταβατική ρύθμιση, σύμφωνα με την οποία συμφωνούμε να ανασταλούν οι εργασίες του panel του ΠΟΕ και όχι να παύσουν, όπως αναφέρθηκε προηγουμένως, με αντάλλαγμα ορισμένες παραχωρήσεις εκ μέρους των Ηνωμένων Πολιτειών. Επίσης, δεν αληθεύει, αλλά δεν μπορώ να πω ότι αυτό ελέχθη σήμερα το μεσημέρι, ότι το panel έπαυσε να υφίσταται. Αντίθετα μάλιστα, δηλώσαμε ρητώς ότι επιφυλασσόμεθα του δικαιώματος να ζητήσουμε το προσεχές έτος ανά πάσα στιγμή και ώρα την επανάληψη των εργασιών του panel, ή την έναρξη μίας διαδικασίας για τη σύσταση ενός νέου μετά την πάροδο ενός έτους, σε περίπτωση που οι Ηνωμένες Πολιτείες Αμερικής αναλάβουν δράσεις οι οποίες θίγουν τα συμφέροντα της Ευρωπαϊκής Ένωσης. Πρόκειται για δράσεις με τη μορφή που έχουν περιγραφεί στη συμφωνία αλλά και στα συμπεράσματα του Συμβουλίου.
<P>
Επίσης, δεν είναι δυνατό να λεχθεί ότι η Επιτροπή προέβη σε οποιεσδήποτε πολιτικές παραχωρήσεις έναντι των Ηνωμένων Πολιτειών. Σύμφωνα με την πολιτική που ακολουθούμε, η επίλυση διεθνών προβλημάτων, όπως η κατάσχεση περιουσιακών στοιχείων, πρέπει να αναζητείται σύμφωνα με το ισχύον διεθνές δίκαιο, ή στα πλαίσια διαπραγματεύσεων μεταξύ των ενδιαφερομένων κρατών και δεν είναι δυνατό μία χώρα να επιβάλει την πολιτική της στις άλλες. Συνεπώς, απορρίπτουμε την έννοια της υπερεδαφικότητας. Ως αντάλλαγμα για τις παραχωρήσεις που κάναμε προκειμένου να συζητηθεί το πρόβλημα των περιουσιακών στοιχείων που έχουν κατασχεθεί, οι Ηνωμένες Πολιτείες μας διαβεβαίωσαν ότι αναστέλλεται η λειτουργία του τίτλου 3 του νόμου Helms-Burton και ότι εξετάζεται η τροποποίηση του τίτλου 4. Όπως γνωρίζετε, ο τίτλος 3 αφορά το δικαίωμα πρώην ιδιοκτητών αγαθών που έχουν κατασχεθεί στην Κούβα να προσφύγουν στα δικαστήρια των Ηνωμένων Πολιτειών κατά επιχειρήσεων ή ιδιωτών που έχουν επενδύσει στα εν λόγω περιουσιακά στοιχεία ή που έχουν δεχθεί να περιέλθουν στην κατοχή τους, ενώ ο τίτλος 4 αφορά την απαγόρευση της εισόδου στις Ηνωμένες Πολιτείες σε αλλοδαπούς οι οποίοι εμπορεύονται περιουσιακά στοιχεία τα οποία έχουν κατασχεθεί στην Κούβα.
<P>
Θα ήθελα στα πλαίσια αυτά να επισημάνω επίσης ότι το σχέδιο του τίτλου 4 δεν περιλαμβάνει διατάξεις σχετικά με την προσωρινή αναστολή της εφαρμογής του και ότι οι Ηνωμένες Πολιτείες ισχυρίζονταν ανέκαθεν ότι η τροποποίηση της νομοθεσίας ήταν αδύνατη. Αυτό σημαίνει ότι η υπόσχεση που χορηγήθηκε από τις Ηνωμένες Πολιτείες Αμερικής στα πλαίσια της συμφωνίας, σύμφωνα με την οποία θα επιχειρηθεί μία τροποποίηση της νομοθεσίας κατά τέτοιο τρόπο ώστε να επιτραπεί η αναστολή της εφαρμογής του τίτλου 4, πρέπει να θεωρηθεί ότι αποτελεί σημαντική παραχώρηση. Επίσης, με τη συμφωνία αυτή κατορθώσαμε να αποφύγουμε μία σοβαρή διένεξη, και προτίθεμαι να επανέλθω στο σημείο αυτό, η οποία υπήρχε περίπτωση να υπονομεύσει τη λειτουργία και το ρόλο του ΠΟΕ. Παρεμπιπτόντως, η συμφωνία καταρτίσθηκε κατόπιν αιτήσεως των κρατών μελών. Στο σημείο αυτό θα ήθελα να επαναλάβω ότι το Συμβούλιο Γενικών Υποθέσεων της 24ης Φεβρουαρίου εξέφρασε τη λύπη του για την ανεπαρκή πρόοδο που είχε σημειωθεί στις επαφές με τις Ηνωμένες Πολιτείες με στόχο την αιτιολόγηση της αναστολής των δράσεων στα πλαίσια του ΠΟΕ και τόνισε με την ευκαιρία αυτή ότι η Ευρωπαϊκή Ένωση ήταν διατεθειμένη να συνεχίσει τις προσπάθειες για την αναζήτηση μίας γενικής λύσης σε διμερή πλαίσια και ότι στην περίπτωση αυτή η δράση του panel θα μπορούσε να ανασταλεί ή να παύσει. Αυτή ήταν και η βάση της συμφωνίας που επετεύχθη μεταξύ Επιτροπής και Ηνωμένων Πολιτειών Αμερικής. Σε ορισμένα από τα ψηφίσματα που έχουν κατατεθεί αναφέρεται ότι το Ευρωπαϊκό Κοινοβούλιο δεν ήταν πλήρως ενημερωμένο και δεν μπόρεσε να εκφέρει κατά τον ενδεδειγμένο τρόπο τη γνώμη του σχετικά με την πρόοδο των διαπραγματεύσεων. Το σημείο αυτό επισημάνθηκε και σήμερα στις παρεμβάσεις των μελών. Επ'αυτού θα ήθελα να αναφέρω ότι οι εκπρόσωποι όλων των υπηρεσιών της Επιτροπής, συμπεριλαμβανομένων των Γενικών Διευθυντών και του Επιτρόπου που είναι αρμόδιος για τα θέματα αυτά, δεν άφησαν ανεκμετάλλευτη καμία ευκαιρία ενημέρωσης του Κοινοβουλίου και των αρμοδίων επιτροπών σχετικά με την πρόοδο του θέματος. Επιπλέον, το Ευρωπαϊκό Κοινοβούλιο συμμετείχε πλήρως στην κατάρτιση του κανονισμού της Κοινότητας ενάντια στον εμπορικό αποκλεισμό, ο οποίος προσέφερε ένα σημαντικό μέσο για να ασκηθεί πίεση στις Ηνωμένες Πολιτείες. Σ'αυτά μπορώ να προσθέσω ότι η συμφωνία δεν είναι απαραίτητο να εγκριθεί ούτε από το αμερικανικό Κογκρέσσο, ούτε από το Ευρωπαϊκό Κοινοβούλιο, επειδή πρόκειται για ένα πολιτικό έγγραφο και όχι για μία επίσημη διεθνή συμφωνία. Η Επιτροπή διεξήγαγε εκτενείς διαβουλεύσεις και επέτυχε μία ρύθμιση την οποία θεωρεί ευνοϊκή για την Ευρωπαϊκή Ένωση. Η Επιτροπή και τα κράτη μέλη έπρεπε να λάβουν υπόψη την απειλή των Ηνωμένων Πολιτειών να μποϋκοτάρουν τη λειτουργία του panel επικαλούμενες απαλλαγή για λόγους που αφορούν την εθνική ασφάλεια, δικαίωμα το οποίο παρεμπιπτόντως διαθέτουν όλα τα μέλη του Παγκόσμιου Οργανισμού Εμπορίου. Σε περίπτωση που οι Ηνωμένες Πολιτείες θα είχαν μποϋκοτάρει το panel θα έπρεπε να τεθεί σε λειτουργεί η διαδικασία διευθέτησης διενέξεων του ΠΟΕ για ένα εξαιρετικό σοβαρό και επίμαχο θέμα, πράγμα το οποίο θα εγκυμονούσε τον κίνδυνο να υπονομευθεί η υποστήριξη που προσφέρουν οι Ηνωμένες Πολιτείες στο πολυμερές σύστημα εμπορικών συναλλαγών.
<P>
Για να μην υπάρξουν παρεξηγήσεις θα ήθελα να δηλώσω ότι θεωρούμε αδικαιολόγητη την απειλή των Ηνωμένων Πολιτειών σχετικά με την επιβολή αποκλεισμού. Παρ'όλα αυτά, η Επιτροπή έπρεπε να εκτιμήσει όλες τις πιθανές επιπτώσεις της δράσης της. Εκτός αυτού, παρ'όλο που η Ευρωπαϊκή Κοινότητα ήταν βέβαιη ότι στην περίπτωση αυτή είχε δίκιο και ότι η συζήτηση στα πλαίσια του panel θα απέβαινε προς όφελός της, είμαστε υποχρεωμένοι να λάβουμε υπόψη ότι δεν ήταν δυνατό να γνωρίζουμε εκ των προτέρων το αποτέλεσμα μίας νομικής διαδικασίας. Ωστόσο, το σημαντικότερο είναι ότι η αναστολή της λειτουργίας του panel μας προσφέρει τη δυνατότητα να εξακολουθούμε να είμαστε σε θέση να ασκήσουμε πίεση στην πολιτική των Ηνωμένων Πολιτειών Αμερικής.
<P>
Εάν είχαμε επιμείνει, ανεξάρτητα από το αν θα είχαμε κερδίσει ή χάσει την προσφυγή, δεν θα είχε σημειωθεί καμία πρόοδος όσον αφορά το νόμο d'Amato, ο οποίος δεν εμπίπτει στην αρμοδιότητα του ΠΟΕ. Η επιμονή στη λειτουργία του panel θα είχε επίσης ως πιθανό αποτέλεσμα τη δημιουργία ενός πολιτικού κλίματος το οποίο θα ενέτεινε τη στάση των Ηνωμένων Πολιτειών να εφαρμόσουν πραγματικά το νόμο d'Amato και να απορρίψουν την αναστολή της ισχύος του. Ενόψει των προαναφερθέντων, θα ήθελα τώρα να αναφερθώ σε γενικές γραμμές στη συμφωνία και να επισημάνω τα αποτελέσματα που επιτύχαμε.
<P>
Η συμφωνία μας προσφέρει τη βεβαιότητα της παράτασης της αναστολής της λειτουργίας του τίτλου 3, και αναμένεται ότι αυτό θα συνεχισθεί κατά τη συνολική διάρκεια της Προεδρίας του κ. Clinton, πράξη η οποία έχει συμπεριληφθεί στη συμφωνία. Επίσης, οι Ηνωμένες Πολιτείες συμφώνησαν στην από κοινού θέσπιση ρυθμίσεων σχετικά με μελλοντικές επενδύσεις σε περιουσιακά στοιχεία τα οποία έχουν κατασχεθεί παρανόμως και στην ανάπτυξη αρχών σχετικά με επίμαχες νομοθετικές διατάξεις που έχουν υπερεδαφικές επιπτώσεις. Παράλληλα, η κυβέρνηση των Ηνωμένων Πολιτειών θα συμβουλευθεί το Κογκρέσσο προκειμένου να μπορέσει να αναστείλει πραγματικά την εφαρμογή του τίτλου ΙV.
<P>
Οι νέες διατάξεις σχετικά με την πραγματοποίηση επενδύσεων σε απαλλοτριωμένα περιουσιακά στοιχεία δεν θα περιοριστούν στην Κούβα, ωστόσο, θα έχουν περιορισμένο χαρακτήρα όσον αφορά το πεδίο εφαρμογής και τις επιπτώσεις τους. Συγκεκριμένα, θα αφορούν αποκλειστικά περιουσιακά στοιχεία κρατών τα οποία πρόκειται να αποκτηθούν στο μέλλον και τις σχετικές συναλλαγές. Το γεγονός αυτό δεν αποτελεί εμπόδιο όσον αφορά το δικαίωμα εκμετάλλευσης ή πώλησης περιουσιακών στοιχείων που έχουν αποκτηθεί ήδη, το οποίο παρεμπιπτόντως δεν έχουμε πρόθεση να συμπεριλάβουμε στις διαπραγματεύσεις.
<P>
Παρά το γεγονός ότι δεν αποκλείεται να ληφθούν περαιτέρω μέτρα, η συμφωνία αυτή αποτελεί σημαντικό κίνητρο για τις Ηνωμένες Πολιτείες να μην προχωρήσουν στη λήψη μέτρων κατά επιχειρήσεων ή προσώπων από την Ευρωπαϊκή Ένωση. Εκτός αυτού, λάβαμε την υπόσχεση ότι ο τίτλος IV θα εφαρμοστεί με ιδιαίτερη προσοχή. Στην ουσία, η Ευρωπαϊκή Ένωση διατήρησε όλα τα δικαιώματα που διαθέτει στα πλαίσια του ΠΟΕ σε περίπτωση που θα ληφθούν μέτρα κατά επιχειρήσεων ή προσώπων από την Ευρωπαϊκή Ένωση. Παράλληλα, η συγκατάθεση των Ηνωμένων Πολιτειών να συνεργαστεί μαζί μας στην προσπάθεια αναζήτησης μίας λύσης για θέματα που αφορούν επίμαχες νομοθετικές διατάξεις αποτελεί ένα σημαντικό βήμα το οποίο θα πρέπει να καταστήσει δυνατό τον περιορισμό των μελλοντικών μονομερών υπερεδαφικών νομοθετικών μέτρων των Ηνωμένων Πολιτειών. Παρά το γεγονός ότι, όπως ελέχθη ήδη, ο νόμος d'Amato δεν εμπίπτει στην αρμοδιότητα του panel του ΠΟΕ, οι Ηνωμένες Πολιτείες υποσχέθηκαν να επιχειρήσουν στα πλαίσια των διατάξεων του νόμου να χορηγήσουν στα κράτη μέλη της Ευρωπαϊκής Ένωσης πολυμερή απαλλαγή όσον αφορά το Ιράν και μεμονωμένες απαλλαγές σε επιχειρήσεις όσον αφορά τη Λιβύη. Πρόκειται για μία σημαντική παραχώρηση εκ μέρους των Ηνωμένων Πολιτειών. Θα καταβάλλουμε προσπάθειες να εξασφαλίσουμε την πολυμερή απαλλαγή για την περίπτωση του Ιράν με την υποβολή της προεδρικής έκθεσης στο Κογκρέσσο, στις 5 Αυγούστου του τρέχοντος έτους.
<P>
Έρχομαι τώρα στις παραχωρήσεις που κάναμε με αντάλλαγμα τα προαναφερθέντα. Κατ'αρχάς συμφωνήσαμε να αναστείλουμε τη λειτουργία του panel και θα ήθελα να τονίσω ότι πρόκειται για αναστολή και όχι για παύση. Επίσης, διατηρήσαμε κάθε δικαίωμα να επαναλάβουμε τη λειτουργία σε περίπτωση που, όπως ανάφερα ήδη, ληφθούν μέτρα ενάντια σε επιχειρήσεις ή πρόσωπα από την Ευρωπαϊκή Ένωση με βάση τον τίτλο ΙΙΙ ή IV του νόμου Helms-Burton ή σε περίπτωση που δεν χορηγηθούν ή που αποσυρθούν απαλλαγές με βάση το νόμο d'Amato.
<P>
Τέλος, Πρόεδρε, θα ήθελα να επαναλάβω ότι η συμφωνία αυτή δεν αποτελεί ολοκληρωμένη ρύθμιση. Όμως, προσφέρει σημαντικές εγγυήσεις για την προστασία των συμφερόντων της Ευρωπαϊκής Ένωσης όσον αφορά τους νόμους Helms-Burton και d'Amato. Το αντάλλαγμα που προσφέραμε ήταν να αναστείλουμε απλώς τη λειτουργία του panel και να συμφωνήσουμε για τη θέσπιση διατάξεων σχετικά με επενδύσεις σε περιουσιακά στοιχεία τα οποία έχουν κατασχεθεί. Ταυτόχρονα, εξακολουθούμε να απειλούμε να θέσουμε εκ νέου σε λειτουργία το panel του ΠΟΕ, ασκώντας κατ'αυτό τον τρόπο σημαντική πίεση στις Ηνωμένες Πολιτείες Αμερικής. Το πλεονέκτημα που προσφέρει μία παρόμοια διαπραγματευτική ρύθμιση είναι ότι λαμβάνεται υπόψη η πρόοδος που σημειώνεται σε θέματα τα οποία δεν ενέπιπταν στην αρμοδιότητα του panel, όπως είναι κυρίως ο νόμος d'Amato.
<P>
Θα συνεχίσουμε να ενημερώνουμε συστηματικά το Κοινοβούλιο σχετικά με την πρόοδο των διαπραγματεύσεων ενώ η προσέγγιση που επιλέξαμε προσφέρει προοπτικές για την ανεύρεση μίας οριστικής λύσης για το γενικό πρόβλημα της μονομερούς λήψης υπερεδαφικών μέτρων εκ μέρους των Ηνωμένων Πολιτειών Αμερικής.

<SPEAKER ID=105 NAME="Πρόεδρος">
Ευχαριστώ, κ. Επίτροπε, για την εμπεριστατωμένη απάντηση, αν και ανέτρεψε το χρονοδιάγραμμά μας.
<P>
Έχουν ζητήσει το λόγο δύο μέλη και δεν έχουμε χρόνο, αλλά θα τους δώσω παρόλα αυτά 20 δευτερόλεπτα στο καθένα, εάν το επιθυμούν.

<SPEAKER ID=106 LANGUAGE="ES" NAME="Salafranca Sαnchez-Neyra">
Κύριε Πρόεδρε, παρακολούθησα με κάθε προσοχή τις εξηγήσεις που μας έδωσε ο κύριος van den Broek, τον οποίο βεβαίως και ευχαριστώ. Υπάρχει όμως μια ερώτηση την οποία δεν μπορώ να μην του θέσω, και αυτή είναι γιατί η Επιτροπή, η οποία έχασε το panel της μπανάνας στον Παγκόσμιο Οργανισμό Εμπορίου, έχασε το panel των ορμονών, το μοναδικό panel όπου διέθετε στοιχεία και πλεονεκτήματα για να κερδίσει, αναζήτησε μια συναινετική λύση προσωρινού χαρακτήρα, όταν διακυβεύονται ζητήματα τόσο σημαντικά όπως η αρχή της ετεροδικίας του νόμου και ο ίδιος ο φορέας του Παγκόσμιου Οργανισμού Εμπορίου ως μέσον για τη ρύθμιση αυτού του είδους των διενέξεων. Δεν πιστεύει ο κύριος van den Broek ότι αποτελεί σύμπτωμα αδυναμίας της Επιτροπής το γεγονός ότι το ζήτημα του μοναδικού panel το οποίο είχαμε πραγματικές πιθανότητες να κερδίσουμε, το επιλύει η Επιτροπή δια της συναινετικής οδού αντί να το επιλύσει στα όργανα του ΠΟΕ;

<SPEAKER ID=107 LANGUAGE="DE" NAME="Kittelmann">
Kύριε Πρόεδρε, κύριε Eπίτροπε, αναφέρατε τη νομική βάση στην οποία στηρίζεται η συμφωνία. H κριτική μας επικεντρώνεται στον αντίθετο προς το διεθνές δίκαιο νόμο. Αν κατάλαβα καλά, παραβλέπετε ότι ο νόμος εξακολουθεί να ισχύει, κατ' αρχήν, με την προϋπόθεση ότι οι όροι της συμφωνίας τηρούνται, κι έτσι τα πράγματα είναι ήρεμα.
<P>
Ποιες δυνατότητες έχουμε εμείς, η Ευρωπαϊκή Ένωση, και ποια μέσα θα χρησιμοποιήσετε, για να εξαλείψετε τον αντίθετο προς το διεθνές δίκαιο νόμο που ψηφίστηκε από το Κογκρέσο;

<SPEAKER ID=108 NAME="Van den Broek">
Πρόεδρε, θα επαναλάβω για άλλη μία φορά ότι στην καλύτερη περίπτωση θα μπορούσαμε να μιλήσουμε για μία συμφωνία κατάπαυσης του πυρός. Δεν πρόκειται για συμφωνία ειρήνης. Με άλλα λόγια, το προσεχές έτος πρέπει να αξιοποιηθεί προκειμένου να διαπιστώσουμε εάν είναι δυνατό να συναφθούν συμφωνίες τέτοιου είδους που να μας επιτρέπουν να απαλλαγούμε από τις επιπτώσεις της εν λόγω υπερεδαφικής νομοθεσίας. Όσο αυτό δεν φαίνεται να είναι εφικτό, έχουμε τη δυνατότητα να ζητήσουμε την επανάληψη των εργασιών του panel. Σε περίπτωση που λεχθεί από κάποια πλευρά: »μα εδώ μας παρουσιάστηκε μία τόσο καλή ευκαιρία, για ποιο λόγο δεν προχωρήσατε αμέσως στην ολοκλήρωση του θέματος», πρέπει να πω ότι το θέμα αφορά τη στάθμιση συμφερόντων. Γνωρίζοντας ότι οι Ηνωμένες Πολιτείες Αμερικής έπαιζαν με την ιδέα να ζητήσουν εξαίρεση για λόγους εθνικής ασφάλειας, πράξη η οποία παρεμπιπτόντως επιτρέπεται σε κάθε μέλος του ΠΟΕ, κρίναμε ότι θα ήταν σκόπιμο να αξιοποιήσουμε την περίοδο αυτή προκειμένου να εξετάσουμε κατά πόσο αυτή η ένοπλη ειρήνη θα μπορούσε να προσλάβει οριστικό χαρακτήρα χωρίς τη συμμετοχή των όπλων.
<P>
Θα ήθελα λοιπόν να πω στον κ. Kittelmann ότι, σε περίπτωση που προκύπτει ότι δεν μπορούμε να επιτύχουμε το στόχο μας ή ότι δεν υπάρχει προοπτική λύσης εντός ενός έτους, έχουμε πάντοτε τη δυνατότητα να ζητήσουμε επανάληψη της λειτουργίας του panel. Σε διαφορετική περίπτωση έχουμε πάντα τη δυνατότητα μετά από ένα χρόνο να κινήσουμε τη διαδικασία σύστασης ενός νέου panel.

<SPEAKER ID=109 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί στις 5.30 μ.μ.

<SPEAKER ID=110 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων έξι προτάσεων ψηφίσματος:
<P>
Β4-0358/97, Cars, εξ ονόματος της Ομάδας ELDR, για το Ιράν;-Β4-0374/97, Garcνa Arias, εξ ονόματος της Ομάδας PSE, για το Ιράν;-Β4-0402/97, Dupuis και Hory, εξ ονόματος της Ομάδας ARE, για την κατάσταση στο Ιράν;-Β4-0408/97, Vinci και άλλων, εξ ονόματος της Ομάδας GUE/NGL, για τις σχέσεις ΕΕ/Ιράν;-Β4-0430/97, Roth και άλλων, εξ ονόματος της Ομάδας V, για το Ιράν;-Β4-0433/97, Δημητρακόπουλου και άλλων, εξ ονόματος της Ομάδας PPE, για το Ιράν.
<SPEAKER ID=111 LANGUAGE="SV" NAME="Cars">
Κύριε Πρόεδρε, θα ακούσουν; Ένα καθεστώς όπως αυτό στο Ιράν, το οποίο δεν αφήνει περιθώριο κριτικής στην ίδια του την χώρα, που καταπιέζει κάθε απόπειρα ανεξάρτητης σκέψης και πράξης, και που βασανίζει, κατακρεουργεί και σκοτώνει αυτούς από τους πολίτες του που δεν υποτάσσονται γρήγορα - δεν ακούει αυτό που εμείς στο Ευρωκοινονούλιο έχουμε να πούμε! Ένα καθεστώς - είναι τώρα τεκμηριωμένο - που στέλνει πληρωμένους δολοφόνους σε αποστολές στο εξωτερικό και που εγκαλεί τους οπαδούς του να δολοφονήσουν τους πολίτες άλλων χωρών - δεν ενδιαφέρεται γι&#x02BC;αυτά που λέμε εμείς!
<P>
Είναι λοιπόν τότε η πρόταση ψηφίσματος και η συζήτησή μας σήμερα άνευ νοήματος; Όχι, καθόλου μάλιστα! Το μήνυμά μας είναι ένα μήνυμα γι&#x02BC;αυτούς που ελπίζουν, που αγωνίζονται, που υποφέρουν και σκοτώνονται για την βεβαιότητά τους ότι το σκοτάδι μπορεί να διαλυθεί. Είναι ένα μήνυμα ότι οι ελπίδες τους και η συνεισφορά τους έχουν ένα νόημα, ότι αυτοί που φονεύονται δεν πεθαίνουν άσκοπα.
<P>
Είναι λοιπόν όλοι όσοι εγείρονται ενάντια στο καθεστώς της Τεχεράνης καλοί δημοκράτες; Σίγουρα όχι! Τόσο λίγο όσο ήταν δημοκρατία το αστυνομικό κράτος του Σάχη, αυτό που πάνω στα ερείπια του οι μουλάδες εγκατέστησαν ένα καθεστώς δημίων. Αλλά η δημοκρατική αντίσταση ζεί και αναπτύσσεται. Όλο και περισσότεροι Ιρανοί συμμετέχουν, και είναι σ&#x02BC;αυτούς που εμείς στο Ευρωκοινοβούλιο θέλουμε να δώσουμε την απόλυτη υποστήριξη της Ευρώπης. Ενάντια σε πάσης φύσεως πνευματική καταπίεση, στα βασανιστήρια και τις εκτελέσεις, ενάντια στο καθεστώς του Ιράν κάνουμε έκκληση: Δημοκράτες όλων των χωρών ενωθείτε!

<SPEAKER ID=112 LANGUAGE="DE" NAME="Swoboda">
Κύριε Πρόεδρε, αν μου επιτρέπεται να κάνω μια ακόμη σύντομη παρατήρηση σχετικά με την προηγούμενη συζήτηση, τότε θα πρέπει ίσως και στην Επιτροπή να αναρωτηθεί κανείς, αν φοβάται ότι θα χάσει τα πάντα στον ΠΟΕ ή αν πράγματι χάνει, κατά πόσον στον ΠΟΕ ισχύει ισορροπία δυνάμεων μεταξύ Αμερικής και Ευρώπης. Αλλά αυτό είναι μόνο σαν παρατήρηση σχετικά με την προηγούμενη συζήτηση.
<P>
Aφού μιλάμε σήμερα για το Ιράν, θα πρέπει στο προσκήνιο να βρίσκονται ασφαλώς τα συλλυπητήριά μας και η αλληλεγγύη μας προς τα θύματα της βαριάς καταστροφής από το σεισμό - αυτό θα πρέπει να το πούμε ξεκάθαρα, παρόλη τη διαμάχη μας με το κράτος και με το καθεστώς του Ιράν. Σε δεύτερη μοίρα έρχονται τα συλλυπητήριά μας και η συμπαράστασή μας προς τα θύματα όχι μόνον του σεισμού, αλλά και της πολιτικής τρομοκρατίας και του διωγμού της Fatwa, αν λ.χ. σκεφθούμε τον Salman Rushdie, ο οποίος ασφαλώς είναι ο πιο εξέχων, αλλά όχι και ο μοναδικός που καταδιώκεται.
<P>
Πράγματι βρισκόμαστε μπροστά στα ερείπια ενός κριτικού διαλόγου, τον οποίο δε θα ήθελα να αναθεματίσω εξ ολοκλήρου, εκ των προτέρων ή τώρα εκ των υστέρων, και ο οποίος όμως ήταν ή ελάχιστα κριτικός ή ελάχιστα διάλογος. Και η κατηγορία η οποία είχε προσαφθεί στον κριτικό διάλογο, από την αρχή εν πάση περιπτώσει, είναι, ότι δεν ήταν κοινός διάλογος της Ευρωπαϊκής Ένωσης, αλλά ατομικός διάλογος, ένας διάλογος που στηριζόταν από ελάχιστα κράτη, ο οποίος δεν μπορούσε να ευδοκιμήσει, επειδή και στο ίδιο το κράτος έβρισκε ελάχιστη συναίνεση, ώστε να θέσει πράγματι κάπως σε κίνηση την πολιτική του Ιράν. Γι' αυτό και θεωρώ σωστό το ότι σταμάτησε αυτός ο αποκαλούμενος κριτικός διάλογος, μια και δεν υπήρξε βάση γι' αυτόν, όχι μόνο λόγω της απόφασης που πάρθηκε στην υπόθεση Μύκονος, αλλά κι επειδή δεν απέφερε τίποτε το αποφασιστικό. Γι' αυτό και ήταν σωστό να τον σταματήσουμε.
<P>
Χαίρομαι - και ο Επίτροπος Marin το είπε αυτή την εβδομάδα - για το ότι, τουλάχιστον τώρα, επιδεικνύεται αλληλεγγύη μεταξύ όλων των κρατών της ΕΕ, για το ότι δεν επιστρέφουν μεμονωμένοι πρεσβευτές - η Ευρωπαϊκή Ένωση δεν μπορεί να το ανεχθεί αυτό. Η αιτία για το ότι επιδεικνύεται αυτή η κοινή στάση στην εξωτερική πολιτική είναι βέβαια θλιβερή, αλλά τουλάχιστον επιδεικνύεται.
<P>
Παρόλα αυτά, εξακολουθώ να θεωρώ αναγκαίο ένα διάλογο, ειδικά τώρα μάλιστα πολύ αναγκαίο, το διάλογο με όλες εκείνες τις δυνάμεις - ανεξάρτητα από το σε ποια μεριά βρίσκονται -, οι οποίες αγωνίζονται για τη δημοκρατία και είναι διατεθειμένες να επαναφέρουν το Ιράν στο δρόμο της δημοκρατίας. Ίσως αυτές να είναι ορισμένα περιθωριακά στοιχεία του καθεστώτος, αλλά ασφαλώς είναι και πάρα πολλοί από την αντιπολίτευση. Αν και, αντίστροφα, θα ήθελα να πω το εξής: Δεν είναι όλοι αυτοί που βρίσκονται στην αντιπολίτευση, αυτόματα και φίλοι της δημοκρατίας στο Ιράν.
<P>
Κατ' αυτήν την έννοια, κύριε Επίτροπε, ελπίζω ότι η Επιτροπή και το Συμβούλιο θα κάνουν τα πάντα, όσα είναι αναγκαία κάθε φορά, για να επιφέρουν τις αλλαγές στο Ιράν, με την έννοια της δημοκρατίας και της ευρείας, κοινωνικής και οικονομικής ευημερίας. Δεν είναι πλέον δυνατόν να συνεχιστεί η μέχρι τώρα στάση των προηγούμενων χρόνων. Θα πρέπει να αναπτυχθεί εδώ μια κοινή πολιτική διαλόγου, με τις φιλικές προς τη δημοκρατία δυνάμεις του Ιράν.

<SPEAKER ID=113 LANGUAGE="FR" NAME="Dupuis">
Κύριε Πρόεδρε, σε γενικές γραμμές συμφωνώ με όσα μόλις είπε ο κ. Swoboda. Πιστεύω ωστόσο ότι υπάρχει ένα πρόβλημα μακροπρόθεσμης πολιτικής. Είχαμε μία θετική αντίδραση από την Ευρωπαϊκή 'Ενωση η οποία ανακάλεσε τους πρεσβευτές της. 'Ομως έχω ίσως μία ερώτηση για τον Επίτροπο Van den Broek. Δεν είναι απολύτως βέβαιο ότι ο ιταλός πρεσβευτής επέστρεψε όπως και οι άλλοι συνάδελφοί του. Αυτό το ζήτημα παραμένει προς διευκρίνιση.
<P>
Ποια νέα πολιτική πρέπει να εφαρμόσουμε απέναντι στο Ιράν εφόσον, όπως έγινε σαφές, είμαστε όλοι σύμφωνοι να παραιτηθούμε από τον κριτικό διάλογο; Ποια μεσοπρόθεσμη και μακροπρόθεσμη πολιτική πρέπει να ακολουθήσει η 'Ενωση, και όχι τα κράτη μέλη; Ποια βοήθεια πρέπει να παράσχουμε στα ιρανικά δημοκρατικά κινήματα της αντιπολίτευσης για να τα ενισχύσουμε; Μπορούμε επιτέλους να εξετάσουμε τη δημιουργία ενός ευρωπαϊκού ραδιοφώνου, μίας φωνής της Ευρώπης για τους Ιρανούς, ώστε να μην ενημερώνονται πλέον μόνο από το επίσημο ραδιόφωνο του καθεστώτος των Μουλάδων; Είναι ερωτήματα που τίθενται ανάμεσα σε πολλά άλλα. 'Ισως θα ήταν ενδιαφέρον να μάθουμε τί προτίθεται να πράξει η Επιτροπή για να αναπτύξει τη νέα αυτή πολιτική.

<SPEAKER ID=114 LANGUAGE="IT" NAME="Pettinari">
Κύριε Πρόεδρε, κύριε επίτροπε, νομίζω ότι η απόφαση της δίκης «Μύκονος» δεν κάνει τίποτε άλλο από το να επισημοποιεί όσα ήταν ήδη γνωστά, δηλαδή -θα πρέπει να το επαναλάβουμεότι οι πολιτικές, θεσμικές και θρησκευτικές αρχές ασκούν μία κρατική πολιτική τρομοκρατίας που έγκειται στη φυσική εξόντωση των αντιφρονούντων στο εξωτερικό και στην καταπίεση κάθε πολιτικής εκδήλωσης στο εσωτερικό και επιπλέον στη άρνηση των ανθρωπίνων δικαιωμάτων και των θεμελιωδών ελευθεριών των προσώπων.
<P>
Ο συνάδελφος Svoboda είπε ότι ο κριτικός διάλογος της Ευρωπαϊκής Ένωσης με το καθεστώς του Ιράν δεν απέδωσε τους αναμενόμενους καρπούς, δεν υπήρξε δηλαδή μία νόμιμη προσπάθεια υποστήριξης των λεγομένων «μεταρρυθμιστικών δυνάμεων» του Ιράν κατά των εξτρεμιστικών δυνάμεων της χώρας. Αντίθετα -και θα πρέπει να είμαστε σαφείς- στην ουσία ο κριτικός διάλογος δημιούργησε την εντύπωση ενός μέσου διεθνούς νομιμοποίησης αυτής της κρατικής πολιτικής της τρομοκρατίας και συνεπώς είμαι πολύ ιανοποιημένος από την απόφαση του Συμβουλίου -την οποία θεωρώ εντούτοις πολύ καθυστερημένη- να θέση τέλος στο λεγόμενο κριτικό διάλογο. Ας μου επιτραπεί να ζητήσω κάτι περισσότερο, να σταματήσει δηλαδή η οικονομική και εμπορική συνεργασία με το Ιράν μεχρισότου η χώρα δεν θα έχει θέσει τέλος σε αυτή τη διακυβένηση που είναι από τις πιο σκοταδιστικές που γνωρίζουμε.
<P>
Ας μου επιτραπεί επίσης να εκφράσω την υποστήριξή μου, προσωπικά και εκ μέρους της ομάδας μου, στις δημοκρατικές δυνάμεις που, στο Ιράν και στο εξωτερικό, αγωνίζονται καθημερινά για τη δημιουργία ενός δημοκρατικού και κοσμικού Ιράν. Θεωρώ ότι για να έχουμε μία ακόμη σαφέστερη εικόνα της κατάστασης στη χώρα μας, το Συμβούλιο και η Επιτροπή θα πρέπει να αρχίσουν ένα διάλογο και με αυτές τις δυνάμεις.
<P>
Πολλοί από τους εκπροσώπους της αντίστασης στο εξωτερικό δολοφονήθηκαν με βάρβαρο τρόπο και στις πρωτεύουσες των χωρών μας από ιρανούς πράκτορες που προέρχονται από την Τεχεράνη. Όπως στην περίπτωση του εκπροσώπου της ιρανής αντίστασης στην Ιταλία, που δολοφονήθηκε και είναι γνωστό το όνομα, το επίθετο και το αξίωμα του δολοφόνου στην πρεσθεία του Ιράν. Θεωρώ ότι και εν ονόματι αυτών των προσώπων θα πρέπει σήμερα η Ευρωπαϊκή Ένωση να αλλάξει με τρόπο ριζικό την πολιτική της έναντι του Ιράν.

<SPEAKER ID=115 LANGUAGE="DE" NAME="Telkδmper">
Κύριε Πρόεδρε, θα ήθελα κατ' αρχήν να κάνω το διαχωρισμό ότι παίρνοντας, κατά βάσιν, πολιτική θέση, έχουμε να κάνουμε αφενός με τη στάση της ιρανικής ηγεσίας προς το διεθνές δίκαιο και αφετέρου με τα μέτρα τα οποία θα πάρουμε υπέρ των θυμάτων και των ευρισκομένων σε κατάσταση ανάγκης ανθρώπων, λόγω του σεισμού στο βορειοανατολικό Ιράν. Νομίζω ότι θα πρέπει να βοηθήσουμε τους ανθρώπους αυτούς; αυτό υπάγεται στην ανθρωπιά και στην παροχή βοήθειας έκτακτης ανάγκης. Θα θέλαμε να εκφράσουμε στους ανθρώπους αυτούς και στις οικογένειές τους τη λύπη και την αλληλεγγύη μας, κι ελπίζω ότι θα τους διατεθεί το συντομότερο δυνατόν βοήθεια έκτακτης ανάγκης, από το πρόγραμμα ECHO. Αυτό όμως δεν επιτρέπεται να μας εμποδίσει να καταδικάσουμε, στην πολιτική συζήτηση και στην καθημερινή μας στάση, την κρατική τρομοκρατία που υπάρχει στο Ιράν, και να πάρουμε ανάλογα μέτρα και εδώ.
<P>
Στην απόφαση για την υπόθεση Μύκονος της 10ης Απριλίου, έγινε σαφές ότι ιρανοί κορυφαίοι πολιτικοί έδωσαν τη διαταγή για τη δολοφονία των ιρανών πολιτικών της αντιπολίτευσης. Αυτό έγινε και πάλι σαφές τον Απρίλιο του 1989, όταν λ.χ. δολοφονήθηκε στη Βιέννη ο αρχηγός των Κούρδων Abdul Rahman Ghassemlou. Δεν επιτρέπεται να συμβαίνει κάτι τέτοιο.
<P>
Εδώ θα πρέπει να ενεργήσει ξεκάθαρα η Ευρωπαϊκή Ένωση, όπως ήδη ελέχθη. Αναρωτιέμαι - αν αληθεύουν οι πληροφορίες μου - γιατί βρίσκεται ακόμη στο Ιράν ο ιταλός πρεσβευτής. Ίσως μπορεί ο κύριος Πρόεδρος της Επιτροπής να πει κάτι σχετικά μ' αυτό. Από την άλλη μεριά είναι αναγκαίο να ακολουθήσουμε και μια πολιτική μικρών βημάτων. Θα πρέπει να προσφέρουμε άσυλο, στην Ευρωπαϊκή Ένωση, στους δημοκράτες αντιπολιτευόμενους και δεν είναι σωστό να ζητάει κανείς, για την παροχή αυτή του ασύλου, την πολιτική απόφαση από το Ιράν, όπως συμβαίνει στην Ομοσπονδιακή Δημοκρατία της Γερμανίας. Νομίζω ότι εδώ υπάρχουν αντιφάσεις ως προς την πολιτική συμπεριφορά, οι οποίες θα πρέπει να εξαλειφθούν το ταχύτερο δυνατόν από την Ευρωπαϊκή Ένωση.

<SPEAKER ID=116 NAME="Δημητρακόπουλος">
Κύριε Πρόεδρε, νομίζω ότι η συζήτηση δείχνει ότι είμαστε σύμφωνοι σ'ένα σημείο: καταδικάζουμε ανεπιφύλακτα την πολιτική τρομοκρατίας που ασκεί η κυβέρνηση του Ιράν. 'Ομως, ταυτόχρονα, νομίζω ότι συμφωνούμε ότι το πρόβλημα που λέγεται Ιράν σήμερα δεν αντιμετωπίζεται με απλή καταδίκη πράξεων και παραλείψεων του καθεστώτος.
<P>
Το δεύτερο είναι και το σοβαρότερο. Η μέχρι τώρα υιοθετηθείσα πολιτική από την Ευρωπαϊκή 'Ενωση, η πολιτική δηλαδή του κριτικού διαλόγου, όσο και αν θεωρητικά ήταν σωστή σύλληψη, δεν απέφερε αποτελέσματα, μάλλον το αντίθετο. Συνεπώς, ο κριτικός διάλογος πρέπει να σταματήσει, και ορθώς ζητείται ο κριτικός διάλογος να σταματήσει. Αυτό όμως δεν σημαίνει ότι το Συμβούλιο κυρίως -διότι η Επιτροπή και παρούσα είναι και εργάζεται, αλλά το Συμβούλιο, που είναι απόν σ'όλες αυτές τις συζητήσεις διότι τάχα δεν είναι σημαντικές- δεν έχει την υποχρέωση να παρουσιάσει μία νέα πολιτική σύλληψη για το πώς η Ευρωπαϊκή 'Ενωση θα αντιμετωπίζει το Ιράν. Εμείς θα περιμένουμε να δεήσει, όπως λέμε στα ελληνικά, το Συμβούλιο να μας φέρει μία πολιτική σύλληψη, κάποτε, ελπίζω πριν από το τέλος τους αιώνος.
<P>
Το άλλο θέμα είναι ότι πρέπει να αρχίσουμε να σκεπτόμασθε λίγο με το βλέμμα στο μέλλον. Υπάρχουν μέσα στο Ιράν δυνάμεις οι οποίες και δημοκρατικές είναι και έχουν αντίληψη για τις διεθνείς σχέσεις. Και πρέπει εμείς να δώσουμε ένα μήνυμα σ'αυτές τις δυνάμεις να συνεχίσουν έναν αγώνα για τον εκσυγχρονισμό και εκδημοκρατισμό του Ιράν.

<SPEAKER ID=117 LANGUAGE="DE" NAME="Rόbig">
Κύριε Πρόεδρε, το Ιράν έχει μεγάλα προβλήματα όσον αφορά τη δημοσιονομική και οικονομική πολιτική, καθώς και τα ανθρώπινα δικαιώματα, τα οποία, σε τελική ανάλυση, είναι πρόβλημα της περιοχής. Ο πληθυσμός επιθυμεί ευημερία και κοινωνική ασφάλεια, αλλά οι μεγάλες στρατιωτικές δαπάνες δημιουργούν πολλά προβλήματα στην περιοχή. Η πολιτική της αντιπαράθεσης ποτέ δεν έφερε οικονομικές επιτυχίες, αλλά φτώχεια και απόγνωση για τον ευρύ πληθυσμό και υπερηφάνεια μόνον για ορισμένους που είναι ελάχιστοι.
<P>
Aπό την άποψη των διανοουμένων, είναι φυσικά πολύ δυσκολότερο να επιδιώξουμε συναίνεση και να σκεφθούμε εναλλακτικές λύσεις. Η Ευρώπη θα έπρεπε να αποτελεί πρότυπο. Ας αναλύσουμε κατ' αρχήν τα προβλήματα, τουλάχιστον μέχρι τις εκλογές, και ας προσφέρουμε στη συνέχεια λύσεις. Ας υποστηρίξουμε, πολύ πιο έντονα απ' ότι μέχρι τώρα, τους κύκλους εκείνους που επιζητούν τη συνεργασία.

<SPEAKER ID=118 LANGUAGE="NL" NAME="Van der Waal">
Κύριε Πρόεδρε, χρειάσθηκε η απόφαση ενός δικαστηρίου του Βερολίνου για να πεισθούν οι ευρωπαίοι Υπουργοί να διακόψουν τον αποκαλούμενο «κριτικό διάλογο» που είχαν αρχίσει το 1992 με το Ιράν. Στην ουσία, θα μπορούσαμε να είχαμε διαπιστώσει πολύ πιο πριν ότι η σχέση αυτή δεν οδηγούσε πουθενά. Η απόφαση του δικαστηρίου του Βερολίνου προσφέρει στην περίπτωση αυτή μία κατάλληλη ευκαιρία για την επανεξέταση των σχέσεων της Ευρώπης με το Ιράν.
<P>
Το ερώτημα είναι τι είδους σχέσεις πρέπει να διατηρεί η Ευρωπαϊκή Ένωση με μία χώρα στην οποία έχει διαπιστωθεί ότι οι πολιτικοί και θρησκευτικοί ηγέτες συνέρχονται στους κόλπους ενός μυστικού συμβουλίου το οποίο δίνει εντολές για την εκκαθάριση πολιτικών αντιπάλων τους σε άλλα σημεία του κόσμου και είναι υπεύθυνο για σοβαρές παραβιάσεις των ανθρωπίνων δικαιωμάτων στην επικράτεια της χώρας του. Σ'αυτά πρέπει να προστεθεί ότι το Ιράν συνιστά απειλή για την πολιτική σταθερότητα στην περιοχή της Μέσης Ανατολής. Δεν είναι πλέον μυστικό ότι η χώρα συγκεντρώνει με ταχύ ρυθμό ολοένα και περισσότερα συμβατικά αλλά και χημικά και βιολογικά όπλα. Υπάρχουν ακόμη και ενδείξεις ότι το Ιράν θα μπορούσε να έχει στη διάθεσή του και πυρηνικά όπλα.
<P>
Εκτός αυτού, πρέπει να επισημανθεί η αρνητική στάση που τηρεί το Ιράν όσον αφορά την ειρηνευτική διαδικασία στη Μέση Ανατολή. Υποστηρίζοντας την εξτρεμιστική σιιτική οργάνωση Hezbollah στο Λίβανο και τη Hamas στα αυτόνομα παλαιστινιακά εδάφη, το Ιράν έχει ως στόχο να υπονομεύσει τις ειρηνευτικές συνομιλίες που διεξάγονται μεταξύ του Ισραήλ και των γειτονικών αραβικών χωρών. Αυτό συμβαίνει τη στιγμή που η Ευρωπαϊκή Ένωση και οι Ηνωμένες Πολιτείες καταβάλλουν κάθε δυνατή προσπάθεια για την προαγωγή της ειρήνης στη Μέση Ανατολή. Από την άποψη αυτή, το γεγονός ότι η Ευρωπαϊκή Ένωση και οι Ηνωμένες Πολιτείες ακολουθούν μία εντελώς διαφορετική πορεία όσον αφορά την πολιτική τους έναντι του Ιράν είναι ιδιαιτέρως λυπηρό.
<P>
Εν τω μεταξύ, το Ιράν αξιοποιεί την ασάφεια των διπλωματικών δράσεων των ευρωπαϊκών χωρών. Είναι αμφίβολο κατά πόσο οι αρχές του Ιράν θα τροποποιήσουν την πολιτική τους υποκύπτοντας στις δυτικές πιέσεις. Ωστόσο, πρέπει να λεχθεί ότι το Ιράν αποδίδει ιδιαίτερη σημασία στη διατήρηση καλών σχέσεων με τις χώρες της Ευρωπαϊκής Ένωσης. Πρέπει να είναι σαφές ότι δεν υπάρχει περίπτωση διεξαγωγής διαλόγου με τη χώρα αυτή όσο δεν είναι διατεθειμένη να αναστείλει τις τρομοκρατικές της δραστηριότητες, όσο αρνείται να τηρήσει εποικοδομητική στάση έναντι της ειρηνευτικής προσπάθειας στη Μέση Ανατολή και όσο αρνείται να αναγνωρίσει το δικαίωμα ύπαρξης του Ισραήλ. Η Ευρωπαϊκή Ένωση θα πρέπει να ασκήσει από κοινού με τις Ηνωμένες Πολιτείες Αμερικής μία εξωτερική πολιτική η οποία να μεταφέρει αυτό το σαφές μήνυμα στο Ιράν.

<SPEAKER ID=119 LANGUAGE="ES" NAME="Garcνa Arias">
Κύριε Πρόεδρε, πιστεύω κατ' αρχήν ότι όλα τα Κράτη μέλη πρέπει να επιδείξουμε αλληλεγγύη στην περίπτωση της διπλωματικής κρίσης με το Ιράν.
<P>
Δεύτερον, όσον αφορά την τραγωδία του σεισμού, ζητάμε -όπως ζητά στο σύνολό της η ευρωπαϊκή και η διεθνής κοινή γνώμη- άμεση δράση. Θα ήθελα όμως να γνωρίζω αν η Επιτροπή είναι βέβαιη ότι η βοήθεια πρόκειται να διανεμηθεί απ' ευθείας. Κατ' αυτήν την έννοια, έχουμε ειδήσεις ότι υπάρχει λογοκρισία, ότι καταστέλλονται ακόμη και οι εκδηλώσεις πόνου και διαμαρτυρίας των πληθυσμών της περιοχής. Και η ερώτησή μου προς την Ευρωπαϊκή Επιτροπή είναι αν πρόκειται να διανεμηθεί απ' ευθείας η βοήθεια ώστε να βεβαιωθούμε ότι φτάνει πράγματι στους πληγέντες και δεν γίνεται αντικείμενο αθέμιτων παρεμβάσεων από το καθεστώς αυτό που χρησιμοποιεί την εξουσία του με απόλυτο τρόπο.

<SPEAKER ID=120 NAME="Van den Broek">
Πρόεδρε, επιτρέψτε μου να αρχίσω με την ανθρώπινη πλευρά του θέματος η οποία σε καμία περίπτωση δεν μπορεί να εξαρτηθεί από την πολιτική κατάσταση σε μία χώρα. Αυτός είναι και ο λόγος για τον οποίο η Επιτροπή και συγκεκριμένα η κ. Bonino και το Γραφείο Ανθρωπιστικής Βοήθειας της Επιτροπής αποφάσισαν να διαθέσουν ποσό 3 εκατ. ECU υπό μορφή δανείων για την κάλυψη των πρώτων αναγκών των θυμάτων αυτού του εξαιρετικά σοβαρού σεισμού. Από ό, τι γνωρίζω, η βοήθεια θα χορηγηθεί με τον παραδοσιακό τρόπο κυρίως μέσω μη κυβερνητικών οργανισμών και θα αφορά κατά κύριο λόγο την παροχή τροφίμων, φαρμάκων, σκηνών, κουβερτών, νερού, υγειονομικών εγκαταστάσεων, κλπ. Ελπίζω ότι κατ'αυτό τον τρόπο η κυβέρνηση του Ιράν θα αντιληφθεί ότι, όσον αφορά τα ανθρωπιστικά θέματα, η Ευρωπαϊκή Ένωση στέκεται πάντα στο πλευρό των θυμάτων.
<P>
Έρχομαι τώρα στις πολιτικές πτυχές του θέματος. Πρόεδρε, ο κ. Δημητρακόπουλος εξέφρασε την επιθυμία να υποδειχθεί εκ μέρους της Επιτροπής ή του Συμβουλίου στο Ευρωπαϊκό Κοινοβούλιο μία λύση ή κάποιος δρόμος ο οποίος θα μπορούσε να οδηγήσει στην επίλυση των πολιτικών προβλημάτων που αντιμετωπίζουμε με το Ιράν. Το 1990 - και θυμάμαι ότι συμμετείχα προσωπικά στην Τρόικα που αν δεν κάνω λάθος είχε μεταβεί στην Τεχεράνη - το Ιράν απηύθυνε για άλλη μία φορά έκκληση στην Ευρωπαϊκή Ένωση για την έναρξη διαπραγματεύσεων με στόχο τη σύναψη συμφωνίας εμπορικών συναλλαγών και συνεργασίας. Το αίτημα αυτό έχει υποβληθεί επανειλημμένα και κάθε φορά αποτέλεσε αντικείμενο συζητήσεων μέχρι πριν από 2-3 χρόνια, όταν αρχίσαμε με τον κριτικό διάλογο. Με το Ιράν δεν έχουν συναφθεί συμβατικές σχέσεις, πράγμα το οποίο είναι αποτέλεσμα του τεράστιου πολιτικού αδιέξοδου που έχει δημιουργηθεί στη σχέση μας και που σχετίζεται άμεσα με τις αντιρρήσεις που πρόβαλαν οι αξιότιμοι κύριοι βουλευτές σήμερα το μεσημέρι όσον αφορά τη στάση του Ιράν στην περίπτωση της Μέσης Ανατολής, της κρατικής τρομοκρατίας, των πυρηνικών θεμάτων ή της πολιτικής όσον αφορά τα ανθρώπινα δικαιώματα στο εσωτερικό της χώρας. Μέχρι στιγμής, στους τομείς αυτούς δεν έχουν επέλθει αλλαγές και δεν έχουν σημειωθεί βελτιώσεις.
<P>
Πιστεύω ότι πρέπει να διαπιστώσουμε με ειλικρίνεια ότι ούτε η πολιτική απομόνωσης που ασκήθηκε από τις Ηνωμένες Πολιτείες, ούτε ο κριτικός διάλογος της Ευρωπαϊκής Ένωσης απέφεραν απτά αποτελέσματα. Πιστεύω ότι στο σημείο αυτό πρέπει να είμαστε ειλικρινείς. Συνεπώς, δεν υπάρχει κάποια έτοιμη απάντηση. Ωστόσο, αφ'ης στιγμής η απόφαση Μύκονος τόνισε για άλλη μία φορά το βαθμό συμμετοχής του καθεστώτος αυτού σε πράξεις κρατικής τρομοκρατίας - παραπέμπω στην απόφαση Μύκονος - έπρεπε να σταλεί ένα σαφές πολιτικό μήνυμα το οποίο άρχισε με την ανάκληση των Πρέσβεων και τη μη επιστροφή τους σε μεταγενέστερο στάδιο, αφ'ης στιγμής το Ιράν είχε καταστήσει γνωστό ότι ήθελε να αναβάλει ακόμη λίγο την επιστροφή του γερμανού και του δανού Πρέσβη. Ο ιταλός Πρέσβης είχε ήδη επιστρέψει στην Τεχεράνη πριν ληφθεί η απόφαση να παραμείνουν οι Πρέσβεις στις πρωτεύουσες των κρατών τους στην Ευρώπη.
<P>
Πώς πρέπει τώρα να συνεχίσουμε; Ο κριτικός διάλογος έχει ανασταλεί, οι εκατέρωθεν υπουργικές επισκέψεις έχουν αναβληθεί, έχουν αναγγελθεί ορισμένα άλλα μέτρα, ωστόσο, δεν μπορούμε να αποφύγουμε τη διαπίστωση ότι το Ιράν επηρεάζει σημαντικά τη σταθερότητα στην περιφέρεια στην οποία βρίσκεται και ότι συνορεύει με μία χώρα με την οποία οι διεθνείς επαφές έχουν παγώσει, ως αποτέλεσμα διαφόρων ψηφισμάτων του Συμβουλίου Ασφαλείας. Το πενιχρό και κάπως επιφανειακό συμπέρασμα όλων αυτών είναι ότι δεν θεωρείται ενδεδειγμένο να διακόψουμε κάθε μορφή επικοινωνίας με το Ιράν. Σ'αυτό οφείλεται και το γεγονός ότι, παρά την απουσία των Πρέσβεων, πράξη που αποτελεί σαφές και έντονο πολιτικό μήνυμα, εξακολουθούν βεβαίως να υπάρχουν Πρεσβείες οι οποίες συνεχίζουν να συλλέγουν πληροφορίες και να διαβιβάζουν μηνύματα στην κυβέρνηση του Ιράν. Αυτό πρέπει κατά τη γνώμη μας να συνεχιστεί.
<P>
Πρόεδρε, η πολιτική επιτροπή, το Συμβούλιο των Υπουργών, δήλωσε ότι παρακολουθεί κατά πόδας την κατάσταση στο Ιράν. Δεν γνωρίζω ποια μέτρα πρόκειται να ληφθούν περαιτέρω. Εξετάζονται διάφορες προτάσεις, αν και πρέπει να σας πω ότι, εάν κατάλαβα καλά, η άποψη του Συμβουλίου όσον αφορά την επιβολή οικονομικών κυρώσεων και παρομοίων δράσεων είναι ότι θα πρέπει να βρεθεί ένας τρόπος για να καταστούν πραγματικά αποτελεσματικές και να επιτύχουν το στόχο τους. Κατ'αυτό τον τρόπο θα μπορούσαμε να εμπλακούμε πάρα πολύ εύκολα σε μία συζήτηση στα πλαίσια της οποίας θα μπορούσε να λεχθεί ότι η οικονομία διαδραματίζει πάντοτε καθοριστικό ρόλο. Αυτό όμως δεν είναι το ζητούμενο. Το ερώτημα είναι πού μπορεί να οδηγήσει η επιβολή οικονομικών κυρώσεων οι οποίες δεν καλύπτονται, για παράδειγμα, από μία απόφαση, ένα δεσμευτικό ψήφισμα του Συμβουλίου Ασφαλείας. Δεν πρόκειται λοιπόν για εύκολες αποφάσεις. Το Συμβούλιο έχει εκφράσει τις επιφυλάξεις του, πιστεύω όμως ότι τους προσεχείς μήνες, αφ'ης στιγμής ελήφθη η απόφαση της αναστολής του κριτικού διαλόγου, πρέπει να αναμείνουμε ποια στάση θα τηρήσει το Ιράν, ποιες θα είναι οι αντιδράσεις της Τεχεράνης και να εξετάσουμε με ποιο τρόπο μπορούμε να απαντήσουμε καταλλήλως. Μετά τις δηλώσεις που κατατέθηκαν, πιστεύω ότι δεν πρέπει να υπάρχει αμφιβολία σχετικά με την απορριπτική στάση της Ευρωπαϊκής Ένωσης.

<SPEAKER ID=121 LANGUAGE="EN" NAME="Dimitrakopoulos">
Θα ήθελα να ευχαριστήσω τον κ. Van den Broek για τη λεπτομερή παρουσίασή του σχετικά με το Ιράν, αλλά για να μη δημιουργηθούν παρεξηγήσεις θα ήθελα να γίνω σαφής. Το σχόλιό μου αναφορικά με τον κριτικό διάλογο δεν υπονοούσε, και δεν θα πρέπει να εκληφθεί ότι υπονοούσε πως ο κριτικός διάλογος που έχει γίνει μέχρι τώρα ήταν κακή πολιτική. Όχι: ήταν μια πολιτική η οποία δεν έφερε τα επιθυμητά αποτελέσματα.
<P>
Δεύτερον, τώρα είναι η στιγμή αντί απλά να τερματίσουμε τον κριτικό διάλογο, να επωφεληθούμε από την κατάσταση και να επενεξετάσουμε το σύνολο της πολιτικής μας έναντι του Ιράν. Θα ήθελα να σας ζητήσω, κ. Επίτροπε, να μεταφέρετε το μήνυμα αυτό ως την ομόφωνη απόφαση του Σώματος. Έχει έρθει η στιγμή να αφήσουμε τη φαντασία μας ελεύθερη και να προχωρήσουμε λίγο παραπέρα, όχι υποχρεωτικά με κυρώσεις αλλά με μια εμπεριστατωμένη συνολική πολιτική έναντι του Ιράν υπόψει αυτών που κάνει το Ιράν. Έχετε πει σχεδόν όλα εκείνα που μπορεί να πει κανείς επί του θέματος.

<SPEAKER ID=122 LANGUAGE="DE" NAME="Telkδmper">
Κύριε Πρόεδρε, ο κ. van den Broek είπε στην απάντησή του ότι ο ιταλός πρεσβευτής ήταν εκεί πριν από την απόφαση του Συμβουλίου. Δεν είπε όμως αν θέλει να επανέλθει, ή αν κλήθηκε από τα άλλα κράτη μέλη να επανέλθει, ή αν σκέφτεται να επανέλθει. Το δεύτερο ερώτημα είναι το εξής: Βρίσκονται εκεί και άλλοι πρεσβευτές από την Ευρωπαϊκή Ένωση;

<SPEAKER ID=123 NAME="Van den Broek">
Ευχαριστώ τον κ. Δημητρακόπουλο για τις περαιτέρω διευκρινίσεις που προσέφερε, με τις οποίες συμφωνώ απολύτως. Είναι αλήθεια ότι πρέπει να προσπαθήσουμε να διαμορφώσουμε μία περισσότερο ολοκληρωμένη πολιτική απέναντι στο Ιράν.
<P>
Απαντώντας στον κ. Telkδmper, θα ήθελα να πω ότι, όπως αντιλαμβάνομαι, η ιταλική κυβέρνηση δεν έχει ακόμη λάβει μία συγκεκριμένη απόφαση όσον αφορά την ανάκληση του Πρέσβη της.

<SPEAKER ID=124 NAME="Πρόεδρος">
Η κοινή συζήτηση έληξε.
<P>
Η ψηφοφορία θα διεξαχθεί αύριο στις 5.30 μ.μ.

<SPEAKER ID=125 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων πέντε προτάσεων ψηφίσματος:
<P>
Β4-0396/97, Fassa και Andrι-Lιonard, εξ ονόματος της Ομάδας ELDR, για την κατάσταση στο Σουδάν;-Β4-0404/97, Kouchner, εξ ονόματος της Ομάδας ARE, για το Σουδάν;-Β4-0409/97, Perrinari και άλλων, εξ ονόματος της Ομάδας GUE/NGL, Kinnock, εξ ονόματος της Ομάδας PSE, για την κατάσταση στο Σουδάν;-Β4-0415/97, Telkδmper και Aelvoer, εξ ονόματος της Ομάδας V, για το Σουδάν;-Β4-0434/97, Fernαndez Martin και Oomen-Ruijten εξ ονόματος της Ομάδας PPE, για την κατάσταση στο Σουδάν.
<SPEAKER ID=126 LANGUAGE="IT" NAME="Fassa">
Κύριε Πρόεδρε, η σοβαρή κατάσταση του Σουδάν μας επιτρέπει να επαναλάβουμε ένα από τα βασικά κριτήρια βάσει των οποίων θα πρέπει να ρυθμίζονται οι σχέσεις της Ευρωπαϊκής Ένωσης με όλες τις τρίτες χώρες, με άλλα λόγια θα πρέπει να υπάρχουν εσωτερικοί κανόνες που να ανταποκρίνονται στις αρχές της δημοκρατίας, όχι τόσο από τυπικής πλευράς, αλλά κυρίως από ουσιαστικής. Από αυτή την διαπίστωση προέκυψαν τα τρία κριτήρια που υπογραμμίζονται στο σημείο 1 της παρούσας πρότασης ψηφίσματος. Πρώτο, ο χωρισμός εκκλησίας και κράτους. δεύτερο, ο σεβασμός της αυτοδιάθεσης των λαών. τρίτο, ο εκδημοκρατισμός της σουδανικής κοινωνίας.
<P>
Δεν ισχύει το επιχείρημα ότι θα πρέπει να ληφθεί υπόψη η εθνική ιδιαιτερότητα και τα τοπικά χαρακτηριστικά του Σουδάν. Μία κατάσταση όπως αυτή στην οποία βρίσκεται η χώρα δεν μπορεί βεβαίως να αντιπροσωπεύει τη σουδανική οδό προς τη δημοκρατία. Είναι δυνατόν να ανεχόμαστε αυτή την κατάσταση χωρίς να κάνουμε και να λέμε ποτέ τίποτε; Γι αυτό το λόγο πιστεύω ότι θα πρέπει να υποστηρίξουμε με αποφασιστικότητα την τροπολογία που έχει καταθέσει ο κ. Kouchner, που αποσκοπεί στην προώθηση μιας επακριβούς διπλωματικής πρωτοβουλίας της Ευρωπαϊκής Ένωσης στο Σουδάν.

<SPEAKER ID=127 LANGUAGE="FR" NAME="Hory">
Κύριε Πρόεδρε, δεν είναι καθόλου βέβαιο πως η πολιτική και οι διεθνείς σχέσεις έχουν ηθική. Αντιθέτως όμως, είναι βέβαιο ότι ο προορισμός ενός Κοινοβουλίου σαν το δικό μας είναι να ενεργεί ώστε να αποκτούν κάποια ηθική και αυτό με βάση τις ανθρωπιστικές αξίες οι οποίες αποτελούν την ίδια την αιτιολόγηση της Ευρωπαϊκής 'Ενωσης.
<P>
Εδώ και πάρα πολύ καιρό, το καθεστώς του Χαρτούμ περιφρονεί αυτές τις αξίες καταργώντας τις στοιχειώδεις ελευθερίες, θεσπίζοντας απαράδεκτες θρησκευτικές διακρίσεις, εκτελώντας τους αντιπάλους του, τρομοκρατώντας στο εσωτερικό και εξάγοντας την τρομοκρατία. Αυτό το καθεστώς θα έπρεπε να στιγματισθεί με μία ομόφωνη αποδοκιμασία.
<P>
Λέω «θα έπρεπε» διότι γνωρίζω μία κυβέρνηση, αυτή της χώρας μου, η οποία είναι ικανή να διαπραγματεύεται με το Σουδάν για να πετύχει την παράδοση ενός παλιού τρομοκράτη δίχως αξία πιά και να τον χρησιμοποιήσει ως επιχείρημα για την εσωτερική πολιτική. Πιστεύω, προσωπικά, ότι δεν πρέπει να χορηγήσουμε τίποτα σε αυτό το καθεστώς για όσο χρονικό διάστημα δεν θα αποδέχεται τις προσταγές της διεθνούς κοινότητας υπέρ του σεβασμού των ανθρώπινων δικαιωμάτων και της κυριαρχίας των γειτονικών κρατών.
<P>
Ελπίζω ότι το Κοινοβούλιό μας θα ψηφίσει ομόφωνα το ψήφισμα το οποίο του υπεβλήθη και θέλω να επιστήσω την προσοχή σας σε μία τροπολογία του συναδέλφου μας κ. Bernard Kouchner που ζητάει μία πολύ χρήσιμη διπλωματική πρωτοβουλία της 'Ενωσης και του ΟΑΕ για να τεθεί τέρμα, με τη μεσολάβηση, στον εμφύλιο πόλεμο του Σουδάν.

<SPEAKER ID=128 LANGUAGE="IT" NAME="Pettinari">
Κύριε Πρόεδρε, κύριε επίτροπε, πιστεύω ότι θα πρέπει να μας ανησυχήσει ο πολλαπλασιασμός των πολεμικών μετόπων στο Σουδάν. Δεν πραγματοποιούνται μάχες μόνο στο νότιο τμήμα της χώρας, ο πόλεμος πλήττει και το Βορρά και κυρίως -πράγμα ιδιαίτερα ανησυχητικό και επικίνδυνο- τη συνοριακή ζώνη με την Αιθιοπία και την Ουγκάντα. Διαπιστώνουμε ένα ποιοτικό άλμα στη σουδανική σύγκρουση που τείνει να προκαλέσει εκκρηκτική κατάσταση σε ολόκληρη την περιοχή του Κέρατος της Αφρικής. Γι αυτό το λόγο θεωρώ κατεπείγουσα την πολιτική παρέμβαση της Ευρωπαϊκής Ένωσης, διότι δεν μπορούμε να παρακολουθούμε αδιάφοροι την, πιθανή, διάλυση της μεγαλύτερης αφρικανικής χώρας. Κατά τη γνώμη μου, το Συμβούλιο θα πρέπει να επιμείνει ώστε η κυβέρνηση του Χαρτούμ να αρχίσει αμέσως το διάλογο με τα κόμματα της αντιπολίτευσης που έχουν συνάψει την Εθνική Δημοκρατική Συμμαχία, να δεχθεί το σχέδιο ειρήνης του IGAD και να σεβασθεί τη διεθνή νομιμότητα εφαρμόζοντας την απόφαση 1070 του Συμβουλίου Ασφαλείας των Ηνωμένων Εθνών.
<P>
Η σουδανική κυβέρνηση δεν μπορεί να πιστεύει πως μπορεί να συνεχίσει να προκαλεί όλη τη διεθνή κοινότητα και γι αυτο το λόγο θα πρέπει να αποδεχθεί την επίσκεψη μιας αντιπροσωπείας του ΟΗΕ ώστε να διευκρινισθεί η κατάσταση των ανθρωπίνων δικαιωμάτων και να επαληθευθούν οι δραστηριότητες των στρατοπέδων εκπαίδευσης διεθνών τρομοκρατών, για τα οποία έχει γίνει τόσος λόγος και καλό θα ήταν να ενδιαφερθούν να ενημερωθούν περισσότερο στο θέμα αυτό και το Συμβούλιο και η Επιτροπή.
<P>
Το Συμβούλιο και η Επιτροπή θα πρέπει επίσης να απαιτήσουν από τη σουδανική κυβέρνηση να επιτρέψει τη διανομή στον άμαχο πληθυσμό της ανθρωπιστικής βοήθειας από τις διεθνείς οργανώσεις. Αναφέρομαι ειδικότερα στην επαναλειτουργία προγραμμάτων που διεκόπησαν, με απόφαση των Ηνωμένων Εθνών, ώστε να φθάσουν στους πληθυσμούς που έχουν ανάγκη αυτής της βοήθειας διότι από χρόνια είναι θύματα των προγραμμάτων γενοκτονίας του σουδανικού καθεστώτος.

<SPEAKER ID=129 LANGUAGE="DE" NAME="Telkδmper">
Κύριε Πρόεδρε, ανησυχούμε για τον εμφύλιο πόλεμο στο Σουδάν, ο οποίος διαρκεί εδώ και 12 χρόνια και ο οποίος έχει ως βαρύτατες συνέπειες για τον άμαχο πληθυσμό το λιμό, τον υποσιτισμό, τη μετανάστευση κ.λπ. Ανησυχούμε επίσης και για την επιδείνωση της κατάστασης των ανθρωπίνων δικαιωμάτων, η οποία εκφράζεται με τις αυθαίρετες συλλήψεις αντιπάλων του καθεστώτος και με τις συνθήκες φυλάκισης που αξίζει να καταγγελθούν. Λυπούμαστε για το ότι η σουδανική κυβέρνηση αρνήθηκε σε ανθρωπιστικές οργανώσεις την πρόσβαση στις εμπόλεμες περιοχές, προκειμένου να μπορέσουν να συμπαρασταθούν στον άμαχο πληθυσμό, ο οποίος χρειάζεται τακτικό εφοδιασμό με ανθρωπιστική βοήθεια. Λυπούμαστε επίσης για την απόφαση της σουδανικής κυβέρνησης να παγώσει και πάλι την επιχείρηση «Lifeline Sudan», κι έτσι να εμποδίσει τις ανθρωπιστικές οργανώσεις να βοηθήσουν τον ευρισκόμενο σε ανάγκη πληθυσμό στην περιοχή αυτή.
<P>
Τέλος, είμαστε οργισμένοι με την προκλητική στάση της σουδανικής κυβέρνησης προς τις επανειλημμένες προειδοποιήσεις της διεθνούς κοινότητας, ιδιαίτερα προς το ψήφισμα 1070 του Συμβουλίου Ασφαλείας, της 16ης Αυγούστου 1996. Γι' αυτό και καλούμε την κυβέρνηση να σταματήσει τον εμφύλιο πόλεμο, να προωθήσει την ειρηνική επίλυση της διένεξης, να απελευθερώσει τους πολιτικούς κρατούμενους, να επιτρέψει την «Lifeline Sudan», και καλούμε επίσης την Επιτροπή της Ευρωπαϊκής Κοινότητας να ανταποκριθεί στην έκκληση του Συμβουλίου Ασφαλείας και να παράσχει τη βοήθεια έκτακτης ανάγκης, να δώσει δηλαδή τα 120 εκατ. δολάρια που ζητήθηκαν.

<SPEAKER ID=130 LANGUAGE="DE" NAME="Gόnther">
Κύριε Πρόεδρε, συγκαταλέγομαι βέβαια σ' αυτούς που υποστηρίζουν το κοινό αυτό ψήφισμα, αλλά, όσον αφορά την εφαρμοσιμότητα των απαιτήσεών μας, δεν είμαι υπερβολικά αισιόδοξη. Θα πρέπει να σημειωθεί ότι οι αγώνες κατά του καθεστώτος έχουν αναζωπυρωθεί. Η αναζωπύρωση αυτή, όμως, δεν οφείλεται στο ότι η αποκαλούμενη αντιπολίτευση της χώρας έχει ενωθεί, ότι κατάφεραν οι διάφορες εθνικές ομάδες, οι οποίες εναντιώνονται στο καθεστώς του Χαρτούμ, να συνεργαστούν, κατά κάποιον τρόπο, αρμονικά. Όπως και παλιά όμως, είναι εμφανή αυτά τα εθνικά ρήγματα.
<P>
Προς το παρόν υπάρχουν ελάχιστες ελπίδες για μια εκεχειρία, διότι πριν από μερικές μέρες, ένας από τους εξέχοντες αξιωματικούς της SPLA, είπε στην «Neuer Zόrcher Zeitung» ότι σκοπός της δράσης τους είναι να ρίξουν το καθεστώς και ότι όλες οι στρατιωτικές τους ενέργειες προσανατολίζονται προς αυτόν τον στόχο. Tαυτόχρονα, θυμίζει ο κ. Garang στη συνέντευξη αυτή ότι τέτοιες αντιπαραθέσεις απαιτούν θύματα και μεταξύ του αμάχου πληθυσμού, αλλά ωστόσο θα ήταν πρόθυμοι να κρατήσουν κατά το δυνατόν μικρότερο τον αριθμό των θυμάτων. Υπό το πρίσμα αυτό, μου φαίνεται κάπως πιο ελπιδοφόρο το να διαπραγματευτούμε την πρόσβαση στην ανθρωπιστική βοήθεια με τις δυνάμεις αυτές παρά με το παρόν καθεστώς, το οποίο, ως γνωστόν, έχει να αντιμετωπίσει πολλά προβλήματα σε πολλά μέτωπα και κυρίως σε πολύ μεγάλα μέτωπα.
<P>
Θα περίμενα λοιπόν περισσότερα από την έκκλησή μας να επιτραπεί η επανάληψη της ανθρωπιστικής βοήθειας, αν μπορούσαμε ίσως να συνεννοηθούμε με την τωρινή αντιπολίτευση, εφόσον μάλιστα αυτή μπορούσε να αποκτήσει κι ένα είδος πολιτικής οργάνωσης.

<SPEAKER ID=131 LANGUAGE="EN" NAME="Cunningham">
Κυρία Πρόεδρε, κατά τα τελευταία λίγα χρόνια έχουμε διαπιστώσει την ύπαρξη κάποιων ακτίνων ελπίδας στην Αφρική. Έχουμε διαπιστώσει σχετική ειρήνη σε όλη την περιοχή της νότιας Αφρικής. Έχουμε δει το πολιτικό θαύμα του Νέλσων Μαντέλα και της νέας Νότιας Αφρικής. Εμφανώς βλέπουμε στη Δυτική Αφρική την περισσότερη δημοκρατία από κάθε άλλη φορά. Πρόσφατα διαπιστώσαμε ότι στο Κέρας της Αφρικής η Αιθιοπία - όπου μέχρι λίγα χρόνια πριν βλέπαμε τρομακτικές σκηνές παιδιών να λιμοκτονούν - εξάγει σιτηρά στην Κένυα. Ωστόσο, μεταξύ όλων αυτών των ελπίδων έχουμε την κατάσταση στο Σουδάν που αποτελεί ένα πραγματικό πρόβλημα.
<P>
Αυτό το ουσιαστικά βάρβαρο καθεστώς όχι μόνο υποβάλλει τους δικούς του πολίτες στον τρόμο, την κατάχρηση και την καταπίεση αλλά εξάγει τρομοκρατία στη Βόρεια Αφρική και στη Μέση Ανατολή. Αποτελεί ένα καρκίνο που κατατρώει την όλη περιοχή και αποτελεί απόλυτη ανάγκη να κάνουμε κάτι ως Ευρωπαϊκή Ένωση και θα πρέπει να χρησιμοποιήσουμε το βάρος μας ως τμήμα της διεθνούς κοινότητας. Θα πρέπει να καταδικάσουμε εντονότατα το απεχθές ιστορικό ανθρωπίνων δικαιωμάτων του καθεστώτος και ιδιαίτερα σε σχέση με τους πολίτες, τις γυναίκες και τα παιδιά του Σουδάν. Θα πρέπει να εκφράσουμε την υποστήριξή μας για τη δημοκρατική αντιπολίτευση η οποία καταβάλλει εργώδεις προσπάθειες τόσο εντός όσο και εκτός Σουδάν. Θα πρέπει να συνεχίσουμε την εφαρμογή των κυρώσεων αλλά ταυτόχρονα θα πρέπει να χορηγήσουμε ανθρωπιστική βοήθεια. Όπως είπαν και άλλοι συνάδελφοι, θα πρέπει να ασκήσουμε πίεση για να φέρουμε τα διάφορα μέρη κοντά ούτως ώστε να προσπαθήσουν να καταλήξουν σε μια ειρηνική λύση.
<P>
Με ιδιαίτερη ικανοποίηση παρακολούθησα το νέο εργατικό Υπουργό Εξωτερικών της Μ. Βρετανίας, το Ρόμπιν Κουκ, όταν μίλησε για πρώτη φορά, να αναφέρεται στις παραβιάσεις των ανθρωπίνων δικαιωμάτων και στην ανάγκη να κάνουμε κάτι γι' αυτές. Αναφέρθηκε επίσης και στη συνεργαία με άλλους για την αντιμετώπιση της διεθνούς τρομοκρατίας. Όλα αυτά δημιουργούν μια μεγάλη ευκαιρία και ελπίζω πάρα πολύ ότι το Συμβούλιο και η Επιτροπή θα επωφεληθούν για να προσπαθήσουν να κάνουν κάτι και να αμβλύνουν τις τρομακτικές δοκιμασίες του λαού του Σουδάν.

<SPEAKER ID=132 LANGUAGE="IT" NAME="Amadeo">
Κυρία Πρόεδρε, η Εθνική Συμμαχία υποστηρίζει την πρόταση καταδικαστικού ψηφίσματος του Σουδάν, αν και τονίζει ότι δεν λαμβάνεται υπόψη μία θεμελιώδης πλευρά του εμφυλίου πολέμου που αυτή τη στιγμή διεξάγεται στη χώρα, δηλαδή το γεγονός ότι η σύγκρουση μεταξύ Βορρά και Νότου έχει επιπτώσεις θρησκευτικού και φυλετικού μίσους.
<P>
Ο ισλαμικός φανατισμός και ο φονταμενταλισμός προχωρούν στη σφαγή ενός τμήματος του σουδανικού πληθυσμού μόνο επειδή ακολουθεί τη χριστιανική θρησκεία. Η Ευρωπαϊκή Ένωση πρέπει να αντιδράσει αμέσως για να εξοντωθεί ο ιός του φονταμενταλισμού και να μην μπορέσει να εξαπλωθεί.
<P>
Ανάλογες φρικτές πράξεις επισυμβαίνουν στην Αλγερία, ενώ άλλες χώρες της μεσοανατολικής ζώνης, κινούμενες από θρησκευτικές αντιλήψεις, χρηματοδοτούν την τρομοκρατία και αποσταθεροποιητικές ομάδες. Τα διαπραττόμενα εγκλήματα στο Σουδάν θα πρέπει να σταματήσουν και χρειάζεται η Κοινότητά μας να λάβει όλα τα απαιτούμενα μέτρα για την επίτευξη αυτού του στόχου, αλλά και να αποφευχθεί η διάδοση των φονταμενταλιστικών μολύνσεων στις δυτικές μας κοινωνίες και η δημιουργία μίσους και ανεπανόρθωτων διαιρέσεων.

<SPEAKER ID=133 NAME="Van den Broek">
Πρόεδρε, από το Σουδάν δεν υπάρχουν συνταρακτικά νέα. Από το 1990 η Επιτροπή είχε ήδη γνωστοποιήσει στην κυβέρνηση της χώρας ότι η κατάσταση που επικρατούσε ήταν απαράδεκτη και δεν ήταν δυνατό να χρησιμεύσει ως απαρχή για τη διεξαγωγή ενός ουσιαστικού διαλόγου για τον προγραμματισμό της διάθεσης των πόρων που προορίζονταν για το Σουδάν στα πλαίσια της Λομέ IV. Από τότε, η θέση μας παραμένει αμετάβλητη και αντανακλά τις ανησυχίες της Ευρωπαϊκής Ένωσης σχετικά με την κατάσταση που επικρατεί στη χώρα αυτή, για το αντιδημοκρατικό καθεστώς, την κατάσταση των ανθρωπίνων δικαιωμάτων, την ένοπλη σύγκρουση κυρίως στο Νότο και το γεγονός ότι στην ουσία δεν έχει επιτευχθεί καμία πρόοδος όσον αφορά την ειρήνευση.
<P>
Δεδομένου ότι η κυβέρνηση της Χαρτούμ δεν έχει αντιμετωπίσει με σοβαρότητα κανένα από τα προβλήματα τα οποία αντιμετωπίζει το Σουδάν, έχει ανασταλεί η χορήγηση αναπτυξιακής βοήθειας εκ μέρους της Ευρωπαϊκής Ένωσης. Από την άλλη πλευρά, όπως επισημάνθηκε από διάφορους αξιότιμους βουλευτές, η χορήγηση ανθρωπιστικής βοήθειας παραμένει σημαντική και συνεχίζεται, κυρίως προς όφελος του πληθυσμού στο νότιο τμήμα της χώρας ο οποίος πλήγεται ιδαιτέρως από τον εμφύλιο πόλεμο.
<P>
Από το 1994 έχουν διατεθεί περί τα 61 εκατ. ECU σε ανθρωπιστική βοήθεια μέσω του Γραφείου Ανθρωπιστικής Βοήθειας ECHO. Στο ποσό αυτό πρέπει να προστεθούν άλλα 35 εκατ. τα οποία διατέθηκαν ως άμεση επισιτιστική βοήθεια. Όπως ελέχθη, η κατάσταση των ανθρωπίνων δικαιωμάτων παραμένει απαράδεκτη. Το Συμβούλιο Ασφαλείας των Ηνωμένων Εθνών ενέκρινε τον Ιανουάριο του περασμένου έτους ομόφωνα ένα ψήφισμα στο οποίο καταδικάζεται το Σουδάν για την υποστήριξη που προσφέρει στη διεθνή τρομοκρατία και καλείται να προβεί στην έκδοση των ισλαμιστών ακεραιοφρόνων που καταζητούνται για απόπειρα δολοφονίας κατά του προέδρου της Αιγύπτου κ. Moebarak. Αυτά συνέβησαν τον Ιούνιο του 1995. Επειδή το Σουδάν δεν ανταποκρίθηκε στους όρους του ψηφίσματος, στις 10 Μαΐου 1996, δηλαδή πριν από ένα χρόνο, τέθηκαν σε εφαρμογή οι κυρώσεις που είχαν επιβληθεί από το Συμβούλιο Ασφαλείας με το ψήφισμα αριθ. 1054 στις οποίες συμπεριλαμβάνεται και ο περιορισμός του αριθμού και των δραστηριοτήτων του προσωπικού των πρεσβειών του Σουδάν σε όλες τις χώρες του κόσμου.
<P>
Στη συνέχεια, το Συμβούλιο Ασφαλείας ενέκρινε τον Αύγουστο του περασμένου έτους ακόμη ένα ψήφισμα στο οποίο περιλαμβανόταν έκκληση για την επιβολή διεθνούς εμπάργκο, μετά την πάροδο 90 ημερών, στην εταιρεία Sudan Airways σε περίπτωση που το Σουδάν δεν είχε συμμορφωθεί με τα προηγούμενα ψηφίσματα του Συμβουλίου Ασφαλείας.
<P>
Πρόσφατα, το Συμβούλιο Ασφαλείας αποφάσισε να αναμείνει την έκθεση του συμβούλου του τμήματος ανθρωπιστικών υποθέσεων των Ηνωμένων Εθνών, η οποία απεστάλη στο Σουδάν πριν από τη θέση σε εφαρμογή του ψηφίσματος, προκειμένου να διαπιστωθεί ποιες επιπτώσεις θα έχει η επιβολή μίας παρόμοιας κύρωσης στη Sudan Airways ιδιαιτέρως όσον αφορά τη χορήγηση ανθρωπιστικής βοήθειας.
<P>
Πρόεδρε, όπως γνωρίζετε έχουν γίνει επανειλημμένες προσπάθειες, ιδιαιτέρως στους κόλπους του IGAT, για την επανάληψη των ειρηνευτικών συνομιλιών. Έχουν συναφθεί προκαταρκτικές συμφωνίες το 1996, και νέες συμφωνίες το 1997. Λυπούμαι αλλά είμαι υποχρεωμένος να ανακοινώσω ότι η Επιτροπή δεν επέτυχε καμία ουσιαστική πρόοδο μέχρι στιγμής και ότι συγκεντρώνει, συνεπώς, τις προσπάθειές της στην κάλυψη των ουσιωδών αναγκών του πληθυσμού που έχει πληγεί περισσότερο από την κατάσταση. Παρ'όλα αυτά, ορισμένα κράτη μέλη της Ευρωπαϊκής Ένωσης προσπαθούν και στα πλαίσια του IGAT να εξετάσουν μέσω της διεξαγωγής τακτικών συνομιλιών με ποιο τρόπο θα ήταν ενδεχομένως δυνατό να δοθεί μία νέα ώθηση στην ειρηνευτική διαδικασία.

<SPEAKER ID=134 NAME="Πρόεδρος">
H ημερήσια διάταξη προβλέπει την κοινή συζήτηση επί των ακολούθων δεκαπέντε προτάσεων ψηφίσματος:
<P>
B4-0388/97 της κ. Andrι-Lιonard, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για τις εκλογές στην Ινδονησία;-Β4-0428/97 του κ. Telkδmper και άλλων, εξ ονόματος της Ομάδας των Πρασίνων στο Eυρωπαϊκό Kοινοβούλιο, για τις παραβιάσεις των ανθρωπίνων δικαιωμάτων στην Ινδονησία;-Β4-0436/97 του κ. Moorhouse και άλλων, εξ ονόματος της Oμάδας του Eυρωπαϊκού Λαϊκού Kόμματος, για τον Jose Ramos Horta ειδικότερα, και τις παραβιάσεις των ανθρωπίνων δικαιωμάτων στην Ινδονησία γενικότερα;-Β4-0364/97 του κ. Apolinαrio, εξ ονόματος της Oμάδας του Eυρωπαϊκού Σοσιαλιστικού Kόμματος, για την κατάσταση των ανθρωπίνων δικαιωμάτων στη Σοσιαλιστική δημοκρατία του Βιετνάμ;-Β4-0395/97 της κ. Andrι-Lιonard, εξ ονόματος της Oμάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για το Βιετνάμ;-Β4-0397/97 του κ. Pasty και του κ. Azzolini, εξ ονόματος της Ομάδας Ένωση για την Eυρώπη, για τα ανθρώπινα δικαιώματα στο Βιετνάμ;-Β4-0435/97 του κ. Bernard-Reymond και της κ. Oomen-Ruijten, εξ ονόματος της Oμάδας του Eυρωπαϊκού Λαϊκού Kόμματος, για τα ανθρώπινα δικαιώματα στο Βιετνάμ;-Β4-0371/97 του κ. Wiersma και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την κατάσταση των παιδιών στην Kεντρική και Ανατολική Ευρώπη;-Β4-0437/97 του κ. Oostlander και της κ. Oomen-Ruijten, εξ ονόματος της Ομάδας του Eυρωπαϊκού Λαϊκού Kόμματος, για την κατάσταση των κοινωνικά αδύνατων προσώπων στην Κεντρική και Ανατολική Ευρώπη;-Β4-0370/97 της κ. Καραμάνου και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για την απελευθέρωση του κ. Ιsik Yurtcu;-Β4-0418/97 της κ. Bloch νοn Blottnitz και άλλων, εξ ονόματος της Ομάδας των Πρασίνων στο Eυρωπαϊκό Kοινοβούλιο, για το λιμό στη Βόρεια Κορέα;-Β4-0363/97 του κ. Apolinαrio και άλλων, εξ ονόματος της Oμάδας του Eυρωπαϊκού Σοσιαλιστικού Kόμματος, για τα δικαιώματα στην ανθρώπινη αξιοπρέπεια των εργαζομένων και την εκστρατεία των ΜΚΟ «Καθαρά ενδύματα»;-Β4-0414/97 της κ. Sornosa Martνnez και άλλων, εξ ονόματος της Συνομοσπονδιακής Oμάδας της Eυρωπαϊκής Eνωτικής Aριστεράς-Bορειοευρωπαϊκής Πράσινης Aριστεράς, για τα δικαιώματα των παιδιών και την εκστρατεία «Καθαρά ενδύματα» των ευρωπαίων;-Β4-0421/97 του κ. Kreissl-Dφrfler και άλλων, εξ ονόματος της Ομάδας των Πρασίνων στο Eυρωπαϊκό Kοινοβούλιο, για τις συγκεκριμένες δράσεις κατά της παιδικής εργασίας;-Β4-0366/97 της κ. Malone, εξ ονόματος της Oμάδας του Eυρωπαϊκού Σοσιαλιστικού Kόμματος, για την Κένυα;
<P>
Ινδονησία:

<SPEAKER ID=135 LANGUAGE="FR" NAME="Andrι-Lιonard">
Κυρία πρόεδρε, η Ινδονησία των 200 εκατομμυρίων κατοίκων αποτελεί τη μεγαλύτερη μουσουλμανική χώρα του κόσμου, και διαδραματίζει κυρίαρχο ρόλο στην νοτιοανατολική Ασία.
<P>
Το ινδονησιακό καθεστώς, που ελέγχεται με τρόπο αριστοτεχνικό εδώ και πάνω από τριάντα χρόνια, διατείνεται ότι είναι δημοκρατικό, αλλά η πραγματικότητα μας επιτρέπει να αμφιβάλλουμε. Κάθε πέντε χρόνια διεξάγονται εκλογές, αλλά μόνο τρείς παρατάξεις επιτρέπεται να συμμετέχουν. 'Ετοιμες γιά όλα προκειμένου να διατηρήσουν την εξουσία, οι αρχές ανέθεσαν σε 189.000 στρατιώτες και αστυνομικούς τη διατήρηση της γαλήνης κατά την προεκλογική εκστρατεία και την ψηφοφορία. Οι συγκεντρώσεις και οι διαδηλώσεις σε δημόσιους χώρους έχουν απαγορευθεί και οι παρεμβάσεις των υποψηφίων στην τηλεόραση υπόκεινται σε λογοκρισία.
<P>
Διώξεις για ανατρεπτική δράση και υποκίνηση στη βία, βάναυσοι αποκλεισμοί και καταδίκες σε βαρειές ποινές φυλάκισης είναι η συνηθισμένη μοίρα των αντιπάλων σε όλη τη διάρκεια της υποτιθέμενης προεκλογικής εκστρατείας. Η ινδονησιακή κυβέρνηση οφείλει να καταλάβει ότι οι δημοκρατικές εκλογές και οι αξιόπιστοι θεσμοί είναι ουσιαστικοί παράγοντες για την εγγύηση του σεβασμού των ανθρωπίνων δικαιωμάτων και για να επιτευχθεί μία εντατικοποίηση των διεθνών σχέσεων.

<SPEAKER ID=136 LANGUAGE="EN" NAME="McKenna">
Κυρία Πρόεδρε, η Ινδονησία είναι μια περιοχή του κόσμου η οποία έχει επικριθεί πολλές φορές στο Κοινοβούλιο τούτο, ιδιαίτερα εξ αιτίας του Ανατολικού Τιμόρ. Θα ήθελα μόνο να ενημερώσω το Σώμα ότι έχει σχηματιστεί τώρα μια μικτή ομάδα για το Ανατολικό Τιμόρ και εκείνοι οι οποίοι ενδιαφέρονται για την κατοχή του Ανατολικού Τιμόρ από την Ινδονησία θα πρέπει να συμμετάσχουν.
<P>
Εκτός αυτού, δεν είναι μόνο ο λαός του Ανατολικού Τιμόρ που καταπιέζεται αλλά και ο ίδιος ο λαός της Ινδονησίας. Θα θέλαμε να δούμε την αναγνώριση των δικαιωμάτων του δημοκρατικού κινήματος της Ινδονησίας. Θα πρέπει να βελτιωθούν οι συνθήκες κράτησης στις φυλακές όπως επίσης και η πρόσβαση των κρατουμένων στα στοιχειώδη ανθρώπινα δικαιώματα, η πρόσβαση στις ΜΚΟ, η ελευθερία του τύπου, η ελευθερία της κίνησης και το δικαίωμα του λαού να ζει σε μια κοινωνία όπου δεν θα καταπιέζεται από την ίδια την κυβέρνησή του. Το καθεστώς της Ινδονησίας έχει εξαναγκάσει τη διεθνή κοινότητα να αγνοήσει όλα αυτά που συμβαίνουν εκεί και κρατά τη διεθνή κοινότητα σε ομηρία.
<P>
Το Ευρωπαϊκό Κοινοβούλιο θα πρέπει επίσης να διασφαλίσει ότι οι κυβερνήσεις των κρατών μελών θα παύσουν να προμηθεύουν όπλα στην Ινδονησία μέχρις ότου εγκαθιδρυθεί δημοκρατικό καθεστώς. Δεν μπορούμε να επικρίνουμε κάποια κυβέρνηση και ταυτόχρονα να της πουλάμε τα όπλα που χρειάζεται για να καταπιέζει τους ίδιους τους πολίτες της και τις περιοχές που έχει παράνομα κατακτήσει.

<SPEAKER ID=137 LANGUAGE="PT" NAME="Cunha">
Κυρία Πρόεδρε, αγαπητοί συνάδελφοι, κύριε Επίτροπε, με θλιβερή περιοδικότητα το Κοινοβούλιό μας είναι υποχρεωμένο να καταδικάζει τις σοβαρές παραβιάσεις των ανθρωπίνων δικαιωμάτων που διαπράττουν οι ινδονησιακές αρχές στην επικράτειά τους και επίσης στην παράνομα κατεχόμενη επικράτεια του Ανατολικού Τιμόρ. Αυτή τη φορά, σε μία παρωδία δημοκρατίας, οι ινδονησιακές αρχές οργανώνουν μία εκλογική φάρσα στην οποία μόνο τρία φιλοκυβερνητικά κόμματα επιτρέπεται να συμμετάσχουν. Στο μεταξύ, συνεχίζονται οι αυθαίρετες φυλακίσεις σπουδαστών και άλλων ειρηνικών αντιπάλων της κυβέρνησης της Τζακάρτας που εκφράζονται κατά της διοργάνωσης εκλογών στις συνθήκες αυτές, και επίσης συνεχίζεται η βίαιη καταστολή εις βάρος του πληθυσμού του Ανατολικού Τιμόρ.
<P>
Είναι καιρός η Ευρωπαϊκή 'Ενωση και τα κράτη μέλη της να υιοθετήσουν συνεπείς θέσεις στις σχέσεις τους με την Ινδονησία. Ιδιαίτερα, πρέπει οι εμπορικές σχέσεις της 'Ενωσης με τις χώρες ASEAN να εξαρτηθούν από το σεβασμό των δικαιωμάτων του ανθρώπου και τα κράτη μέλη να διακόψουν τη στρατιωτική βοήθεια και την πώληση όπλων στην Ινδονησία.
<P>
Σε πρόσφατες δημόσιες δηλώσεις, η αμερόληπτη φωνή του επίσκοπου του Dili, του Δον Ximenes Belo, που φέτος τιμήθηκε με το Νόμπελ Ειρήνης, επιβεβαιώνει την επιδείνωση των παραβιάσεων των ανθρωπίνων δικαιωμάτων στο Τιμόρ, αναφέροντας επίσης και περιπτώσεις βασανιστηρίων.

<SPEAKER ID=138 LANGUAGE="EN" NAME="Newens">
Κυρία Πρόεδρε, μολονότι οι γενικές εκλογές στην Ινδονησία θα γίνουν στις 29 Μαΐου, ημερομηνία που απέχει μία εβδομάδα από τώρα, το αποτέλεσμα δεν αμφισβητείται. Για έκτη φορά από τότε που ο Πρόεδρος Σουχάρτο ανέλαβε την εξουσία το 1965, το κόμμα Γκόλκαρ που υποστηρίζεται από την κυβέρνηση θα κερδίσει ενώ το επόμενο έτος το κοινοβούλιο θα προτείνει ξανά ως υποψήφιο, μεταξύ άλλων, τον Πρόεδρο Σουχάρτο για μια έβδομη πενταετή θητεία. Το γεγονός ότι 75 από τα 500 μέλη του Κοινοβουλίου διορίζονται από τον στρατό δείχνει τα όρια της ινδονησιακής δημοκρατίας.
<P>
Η ελευθερία των κομμάτων της αντιπολίτευσης για τη διεκδίκηση των υπολοίπων θέσεων απεδείχθη τον περασμένο Ιούνιο όταν η Μεγκαβάτι Σουκαρνοπούτρι, κόρη του πρώην Προέδρου Σουκάρνο, αντικαταστάθηκε με απόφαση της κυβερνήσεως από τον κ. Σουριάντι τον οποίο ενέκρινε η κυβέρνηση. Αλλες ηγετικές φυσιογνωμίες της αντιπολίτευσης όπως οι Μπουντιμάν και Μπιντάγκ Πάμουνγκας και οι συνδικαλιστές Ντίτα Σάρι και Μουχτάρ Πακπαχάν εκτίουν μακροχρόνιες ποινές φυλάκισης εξ αιτίας του δρακόντιου αντιανατρεπτικού νόμου. Ορισμένοι κυβερνητικοί αντίπαλοι, όπως ο Μ.Π.Σουκάτνου που πέθανε πρόσφατα, έχουν μείνει στη φυλακή περίπου 30 χρόνια.
<P>
Αφού εξουδετέρωσε την αντιπολίτευση η κυβέρνηση εφαρμόζει πολιτικές συντριβής της κάθε αντίστασης είτε στο Ανατολικό Τιμόρ, όπου από την εποχή της παράνομης εισβολής του 1975 πάνω από το ένα τρίτο του πληθυσμού έχει εξοντωθεί, είτε αλλού. Όλα τα παραπάνω υπογραμμίζουν τη σημασία που έχει η έκφραση της βαθειάς ανησυχίας του Συμβουλίου και της Επιτροπής σχετικά με τα απάνθρωπα μέσα που χρησιμοποιούνται για την καταπολέμηση της κάθε αντίστασης καθώς και η προσπάθεια επιζήτησης τερματισμού των εξαγωγών όπλων στην Ινδονησία.
<P>
Ως Μέλος του Κοινοβουλίου από τη Μ. Βρετανία, είμαι πολύ ικανοποιημένος από την επιθυμία που εξέφρασε ο νέος Υπουργός Εξωτερικών να δώσει μεγαλύτερη βαρύτητα στα ανθρώπινα δικαιώματα κατά τη διεξαγωγή των εξωτερικών υποθέσεων και ελπίζω ότι τώρα θα δούμε τον τερματισμό όλων των αποστολών όπλων και μέσων καταπίεσης από την Ευρώπη. Η παρούσα πρόταση ψηφίσματος σηματοδοτεί την επιθυμία του Κοινοβουλίου για ένταση των πιέσεων επί των ινδονησιακών αρχών και ελπίζω βάσιμα ότι το Συμβούλιο και η Επιτροπή θα ανταποκριθούν στην έκκλησή μας.

<SPEAKER ID=139 LANGUAGE="NL" NAME="Maij-Weggen">
Πρόεδρε, η Ινδονησία είναι μία μεγάλη χώρα που περιλαμβάνει πολλές διαφορετικές κουλτούρες και έναν πληθυσμό σχεδόν 200 εκατ. κατοίκων. Η οικονομία της χώρας αναπτύσσεται και, παρά το γεγονός ότι πρόκειται για ισλαμική χώρα, επικρατεί ανεξιθρησκεία. Αυτά όσον αφορά τα θετικά στοιχεία της ιστορίας.
<P>
Ωστόσο, από την άποψη της δημοκρατίας και των ανθρωπίνων δικαιωμάτων η εικόνα που παρουσιάζει η Ινδονησία είναι θλιβερή και πρέπει να αποτελέσει αντικείμενο σοβαρής κριτικής. Αυτή είναι η άλλη πλευρά του νομίσματος. Τόσο στην κυβέρνηση όσο και στο Κοινοβούλιο συμμετέχουν στρατιωτικοί. Η στρατιωτική κυριαρχία είναι μεγάλη και τα αποτελέσματα των εκλογών παραποιούνται. Κοιτάχτε τι συνέβη με τον κ. Pakpahan, κοιτάχτε τι συνέβη με την κ. Soekarnoputri. Μετά υπάρχει και το Timor, μία χώρα που αποτελεί ντροπή για την Ινδονησία. Η Ινδονησία δεν θα έπρεπε ποτέ να είχε επιτρέψει να εκτραπεί σε τέτοιο βαθμό η κατάσταση στο Timor. Κρίνω θετικό το γεγονός ότι το Κοινοβούλιο επισημαίνει το πρόβλημα αυτό. Είναι επίσης θετικό που απευθύνουμε έκκληση στην Ινδονησία να τηρήσει τις υποχρεώσεις της όσον αφορά τα ανθρώπινα δικαιώματα και που ασκούμε κριτική οποτεδήποτε αυτό είναι απαραίτητο.
<P>
Η κατάσταση που επικρατεί στην Ινδονησία έχει ορισμένες θετικές πτυχές αλλά και άλλες ιδιαίτερα θλιβερές και εναπόκειται σ'εμάς, ιδιαιτέρως όσον αφορά τον τομέα των ανθρωπίνων δικαιωμάτων και το δημοκρατικό έλλειμμα, να ασκήσουμε την κατάλληλη κριτική. Στην πράξη αυτή προβαίνουμε με το παρόν ψήφισμα το οποίο θα υποστηριχθεί από την πολιτική μου ομάδα.

<SPEAKER ID=140 LANGUAGE="PT" NAME="Girγo Pereira">
Κυρία Πρόεδρε, κύριοι βουλευτές, πολλές φορές ήδη το Κοινοβούλιο αυτό αποφάνθηκε σχετικά με την παραβίαση των δικαιωμάτων του ανθρώπου στην Ινδονησία και, ιδίως, σχετικά με την κατάσταση στο Ανατολικό Τιμόρ, χωρίς η χώρα αυτή να έχει μεταβάλει τη συμπεριφορά της, με σαφή έλλειψη σεβασμού τόσο για τα ψηφίσματα των Ηνωμένων Εθνών όσο και για το αίσθημα της διεθνούς κοινότητας.
<P>
Η απονομή του βραβείου Νόμπελ Ειρήνης στον Δον Ximenes Belo και στον Ramos Horta απηύθυνε μία ακόμη προειδοποίηση για τις παραβιάσεις των ανθρωπίνων δικαιωμάτων σε εκείνη την επικράτεια. Καθώς είχα την ευκαιρία να δω τα φωτογραφικά τεκμήρια που εξέθεσε ο Ramos Horta στο Κοινοβούλιο αυτό, κατά την επίσημη επίσκεψή του που πραγματοποιήθηκε πριν τρεις εβδομάδες, μπόρεσα να διαπιστώσω ότι, πέρα από τους χιλιάδες νεκρούς, τις αυθαίρετες φυλακίσεις και τις καταδιώξεις που είναι ήδη γνωστές, εφαρμόζονται αιμοσταγή βασανιστήρια έως και μέχρι θανάτου, με μεσαιωνικές μεθόδους, επί των πολιτών του Τιμόρ οι οποίοι το μόνο που ζητούν είναι να έχουν φωνή για να προστατεύσουν τον πολιτισμό τους, την ταυτότητά τους και την αυτονομία τους. Είναι επείγον - θεωρούμε - να συνειδητοποιήσει η Ευρωπαϊκή 'Ενωση αυτή την πραγματικότητα και να θέσει τέρμα στη συμπεριοφορά της που είναι, τουλάχιστον, διφορούμενη.
<P>
Πώς να κατανοήσουμε ότι σε σχέση με το Βιετνάμ, για πράδειγμα, η ευρωπαϊκή συνεργασία συνδέεται με την τήρηση των ανθρωπίνων δικαιωμάτων και παραγνωρίζεται η ίδια απαίτηση όταν πρόκειται για τις μεγάλες χώρες της Ασίας; Πώς να κατανοήσουμε ότι για μικρές χώρες όπως το Τόγκο και η Ισημερινή Γουινέα διακόπτεται - και ορθά - η βοήθεια και η συνεργασία με την επίκληση της παραβίασης των ανθρωπίνων δικαιωμάτων και αποσιωπάται αυτή η ίδια ιερή αρχή όταν πρόκειται για μεγάλες χώρες όπου διακυβεύονται μεγάλα εμπορικά και οικονομικά συμφέροντα; Πού βρίσκεται η λογική συνέπεια;
<P>
Εγκρίνοντας αυτή την πρόταση ψηφίσματος, το Κοινοβούλιο θα μπορέσει να τιμήσει τις αξίες που αποτελούν μέρος της πολιτιστικής και πολιτικής κληρονομιάς μας.
<P>
Βιετνάμ:

<SPEAKER ID=141 LANGUAGE="EN" NAME="Malone">
Κυρία Πρόεδρε, η Δημοκρατία του Βιετνάμ, όπως όλοι γνωρίζουμε, βρίσκεται σε μια μεταβατική φάση. Αυτό είναι μια οδυνηρή διαδικασία και περιλαμβάνει σημαντικές οικονομικές μεταρρυθμίσεις. Είναι σημαντικό όπως κατά τη διαδικασία αυτή γίνονται σεβαστά τα ανθρώπινα δικαιώματα. Είμαστε πολύ ταραγμένοι από τις εκθέσεις που έχουμε λάβει σχετικά με την φυλάκιση θρησκευτικών ηγετών της Ενιαίας Βουδιστικής Εκκλησίας, παρά τις συνταγματικές εγγυήσεις περί θρησκευτικών ελευθεριών. Με μεγάλη μου λύπη επίσης σημειώνω ότι μόλις χθες ένα βιετναμικό δικαστήριο κατεδίκασε σε θάνατο οκτώ ανθρώπους για αδικήματα που έχουν σχέση με ναρκωτικά. Ένδεκα άτομα έχουν ήδη καταδικαστεί σε θάνατο φέτος.
<P>
Καλώ τις βιετναμικές αρχές να απελευθερώσουν όλους τους πολιτικούς και θρησκευτικούς κρατούμενους και ζητώ από την κυβέρνηση να λάβει όλα τα αναγκαία μέτρα για να διασφαλίσει ότι οι εκλογές που θα λάβουν χώρα τον Ιούλιο θα είναι ελεύθερες και δίκαιες. Καθώς γνωρίζετε, στο Κοινοβούλιο εξετάζουμε τώρα ένα πρωτόκολλο για την επέκταση της Συμφωνίας ΕΕ-ASEAN και στο Βιετνάμ. Στη διαδικασία αυτή συμμετέχω εκ μέρους της Επιτροπής Εξωτερικών Υποθέσεων, Ασφάλειας και Αμυντικής Πολιτικής.
<P>
Ορισμένοι θα πουν ότι στα θέματα των ανθρωπίνων δικαιωμάτων ξεχωρίζουμε το Βιετνάμ και αφήνουμε τα άλλα μέλη της ASEAN ελεύθερα χωρίς αυτή τη ρήτρα ανθρωπίνων δικαιωμάτων. Ωστόσο, θα πρέπει να είμαστε δεσμευμένοι για τον τερματισμό των παραβιάσεων των ανθρωπίνων δικαιωμάτων σε ολόκληρη την περιοχή και δεν θα πρέπει να μειώνουμε τις επικρίσεις μας κατά μιας χώρας λόγω της αντιμετώπισης που κάνουμε στις άλλες. Αντιθέτως, πιστεύω ότι αυτή η διαφορετική μεταχείριση θα πρέπει να ωθήσει το Συμβούλιο να επαναδιαπραγματευθεί τη συμφωνία συνεργασίας μας με την ASEAN. Αυτός είναι ο μόνος τρόπος για να διασφαλίσουμε ότι η εκπλήρωση των στοιχειωδών ανθρωπίνων δικαιωμάτων αποτελεί ένα αναπόσπαστο τμήμα της συνεργασίας μας όχι μόνο με τη Δημοκρατία του Βιετνάμ αλλά και με τις άλλες χώρες της περιοχής.
<P>
Είμαι ευτυχής που η Επιτροπή έχει θέσει το θέμα των ανθρωπίνων δικαιωμάτων στις αρχές του Βιετνάμ και θα ήθελα σήμερα μια διαβεβαίωση από τον Επίτροπο Van den Broek ότι, εξ ονόματος της Επιτροπής, θα συνεχίσει αυτή την προσέγγιση.

<SPEAKER ID=142 LANGUAGE="FR" NAME="Andrι-Lιonard">
Κυρία Πρόεδρε, το Βιετνάμ, που διψάει για ξένες επενδύσεις, υπέγραψε τον περασμένο χρόνο μία συμφωνία συνεργασίας με την Ευρώπη. Πλην όμως, από τότε, διαπιστώνουμε ότι τα ανθρώπινα δικαιώματα και οι δημοκρατικές αρχές που αποτελούν τη βάση αυτής της συμφωνίας περιφρονούνται ζωηρά. Πάνω σε ένα υπόβαθρο γενικής διαφθοράς που αγγίζει όλα τα επίπεδα της εξουσίας, η κυβέρνηση του Βιετνάμ συνεχίζει να περιορίζει τις ελευθερίες των πολιτών και να παραβιάζει τα ανθρώπινα δικαιώματα. Ο τύπος παραμένει κάτω από την κυριαρχία της εξουσίας, εκατοντάδες δημοσιογράφοι εκδιώχθηκαν, τους απαγορεύθηκε να γράφουν ή συνελήφθησαν και φυλακίσθηκαν σε στρατόπεδα.
<P>
Ως επιστέγασμα, άρχισε μια μεγάλη εκστρατεία ελέγχου των πληροφοριών που προέρχονται από το εξωτερικό, υπό το πρόσχημα της καταπολέμησης των αρνητικών ξένων επιδράσεων. Αυτό το κύμα παρενοχλήσεων συνεχίσθηκε τον περασμένο Μάρτιο με στόχο διαφωνούντες συγγραφείς και υπερασπιστές των ανθρώπινων δικαιωμάτων. Τέλος, η πολιτική θρησκευτικής καταστολής είναι συστηματική.
<P>
Αυτή η κατάσταση είναι απαράδεκτη. Το Βιετνάμ οφείλει να σεβασθεί τις δεσμεύσεις που ανέλαβε, και ζητούμε από το Συμβούλιο και την Επιτροπή να του υπενθυμίσουν ότι η προστασία των ανθρωπίνων δικαιωμάτων αποτελεί προτεραιότητα στις σχέσεις μας, αλλά και στο πλαίσιο της αναθεώρησης της συμφωνίας μεταξύ της Ευρωπαϊκής 'Ενωσης και του ASEAN.
<P>
Kατάσταση των παιδιών στην Κεντρική και Ανατολική Ευρώπη:

<SPEAKER ID=143 LANGUAGE="NL" NAME="Oostlander">
Κυρία Πρόεδρε, όποιος γνωρίσει την κατάσταση που επικρατεί στις χώρες της Κεντρικής και της Ανατολικής Ευρώπης θα συγκινηθεί ιδιαιτέρως από τη θλιβερή μοίρα των περισσότερο ευάλωτων μερίδων του πληθυσμού. Από τις δραστηριότητες των πολιτών των χωρών μας και των οργανώσεών τους γνωρίζουμε τη μοίρα των εγκαταλειμμένων παιδιών που έχουν μεταφερθεί σε ορφανοτροφεία ή παρόμοια ιδρύματα όπου διαβιούν συχνά κάτω από απάνθρωπες συνθήκες και δεν μπορούμε παρά να αισθανόμαστε ικανοποίηση για το γεγονός ότι, ιδιαιτέρως από την πλευρά της εκκλησίας και των ΜΚΟ, καταβάλλονται πάρα πολλές προσπάθειες για την προσφορά βοήθειας σ'αυτού του είδους τα ορφανοτροφεία.
<P>
Στο ψήφισμα που καταθέτουμε επιθυμούμε να τονίσουμε ότι είναι πάρα πολύ θετικό που η πολιτική της Επιτροπής ενθαρρύνει τους εν λόγω οργανισμούς στην πραγματοποίηση του έργου αυτού. Στα προαναφερθέντα προσθέσαμε και την υπόθεση των ηλικιωμένων. Γιατί ενώ τα παιδιά προκαλούν το ενδιαφέρον όλων, η μοίρα των ηλικιωμένων, των άρρωστων ή των ηλικιωμένων που πάσχουν από άνοια δεν συγκινεί και τόσο εύκολα το κοινό. Ωστόσο, πρέπει να επικεντρώσουμε την προσοχή μας σ'αυτού του είδους τις ομάδες, στους ηλικιωμένους που εγκλείονται σε πολλές περιπτώσεις με διανοητικά καθυστερημένους χωρίς καμία συνοδεία. Επίσης, με το ψήφισμα αυτό θα ήθελα να τονίσω ότι η Ευρωπαϊκή Κοινότητα δεν πρόκειται μόνο να επιτελέσει ένα έξοχο έργο στον οικονομικό και το νομικό χώρο, αλλά κυρίως να ασκήσει μία ενθαρρυντική πολιτική στον κοινωνικό τομέα έτσι ώστε να προσφερθεί η κατάλληλη ενίσχυση από την Ευρωπαϊκή Επιτροπή στους οργανισμούς αυτούς οι οποίοι ασχολούνται με τη μοίρα ευάλωτων ομάδων, όπως είναι τα παιδιά, οι ηλικιωμένοι, και οι τρόφιμοι ψυχιατρείων, κυρίως μέσω του προγράμματος PHARE και των υπηρεσιών που διαθέτουμε επιτόπου. Δυστυχώς δεν θα μπορέσω να αναμείνω την απάντηση του Επιτρόπου. Ζητώ συγνώμη γι'αυτό και θα μελετήσω την απάντηση με ιδιαίτερη προσοχή στα πρακτικά.

<SPEAKER ID=144 LANGUAGE="NL" NAME="Wiersma">
Κυρία Πρόεδρε, πρέπει να ασχοληθούμε επειγόντως με την κατάσταση στην οποία βρίσκονται διάφορα παιδιά στις χώρες της Κεντρικής και της Ανατολικής Ευρώπης. Πριν από λίγο καιρό ήμουν στη Ρουμανία, όπου μπόρεσα να διαπιστώσω κάτω από ποιες απάνθρωπες συνθήκες διαβιούν τα άστεγα παιδιά, για παράδειγμα, στο Βουκουρέστι. Η σοβαρότητα της κατάστασης προκύπτει και από μία έκθεση της Unicef που δημοσιεύθηκε προσφάτως.
<P>
Με τις αλλαγές που συντελέσθηκαν στην Κεντρική και την Ανατολική Ευρώπη, δεν βελτιώθηκαν καθόλου οι σε πολλές περιπτώσεις κακές συνθήκες υπό τις οποίες διαβιούσαν ορισμένα παιδιά υπό το κομμουνιστικό καθεστώς. Από την έκθεση της Unicef προκύπτει μάλιστα ότι σε πολλές περιπτώσεις η κατάσταση επιδεινώθηκε. Στην έκθεση περιλαμβάνονται δεδομένα που αφορούν την αύξηση της εγκληματικότητας, του εθισμού στο αλκοόλ και των αυτοκτονιών μεταξύ των νέων. Αυτό οφείλεται, αφενός, στο υψηλό κοινωνικό και οικονομικό κόστος της μετατροπής του συστήματος των χωρών αυτών, δεδομένου ότι οι ασθενέστερες κοινωνικές ομάδες, όπως τα παιδιά, είναι πάντοτε τα πρώτα θύματα παρομοίων καταστάσεων.
<P>
Από την άλλη πλευρά, υπάρχει το δεδομένο ότι η κατάσταση αναγνωρίζεται μεν από τις κυβερνήσεις των χωρών αυτών, στην πράξη όμως τα προβλήματα αυτά δεν συγκαταλέγονται στις προτεραιότητες της πολιτικής ημερήσιας διάταξης. Η κατάσταση αυτή πρέπει να αλλάξει σύντομα. Η Ευρωπαϊκή Ένωση πρέπει να συνεργαστεί με τις κυβερνήσεις των χωρών της Κεντρικής και της Ανατολικής Ευρώπης προκειμένου να δοθεί προτεραιότητα στη βελτίωση των συνθηκών διαβίωσης των παιδιών αυτών. Για το σκοπό αυτό πρέπει να διατεθούν πόροι σε σύντομο χρονικό διάστημα. Οι προσπάθειες των κυβερνήσεων που αποσκοπούν στη βελτίωση της κατάστασης πρέπει να τύχουν της υποστήριξης όλων των πλευρών, και λέγοντας αυτό αναφέρομαι για παράδειγμα στα μέτρα τα οποία ελήφθησαν πρόσφατα από την κυβέρνηση της Ρουμανίας με στόχο την καλύτερη προστασία των δικαιωμάτων των παιδιών στη χώρα. Η προσπάθεια αυτή πρέπει να συνεχιστεί. Εν ολίγοις, μπορούν να γίνουν πάρα πολλά για να βελτιωθεί η θέση των παιδιών στις χώρες της Κεντρικής και της Ανατολικής Ευρώπης. Προ πάντων, δεν πρέπει να λησμονούμε ότι τα παιδιά αυτά είναι το μέλλον της Ευρώπης, όχι μόνο της Ευρώπης τους, αλλά και της Ευρώπης μας. Επενδύοντας στο μέλλον τους επενδύουμε και στο μέλλον της Ευρώπης. Ελπίζω ότι η Επιτροπή και οι άλλοι αρμόδιοι φορείς στην Ευρώπη θα εμπνευστούν από το ψήφισμα που έχει κατατεθεί και ότι εμείς ως Κοινοβούλιο θα προσπαθήσουμε να παρακολουθήσουμε περαιτέρω την εξέλιξη των συνθηκών διαβίωσης των παιδιών στις χώρες της Κεντρικής και της Ανατολικής Ευρώπης.
<P>
Περίπτωση του κ. Ιsik Yurtcu

<SPEAKER ID=145 NAME="Καραμάνου">
Κυρία Πρόεδρε, κύριε Επίτροπε, αγαπητοί συνάδελφοι, το ζήτημα του σεβασμού των ανθρωπίνων δικαιωμάτων, του σεβασμού της ελευθερίας του Τύπου και της ελεύθερης διακίνησης των ιδεών στην Τουρκία προσλαμβάνει πλέον επείγοντα και δραματικό χαρακτήρα. Σύμφωνα με στοιχεία της 'Ενωσης Ευρωπαίων Δημοσιογράφων, καθώς και της Τουρκικής 'Ενωσης Δημοσιογράφων, 78 συνάδελφοί τους παραμένουν στις τουρκικές φυλακές ενώ καθημερινά προστίθενται νέες συλλήψεις, κατασχέσεις εφημερίδων, κλείσιμο τηλεοπτικών και ραδιοφωνικών σταθμών, τραυματισμοί δημοσιογράφων, αστυνομικές έφοδοι και εμπρησμοί γραφείων εφημερίδων. Πολύ χαρακτηριστική είναι η περίπτωση του δημοσιογράφου Isik Yurηu, ο οποίος μέσα από την φυλακή του απευθύνει δραματική έκκληση για την απελευθέρωσή του: »Γιατί συμπεριφέρεσθε -μας λέει- σαν να μην υπάρχω; Για 26 χρόνια δεν άσκησα κανένα άλλο επάγγελμα από αυτό του δημοσιογράφου.»
<P>
Ο Isik Yurηu είναι 52 ετών, τούρκος πολίτης ο οποίος είχε την ατυχία να είναι ο αρχισυντάκτης της φιλοκουρδικής εφημερίδας Φzgόr Gόnden, της οποίας η έκδοση απαγορεύθηκε τον Ιανουάριο 1994. Για τα άρθρα του σε αυτήν την εφημερίδα καταδικάσθηκε σε κάθειρξη 14 ετών και 10 μηνών. 'Ηδη έχει περάσει 28 μήνες στην φυλακή υπό πολύ άσχημες συνθήκες, με σοβαρές επιπτώσεις στην σωματική και ψυχική του υγεία. Οι συνάδελφοί του τον περιγράφουν ως έντιμο δημοσιογράφο, ο οποίος ουδέποτε εκμεταλλεύτηκε το επάγγελμά του για προσωπικό όφελος. Του έχουν απονεμηθεί κατά καιρούς πολλά επαγγελματικά βραβεία από το Τουρκικό Συμβούλιο Τύπου, από την 'Ενωση Τούρκων Δημοσιογράφων, από τον Σύνδεσμο Δημοσιογράφων 'Αγκυρας, ενώ οι Δημοσιογράφοι Χωρίς Σύνορα έχουν αναλάβει εκστρατεία για την άμεση απελευθέρωσή του. Το 1996, μαζί με τρεις άλλους συναδέλφους του, ανακηρύχθηκε ως «ο δημοσιογράφος της χρονιάς». Η 'Ενωση Ευρωπαίων Δημοσιογράφων είχε ορίσει την 3η Μαΐου 1997 ως ημέρα δράσης για την απελευθέρωσή του.
<P>
Το Ευρωπαϊκό Κοινοβούλιο, ως ευαίσθητος δέκτης των θεμάτων που άπτονται των ανθρωπίνων δικαιωμάτων και των δημοκρατικών ελευθεριών, οφείλει να ζητήσει σήμερα την άμεση αποφυλάκιση του Isik Yurηu και όλων των κρατουμένων τούρκων δημοσιογράφων. Και ακόμη, να καταστήσει για ακόμη μία φορά σαφές προς την τουρκική κυβέρνηση πως οι διώξεις κατά του Τύπου και οι παραβιάσεις των ανθρωπίνων δικαιωμάτων δημιουργούν σοβαρότατα εμπόδια στην προσέγγισή της με την Ευρωπαϊκή 'Ενωση.

<SPEAKER ID=146 LANGUAGE="FR" NAME="Andrι-Lιonard">
Κυρία Πρόεδρε, σήμερα μιλάμε και πάλι για την Τουρκία και δυστυχώς, για μια ακόμη φορά, για να καταδικάσουμε τη στάση της στο θέμα των ατομικών ελευθεριών, της ελευθερίας της έκφρασης και ιδιαίτερα της ελευθερίας του τύπου.
<P>
Στις 13 Δεκεμβρίου 1995, ψηφίσαμε την τελωνειακή ένωση μεταξύ της Ευρώπης και της Τουρκίας. Αυτή η ψήφος σήμαινε για μας όχι μόνο μία ενθάρρυνση της ελεύθερης κυκλοφορίας των προϊόντων αλλά επίσης, και είμαστε ιδιαίτερα προσηλωμένοι σε αυτό, και του σεβασμού των ανθρωπίνων δικαιωμάτων.
<P>
Η Τουρκία οφείλει να σεβασθεί τις δεσμεύσεις της απέναντι μας, αλλά και των διεθνών συμφωνιών που υπέγραψε. Ζητούμε λοιπόν να απελευθερωθεί αμέσως ο κ. Isik Yurtηu, ο οποίος καταδικάσθηκε σε δεκαπέντε χρόνια φυλάκιση για την άσκηση του δημοσιογραφικού του επαγγέλματος. Η Τουρκία οφείλει να γνωρίζει ότι η Ευρωπαϊκή 'Ενωση, περισσότερο παρά ποτέ, επαναλαμβάνει την αλληλεγγύη της και την υποστήριξή της στους κρατούμενους για εγκλήματα γνώμης και ζητάει επίμονα να απελευθερωθούν.
<P>
Η ελευθερία των μέσων επικοινωνίας, η ελεύθερη άσκηση της δημοσιογραφίας αποτελούν, για μας και για όλους τους δημοκράτες, ουσιώδεις ελευθερίες. Δεν μπορούμε να δεχθούμε να περιφρονούνται αυτά τα δικαιώματα και οι άνθρωποι που τα υπερασπίστηκαν να καταδικάζονται και να φυλακίζονται.

<SPEAKER ID=147 LANGUAGE="DE" NAME="Telkδmper">
Κυρία Πρόεδρε, κάθε μήνα σχεδόν μιλάμε για τις παραβιάσεις των ανθρωπίνων δικαιωμάτων στην Τουρκία, παρόλο που είχαμε ελπίσει ότι η κατάσταση θα βελτιωνόταν. Σχετικά με το θέμα αυτό, θα ήθελα να επισημάνω ιδιαίτερα την απόφαση που πήραμε στις 13 Δεκεμβρίου 1995, για την κατάσταση των ανθρωπίνων δικαιωμάτων στην Τουρκία, επειδή τότε προσδοκούσαμε ότι με την τελωνειακή ένωση θα βελτιωνόταν ενδεχομένως εκεί η πολιτική κατάσταση. Κάτι τέτοιο δεν έγινε. Νομίζω ότι θα πρέπει να βγάλουμε πολιτικά συμπεράσματα από το γεγονός αυτό.
<P>
Αρχές της περασμένης εβδομάδος ήμουν στην Τουρκία. Γινόταν εκεί ένα συνέδριο για το οργανωμένο έγκλημα. Kαι τότε ακριβώς που γινόταν το συνέδριο, επετέθηκαν σ' έναν τηλεοπτικό σταθμό αστυνομικές και παραστρατιωτικές δυνάμεις. Δημιουργήθηκε μεγάλος θόρυβος στην Τουρκία και αυτό ήταν μια ακόμη απόδειξη ότι δεν υπάρχει εκεί ελευθερία στα μέσα ενημέρωσης. Η βαθύτερη αιτία ήταν ότι μεταδόθηκε στον τηλεοπτικό σταθμό ένα ρεπορτάζ για τα ναρκωτικά, και ότι σε μια δουλειά με ναρκωτικά, στην οποία αναφερόταν το ρεπορτάζ, αναφέρθηκε και το όνομα της κ. Ciller, που σημαίνει ότι φαίνεται να υπάρχουν στενές επαφές με το οργανωμένο έγκλημα της Τουρκίας, κι εδώ θα πρέπει να αναρωτηθούμε ποια πολιτική ακολουθεί η Ευρωπαϊκή Ένωση.
<P>
Αφορμή της σημερινής μας συζήτησης είναι το δημοσιογραφικό βραβείο για τον Isik Yurtcu, ο οποίος καταδικάστηκε σε 15 χρόνια φυλάκισης, και νομίζω ότι ο τρόπος με τον οποίο παραβιάζονται τα ανθρώπινα δικαιώματα εκεί, θα έπρεπε να μας κάνει να αγωνιστούμε ακόμη περισσότερο για την απελευθέρωση αυτού του δημοσιογράφου, μια και δε διέπραξε κανένα έγκλημα.
<P>
Λιμός στη Βόρεια Κορέα:

<SPEAKER ID=148 LANGUAGE="DE" NAME="Bloch von Blottnitz">
Kυρία Πρόεδρε, δεν μπορούμε να ανεχόμαστε άλλο, ολόκληρος ο κόσμος να βλέπει τους ανθρώπους στη Βόρειο Κορέα να πεθαίνουν από την πείνα, παρόλο που η UNICEF κάνει διαρκώς εκκλήσεις. Καθημερινά πεθαίνουν εκατοντάδες. Σύντομα θα είναι χιλιάδες και δεκάδες χιλιάδες. Προσφέραμε αμέσως, χωρίς συζήτηση, χρήματα για τα θύματα του σεισμού στο Ιράν, παρόλο που το Ιράν είναι πλουσιότερη χώρα. Εδώ δεν κάνουμε τίποτε. Τα παιδιά, οι γέροντες, οι αδύναμοι δε φταίνε σε τίποτα για το ότι επικρατεί εκεί ένα κομμουνιστικό καθεστώς, χωρίς πλήρη δημοκρατία. Κανονικά προσφέρουμε χρήματα και κάτω από παρόμοιες συνθήκες, σε χώρες που επίσης δεν έχουν δημοκρατία.
<P>
Επιπλέον θα πρέπει να γνωρίζουμε ότι εμείς, η ΕΕ, συμμετέχουμε ταυτόχρονα σε ένα έργο στη Βόρειο Κορέα. Με 75 εκατ. Ecu υποστηρίζουμε την κατασκευή πυρηνικών αντιδραστήρων 2000 Megawatt. Τα χρήματα πηγαίνουν σε μια χώρα όπου οι άνθρωποι τρώνε γρασίδι, πεθαίνουν από την πείνα, σε μια χώρα η οποία αρνήθηκε να υπογράψει την απαγόρευση των χημικών όπλων, στην οποία επικρατεί στρατιωτική δικτατορία, στην οποία δεν υπάρχουν έργα υποδομής, δεν υπάρχει καμιά βιομηχανία. Γι' αυτό θα πρέπει να ξοδέψουμε 75 εκατ. Ecu. Έχουμε 10 εκατ. Ecu στο αποθεματικό. Θα ήθελα να πάρουμε τα χρήματα αυτά και να βοηθήσουμε αμέσως αυτούς τους ανθρώπους και κυρίως τα παιδιά. Είναι πραγματικά ντροπή για κάθε πολιτισμένη χώρα να παρακολουθεί απλώς, γνωρίζοντας τη δυστυχία που υπάρχει εκεί.
<P>
Στη συνέχεια χρειάζονται 14, 5 εκατ. δολάρια, λέει η FAO, για να αναπτυχθούν προγράμματα που θα δώσουν σπόρους, ώστε να υπάρξει και πάλι μια σοδειά. Γι' αυτό και σας παρακαλώ να συμφωνήσετε με την πρόταση της ομάδος μου, μια και το χρωστάμε αυτό στους ανθρώπους αυτούς και κυρίως στα παιδιά.

<SPEAKER ID=149 LANGUAGE="DE" NAME="Gόnther">
Kυρία Πρόεδρε, θα πρέπει να πω ότι αυτός ο λιμός στην Κορέα όπως λέγεται στην πρόταση, δεν είναι τίποτε το καινούριο, αλλά κατά κανονικά διαστήματα ακούμε για πλημμύρες. Υποστηρίζω τα αποσπάσματα που αναφέρουν ότι θα πρέπει να κινητοποιηθούμε για την παροχή βοήθειας. Αρνούμαι όμως, και εξ ονόματος της ομάδας μου, να πουλήσουμε εδώ ανάμικτα, κατά κάποιον τρόπο, μήλα και αχλάδια μαζί, μια και τα θέματα βιομηχανικής πολιτικής, της βιομηχανικής εγκατάστασης, συμπεριλαμβανομένης και της κατασκευής ενός πυρηνικού εργοστασίου, ανήκουν, κατά την άποψή μου, σε άλλο κεφάλαιο. Αυτό που δε βρίσκω στο σχέδιο ψηφίσματος για το κατεπείγον αυτό θέμα, είναι να επισημαίνεται ποια ευθύνη φέρει η κυβέρνηση αυτής της χώρας. Διότι ειδικά στον αναπτυξιακό τομέα, οι good governments αποτελούν για μας, επανειλημμένα, παράγοντα που θα πρέπει να λαμβάνουμε υπόψη στις σκέψεις μας, και υποβάλουμε αιτήματα για εκδημοκρατισμό και άλλα παρόμοια, σε σχέση και με άλλα θέματα. Συνεπώς, θα συμφωνήσουμε με το ψήφισμα, με κατάλληλες τροποποιήσεις.

<SPEAKER ID=150 LANGUAGE="FR" NAME="Dupuis">
Κυρία πρόεδρε, τρία πράγματα, πολύ σύντομα. Εγκρίνουμε βέβαια την ανθρωπιστική επέμβαση και τον κατεπείγοντα χαρακτήρα της. Πιστεύω ότι πρέπει επίσης να επιμείνουμε στην πτυχή της ορατότητας της 'Ενωσης σ'αυτή την ανθρωπιστική επέμβαση. Δεν πρέπει αυτή η βοήθεια να χρησιμοποιηθεί αργότερα από την κορεατική κυβέρνηση για να κάνει την προπαγάνδα της, όπως έπραξε ήδη κατά το παρελθόν.
<P>
Παράλληλα, η 'Ενωση πρέπει να ρωτήσει την κορεατική κυβέρνηση ποιες μεταρρυθμίσεις σκοπεύει να εφαρμόσει και σε ποιες προθεσμίες. Τέλος, πρέπει να στραφούμε προς έναν κεντρικό πρωταγωνιστή σ'αυτή την περιοχή του κόσμου. Θεωρώ ότι η Επιτροπή και το Συμβούλιο οφείλουν να πιέσουν την Κίνα, η οποία διαθέτει μία σημαντική δυνατότητα επιρροής στο καθεστώς της Βόρειας Κορέας, ώστε να υπάρξε απεμπλοκή της κατάστασης και, επιτέλους, αυτή η χώρα, που είναι η πιό καθυστερημένη κομμουνιστική χώρα του κόσμου, να πορευθεί στην οδό των μεταρρυθμίσεων. Πρέπει να δράσουμε επειγόντως προς αυτή την κατεύθυνση.

<SPEAKER ID=151 LANGUAGE="NL" NAME="Vanhecke">
Κυρία Πρόεδρε, το ψήφισμα σχετικά με το λιμό στη Βόρειο Κορέα, που κατατέθηκε στο Κοινοβούλιο από την ομάδα των Πρασίνων, είναι ένα αξιοσημείωτο έγγραφο. Το λέω αυτό επειδή το μοναδικό ορθό στοιχείο που περιλαμβάνει αφορά την περιγραφή του λιμού που πλήττει περίπου το ήμισυ του πληθυσμού της χώρας. Φοβάμαι όμως ότι το ψήφισμα αυτό είναι εντελώς αόριστο.
<P>
Σε γενικές γραμμές, η παράταξη των Πρασίνων περιορίζεται στην άσκηση κριτικής κατά της Αμερικής, παρά το γεγονός ότι η χώρα αυτή έχει ήδη δηλώσει ότι είναι διατεθειμένη να αποστείλει χιλιάδες τόννους επισιτιστικής βοήθειας. Περαιτέρω, το ψήφισμα αναφέρεται, προφανώς με σεβασμό, στην «κυβέρνηση της Βορείου Κορέας η οποία αναφέρει περιπτώσεις παιδιών που πεθαίνουν από την πείνα».
<P>
Στο ψήφισμα δεν περιλαμβάνεται η παραμικρή αναφορά στους πραγματικά υπεύθυνους του λιμού: στο σταλινιστικό καθεστώς του Kim Jong-il, το οποίο προφανώς επιδοκιμάζεται κατά κάποιο τρόπο από τους Πράσινους. Ο ίδιος ο Kim Jong-il δεν πεινά, ούτε και ο αδελφός του, ο οποίος είναι πρεσβευτής στη Φινλανδία, ή η αδελφή του που είναι αντιπρόεδρος της κεντρικής επιτροπής του κομμουνιστικού κόμματος, ή τα ανίψια του και όλη του η οικογένεια που κατέχουν διάφορες υψηλές θέσεις στη χώρα.
<P>
Επίσης δεν γίνεται καμία αναφορά στις 200.000 πολιτικούς κρατουμένους που διαβιούν σήμερα κάτω από απάνθρωπες συνθήκες στη Βόρειο Κορέα. Δεν γίνεται λόγος στο γεγονός ότι η πραγματική αιτία του λιμού δεν είναι οι καταστροφικές πλημμύρες, οι οποίες απλώς επιδείνωσαν την κατάσταση που έχει δημιουργηθεί μετά από 52 χρόνια σταλινικής κυριαρχίας στη χώρα.
<P>
Επίσης δεν γίνεται καμία αναφορά στη χρηματοδοτική συμμετοχή των Ηνωμένων Πολιτειών και ενδεχομένως της Ευρώπης για την ανέγερση δύο υδροηλεκτρικών αντιδραστήρων, η οποία υπεβλήθη σε ιδιαίτερη κριτική εκ μέρους της ομάδας των Πρασίνων, με στόχο την αντικατάσταση των δύο παλαιών και ανασφαλών πυρηνικών εργοστασίων που έχουν ως μοναδικό προορισμό να προμηθεύουν το καθεστώς με πλουτώνιο που μπορεί να χρησιμοποιηθεί για στρατιωτικούς σκοπούς. Με λίγα λόγια, πολύ φοβούμαι ότι η ομάδα των Πρασίνων παρουσιάζεται με το ψήφισμα αυτό ως υπερασπιστής ενός τερατώδους καθεστώτος.

<SPEAKER ID=152 LANGUAGE="DE" NAME="Bloch von Blottnitz">
Kυρία Πρόεδρε, θα πρέπει να πω με κάθε αυστηρότητα ότι δεν ανέχομαι να μου λένε πως πλησιάζω τα κομμουνιστικά συστήματα, με σεβασμό ή με οποιοδήποτε άλλο τρόπο. Tο θεωρώ αδιάντροπο. Eγώ και η οικογένειά μου διωχθήκαμε άγρια από το κομμουνιστικό σύστημα. Δεν ανέχομαι κάτι τέτοιο. Eίναι θράσος. Mόνο και μόνο επειδή δεν ανέφερα όλα τα αμαρτήματα που διαπράττονται εκεί. Θα γινόταν ένα ολόκληρο βιβλίο. Θα πρέπει αμέσως να επισημάνω και πάλι σε πόσες άλλες χώρες, προσανατολισμένες προς τη Δύση, συμβαίνουν τέτοια παρόμοια. Θα πρέπει να διαβάσετε καλύτερα το ψήφισμά μας και να μην μου καταλογίζετε τέτοια αίσχη. Aυτό μια για πάντα.
<P>
Δεν έχω καμιά σχέση με δικτατορίες ούτε και με κομμουνιστικά συστήματα; αυτό, για να το ξεκαθαρίσουμε μεταξύ μας. Mου αποδίδετε τέτοιες μομφές, μόνο επειδή ανήκω στους Πράσινους.

<SPEAKER ID=153 LANGUAGE="NL" NAME="Vanhecke">
Κυρία Πρόεδρε, προφανώς η κ. Bloch von Blottnitz με κατηγορεί ότι δεν είμαι σε θέση να διαβάζω, τη διαβεβαιώ όμως ότι μπορώ. Στηρίζομαι στο κείμενο του ψηφίσματος από το οποίο δεν προκύπτει η παραμικρή κριτική - δεν περιλαμβάνει καν τη λέξη δικτατορία - στην κυβέρνηση της Βορείου Κορέας η οποία απαλλάσσεται από κάθε ευθύνη, παρά το γεγονός ότι κατά την άποψή μου ευθύνεται απόλυτα για τα θλιβερά γεγονότα που συμβαίνουν σήμερα στη χώρα αυτή.

<SPEAKER ID=154 LANGUAGE="DE" NAME="Kreissl-Dφrfler">
Κυρία Πρόεδρε, η Επιτροπή μιλάει πάντα για την κοινωνική και οικολογική ευθύνη της, και αποδίδει ιδιαίτερη σημασία στο σεβασμό των ανθρωπίνων δικαιωμάτων, στις διεθνείς συμβάσεις της. Αλλά όταν πρόκειται για συγκεκριμένη υποστήριξη, βλέπουμε, δυστυχώς, ελάχιστα. Παράδειγμα το Rugmark-label , το οποίο αναφέρεται ως μοντέλο κοινωνικής διάταξης στην ταπητουργία. Το Rugmark δείχνει συγκεκριμένες δυνατότητες εξάλειψης της παιδικής εργασίας και προσφέρει, κυρίως, εναλλακτικές λύσεις στα παιδιά που θίγονται.
<P>
Η Ομοσπονδιακή Δημοκρατία της Γερμανίας υποστηρίζει την πρωτοβουλία αυτή, αλλά η Επιτροπή αρνείται, με τετριμμένα επιχειρήματα, τη χρηματοδότηση. Προφανώς βρίσκονται πολύ συχνά στα γραφεία της Επιτροπής πολλοί λομπίστες, από ορισμένες χώρες και ορισμένες επιχειρήσεις.
<P>
Τα αιτήματά μας είναι πολύ απλά: Έξω οι λομπίστες από τα γραφεία της Επιτροπής. Πρωτοβουλίες, όπως το Rugmark ή το Clean clothes , θα πρέπει να προωθηθούν υποχρεωτικά. Γι' αυτό και η Επιτροπή θα έπρεπε να παραχωρήσει πρόσθετες δασμολογικές προτιμησιακές σχέσεις, σε χώρες που τηρούν βασικές συμβάσεις της ILO. Θα πρέπει να υποστηρίζει τις υφιστάμενες πρωτοβουλίες για την εξάλειψη της παιδικής εργασίας και ακόμη να υποβάλει δικά της προγράμματα ενίσχυσης. Γι' αυτό και υποστηρίζουμε με έμφαση την πρόταση ψηφίσματος.

<SPEAKER ID=155 LANGUAGE="NL" NAME="Van Lancker">
Πρόεδρε, αξιότιμοι συνάδελφοι, το Κοινοβούλιο έχει ζητήσει επανειλημμένα να συμπεριληφθούν κοινωνικές ρήτρες στις διεθνείς εμπορικές συμφωνίες. Αυτό το κάναμε όχι τόσο επειδή θέλαμε να προστατεύσουμε τις οικονομίες των ευρωπαϊκών χωρών, αλλά επειδή είμαστε πεπεισμένοι ότι η ελευθέρωση του παγκόσμιου εμπορίου πρέπει να στηριχθεί σε ορισμένους στοιχειώδεις κανόνες συμπεριφοράς τόσο στον κοινωνικό, όσο και στον οικολογικό και το φορολογικό τομέα. Δυστυχώς, όμως, υποχρεωθήκαμε για άλλη μία φορά να διαπιστώσουμε στη Διάσκεψη Κορυφής της Σιγκαπούρης ότι στις εμπορικές συμφωνίες δεν έχει ενσωματωθεί καμία απολύτως κοινωνική ρήτρα. Το μόνο που ελέχθη ήταν ότι η ΔΟΕ μπορεί να ασχοληθεί μ'αυτό το θέμα. Πρέπει να συνεχίσουμε να διαδηλώνουμε την αντίθεσή μας απέναντι σε παρόμοιες πρακτικές και πιστεύω ότι πρέπει να υποστηρίξουμε με κάθε τρόπο τη νέα πρωτοβουλία που ανέλαβε η Διεθνής Οργάνωση Εργασίας, στην οποία προτείνεται να υιοθετηθεί από όλες τις χώρες ένας κώδικας δεοντολογίας με στόχο την εφαρμογή ορισμένων στοιχειωδών κοινωνικών κανόνων όσον αφορά την απαγόρευση της παιδικής εργασίας και της καταναγκαστικής εργασίας, το δικαίωμα του συνεταιρίζεσθαι, το δικαίωμα του συνέρχεσθαι και την απαγόρευση των διακρίσεων.
<P>
Από την άλλη πλευρά, πιστεύω ότι η Ευρωπαϊκή Ένωση πρέπει να κάνει κάτι για να υποστηρίξει τις δράσεις των καταναλωτών. Στις χώρες της Ευρωπαϊκής Ένωσης υπάρχουν διάφορες οργανώσεις που δραστηριοποιούνται στον τρίτο κόσμο, οι οποίες δεν μπορούν να περιμένουν μέχρις ότου συμπεριληφθούν κάποια μέρα στις συμφωνίες του Παγκόσμιου Οργανισμού Εμπορίου διάφορες κοινωνικές ρήτρες. Πιστεύω ότι πρέπει να προσφέρουμε κάθε υποστήριξη στις οργανώσεις αυτές. Θα μπορούσαμε για παράδειγμα να αρχίσουμε με την κατάρτιση ενός ευρωπαϊκού κώδικα δεοντολογίας, με την καθιέρωση ενός σήματος το οποίο θα μπορούσαμε να παραχωρούμε σε επιχειρήσεις που είναι διατεθειμένες να εφαρμόζουν ορισμένους στοιχειώδεις κανόνες συμπεριφοράς και να οργανώσουμε τον έλεγχο της εφαρμογής αυτών. Θα έπρεπε να υποστηρίξουμε πολύ περισσότερο τις προσπάθειες αυτές, επειδή αποδεικνύουν ότι οι πολίτες είναι πεπεισμένοι ότι η κατανάλωση μπορεί να συμβαδίζει με ορισμένους ηθικούς κανόνες. Παράλληλα, ορισμένες επιχειρήσεις πρέπει να αναλάβουν την ευθύνη των εμπορικών συναλλαγών που διεξάγουν στις χώρες μας. Για το λόγο αυτό χαίρομαι ιδιαιτέρως για το ψήφισμα που κατατέθηκε το οποίο ελπίζω ότι θα εφαρμοστεί σε ευρωπαϊκό επίπεδο.

<SPEAKER ID=156 LANGUAGE="NL" NAME="Maij-Weggen">
Πρόεδρε, το ψήφισμα αυτό κατατέθηκε και εκ μέρους της πολιτικής μου παράταξης και αυτό το κάναμε με ιδιαίτερη ευχαρίστηση. Ως εισηγήτρια, ήμουν υπεύθυνη για την ενσωμάτωση της κοινωνικής ρήτρας στο σύστημα αναφοράς και με βάση αυτό μπορέσαμε να λάβουμε μέτρα κατά της Βιρμανίας με την κατάργησή του. Έχουμε κάθε δυνατότητα να αναλάβουμε αποτελεσματική δράση. Παρ'όλα αυτά, πρέπει να διαπιστωθεί ότι σε πολλές περιπτώσεις οι κοινωνικές ρήτρες δεν είναι αποτελεσματικές και για το λόγο αυτό οι πρωτοβουλίες ορισμένων ΜΚΟ για την καθιέρωση σημάτων θεμιτού εμπορίου είναι πάρα πολύ ενδιαφέρουσες. Όπως προκύπτει, πάρα πολλοί καταναλωτές τάσσονται υπέρ της πρότασης αυτής, πράγμα το οποίο ισχύει και για πολλούς πωλητές. Υπάρχει περίπτωση να αυξηθεί ο αριθμός αυτού του είδους σημάτων και για το λόγο αυτό θα ήθελα να απευθύνω έκκληση στην Επιτροπή, όχι μόνο να βοηθήσει την προσπάθεια των ΜΚΟ στον τομέα αυτό, αλλά να εξετάσει το ενδεχόμενο να αναλάβει και η ίδια την πρωτοβουλία για την καθιέρωση αυτού του είδους σημάτων σε ευρωπαϊκό επίπεδο.
<P>
Πρόεδρε, κύριε Van den Broek, όσον αφορά τα διάφορα λόμπυ, ίσως να είναι μία καλή ιδέα να εκλάβουμε τα ψηφίσματα που ενέκρινε το Κοινοβούλιο την εβδομάδα αυτή σχετικά με τον περιορισμό των δράσεων των οργανώσεων αυτών ως παράδειγμα για την έγκριση ενός παρόμοιου ψηφίσματος στους κόλπους της Επιτροπής, προκειμένου να βοηθήσουμε και να προστατεύσουμε κατά τον ίδιο τρόπο τις υπηρεσίες της Επιτροπής.

<SPEAKER ID=157 LANGUAGE="IT" NAME="Garosci">
Κυρία Πρόεδρε, το θέμα που σηζητούμε - βεβαίως η ομάδα μας το έχει υποστηρίξει όπως επίσης έχει υπογράψει την κατεπείγουσα πρόταση ψηφίσματος- αποτελεί ένα πρόβλημα που υποτιμάται, ένα τραγικό πρόβλημα το οποίο δεν μπορεί να περιορίζεται μονάχα στην εμπορική διάσταση των ενδυμάτων και των υποδημάτων.
<P>
Το πρόβλημα της εκμετάλλευσης της εγασίας των ανηλίκων και της εργασίας των γυναικών δεν μπορεί προφανώς να αναφέρεται μόνο στα ενδύματα, στα υφάσματα ένδυσης και στα υποδήματα. Υπάρχουν χιλιάδες άλλοι τομείς -συνάδελφοι υπενθύμισαν τα χαλιά, τα τρόφιμα- όπου, δυστυχώς, η εργασία των γυναικών και, υπογραμμίζω, των παιδιών αποτελεί αντικείμενο στυγερής εκμετάλλευσης. Γι αυτό το λόγο η ομάδα μας έχει υπογράψει την πρόταση ψηφίσματος και της αποδίδει μεγάλη σημασία. Η πρόταση ζητά να δοθεί σε αυτή τη σήμανση προϊόντων βάσει κοινωνικών κριτηρίων μία πραγματική ισχύς ώστε να καταστεί δυνατή η αντιμετώπιση ενός προβλήματος που υποτιμάται, του οποίου όμως οι διαστάσεις, σημερινές και μελλοντικές, θα μπορούσαν να συνεπαχθούν, κατά την κοινωνική ανάπτυξη των τρίτων χωρών, ένα ρήγμα στην παγκόσμια ισορροπία.
<P>
Ένα παιδί που σήμερα δεν έχει ούτε τον χρόνο ούτε βρίσκεται σε συνθήκες που να του επιτρέπουν να ζει σαν παιδί -να μπορεί να παίζει, να σπουδάζει, να μεγαλώνει μαζί με συνομήλικα παιδιά και την οικογένειά του- αύριο θα είναι ένας ανικανοποίητος άνδρας, ίσως βίαιος, ένας άνδρας που κλέβει, που σκοτώνει... Δεν έχουμε περιθώρια γι αυτού του είδους τα σενάρια: θα πρέπει να κάνουμε ό, τι είναι δυνατό για να αποφύγουμε αυτή την κατάσταση. Επομένως συμφωνούμε με τη σήμανση των προϊόντων βάσει κοινωνικών κριτηρίων, όπως επίσης και με την προώθηση του δίκαιου και αλληλέγγυου εμπορίου που αφορά όλους τους άλλους οικονομικούς και κοινωνικούς τομείς. Στα θέματα αυτά η ομάδα μας είναι πάντοτε διαθέσιμη.

<SPEAKER ID=158 LANGUAGE="IT" NAME="Fassa">
Κυρία Πρόεδρε, η παρούσα πρόταση ψηφίσματος ίσως δεν έχει κατεπείγοντα χαρακτήρα από τεχνικής σκοπιάς. Αξίζει όμως να υποστηριχθεί με αποφασιστικότητα κυρίως γιατί θα πρέπει να υπογραμμισθούν ορισμένες αρχές και κατευθυντήρια κριτήρια που να ρυθμίζουν τη δράση της Ευρωπαϊκής Ένωσης σε όλα τα πεδία και όχι μονάχα στο ανθρωπιστικό. Σήμερα είναι της μόδας ο φιλελευθερισμός στην πολιτική και η απελευθέρωση της αγοράς, αλλά δυστυχώς πολύ συχνά οι ιδέες είναι συγκεχυμένες σχετικά με την έννοια του φιλελευθερισμού στην πολιτική και της ελευθερίας στην αγορά.
<P>
Η ελεύθερη αγορά δεν μπορεί να εννοείται σαν μια οικονομία χωρίς κανόνες. Αντίθετα, μία αυθεντικά ελεύθερη ρύθμιση της αγοράς πρέπει να βασίζεται σε ένα νομικό πλέγμα που να επιτρέπει την ανάπτυξη μιας ισχυρής οικονομίας που ακριβώς, επειδή είναι ισχυρή, δεν βασίζεται, μεταξύ άλλων, στην εκεμτάλλευση των ατόμων, και πολύ λιγότερο στην εκμετάλλευση των γυναικών και των παιδιών. Καμμία ανάγκη οικονομικής προόδου δεν μπορεί να δικαιολογήσει μια πρακτική αυτού του είδους. αντίθετα η οικονομία πρέπει να αποτελεί μέσο για την ανάπτυξη της ελευθερίας του ανθρώπου.
<P>
Γι αυτούς του λόγους χρειάζεται να υποστηριχθεί με αποφασιστικότητα κάθε προσπάθεια πάταξης του εμπορίου προϊόντων για τα οποία δεν πιστοποιείται με αυστηρά κριτήρια η απουσία εκμετάλλευσης της γυναικείας και κυρίως της παιδικής εργασίας. Πρόκειται, όπως έχει ειπωθεί, για ένα αρκετά διαδεδομένο φαινόμενο, ιδίως στις οικονομίες των ανερχόμενων οικονομικά χωρών. Γι αυτό το λόγο, για να προωθηθεί δηλαδή η εδραίωση στις αναπτυσσόμενες χώρες μίας πραγματικής οικονομίας, παροτρύνουμε την Επιτροπή να εκδώσει μία οδηγία για τη σήμανση των προϊόντων που προέρχονται από τις αναπτυσσόμενες χώρες και υποστηρίζουμε τη δραστηριότητα των μη κυβερνητικών οργανώσεων που κινούνται προς αυτή την κατεύθυνση.
<P>
Το δίκαιο και αλληλέγγυο εμπόριο τοποθετείται σε αυτή την προοπτική και αποτελεί την αναγκαία συμπλήρωση, ως προτρεπτικό μέτρο, της δράσης μας σε αυτό τον τομέα που αντίθετα θα πρέπει να είναι κυρίως αποτρεπτική.

<SPEAKER ID=159 LANGUAGE="DE" NAME="Mann, Thomas">
Κυρία Πρόεδρε, ο παγκόσμιος αγώνας κατά της παιδικής εργασίας αρχίζει να εμφανίζει τις πρώτες του επιτυχίες. Το έργο του ιδρύματος Rugmark στην Ινδία και το Νεπάλ, όπως μπορούμε να δούμε ως αντιπροσωπεία της SAARC του Ευρωπαϊκού Κοινοβουλίου, είναι επιτυχημένο. Αυτή και η εκστρατεία «καθαρά ενδύματα» χρειάζονται κάτι περισσότερο από υποστήριξη με παχιά λόγια, ειδικές δηλαδή ενισχύσεις, αξιότιμη Ευρωπαϊκή Επιτροπή. Η ανάγκη δράσης εξακολουθεί να είναι πολύ μεγάλη.
<P>
Τα μέτρα κατά της εκμετάλλευσης των γυναικών και των παιδιών, δεν αποτελούν σε καμιά περίπτωση ανάμιξη σε υποθέσεις κυρίαρχων κρατών, ούτε καν μια αποκαλούμενη προοπτική της Δύσης. Αντίθετα χρειάζεται μια παγκόσμια εσωτερική πολιτική, προκειμένου να βοηθήσουμε στην αποκατάσταση των ανθρωπίνων δικαιωμάτων. Η παγκόσμια απαγόρευση της παιδικής εργασίας χρειάζεται, επιπρόσθετα, συγκεκριμένα μέτρα, ούτως ώστε να είναι διατεθειμένες οι οικογένειες να υποστηρίξουν από κοινού τον αγώνα κατά της παιδικής εργασίας. Η μόρφωση και η κατάρτιση νέων ανθρώπων, η πρόσληψη καλώς καταρτισμένων δασκάλων και η επαρκής αμοιβή, συνεργασίες μεταξύ χωριών, ανάπτυξη δικτύων βιοτεχνίας, ενεργός συμμετοχή για διαμόρφωση συνείδησης επί τόπου και υποστήριξη του έργου των MKO. Έτσι προσφέρεται βοήθεια στις οικογένειες, ώστε να εξασφαλίσουν αξιοπρεπή επιβίωση σ' αυτές και τα παιδιά τους.
<P>
Κένυα:

<SPEAKER ID=160 LANGUAGE="EN" NAME="Malone">
Κυρία Πρόεδρε, πρόκειται για μια πολύ επίκαιρη συζήτηση διότι υπάρχει σοβαρή κλιμάκωση των προβλημάτων των ανθρωπίνων δικαιωμάτων στην Κένυα και τον Δεκέμβριο προγραμματίζονται εκεί εκλογές. Συνεπώς είναι πολύ επίκαιρο το γεγονός ότι το συζητούμε στο Κοινοβούλιο διότι δεν θα είχε καμιά αξία να το συζητούσαμε τον Νοέμβριο ή, ακόμα, τον Δεκέμβριο όταν όλοι θα γνώριζαν τι συμβαίνει. Θα πρέπει να χρησιμοποιούμε την επιρροή μας όπως και όπου μπορούμε.
<P>
Οι περισσότεροι εδώ θα θυμούνται τις αυξανόμενες επικρίσεις τόσο στο εσωτερικό όσο και στο εξωτερικό. Τον Ιανουάριο, ένα μέλος της ιρλανδικής Χριστιανικής Αδελφότητας, ο πατήρ Λάρρυ Τίμονς, σκοτώθηκε από την αστυνομία στην προσπάθειά του να διαμαρτυρηθεί κατά της διαφθοράς και των παρανομιών σχετικά με τη διανομή των δελτίων ταυτότητας για τις επερχόμενες εκλογές. Το συμβάν αυτό δεν ήταν μεμονωμένο. Στην πραγματικότητα, η τακτική των παρενοχλήσεων κατά των υποστηρικτών των ανθρωπίνων δικαιωμάτων, των ατόμων της αντιπολιτεύσεως και του εκκλησιαστικού προσωπικού έχει φτάσει σε ανησυχητικά επίπεδα. Υπάρχει ένας αριθμός εκκλησιαστικών οργανώσεων που απειλούνται σοβαρά εξ αιτίας της εργασίας τους προς υποστήριξη της δικαιοσύνης και της ειρήνης. Πολλοί ιρλανδοί ιεραπόστολοι συμμετέχουν στην εργασία αυτή. Υπό το φως των πρόσφατων αναφορών, υπάρχει πολύ μεγάλος φόβος για την ασφάλεια των ανθρώπων αυτών και των συνεργατών τους. Ο τοπικός επίσκοπος, ο οποίος είναι και πρόεδρος της Καθολικής Επιτροπής Ειρήνης και Δικαιοσύνης, είπε πρόσφατα κάτι που είναι πολύ αποκαλυπτικό: »αυτό που ζούμε αυτή τη στιγμή είναι μια κυριαρχία τυρρανίας και καταπίεσης που υπερβαίνει το κάθε τι που έχουμε συναντήσει στις ημέρες του μονοκομματικού κράτους».
<P>
Έτσι, εμείς σ' αυτό το Κοινοβούλιο πρέπει να χρησιμοποιήσουμε κάθε μέσο που έχουμε στη διάθεσή μας για να προβάλουμε την κατάσταση και να σκήσουμε πίεση στις αρχές της Κένυα για να δούμε εάν θα σεβαστούν τα στοιχειώδη ανθρώπινα δικαιώματα. Θα ήθελα να κάνω ιδιαίτερη έκκληση για την ασφάλεια του εκκλησιαστικού προσωπικού.
<P>
Θα ήθελα να τελειώσω λέγοντας ότι γνωρίζω πως η Συνομοσπονδιακή Ομάδα της Ευρωπαϊκής Ενωτικής Αριστεράς έχει καταθέσει μια τροπολογία στην παράγραφο 5. Διερωτώμαι εάν αυτό είναι άραγε αναγκαίο διότι το μόνο που ζητούμε με την πρόταση ψηφίσματος είναι η αναστολή της ενίσχυσης προς την κυβέρνηση, όχι προς τις ΜΚΟ για ανθρωπιστικούς σκοπούς. Το μέτρο αυτό υπήρξε πολύ αποτελεσματικό κατά το παρελθόν - το 1992 για παράδειγμα εξ αιτίας της απειλής για περικοπή της βοήθειας ο Πρόεδρος συμφώνησε στο πολυκομματικό σύστημα - και έτσι θα μπορούσαμε ίσως να προσθέσουμε την τροπολογία της Ομάδας ΕΕΑ ως προσάρτημα.

<SPEAKER ID=161 LANGUAGE="DE" NAME="Gόnther">
Kυρία Πρόεδρε, σ' αυτήν την πρόταση ψηφίσματος ζητείται να προχωρήσει πιο δραστικά η κυβέρνηση κατά των συμμοριών, κυρίως, και άλλων εγκληματικών στοιχείων. Αυτό ασφαλώς θα πρέπει να υπογραμμιστεί, αλλά θα πρέπει να ληφθεί υπόψη και κατά πόσον μια κυβέρνηση είναι σε θέση να το πράξει αυτό. Από την άλλη μεριά, χωρίς να χρειάζεται να σχετικοποιήσουμε τα στοιχεία, ακούσαμε και φωνές ότι η κυβέρνηση σαφώς θα ήθελε να καταβάλει προσπάθειες. Αλλά δε θα πρέπει να ξεχνάμε ότι η Κένυα ήταν το σημείο εκκίνησης και η λογιστική βάση για πολλές δράσεις, ακόμη και της Ένωσης, στην περιοχή των Μεγάλων Λιμνών.
<P>
Γι' αυτό λοιπόν θα παρακαλούσα την Επιτροπή να μην τα σταματούσε όλα, γενικώς, αλλά να προχωρούσε επιλεκτικά και να εφάρμοζε ορισμένα έργα, ούτως ώστε, στη συνέχεια, να έχουμε και τη δυνατότητα αύξησης. Δεν πρέπει να ξεχνάμε επίσης, ότι χωρίς το αεροδρόμιο του Ναϊρόμπι θα είχαμε πάρα πολύ μεγάλα προβλήματα σε ορισμένες δράσεις.

<SPEAKER ID=162 NAME="Van den Broek">
Κυρία Πρόεδρε, θα ήθελα να ευχαριστήσω τους αξιότιμους κυρίους βουλευτές για τη συμμετοχή τους στην καταγγελία των ευρέως διαδεδομένων παραβιάσεων των ανθρωπίνων δικαιωμάτων στον κόσμο. Το Ευρωπαϊκό Κοινοβούλιο φημιζόταν ανέκαθεν ως υπέρμαχος των ανθρωπίνων δικαιωμάτων και η Επιτροπή έχει οπωσδήποτε την πρόθεση να το ενθαρρύνει να συνεχίσει να παρακολουθεί τα ανθρώπινα δικαιώματα με τον ίδιο τρόπο που προσπαθεί να τα παρακολουθεί και η ίδια. Θα ήθελα να αρχίσω με την Ινδονησία για την οποία γίνονται συχνά καταγγλίες μέσω δηλώσεων, διαβημάτων και διαμαρτυριών, για παραβιάσεις των ανθρωπίνων δικαιωμάτων. Η περίπτωση που αναφέρθηκε σήμερα το μεσημέρι, εκτός άλλων και η σύλληψη του συνδικαλιστικού ηγέτη Pakpahan και ιδιαιτέρως η κατάσταση της υγείας του, αποδεικνύει για άλλη μία φορά πόσο δικαιολογημένες είναι οι ανησυχίες σχετικά με την κατάσταση των ανθρωπίνων δικαιωμάτων στη χώρα αυτή, ενώ η καταδίκη του κ. Pakpahan και κυρίως το γεγονός ότι συνελήφθη τη στιγμή που αποτελούσε μέλος μιας διεθνούς συνδικαλιστικής οργάνωσης αποδεικνύει για άλλη μία φορά πως έχουν τα πράγματα όσον αφορά την κατάσταση των συνδικαλιστικών δικαιωμάτων στην Ινδονησία. Το ανατολικό Timor είναι ένα θέμα το οποίο συμπεριλαμβάνεται εδώ και πολύ καιρό στην ευρωπαϊκή ημερήσια διάταξη, ενώ η Ευρωπαϊκή Ένωση ασκούσε ανέκαθεν και θα εξακολουθήσει να ασκεί κριτική για την κατάσταση αυτή και θεωρεί αποστολή της να συμβάλει στο μέτρο του δυνατού στην ανεύρεση μίας ειρηνικής λύσης. Η Επιτροπή παρακολούθησε κατά πόδας τις πρόσφατες πολιτικές εξελίξεις στην Ινδονησία και θα συνεχίσει να προβαίνει σε διαβήματα στην κυβέρνηση της χώρας επιδιώκοντας το σεβασμό των ανθρωπίνων δικαιωμάτων και των θεμελιωδών ελευθεριών. Η Επιτροπή συμφωνεί με πολλά από τα όσα ελέχθησαν σχετικά με τις προσεχείς εκλογές και τη διοργάνωσή τους. Στο διάλογο που διεξάγεται με τις αρχές της Ινδονησίας τονίζεται εκτός άλλων η σημασία της διεξαγωγής ελεύθερων και ανόθευτων εκλογών.
<P>
Πολλά ειπώθηκαν επίσης για τις σχέσεις με το Βιετνάμ και δεν χωρεί αμφιβολία ότι η κατάσταση των ανθρωπίνων δικαιωμάτων στη χώρα αυτή δεν είναι καθόλου ικανοποιητική. Από πολλές εκθέσεις προκύπτει ότι στο Βιετνάμ εξακολουθούν να υπάρχουν πολιτικοί κρατούμενοι. Η Επιτροπή συμμερίζεται την άποψη του Κοινοβουλίου ότι πρέπει να βελτιωθούν οι συνθήκες κράτησης των πολιτικών κρατουμένων και των αντιρρησιών συνείδησης. Διερωτώμεθα κατά πόσον η κατάσταση θα μπορούσε να βελτιωθεί για παράδειγμα με τη διοργάνωση επίσκεψης στις φυλακές αυτές εκ μέρους της ομάδας εργασίας των Ηνωμένων Εθνών για τα ανθρώπινα δικαιώματα και άλλων αντίστοιχων ομάδων εργασίας ή αποστολών της Ευρωπαϊκής Ένωσης ή τουλάχιστον κατά πόσον θα ήταν σκόπιμο να ζητήσουμε τη συνεργασία της κυβέρνησης του Βιετνάμ στον τομέα αυτό. Αυτό θα ήταν ένα συγκεκριμένο βήμα για τη βελτίωση της κατάστασης.
<P>
Όσον αφορά το Βιετνάμ αλλά και άλλες χώρες στις οποίες έγινε αναφορά σήμερα το μεσημέρι, προκύπτει το ερώτημα κατά πόσο θα ήταν σκόπιμο για τη βελτίωση της κατάστασης να ασκηθεί πίεση με τη λήψη οικονομικών μέτρων. Σε γενικές γραμμές θα ήθελα να παρατηρήσω ότι η Επιτροπή κατανοεί το γεγονός ότι υφίσταται συχνά πιέσεις προς την κατεύθυνση αυτή, όπως συμβαίνει στην περίπτωση του Βιετνάμ. Θυμάμαι ότι υπέγραψα προσωπικά τη συμφωνία εμπορικών συναλλαγών και συνεργασίας με το Βιετνάμ, η οποία απετέλεσε μία νέα αρχή για τις σχέσεις της Ευρώπης με τη χώρα αυτή και περιλαμβάνει ρήτρες για τα ανθρώπινα δικαιώματα που χρησιμοποιούνται ως επιχείρημα για την ουσιαστική συνέχεια του διαλόγου που διεξάγεται με την κυβέρνηση της χώρας αυτής με αντικείμενο τα ανθρώπινα δικαιώματα. Παρά το γεγονός ότι η κατάσταση των ανθρωπίνων δικαιωμάτων σε μία χώρα δεν μπορεί σε καμία περίπτωση να μεταφερθεί αυτομάτως σε μία άλλη, ενώ σε όλες τις περιπτώσεις πρέπει να λαμβάνονται υπόψη οι ιδιαιτερότητες της κάθε χώρας, είμαι της άποψης ότι, ακόμη και στις περιπτώσεις που η κατάσταση βελτιώνεται πάρα πολύ αργά, πρέπει να δρούμε με μία κάποια επιφυλακτικότητα προκειμένου να μην διακοπεί μία οικονομική σχέση η οποία έχει καλλιεργηθεί σιγά-σιγά και αποσκοπεί κατά κύριο λόγο στη βελτίωση της κοινωνικοοικονομικής ανάπτυξης μίας χώρας όπως το Βιετνάμ, έτσι ώστε να βελτιωθούν και οι συνθήκες διαβίωσης του τοπικού πληθυσμού. Πιστεύω ότι η πτυχή αυτή πρέπει οπωσδήποτε να ληφθεί υπόψη.
<P>
Έγινε αναφορά στα παιδιά και τις ευάλωτες ομάδες πληθυσμού στις χώρες της Κεντρικής και της Ανατολικής Ευρώπης. Το θέμα αυτό είναι επίσης σημαντικό και η Επιτροπή έχει πλήρη επίγνωση της θέσης στην οποία έχουν περιέλθει οι ομάδες αυτές. Το πρόγραμμα PHARE συμπεριλαμβάνει και το πρόγραμμα LEAN, το οποίο έχει μέχρι στιγμής χρηματοδοτήσει 107 δράσεις διατέθοντας ένα συνολικό ποσό 35 εκατ. ECU για τη χορήγηση βοήθειας σε αναπήρους, ηλικιωμένους, παιδιά, φορείς του AIDS, μειονεκτικές ομάδες και ανέργους. Σε όλες αυτές τις κατηγορίες αναφέρθηκε νομίζω και ο κ. Oostlander. Μετά υπάρχει και το πρόγραμμα κοινωνικής συναίνεσης. Στα πλαίσια αυτού ενισχύεται η θέσπιση ή η μεταρρύθμιση συστημάτων κοινωνικής προστασίας, στα οποία περιλαμβάνεται και η χορήγηση κοινωνικών επιδομάτων και οικογενειακής βοήθειας. Επίσης έχουν ληφθεί και άλλα μέτρα τα οποία αφορούν ειδικότερα την κατάσταση συγκεκριμένων χωρών, όπως το πρόγραμμα προστασίας των παιδιών στη Ρουμανία, που εκτελείται από το 1992, το πρόγραμμα για τη χορήγηση έκτακτης κοινωνικής βοήθειας στη Βουλγαρία, το οποίο αναφέρθηκε προηγουμένως στο Κοινοβούλιο και χρησιμοποιείται για την άμεση υποστήριξη φτωχών οικογενειών και ορισμένων ψυχιατρικών ιδρυμάτων, η κατάσταση των οποίων μας είναι γνωστή. Ταυτόχρονα προετοιμάζεται το έδαφος για να επιτραπεί στις υποψήφιες χώρες μέλη της Ευρωπαϊκής Ένωσης να αποκτήσουν πρόσβαση σε κοινοτικά προγράμματα τα οποία αποσκοπούν στην προώθηση της οικογενειακής μέριμνας, στην καταπολέμηση του καρκίνου και της τοξικομανίας, στην ισότητα ευκαιριών ανδρών και γυναικών. Οι νέες κατευθυντήριες γραμμές που ισχύουν για το πρόγραμμα PHARE, σχετικά με τις οποίες η Επιτροπή απηύθυνε προηγουμένως ανακοίνωση στο Κοινοβούλιο, προσφέρουν ένα πλαίσιο για την εξακολούθηση των δράσεων στους τομείς αυτούς. Η υποστήριξη των κρατικών υπηρεσιών και των οργανισμών κοινωνικής προστασίας στον τομέα αυτό αποτελεί συμπλήρωμα της υποστήριξης που προσφέρουμε για τη μεταρρύθμιση της κοινωνικής πολιτικής. Όπως είναι φυσικό, η Ευρωπαϊκή Ένωση επιδιώκει κατ'αυτό τον τρόπο να δημιουργήσει τις κατάλληλες προϋποθέσεις για τη διευκόλυνση της προσεχούς ένταξης των χωρών αυτών στους κόλπους της.
<P>
Γνωρίζουμε πάρα πολύ καλά την περίπτωση του τούρκου δημοσιογράφου, κ. Yurtηu, ο οποίος έχει καταδικασθεί επανειλημμένα από το 1995 από ένα τουρκικό δικαστήριο με βάση το νόμο για την καταπολέμηση της τρομοκρατίας και τον ποινικό κώδικα. Θα μπορούσαμε για άλλη μία φορά να συζητήσουμε για αρκετή ώρα το θέμα της κατάστασης των ανθρωπίνων δικαιωμάτων στην Τουρκία και, όπως πιστεύω, να καταλήξουμε στο κοινό συμπέρασμα ότι, παρά τις προσπάθειες που καταβάλαμε, την πίεση που ασκήσαμε και τα μηνύματα που απευθύναμε προς την κατεύθυνση της κυβέρνησης στην Αγκυρα, η κατάσταση εξακολουθεί να παρακολουθείται με ανησυχία τόσο εκ μέρους του Κοινοβουλίου, όσο και εκ μέρους της Επιτροπής και του Συμβουλίου, και ότι πιστεύουμε ότι πρέπει οπωσδήποτε να εξακολουθήσουμε να τηρούμε στάση επαγρύπνησης. Αυτή είναι θα έλεγα η αρνητική πλευρά του θέματος. Ίσως όμως να αποτελεί θετική ένδειξη το γεγονός ότι, εκτός άλλων λόγω της πίεσης που ασκήθηκε από το Κοινοβούλιο, αναπροσαρμόσθηκε το γνωστό άρθρο 8 του νόμου για την καταπολέμηση της τρομοκρατίας, γεγονός το οποίο είχε ως αποτέλεσμα να απελευθερωθεί ένας μεγάλος αριθμός, αν θυμάμαι καλά 150, δημοσιογράφων, συγγραφέων και άλλων προσώπων που είχαν συλληφθεί με την κατηγορία της παραβίασης των διατάξεων περί ελευθερίας έκφρασης. Γνωρίζετε ότι έχουμε πάρα πολύ τακτικές επαφές με την κυβέρνηση της Αγκυρας με αντικείμενο πάμπολλα θέματα, όπως η τελωνειακή ένωση, το κυπριακό, οι διμερείς σχέσεις με την Ελλάδα, το κουρδικό πρόβλημα, η κατάσταση των ανθρωπίνων δικαιωμάτων, θέματα που θίγονται πάντοτε στο διάλογο που διεξάγεται με την Τουρκία και ότι εξακολουθούμε να ασκούμε πιέσεις για τη θέσπιση νέας νομοθεσίας, τη βελτίωση της κατάστασης που επικρατεί στα σωφρονιστικά ιδρύματα προκειμένου να τερματιστούν τα βασανιστήρια στα αστυνομικά τμήματα και σε άλλους παρόμοιους χώρους. Πρόεδρε, θα ήθελα να διαβεβαιώσω για άλλη μία φορά τα αξιότιμα μέλη του Σώματος ότι η Επιτροπή εξακολουθεί να καταβάλει προσπάθειες για τη βελτίωση της κατάστασης που επικρατεί στη χώρα αυτή.
<P>
Πρόεδρε, κατά την τελευταία διετία η Επιτροπή διέθεσε 10 εκατ. ECU για την παροχή ανθρωπιστικής βοήθειας στη Βόρειο Κορέα. Το Μάρτιο του 1997, δηλαδή πριν από μερικούς μήνες, απεστάλη μία κατάλληλα προετοιμασμένη επιτροπή αξιολόγησης η οποία κατέγραψε τις άμεσες ανάγκες του πληθυσμού. Τα αποτελέσματα της επιτροπής αξιολόγησης θα επιτρέψουν στην Επιτροπή να βελτιστοποιήσει τη στρατηγική της όσον αφορά την ανθρωπιστική παρέμβαση στη Βόρειο Κορέα. Τη στιγμή αυτή προετοιμάζουμε ένα συντονισμένο πρόγραμμα για τη χορήγηση επισιτιστικής βοήθειας και για την παροχή υποστήριξης στον τομέα της δημόσιας υγείας.
<P>
Θα επιθυμούσαμε πάρα πολύ να εκμεταλλευθούμε την ευκαιρία αυτή για να επιστήσουμε την προσοχή σας στο γεγονός ότι δεν είναι μόνο τα Ηνωμένα Έθνη που έχουν δηλώσει ότι είναι διατεθειμένα να διοργανώσουν τη χορήγηση βοήθειας στη Βόρειο Κορέα, αλλά και ένας σημαντικός αριθμός ευρωπαϊκών μη κυβερνητικών οργανισμών. Ωστόσο, δεν χωρεί αμφιβολία ότι οι αρχές της Βορείου Κορέας πρέπει να επιδείξουν περισσότερη ευελιξία, ούτως ώστε να επιτραπεί η ταχύτερη διοχέτευση της ανθρωπιστικής βοήθειας. Και αυτό γιατί, όπως έχουν τα πράγματα σήμερα, η χορήγηση ανθρωπιστικής βοήθειας υπόκειται σε ορισμένους πρακτικούς αλλά και διοικητικούς περιορισμούς. Όπως και να'χουν τα πράγματα, και παρά τα πολλά προβλήματα που υφίστανται, η Επιτροπή θα καταβάλει κάθε δυνατή προσπάθεια για να χορηγήσει επαρκή ανθρωπιστική βοήθεια στον πληθυσμό της Βορείου Κορέας.
<P>
Ούτε θέλω αλλά ούτε και μπορώ να αναφερθώ στην παρέμβαση της κ. Bloch von Blottnitz, επειδή όμως γνωρίζω ότι το Σώμα αναφέρθηκε πάρα πολύ συχνά στο KEDO, αισθάνομαι την ανάγκη να δηλώσω ότι η συμβολή της Ευρωπαϊκής Ένωσης αποσκοπεί κατά κύριο λόγο στη βελτίωση της ασφάλειας των πυρηνικών εργοστασίων, η οποία δεν θα μπορούσε να επιτευχθεί διαφορετικά. Κατά τον ίδιο τρόπο καταβάλλεται μία προσπάθεια για την αντιμετώπιση του προβλήματος της διάδοσης πυρηνικών όπλων. Πιστεύω λοιπόν ότι η κοινή προσπάθεια που έχει αναληφθεί με την Ιαπωνία και τις Ηνωμένες Πολιτείες Αμερικής είναι απόλυτα δικαιολογημένη.
<P>
Η εκστρατεία «καθαρά ρούχα» που διεξάγεται σήμερα σε ορισμένες ευρωπαϊκές χώρες δεν αποτελεί απομονωμένο φαινόμενο. Τους περασμένους μήνες έχουν αναληφθεί και άλλες παρόμοιες πρωτοβουλίες που έχουν ως στόχο να ευαισθητοποιήσουν τους καταναλωτές σχετικά με τις κοινωνικές συνθήκες κάτω από τις οποίες παράγοντα τα προϊόντα που αγοράζουν. Όπως γνωρίζετε, η Επιτροπή υποστηρίζει πλήρως και ανεπιφύλακτα την προαγωγή των θεμελιωδών κοινωνικών δικαιωμάτων. Στην ανακοίνωσή της για τη σχέση μεταξύ του εμπορικού συστήματος και των διεθνών προτύπων εργασίας, η Επιτροπή τονίζει την αναγκαιότητα του σεβασμού ορισμένων θεμελιωδών εργασιακών κανόνων, όπως για παράδειγμα, η απαγόρευση της καταναγκαστικής και της παιδικής εργασίας. Ο στόχος αυτός έχει συμπεριληφθεί και στο σύστημα γενικευμένων δασμολογικών προτιμήσεων της Ευρωπαϊκής Ένωσης, όπου ορίζεται ότι προσφέρονται πρόσθετα πλεονεκτήματα στις χώρες οι οποίες εφαρμόζουν πραγματικά ορισμένες συμβάσεις της ΔΟΕ προάγοντας την εφαρμογή των κανόνων αυτών.
<P>
Επί του θέματος αυτού η Επιτροπή θα καταθέσει σύντομα - και έτσι απαντώ σε ερώτηση που τέθηκε σήμερα το μεσημέρι - σχέδιο κανονισμού στο οποίο θα προσδιορίζονται οι διατάξεις περί εφαρμογής και ιδιαιτέρως οι διαδικασίες για τον έλεγχο και για τη συνεργασία με τις κυβερνητικές αρχές των ευνοουμένων χωρών.
<P>
Όσον αφορά τις ιδιωτικές πρωτοβουλίες για την κοινωνική επισήμανση, η Επιτροπή διαπιστώνει στην προαναφερθείσα ανακοίνωση την αύξηση των σχετικών δράσεων και επισημαίνει σχετικώς τη σημασία των κανόνων του Παγκοσμίου Οργανισμού Εμπορίου, οι οποίοι ωστόσο δεν επιτρέπεται να χρησιμοποιούνται για την άσκηση μίας πολιτικής προστατευτισμού. Επίσης, εάν θέλουμε να είναι αξιόπιστες, οι πρωτοβουλίες αυτές πρέπει να εξασφαλίζουν τη δυνατότητα άσκησης ελέγχου, ώστε να αποφευχθεί το ενδεχόμενο απάτης με την επισήμανση αυτή. Η εφαρμογή των κανόνων του διεθνούς εμπορίου και η αυστηρότητα και η αποτελεσματικότητα των διαδικασιών ελέγχου έχουν κατά τη γνώμη μας καθοριστική σημασία. Ωστόσο, η Επιτροπή δεν διαθέτει προς το παρόν επαρκείς πληροφορίες επί του θέματος αυτού.
<P>
Παρεμπιπτόντως, έχω υπόψη μου τη συζήτηση που διεξάγεται σχετικά με την επισήμανση ή το σήμα του Rugmark και άλλα παρόμοια. Πιστεύω ότι η συζήτηση είναι λιγότερο σαφής από ό, τι υπαινίχθηκε σήμερα το μεσημέρι στο Σώμα και ότι υπάρχουν αμφιβολίες σχετικά με την αξιοπιστία και ιδιαιτέρως τη στεγανότητα του συστήματος αυτού.
<P>
Έρχομαι τέλος στην Κένυα. Η Επιτροπή παρακολουθεί με ιδιαίτερη προσοχή την πολιτική κατάσταση και την κατάσταση των ανθρωπίνων δικαιωμάτων στα πλαίσια της γενικότερης συνεργασίας με τη χώρα αυτή. Συμφωνούμε απολύτως με την άποψη του Κοινοβουλίου ότι πρέπει να καταβληθεί κάθε δυνατή προσπάθεια για να προληφθεί η περαιτέρω επιδείνωση της κατάστασης των ανθρωπίνων δικαιωμάτων. Σε στενή συνεργασία με τα κράτη μέλη της Ένωσης, η Επιτροπή αξιοποιεί κάθε ευκαιρία που παρουσιάζεται για να επιστήσει την προσοχή της κυβέρνησης της Κένυας στη σημασία που αποδίδει στη διασύνδεση της πολιτικής ανάπτυξης και συνεργασίας με το σεβασμό των θεμελιωδών ανθρωπίνων δικαιωμάτων. Το μήνυμα αυτό απηύθυνε για άλλη μία φορά εφέτος στις αρχές της Κένυας ο συνάδελφος Επίτροπος Pinheiro, κατά τη διάρκεια της επίσκεψης που πραγματοποίησε εφέτος στη χώρα αυτή. Μαζί με το Κοινοβούλιο, η Επιτροπή επιθυμεί να εκφράσει τη λύπη της για τη βάναυση δράση της αστυνομίας κατά μελών της αντιπολίτευσης και οργανώσεων για την προαγωγή των ανθρωπίνων δικαιωμάτων. Η Επιτροπή απευθύνει έκκληση σε όλους τους Κενυάτες να καταβάλουν προσπάθεια για την προαγωγή της ειρήνης και για τη συμφιλίωση στη χώρα τους, έτσι ώστε να καταστεί δυνατό οι εκλογές του 1997 να προετοιμαστούν και να διεξαχθούν κάτω από ελεύθερες συνθήκες και να μην επαναληφθεί το κύμα βίας που παρατηρήθηκε κατά τη διάρκεια των εκλογών του 1992. Είναι περιττό να σας πω ότι θα παρακολουθήσουμε με ιδιαίτερο ενδιαφέρον την προετοιμασία και τη διεξαγωγή των εκλογών στη χώρα αυτή. Η Επιτροπή γνωρίζει ότι, στα πλαίσια των περαιτέρω ερευνών που διεξάγονται με αφορμή τις επιθέσεις κατά ιερωμένων - θέμα στο οποίο αναφέρθηκε η κ. Malone - κατά τη διάρκεια των οποίων δολοφονήθηκε ο ιρλανδός φρανγκισκανός ιερωμένος Timmons έχει συλληφθεί ένας ύποπτος ο οποίος έχει προσαχθεί στη δικαιοσύνη της Κένυας όπου και του απαγγέλθηκε κατηγορία για φόνο.

<SPEAKER ID=163 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί σήμερα, στις 17.30.

<SPEAKER ID=164 NAME="Πρόεδρος">
H ημερήσια διάταξη προβλέπει τη συζήτηση επί της πρότασης ψηφίσματος (Β4-0359/97) της κ. Plooij-νan Gorsel και άλλων, εξ ονόματος της Ομάδας του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, για την «τιμωρία» που επεβλήθη από την Κίνα στη Δανία και τις Κάτω Χώρες, διότι υπέβαλαν ψήφισμα που καταγγέλλει τις παραβιάσεις των ανθρωπίνων δικαιωμάτων στην Κίνα, κατά την 53η σύνοδο της Επιτροπής των Ηνωμένων Εθνών για τα Ανθρώπινα Δικαιώματα.

<SPEAKER ID=165 LANGUAGE="NL" NAME="Plooij-Van Gorsel">
Πρόεδρε, η ομάδα των Φιλελευθέρων αποδίδει εξαιρετική σημασία στο σεβασμό της δημοκρατίας και των ανθρωπίνων δικαιωμάτων. Η πολιτική μου ομάδα εκφράζει τη λύπη της για τη στάση που τήρησαν ορισμένα κράτη μέλη, η οποία είχε ως αποτέλεσμα να μην κατατεθεί ψήφισμα εξ ονόματος της Ευρωπαϊκής Ένωσης. Το γεγονός αυτό υπονομεύει την αξιοπιστία της Ένωσης και διευκολύνει την τακτική της Κίνας. Οι χώρες που υποστήριξαν το ψήφισμα κατά της Κίνας, η Δανία και οι Κάτω Χώρες, τιμωρήθηκαν με την επιβολή οικονομικών κυρώσεων. Οι Κάτω Χώρες προέβησαν σ'αυτή την πράξη επειδή ασκούν την προεδρία της Ένωσης. Προφανώς, όποιος λαμβάνει το λόγο εξ ονόματος της Ένωσης, δέχεται και τα αντίστοιχα πλήγματα. Τον περασμένο μήνα, ο γάλλος πρόεδρος Chirac δήλωσε ότι η ομοφωνία μπορεί να καταστήσει την Ευρώπη την ισχυρότερη δύναμη στον κόσμο. Ποια ομοφωνία; Μήπως ο Chirac εννοούσε την οπορτουνιστική στάση που τήρησε η Γαλλία στη Γενεύη; Σήμερα το πρωί είδα στην τηλεόραση ότι έγινε δεκτός στη Κίνα ως φίλος. Την περασμένη εβδομάδα, ο ολλανδός υπουργός δεν ήταν ευπρόσδεκτος στην Κίνα, η οποία εν τω μεταξύ κρυφογελά με την κατάσταση.
<P>
Πρόεδρε, κατά τη γνώμη της Κίνας το εμπόριο και η πολιτική είναι δύο διαφορετικά θέματα. Από την άποψη αυτή, οι οικονομικές κυρώσεις που επιβάλλει η Κίνα είναι απαράδεκτες και αποτελούν εμπόδιο για την ταχεία ένταξή της στον ΠΟΕ. Θα ήθελα να απευθύνω έκκληση στην Επιτροπή να το διευκρινίσει αυτό στα πλαίσια των σχέσεων που διατηρεί με την Κίνα.

<SPEAKER ID=166 LANGUAGE="NL" NAME="Wiersma">
Πρόεδρε, θα ήθελα να υποστηρίξω την προηγούμενη ομιλήτρια, μία συνάδελφο από τις Κάτω Χώρες. Πιστεύω ότι τα όσα αναφέρονται στο σημερινό ψήφισμα είναι αυτονόητα. Όλοι συμφωνούν ότι πρέπει να καταγγελθούν οι συνεχείς παραβιάσεις των ανθρωπίνων δικαιωμάτων στην Κίνα. Όλοι συμφωνούν ότι πρέπει να υπάρξει ευρωπαϊκή συνεργασία στον τομέα αυτό. Όταν όμως η χώρα που ασκεί την Προεδρία, υποστηριζόμενη από άλλες, αναλαμβάνει μία πρωτοβουλία, προκύπτει κατ'αρχάς το πρόβλημα της σύμφωνης γνώμης του Συμβουλίου και σε περίπτωση που αυτό δεν καταστεί δυνατό δημιουργείται ένα πρόσθετο πρόβλημα, δεδομένου ότι οι δύο χώρες που ύψωσαν τη φωνή τους υφίστανται κυρώσεις εκ μέρους της χώρας στην οποία θα έπρεπε να είχαν επιβληθεί κυρώσεις από την Ευρωπαϊκή Ένωση. Η κατάσταση είναι στην ουσία γελοία. Συνεπώς, ανεξάρτητα από το γεγονός ότι πρέπει να εκφράσουμε τη λύπη μας που η Ευρωπαϊκή Ένωση δεν κατόρθωσε για άλλη μία φορά να αναφερθεί με μία φωνή σε ένα σημαντικό θέμα, αυτό που είναι πραγματικά απαράδεκτο είναι ότι δύο χώρες υφίστανται τις επιπτώσεις της κατάστασης αυτής τη στιγμή που η Ευρωπαϊκή Ένωση δεν έχει δώσει μέχρι σήμερα την εντύπωση ότι έχει την πρόθεση να αντιμετωπίσει την κατάσταση με σθεναρότητα. Λυπούμαι γι'αυτό. Πρέπει να κληθούν όλες οι χώρες της Ευρωπαϊκής Ένωσης να δείξουν κάποια μορφή αλληλεγγύης με τη Δανία και τις Κάτω Χώρες, που τόλμησαν τουλάχιστον να υψώσουν τη φωνή τους.

<SPEAKER ID=167 LANGUAGE="EN" NAME="McMillan-Scott">
Κυρία Πρόεδρε, δεν πρόκειται να κάνω κριτική για την προσπάθεια της Προεδρίας ή, ακόμη, της Επιτροπής να επιτύχουν πρόσφατα την έγκριση προτάσεως ψηφίσματος μέσω της υποεπιτροπής στη Γενεύη. Σαφής όμως κριτική μπορεί να γίνει σε έναν αριθμό κρατών μελών που δεν τηρούν το πνεύμα της Κοινής Εξωτερικής Πολιτικής και Πολιτικής Ασφαλείας. Αλλά υπάρχει ένα βαθύτερο πρόβλημα: μου έχουν πει ότι εάν η Ευρωπαϊκή Ένωση δεν πίεζε τον Απρίλιο την υποεπιτροπή των Ηνωμένων Εθνών για την πρόταση ψηφίσματος, οι κινέζοι θα ξανάρχιζαν τον διμερή διάλογο με την Ευρωπαϊκή Ένωση για τα ανθρώπινα δικαιώματα που είχε ξεκινήσει το 1995. Μόνο μία συνάντηση έλαβε χώρα το 1996. Αυτές οι συναντήσεις έχουν ανασταλεί από τους κινέζους. Επομένως, μπορούμε να κατηγορήσουμε τους κινέζους ότι δείχνουν κακή πίστη. Ελπίζω ότι η Επιτροπή και το Συμβούλιο θα πιέσουν τους κινέζους - τόσο όσο μπορούν να το κάνουν - για να ξαναρχίσουν τον διάλογο για τα ανθρώπινα δικαιώματα, γεγονός το οποίο θα είναι αποφασιστικό για τη στάση της ΕΕ έναντι της Λαϊκής Δημοκρατίας της Κίνας.

<SPEAKER ID=168 LANGUAGE="FR" NAME="Pompidou">
Κυρία Πρόεδρε, πρέπει να πώ ότι πολύ με εξέπληξε η στάση ορισμένων συναδέλφων οι οποίοι μιλούσαν για μη σεβασμό των ανθρώπινων δικαιωμάτων σε σχέση με την πολιτική που εφαρμόζουν οι Γάλλοι, κυρίως ο Πρόεδρος της Γαλλικής Δημοκρατίας. Αυτοί οι συνάδελφοι θα μπορούσαν να ενδιαφερθούν για κάτι που συνέβη στη Γαλλία. Πρέπει να πώ ότι, πράγματι, δεν μπορεί κανείς να ενδιαφέρεται για τα πάντα, αλλά ο Πρόεδρος Chirac δέχθηκε στο Μέγαρο των Ηλυσίων, πριν από την αναχώρησή του, μια αντιπροσωπεία των ΜΚΟ που δρουν στην Κίνα, μεταξύ των οποίων τη Διεθνή Αμνηστία και τη Διεθνή Ομοσπονδία Ανθρωπίνων Δικαιωμάτων. Υπογράμμισε ότι σκόπευε να θίξει με τους κινέζους συνομιλητές του το ζήτημα των ανθρωπίνων δικαιωμάτων, ιδίως ζητώντας εξηγήσεις για την περίπτωση των φυλακισμένων συνείδησης και υπογράφοντας μία πολιτική δήλωση που περιλαμβάνει αυτή την ουσιαστική πτυχή των σχέσεων της Γαλλίας με αυτή τη χώρα.
<P>
Θεωρώ ότι αυτή η στάση των εν λόγω συναδέλφων βρίσκεται στα όρια της υποκρισίας και της κακής πίστης και καταπλήσσει ιδιαίτερα την Ομάδα μας.
<P>
Θα επιθυμούσα απλώς να υπενθυμίσω την πολιτική αποφασιστικότητα και τη δράση του Προέδρου της Γαλλικής Δημοκρατίας υπέρ των ανθρωπίνων δικαιωμάτων, σύμφωνα με την παράδοση της Γαλλίας. Αυτό αναγνωρίσθηκε από όλους, και ασφαλώς οι αβάσιμες παρατηρήσεις που διατυπώνουν αυτοί οι συνάδελφοι, για να βοηθήσουν κάποιους από τους γάλλους εταίρους τους που βρίσκονται σε δύσκολη θέση κατά την προεκλογική εκστρατεία, δεν θα τροποποιήσουν την βούληση για ειλικρινή και ανοιχτό διάλογο της Γαλλίας, καθώς και πολλών χωρών στην Ευρώπη και στον κόσμο, με την Κίνα.

<SPEAKER ID=169 LANGUAGE="DA" NAME="Haarder">
Κύριε Πρόεδρε, κ. Επίτροπε, η ΕΕ διαθέτει μια κοινή εμπορική πολιτική. Συνεπώς, πρέπει να ζητήσουμε να θεωρηθεί η διάκριση της Κίνας κατά της Δανίας και της Ολλανδίας ως προσβολή κατά της ΕΕ ως σύνολο, η δε αντίδραση να είναι ανάλογη. Διότι η βασική ιδέα στην οποία στηρίζεται η ΕΕ είναι ότι τόσο τα μικρά όσο και τα μεγάλα κράτη θα πρέπει να έχουν τη δυνατότητα να εκφράζονται ελεύθερα για την τυρανία και την αδικία, έστω και όταν πρόκειται για μια μεγάλη και ισχυρή χώρα όπως η Κίνα. Εάν η Κίνα κατορθώσει να εκφοβίσει και να «τρέψει σε φυγή» τις ευρωπαϊκές χώρες μία προς μία, ώστε να σκύψουν το κεφάλι και να σιωπήσουν, αυτό θα συνιστά οπισθοδρόμηση όσον αφορά τα ανθρώπινα δικαιώματα στον κόσμο.
<P>
Όταν η Δανία υπέβαλε ψήφισμα στη Γενεύη, δεν έκανε τίποτα άλλο από το να πράξει ό, τι υπαγόρευε η κοινή αξιοπρέπεια. Ασκήσαμε σε εύθετο χρόνο και τόπο μια κριτική κατά των κατάφωρων παραβάσεων που γίνονται, όπως πράττουν οι χώρες της ΕΕ από κοινού κάθε χρόνο μετά από το 1990, και δεν είμαστε εμείς υπεύθυνοι για το ότι ορισμένες χώρες δεν ήταν διατεθειμένες να συμμετάσχουν τη φορά αυτή. Ο μεγαλύτερος εχθρός της ειρήνης και της ελευθερίας είναι η δειλή πολιτική σε αντάλλαγμα μιας βραχυπρόθεσμης ειρήνης εις βάρος της αλήθειας και του δικαίου.

<SPEAKER ID=170 LANGUAGE="NL" NAME="Van Dijk">
Πρόεδρε, σας ευχαριστώ. Όσο θα εξακολουθήσει να δίνεται προτεραιότητα στην εμπορική πολιτική έναντι των ανθρωπίνων δικαιωμάτων, θα μπορούσε κανείς να πει ότι αυτού του είδους οι διενέξεις θα συνεχίσουν να εμφανίζονται. Στην προκειμένη περίπτωση υπήρξαν δύο χώρες που τήρησαν σθεναρή στάση, ενώ η Ολλανδία επιχείρησε εξ ονόματος της Ευρωπαϊκής Ένωσης να ασκήσει κριτική απέναντι στην Κίνα για την πολιτική της χώρας αυτής στον τομέα των ανθρωπίνων δικαιωμάτων. Δυστυχώς όμως, ορισμένα άλλα κράτη μέλη την εγκατέλειψαν, δημιουργώντας κατ'αυτό τον τρόπο μία κάποια διάσταση. Για να είμαστε όμως ειλικρινείς πρέπει να προσθέσουμε ότι, όταν η Ολλανδία δεν είχε ακόμη την Προεδρία της Ευρωπαϊκής Ένωσης, ο κ. Van Mierlo πήγε μία φορά στην Κίνα για να διασφαλίσει τα δικαιώματα προσγείωσης της KLM στο αεροδρόμιο του Πεκίνου, δηλώνοντας επί τη ευκαιρία ότι του θέματος των ανθρωπίνων δικαιωμάτων πρέπει να επιληφθεί η Ευρωπαϊκή Ένωση και ότι η εμπορική πολιτική αποτελεί ένα θέμα που αφορά ιδιαιτέρως την κάθε χώρα. Ωστόσο, η Ένωση ασκεί μία κοινή εμπορική πολιτική και είμαι της γνώμης ότι θα πρέπει να τηρήσουμε περισσότερο συνεπή στάση και να διασυνδέσουμε την πολιτική στον τομέα των ανθρωπίνων δικαιωμάτων με την εμπορική πολιτική και να μην επιτρέπουμε τη δημιουργία διάστασης μεταξύ των κρατών μελών. Ωστόσο, δεν επιτρέπεται να καταβάλλονται προσπάθειες όπως αυτή του κ. Pompidou, ο οποίος επιχειρεί να καλύψει κατά κάποιο τρόπο τη γαλλική κυβέρνηση λέγοντας ότι πραγματοποίησε διαβουλεύσεις με τους ΜΚΟ. Με την πράξη αυτή δεν λύθηκε το πρόβλημα των ανθρωπίνων δικαιωμάτων στην Κίνα. Πρέπει να αναληφθούν και άλλες ενέργειες και στα πλαίσια της εμπορικής πολιτικής της Ευρωπαϊκής Ένωσης.

<SPEAKER ID=171 LANGUAGE="FR" NAME="Dupuis">
Κύριε Πρόεδρε, ούτε εγώ πιστεύω, κύριε Pompidou, ότι η Γαλλία, με την υποδοχή χούφτας μη κυβερνητικών οργανώσεων, θα ξεπλύνει το διπλό αίσχος της Γενεύης. Αυτό που έπραξε στη Γενεύη ενίσχυσε την πολιτική που υποστηρίζει η κινεζική κυβέρνηση για να αποδείξει ότι είναι δυνατή η ανάπτυξη χωρίς δημοκρατία. Το άλλο αίσχος είναι ότι διαλύει το έμβρυο κοινής πολιτικής σε θέματα εξωτερικών υποθέσεων που η Ευρωπαϊκή 'Ενωση, με τόση δυσκολία, προσπαθεί να εφαρμόσει.
<P>
Είναι σοβαρό, και το ταξίδι του Προέδρου Chirac στην Κίνα σήμερα έρχεται να το επιβεβαιώσει. Δεν θα αλλάξει την κατάσταση συζητώντας για ένα ή δύο διαφωνούντες. Διέλυσε μια ευρωπαϊκή λογική. Ενίσχυσε το αίσχος της κινεζικής κυβέρνησης το οποίο πληρώνεται κάθε μέρα με τη φυλάκιση εκατοντάδων χιλιάδων ατόμων.

<SPEAKER ID=172 LANGUAGE="IT" NAME="Amadeo">
Κύριε Πρόεδρε, θα είναι σοβαρότατη παράλειψη εάν στην πολιτική και εμπορική διαφορά που ξέσπασε μεταξύ της Σοσιαλιστικής Δημοκρατίας της Κίνας από τη μία πλευρά και ορισμένων κρατών μελών -τη Δανία, την Ιρλανδία και τις Κάτω Χώρες- από την άλλη, η Ευρωπαϊκή Ένωση δεν αντιδράσει αλληλέγγυα και συλλογικά. Εάν αυτό δεν συμβεί θα αποτελέσει όντως μία περαιτέρω απόδειξη της ανυπαρξίας της πολιτικής Ευρώπης και της ανικανότητάς της να συντονίζει τις πρωτοβουλίες της σε διεθνές επίπεδο. υπήρξε ήδη σοβαρότατο το γεγονός ότι στην έδρα του ΟΗΕ μόνο αυτά τα κράτη μέλη, χωρίς συντονισμό, υπερψήφισαν μία καταδικαστική πρόταση ψηφίσματος όσον αφορά την παραβίαση των ανθρωπίνων δικαιωμάτων στην Κίνα, ενώ άλλα κράτη μέλη, όπως η Γαλλία, η Γερμανία, η Ισπανία, η Ελλάδα, η Ιταλία των αριστερών δυνάμεων, αποδεικνύοντας για άλλη μία φορά ότι η Ευρώπη είναι ένας οικονομικός και εμπορικός οργανισμός αλλά όχι πολιτικός, αποφάσισαν κυνικότατα να μην υποστηρίξουν τό σχέδιο ψηφίσματος.
<P>
Η Εθνική Συμμαχία θεωρεί ότι σε αυτές τις συνθήκες η Ευρωπαϊκή Ένωση θα πρέπει να απαντά με μία μόνο φωνή στους εκβιασμούς της λενινιστικής ιεραρχίας που κυβερνά την Κίνα και συνεπώς όχι μόνο να εκφράζει την πλήρη αλληλεγγύη της στα απειλούμενα με εμπορικά αντίποινα μέλη, αλλά και να προχωρεί ακόμη περισσότερο θέτοντας σε αμφισβήτηση τα διάφορα προγράμματα συναλλαγών με την ίδια την Κίνα. Θα δημιουργηθεί με αυτό τον τρόπο ένα σημαντικό προηγούμενο που θα προστάτευε το σύνολο της Ευρώπης από απειλές και εκβιασμούς και θα της επέτρεπε να παρουσιασθεί ως διεθνές ενωτικό πολιτικό υποκείμενο.

<SPEAKER ID=173 LANGUAGE="DE" NAME="Lenz">
Kύριε Πρόεδρε, σαφώς και μπορώ να συμμεριστώ τις περισσότερες απόψεις από τους συναδέλφους μου. Έχω την πεποίθηση ότι κάθε Πρόεδρος του Συμβουλίου θα μπορούσε να δεχθεί με περηφάνια όλες τις ΜΚO, αν η Ευρωπαϊκή Ένωση ενεργούσε εδώ από κοινού, και ότι οι ΜΚO θα επισκέπτονταν με την ίδια ευχαρίστηση κάθε πρόεδρο κράτους, εάν ήξεραν ότι η Ευρωπαϊκή Ένωση μιλούσε με μια φωνή. Επ' αυτού δεν μπορούμε να επιστήσουμε επαρκώς την προσοχή. Πώς αλλιώς θα μπορέσουμε να ξεκαθαρίσουμε στους πολίτες μας ότι μια κοινή εξωτερική πολιτική, είναι κάτι που πραγματικά θα πρέπει να επιτευχθεί με αγώνες. Εδώ δεν μπορούμε εμείς, ως Ευρωπαϊκό Κοινοβούλιο, παρά μόνο να επισημάνουμε τα αδύνατα σημεία, τα οποία σαφώς και έχουν εμφανιστεί.
<P>
Είπα πριν από λίγο καιρό ότι καλύτερα να είμαι βουλευτής παρά διπλωμάτις, διότι πέρυσι στη Γενεύη είδα τι αγώνα έκανε η ευρωπαϊκή διπλωματία για να εγγράψει το ψήφισμα αυτό, για τα ανθρώπινα δικαιώματα, στην ημερήσια διάταξη, πράγμα το οποίο δεν κατάφερε φέτος, λόγω της ασυμφωνίας της. Θα πρέπει λοιπόν, μελλοντικά, να σκεφτόμαστε πράγματι τους πολίτες και να είμαστε ενωμένοι, διότι τότε θα πετύχουμε περισσότερα και στην Κίνα.

<SPEAKER ID=174 LANGUAGE="DE" NAME="Habsburg-Lothringen">
Aξιότιμε κύριε Πρόεδρε, το ψήφισμα για την υποστήριξη της Δανίας και της Ολλανδίας κατά των εκβιασμών της Κίνας, ταιριάζει απόλυτα με τη στάση του Κοινοβουλίου, στο οποίο επανειλημμένα τονίστηκε ότι, στα θέματα των ανθρωπίνων δικαιωμάτων, δεν επιτρέπεται να μετρά κανείς με δύο μέτρα και δύο σταθμά. Έτσι θα ήθελα να υπενθυμίσω ότι το Κοινοβούλιό μας, την τελευταία εβδομάδα συνόδου, καταδίκασε την Κίνα, για τις σοβαρές παραβιάσεις των ανθρωπίνων δικαιωμάτων στο Ανατολικό Τουρκεστάν, κι έτσι έδωσε ένα παράδειγμα εντιμότητας και γνήσιας λαϊκής έκφρασης, πράγμα που δεν έκαναν δυστυχώς ούτε τα Ηνωμένα Έθνη ούτε και η ΕΕ, ως σύνολο, όπου εκφράζονται μόνο κυβερνητικοί εκπρόσωποι.
<P>
Ειδικά η Δανία, αξίζει την ιδιαίτερη αλληλεγγύη μας, επειδή δεν επιτρέπεται να ξεχνάμε ποτέ ότι η χώρα αυτή ιδιαίτερα, με την αναγνώριση των κρατών της Βαλτικής παρόλη την αντίσταση, συνέβαλε ιδιαίτερα στην εγκατάλειψη της αποικιοκρατίας εκ μέρους της πρώην Σοβιετικής Ένωσης.
<P>
Ο Jacques Chirac πηγαίνει σήμερα στην Κίνα και τις παραμονές του ταξιδιού του μίλησε για μια παγκόσμια εταιρική σχέση με την Κίνα. Ελπίζω μόνον ότι στην εταιρική αυτή σχέση όχι μόνον η Κίνα, αλλά και η Δανία, η Ολλανδία και η Ιρλανδία θα βρουν την πραγματική τους θέση.

<SPEAKER ID=175 NAME="Van den Broek">
Πρόεδρε, η Επιτροπή συμφωνεί με πολλά από αυτά που ελέχθησαν σήμερα το μεσημέρι για την κατάσταση που δημιουργήθηκε μετά την αποτυχία που σημειώθηκε σχετικά με την κατάθεση ψηφίσματος στην Επιτροπή Ανθρωπίνων Δικαιωμάτων των Ηνωμένων Εθνών, στη Γενεύη. Είναι επίσης αναμφισβήτητο ότι πρέπει να πληροφορήσουμε την Κίνα ότι δεν επιτρέπεται να γίνονται διακρίσεις μεταξύ των κρατών μελών της Ευρωπαϊκής Ένωσης όσον αφορά την πολιτική που ασκεί η χώρα αυτή στον τομέα των ανθρωπίνων δικαιωμάτων. Ελπίζω ότι ο Πρόεδρος Chirac θα εκμεταλλευθεί την επίσκεψή του στην Κίνα για να διαβιβάσει το μήνυμα αυτό με ένα τρόπο που αρμόζει στην αξιοπρέπεια του κινεζικού λαού, όπως αρέσκονται να λέγουν στο Πεκίνο.
<P>
Ωστόσο, Πρόεδρε, η Ευρωπαϊκή Ένωση και τα κράτη μέλη της πρέπει να έχουν επίγνωση του γεγονότος ότι η καλύτερη εγγύηση για την αποφυγή παρομοίων καταστάσεων και τη διακριτική μεταχείριση κρατών μελών έγκειται στη λήψη κοινών αποφάσεων. Κατ'αυτό τον τρόπο δεν προσφέρεται σε άλλες χώρες η ευκαιρία να αναζητήσουν «εξιλαστήρια θύματα». Αυτό που μας εμποδίζει να ασκήσουμε μία αποτελεσματική πολιτική στον τομέα των ανθρωπίνων δικαιωμάτων είναι η έλλειψη ομόνοιας.
<P>
Πρόεδρε, ολοκληρώνοντας θα ήθελα να δηλώσω ότι πιστεύω ότι αυτό που μπορούμε να διδαχθούμε από τα γεγονότα είναι ότι η Ευρωπαϊκή Ένωση πρέπει πλέον να επανεξετάσει την πολιτική που ασκεί έναντι της Κίνας στον τομέα των ανθρωπίνων δικαιωμάτων και να αναζητήσει τα περισσότερο αποτελεσματικά μέσα που έχει στη διάθεσή της για το σκοπό αυτό. Με το να καταθέτουμε κάθε χρόνο, επί επτά ή οκτώ συνεχή χρόνια, το ίδιο ψήφισμα, το οποίο σε πολλές περιπτώσεις δεν εγκρίνεται καν, δεν κατορθώνουμε τίποτα.

<SPEAKER ID=176 LANGUAGE="EN" NAME="Malone">
Κύριε Πρόεδρε, παρ' όλο ότι η πρόταση ψηφίσματος είναι σωστή και αρμόζουσα, δεν συμπεριέλαβε την Ιρλανδία. Η Ιρλανδία ήταν επίσης μέρος της πρότασης ψηφίσματος και πιστεύω ότι θα έπρεπε να προσθέσουμε μια προφορική τροπολογία, εάν συμφωνούν όλοι, για να συμπεριληφθεί και η Ιρλανδία.

<SPEAKER ID=177 NAME="Πρόεδρος">
Η συζήτηση έληξε.
<P>
Προχωρούμε στην ψηφοφορία.

<CHAPTER ID=6>
Ψηφοφορίες
<SPEAKER ID=178 NAME="Πρόεδρος">
Αξιότιμοι κύριοι βουλευτές, η ημερήσια διάταξη προβλέπει την ψηφοφορία επί της έκθεσης (Α40168/97) της κυρίας Rothe, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την Πράσινη Βίβλο της Επιτροπής: »Ενέργεια για το μέλλον: ανανεώσιμες πηγές ενέργειας - Για μια κοινοτική στρατηγική» (COM(96)0576 - C4-0623/96).
<P>
Το λόγο έχει ο Επίτροπος κ. Παπουτσής.

<SPEAKER ID=179 NAME="Παπουτσής">
Κύριε Πρόεδρε, πρώτα απ'όλα θα ήθελα να ευχαριστήσω και να συγχαρώ την εισηγήτρια κ. Rothe για τη θαυμάσια έκθεση που παρουσίασε και, επίσης, να ευχαριστήσω τους εισηγητές κ.κ. Schierhuber εκ μέρους της Επιτροπής Γεωργίας και Kronberger εκ μέρους της Επιτροπής Περιβάλλοντος.
<P>
Κυρίες και κύριοι βουλευτές, πιστεύω πως όλοι συμφωνούμε με την έκθεση της κ. Rothe, ότι πρέπει να δώσουμε μία νέα ώθηση στον τομέα των ανανεώσιμων πηγών ενέργειας. Με την έκθεση την οποία σήμερα πρόκειται να ψηφίσει το Σώμα παρέχουμε έναν κατάλογο μέτρων τα οποία -στο σύνολό τους- αξίζουν ιδιαίτερης και προσεκτικής εξέτασης και πρέπει να πω ότι, ενώ θα ήθελα πραγματικά να αναφερθώ αναλυτικά σε κάθε μία από αυτές τις προτάσεις, δυστυχώς, λόγω του πολύ περιορισμένου χρόνου και της ειδικής διαδικασίας που ακολουθούμε σήμερα -και ευχαριστώ γι'αυτό το Προεδρείο-, θα περιοριστώ μόνο σε πολύ μικρές παρατηρήσεις.
<P>
Πρώτα απ'όλα, εκ μέρους της Ευρωπαϊκής Επιτροπής, θα ήθελα να δεσμευτώ ενώπιόν σας σε ό, τι αφορά τον επόμενο στόχο: ο επόμενος στόχος λοιπόν είναι η μεγάλη πρόκληση για μία Λευκή Βίβλο για τις ανανεώσιμες πηγές ενέργειας και ένα πρόγραμμα δράσης για τις ανανεώσιμες πηγές, το οποίο ελπίζω ότι θα είμαι σε θέση να παρουσιάσω ενώπιον του Σώματος στο τέλος αυτού του χρόνου. Και θα συμπεριλάβουμε στα πλαίσια της διαμόρφωσης της Λευκής Βίβλου για τις ανανεώσιμες πηγές όλες τις προτάσεις οι οποίες ακούστηκαν σήμερα κατά τη διάρκεια της πρωινής συζήτησης, όπως επίσης και όλες εκείνες τις προτάσεις οι οποίες προέκυψαν κατά τη διάρκεια του δημόσιου διαλόγου που διεξάγεται ακόμη και σήμερα σε ευρωπαϊκό επίπεδο επί τη βάσει της Πράσινης Βίβλου για τις ανανεώσιμες πηγές ενέργειας.
<P>
Επιτρέψτε μου όμως να κάνω πολύ σύντομα τρεις παρατηρήσεις:
<P>
Πρώτον, χαίρομαι ιδιαίτερα που η εισηγήτρια κ. Rothe συμφωνεί με την ιδέα της θέσπισης ενός ποσοτικού στόχου, ενός στόχου που πρέπει να είναι όμως ταυτόχρονα και φιλόδοξος και ρεαλιστικός.
<P>
Δεύτερον, θέλω να σημειώσω με ιδιαίτερη ευχαρίστηση ότι η εισηγήτρια, αλλά και πάρα πολλοί από τους αξιότιμους βουλευτές που πήραν το λόγο σήμερα, συμφωνούν με την Ευρωπαϊκή Επιτροπή στο ότι οι ανανεώσιμες πηγές ενέργειας, σε ό, τι αφορά τη λειτουργία της εσωτερικής αγοράς, πρέπει να γίνονται πλήρως σεβαστές. Η εσωτερική αγορά της ενέργειας αποτελεί πλέον μία πραγματικότητα. Στο πλαίσιο αυτό λοιπόν υφίστανται διάφορα μέσα και υπάρχουν πολλοί μηχανισμοί οι οποίοι μπορούν να χρησιμοποιηθούν για την προαγωγή των ανανεώσιμων πηγών ενέργειας χωρίς στρέβλωση του ανταγωνισμού.
<P>
Θα ήθελα, τέλος, να επισημάνω ένα άλλο σημαντικό σημείο της έκθεσης: το θέμα της μελλοντικής νομικής βάσης για την προαγωγή των ανανεώσιμων πηγών ενέργειας. Θέλω να επαναλάβω λοιπόν ότι συμφωνώ πλήρως με την άποψή σας για την ανάγκη μιας νομοθετικής βάσης στην ενεργειακή πολιτική. Η πρόταση για μια σχετική διάταξη θα πρέπει να τονίζει, κατά τη γνώμη μου, με σαφήνεια την σημασία των ανανεώσιμων πηγών ενέργειας.
<P>
Τελειώνοντας, θα ήθελα για μια ακόμη φορά, κύριε Πρόεδρε, να ευχαριστήσω θερμά την εισηγήτρια και όλα τα μέλη του Ευρωπαϊκού Κοινοβουλίου που συνέβαλαν στη διατύπωση του σχεδίου έκθεσης. Θέλω επίσης να σας διαβεβαιώσω ότι θα κάνω ό, τι μπορώ από πλευράς μου για να εξασφαλισθεί ότι τα επόμενα στάδια αυτής της σημαντικής διαδικασίας θα οδηγήσουν σε μια θετική αλλαγή, σε μια σημαντική πρόοδο όσον αφορά τις ανανεώσιμες πηγές ενέργειας.

<SPEAKER ID=180 NAME="Πρόεδρος">
Ευχαριστώ πολύ, κύριε Επίτροπε.
<P>
Προχωρούμε στην ψηφοφορία.
<P>
(Το Σώμα εγκρίνει το ψήφισμα)

<SPEAKER ID=181 NAME="Πρόεδρος">
Το λόγο έχει τώρα ο κύριος Falconer.

<SPEAKER ID=182 LANGUAGE="EN" NAME="Falconer">
Κύριε Πρόεδρε, επιθυμώ να εγερθώ διότι σήμερα το πρωί απευθύνθηκα δύο φορές στον κ. Martin για τον τρόπο με τον οποίο διεξήγαγε την ψηφοφορία. Μπορώ να κατανοήσω πλήρως τον τρόπο με τον οποίο διεξήγαγε τις εργασίες σήμερα το πρωί δοθέντος ότι οι Πράσινοι ζήτησαν ονομαστική ψηφοφορία για κάθε μια παράγραφο και για κάθε μια τροπολογία που κατετέθη. Μπορώ να καταλάβω την μέθοδό του για την επίσπευση των εργασιών στην Αίθουσα. Ωστόσο, αυτός δεν είναι ο συνήθης τρόπος με τον οποίον διεξάγουμε τις εργασίες μας.

<SPEAKER ID=183 NAME="Πρόεδρος">
Ευχαριστώ, κύριε Falconer, θα πρέπει όμως να σας πω ότι ακόμη και αν κατευθύνω αρκετά ελλιπώς τις ψηφοφορίες, το μέρος που το κάνω καλά το έμαθα από τον κύριο Martin.

<SPEAKER ID=184 LANGUAGE="NL" NAME="Blokland">
Πρόεδρε, χάρη στην εξαιρετικά ευέλικτη στάση που τήρησε ένας από τους συναδέλφους σας, η συμβολή μου στη συζήτηση μετατρέπεται κατ'ανάγκη σε αιτιολόγηση ψήφου. Θα μπορούσε να γίνει λόγος περί ανανεωμένης συμβολής. Υποστηρίζω με θέρμη την έκθεση Rothe. Και αυτό επειδή κρίνω ότι θα ήταν θετικό να υπάρξει μια συντονισμένη πολιτική σε ευρωπαϊκό επίπεδο στον τομέα των ανανεώσιμων πηγών ενέργειας. Ο στόχος δεν είναι να επαναληφθεί το έργο των κρατών μελών, αλλά να εφαρμοστούν οι καλύτερες πρακτικές. Τα στερεά καύσιμα και το ουράνιο δεν είναι ανεξάντλητα. Θα πρέπει να μεταπηδήσουμε σύντομα στη χρήση ανανεώσιμων πηγών ενέργειας, έτσι ώστε οι γενιές που θα μας ακολουθήσουν να μην βρεθούν αντιμέτωπες με καταστάσεις ανάγκης. Στις τρέχουσες τιμές των υγρών καυσίμων δεν λαμβάνεται επαρκώς υπόψη ο περιορισμένος χαρακτήρας των αποθεμάτων. Επίσης, στις τιμές δεν έχει συνεκτιμηθεί το εξωτερικό κόστος, με αποτέλεσμα να δημιουργείται μία απατηλή κατάσταση.
<P>
Μετά το Πράσινο Βιβλίο της Επιτροπής, πρέπει να καταρτισθούν ένα Λευκό Βιβλίο και ένα πρόγραμμα δράσης με στόχο την αύξηση του ποσοστού συμμετοχής των ανανεώσιμων πηγών ενέργειας στη συνολική παραγωγή. Μία από τις σημαντικότερες πτυχές της καθιέρωσης αυτών των μορφών ενέργειας είναι το κόστος. Προς το παρόν επιβάλλεται να χορηγηθεί κάποιο είδος ενισχύσεως. Γι'αυτό και θα ήταν σκόπιμο να διευρυνθεί το περιεχόμενο και να αυξηθούν οι χρηματοδοτικοί πόροι των υφιστάμενων προγραμμάτων της Κοινότητας στον τομέα της ανανεώσιμης ενέργειας.
<P>
Σημαντική είναι επίσης η λήψη οριζόντιων μέτρων. Μία ιδιαίτερα καλή ιδέα αφορά τη χορήγηση οικολογικών πιστοποιητικών παραγωγής ηλεκτρισμού. Με βάση τη μέθοδο αυτή, οι επιχειρήσεις παραγωγής ηλεκτρικής ενέργειας αναλαμβάνουν εθελουσίως την υποχρέωση να αυξήσουν το ποσοστό συμμετοχής των ανανεώσιμων πηγών ενέργειας στη συνολική τους παραγωγή.
<P>
Στην έκθεση Rothe περιλαμβάνεται μεγάλος αριθμός σημαντικών συστάσεων για το Λευκό Βιβλίο. Οι ανανεώσιμες πηγές ενέργειας πρέπει να αποτελέσουν ουσιαστικό τμήμα της παραγωγής ενέργειας. Πρέπει να ληφθούν μέτρα ούτως ώστε η χρήση των πηγών αυτών να αποβεί όσο το δυνατό συντομότερα σύμφορη σε σχέση με άλλες πηγές ενέργειας. Για το λόγο αυτό, τα μέτρα ενίσχυσης συγκεκριμένων προγραμμάτων που έχουν πολλές πιθανότητες επιτυχίας και χρηματοδοτούνται από τον κοινοτικό προϋπολογισμό πρέπει να έχουν προσωρινό χαρακτήρα.
<P>
Οι ανανεώσιμες πηγές ενέργειας εξαρτώνται σε μεγαλύτερο βαθμό από ό, τι τα στερεά καύσιμα από τις περιφερειακές συνθήκες. Αυτό ισχύει για τα υδροηλεκτρικά εργοστάσια, αλλά και για την παλλιροϊκή, την ηλιακή και την αιολική ενέργεια. Στην περίπτωση αυτή, θα πρέπει επίσης να ληφθεί υπόψη και η κατανομή του κόστους της μετατροπής. Σε αραιοκατοικημένες περιοχές, όπως στην ύπαιθρο, είναι σχετικό εύκολο να αποκεντρωθεί η παραγωγή, ωστόσο η προσπάθεια αυτή θα πρέπει να ενισχυθεί. Για το λόγο αυτό, είμαι της άποψης ότι θα πρέπει να υπάρξει μία κατανομή των βαρών της μετάβασης των κρατών μελών στη χρησιμοποίηση ανανεώσιμων πηγών ενέργειας. Οι χώρες που διαθέτουν τις καλύτερες δυνατότητες πρέπει να «επιβαρυνθούν» με τα υψηλότερα ποσοστά για την αναλογία των ανανεώσιμων πηγών ενέργειας στη συνολική παραγωγή.

<SPEAKER ID=185 NAME="Caudron">
Η ευθυκρισία δεν είναι απαραίτητα η πιο διαδεδομένη αρετή στον κόσμο.
<P>
Μία βεβαιότητα: η κοινωνία μας απαιτεί πολύ ενέργεια για να ικανοποιήσει το σύνολο των αναγκών της.
<P>
Μία διαπίστωση: Οι ενεργειακές πηγές που χρησιμοποιούνται είτε είναι εν δυνάμει επικίνδυνες, είτε εξαντλούνται. Πλην όμως, επιβάλλεται να διαπιστώσουμε ότι οι ενεργειακές ανάγκες μας δεν θα μειωθούν και ότι πρέπει να βρούμε υποκατάστατα για τις υπάρχουσες πηγές ενέργειας.
<P>
Μία προοπτική: Η έρευνα επέτρεψε να προσδιορίσουμε ορισμένες ανανεώσιμες πηγές ενέργειας. Αυτές αντιστοιχούν μόνο στο 6 % της ενέργειας που χρησιμοποιείται σήμερα στην Ευρώπη.
<P>
Η ευθυκρισία θα απαιτούσε λοιπόν αυτές οι ενέργειες, που μπορούν να χρησιμοποιηθούν κατά βούληση και δεν ρυπαίνουν, να γνωρίσουν μία δυναμική ανάπτυξη. Αυτή είναι η όλη φιλοδοξία της έκθεσης του συναδέλφου κ. Rothe τον οποίο θα ήθελα να συγχαρώ.
<P>
Το Ευρωπαϊκό Κοινοβούλιο οφείλει λοιπόν να υποστηρίξει το πνεύμα της έκθεσης που υπέβαλε ο συνάδελφός μας. Πρέπει να ενθαρρύνουμε την έρευνα για τις ανανεώσιμες ενέργειες και να καλέσουμε το Συμβούλιο να καθορίσει ένα κατώτατο όριο 15 % υπέρ της ανανεώσιμης ενέργειας στο συνολικό ενεργειακό προϋπολογισμό.
<P>
Πρέπει επίσης να ενθαρρύνουμε τη βιομηχανία και τους δημόσιους επενδυτές να αναπτύξουν την παραγωγή τους με αυτή τη μέθοδο.
<P>
'Οπως σε όλους τους τομείς, ας τοποθετήσουμε, για μία ακόμη φορά, τον άνθρωπο και την ασφάλειά του στο κέντρο των προτεραιοτήτων μας.
<P>
Ας ενεργήσουμε κατά τρόπο ώστε να αναπτύξουμε εκείνες τις μορφές ενέργειας που θα εγγυηθούν την ασφάλειά μας και θα προστατεύσουν το περιβάλλον.

<SPEAKER ID=186 NAME="Grossetκte">
Η γαλλική αντιπροσωπεία της ομάδας του ΕΛΚ υπερψήφισε την έκθεση Rothe για την Πράσινη Βίβλο της Επιτροπής σχετικά με τις ανανεώσιμες ενέργειες. Είναι πράγματι απαραίτητο να εγγυηθεί η Ευρωπαϊκή 'Ενωση την ενεργειακή της ανεξαρτησία συνεχίζοντας να αναπτύσσει καθαρές και ανανεώσιμες πηγές ενέργειας.
<P>
Πρέπει λοιπόν να εκφράσουμε τη λύπη μας που το ψήφισμα το οποίο εγκρίθηκε περιλαμβάνει την παράγραφο 3 καθώς και την αιτιολογική σκέψη Γ. Πράγματι, η δημιουργία μιας αναπτυξιακής στρατηγικής δεν σημαίνει την έναρξη μιας σταυροφορίας κατά της πυρηνικής ενέργειας που χρησιμεύει σήμερα για την κάλυψη του 35 % των ενεργειακών αναγκών της Ευρωπαϊκής 'Ενωσης, ενώ μάλιστα η Πράσινη Βίβλος της Επιτροπής θεωρεί, με βάση σοβαρές μελέτες, ότι το τεχνικό δυναμικό εξέλιξης των ανανεώσιμων ενεργειών δεν θα μπορέσει να εξασφαλίσει παρά μόνο το 15 % των αναγκών μας το έτος 2020.
<P>
Αυτό το Κοινοβούλιο θα έδινε λάθος μάχη εάν συνέχιζε μία ιδεολογική σταυροφορία αποσυνδεδεμένη από τις πραγματικές ανάγκες των ευρωπαίων πολιτών. Μπορούμε να υποστηρίζουμε ταυτόχρονα και την πυρηνική ενέργεια και τις ανανεώσιμες ενέργειες: οι εκθέσεις Soulier και Rothe ήταν συμπληρωματικές.
<P>
Είναι λυπηρό που το Σώμα μας, του οποίου για πρώτη φορά ζητήθηκε η γνώμη, δεν επέδειξε ωριμότητα σε αυτά τα κεφαλαιώδη θέματα.

<SPEAKER ID=187 NAME="Holm">
 - (SV) Θεωρώ ότι έχει μεγάλη σημασία ότι η ΕΕ (εντός των αρμοδιοτήτων που έχει η ΕΕ σήμερα επ&#x02BC;αυτών των θεμάτων ) προσπαθεί να ενεργήσει για να αυξήσει την σημασία των ανανεώσιμων πηγών ενέργειας. Δυστυχώς πρέπει να πώ ότι δεν έχω εντυπωσιαστεί από το μέχρι τώρα έργο της ΕΕ. Αντί να ρίξει βάρος σε φιλικούς προς το περιβάλλον τομείς, δυστυχώς μεγαλύτερη ενίσχυση λαμβάνει π.χ. η έρευνα στο τομέα της πυρηνικής ενέργειας.
<P>
Πρέπει να απαιτήσουμε να πληρώσει η πυρηνική ενέργεια τις δικές της δαπάνες. Ακόμη και το περιβάλλον θα πρέπει να έχει μια οικονομική αξία. Αυτό θα κατεδείκνυε περαιτέρω την σπατάλη χρημάτων που συνεπάγεται η πυρηνική ενέργεια, και έτσι θα αποκτούσαν οι ανανεώσιμες πηγές ενέργειας ουσιαστικότερη σημασία.
<P>
Η προαγωγή των ανανεώσιμων πηγών ενέργειας είναι σημαντική, όχι μόνο από την οπτική του περιβάλλοντος, αλλά επίσης και γιατί θα οδηγήσει στην δημιουργία περισσότερων θέσεων εργασίας, κυρίως στις μικρές επιχειρήσεις και στην ύπαιθρο. Θα σήμαινε επίσης ότι η τρωτότητα της κοινωνίας σε καταστροφές και λάθη θα μειωνόταν, καθώς δεν θα υπήρχε πλέον εξάρτηση από μια πηγή ενέργειας.
<P>
Προσωπικά θεωρώ ότι πρέπει οι στόχοι της ΕΕ να είναι υψηλοί. Ένα ελάχιστο όριο πρέπει να είναι η αύξηση του ποσοστού των ανανεώσιμων πηγών ενέργειας επί της συνολικής κατανάλωσης ενέργειας με τουλάχιστον 30-35 % έως το έτος 2010. Θεωρώ ότι το προτεινόμενο στην έκθεση 15 % έχει τεθεί πολύ προσεκτικά. Για να μπορέσουμε να ανταποκριθούμε στους στόχους της Διάσκεψης του Ρίο για την δημιουργία μιας οικολογικά βιώσιμης κοινωνίας, πρέπει να ενεργήσουμε αποφασιστικά και έντονα.

<SPEAKER ID=188 NAME="Lindqvist">
 - (SV) Η δυναμική επένδυση στις ανανεώσιμες πηγές ενέργειας είναι μια αναγκαιότητα για την μακράς πνοής βιώσιμη κοινωνία. Η έκθεση είναι ένα πρώτο αλλά πάρα πολύ μικρό βήμα προς αυτήν την καττεύθυνση. Χρειάζεται ένα κείμενο Συνθήκης, στο οποίο οι μη βιώσιμες πηγές ενέργειας όπως η πυρηνική ενέργεια και τα ορυκτά καύσιμα θα αντικατασταθούν από την βιοενέργεια και άλλες ανανεώσιμες πηγές ενέργειας.
<P>
Πρέπει να μεταφερθούν ερευνητικοί και αναπτυξιακοί πόροι από την πυρηνική ενέργεια και τα ορυκτά καύσιμα στην βιοενέργεια και άλλες ανανεώσιμες πηγές ενέργειας. Η ΕΕ μπορεί να συνδράμει στην προώθηση μιας τέτοιας εξέλιξης με την κατάργηση της Συνθήκης Euratom και την εισαγωγή μιας νέας Συνθήκης για τις ανανεώσιμες πηγές ενέργειας.
<P>
Η έκθεση μόλις και μετά βίας αναφέρει τις μεγαλύτερες ανανεώσιμες πηγές ενέργειας στις Σκανδιναβικές χώρες, π.χ. διάφορες μορφές βιοενέργειας, το δάσος, το ροκανίδι, τους σβώλους, την τύρφη κ.λ.π.. Η έκθεση πάει όμως προς την σωστή κατεύθυνση, και γι&#x02BC;αυτό την υπερψήφισα.

<SPEAKER ID=189 NAME="Vaz da Silva">
Καθώς έπρεπε να επιλέξω μία από τις εκθέσεις σχετικά με την ενεργειακή πολιτική για την παρέμβασή μου, επέλεξα την έκθεση του κ. Soulier, αλλά δεν μπορώ να μην αναφερθώ στη σημασία που αποδίδω στην έκθεση Rothe για τη συνολική θεώρηση που αντικατοπτρίζει και για το ρεαλισμό των προτεινόμενων μέτρων.
<P>
Θα επισημάνω τη φορολογική διαφοροποίηση για να ενθαρρυνθεί η ανάπτυξη αυτών των ενεργειών, τη χρησιμοποίηση των διαρθρωτικών ταμείων, τη σημασία που αποδίδεται στις ομοιόμορφες στατιστικές σχετικά με τις τάσεις της κατανάλωσης, καθώς και στη διεθνοποίηση του δευτερογενούς κόστους των μη ανανεώσιμων πηγών και στην ποσοτική έκφραση ενός καθορισμένου στόχου για το έτος 2000.

<SPEAKER ID=190 NAME="Virrankoski">
Ήδη σήμερα στη Φινλανδία το ποσοστό των ανανεώσιμων μορφών ενέργειας στην συνολική κατανάλωση ενέργειας ανέρχεται σε 32, 5 %. Παρά το γεγονός αυτό ο στόχος της έκθεσης για γενική αύξηση του ποσοστού αυτού σε ολόκληρη την ΕΕ είναι απόλυτα τεκμηριωμένος. Προϋπόθεση για την επίτευξη του στόχου αυτού είναι να δοθεί μεγαλύτερο βάρος στην έρευνα. Γι' αυτό και η προϋπόθεση αυτή πρέπει να ληφθεί υπόψη στα προγράμματα έρευνας της ΕΕ. Ακόμη, η ανανέωση της περιφερειακής πολιτικής πρέπει να αποβλέπει στην παραγωγή και δημιουργία αποθεμάτων ενέργειας από ανανεώσιμες πηγές.
<P>
Στην σχεδόν πλήρη, όμως, αυτή έκθεση δεν αναφέρεται η τύρφη ως ανανεώσιμη πηγή ενέργειας. Στη Φινλανδία, π.χ., το ποσοστό της τύρφης στην κατανάλωση ενέργειας ανέρχεται σε 5, 4 % παρά το γεγονός ότι μόνο το 0, 5 % των ελών αξιοποιείται κατά την παραγωγή. Ένα έλος παράγει ετησίως τύρφη σε ποσότητα ίση με την ξυλεία η οποία παράγεται σε ένα δάσος κατά το αυτό χρονικό διάστημα. Αμέσως μετά την συλλογή της τύρφης το έλος αρχίζει, να παράγει νέες μάζες τύρφης.
<P>
Ελπίζω ότι Επιτροπή θα συμπεριλάβει στην ευρισκόμενη στο προπαρασκευαστικό στάδιο Λευκή Βίβλο και την τύρφη ως ανανεώσιμο φυσικό πόρο.

<CHAPTER ID=7>
Κοινοτικοί ενεργειακοί στόχοι
<SPEAKER ID=191 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0142/97) του κ. Stockmann, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας, σχετικά με την πρόταση απόφασης του Συμβουλίου όσον αφορά την οργάνωση της συνεργασίας επί των συμφωνηθέντων κοινοτικών ενεργειακών στόχων (COM(96)0431 - C4-0046/97-96/0218(CNS)).

<SPEAKER ID=192 NAME="Stockmann">
Kύριε Πρόεδρε, αξιότιμοι κυρίες και κύριοι συνάδελφοι, κύριε Eπίτροπε, η συνεργασία, επί των συμφωνηθέντων κοινοτικών ενεργειακών στόχων, είναι διιστάμενο θέμα στο Σώμα μας, όπως επίσης στο Συμβούλιο και στην Επιτροπή. Η Επιτροπή επέλεξε, ως νομική βάση, το άρθρο 130 παράγραφος 3, δηλαδή τον τίτλο «Bιομηχανία» της Συνθήκης. Επειδή δεν υπάρχει, ή δεν υπάρχει ακόμη, κανένα κεφάλαιο για την ενέργεια στη Συνθήκη, παρόλο που η ενεργειακή πολιτική είναι έργο κοινού ενδιαφέροντος, θα πρέπει να επιλεγεί η νομική βάση που έχει τη μεγαλύτερη σχέση με το θέμα.
<P>
Το σχέδιο της Επιτροπής αναφέρει ως στόχο της απόφασης, στο άρθρο 1, την προστασία του περιβάλλοντος, την εξασφάλιση μιας ορθολογικής και αποδοτικής εκμετάλλευσης των ενεργειακών πόρων, την προώθηση νέων ανανεώσιμων μορφών ενέργειας και την ενίσχυση της διεθνούς συνεργασίας.
<P>
Οι πρώτοι από τους στόχους αυτούς, εμπίπτουν στο κεφάλαιο της πολιτικής της Κοινότητας για τον τομέα του περιβάλλοντος. Γι' αυτό και θα 'πρεπε να ληφθεί ως νομική βάση το άρθρο 130Σ. Aυτό καθορίζει, ως στόχο αυτής της πολιτικής της Κοινότητας, την ορθολογική χρησιμοποίηση των φυσικών πόρων, την προστασία του περιβάλλοντος και την προώθηση, σε διεθνές επίπεδο, μέτρων για την προστασία του περιβάλλοντος.
<P>
Ζητήσαμε την τροποποίηση της βάσης αυτής της Συνθήκης, και αναθέσαμε στην Επιτροπή Νομικών Θεμάτων και Δικαιωμάτων των Πολιτών να την εξετάσει. Αυτή, αν και διστακτικά, συντάχθηκε με την άποψή μας. H ενεργειακή πολιτική φυσικά και έχει επιπτώσεις, τόσο στη βιομηχανία όσο και στο περιβάλλον. Ένα όμως για μένα είναι σίγουρο: Στο θέμα της συνεργασίας, για την επίτευξη των συμφωνηθέντων ενεργειακών στόχων, χρειαζόμαστε και μια διαδικασία συνεργασίας μεταξύ των νομοθετικών οργάνων.
<P>
Θα 'πρεπε εδώ, στις στοχοθετήσεις της ενεργειακής πολιτικής, να διαμορφώσουμε μια πολιτική, η οποία θα προκαταλαμβάνει το μέλλον. Μελλοντικά όμως, δε θα μπορούμε να προχωρήσουμε χωρίς ένα ιδιαίτερο κεφάλαιο για την ενέργεια στη Συνθήκη. Ελπίζω ότι οι συμμετέχοντες στη διακυβερνητική διάσκεψη θα συμφωνήσουν σ' αυτό, και θα θεσπίσουν επιτέλους σαφείς διατάξεις.
<P>
Η πρόταση της Επιτροπής, για την οποία συζητάμε σήμερα, περιορίζει το ρόλο της Επιτροπής σε δικαιώματα ενημέρωσης και επιτήρησης, και σ' ένα συντονιστικό ρόλο. Δεν προβλέπονται αρμοδιότητες για δράσεις ενεργειακής πολιτικής. Αισθάνομαι την ανάγκη, παράλληλα, να εκφράσω την εικασία ότι έτσι, σιγά-σιγά, προμηνύεται η εγκατάλειψη της κοινής ενεργειακής πολιτικής. Όλα ταιριάζουν. Στις τελευταίες δημοσιονομικές διαδικασίες, το Συμβούλιο επεδίωξε δραστικές περικοπές στον τομέα της ενεργειακής πολιτικής. Πάγωσε το THERMIE II, και το SAVE II μειώθηκε στο ένα τρίτο. Η υποχώρηση σε εθνικές ενεργειακές πολιτικές, όμως, είναι λάθος, ξεκάθαρα. Από τη μια μεριά φτιάχνουμε διευρωπαϊκά δίκτυα για την ενέργεια και δημιουργούμε μια εσωτερική αγορά για το ηλεκτρικό ρεύμα και το φυσικό αέριο. Μόνο για τη βασική ενεργειακή πολιτική δε συμφωνούμε.
<P>
Γιατί, για παράδειγμα, δεν είναι δυνατόν να συνάψουμε μια σύμβαση - και η κ. McNally το είπε προηγουμένως κατά τη συζήτηση για την ωραία έκθεση της κ. Rothe - γιατί, για παράδειγμα, δεν είναι δυνατόν να συνάψουμε μια σύμβαση για την προώθηση των ανανεώσιμων μορφών ενέργειας; Αυτό που ήταν δυνατόν πριν από 40 χρόνια για την προώθηση της πυρηνικής ενέργειας, θα 'πρεπε σήμερα να είναι δυνατόν και για τις ανανεώσιμες μορφές ενέργειας.
<P>
Χρειαζόμαστε ένα άλμα, χρειαζόμαστε ένα άλμα προς τα εμπρός. Τα λόγια μας θα πρέπει να τα ακολουθήσουν επιτέλους έργα. Σε σχέση μ' αυτό, θα ήθελα να επισημάνω ότι θεωρώ σημαντικό να υιοθετήσουμε μια πρόταση του Rolf Linkohr, να συσταθεί ένα γραφείο για το παγκόσμιο κλίμα, που θα επιτηρεί τα αποτελέσματα της συνόδου κορυφής για το παγκόσμιο κλίμα.
<P>
Αλλά και πάλι πίσω στο σχέδιο της Επιτροπής. Το παράρτημα του σχεδίου περιέχει τους συμφωνηθέντες ενεργειακούς στόχους. Έτσι όπως αναφέρονται εκεί είναι αντιφατικοί. Από τη μια μεριά διακηρύσσεται ο χωρίς στρέβλωση ανταγωνισμός, »μη στρεβλωμένες τιμές», όπως αναφέρεται εκεί, και από την άλλη ζητούνται μέτρα στήριξης για τις ανανεώσιμες ενέργειες. Ο απεριόριστος ανταγωνισμός και η απελευθέρωση της αγοράς, όμως, δεν αποτελούν πανάκεια. Η Επιτροπή θα 'πρεπε εδώ να έχει το θάρρος να πάρει μέτρα που θα επηρεάσουν τον ανταγωνισμό μεταξύ των ενεργειακών φορέων. Διότι μόνον έτσι θα μπορέσει να επιβάλει το στόχο μιας αειφόρου ανάπτυξης, στο πλαίσιο μιας ολοκλήρωσης των ενεργειακών και περιβαλλοντικών στοχοθετήσεων. Διαφορετικά θα παραμείνει στα λόγια.
<P>
Αυτό που χρειαζόμαστε είναι ένα ολοκληρωμένο ενεργειακό πρόγραμμα εναρμόνισης με χρονικά περιθώρια, και επίσης - το επισημαίνω ευχαρίστως και διαρκώς αυτό - θα πρέπει να συμφωνήσουμε επιτέλους, στο δικό μας επίπεδο, πανευρωπαϊκά, σ' έναν ενεργειακό φόρο κατανάλωσης.
<P>
Αυτά είναι μόνον ορισμένα θέματα, τα οποία ζητάμε για μια εκτεταμένη συνεργασία, χάριν του περιβάλλοντος.
<P>
Χαίρομαι για τη συζήτηση, παρόλο που παρευρίσκονται λίγοι μόνον εδώ σήμερα.

<SPEAKER ID=193 LANGUAGE="DE" NAME="Ferber">
Κύριε Πρόεδρε, το Ευρωπαϊκό Κοινοβούλιο ασχολήθηκε συχνά, ως γνωστόν, - ιδιαίτερα σήμερα - με το θέμα του κατά πόσον η Ευρωπαϊκή Ένωση, στον τομέα της ενεργειακής πολιτικής, μπορεί να ανταποκριθεί σε μόνιμη βάση στις ευθύνες της, προκειμένου να μπορέσει να προβεί στις αναγκαίες πρωτοβουλίες, που χρειάζονται φυσικά επειγόντως οι ακραίες συνθήκες σε μια φιλελευθεροποιημένη εσωτερική αγορά. Γι' αυτό και, ως προς τη βασική δομή και τη γραμμή, δεν υπάρχει καμιά διαφωνία μεταξύ της ομάδας του ΕΛΚ και των υπολοίπων ομάδων. Από την άλλη μεριά, θα πρέπει να αναλογιστούμε τι θέλουμε να πετύχουμε πραγματικά στον τομέα της κοινής ενεργειακής πολιτικής, και ότι μ' έναν εμπορικό κατάλογο, όπως αυτόν που μας υπέβαλε η Επιτροπή και τον οποίο εμείς, ως Κοινοβούλιο, προφανώς θα τον διευρύνουμε αύριο ακόμη περισσότερο, δεν εξυπηρετείται κανείς.
<P>
Φυσικά έχουμε ως στόχο να μειώσουμε τις εκπομπές διοξειδίου του άνθρακος στην ΕΕ. Αυτό το συζητήσαμε, ως γνωστόν, ειδικά στην έκθεση Rothe, από κοινού και από κοινού την εγκρίναμε. Αλλά τα κράτη μέλη είναι ελεύθερα να αποφασίσουν με ποιους ενεργειακούς φορείς θα πρέπει να πετύχουν τους στόχους αυτούς, όσο δεν έχουμε καμιά άλλη νομική βάση. Αυτό ήταν το θέμα σήμερα το πρωί, καθώς και σήμερα το μεσημέρι, στην ψηφοφορία για την έκθεση Soulier.
<P>
Και τώρα ερχόμαστε στο αποφασιστικό σημείο. Μια αλλαγή της νομικής βάσης ίσως βέβαια να είναι δυνατή - δε θα ήθελα να το αποκλείσω, είμαι μηχανικός και όχι νομικός -, και ίσως να ενισχύσει τις δυνατότητες επιρροής του Κοινοβουλίου, επειδή υπάρχει συνεργασία και δουλεύουμε με την επιλεγείσα νομική βάση. Αλλά τελικά δε θα πετύχουμε τίποτε, επειδή μάλλον θα συμβάλουμε στο να μας αφαιρεθούν πάλι από το Συμβούλιο οι ήδη ισχύουσες νομικές βάσεις, αν δει ότι μπορούν εδώ, από την πίσω πόρτα, να γίνουν άλλα πράγματα, παρά να αποκτήσουμε πρόσθετες νέες νομικές βάσεις, πράγμα που, ως γνωστόν, θέλουμε και μόλις τώρα αποφασίσαμε πάλι.
<P>
Γι' αυτό και η ομάδα του ΕΛΚ θα απορρίψει την αλλαγή της νομικής βάσης και την όλη έκθεση, σε περίπτωση που η τροπολογία αυτή εγκριθεί από την πλειοψηφία του Σώματος. Εκτός τούτου, θα πρέπει να αναρωτηθούμε, φυσικά, ποια είναι τα πρώτης προτεραιότητας καθήκοντα της Ένωσης στον ενεργειακό τομέα. Αποφασιστικής σημασίας για μας είναι η εναρμόνιση των ακραίων συνθηκών, ένα θέμα που η Επιτροπή δεν προέβλεψε καθόλου στην πρότασή της και το οποίο εμείς, ως ΕΛΚ, φέραμε στην αρμόδια επιτροπή, η οποία το πραγματεύθηκε ευγενικά. Είναι ένα θέμα αποφασιστικής σημασίας. Εδώ η Επιτροπή έχει αρμοδιότητες από σήμερα κιόλας, κι εμείς, ως Κοινοβούλιο, συμμετέχουμε, επειδή είναι δυνατόν να γίνει μέσω της νομοθεσίας της εσωτερικής αγοράς.
<P>
Το τελευταίο σημείο, το οποίο θα ήθελα να θίξω, είναι το ότι θα πρέπει να κάνουμε και μια συζήτηση θεμελιωδών αρχών για όλα αυτά τα φορολογικά θέματα. Δεν έχει κανένα νόημα να αρχίσουμε πάλι σαν Κοινοβούλιο, να συμπεριλαμβάνουμε εδώ και φορολογικά θέματα. Εδώ, άλλωστε, βρισκόμαστε σε άλλη νομική βάση και το άρθρο 130 δεν έχει ισχύ. Πρέπει να αφήσουμε τα πράγματα έτσι όπως είναι. Θα ήθελα να μην εμβαθύνω σ' αυτό σήμερα. Θα πρέπει όμως να μην υπερφορτώσουμε και το Συμβούλιο εδώ, εάν πραγματικά θέλουμε να πετύχουμε κάτι. Αυτή είναι η γραμμή του ΕΛΚ; διαφορετικά στηρίζουμε τα πράγματα, σε γενικές γραμμές.

<SPEAKER ID=194 LANGUAGE="DE" NAME="Kronberger">
Kύριε Πρόεδρε, υπάρχουν πράγματα που λέγονται επανειλημμένα. Για παράδειγμα, αναφέρεται και πάλι εδώ ότι η πυρηνική ενέργεια είναι ασφαλής και ότι υπάρχουν ασφαλείς χώροι τελικής αποθήκευσης. Όσο συχνά λέγονται τα πράγματα αυτά, άλλο τόσο θα πρέπει κανείς να τα αντικρούει - δεν υπάρχουν ασφαλείς χώροι τελικής αποθήκευσης. Αυτό το λέω προκαταβολικά.
<P>
Νομίζω ότι ο εισηγητής κατάφερε κάτι πολύ δύσκολο. Ένα γενικό ενεργειακό πλαίσιο, που δε βγάζει κανένα συμπέρασμα, που είναι πολύ λίγο, που αγνοεί συγκεκριμένους αριθμούς και αποτελέσματα, κ.λπ., είναι απίθανα δύσκολο να διορθωθεί. Προσπάθησε φιλότιμα να το κάνει.
<P>
Γνωρίζουμε, εδώ και πολύ καιρό, ότι μπορούμε σήμερα, με τις ανανεώσιμες ενεργειακές τεχνολογίες χωρίς CO2 , να προχωρήσουμε, μεσοπρόθεσμα, πολύ περισσότερο απ' ότι με την πυρηνική τεχνολογία.
<P>
(Φωνή από το ακροατήριο) Τι εννοείτε;
<P>
(Φωνή από το ακροατήριο: Η πυρηνική ενέργεια είναι χωρίς CO!) Αυτό είναι ένα θέμα αμφισβητούμενο, που και επιστημονικά δε στέκει έτσι, αλλά γι' αυτό συζητήσαμε το πρωί. Στο γενικό πλαίσιο που έχουμε μπροστά μας, φαίνεται σαν να μην προβληματίστηκε κανείς γι' αυτό για το οποίο συζητήσαμε σήμερα το πρωί και για το οποίο ψηφίσαμε προηγουμένως.
<P>
Σαφώς και το θέμα του ενεργειακού φόρου υπάγεται στα θέματα ανάπτυξης της μελλοντικής τεχνολογίας και το ότι αποκλείστηκε το ανθρωπογενές φαινόμενο του θερμοκηπίου είναι επίσης χαρακτηριστικό.

<SPEAKER ID=195 LANGUAGE="ES" NAME="Estevan Bolea">
Κύριε Πρόεδρε, κύριε Επίτροπε, πιστεύω ότι είναι πολύ πρόσφορη η απόφαση αυτή του Συμβουλίου, διότι με το δρόμο που ακολουθούμε έχω σοβαρές αμφιβολίες για το αν υπάρχει κοινή ενεργειακή πολιτική, και ίσως αυτό να οφείλεται στο ότι είναι πολύ δύσκολο, διότι υπάρχουν δεκαπέντε χώρες με πολύ διαφορετικά ενεργειακά συστήματα -και τα συστήματα των χωρών που πρόκειται να ενταχθούν, είναι επίσης πολύ διαφορετικά.
<P>
Μπορούμε όμως να προχωρήσουμε πολύ με ορισμένους κοινούς στόχους, και διατυπώσατε πολύ σωστά αυτήν τη σύντομη ανακοίνωση που περιλαμβάνει η απόφαση. Επιπλέον, θα ήθελα να υπογραμμίσουμε αυτό που αποτελεί προτεραιότητα, και αυτό είναι η ασφάλεια του εφοδιασμού. Στην Πράσινη Βίβλο και στη Λευκή Βίβλο για την ενέργεια μιλούσατε κατ' αρχήν για ανταγωνιστικότητα, για τιμές, πιστεύω όμως ότι είναι σημαντικότερο να μιλάμε πρώτα για την ασφάλεια του εφοδιασμού, που αρχίζει να μην είναι και τόσο σαφής, κύριε Επίτροπε. Στη συνέχεια θα έρθουν, προφανώς, η ανταγωνιστικότητα, η προστασία του περιβάλλοντος, ο συντονισμός, η δυνατότητα της παρουσίας μας σε άλλες αγορές. Θεωρώ όμως ότι θα πρέπει να επιμείνετε στο να διαθέτουμε καλύτερες στατιστικές, να έχουμε τις στατιστικές νωρίτερα -οι στατιστικές της Eurostat, λόγω των μέσων ή διότι οι χώρες δεν δίνουν τα δεδομένα, έρχονται πολύ αργά. Και η Επιτροπή, κύριε Πρόεδρε, θα πρέπει να προβαίνει κάθε χρόνο σε μια σε βάθος εξέταση της ενεργειακής πολιτικής τριών χωρών, ώστε σε 5 χρόνια να έχουν εξεταστεί όλες. Αυτό κάνει ο ΟΟΣΑ, και χωρίς Συνθήκη και χωρίς άλλες περιπλοκές, είναι εξαιρετικά αποτελεσματικό, και πιστεύω ότι αυτό απουσιάζει από την Ευρωπαϊκή Ένωση.
<P>
Γίνεται λόγος για επιβολή φόρων. Και μάλιστα, αξιότιμοι κύριοι βουλευτές, περισσότερων από αυτούς που έχει η βενζίνη. Τώρα υπάρχει μια νέα ανακοίνωση σχετικά με τη διατίμηση και τα τέλη επί της ενέργειας. Είμαι βέβαιη ότι θα ανέβει πολύ. Ακόμη και ο ηλεκτρισμός θα έχει νέα τέλη. Τα τέλη βρίσκονται ήδη σε αυτό το Κοινοβούλιο, πέρασαν ήδη από την Επιτροπή. Όχι από τον Επίτροπο Παπουτσή, αλλά από τον Επίτροπο Monti. Με ένα στόχο που θεωρώ αξιέπαινο: Πρέπει να δημιουργηθούν θέσεις απασχόλησης, αυτό είναι το μεγάλο πρόβλημα της Ένωσης, και πρέπει να μειωθούν οι εισφορές των επιχειρηματιών που επιβαρύνουν την ενέργεια. Έχετε μεγάλο έργο μπροστά σας, και σας συγχαίρω, κύριε Επίτροπε.

<SPEAKER ID=196 LANGUAGE="EN" NAME="Ahern">
Κύριε Πρόεδρε, θα ήθελα να συγχαρώ τον εισηγητή για την ενδιαφέρουσα έκθεσή του. Ακούσαμε ήδη σήμερα το πόσο σημαντικό είναι να έχουμε μια νομική βάση για την ενέργεια με αναφορά στις ανανεώσιμες πηγές ενέργειας. Αλλά αντιμετωπίσαμε δυσκολίες με το πρόγραμμα THERMIE αλλά και με το SYNERGIE λόγω έλλειψης νομικής βάσης και διότι - όπως ειπώθηκε σήμερα εδώ - στην πραγματικότητα δεν έχουμε μια κοινή ενεργειακή πολιτική ούτε ακόμη μια λειτουργική ενεργειακή πολιτική την οποία να εναρμονίσουμε.
<P>
Σας παραπέμπω συγκεκριένα στη σημασία του προγράμματος SAVE. Η εξοικονόμηση ενέργειας είναι όπως η μητρότητα: πάντα θαυμάζεται αλλά σπανίως ενισχύεται. Εάν δεν μπορέσουμε να συμφωνήσουμε σε μια κοινή ενεργειακή πολιτική, μια κοινή νομική βάση, τότε θα είναι σαν να κάνουμε το ίδιο. Θα λέμε μεγάλα λόγια για τις ανανεώσιμες πηγές ενέργειας και την εξοικονόμηση της ενέργειας αλλά στην πραγματικότητα δεν θα κάνουμε τίποτα το συγκεκριμένο για να τις στηρίξουμε.
<P>
Θα ήθελα επίσης να υπογραμμίσω τη σημασία της Συνθήκης ΕΥΡΑΤΟΜ και της τροποποίησης ή αντικατάστασης της Συνθήκης αυτής ως τμήμα της κοινής ενεργειακής πολιτικής.

<SPEAKER ID=197 NAME="Παπουτσής">
Κύριε Πρόεδρε, η πρόταση που εξετάζουμε είναι ιδιαίτερα σημαντική γιατί αποσκοπεί στη βελτίωση της συνεργασίας μεταξύ των κρατών μελών σε θέματα ενεργειακής πολιτικής. Πρώτα απ'όλα όμως, επιτρέψτε μου να ευχαριστήσω και να συγχαρώ τον εισηγητή κύριο Stockmann για την εξαιρετική εργασία του στην έκθεση την οποία σήμερα συζητούμε.
<P>
Η πρόταση αυτή στηρίζεται στους 3 βασικούς στόχους που καθορίζονται στη Λευκή Βίβλο για την ενεργειακή πολιτική, δηλαδή την αύξηση της ανταγωνιστικότητας, την ασφάλεια του εφοδιασμού και, φυσικά, την προστασία του περιβάλλοντος.
<P>
Η ολοένα εντεινόμενη εξάρτηση από την εισαγόμενη ενέργεια, η αλλαγή του κλίματος αλλά, ταυτόχρονα, και ο παγκόσμιος ανταγωνισμός αποτελούν τις προκλήσεις που θα κληθούμε να αντιμετωπίσουμε σήμερα και στο μέλλον, προκλήσεις που καθιστούν επιτακτική την ανάγκη άσκησης μιας πιο συντονισμένης ενεργειακής πολιτικής. Και επιτρέψτε μου με την ευκαιρία αυτή να στρέψω την προσοχή σας στην πρόσφατη ανακοίνωση της Επιτροπής σχετικά με μία συνολική θεώρηση της ενεργειακής πολιτικής: σ'αυτή την ανακοίνωση επισημαίνονται οι σοβαρές προκλήσεις που αντιμετωπίζει η Ευρωπαϊκή 'Ενωση στον τομέα της ενέργειας και αναμένουμε με ενδιαφέρον τη γνώμη του Ευρωπαϊκού Κοινοβουλίου.
<P>
Τώρα, επιτρέψτε μου να σχολιάσω μία προς μία τις τροπολογίες οι οποίες προτείνονται.
<P>
Η τροπολογία υπ'αριθ. 1 αφορά τη νομική βάση της πρότασης. Η Επιτροπή, ακολουθώντας τις συστάσεις της Νομικής Υπηρεσίας της Ευρωπαϊκής Επιτροπής, προτείνει το άρθρο 130, παράγραφος 3, ενώ η Νομική Επιτροπή του Κοινοβουλίου συνιστά να γίνει χρήση του άρθρου 130, παράγραφος 1. Η αποδοχή αυτής της τροπολογίας θα σήμαινε στην πράξη ότι η συνεργασία σε θέματα ενεργειακής πολιτικής θα υπέκειτο στην περιβαλλοντική πολιτική και στη νομική βάση στην οποία αυτή στηρίζεται. Φυσικά, συμφωνώ απόλυτα με τον στόχο της προστασίας του περιβάλλοντος και πιστεύω ότι αυτός ο στόχος και η προστασία του περιβάλλοντος πρέπει να είναι μία σημαντική επιδίωξη στον ενεργειακό τομέα. Κατά την άποψη όμως της Επιτροπής, είναι υπερβολική προσέγγιση το να στηριχθεί εξ ολοκλήρου η ενεργειακή πολιτική στη νομική βάση που έχει προβλεφθεί για την προστασία του περιβάλλοντος, γιατί κατ'αυτόν τον τρόπο δεν δίδεται η πρέπουσα σημασία σε άλλους εξίσου σημαντικούς στόχους ενεργειακής πολιτικής, όπως είναι η ασφάλεια του εφοδιασμού, η αύξηση της ανταγωνιστικότητας, η διεθνής συνεργασία. Γι'αυτούς τους λόγους, η Επιτροπή δεν μπορεί να αποδεχθεί την τροπολογία υπ'αριθ. 1.
<P>
'Ερχομαι τώρα στην τροπολογία υπ'αριθ. 2, με την οποία προτείνεται να επικεντρωθεί η έρευνα και η τεχνολογική ανάπτυξη στην ενεργειακή αποδοτικότητα και στις ανανεώσιμες πηγές ενέργειας. Επίσης, προτείνεται να εστιασθεί η έρευνα και η τεχνολογική ανάπτυξη με αντικείμενο την πυρηνική ενέργεια σε ασφαλείς τεχνολογίες τελικής διάθεσης των πυρηνικών αποβλήτων. Δεν είμαι αντίθετος με την τροπολογία αυτή, κυρίως γιατί δεν περιορίζει τη διάθεση των πιστώσεων της έρευνας και της τεχνολογικής ανάπτυξης σ'αυτούς τους τομείς. Πάντως, ακριβείς προτεραιότητες θα καθορισθούν κατά τις συζητήσεις που θα έχουμε για το πέμπτο πρόγραμμα πλαίσιο.
<P>
'Οσον αφορά τώρα την τροπολογία υπ'αριθ. 3, στο άρθρο 1, θεωρώ περιττό το πρώτο σκέλος της για τον πρόσθετο στόχο αποτροπής των πλεονασμάτων δυναμικότητας. Δεν έχω αντίρρηση για την τροπολογία αυτή, αλλά δεν την θεωρώ πραγματικά απαραίτητη. Το δεύτερο σκέλος της τροπολογίας 3 μπορεί να γίνει, κατ'αρχήν, αποδεκτό. Θα ήθελα όμως να επισημάνω ότι φαίνεται να υπάρχει ένα μικρό πρόβλημα με αυτή την τροπολογία γιατί αναφέρεται ειδικά σε πρωτοβουλίες που λαμβάνονται σε εθνικό επίπεδο, ενώ η αρχή του άρθρου καλύπτει ήδη αυτό το σημείο με την αναφορά που γίνεται στο άρθρο σχετικά με τις δράσεις που αναλαμβάνονται στα κράτη μέλη. Συμφωνώ πάντως ότι είναι σημαντικό να συμπεριλάβουμε την προώθηση των αειφόρων ενεργειακών τεχνολογιών σ'αυτόν τον κατάλογο των στόχων. Αποδέχομαι επίσης ανεπιφύλακτα το τελευταίο μέρος της τροπολογίας 3 στο άρθρο 1.
<P>
Ο εισηγητής κύριος Stockmann προτείνει δύο τροπολογίες στο άρθρο 2. Ο εισηγητής ορθώς επισημαίνει στην τροπολογία 4 το πολύ σοβαρό θέμα της αλλαγής του κλίματος. Πρόκειται για ένα ζήτημα που επηρεάζει σε πολύ μεγάλο βαθμό την ενεργειακή μας πολιτική και στο οποίο και εγώ αποδίδω μεγάλη σημασία. Μάλιστα, θα ήθελα να ενημερώσω το Σώμα ότι μόλις χθες το απόγευμα η Επιτροπή υιοθέτησε μία σχετική ανακοίνωση και το Συμβούλιο Ενέργειας θα συζητήσει διεξοδικά αυτό το θέμα στα τέλη του Μαΐου. Θα συμφωνήσετε, πιστεύω, μαζί μου ότι οι αποφάσεις για αυτό το σημαντικό θέμα πρέπει να ληφθούν σε ευρύτερο πλαίσιο από εκείνο της ενέργειας. Επιπλέον, η γεωγραφική κάλυψη πρέπει να είναι ευρύτερη από την Ευρωπαϊκή 'Ενωση. Η τροπολογία που προτείνεται έχει απώτερες πολιτικές και θεσμικές συνέπειες καθώς συνιστά, στην πραγματικότητα, μία απόφαση για την ίδρυση ενός οργανισμού για την αλλαγή του κλίματος. Αν αυτός είναι ο σκοπός μας, θεωρώ ότι δεν είναι αυτός ο σωστός τρόπος για τον πετύχουμε. Η ίδρυση ενός τέτοιου οργανισμού, που ενδεχομένως δεν είναι κακή ιδέα, απαιτεί κατά την γνώμη μου πιο επισταμένη μελέτη και, συνεπώς, δεν είμαι διατεθειμένος, τουλάχιστον στην παρούσα φάση, να αποδεχθώ την τροπολογία υπ'αριθ. 4.
<P>
Μπορώ να αποδεχθώ την τροπολογία υπ'αριθ. 12, που αφορά τη μελέτη και την επιβολή φορολογίας ή συστημάτων επιδοτήσεων. Η Επιτροπή κατέθεσε μάλιστα πρόσφατα προς συζήτηση μία νέα πρόταση οδηγίας για την φορολόγηση όλων των ενεργειακών προϊόντων, η οποία αποτελεί ήδη ένα βήμα προς αυτή την κατεύθυνση.
<P>
Μπορώ επίσης να αποδεχθώ την τροπολογία υπ'αριθ. 5 σχετικά με τη δυνατότητα της Επιτροπής να προτείνει δράσεις ή έργα για την επίτευξη αυτών των στόχων. Θεωρώ μάλιστα ότι η τροπολογία αυτή αποσαφηνίζει ακόμα περισσότερο το υπάρχον κείμενο.
<P>
Κύριε Πρόεδρε, έρχομαι τώρα στην τροπολογία υπ'αριθ. 6 που αφορά το άρθρο 3. Το πρώτο σκέλος είναι κατά τη γνώμη μου υπερβολικά περιοριστικό και δεν επιτρέπει την απαραίτητη ευελιξία. Θα μπορούσα μάλιστα να προτείνω μία νέα διατύπωση. Για παράδειγμα, θα μπορούσα κάλλιστα να προτείνω τη συμβιβαστική διατύπωση: »η Επιτροπή να παρουσιάζει μία έκθεση όταν κρίνεται σκόπιμο, αλλά τουλάχιστον ανά διετία». Το δεύτερο σκέλος δίνει μία εικόνα του περιεχομένου που θα πρέπει να έχει η έκθεση και, φυσικά, μπορώ να το αποδεχθώ.
<P>
Αυτές ήταν οι παρατηρήσεις μου επί των τροπολογιών που προτείνονται στα άρθρα. Θα περάσω τώρα στις τροπολογίες που προτείνονται στο παράρτημα.
<P>
Ο εισηγητής, με την τροπολογία υπ'αριθ. 7, προτείνει μία ουσιαστική αλλαγή στην πρώτη παράγραφο του παραρτήματος. Η πρόταση της Επιτροπής βασίζεται στους στόχους που καθορίζονται στην Πράσινη και τη Λευκή Βίβλο, που επικυρώθηκαν τόσο από το Ευρωπαϊκό Κοινοβούλιο όσο και από το Συμβούλιο. Στην τροπολογία αυτή ιεραρχούνται οι 3 βασικοί στόχοι και οι ενεργειακοί κατατάσσονται πρώτοι μεταξύ ίσων. Οι βασικοί όμως στόχοι συνιστούν ένα οργανικό σύνολο. Για τον λόγον αυτόν δεν μπορώ να αποδεχθώ τη συγκεκριμένη τροπολογία, χωρίς βέβαια αυτό να σημαίνει ότι η προστασία του περιβάλλοντος δεν είναι πρωταρχικής σημασίας και δεν αποτελεί βασικό στόχο του οργανικού συνόλου στο οποίο όλοι έχουμε συμφωνήσει.
<P>
Οι τροπολογίες υπ'αριθ. 8 και 9 αφορούν τις τιμές της ενέργειας. Στην τροπολογία υπ'αριθ. 8, ο εισηγητής προτείνει να διαγραφούν οι λέξεις «μη στρεβλωμένες» και να προστεθεί μία αναφορά στον θεμιτό ανταγωνισμό. Στη συνέχεια, ο εισηγητής εισάγει την εσωτερίκευση του εξωτερικού κόστους. Η τροπολογία αυτή είναι αποδεκτή. Η Επιτροπή παραμένει σταθερή στις θέσεις της υπέρ της αρχής της εσωτερίκευσης του κόστους, αλλά θεωρώ ότι είναι πρόωρο να αναφερόμαστε, όπως στην τροπολογία υπ'αριθ. 9, σε μία τυποποιημένη μέθοδο υπολογισμού. Δεδομένου ότι η αρχή της εσωτερίκευσης του κόστους διατυπώνεται ήδη στο κείμενο της πρότασης της Επιτροπής, λυπάμαι, αλλά δεν μπορώ να αποδεχθώ την τροπολογία υπ'αριθ. 9.
<P>
Η τροπολογία υπ'αριθ. 10 με βρίσκει απόλυτα σύμφωνο.
<P>
Σχετικά με την τροπολογία υπ'αριθ. 11, που αφορά τα προτεινόμενα μέσα, θεωρώ ότι ο κατάλογος που παρατίθεται δεν είναι πλήρης, πράγμα που εξάλλου υποδηλώνει η ίδια η διατύπωση και πιο συγκεκριμένα η λέξη «ιδίως» που χρησιμοποιείται. Γνωρίζω ότι δεν απαριθμούνται όλα τα μέσα που διαθέτουμε και ότι μπορούν να προστεθούν και άλλα. Αντιλαμβάνομαι την εναρμόνιση ενός πλαισίου προϋποθέσεων περισσότερο ως δευτερεύοντα στόχο που εμπίπτει στις ανταγωνιστικές αγορές, αλλά είμαι πρόθυμος να δεχθώ αυτή την προσθήκη. Το αίτημα να προταθεί ένας φόρος ενεργειακής κατανάλωσης πιστεύω ότι απαιτεί πολύ περισσότερη σκέψη, απαιτεί περισσότερη προετοιμασία και, βεβαίως, απαιτεί πολλές και, φοβάμαι, δύσκολες εσωτερικές διαβουλεύσεις. 'Οπως γνωρίζετε, η Επιτροπή κατέθεσε πριν από λίγο καιρό μία σχετική πρόταση. Νομίζω όμως ότι θα πρέπει να αναμένουμε τις αντιδράσεις του Συμβουλίου και, βεβαίως, περιμένουμε και τις δικές σας αντιδράσεις -τις αντιδράσεις του Ευρωπαϊκού Κοινοβουλίου- πριν ζητηθεί και άλλη πρόταση για φόρο ενέργειας. Η τροπολογία αυτή επομένως είναι πάρα πολύ εξειδικευμένη, και οπωσδήποτε πρόωρη.
<P>
Δεν έχω κανένα απολύτως πρόβλημα με το τρίτο μέρος της τροπολογίας υπ'αριθ. 11, που αφορά την προσθήκη των περιβαλλοντικών μέσων. Και έρχομαι τώρα στο τελευταίο στοιχείο της τροπολογίας υπ'αριθ. 11 σχετικά με την ένταξη στη Συνθήκη ενός κεφαλαίου ενέργειας, κάτι άλλωστε που, όπως γνωρίζετε, υποστηρίζω θερμά. Με ένα κεφάλαιο ενέργειας θα έχομε στη διάθεσή μας μία σαφή, διαφανή και συνεπή νομική βάση για την άσκηση της ενεργειακής πολιτικής. Μιας πολιτικής που στις σημερινές συνθήκες είναι περισσότερο από απαραίτητη. Γι'αυτό χαίρομαι ιδιαίτερα που το Κοινοβούλιο συνεχίζει να στηρίζει την ένταξη στη Συνθήκη ενός κεφαλαίου για την ενέργεια.
<P>
'Οσον αφορά τώρα τις τροπολογίες 13 έως και 17, η Επιτροπή δεν μπορεί να τις αποδεχθεί, καθώς ξεπερνούν το σημερινό πλαίσιο της πρότασης και φοβάμαι ότι διαταράσσουν την ισορροπία της.
<P>
Κύριε Πρόεδρε, νομίζω ότι απάντησα λεπτομερώς σ'όλες τις προτεινόμενες τροπολογίες και, όπως βλέπετε, μπορούμε να δεχθούμε ορισμένες από αυτές, πιστεύω τις πλέον σημαντικές. Στις άλλες περιπτώσεις, δεν έχουμε έντονες αντιρρήσεις για τις τροπολογίες, αλλά πιστεύω ότι πρέπει να διατηρήσουμε την κατάλληλη ισορροπία στην ενεργειακή μας πολιτική και στους στόχους μας, στην παρούσα τουλάχιστον φάση και με τις συγκεκριμένες συνθήκες.
<P>
Σας ευχαριστώ πολύ, και θέλω για μία ακόμη φορά να συγχαρώ τον εισηγητή σας κύριο Stockmann.

<SPEAKER ID=198 NAME="Πρόεδρος">
Η συζήτηση έληξε.
<P>
Η ψηφοφoρία θα διεξαχθεί αύριο, στις 9 το πρωϊ.

<CHAPTER ID=8>
Συνεργσία μεταξύ Ευρώπης και Ασίας στον τομέα  της ενέργειας
<SPEAKER ID=199 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Holm, εξ ονόματος της Επιτροπής Έρευνας, Τεχνολογικής Ανάπτυξης και Ενέργειας (A4-0134/97), σχετικά με την ανακοίνωση της Επιτροπής «Ευρώπη - Ασία: Στρατηγική συνεργασίας στον ενεργειακό τομέα» (COM(96)0308 - C4-0495/96).

<SPEAKER ID=200 NAME="Holm">
Κύριε Πρόεδρε, το υπόβαθρο της ανακοίνωσης για τη στρατηγική της Επιτροπής είναι ότι το Συμβούλιο Υπουργών έχει πολλές φορές αποσαφηνίσει την πρόθεση της ΕΕ να ενισχύσει την συνεργασία με τις χώρες και τους οργανισμούς σ&#x02BC;αυτήν την περιοχή. Το Συμβούλιο έχει προτρέψει την Επιτροπή να υποβάλει προτάσεις για συγκεκριμένες πρωτοβουλίες σ&#x02BC;αυτόν τον τομέα. Εγώ και η Επιτροπή μου υποστηρίζουμε φυσικά αυτό το κείμενο και βλέπουμε αυτήν την πρωτοβουλία ως πολύ σημαντική. Δίνουμε επίσης πολύ βάρος στο ότι αυτός ο διάλογος θα ωφελήσει και τα κράτη μέλη της ΕΕ και τις ασιατικές χώρες. Γι&#x02BC;αυτό έχει επίσης μεγάλη σημασία να εκπονήσει η ΕΕ μια διεξοδική ανάλυση και στρατηγική.
<P>
Δυστυχώς, φάνηκε ότι υπάρχει ένας αριθμός ελλείψεων στην ανακοίνωση της Επιτροπής, κάτι που δυστυχώς υποχρεώθηκα να σχολιάσω. Επί παραδείγματι η ανακοίνωση δεν περιέχει ιδιαίτερα πολλές συγκεκριμένες πρωτοβουλίες, παρ&#x02BC;ότι ήταν αυτό που το Συμβούλιο επιζητούσε. Προϋποθέτω όμως ότι η Επιτροπή θα επανέλθει στο θέμα λίγο αργότερα. Περαιτέρω πρέπει να συντονίσει η Επιτροπή την πολιτική της μεταξύ των Γενικών Διευθυντηρίων. Σήμερα η ευθύνη είναι διαμοιρασμένη σε πολλά, κάτι που καθιστά δύσκολη την απόκτηση μιας συνολικής προσέγγισης των δυνατοτήτων και πόρων της ΕΕ.
<P>
Όσον αφορά την ανάλυση που έχει κάνει η Επιτροπή υπάρχουν ελλέιψεις στο σκέλος που αφορά την ενεργειακή κατάσταση στις ασιατικές χώρες σήμερα. Στην χάραξη της στρατηγικής, πρέπει να ληφθούν υπόψη οι προϋποθέσεις που υπάρχουν σήμερα, αλλιώς είναι πολύ δύσκολο να σχεδιασθεί μια στρατηγική για το αύριο. Για να καταστεί δυνατόν να συμπεριληφθεί μια ασιατική οπτική θα έπρεπε να μελετηθούν οι διαφορετικές συνθήκες που υπάρχουν. Η Ασία είναι πολύ διαφορετική από την Ευρώπη όσον αφορά π.χ. το κλίμα, το ΑΕΠ, το θέμα της δημοκρατίας, το επίπεδο βιομηχανοποίησης και πέραν των άλλων όσον αφορά τις προϋποθέσεις που υπάρχουν στον τομέα της ενέργειας σήμερα. Ως εκ τούτου είναι δύσκολος και ο καθορισμός μιας κοινής, ενιαίας στρατηγικής για ολόκληρη την περιοχή. Απαιτούνται διαφορετικές λύσεις για διάφορες περιοχές. Όταν η ηλιακή ενέργεια θα μπορούσε να είναι μια δυνατότητα σε μια χώρα, έχει λιγότερη πέραση σε μια άλλη, όπου αντίθετα η μεγαλύτερη δυνατότητα θα μπορούσε ίσως να είναι η υδροηλεκτρική ενέργεια και τα βιολογικά καύσιμα.
<P>
Αντιθέτως η ανακοίνωση της Επιτροπής έχει ως υπόβαθρο σχεδόν αποκλειστικά την ευρωπαϊκή οπτική, δηλ. τις δυνατότητες που εμείς μπορούμε να έχουμε στην ασιατική αγορά. Οι περιφερειακές πτυχές στην Ασία θίγονται μόνον επιφανειακά. Πρέπει εν τούτοις να λάβει κανείς υπόψη ότι για να έχει επιτυχία μια στρατηγική σ&#x02BC;έναν τομέα όπως αυτός, είναι σημαντικό να καταφέρει να κάνει τους τοπικούς και περιφερειακούς παίκτες να συμμετέχουν καθώς και να συμμετέχουν αυτοί στον σχεδιασμό ήδη από την αρχή.
<P>
Επιλέξαμε να ρίξουμε λίγο περισσότερο φώς σε δύο σημεία σ&#x02BC;αυτήν την έκθεση. Πρόκειται αφ&#x02BC;ενός για τα ζητήματα του περιβάλλοντος, τονίζοντας το πρόγραμμα κατασκευής υδροηλεκτρικών σταθμών στην Ασία που είναι πολύ γνωστά, αφ&#x02BC;ετέρου τον τομέα της πυρηνικής ενέργειας.
<P>
Σήμερα συντελούνται πολλά μεγάλα ενεργειακά προγράμματα στην Ασία τα οποία έχουν μια αναγνωρισμένη αρνητική επίπτωση στο περιβάλλον, μεταξύ άλλων μεγάλες κατασκευές υδροηλεκτρικών σταθμών που προκαλούν σημαντικά περιβαλλοντικά και κοινωνικά προβλήματα. Το Ευρωκοινοβούλιο, σε πολλές κατεπείγουσες προτάσεις ψηφίσματος έχει πάρει την θέσεη ότι οι μεγάλες κατασκευές υδροηλεκτρικών σταθμών, μεταξύ άλλων στην Ινδία, την Κίνα και την Μαλαισία διακινδυνεύουν να καταστρέψουν πολύτιμους οικολογικούς τόπους και να συμβάλουν στην εξαφάνιση της πολιτιστικής κληρονομιάς και των βιοτόπων των αυτόχθονων λαών. Είναι ως εκ τούτου υψίστης σημασίας η υιοθέτηση μιας πολύ προσεκτικής στάσης σ&#x02BC;αυτά τα θέματα. Η Επιτροπή αναγνωρίζει επίσης ότι αυτές οι μεγάλες κατασκευές υδροηλεκτρικών σταθμών δεν ήταν τόσο επιτυχείς και προτείνει στην ανακοίνωσή της για την στρατηγική να έιναι τα προγράμματα κατασκευής υδροηλεκτρικών σταθμών μικρότερης κλίμακας που θα καθοδηγούν την εξέλιξη., κάτι που επίσης εμείς στην αρμόδια Επιτροπή τονίσαμε περαιτέρω. Ας μου επιτραπεί να προσθέσω ότι υπάρχει μια τροπολογία, υπ. αριθμ. 4, που αναφέρεται σ&#x02BC;αυτό και όπου, μεταξύ άλλων, καλείται η Επιτροπή να αποτρέπει τις επιχειρήσεις από το να επενδύουν στην κατασκευή υδροηλεκτρικού σταθμού στο Bakun στην Μαλαισία. Σκοπεύω να υποβάλω μια προφορική τροπολογία κατά την ψηφοφορία αύριο όπου θέλω να απαλειφθεί το τελευταίο μέρος στο Bakun - Μαλαισία, διότι πιστεύω ότι δεν είναι συνετό να υποδεικνύεται ένα συγκεκριμένο πρόγραμμα επακριβώς σε μια πρόταση ψηφίσματος. Αντ&#x02BC;αυτού είναι σημαντικό να επισημανθεί ότι η κριτική στάση μας είναι απέναντι στις μεγάλες κατασκευές υδροηλεκτρικών σταθμών, καθώς υπάρχουν δυστυχώς πολλοί υδροηλεκτρικοί σταθμοί που κατασκευάζονται τώρα στην Ασία. Ελπίζω επίσης η Βουλή να το υποστηρίξει αυτό με αυτήν την τροποποίηση.
<P>
Το δεύτερο σημείο αφορούσε το ότι η ΕΕ έχει αρχίσει να εμπλέκεται στον τομέα της πυρηνικής ενέργειας στην Ασία. Πρόκειται για το διάσημο πλέον πρόγραμμα KEDO ( Οργανισμός Ανάπτυξης Ενέργειας στην Κορέα) στην Κορέα. Μου έχουν εξηγήσει ότι το KEDO θα πρέπει να ειδωθεί ως ένα πολιτικό πρόγραμμα ώστε να υπάρχει επίβλεψη στα ζητήματα πυρηνικής ενέργειας σ&#x02BC;αυτόν τον μέχρι πρότινος κλειστό τομέα. Ταυτόχρονα όμως η Επιτροπή δεν έχει πληροφορήσει ούτε το Ευρωκοινοβούλιο ούτε την αρμόδια Επιτροπή γι&#x02BC;αυτά τα σχέδια. Δεν πιστεύω ότι υπερβάλλω αν πώ ότι όλοι στην αρμόδια Επιτροπή επικρίνουν τους χειρισμούς της Επιτροπής σ&#x02BC;αυτό το θέμα, διότι, μεταξύ άλλων, δεν έχει ενημερωθεί η αρμόδια Επιτροπή. Θέλω επ&#x02BC;ευκαιρία να ρωτήσω την Επιτροπή γιατί υπάρχει τόσο πολύ μυστικότητα πίσω από αυτόν τον σχεδιασμό και γιατί δεν ενημερώθηκε το Κοινοβούλιο. Προσωπικά είμαι της άποψης να μην συμμετέχει η ΕΕ σ&#x02BC;αυτό το πρόγραμμα. Ο σκοπός του προγράμματος είναι να κατασκευαστούν δύο σταθμοί παραγωγής πυρηνικής ενέγειας τους οποίους η ΕΕ θα χρηματοδοτήσει με συνολικά 75 εκατομμύρια ecu. Θα ήταν καλύτερα να δωθεί βάρος στην εισαγωγή των ανανεώσιμων πηγών ενέργειας, αφού το KEDO αφορά το έργο της ενεργειακής ανάπτυξης.
<P>
Τέλος θέλω να επισημάνω ότι είμαι υπέρ όλων των τροπολογιών κυρίως της υπ. αριθμ. 7 η οποία αναφέρεται σε ένα σημαντικό σκέλος που λείπει από την ανακοίνωση. Αναφέρεται συγκεκριμένα στο να ενισχυθεί η ανάπτυξη των σιδηροδρόμων και των μεταφορών εμπορευμάτων ώστε να παρεμποδιστεί το να χρησιμοποιεί η περιοχή ολοένα και περισσότερα αυτοκίνητα, κάτι που επίσης είναι ένα ενεργειακό πρόβλημα αν ληφθούν υπόψη οι υψηλές εκπομπές διοξειδίου του άνθρακα. Γι&#x02BC;αυτό ελπίζω ότι και η τροπολογία υπ' αριθ. 7 θα γίνει αποδεκτή επίσης.

<SPEAKER ID=201 LANGUAGE="ES" NAME="Camisσn Asensio">
Κύριε Πρόεδρε, από την πλευρά μας πρόκειται να ψηφίσουμε υπέρ της έκθεσης αυτής διότι, όπως εκπονήθηκε από την Επιτροπή Έρευνας, Τεχνολογικής Ανάπτυξης και Ενέργειας, είναι απολύτως παραδεκτή. Παρουσιάζουμε έναν ικανό αριθμό τροπολογιών -δεκαπέντε- οι οποίες στη συντριπτική τους πλειοψηφία εγκρίθηκαν από την επιτροπή και συνεπώς ενσωματώθηκαν στην έκθεση. Το αποτέλεσμα είναι ένα έγγραφο πλήρες, που εστιάζει σαφώς την προτεραιότητα στην προστασία του περιβάλλοντος, την ασφάλεια του ενεργειακού εφοδιασμού και τη συμμετοχή στις ασιατικές αγορές της ενεργειακής βιομηχανίας. Αυτό περιλαμβάνει τη χρήση της πυρηνικής ενέργειας για ειρηνικούς σκοπούς στα πλαίσια της μέγιστης ασφάλειας. Σχετικά με αυτό, θα ήθελα να επωφεληθώ της ευκαιρίας και να τονίσω ενώπιον της Επιτροπής ότι είναι προσήκον να υλοποιηθεί κάποια πρωτοβουλία διαχείρισης προκειμένου να διαπιστωθεί το επίπεδο της εν λόγω ασφάλειας στη νότια ζώνη της ασιατικής ηπείρου.
<P>
Εξάλλου, μας ικανοποιεί ιδιαίτερα το ότι εγκρίθηκε η πρότασή μας να ζητηθεί από την Επιτροπή να εκπονήσει μια Πράσινη Βίβλο για τη συνεργασία στον τομέα της ενέργειας στην Ασία, περιλαμβάνοντας τις χώρες της Κεντρικής Ασίας, και συγκεκριμένα το Καζαχστάν, την Κιργιζία, το Ουζμπεκιστάν, το Τατζικιστάν, το Τουρκεστάν καθώς και τη Μογγολία.
<P>
Ας μην ξεχνάμε ότι πρόκειται για μια γεωγραφική περιοχή με μεγάλους ενεργειακούς πόρους, κυρίως σε φυσικό αέριο και πετρέλαιο, οι οποίοι εξάλλου χρειάζονται τη δυτική επιχειρηματική εμπειρία και τεχνολογία. Οι Ηνωμένες Πολιτείες της Αμερικής, η Ιαπωνία και άλλες εμπορικές δυνάμεις του κόσμου έχουν ήδη συνειδητοποιήσει το αμοιβαίο όφελος, για την Ευρωπαϊκή Ένωση και την Κεντρική Ασία, που μπορεί να αποφέρει μια συνεργασία όπως αυτή που προτείνουμε. Ας ελπίσουμε ότι τα θεσμικά όργανα της Ευρωπαϊκής Ένωσης θα συνειδητοποιήσουν επίσης την αναγκαιότητα αυτής της συνεργασίας.

<SPEAKER ID=202 NAME="Παπουτσής">
Κύριε Πρόεδρε, θα ήθελα κατ'αρχάς να συγχαρώ τον εισηγητή κ. Holm για την έκθεσή του. Οι κατευθύνσεις που περιέχονται στην έκθεση του κ. Holm είναι πράγματι πάρα πολύ επίκαιρες. Με την έκθεσή σας και με την θετική, όπως ελπίζω, στάση που θα λάβει το Συμβούλιο Ενέργειας στις 27 Μαΐου σχετικά με αυτή την ανακοίνωση, θα είναι ισχυρή η θέση της Επιτροπής για να εφαρμόσει την πρώτη πρωτοβουλία τομεακής πολιτικής της με χώρες της Ασίας.
<P>
Για να διευκολυνθεί η εφαρμογή της πολιτικής αυτής, θα συναντήσω στην Μανίλα, στις αρχές του Ιουλίου, τους Υπουργούς Ενέργειας των κρατών του Συνδέσμου της Νοτιοανατολικής Ασίας (ASEAN), στους οποίους θα αναπτύξω τις προτεραιότητές μας. Σ'αυτήν την επίσκεψη στις χώρες ASEAN θα με συνοδεύουν εκπρόσωποι της ευρωπαϊκής βιομηχανίας ενέργειας. Και θα μας δοθεί έτσι ιδιαίτερα η δυνατότητα να εξετάσουμε νέες πρωτοβουλίες για την επαγγελματική κατάρτιση, την έρευνα και την εξαγωγή ενεργειακών τεχνολογιών σ'αυτή την περιοχή.
<P>
Στην ανακοίνωση του περασμένου έτους, που παρουσίασε η Ευρωπαϊκή Επιτροπή, πρότεινε τους τρεις κύριους στόχους στους οποίους αποσκοπεί αυτή η συνεργασία. Και σας θυμίζω τους στόχους αυτούς: πρώτον, η ενίσχυση της ασφάλειας του εφοδιασμού στην Ασία και την Ευρώπη, δεύτερον, η συμμετοχή στις ενεργειακές αγορές της Ασίας και, τρίτον, η προστασία του περιβάλλοντος στον πλανήτη. Και χαίρομαι ιδιαίτερα που ο κ. Holm επικροτεί στην έκθεσή του τον διάλογο για την ενεργειακή πολιτική που προτίθεται να καθιερώσει η Επιτροπή με τις χώρες της Ασίας, έναν διάλογο τον οποίο όχι μόνο επιδιώκουμε, αλλά θέλουμε να συνεχίσουμε την προσπάθεια για να τον διευρύνουμε.
<P>
Η ευρωπαϊκή αγορά ενέργειας έχει ουσιαστικά κορεσθεί, καθώς για την επόμενη δεκαπενταετία ο ρυθμός ανάπτυξης υπολογίζεται κατά προσέγγιση ότι θα κυμαίνεται μεταξύ 1 % και 2 % ετησίως. Για τους ενεργειακούς φορείς και τις ευρωπαϊκές βιομηχανικές επιχειρήσεις έχει πολύ μεγάλη σημασία η μεγαλύτερη διείσδυση στις αγορές της Ασίας. Δεν πρέπει όμως να ξεχνάμε ότι ο τομέας απασχολεί άνω των 2.000.000 ατόμων και διαθέτει αρκετό πλεονάζον δυναμικό σε προσωπικό και εγκαταστάσεις παραγωγής. Η Επιτροπή θα επιδιώξει να διευκολύνει τον ευρωπαϊκό ιδιωτικό τομέα, και αυτή την περίοδο εξετάζουμε με ποιό τρόπο θα μπορούσαμε να συμβάλουμε στη στενότερη προσέγγιση του ιδιωτικού τομέα ενέργειας της Ασίας και της Ευρώπης. Δεν θα συμφωνήσω όμως με τις επικρίσεις σχετικά με την ανεπαρκή ανάλυση της κατάστασης στον τομέα της ενέργειας στις ασιατικές χώρες. Η ανακοίνωση την οποία έχετε υπόψη σας από μόνη της δεν αποτελεί έγγραφο για τη χάραξη πολιτικής. Εκπονήθηκαν αναλύσεις για τις χώρες ή για ομάδες κρατών, οι οποίες καλύπτουν όλους τους οικονομικούς και ενεργειακούς δείκτες. Η Ευρωπαϊκή Επιτροπή χρησιμοποιεί επίσης αναλύσεις από διεθνείς οργανισμούς. Και όλα αυτά τα στοιχεία αποτελούν την υγιή βάση για την ανάπτυξη της στρατηγικής μας για τη συνεργασία της Ευρώπης και της Ασίας. Θα ήθελα επίσης να επισημάνω ότι αυτή η στρατηγική αφορά κατά κύριο λόγο τόσο την Ευρωπαϊκή 'Ενωση στο σύνολό της, όσο και τα κράτη μέλη της. Ωστόσο, η συνολική προσέγγιση λαμβάνει υπόψη τις χώρες οι οποίες έχουν πιθανότητες να γίνουν μέλη της Ευρωπαϊκής 'Ενωσης στα επόμενα χρόνια. Λαμβάνει επίσης υπόψη και άλλες γειτονικές χώρες, για τις οποίες θα υπάρξουν επιπτώσεις όσον αφορά το περιβάλλον και την ασφάλεια του εφοδιασμού.
<P>
Στην έκθεση του κ. Holm αναφέρεται επίσης ότι για να στεφθεί με επιτυχία η ενεργειακή συνεργασία με την Ασία πρέπει να αναπτυχθεί προς αμοιβαίο όφελος. Από στρατηγικής απόψεως, τόσο η Ασία όσο και η Ευρώπη καθίστανται ολοένα και περισσότερο εισαγωγείς ενέργειας. Η καθιέρωση λοιπόν ενός στενότερου διαλόγου στον τομέα της ενεργειακής πολιτικής πρέπει να αποτελέσει μια προτεραιότητα και, ταυτόχρονα, θα πρέπει να αποδειχθεί και στην πράξη ότι είναι αμοιβαία επωφελής.
<P>
Μία από τις κύριες κατευθύνσεις της έκθεσης του κ. Holm αναφέρεται στη σχέση μεταξύ των διαφορετικών πτυχών του ενεργειακού τομέα και του περιβάλλοντος. Πιστεύω ότι συμφωνούμε πλήρως στην προτεραιότητα που δίνεται στην υποστήριξη των ορθών περιβαλλοντικών ενεργειακών εναλλακτικών δυνατοτήτων. Είναι κοινά παραδεκτό ότι η ανάπτυξη του ενεργειακού τομέα στην Ασία έχει επί του παρόντος αρνητικές επιπτώσεις στο περιβάλλον, σε εθνικό, σε περιφερειακό, αλλά και σε πλανητικό επίπεδο. Για παράδειγμα, είναι δύσκολο να γίνει κατανοητό πώς είναι συμβατή η τεράστια αύξηση της χρήσης του άνθρακα που προγραμματίζεται για το προβλέψιμο μέλλον σε αυτές τις χώρες με τις θέσεις που υιοθετούνται σε διασκέψεις και σε διεθνείς συμφωνίες σχετικά με την αλλαγή του κλίματος. Εάν δεν καταβληθούν σοβαρές προσπάθειες, η αύξηση του διοξειδίου του άνθρακα, της όξινης βροχής και της ρύπανσης από τα αιωρούμενα σωματίδια απειλεί να εξαφανίσει ή να θέσει σε σοβαρό κίνδυνο τις προσπάθειες για τον περιορισμό των εκπομπών ρύπων στον πλανήτη μας. Παράλληλα, η μεγάλης κλίμακας αποψίλωση των δασών επιδεινώνει τις πιέσεις στο περιβάλλον ορισμένων χωρών. Η πτυχή αυτή συχνά αποβαίνει εις βάρος των φτωχότερων πληθυσμιακών στρωμάτων, ιδιαίτερα των παιδιών και των γυναικών που αναγκάζονται να διανύσουν μεγάλες αποστάσεις για να καλύψουν τις βασικές ενεργειακές τους ανάγκες.
<P>
Συμφωνούμε επίσης ότι πρέπει να αποτελέσει προτεραιότητα η αύξηση της χρήσης των νέων και ανανεώσιμων πηγών για την προσφορά ενέργειας στις αγροτικές περιοχές. Η Κοινότητα θα συνεχίσει να ενθαρρύνει την ανάπτυξη των μικρών υδροηλεκτρικών σταθμών στο πλαίσιο των έργων ανάπτυξης της υπαίθρου. Επίσης, άλλες προτεραιότητες συνεργασίας στον ενεργειακό τομέα αποτελούν ο εκσυγχρονισμός του κλάδου του ηλεκτρισμού, η προώθηση του φυσικού αερίου και, φυσικά, της ενεργειακής απόδοσης. Θα προωθήσουμε επίσης τις διεθνείς δράσεις που εξασφαλίζουν την πυρηνική ασφάλεια. Και όσον αφορά την πυρηνική ενέργεια, σχετικά με τις επιφυλάξεις και τους φόβους που υπάρχουν για τον τρόπο με τον οποίο διακινούνται οι τεχνολογίες, θα ήθελα να πω ότι η Ευρωπαϊκή 'Ενωση φροντίζει να προωθεί όλες εκείνες τις διεθνείς προσπάθειες που εξασφαλίζουν τη μέγιστη ασφάλεια στην ειρηνική χρήση της πυρηνικής ενέργειας. Σ'αυτή την κατεύθυνση η Επιτροπή έχει μια σταθερή θέση και οι δράσεις μας σ'αυτόν τον τομέα έχουν πάντοτε την ίδια πυξίδα, δηλαδή την εξασφάλιση της διάδοσης της ειρηνικής χρήσης της πυρηνικής ενέργειας, πρώτον, και, δεύτερον, την ουσιαστική, την μεγάλη αυστηρότητα όσον αφορά τους περιορισμούς και τους όρους για την πυρηνική ασφάλεια.
<P>
'Οσον αφορά τώρα το ιδιαίτερο ερώτημα το οποίο έθεσε ο κ. Holm σχετικά με τον Οργανισμό Ανάπτυξης Ενέργειας στην Κορέα (KEDO), θα ήθελα να υπενθυμίσω ότι το Ευρωπαϊκό Κοινοβούλιο έχει ήδη λάβει θετική στάση επί της συμμετοχής της ΕΥΡΑΤΟΜ σ'αυτόν, δεδομένου μάλιστα ότι έχουν εγκριθεί τα σχετικά κονδύλια του προϋπολογισμού για το 1996 και 1997.
<P>
Τελειώνοντας, κύριε Πρόεδρε, θα ήθελα για μια ακόμη φορά να ευχαριστήσω τον εισηγητή, αλλά και τους ομιλητές που έλαβαν το λόγο σήμερα και στην Επιτροπή Ενέργειας, όταν έγινε η συζήτηση επί της ουσίας, για τις παρατηρήσεις τους, παρατηρήσεις τις οποίες θα λάβουμε σοβαρά υπόψη μας για την ανάπτυξη της πολιτικής μας. Θέλω επίσης να σας διαβεβαιώσω ότι θα συνεχίσουμε να συνεργαζόμαστε μαζί σας και να σας ενημερώνουμε προκειμένου να συνεχίσουμε τις κοινές μας δράσεις για την επιτυχία των στόχων μας.

<SPEAKER ID=203 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9 το πρωϊ.

<CHAPTER ID=9>
Κοινωνικός κανονισμός στον τομέα των οδικών  μεταφορών
<SPEAKER ID=204 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Schlechter, εξ ονόματος της Επιτροπής Μεταφορών και Τουρισμού (Α4-0106/97), σχετικά με την έκθεση της Επιτροπής για την εφαρμογή κατά την περίοδο 1991-1992 του κανονισμού ΕΟΚ αριθ. 3820/85 όσον αφορά την εναρμόνιση ορισμένων κοινωνικών διατάξεων στον τομέα των oδικών μεταφορών (17η έκθεση της Επιτροπής για την εφαρμογή της κοινωνικής νομοθεσίας στον τομέα των οδικών μεταφορών) (COM(95)0713 - Ca-0065/96).

<SPEAKER ID=205 NAME="Schlechter">
Κύριε Πρόεδρε, αγαπητοί συνάδελφοι, εκ πρώτης όψεως φαίνεται περιττό, εν έτει 1997, να καθυστερούμε με την ανάλυση αριθμών και στατιστικών που αφορούν περίοδο προ πέντε έτων. Είναι γεγονός ότι τα δεδομένα έχουν αλλάξει σημαντικά από τότε, εφόσον κανείς δεν αγνοεί ότι σε αυτό το χρονικό διάστημα οι οδικές μεταφορές αναπτύχθηκαν σημαντικά. Είναι ωστόσο εξίσου αλήθεια ότι η αισθητή αύξηση του όγκου των οδικών μεταφορών αποτελεί την αιτία της αύξησης των προβλημάτων που σχετίζονται με την οδική ασφάλεια και την προστασία του περιβάλλοντος. Επιβάλλεται λοιπόν να αντιδράσουμε το ταχύτερο δυνατό, κυρίως εφόσον δεν είναι δυνατό να φαντασθούμε μία σημαντική μείωση των οδικών μεταφορών στο μέλλον.
<P>
Αναλύοντας πιο προσεκτικά τα δεδομένα των ετών 1991 και 1992, διαπιστώνουμε ότι οι διαδικασίες ελέγχου καθώς και ο αριθμός των πραγματοποιηθέντων ελέγχων διαφέρει σε μεγάλο βαθμό από το ένα κράτος μέλος στο άλλο, ότι υπάρχουν χώρες όπου ο αριθμός των πραγματοποιηθέντων ελέγχων αυξήθηκε, ενώ σε άλλα κράτη μέλη είτε μειώνονται είτε εφαρμόζονται μόνο στους αλλοδαπούς οδηγούς. Ας τονίσουμε εξάλλου τη σαφή διαφορά στο επίπεδο των παραβάσεων ως προς τον χρόνο οδήγησης για τις μεταφορές προσώπων και για τις μεταφορές εμπορευμάτων. Το ίδιο εξάλλου συμβαίνει με τη μη τήρηση του χρόνου ανάπαυσης: οι παραβάσεις που εντοπίσθηκαν στον τομέα των μεταφορών εμπορευμάτων είναι σαφώς περισσότερες από εκείνες του τομέα των μεταφορών προσώπων. 'Ολα αυτά απλώς επιβεβαιώνουν τα αρχικά δεδομένα.
<P>
Θα μου επιτρέψετε λοιπόν να συνάγω τα ακόλουθα συμπεράσματα. Πρώτο, οι έλεγχοι που πραγματοποιούνται στα διάφορα κράτη μέλη της Ευρωπαϊκής 'Ενωσης είναι σαφώς ανεπαρκείς. Δεύτερο, οι έλεγχοι πρέπει να διευρυνθούν και, υπ'αυτό το πρίσμα, το πρώτο απαραίτητο μέτρο είναι να προβλεφθεί μία αισθητή αύξηση του προσωπικού ελέγχου. Τρίτο, πρέπει να τροποποιηθούν οι κανόνες που διέπουν την απασχόληση των οδηγών και να μεριμνήσουμε για τη σοβαρή εφαρμογή αυτών των κανόνων σε όλη την Ευρωπαϊκή 'Ενωση. Τέταρτο, πρέπει απαρεγκλίτως να αποφευχθεί ο αθέμιτος ανταγωνισμός μεταξύ των τομέων των μεταφορών των διαφόρων κρατών μελών. Για να το πετύχουμε, επιβάλλεται να ληφθεί υπόψη, στο πλαίσιο των ευρωπαϊκών κοινωνικών ρυθμίσεων, το σύνολο της δραστηριότητας των οδηγών. Επί του παρόντος, λαμβάνεται υπόψη μόνον ο χρόνος οδήγησης. Με τον τρόπο αυτό, η ανταγωνιστικότητα μεταξύ των μεταφορικών επιχειρήσεων των διαφόρων χωρών μελών θα διεξάγεται σύμφωνα με τους ίδιους όρους. Ασφαλώς, οι συνθήκες εργασίας των οδηγών καθώς και η οδική ασφάλεια θα βελτιωθούν.
<P>
Πέμπτο, οι διατάξεις που ρυθμίζουν το χρόνο οδήγησης και ανάπαυσης των οδηγών λεωφορείων και φορτηγών πρέπει να υπόκεινται σε διαρκή παρακολούθηση σε όλα τα κράτη μέλη. Πρόκειται, κατά κάπιο τρόπο, για μέτρα πρόληψης. 'Εκτο, πρέπει να ληφθούν μέτρα καταστολής κατά των παραβατών, τα οποία δεν πρέπει ωστόσο να περιορίζονται μόνο στους οδηγούς εφόσον έχει αποδειχθεί, στις περισσότερες περιπτώσεις, η μερική ή και αποκλειστική ευθύνη των εργοδοτών. 'Εβδομο, η σοβαρότητα των κυρώσεων διαφέρει πάρα πολύ έντονα από το ένα κράτος στο άλλο. Εάν είναι αλήθεια ότι το ποινικό δικαίο ανήκει στην αποκλειστική αρμοδιότητα των κρατών μελών, είναι επίσης αλήθεια ότι πρέπει να καταβληθούν προσπάθειες σε κοινοτικό επίπεδο για να εξομαλυνθούν οι υπερβολικά εξόφθαλμες διαφορές. 'Ογδοο, ο μηχανισμός ελέγχου χρησιμοποιείται άσχημα, και μάλιστα τροποποιείται εσκεμμένα. 'Ετσι, και με σεβασμό για τους εγγενείς στο επάγγελμα του οδηγού κανόνες, η χρήση ενός χρονοταχυγράφου επιβάλλεται επειγόντως. Αυτό το μέτρο προϋποθέτει βέβαια μία αύξηση του αριθμού των ελεγκτών για να διασφαλισθεί ο αποτελεσματικός έλεγχος.
<P>
Επιτρέψτε μου ορισμένες συμπληρωματικές παρατηρήσεις. Οι διαπραγματεύσεις μεταξύ κοινωνικών εταίρων σχετικά με τη βελτίωση των συνθηκών εργασίας των οδηγών δεν κατέληξαν πουθενά μέχρι στιγμής και υπάρχει μεγάλη πιθανότητα να μην καταλήξουν ποτέ, εξαιτίας των διαμετρικά αντίθετων απόψεων των κοινωνικών εταίρων. Πρέπει επίσης η Ευρωπαϊκή Επιτροπή και το Συμβούλιο Υπουργών να λάβουν με τη σειρά τους σαφή θέση για τόσο σημαντικά ζητήματα όπως ο χρόνος εργασίας και ο χρόνος οδήγησης των επαγγελματιών οδηγών.
<P>
Στο πλαίσιο αυτό, το Ευρωπαϊκό Κοινοβούλιο πρέπει να ζητήσει από την Ευρωπαϊκή Επιτροπή να αναλάβει τις ακόλουθες πρωτοβουλίες. Πρώτο, να υποβάλει σε σύντομο χρονικό διάστημα συγκεκριμένες προτάσεις με στόχο την ενίσχυση των τρόπων ελέγχου της τήρησης των συνθηκών εργασίας και οδήγησης των οδηγών. Δεύτερο, να αποφανθεί υπέρ μιας εναρμόνισης των κυρώσεων για τις παραβάσεις των διατάξεων που διέπουν το χρόνο οδήγησης και ανάπαυσης. Τρίτο, να αποφανθεί για την απαγόρευση των αμοιβών κατ'αποκοπή.
<P>
Εκτός εάν δεχθούμε εκούσια να χάσουμε κάθε αξιοπιστία στα κοινωνικά θέματα και σε θέματα βελτίωσης της ασφάλειας στους δρόμους μας, και εάν θέλουμε να αποφύγουμε στο μέλλον τις καταστροφικές απεργίες των τελευταίων χρόνων, απεργίες που κινητοποίησαν χιλιάδες οδηγούς, και προξένησαν τεράστιες οικονομικές ζημιές στην ευρωπαϊκή οικονομία, είναι επείγουσα ανάγκη, κύριε Πρόεδρε, κυρίες και κύριοι, να καθορίσουμε λογικούς χρόνους οδήγησης και ανάπαυσης για τους επαγγελματίες οδηγούς. Δεν θα διαφωνήσει κανείς εάν επιμείνω λέγοντας ότι επιβάλλεται να τεθεί τέρμα, μια για πάντα και το συντομότερο δυνατό, στις εβδομάδες των 70 και πλέον ωρών οδήγησης, στην ημερήσια ανάπαυση των 11 ωρών, που μάλιστα μπορεί να μειώνεται στις 9 ώρες τρείς φορές την εβδομάδα, και που είναι μία από τις σημαντικότερες αιτίες, αν όχι η σημαντικότερη, για τα ατυχήματα των φορτηγών στα στο ευρωπαϊκό οδικό δίκτυο.

<SPEAKER ID=206 LANGUAGE="EN" NAME="Cunningham">
Κύριε Πρόεδρε, η παρούσα έκθεση φαίνεται ως εντελώς τεχνική αλλά ουσιαστικά μπορεί να συνοψιστεί σε τρεις λέξεις: ασφάλεια, ασφάλεια και ασφάλεια. Θέλω να τονίσω τη σημασία που έχει η επίλυση του προβλήματος των ωρών εργασίας στους αποκλειόμενους τομείς όπως οι οδικές μεταφορές.
<P>
Σε άλλους τομείς μεταφορών, έχουν σχεδόν επιτευχθεί συμφωνίες μεταξύ των κοινωνικών εταίρων σε ευρωπαϊκό επίπεδο για τον χρόνο εργασίας. Πράγματι, στον τομέα των οδικών μεταφορών έχει επιτευχθεί συμφωνία για τη συμπερίληψη όλων των μη μετακινούμενων εργαζόμενων. Μέχρι τώρα, ωστόσο, οι οργανώσεις των εργοδοτών έχουν εναντιωθεί σταθερά στη συζήτηση για συμπερίληψη των οδηγών. Η κατάσταση αυτή υπάρχει εδώ και πέντε χρόνια και παρά τις υποσχέσεις της Επιτροπής για δράση και στους εξαιρούμενους τομείς δεν έχει γίνει τίποτα.
<P>
Οι κανονισμοί για τις ώρες οδήγησης και τις ώρες ανάπαυσης είναι σημαντικοί εξ αιτίας του αριθμού των σοβαρών ατυχημάτων φορτηγών και πούλμαν που προκαλούνται από την κόπωση του οδηγού. Εάν οι κανονισμοί αυτοί υλοποιηθούν όπως πρέπει θα μπορούσαν επίσης να προλάβουν τη στρέβλωση του ανταγωνισμού μεταξύ των διαφόρων τύπων μεταφορών.
<P>
Ελπίζω ότι η παρούσα έκθεση όχι μόνο θα εγκριθεί αλλά και ότι η Επιτροπή θα προβεί στις ενέργειες που χρειάζεται σε σχέση με το περιεχόμενό της. Όπως προσπάθησα να υπογραμμίσω, το κορυφαίο θέμα είναι η ασφάλεια και όχι μόνο η ασφάλεια των οδηγών φορτηγών και πούλμαν αλλά και των ανθρώπων που μεταφέρονται με τα πούλμαν αυτά καθώς και όλων των άλλων που χρησιμοποιούν τους δρόμους. Προτρέπω την Επιτροπή να ακούσει και να υλοποιήσει το κάθε τι που περιλαμβάνει η έκθεση.

<SPEAKER ID=207 NAME="Σαρλής">
Κύριε Πρόεδρε, κατ'αρχάς εκ μέρους του Ευρωπαϊκού Λαϊκού Κόμματος πρέπει να συγχαρώ τον συνάδελφο κ. Schlechter για την έκθεσή του και να δηλώσω ότι εμείς θα την ψηφίσουμε, παρόλο που ως προς ορισμένες διατάξεις αυτού του ψηφίσματος έχουμε κάποιες αντιρρήσεις. Θα πρέπει να πω ότι υπάρχει ένας κανονισμός από το 1985, ο υπ'αριθ. 3820. Μόνον για τα έτη 1991-1992, για πρώτη φορά τώρα, το 1997, υποβάλλει η Επιτροπή μία έκθεση εφαρμογής αυτού του κανονισμού, για να αντιληφθείτε πώς έχει αντιμετωπίσει η Κοινότητα το θέμα της ασφαλείας κατά βάσιν, το είπε και ο συνάδελφος, στους δρόμους της Ευρώπης.
<P>
Το θέμα των ωρών εργασίας και ανάπαυσης των οδηγών των φορτηγών αυτοκινήτων, των λεωφορείων και των πούλμαν, τα οποία κατακλύζουν σήμερα την Ευρώπη, δεν φαίνεται να έχει απασχολήσει στα σοβαρά. Μιλάμε αυτήν την στιγμή για απώλεια 50.000 ανθρώπων ετησίως στην Ευρώπη. 50.000, όπως όλοι γνωρίζουμε εδώ, φονεύονται σε αυτοκινητιστικά ατυχήματα. Και μία σημαντική αιτία αυτών των ατυχημάτων είναι ότι οι άνθρωποι οι οποίοι οδηγούν φορτηγά και λεωφορεία αναγκάζονται να εργάζονται εξοντωτικές ώρες, ούτως ώστε να υπάρχει το φθηνό κόμιστρο. Και τα λέω όλα αυτά, διότι και από αυτής της πλευράς υπάρχει αθέμιτος ανταγωνισμός των οδικών μεταφορών εις βάρος των σιδηροδρομικών και εις βάρος των θαλασσίων μεταφορών.
<P>
Είναι απαράδεκτο σήμερα ακόμη να μην έχει παρέμβει η Κοινότητα και να μην έχει ασχοληθεί το Συμβούλιο των Υπουργών με την καθιέρωση ωρών εργασίας για τους οδηγούς των αυτοκινήτων. Πρέπει να σκεφθείτε ότι υπάρχουν χώρες, όπως η Γερμανία, όπως η Γαλλία, που είναι στο κέντρο της Ευρώπης και οι οποίες γεμίζουν από αυτοκίνητα. Είναι υποχρεωμένες να εξυπηρετούν μεγάλα λιμάνια, όπως το Ρότερνταμ ή η Αμβέρσα, σε χώρες οι οποίες είναι μικρές, αλλά στην συνέχεια εκατοντάδες χιλιομέτρων διανύονται στις μεγάλες, τις κεντρικές χώρες της Κοινότητας και για όλη αυτήν την κατάσταση δεν αντιδρούμε ακόμη.
<P>
Τα λέω όλα αυτά διότι και η ώρα που συζητείται αυτή η έκθεση υποδηλοί το ενδιαφέρον και ο χρόνος κατά τον οποίο θα ψηφισθεί αυτή η έκθεση, αύριο Παρασκευή, που δεν θα υπάρχουν εδώ παρά 150 βουλευτές, υποδηλοί το ενδιαφέρον. Δεν έχουμε αντιληφθεί το μέγεθος του προβλήματος. Και πρέπει κάποια στιγμή να σκεφθούμε τί θα κάνουμε με τους νεκρούς οι οποίοι είναι πολύ περισσότεροι από τους νεκρούς των μαχών που μας δείχνουν κάθε βράδυ οι τηλεοράσεις.

<SPEAKER ID=208 LANGUAGE="IT" NAME="Santini">
Κύριε Πρόεδρε, κύριε επίτροπε, κύριοι συνάδελφοι, η έκθεση της Επιτροπής, αν και βασίζεται στην επικαιρότητα, έρχεται στην Ολομέλεια, όπως γνωρίζουμε, με κάποια καθυστέρηση -ας πούμε «με κάποια καθυστέρηση»!- δηλαδή μετά από πέντε ή έξι χρόνια, με κίνδυνο συνεπώς να έχει ξεπεραστεί ως προς την αποτελεσματικότητά της αλλά και τα σημεία αναφοράς. Ισχύουν ακόμη οι προϋποθέσεις σύμφωνα με τις οποίες οι σαφείς κοινωνικές ρυθμίσεις που γίνονται σεβαστές αποτελούν τη βάση της ασφάλειας όσων εργάζονται στις οδικές μεταφορές. εκφράζουμε την πικρία μας γιατί το πρόβλημα αντιμετωπίζεται σχεδόν αποκλειστικά σε μια από τις πιο προφανείς εκδηλώσεις του, τον χρόνο δηλαδή οοδήγησης, χωρίς να λαμβάνεται υπόψη μία άλλη ευρεία δέσμη επικίνδυνων παραγόντων, που υπάρχουν πάντοτε σε κάθε παράλληλη μορφή αυτής της δραστηριότητας.
<P>
Το πρόβλημα είναι εκτεταμένο, κυρίως εξαιτίας του μεγάλου αριθμού των εργαζομένων στον τομέα, που στην ευρωπαϊκή επικράτεια ανέρχονται σε τρία περίπου εκατομμύρια. Για να συλλάβουμε την κοινωνική, εκτός από την οικονομική διάσταση, χρειάζεται να πολλαπλασιάσουμε επί τρεις ή τέσσερις φορές αυτό τον αριθμό εργαζομένων ώστε να έχουμε ένα σφαιρικό πλαίσιο του τομέα. Από τη διαπίστωση αυτή πηγάζει η ανάγκη προσεκτικής εκτίμησης των μέτρων εφαρμογής σε περίπτωση παραβίασης και ευχόμαστε να μπορέσουμε το ταχύτερο να εναρμονίσουμε αυτά τα μέτρα και μαζί τους, να εναρμονίσουμε κυρίως το βάρος των κυρώσεων. Επιπλέον, θα πρέπει να ελέγξουμε αμέσως και ρεαλιστικά την υπάρχουσα τάση που θέλει να φέρουν τα οχήματα όλο το βάρος των κοινωνικών, αλλά και των πολιτικών, προσανατολισμών: εκτός από τους ιερούς και άγιους κανονισμούς ασφαλείας για τους εργαζόμενους και τους άλλους χρήστες των δρόμων, είναι και το περιβαλλοντικό κόστος που επιβαρύνει τις οδικές μεταφορές, εκτός από τις εξωτερικές δαπάνες που εσωτερικοποιούνται.
<P>
Δημιουργείται ο κίνδυνος υπερβολικής οικονομικής επιβάρυνσης που θα καταδίκαζε σε θάνατο τις μικρότερες επιχειρήσεις -ένα ήδη υπάρχον και προφανές φαινόμενο σε ολόκληρη την Ευρώπη- πλήττοντας άμεσα τα επίπεδα της απασχόλησης και δημιουργώντας κινδύνους ενός κοινωνικού duping , εκ μέρους των χωρών με χαμηλότερες αμοιβές, με κατώτερα γενικά έξοδα και πιο ευέλικτες ρυθμίσεις ασφαλείας, κινδύνους που καθίστανται σιγά-σιγά πιο συγκεκριμένοι και συγκεκριμενοποιούνται παράλληλα με τη βελτίωση των φόρων ένταξης των Χωρών της Κεντρικής και Ανατολικής Ευρώπης.
<P>
Τέλος, η χρησιμοποίηση των πολλαπλών μέσων: συμφωνούμε όλοι μας ότι η μεταφορά των οχημάτων που θα γίνεται σε σιδηροτροχιές είναι πολύ σκόπιμη και κατεπείγουσα, πού βρίσκονται όμως αυτές οι σιδηροτροχιές; Από το Brenero έως το Frιjus, εκδηλώνονται πολύ καλές προθέσεις, αλλά η εγγενής χρηματοδοτική κρίση απομακρύνει όλο και περισσότερο αυτά τα σχέδια.

<SPEAKER ID=209 LANGUAGE="NL" NAME="Wijsenbeek">
Κύριε Πρόεδρε, επιτρέψτε μου κατ'αρχάς να συγχαρώ τον πρώην Υπουργό Μεταφορών, κ. Schlechter, για την έξοχη έκθεση που εκπόνησε. Ωστόσο, κύριε Πρόεδρε, πρέπει να ομολογήσω ότι η Επιτροπή με απογοήτευσε πολύ. Αυτό που συμβαίνει αμαυρίζει την εικόνα της. Όπως επεσήμανε και ο κ. Σαρλής, τα στοιχεία του 1991 και του 1992 παρουσιάζονται το 1997. Αρχικά μας είχε δοθεί η υπόσχεση ότι θα εξετασθούν ταυτόχρονα και τα στοιχεία για το 1993 και το 1994. Ωστόσο, μέχρι τα μέσα του 1997, τα στοιχεία αυτά δεν είναι διαθέσιμα. Είχε λεχθεί επίσης ότι θα είχαμε μία συζήτηση με τον Επίτροπο Κοινωνικών Υποθέσεων σχετικά με την τήρηση των χρόνων οδήγησης και ανάπαυσης. Στη συνέχεια ελέχθη: όχι, αυτό δεν χρειάζεται να γίνει δεδομένου ότι αρμόδιος για τα θέματα αυτά είναι ο Επίτροπος Kinnock. Στη συνέχεια, βλέπουμε ότι παρευρίσκεται στην αίθουσα ο αρμόδιος Επίτροπος για τις μικρομεσαίες επιχειρήσεις, ο κ. Παπουτσής, ενώ ο κ. Kinnock δεν έχει προσέλθει για να απαντήσει στην κριτική του Σώματος η οποία, κύριε Πρόεδρε, δεν είναι καθόλου ήπια. Αυτό που έκανε η Επιτροπή είναι να υποβάλει εν τω μεταξύ νέες προτάσεις για τα μηχανήματα ελέγχου, τη στιγμή που υπάρχουν κράτη μέλη, στα οποία συμπεριλαμβάνεται και το δικό σας, κύριε Πρόεδρε, καθώς και του κ. Santini, που δεν εφαρμόζουν τις διατάξεις που ισχύουν σήμερα για τους χρόνους οδήγησης και ανάπαυσης. Δεν κάνουν τίποτα, δεν παρέχουν στοιχεία. Δεν προβαίνουν σε κανενός είδους αναφορά. Αυτό που λέγεται απλώς από όλους είναι το εξής: »λοιπόν, θα υποβάλουμε κάποιες νέες προτάσεις και στη συνέχεια θα προχωρήσουμε ένα βήμα περισσότερο από ό, τι μέχρι σήμερα όσον αφορά την εφαρμογή». Η Επιτροπή μας έδωσε την υπόσχεση ότι θα υποβάλει νέες προτάσεις για τους χρόνους οδήγησης και ανάπαυσης. Δεν έκανε όμως τίποτα. Κατά τη γνώμη μου, η Επιτροπή θα έκανε καλά να παραιτηθεί.

<SPEAKER ID=210 LANGUAGE="NL" NAME="Van der Waal">
Κύριε Πρόεδρε, δεν μπορεί ακόμη να γίνει λόγος για ενιαία τήρηση των χρόνων οδήγησης και ανάπαυσης με βάση τον κανονισμό 3820/85. Αυτό αποδεικνύεται σαφέστατα από την έκθεση της Επιτροπής για την περίοδο 1991-1992.
<P>
Εάν ερμηνεύω σωστά τα δεδομένα που περιλαμβάνονται στην έκθεση αυτή, ένα στα έξι αυτοκίνητα που ελέγχθησαν δεν πληρούσε τις διατάξεις. Η εικόνα αυτή επιβεβαιώνει τα πορίσματα της ομάδας σοφών, η οποία ανέφερε το 1994 ότι η μη τήρηση των διατάξεων αποτελεί ένα από τα μεγαλύτερα προβλήματα στον τομέα των οδικών μεταφορών.
<P>
Στη συνέχεια, από την έκθεση προκύπτει ότι υπάρχουν σημαντικές διαφορές μεταξύ των κρατών μελών όσον αφορά τη συχνότητα και την εφαρμογή των ελέγχων καθώς και τις ποινές που επιβάλλονται.
<P>
Κατ'αυτόν τον τρόπο, όχι μόνο στρεβλώνεται η ανταγωνιστικότητα των κρατών μελών, αλλά και τίθεται σε κίνδυνο η ασφάλεια των μεταφορών.
<P>
Είναι απαράδεκτο να είμαστε υποχρεωμένοι το Μάιο του 1997 να εξετάζουμε δεδομένα που αφορούν την κατάσταση που επικρατούσε πριν από 5 έως 6 χρόνια, επειδή προφανώς οι εκθέσεις ορισμένων κρατών μελών είναι ελλιπείς ή δεν έχουν καν υποβληθεί, ή επειδή δεν λαμβάνονται σοβαρά υπόψη τα προβλήματα που προκύπτουν από τη μη τήρηση των διατάξεων. Κύριε Πρόεδρε, θα ήθελα να ρωτήσω τον κύριο Επίτροπο κατά πόσο μπορεί να επιβεβαιώσει την παρατήρηση του συνάδελφου Wijsenbeek ότι δεν είναι ακόμη διαθέσιμα τα δεδομένα για το 1993 και το 1994, τα οποία θα έπρεπε κανονικά να βρίσκονται στη διάθεσή μας πριν από τις 30 Σεπτεμβρίου του 1995.

<SPEAKER ID=211 LANGUAGE="EN" NAME="Watts">
Κύριε Πρόεδρε, εξ ονόματος όλων των ενδιαφερομένων για το απαράδεκτα υψηλό επίπεδο των ατυχημάτων φορτηγών και πούλμαν στην Ευρώπη, καλωσορίζω την έκθεση της Επιτροπής και την εργασία του εισηγητή. Ωστόσο, όλα αυτά πρέπει να εξεταστούν στο πλαίσιο της πρόσφατης έκδοσης της Επιτροπής σχετικά με τις δράσεις της επί των προτάσεων για την οδική ασφάλεια. Είναι προφανές ότι εδώ υπάρχει κάποια ασυνέπεια: πολύ ορθά η Επιτροπή σχεδιάζει να αντιμετωπίσει τον τρομακτικό αριθμό των οδικών ατυχημάτων σε ολόκληρη την ήπειρό μας - 50.000 ζωές χάνονται κάθε χρόνο - αλλά παρά ταύτα είναι σαφές ότι οι εξουσίες που διαθέτουμε για να εμποδίσουμε τα ατυχήματα των φορτηγών και των πούλμαν δεν εφαρμόζονται σε ολόκληρη την Ευρωπαϊκή Ένωση.
<P>
Ανησυχούμε επίσης για το γεγονός ότι αυτός είναι ένας ταχύτατα διευρυνόμενος τομέας και συνεπώς είναι πιθανό να γίνουμε μάρτυρες αύξησης του αριθμού των ατόμων που σκοτώνονται και τραυματίζονται κάθε χρόνο στους δρόμους επειδή οι σχετικοί κανονισμοί αγνοούνται και δεν επιβάλλονται. Πληροφορούμεθα από την έκθεση της Επιτροπής για την ελλειπή συμμόρφωση και σε ορισμένες περιπτώσεις την πλήρη απουσία συμμόρφωσης εκ μέρους των κρατών μελών καθώς και τις ευρύτατες παραβιάσεις του δικαίου οι οποίες, όπως όλοι γνωρίζουμε, αποτελούν την αιτία για πάρα πολλά ατυχήματα. Εάν τα κράτη μέλη αρνούνται την κατάλληλη συμμόρφωση τους με τους κανόνες και τους κανονισμούς μας δεν πρόκειται να υπάρξει φαινόμενο όπως ο δίκαιος ανταγωνισμός στην εσωτερική αγορά.
<P>
Η βιομηχανία είναι εξαιρετικά μεγάλου μεγέθους. Όπως αναφέρθηκε προηγουμένως τρία εκατομμύρια άτομα εργάζονται σ' αυτήν. Είναι ζωτικό για την ανταγωνιστικότητα της Ευρώπης ως συνόλου η βιομηχανία αυτή να είναι επιτυχής. Επομένως, καλωσορίζουμε τις προτάσεις της Επιτροπής: διπλασιασμός των ελέγχων, συντονισμός των υπολογισμών, βελτίωση της κατάρτισης των οδηγών, εκσυγχρονισμός των ταχογράφων. Χρειαζόμαστε όμως περισσότερες ασφαλιστικές δικλείδες σε σχέση με τους χρόνους εργασίας και ανάπαυσης των οδηγών. Ελπίζω ότι ο Επίτροπος θα μπορέσει να σχολιάσει σήμερα τις μέχρι τώρα παραπομπές κρατών μελών τα οποία αρνούνται να συμμορφωθούν με τους κανονισμούς καθώς και εκείνες που προγραμματίζονται. Εάν δεν στείλουμε τα κράτη μέλη στο δικαστήριο θα συνεχίσουν να αγνοούν τους κανονισμούς μας.

<SPEAKER ID=212 LANGUAGE="DE" NAME="Grosch">
Kύριε Πρόεδρε, ο εν λόγω κοινωνικός κανονισμός αναφέρεται, κατά την άποψή μου, κατ' εξοχήν στους χρόνους οδήγησης και ανάπαυσης, και αν ανακαλέσουμε στη μνήμη μας τους δύο αριθμούς που αναφέρθηκαν μόλις τώρα, τρία εκατομμύρια οδηγοί και περίπου 50.000 νεκροί, τότε ξέρουμε ότι η έκθεση αυτή δεν είναι μικρή, ώστε να μπορέσουμε να τελειώσουμε μ' αυτήν ίσως την Παρασκευή το πρωί, αλλά είναι μια έκθεση που θα πρέπει να απασχολήσει την Eπιτροπή Mεταφορών, την Kοινωνική Eπιτροπή και όλους τους βουλευτές και τους ανθρώπους που παίρνουν πράγματι στα σοβαρά την ασφάλεια στους δρόμους της Eυρώπης και εκτός αυτής.
<P>
Γνωρίζουμε ακόμη ότι, υπό την πίεση του ανταγωνισμού και της ανάπτυξης ιδιαίτερα των just in time παραδόσεων, η διάταξη αυτή είναι κάτι περισσότερο από απαραίτητη, και - αν δε δοθεί προσοχή - θα γίνεται ανταγωνισμός σε βάρος της ασφάλειας και των στοιχειωδών εργασιακών συνθηκών. Aν τώρα το Kοινοβούλιο έκανε μια αξιολόγηση, θα την συνόψιζα απλώς σε τρία σημεία. Aυτά τα τρία σημεία είναι, κατά τη γνώμη μου, οι ακρογωνιαίοι λίθοι της εφαρμογής: Ίδια εφαρμογή, ίδιοι έλεγχοι, ίδιες κυρώσεις. Aν αποκλίνουμε, σε κάποιο βαθμό, από τις αρχές αυτές, τότε θα συνεχίσουμε να κάνουμε ανταγωνισμό σε βάρος της ασφάλειας, και μάλιστα με αντάλλαγμα νεκρούς στην Eυρώπη.
<P>
Tα θέματα αυτά είναι, κατά τη γνώμη μου, σημαντικά και μπορούν να υποστηριχθούν με την ανάπτυξη της τεχνολογίας. Έχω την άποψη ότι θα πρέπει να συνηγορήσουμε επίσης, υπέρ της άμεσης εισαγωγής ενός ασφαλούς, έναντι επεμβάσεων, ηλεκτρονικού ταχογράφου. Tο Kοινοβούλιο θα επιδοκίμαζε την πρωτοβουλία αυτή. Λυπόμαστε φυσικά και για την καθυστερημένη αξιολόγηση της έκθεσης αυτής, παρόλο που γνωρίζουμε ότι οι αριθμοί που περιέχονται εκεί δεν έχουν βελτιωθεί, αλλά έχουν επιδεινωθεί. Συγχαίρουμε τον εισηγητή για τη θαυμάσια δουλειά του και ευχόμαστε να της δώσει η Eπιτροπή τη δέουσα προσοχή.

<SPEAKER ID=213 NAME="Παπουτσής">
Κύριε Πρόεδρε, θέλω κατ'αρχάς να συγχαρώ τον εισηγητή κ. Schlechter για την έκθεσή του. Η έκθεση πολύ σωστά επισημαίνει ότι τα στοιχεία που έχουν διαβιβάσει τα κράτη μέλη εξακολουθούν να είναι ατελή και δεν έχουν υποβληθεί σε μορφή που να επιτρέπει την σύγκριση. Είναι επίσης λυπηρό το γεγονός ότι οι εκθέσεις της Επιτροπής έχουν καθυστερήσει λόγω της καθυστερημένης υποβολής, και σε ορισμένες περιπτώσεις λόγω της μη υποβολής στοιχείων. Η Επιτροπή λοιπόν αποφάσισε να προχωρήσει στην δημοσίευση της έκθεσης για το 1993-1994 χωρίς να περιμένει άλλο. Θα ήθελα επίσης να επισημάνω ότι στην έκθεση του κ. Schlechter κατέστη δυνατή η εξαγωγή συμπερασμάτων για τα διαφορετικά επίπεδα ελέγχων που διενεργούνται στα κράτη μέλη σχετικά με τις διαφορές στις επιβαλλόμενες κυρώσεις και επίσης σχετικά με τις επιπτώσεις τους στον ανταγωνισμό.
<P>
Η αυξανόμενη σημασία του κλάδου των οδικών μεταφορών στο εσωτερικό της 'Ενωσης, η οποία ενισχύθηκε μάλιστα από την εσωτερική αγορά, αλλά και τις αλλαγές στην γενική πρακτική των εργασιακών σχέσεων, υπογραμμίζει -και πιστεύω ότι αυτό είναι καθαρό- την ανάγκη εξισορρόπησης της ελευθερίας της κίνησης. Υπογραμμίζει επίσης και την ανάγκη της αύξησης του ανταγωνισμού με τις κοινωνικές διασφαλίσεις. Εξ ου και ο κανονισμός για τον περιορισμό του χρόνου οδήγησης.
<P>
Ο κ. Schlechter πολύ ορθώς επισημαίνει ότι αυτός ο κλάδος αριθμεί σημαντικό αριθμό εργαζομένων, των οποίων οι συνθήκες εργασίας εξαρτώνται από την ορθή εφαρμογή των διατάξεων του κανονισμού. Και για τον λόγο αυτό θα εξετάσουμε σε βάθος το συμπέρασμα που διατυπώνεται στην έκθεση. Αναφέρομαι πιο συγκεκριμένα στην ανάγκη αύξησης του ελαχίστου επιπέδου των ελέγχων στο 2 %, δεδομένου ότι τα περισσότερα κράτη μέλη έχουν ήδη πετύχει το σημερινό επίπεδο του 1 %. Θα εξετασθεί επίσης η σύσταση για την δημιουργία ενός πλαισίου που θα επιτρέπει καλύτερο συντονισμό της δραστηριότητας της αρχής που είναι αρμόδια για την εφαρμογή του κανονισμού αυτού.
<P>
Η έκθεση συνιστά επίσης να συμπεριληφθούν και άλλα στοιχεία της εργασίας των οδηγών στο πεδίο του υφιστάμενου κανονισμού. 'Οπως δήλωσε όμως ο συνάδελφός μου κ. Kinnock στην Επιτροπή Μεταφορών τον Μάρτιο, έχει ήδη ζητήσει από τις υπηρεσίες της Επιτροπής να εξετάσουν τρόπους επέκτασης του Κανονισμού 3820/85, έτσι ώστε να συμπεριληφθούν στο πεδίο εφαρμογής του και άλλες δραστηριότητες που επίσης άπτονται της δημόσιας ασφάλειας. Το ζήτημα αυτό θα εξετασθεί ακόμη πιο λεπτομερώς κατά τις διαβουλεύσεις σχετικά με την επικείμενη Λευκή Βίβλο για τον χρόνο εργασίας που ετοιμάζει ο συνάδελφός μου κ. Flynn. Θα αποτελέσει επίσης μέρος του συνεχιζόμενου διαλόγου μεταξύ της Επιτροπής και των κρατών μελών για την διευκρίνιση των διαφορετικών ερμηνειών που αποδίδουν τα κράτη μέλη στην έννοια του χρόνου εργασίας σε αυτόν τον κλάδο.
<P>
Η έκθεση συνιστά επίσης περαιτέρω αναθεώρηση του Κανονισμού 3820/85 με σκοπό την μείωση των ανωτάτων ορίων χρόνου οδήγησης και υποστηρίζει την ανάγκη διερεύνησης εναλλακτικών μέτρων ελέγχου και κυρώσεων. Η ιδέα της αντικατάστασης των προστίμων με την εισαγωγή της ακινητοποίησης του οχήματος είχε πράγματι προταθεί από την Επιτροπή Ελέγχου των Οδικών Μεταφορών της Ευρωπαϊκής Επιτροπής. Είχε τύχει επίσης της δέουσας προσοχής στο πλαίσιο της διαδικασίας αναθεώρησης του κανονισμού. Αλλά η αναθεώρηση αυτή θα αφορά όλες τις πτυχές του κανονισμού.
<P>
Χαίρομαι ιδιαίτερα που η έκθεση, στην τελευταία παράγραφό της, συνιστά την ταχεία εισαγωγή του πλήρως ηλεκτρονικού ταχογράφου. Η Επιτροπή θεωρεί ότι αποτελεί βασική μέθοδο για την βελτίωση της ομοιόμορφης εφαρμογής του κανονισμού αυτού και, επίσης, ότι θα διευκολύνει τις αρμόδιες αρχές κάθε κράτους μέλους να διενεργούν μεγαλύτερο αριθμό ελέγχων. Δεδομένων των περιορισμών που χαρακτηρίζουν σήμερα τον προϋπολογισμό των κρατών μελών, θεωρούμε ότι η καινοτομία αυτή είναι απαραίτητη για την διατήρηση και την βελτίωση των κατάλληλων ελέγχων για τα επόμενα χρόνια.
<P>
Τελειώνοντας, κύριε Πρόεδρε, θα ήθελα για μία ακόμη φορά να ευχαριστήσω το Κοινοβούλιο για αυτήν την έκθεση και να σας διαβεβαιώσω ότι ο συνάδελφός μου κ. Kinnock και η Επιτροπή συνολικά θα λάβουν σοβαρά υπ'όψη τις απόψεις σας και τις παρατηρήσεις σας.

<SPEAKER ID=214 NAME="Πρόεδρος">
Σας ευχαριστώ, κύριε επίτροπε. Ήμουν σχεδόν βέβαιος ότι ο συνάδελφος Wijsenbeek θα ζητούσε το λόγο, αλλά είμαι σχεδόν βέβαιος ότι δεν τον ζητά επί της εφαρμογής του Κανονισμού!

<SPEAKER ID=215 LANGUAGE="NL" NAME="Wijsenbeek">
Όχι, κύριε Πρόεδρε, υπέβαλα μερικές συγκεκριμένες ερωτήσεις στην Επιτροπή. Δεν μου δόθηκε απάντηση. Ρώτησα την Επιτροπή πότε θα μας δοθούν τα στοιχεία για την περίοδο 19931994. Ρώτησα πότε πρόκειται να υποβληθούν οι προτάσεις για την τροποποίηση των χρόνων οδήγησης και ανάπαυσης. Και τι μας προσφέρει ο Επίτροπος: λόγια, λόγια, λόγια . Μελετάμε την κατάσταση, θα αναλάβουμε δράση. Πότε, πότε, πότε θα παρουσιαστούν...
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=216 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 9 το πρωϊ.
<P>
(Η συνεδρίαση λήγει στις 20.02)

