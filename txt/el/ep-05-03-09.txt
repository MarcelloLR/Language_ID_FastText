<CHAPTER ID="1">
<SPEAKER ID="1" LANGUAGE="" NAME="" AFFILIATION="Προέδρου">
<SPEAKER ID="2" LANGUAGE="" NAME="" AFFILIATION="(Η συνεδρίαση αρχίζει στις 9.00)">
<SPEAKER ID="3" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση των δηλώσεων του Συμβουλίου και της Επιτροπής αναφορικά με την ενδιάμεση αναθεώρηση της στρατηγικής της Λισαβόνας. Έχουμε μαζί μας τον κ. Schmit που εκπροσωπεί το Συμβούλιο σε αυτό το θέμα και τον κ. Verheugen που εκπροσωπεί την Επιτροπή.
<P>
Κύριε Schmit, έχετε τον λόγο εξ ονόματος του Συμβουλίου. 
<SPEAKER ID="4" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Τρίτον, είναι μια διαδικασία παρακολούθησης, βασισμένη στην ανά τακτά διαστήματα αξιολόγηση της υλοποίησης, στο πλαίσιο ενδιάμεσων συναντήσεων. Στόχος είναι τα κράτη μέλη να υποβάλλουν κάθε φθινόπωρο, αρχής γενομένης από το 2006, μια ενιαία έκθεση για την υλοποίηση του εθνικού τους προγράμματος δράσης. Επί τη βάσει αυτής της έκθεσης, η Επιτροπή θα υποβάλλει κάθε χρόνο τον μήνα Ιανουάριο μια έκθεση αξιολόγησης, που θα συνοδεύεται από ορισμένες προτάσεις προσαρμογής, όποτε κρίνεται αναγκαίο, χωρίς αυτό όμως να οδηγεί σε συνολική αναμόρφωση των ολοκληρωμένων κατευθυντηρίων γραμμών, οι οποίες θα είναι τριετούς ισχύος. Το Ευρωπαϊκό Συμβούλιο θα αποφαίνεται, εν συνεχεία, επί των εν λόγω προσαρμογών.
<P>
Οι διάφορες συνθέσεις του Ευρωπαϊκού Συμβουλίου συνεχίζουν τις εργασίες τους σε σχέση με το σύνολο των θεμάτων, που συνδέονται με την αναθεώρηση της στρατηγικής της Λισαβόνας, το δε Συμβούλιο Γενικών Υποθέσεων θα επανέλθει τις παραμονές του Ευρωπαϊκού Συμβουλίου, στις 16 Μαρτίου. Αυτά, λοιπόν, είναι τα μεγάλα σχέδια, τα οποία στην παρούσα φάση αποτελούν αντικείμενο συζητήσεων και προπαρασκευαστικών εργασιών ενόψει του Ευρωπαϊκού Συμβουλίου της 22ας Μαρτίου. 
<SPEAKER ID="5" LANGUAGE="PT" NAME="Barroso," AFFILIATION="Πρόεδρος της Επιτροπής.">
<P>
Ωστόσο, για να κινητοποιηθεί η υποστήριξη πρέπει να είναι σαφές γιατί αυτές οι μεταρρυθμίσεις έχουν σημασία και ότι είναι μέρος του ευρύτερου οραματισμού μας. Αφορούν τους ανθρώπους και τα θέματα που τους ενδιαφέρουν περισσότερο: την ευκαιρία για εργασία, ένα αξιοπρεπές ξεκίνημα για τα παιδιά τους, ασφάλεια στη συνταξιοδότηση ή σε ασθένεια, και δημόσιες υπηρεσίες ποιότητας. Αφορούν καλύτερη ποιότητα ζωής και καλύτερο βιοτικό επίπεδο σε κάθε μέρος της διευρυμένης Ένωσης, από τα αστικά μας κέντρα μέχρι την καρδιά των αγροτικών και παραθαλάσσιων κοινοτήτων μας. Αφορούν τη συνένωση της Ένωσης μέσω της υποδομής του 21ου αιώνα και των περιφερειακών επενδύσεων. Αφορούν την όσο το δυνατόν πληρέστερη χρησιμοποίηση της ευρωπαϊκής αριστείας από την επιχειρηματική μας κοινότητα –απευθυνόμενες, κυρίως, στις ανησυχίες των μικρών και μεσαίων επιχειρήσεων– και από όλους τους τομείς δημιουργικότητας, αλλά και από την επιστήμη και την τεχνολογία και το μοναδικό μας πρότυπο κοινωνίας.
<P>
Μπορούμε να προσθέσουμε σε αυτό και την πρόκληση του έντονου παγκόσμιου ανταγωνισμού και ενός πληθυσμού που γερνά. Αυτές δεν είναι πλέον μελλοντικές προκλήσεις, αλλά καθημερινή πραγματικότητα για τις επιχειρήσεις μας και τους εργαζομένους. Αυτός είναι ο λόγος για τον οποίο η Λισαβόνα χρειάζεται ένα νέο ξεκίνημα, με νέα φιλοδοξία. Μία δυναμική και καινοτόμος Ευρώπη μας προσφέρει την καλύτερη ευκαιρία για να το επιτύχουμε. Ο Αντιπρόεδρος Verheugen θα περιγράψει εκτενέστερα πώς αυτή η νέα εστίαση μεταφράζεται σε πραγματική δράση και αποτελέσματα.
<SPEAKER ID="6" LANGUAGE="DE" NAME="Verheugen," AFFILIATION="Αντιπρόεδρος της Επιτροπής">
<P>
Δεύτερον, η Ευρώπη διαθέτει ένα τεράστιο και σχεδόν αχρησιμοποίητο δυναμικό οικονομικής απόδοσης. Βρίσκεται εδώ, μπροστά στα μάτια μας, το συζητάμε συχνά, κι όμως, πολύ λίγα γίνονται γι’ αυτό. Αναφέρομαι στα 25 εκατομμύρια των μικρών και μεσαίων επιχειρήσεων της Ευρώπης που εξασφαλίζουν τα δύο τρίτα του συνολικού εργατικού δυναμικού μας. Ας μην αρκεστούμε στο να πούμε σε αυτά τα 25 εκατομμύρια ότι είναι η σπονδυλική στήλη της ευρωπαϊκής οικονομίας και ύστερα να μην κάνουμε τίποτα πέρα από αυτό. Αντίθετα, χρειαζόμαστε μία πολιτική που θα αξιοποιήσει το τεράστιο δυναμικό για καινοτομία, επενδυτική ικανότητα και δημιουργικότητα που διαθέτει ο τομέας και θα το μετατρέψει σε θέσεις εργασίας. Σύντομα θα σας υποβάλω προτάσεις για τον εκτεταμένο εκσυγχρονισμό και την αναβάθμιση –το υπογραμμίζω, «αναβάθμιση»– της ευρωπαϊκής πολιτικής για τις μικρές και μεσαίες επιχειρήσεις.
<P>
Το τρίτο σημείο είναι η βιομηχανική πολιτική. Σε ορισμένα κράτη μέλη, ήδη η λέξη αυτή αρκεί για να προκαλέσει φόβο. Χρειαζόμαστε έναν σύγχρονο ορισμό της βιομηχανικής πολιτικής για τον 21ο αιώνα. Δεν μπορεί να μείνει όπως ήταν στο παρελθόν, όπου ορθώνονταν προστατευτικοί φράχτες γύρω από ορισμένες βιομηχανίες. Και εδώ, το μόνο που μπορούμε να κάνουμε είναι να διατηρήσουμε και να αυξήσουμε την ανταγωνιστικότητα, πρέπει όμως να έχουμε υπόψη πως η Ευρώπη χρειάζεται μακροπρόθεσμα μία ισχυρή βιομηχανική βάση και έτσι θα πρέπει να εξετάσουμε κάθε τομέα της ευρωπαϊκής βιομηχανίας και να συζητήσουμε με όλους τους φορείς –επιχειρήσεις, συνδικαλιστικές οργανώσεις, νομοθετικά σώματα και κυβερνήσεις– ποιοι όροι πλαίσιο είναι οι καλύτεροι για τον εκάστοτε τομέα και θα του δώσουν τη δυνατότητα μέγιστης αξιοποίησης του αναπτυξιακού δυναμικού του.
<SPEAKER ID="7" LANGUAGE="DE" NAME="Poettering," AFFILIATION="εξ ονόματος της Ομάδας PPE-DE">
<P>
    Κύριε Πρόεδρε, κύριε Πρόεδρε της Επιτροπής, κύριε Πρόεδρε του Συμβουλίου, κυρίες και κύριοι, θα ήθελα να αρχίσω αυτήν την εξαιρετικά σημαντική συζήτηση ευχαριστώντας θερμά τους δύο εισηγητές, τους κυρίους Lehne και Désir, για την εργασία τους. Ευχαριστώ επίσης τον πρόεδρο της συντονιστικής επιτροπής κ. Daul και τη συντονίστρια της Ομάδας μας κ. Thyssen για την εξαίρετη εργασία τους. Ακόμα, θα ήθελα να ευχαριστήσω όλους εκείνους –που δεν μπορώ να αναφέρω ονομαστικά– οι οποίοι συνέβαλαν ώστε να μπορέσουμε, ελπίζω, όταν θα ψηφίσουμε σήμερα το μεσημέρι να επιτύχουμε μία ευρεία πλειοψηφία για κάτι καλό.
<P>
Το ζήτημα είναι η ανταγωνιστικότητα της Ευρωπαϊκής Ένωσης. Ας εξετάσουμε μόνο λίγους αριθμούς και ας συγκρίνουμε τους εαυτούς μας με τους κύριους ανταγωνιστές μας, τους εταίρους και φίλους μας στις Ηνωμένες Πολιτείες. Αν πάρουμε ως μέτρο το 100 για την Ευρώπη των 15, η διεύρυνση μείωσε την παραγωγικότητα της Ευρώπης των 25 στο 93 ανά εργαζόμενο, ενώ η παραγωγικότητα στις ΗΠΑ είναι 121. Αυτό δείχνει το πλεονέκτημα των Ηνωμένων Πολιτειών της Αμερικής ως προς τον ανταγωνισμό.
<P>
Το γεγονός ότι ο πληθυσμός μας ζει περισσότερα χρόνια είναι αυτό καθεαυτό ευχάριστο, αλλά είναι επίσης μία από τις μεγαλύτερες προκλήσεις που αντιμετωπίζουμε, και εδώ προκύπτει το ερώτημα πώς θα αξιοποιήσουμε την πείρα των ηλικιωμένων. Στην Ευρώπη των 25, το ποσοστό απασχόλησης είναι 40% ενώ στις Ηνωμένες Πολιτείες είναι 59,9%. Δεν θα έπρεπε να εξετάσουμε πώς να προαγάγουμε το δυναμικό και την πείρα των μεγαλυτέρων και πώς να βελτιώσουμε τις ευκαιρίες απασχόλησής τους; Αν εξετάσουμε τους τομείς της έρευνας και της ανάπτυξης, θα δούμε πως τα 25 κράτη μέλη της Ευρωπαϊκής Ένωσης δαπανούν γι’ αυτούς 1,9% του ΑΕγχΠ ενώ οι ΗΠΑ το 2,8%. Αυτό δείχνει πόσο μεγάλες προσπάθειες πρέπει να καταβάλουμε.
<P>
Η Ομάδα μας επικροτεί θερμά το περιεχόμενο δύο τροπολογιών, στις οποίες αναφέρεται ότι είναι ανάγκη να ενισχύσουμε το επιχειρηματικό πνεύμα. Ο Αντιπρόεδρος Verheugen δικαιολογημένα υπογράμμισε τον ρόλο των μικρών και μεσαίων επιχειρήσεων, την ανάγκη να καλλιεργήσουμε το πνεύμα της ανάληψης κινδύνου, να ενθαρρύνουμε την ατομική πρωτοβουλία και ευθύνη και, κυρίως, υπογράμμισε την ανάγκη μίας οικονομικής νομοθεσίας που δεν θα είναι γραφειοκρατική και που θα μπορούν να την κατανοήσουν οι επιχειρήσεις, ιδίως οι μικρές και μεσαίες, με ένα απλό και δίκαιο φορολογικό σύστημα και με την προβλεψιμότητα που χρειαζόμαστε στην οικονομική πολιτική. Αυτό σημαίνει πως πρέπει να δώσουμε τη δυνατότητα σε όσους εργάζονται σε επιχειρήσεις να εμπιστεύονται εκείνους που έχουν πολιτικά αξιώματα.
<SPEAKER ID="8" LANGUAGE="DE" NAME="Schulz," AFFILIATION="εξ ονόματος της Ομάδας PSE">
<P>
    Κύριε Πρόεδρε, κυρίες και κύριοι, συμφωνώ με τον κ. Verheugen ως προς το ότι η υλοποίηση της στρατηγικής της Λισαβόνας θα είναι για τα επόμενα πέντε χρόνια το σημαντικότερο έργο της Επιτροπής. Επίσης, συμφωνώ με την άποψη όχι μόνο της Επιτροπής αλλά όλων των θεσμικών οργάνων και όλων των κρατών μελών της Ευρωπαϊκής Ένωσης ότι πρόκειται για ένα πλήρες σχέδιο και ότι για να επιτύχει, πρέπει να παίξουν όλοι εξίσου καλά τον ρόλο τους.
<P>
Θα ήθελα να ευχαριστήσω κι εγώ τα μέλη της ad hoc επιτροπής –τους συναδέλφους κ. Désir και κ. Goebbels, αλλά και τον κ. Klaus-Heiner Lehne– και της Ομάδας μου, γιατί όλοι εργάστηκαν εντατικά και συνέβαλαν εποικοδομητικά στην επεξεργασία του εκτενούς και ομόφωνου κειμένου που βρίσκεται σήμερα μπροστά μας. Συζητήσαμε επί μακρόν σε τι θα έπρεπε να δώσουμε έμφαση μιλώντας για την επίτευξη των στόχων της Λισαβόνας. Όσα άκουσα σήμερα απηχούν με θετικό τρόπο το μήνυμα που στείλαμε μέσα από τη συζήτησή μας. Συμφωνώ ότι η Λισαβόνα θα αποτύχει αν οι άνθρωποι αισθανθούν πως έχει ως στόχο την αναδόμηση του ευρωπαϊκού κοινωνικού προτύπου και την κατά το δυνατόν υποβάθμισή του. Αν όμως αυξήσει ως σχέδιο την ευημερία της Ευρώπης κάνοντάς τη μία πιο ανταγωνιστική ήπειρο ενώ ταυτόχρονα θα διατηρήσει τους κοινωνικούς όρους πλαίσιο που δίνουν σε κάθε άτομο τη δυνατότητα να ζει αξιοπρεπώς στην Ένωση και δημιουργούν θέσεις εργασίας και κοινωνική ασφάλεια για τους νέους και τους ηλικιωμένους, αν η Λισαβόνα τους προκαλεί αυτήν την αίσθηση, τότε είναι ένα σχέδιο που οι πολίτες θα το αποδεχτούν.
<P>
Η επιτυχία ενός σχεδίου εξαρτάται από το εάν ο κόσμος το αποδέχεται ή όχι. Για σαράντα ή πενήντα χρόνια, η Ευρωπαϊκή Ένωση ήταν επικεντρωμένη στη διατήρηση της ειρήνης στην Ευρώπη, στη δημιουργία μίας ισορροπίας μεταξύ φτωχών και πλούσιων, στην επανένωση μίας χωρισμένης ηπείρου και στην υπέρβαση της διαίρεσης αυτής. Όλα αυτά τα επιτύχαμε. Όσο συνέβαινε αυτό, οι άνθρωποι θεωρούσαν την Ευρώπη δικό τους σχέδιο, αλλά αυτή η περίοδος της ιστορίας τελειώνει και οι άνθρωποι ρωτούν όλο και πιο συχνά ποια είναι η ουσία της Ευρώπης. Αυτό αποτελεί μία πολύ προσωπική ερώτηση για ολοένα και πιο πολλούς από αυτούς. Οι άνθρωποι δεν θέλουν μόνο να μάθουν για τις αξίες της Ευρώπης, αλλά και για τα οικονομικά πλεονεκτήματα της Ευρωπαϊκής Ένωσης, που συνίστανται στο ότι είναι μία ολοκληρωμένη Ευρώπη και μία εσωτερική αγορά που έχει τη δυνατότητα να αποδεσμεύσει την οικονομική και κοινωνική της δύναμη – είναι η οργανωμένη απάντηση αυτής της ηπείρου στην πρόκληση της παγκοσμιοποίησης. Η στρατηγική της Λισαβόνας είναι αυτό που της δίνει κοινωνικό και οικονομικό νόημα και γι’ αυτό η Λισαβόνα ήταν μια καλή αρχή και μια καλή απόφαση. Το γεγονός ότι ασχοληθήκαμε με αυτήν τη διαδικασία εδώ και μερικά χρόνια και τώρα δεν είμαστε ευχαριστημένοι δεν θα πρέπει να μας κάνει να παραιτηθούμε, αντίθετα, πρέπει να συνεχίσουμε με θάρρος. Θεωρώ ότι το κείμενο που θα εγκρίνουμε σήμερα δείχνει πως μία μεγάλη πλειοψηφία στο Σώμα θα ενώσει τις προσπάθειές της με τα άλλα θεσμικά όργανα –την Επιτροπή και, ελπίζω, το Συμβούλιο, καθώς και τα επιμέρους κράτη μέλη– διότι αυτά που είπαν σήμερα τόσο ο Επίτροπος Verheugen όσο και ο Πρόεδρος της Επιτροπής είναι αποφασιστικής σημασίας: πρέπει να κάνουμε ό,τι μπορούμε, όχι μόνο εμείς, ούτε μόνο τα θεσμικά όργανα της ΕΕ, αλλά πρωτίστως τα κράτη μέλη. Συμφωνώ απόλυτα με την άποψη του Επιτρόπου Verheugen και θα ήθελα να το διασαφηνίσω αυτό εξ ονόματος της Ομάδας μου. Επίσης, χάρηκα βλέποντας τον Πρόεδρο της Επιτροπής να χαμογελά ευχαριστημένος όταν ο Επίτροπος Verheugen υπογράμμισε τη συνάρτηση μεταξύ της δημοσιονομικής προοπτικής και της διαδικασίας της Λισαβόνας. Αν είναι να επιτύχει αυτό το σχέδιο, αυτό δεν θα γίνει με βάση την αρχή «όλο και πιο πολλά καθήκοντα με όλο και λιγότερους οικονομικούς πόρους». Αυτό δεν πρόκειται να λειτουργήσει.
<P>
Πρέπει να δοθεί μία απάντηση σε εκείνους που θέλουν να επιτύχει το σχέδιο αυτό χωρίς να γίνει αλλαγή ως προς τους πόρους, όταν θα θελήσουν τη μετατόπισή τους υπέρ των στόχων της Λισαβόνας. Μπορεί ο κόσμος να πει ότι θέτουμε ανώτατο όριο. Εντάξει, εάν όμως τεθεί ανώτατο όριο ενώ δεν υπάρχουν πλέον διαθέσιμοι πόροι, θα πρέπει να ληφθεί μία απόφαση ως προς την ποιότητα, που θα αφορά το ερώτημα ποιες επενδύσεις της στρατηγικής της Λισαβόνας θα πρέπει να σταματήσουν και εις βάρος ποιων άλλων καθηκόντων. Μέχρι τώρα, το Συμβούλιο και τα κράτη μέλη τηρούν μία αξιοπρεπή σιγή ως προς το ποια μπορεί να είναι αυτά, ωστόσο κάποια στιγμή θα πρέπει να περάσουν από εξέταση. Περιμένω να ακούσω από την Επιτροπή την ίδια υπόσχεση με αυτήν που ακούσαμε σήμερα από τον Επίτροπο Verheugen και τον Πρόεδρο της Επιτροπής. Πείτε στους αρχηγούς κρατών και κυβερνήσεων ότι ο στόχος της δημοσιονομικής προοπτικής δεν πρέπει να είναι άλλος από το να βοηθήσει στην πραγματοποίηση των στόχων της Λισαβόνας, εφόσον λαμβάνονται σοβαρά υπόψη. Κατά την άποψή μας, αυτή η συνάρτηση είναι σημαντική, το ίδιο και τα τρία σημεία της: η βελτίωση της νομοθεσίας, η ενίσχυση των μικρών και μεσαίων επιχειρήσεων και μία ενεργή βιομηχανική πολιτική που θα εξασφαλίσει τόσο τις θέσεις εργασίας στη βιομηχανία όσο και τις περιβαλλοντικές προδιαγραφές και την ποιότητα των προϊόντων μας, δίνοντάς μας τη δυνατότητα να είμαστε πιο ανταγωνιστικοί στις εξαγωγικές αγορές. Ναι, η Σοσιαλιστική Ομάδα στο Ευρωπαϊκό Κοινοβούλιο τα υποστηρίζει όλα αυτά, διότι δημιουργούν πρώτα από όλα θέσεις εργασίας που με τη σειρά τους δημιουργούν κοινωνική ασφάλεια. Για εμάς, αυτό είναι το σημείο εκκίνησης. Ευχαριστώ όλους όσους συνέβαλαν στην επίτευξη ευρείας πλειοψηφίας στο Σώμα για το καίριο αυτό ζήτημα. Κατά τη δική μας άποψη, είναι σαφές το εξής: εάν το Σώμα εγκρίνει ψηφίσματα που φέρουν τη σφραγίδα της δεξιάς, η αριστερά δεν θα συμμετάσχει. Εάν το Σώμα εγκρίνει ψηφίσματα που αντικατοπτρίζουν τις απόψεις μας, τις απόψεις των σοσιαλδημοκρατών, θα τα υποστηρίξουμε.
<SPEAKER ID="9" LANGUAGE="" NAME="Watson," AFFILIATION="εξ ονόματος της Ομάδας ALDE">
<P>
   Κύριε Πρόεδρε, για να ολοκληρώσει ο Πρόεδρος της Επιτροπής την ατζέντα της Λισαβόνας χρειάζεται να την αντιμετωπίσουν σοβαρά τα κράτη μέλη. Η έκκληση της Προεδρίας του Συμβουλίου σήμερα το πρωί για να αναλάβει κάποιος την ευθύνη σε κάθε κράτος μέλος είναι εύλογη. Επί πλέον, πρόεδρε Barroso, θα χρειαστείτε πολιτική βούληση στο Συμβούλιο και υποστήριξη σε αυτό το Κοινοβούλιο για τις μεταρρυθμίσεις σας, κανένα εκ των οποίων δεν είναι ακόμη απόλυτα προφανές. Τα κόμματα της δεξιάς πτέρυγας της Ευρώπης δεν έχουν ακόμα αποδεχτεί το κεντρικό γεγονός της παγκοσμιοποίησης ότι το εθνικό κράτος και η ελεύθερη αγορά δεν είναι πλέον συμβατά. Η ελεύθερη κυκλοφορία των εμπορευμάτων και των κεφαλαίων χωρίς αντίστοιχη ελεύθερη κυκλοφορία υπηρεσιών και εργατικού δυναμικού είναι οικονομική ανοησία. Και η αριστερά είναι ακόμα διασπασμένη από τις διαφωνίες σχετικά με το ρόλο του κράτους στη διαχείριση της οικονομίας.
<P>
Πρόεδρε Barroso, οι Φιλελεύθεροι και οι Δημοκράτες της Ευρώπης θα παραμείνουν ακλόνητοι και ενωμένοι στην υποστήριξη της ατζέντας σας, υπό την προϋπόθεση ότι θα αναγνωρίσετε πως οι δυνάμεις που παρακινούν την πρόοδο και δημιουργούν νέες θέσεις εργασίας βρίσκονται στο πνεύμα επιχειρηματικότητας και στην αποφασιστικότητα για τη δημιουργία ενός σπουδαίου προϊόντος ή την παροχή μίας σπουδαίας νέας υπηρεσίας. Ο πραγματικός ανταγωνισμός στην παγκόσμια οικονομία είναι η προσέλκυση επενδυτικών κεφαλαίων για τη στήριξη νέων ιδεών και τη δημιουργία νέων θέσεων εργασίας. Εάν δεν επιτευχθεί η εύρυθμη λειτουργία της ενιαίας αγοράς, θα χάσουμε αυτή τη μάχη.
<P>
Οι Φιλελεύθεροι και Δημοκράτες δεν αρνούνται ότι η κυβέρνηση διαδραματίζει ρόλο στην οικονομική διαχείριση. Όταν ένα καλύτερα μορφωμένο, πιο εύπορο, πιο διεκδικητικό κοινό έχει αναπτύξει ηθικές ανησυχίες και μεγαλύτερη ευαισθησία στον κίνδυνο, και, όταν οι εταιρείες εκτιμούν άυλα περιουσιακά στοιχεία όπως η εταιρική φήμη, υπάρχει η απαίτηση για ενεργή και υπεύθυνη κυβέρνηση. Για αυτόν τον λόγο χαιρετίζουμε τις προτάσεις σας για τη νομοθεσία REACH, επί παραδείγματι, ή τη δέσμευση για την ένταξη των εκπομπών των αεροσκαφών στο σύστημα εμπορίας εκπομπών.
<P>
Για μας, η επίτευξη ισορροπίας στην οικονομική πολιτική φαίνεται θεμελιώδης. Ως εκ τούτου έχουμε σοβαρές επιφυλάξεις, επί παραδείγματι για την πλημμελώς προετοιμασμένη οδηγία σχετικά με τα διπλώματα ευρεσιτεχνίας λογισμικού, η οποία φαίνεται να είναι περισσότερο προς όφελος των πολυεθνικών παρά των μικρότερων εφευρετών. Πρέπει να επιβληθεί μεγαλύτερη πνευματική αυστηρότητα προκειμένου η πρόταση του κ. McCreevy να εξασφαλίσει πλειοψηφία στη δεύτερη ανάγνωση. Τα διπλώματα ευρεσιτεχνίας πρέπει να προστατεύουν την καινοτομία και όχι να καταπνίγουν τον ανταγωνισμό. Χωρίς ένα συνεκτικό καθεστώς πνευματικής ιδιοκτησίας στην Ευρωπαϊκή Ένωση, θα δημιουργήσουμε λίγες νέες ευρωπαϊκές εταιρείες.
<P>
Πρόεδρε Barroso, αναγνωρίζετε ότι εάν οι ρυθμοί ανάπτυξης της Ευρώπης συνεχίσουν να καθυστερούν, δεν θα παράσχουμε στους πολίτες μας τον ίδιο βαθμό ασφάλειας, ευημερίας και ευκαιριών που απολαμβάνουν άλλοι. Θα υποστηρίξουμε τις προσπάθειες σας να δώσετε το εναρκτήριο λάκτισμα στην οικονομία της Ευρώπης αλλά δεν είμαστε τυφλοί μπροστά στην αδυναμία μέτρησης της οικονομικής προόδου μόνο από την άποψη της ποσότητας. Για παράδειγμα, τα αυτοκίνητα που είναι ασφαλέστερα, με χαμηλότερη κατανάλωση καυσίμου και είναι ευκολότερο να τα καταστρέψεις μετά τη χρήση μειώνουν την οικονομική ανάπτυξη αλλά δημιουργούν άλλου είδους όφελος. Αναμένουμε από την Επιτροπή να είναι ανοιχτή σε τέτοιες ιδέες.
<SPEAKER ID="10" LANGUAGE="IT" NAME="Frassoni," AFFILIATION="εξ ονόματος της Ομάδας Verts/ALE">
<P>
    Κύριε Πρόεδρε, κυρίες και κύριοι, εάν συγκρίνουμε όσα ακούστηκαν σήμερα το πρωί και το ψήφισμα σχετικά με την αναθεώρηση της στρατηγικής της Λισαβόνας που πρόκειται να ψηφίσουμε με την αγόρευση του Προέδρου Barroso πριν από λίγες εβδομάδες, δεν μπορούμε παρά να χαρούμε για την ευρεία συμφωνία που υφίσταται καταρχάς όσον αφορά το γεγονός ότι η προώθηση της στρατηγικής της Λισαβόνας και του Γκέτεμποργκ εξαρτάται από την αναγκαία εξισορρόπηση μεταξύ των τριών διαστάσεων της στρατηγικής, δηλαδή της περιβαλλοντικής, της οικονομικής και της κοινωνικής διάστασης.
<P>
Κατά δεύτερο λόγο, το ψήφισμα τηρεί μια αξιοπερίεργα μετριοπαθή και ίσως αμφιλεγόμενη στάση όσον αφορά τρία πολύ σημαντικά ζητήματα επί των οποίων θα υπάρξει σκληρή νομοθετική αντιπαράθεση τους προσεχείς μήνες, δηλαδή την οδηγία για τις υπηρεσίες, τον κανονισμό REACH και την οδηγία για τη δυνατότητα ευρεσιτεχνιακής προστασίας του λογισμικούΤο αποτέλεσμα της αντιπαράθεσης αυτής θα δείξει εάν η στρατηγική της Λισαβόνας αποτελεί απλώς μια επιστροφή στια παλιές συνταγές της κ. Θάτσερ ή την έναρξη ενός πραγματικού ευρωπαϊκού New Deal.
<P>
Κύριε Πρόεδρε, Επίτροπε McCreevy, εμείς πιστεύουμε ότι η οδηγία Bolkestein πρέπει να αποσυρθεί για να μπορέσουμε να ξεκινήσουμε σωστά, δηλαδή με μια οδηγία για τις κοινωφελείς υπηρεσίες.
<P>
Επίτροπε Verheugen, εμείς θεωρούμε ότι ο κανονισμός REACH αντιπροσωπεύει ήδη με τη σημερινή του μορφή έναν ελάχιστο συμβιβασμό μεταξύ των σημαντικών ασφαλώς αιτημάτων της βιομηχανίας και των προτεραιοτήτων της υγείας και του περιβάλλοντος. Πρόκειται για έναν συμβιβασμό που η Επιτροπή, αλλά και το Ευρωπαϊκό Κοινοβούλιο, οφείλουν να υπερασπισθούν με νύχια και με δόντια από το επιθετικό λόμπι της χημικής βιομηχανίας, το οποίο δεν κατανοεί ότι η οργάνωση ενός αποτελεσματικού και αξιόπιστου συστήματος ελέγχων αντιπροσωπεύει τον καλύτερο τρόπο για τη διασφάλιση της ανταγωνιστικότητάς του.
<SPEAKER ID="11" LANGUAGE="FR" NAME="Wurtz," AFFILIATION="εξ ονόματος της Ομάδας GUE/NGL">
<P>
    Κύριε Πρόεδρε, τον Μάρτιο του 2000, οι αρχηγοί κρατών και κυβερνήσεων της ΕΕ, καθώς και η Επιτροπή, θέλησαν να αποδείξουν ότι ήταν εφικτή η κοινωνική δράση μέσω της φιλελεύθερης οδού. Ο αποφασιστικός τους στόχος για πλήρη απασχόληση μέχρι το 2010 γέννησε, σε πολλά μέρη, πραγματικές ελπίδες.
<P>
Πέντε χρόνια μετά, η κατάσταση προκαλεί οικτρή απογοήτευση. Η ανεργία εξακολουθεί να βρίσκεται κατά μέσο όρο περίπου στο 9% στην Ευρώπη, όπου η εργασιακή ανασφάλεια εντείνεται με αλματώδεις ρυθμούς. Στην πρώτη οικονομία της ΕΕ, τη Γερμανία, η οποία σημειωτέον έχει το απόλυτο ρεκόρ των εξαγωγών, η ανεργία ξεπέρασε το φράγμα των πέντε εκατομμυρίων ατόμων. Για να τηρηθεί ο στόχος της Λισαβόνας, ήτοι ποσοστό απασχόλησης 70% το 2010, θα πρέπει να δημιουργηθούν 22 εκατομμύρια περισσότερες θέσεις εργασίας σε σύγκριση με τον τωρινό ρυθμό, στη διάρκεια της επόμενης πενταετίας. Αυτό είναι δύσκολο να το φανταστούμε όταν η Ευρωπαϊκή Κεντρική Τράπεζα μόλις αναθεώρησε προς τα κάτω την πρόβλεψη για την ανάπτυξη στην ευρωζώνη, σε 1,6% για φέτος, και όταν χώρες όπως η Ιταλία και οι Κάτω Χώρες είναι στα πρόθυρα της ύφεσης.
<P>
Από την πλευρά της, η ένωση ATD Τέταρτος Κόσμος εκφράζει τη λύπη της διότι σε κανένα σημείο της ανακοίνωσης της Επιτροπής που δημοσιεύτηκε στις 2 Φεβρουαρίου, δεν αναφέρεται ο στόχος της εξάλειψης της φτώχειας, που πλήττει σήμερα 68 εκατομμύρια άτομα στην ΕΕ. Δεν νομίζετε ότι μια τέτοια πλήρης αναντιστοιχία ανάμεσα σε χθεσινούς διακηρυγμένους στόχους και στα αποτελέσματα, που έχουμε επιτύχει σήμερα, δικαιολογεί να αναρωτηθούμε σοβαρά για την καταλληλότητα των φιλελεύθερων δογμάτων, που χρησίμευσαν εξαρχής ως βάση για τη διαδικασία της Λισαβόνας; .
<P>
Όμως, ποια μηνύματα των Βρυξελλών φθάνουν μέρα με τη μέρα στους συμπολίτες μας; Η κ. Danuta Hübner, Επίτροπος Περιφερειακής Πολιτικής, θέλει να διευκολύνει τις μετεγκαταστάσεις επιχειρήσεων στην Ευρώπη. Για τον κ. Špidla, Επίτροπο Απασχόλησης και τις Κοινωνικών Υποθέσεων, στόχος είναι πρωτίστως η ευελιξία. Ο Αντιπρόεδρος της Επιτροπής και αρμόδιος για τη βιομηχανία, ο κ. Verheugen, προβαίνει στην καίρια επισήμανση στον γαλλικό τύπο ότι η στρατηγική της Λισαβόνας είχε τόσες προτεραιότητες, που τελικά ήταν σαν να μην έχει καμία. Αυτή τη φορά, θέλουμε ένα συγκεκριμένο και εστιασμένο σχέδιο δράσης για την ανταγωνιστικότητα.
<P>
Η κ. Nellie Kroes, Επίτροπος Ανταγωνισμού, δήλωσε από πλευράς της ότι θέλει να ξεμπερδέψουμε μια και καλή με τις κρατικές ενισχύσεις προς τις περιφέρειες στα δεκαπέντε παλαιά κράτη μέλη της ΕΕ. Ο κ. Mandelson, Επίτροπος Εμπορίου, υπενθύμισε στα κράτη μέλη το καθήκον τους να συνεχίσουν τη μεταρρύθμιση των αγορών εργασίας τους και των συστημάτων κοινωνικής πρόνοιας.
<P>
Ο κ. McCreevy, Επίτροπος Εσωτερικής Αγοράς, αξίζει ειδικής μνείας. Έδωσε τέλος στη μακρά ιστορία περί την απόσυρση, την αναθεώρηση ή τη διατήρηση της οδηγίας Bolkestein, διευκρινίζοντας ότι δεν τίθεται θέμα απόσυρσης αυτού του κειμένου, που ωστόσο απορρίπτεται από τους πάντες. Αμέσως μετά, σε συνεννόηση με το Συμβούλιο, αρνήθηκε την επανεξέταση της οδηγίας για την ευρεσιτεχνιακή κατοχύρωση του λογισμικού, που ωστόσο το ζήτησαν ομόφωνα όλες οι Ομάδες του Ευρωπαϊκού Κοινοβουλίου. Τέλος, στο πλαίσιο του του Λονδίνου, με τυπική αγγλοσαξονική ευθύτητα, αποκάλυψε την πραγματική του γνώμη λέγοντας επί λέξει, 
<P>
Όλα αυτά αποτελούν εκείνο που ονομάζει ο κ. Barroso «νέα εστίαση στην ανάπτυξη και την απασχόληση». Δεν αισθάνεστε, λοιπόν, ότι αναπόδραστα ο κόσμος είναι στα πρόθυρα της υπερβολικής δόσης φιλελευθερισμού και ότι η απόρριψη αυτού του μοντέλου αργά ή γρήγορα θα γίνει μπούμερανγκ για τα ηγετικά όργανα της ΕΕ με τον ένα ή με τον άλλο τρόπο. Η Ομάδα μου μάχεται ακριβώς να στηρίξει αυτό το ρεύμα να εκφραστεί όχι εναντίον της Ευρώπης –όπως υπάρχει κίνδυνος να συμβεί– αλλά υπέρ της ριζικής της αναμόρφωσης. Αυτός είναι ο λόγος που δεν μπορούμε να συμφωνήσουμε με το ψήφισμα συμβιβασμού που κατατέθηκε σήμερα, και για αυτό υποβάλαμε ένα εναλλακτικό κείμενο.
<SPEAKER ID="12" LANGUAGE="SV" NAME="Wohlin," AFFILIATION="εξ ονόματος της Ομάδας IND/DEM.">
<P>
    – Κύριε Πρόεδρε, η έκθεση Kok, όπως είναι γνωστό, ισχυρίζεται ότι υπάρχουν συνέργιες και δηλώνει ότι κάθε ευρώ που δαπανάται σε αναπτυξιακά προγράμματα από την ΕΕ μπορεί να αξίζει πολύ περισσότερο από το ίδιο ποσό που δαπανάται από τα κράτη μέλη μεμονωμένα. Τα ευρωπαϊκά προγράμματα μπορούν, επομένως, να μειώσουν την ανάγκη κρατικών πιστώσεων για τα επιμέρους κράτη μέλη. Κατά συνέπεια, η αυξημένη χρηματοδότηση από την EΕ δεν χρειάζεται να καταλήξει σε αυξημένες φορολογικές επιβαρύνσεις.
<SPEAKER ID="13" LANGUAGE="" NAME="" AFFILIATION="Αντιπροέδρου">
<SPEAKER ID="14" LANGUAGE="IT" NAME="Muscardini," AFFILIATION="εξ ονόματος της Ομάδας UEN">
<SPEAKER ID="15" LANGUAGE="PL" NAME="Rutowicz (NI )." AFFILIATION="(Ο Πρόεδρος διακόπτει τον ομιλητή)">
<P>
Η εφαρμογή της στρατηγικής της Λισαβόνας συνεπάγεται την ανάλυση ορισμένων πεδίων δραστηριοτήτων στα οποία εμπλέκεται τόσο η Ευρωπαϊκή Ένωση όσο και τα κράτη μέλη της. Ένα από τα κυριότερα προβλήματα που αντιμετωπίζουμε όσον αφορά τη στρατηγική της Λισαβόνας είναι η διασφάλιση της καταλληλότητας των στόχων που έχουν τεθεί για την έρευνα και για τα προγράμματα εφαρμογής. Το υπάρχον σύστημα καθορισμού των κατευθυντηρίων γραμμών για την έρευνα και τη διοχέτευση κονδυλίων σε μεμονωμένα ερευνητικά προγράμματα γίνεται αντικείμενο μεγάλης εκμετάλλευσης από τα κράτη μέλη που είναι ισχυρότερα από οικονομική άποψη. Κατά τις τελευταίες δεκαετίες, έχουν συσταθεί κορυφαία ερευνητικά και αναπτυξιακά κέντρα στην Ευρώπη, για παράδειγμα στη Φινλανδία ή στη Σαξονία. Στα επόμενα πέντε χρόνια, θα πρέπει να ιδρυθούν πολλά νέα κέντρα αυτού του είδους, προκειμένου να μειωθεί το χάσμα μεταξύ της ΕΕ και των παγκόσμιων ηγετών στο πεδίο αυτό. Πρέπει να αυξήσουμε τις δαπάνες για την έρευνα τουλάχιστον στο 3% του ΑΕγχΠ, καθώς και να απασχολήσουμε τουλάχιστον ένα εκατομμύριο περισσότερους ανθρώπους στην επιστήμη και την έρευνα και να θέσουμε σε εφαρμογή διαδικασίες που θα εγγυώνται ότι τα κονδύλια δαπανώνται αποτελεσματικά.
<P>
Ο πρωταρχικός στόχος της επιστήμης και της τεχνολογίας συνολικά θα έπρεπε να είναι η προώθηση των μικρών και μεσαίων επιχειρήσεων. Η ανάπτυξη των τελευταίων θα εξάλειφε την ανεργία, ωστόσο αυτές δεν έχουν την οικονομική δυνατότητα να διεξάγουν έρευνα ή να εφαρμόζουν προοδευτικές και σύγχρονες μεθόδους παραγωγής. Θα πρέπει να θεσπιστούν τρία προγράμματα σχετικά με την έρευνα, την απασχόληση των ερευνητών και τη συνοχή τέτοιων μέτρων στα κράτη μέλη της ΕΕ. Αυτά θα έπρεπε να περιλαμβάνουν ένα πρόγραμμα που θα ορίζει κατευθυντήριες γραμμές για την περιφερειακή ανάπτυξη και την εξειδίκευση της παραγωγής στις ευρωπαϊκές χώρες, ένα πρόγραμμα με στόχο να θεσπίσει ένα ευρωπαϊκό σύστημα για την έρευνα και την κατάρτιση των ερευνητών, καθώς και ένα πρόγραμμα σχεδιασμένο για να παρέχει ενημέρωση, να διευκολύνει την εισαγωγή νέων τεχνολογιών και προϊόντων και να διασφαλίζει την εφαρμογή τους στην παραγωγή. Ο στόχος αυτών των προγραμμάτων θα έπρεπε να είναι η ελαχιστοποίηση οποιωνδήποτε αρνητικών οικονομικών επιπτώσεων που προκαλούνται από τη σχεδιαζόμενη εισαγωγή του προγράμματος REACH. Το σύστημα σύμφωνα με το οποίο υλοποιούνται τα μέτρα για την έρευνα θα πρέπει να είναι απλό, κατανοητό και βασισμένο στην αρχή της ανταγωνιστικότητας, που θα διασφαλίσει την αποτελεσματικότητά του και θα ενθαρρύνει την επένδυση από τον ιδιωτικό τομέα. Για να κερδίσει τη δημόσια και πολιτική υποστήριξη, το σύστημα πρέπει να προωθεί τη συνοχή …
<SPEAKER ID="16" LANGUAGE="NL" NAME="Thyssen (PPE-DE )," AFFILIATION="">
<P>
Εκτιμούμε το γεγονός ότι η Επιτροπή Barroso έλαβε τη γενναία απόφαση να αναζωογονήσει και να δώσει νέα πνοή στη στρατηγική της Λισαβόνας και, κατόπιν σύστασης της ομάδας εργασίας Kok, επέλεξε να δώσει προτεραιότητα στην οικονομική μεγέθυνση και την απασχόληση σε ένα ισορροπημένο κοινωνικό και οικονομικό πλαίσιο. Αυτό μαρτυρά εντιμότητα και επίσης συμφωνεί με την προσέγγισή μας για μία Ευρώπη των πολιτών θεμελιωμένη σε αξίες.
<SPEAKER ID="17" LANGUAGE="FR" NAME="Désir (PSE )." AFFILIATION="(Χειροκροτήματα)">
<P>
    Κύριε Πρόεδρε, Κύριε Πρόεδρε της Επιτροπής, κύριε Αντιπρόεδρε, θέλω καταρχάς να ευχαριστήσω τον συνεισηγητή μου, τον κ. Klaus-Heiner Lehne, για το έργο που πραγματοποιήσαμε από κοινού προκειμένου να εκπονήσουμε το ψήφισμα που θα τεθεί σήμερα σε ψηφοφορία στο Ευρωπαϊκό Κοινοβούλιο. Χαίρομαι, επίσης, που αντιλαμβάνομαι πλέον, στα λόγια του Προέδρου και του Αντιπροέδρου της Επιτροπής, ότι εισακούονται κάπως αυτά που εκφράζει το ψήφισμά μας.
<P>
Η Ευρωπαϊκή Ένωση, στη διάρκεια των τελευταίων ετών, απέκτησε δικό της νόμισμα, διευρύνθηκε, ενέκρινε ένα Σχέδιο Συντάγματος· με άλλα λόγια, γενικότερα, δημιούργησε ένα πλαίσιο. Ωστόσο, τώρα, το περιεχόμενο των πολιτικών της δεν ανταποκρίνεται στις προσδοκίες των πολιτών της. Αυτός είναι ο λόγος για τον οποίο πρέπει να επικεντρωθεί στην ανάπτυξη, την απασχόληση, την κοινωνική και εδαφική συνοχή, όχι μόνο διότι είναι το αντικείμενο ακριβώς αυτής της ευρωπαϊκής οικοδόμησης –τώρα που διασφαλίστηκε η ειρήνη– αλλά και διότι αυτή είναι η προϋπόθεση για να υποστηρίξει το κοινό, όπως είπε ο κ. Martin Schulz, τα πολιτικά σχέδια οικοδόμησης της Ευρώπης. Για αυτόν τον λόγο πιστεύουμε πως είναι σημαντικό να δηλώσουμε ότι η στρατηγική της Λισαβόνας πρέπει να είναι προτεραιότητα της ΕΕ στη διάρκεια της επόμενης πενταετίας. Πιστεύουμε ότι αυτή η στρατηγική είναι η ορθή, υπό την προϋπόθεση ότι θα ληφθεί σοβαρά υπόψη, ότι δηλαδή θα υλοποιηθεί αποτελεσματικά στα κράτη μέλη, στις τρεις διαστάσεις που καθορίστηκαν στη Σύνοδο Κορυφής του 2000 επί πορτογαλικής προεδρίας.
<P>
Αυτό είναι το νόημα του μηνύματος, που θα στείλει το Ευρωπαϊκό Κοινοβούλιο. Χαίρομαι που για μια ακόμη φορά καταλήξαμε σε μια ευρύτατη συμφωνία χάρη στο έργο του κ. Daul, του κ. Lehne, της κ. Thyssen. Λυπούμαι που ορισμένες άλλες αριστερές ομάδες δεν συντάσσονται με μας στη βάση του περιεχομένου αυτού του ψηφίσματος. Αντιλαμβάνομαι ότι εξακολουθούν να υπάρχουν διαφοροποιήσεις, πιστεύω όμως, ειλικρινέστατα, ότι έχουμε καταλήξει σε ένα ξεκάθαρο, ισχυρό μήνυμα, που συνάδει με μια στρατηγική της Λισαβόνας, η οποία συμβάλλει στο ευρωπαϊκό κοινωνικό μοντέλο.
<SPEAKER ID="18" LANGUAGE="" NAME="Ek (ALDE )." AFFILIATION="(">
<P>
Όταν ο Πρόεδρος Barroso παρουσίασε την ενδιάμεση αναθεώρηση σε αυτό το Κοινοβούλιο εδώ και περισσότερο από ένα μήνα, χρησιμοποίησε τη μεταφορά ότι έχουμε τρία παιδιά και οφείλουμε να προσέξουμε περισσότερο αυτό που είναι άρρωστο. Τα άλλα δύο, σε αυτή την περίπτωση η περιβαλλοντική και η κοινωνική ανάπτυξη, θα πρέπει να περιμένουν τη σειρά τους για να τύχουν της προσοχής του κ. Barroso. Το συμπέρασμά μου είναι το αντίθετο. Για να θεραπεύσουμε την οικονομία της ΕΕ χρειαζόμαστε την υγεία ολόκληρης της οικογένειας.
<SPEAKER ID="19" LANGUAGE="DE" NAME="Turmes (Verts/ALE )." AFFILIATION="">
<P>
    Κύριε Πρόεδρε, εμείς οι Πράσινοι δεν θέλουμε να δώσουμε λευκή επιταγή ούτε στην Επιτροπή Barroso ούτε σε αυτό το Κοινοβούλιο, γιατί είναι γεγονός πως φοβόμαστε ότι αφού διαλυθεί η ομίχλη της Λισαβόνας, θα αντιμετωπίσουμε στον κοινωνικό και περιβαλλοντικό τομέα πραγματικότητες που δεν εκφράζουν την ενσωμάτωση των τριών πυλώνων. Όπως καταστήσαμε σαφές στις τροπολογίες μας, δεν πρέπει να δοθεί λευκή επιταγή στον κ. Bolkestein. Όσο η Επιτροπή δεν αποσύρει την πρόταση –και εδώ απευθύνω επίσης έκκληση στα μέλη του Σώματος– μπορεί να προβάλει βέτο σε μία προοδευτική ψήφο σε πρώτη ανάγνωση. Εάν δεν επιμείνουμε εδώ και τώρα να αποσύρει η Επιτροπή αυτήν την πρόταση προκειμένου να γνωρίζει το Σώμα σε ποια βάση θα γίνουν οι συζητήσεις, αποδυναμωνόμαστε και γελοιοποιούμε εν μέρει το Σώμα. Αυτό το εκθέτουμε στη δεύτερη τροπολογία μας. 
<SPEAKER ID="20" LANGUAGE="" NAME="Πρόεδρος." AFFILIATION="(Χειροκροτήματα)">
<P>
   Θα ήθελα να καλωσορίσω στο Κοινοβούλιο τον κ. Hrusovsky, πρόεδρο του Εθνικού Συμβουλίου της Δημοκρατίας της Σλοβακίας, ο οποίος είναι τώρα παρών στο θεωρείο των επισήμων.
<P>
Η επίσκεψή του δείχνει τη μεγάλη αξία την οποία προσδίδει το Κοινοβούλιο στον διάλογο με τα εθνικά κοινοβούλια. Εύχομαι στον κ. Hrusovsky και την αντιπροσωπεία του μία ευχάριστη και επιτυχή επίσκεψη. 
<SPEAKER ID="21" LANGUAGE="" NAME="Πρόεδρος. –" AFFILIATION="">
<SPEAKER ID="22" LANGUAGE="PT" NAME="Figueiredo (GUE/NGL )." AFFILIATION="">
<P>
    Κύριε Πρόεδρε, αυτή η συζήτηση πραγματοποιείται σε μία ιδιαίτερα δύσκολη στιγμή όσον αφορά την κοινωνική κατάσταση στην Ευρωπαϊκή Ένωση. Απέχουμε πολύ από την οικονομική ανάπτυξη και την αυξανόμενη απασχόληση που υπήρχε στα τέλη της δεκαετίας του ’90, ως συνέπεια των περιοριστικών οικονομικών και δημοσιονομικών πολιτικών, του Συμφώνου Σταθερότητας και της ταχύτατης φιλελευθεροποίησης και ιδιωτικοποίησης που απαιτεί η στρατηγική της Λισαβόνας.
<P>
Σήμερα, με τις αυξανόμενες κοινωνικές και περιφερειακές ανισότητες, με την ανεργία που πλήττει σχεδόν 20 εκατομμύρια εργαζόμενους, την αυξανόμενη ανασφάλεια για τις θέσεις εργασίας και τα σχεδόν 70 εκατομμύρια ανθρώπων που ζουν στη φτώχεια, η κοινωνική ενσωμάτωση και συνοχή πρέπει να αποτελούν προτεραιότητα, βασικό μέλημα σε αυτή την ενδιάμεση αναθεώρηση της στρατηγικής της Λισαβόνας. Αυτό σημαίνει όχι μόνο τη δημιουργία ασφαλών θέσεων εργασίας, αλλά επίσης την πιο δίκαιη κατανομή του δημιουργούμενου πλούτου, με κοινωνικές πολιτικές σχεδιασμένες για να διασφαλίζουν τα ανθρώπινα δικαιώματα, καλύτερες συντάξεις και συνταξιοδοτικές παροχές, ποιοτικές δημόσιες υπηρεσίες στην υγεία, εκπαίδευση, έρευνα και επαγγελματική κατάρτιση, κοινωνική ασφάλεια και προστασία, στέγαση και οικογενειακή υποστήριξη, δίνοντας ιδιαίτερη προσοχή στην προώθηση της ισότητας των δικαιωμάτων των γυναικών και λαμβάνοντας υπόψη τις κατάλληλες περιβαλλοντικές πολιτικές.
<P>
Αντ’ αυτών, ο Πρόεδρος της Επιτροπής, κ. Barroso, ήρθε εδώ για να δηλώσει ότι η στρατηγική της Λισαβόνας είναι στο επίκεντρο των οικονομικών μας πολιτικών, σύμφωνα με τα συμπεράσματα της έκθεσης Kok, η οποία δίνει ιδιαίτερη έμφαση στην ανταγωνιστικότητα. Αυτό που χρειάζεται, ωστόσο, όπως αναφέρεται στο ψήφισμα της Ομάδας μας, είναι να θέσουμε ένα τέρμα σε αυτόν τον νεοφιλελεύθερο αγώνα, να ενισχύσουμε τις δημόσιες επενδύσεις σε επίπεδο ΕΕ και σε εθνικό επίπεδο, να δώσουμε τέλος στην ιδιωτικοποίηση δημοσίων τομέων και υπηρεσιών, να αποσύρουμε την πρόταση οδηγίας για τη δημιουργία εσωτερικής αγοράς υπηρεσιών, να ανακαλέσουμε το Σύμφωνο Σταθερότητας, να καθορίσουμε μία σαφή διάκριση μεταξύ τρέχουσας δαπάνης και επένδυσης, και να προωθήσουμε ένα σύμφωνο ανάπτυξης και απασχόλησης, δίνοντας προτεραιότητα στην ανάπτυξη θέσεων εργασίας με δικαιώματα, στην κοινωνική ενσωμάτωση, και στην οικονομική, κοινωνική και εδαφική συνοχή, που είναι ο μόνος τρόπος για να συμβάλουμε στη δημιουργία των 22 εκατομμυρίων ασφαλών θέσεων εργασίας που απαιτούνται για να επιτύχουμε τον στόχο του 70% έως το 2010, όπως ορίζεται στη στρατηγική της Λισαβόνας.
<SPEAKER ID="23" LANGUAGE="" NAME="Knapman (IND/DEM )." AFFILIATION="(">
<P>
    Μόλις πέντε χρόνια πριν η ΕΕ αποφάσισε να γίνει ο ανταγωνιστής των ΗΠΑ εντός δέκα ετών. Τώρα ακούμε το σφύριγμα του ημιχρόνου, υποψιάζομαι όμως ότι ο κ. Barroso δεν είναι άνθρωπος που ακούει τα προειδοποιητικά σφυρίγματα.
<P>
Μας ζητήθηκε να εξετάσουμε μία ενδιάμεση ανασκόπηση, αλλά δεν υπάρχουν και πολλά να ανασκοπήσουμε. Το ποσοστό ανεργίας είναι υψηλό και αυξανόμενο, ενώ 101 000 κανονισμοί και οδηγίες αφαιμάσσουν τους δημιουργούς πλούτου. Η ανάπτυξη είναι σε ακόμα χειρότερη κατάσταση. Η κ. Figueiredo είπε στην έκθεσή της εχθές ότι 22 εκατομμύρια θέσεις εργασίας πρέπει να δημιουργηθούν στην ΕΕ τα επόμενα πέντε χρόνια. Δεν χρειάζεται να είσαι ο Hayek για να γνωρίζεις τι δε μπορεί να γίνει. Είναι ενδιαφέρον να βλέπει κανείς τον πανικό να παρεισφρύει επιτέλους στους φεντεραλιστές· οι ρωγμές είναι πράγματι εμφανείς. Ο κ. Barroso είναι ένας ένθερμος υποστηρικτής της ελεύθερης αγοράς, σύμφωνα με τους ανθρώπους εκεί πέρα, ενώ οι ιδέες του χρονολογούνται από τον καιρό του Νώε σύμφωνα με τον κ. Mandelson, από τη δεξιά.
<P>
Στη Βρετανία, τουλάχιστον, οι άνθρωποι ξυπνάνε. Διαβάζω από τους σημερινούς : «Ο Peers λέει στις Βρυξέλλες να δώσουν πίσω τα χρήματα από τον προϋπολογισμό της ΕΕ». Πληρώσαμε 180 δισεκατομμύρια στερλίνες και πήραμε πίσω 105 δισεκατομμύρια στερλίνες. Που πήγαν τα 75 δισεκατομμύρια στερλίνες.
<P>
Κύριε Barroso, προσπαθήστε να συνεχίσετε να αφαιμάσσετε τον βρετανό φορολογούμενο σε αυτό το βαθμό, γιατί χειρότερα δεν γίνεται και από αυτής της απόψεως, ο διεφθαρμένος αυτός θεσμός πηγαίνει πράγματι πολύ καλά.
<SPEAKER ID="24" LANGUAGE="LV" NAME="Krasts (UEN )." AFFILIATION="">
<P>
    Πρώτα απ’ όλα, θα ήθελα να συγχαρώ την Επιτροπή για τη ρεαλιστική αντιμετώπιση της κατάστασης και για την αποφασιστικότητά της. Συνειδητοποιήσαμε ότι η «Λισαβόνα 2000» συνιστά απραγματοποίητο στόχο και σαφή ένδειξη έλλειψης πολιτικής βούλησης. Αν και, όταν δούμε ρεαλιστικά την κατάσταση, δεν είναι δραματική, στο σύνολό της, εντούτοις απαιτείται ριζική επανεξέταση των πόρων για την εφαρμογή της στρατηγικής. Κατά την άποψή μου, αυτό είναι που προτείνει ουσιαστικά η Επιτροπή. Οι στόχοι παραμένουν οι ίδιοι, κάτι το οποίο είναι κατανοητό, εφόσον δεν υπάρχει πραγματική εναλλακτική λύση. Η βασική αποστολή παραμένει επίσης η ίδια – να πεισθούν οι κοινωνικοί εταίροι των κρατών μελών και όλοι οι ευρωπαίοι πολίτες να δεχτούν την αλλαγή. Ο κίνδυνος είναι –και συμβαίνει την ίδια στιγμή που δίνουμε νέα ώθηση στην εφαρμογή της στρατηγικής της Λισαβόνας να συζητούμε επίσης τη μεταρρύθμιση του Συμφώνου Σταθερότητας και Ανάπτυξης– ότι έχουμε μία μεταρρύθμιση που δεν θα προωθήσει τη σύγκλιση μεταξύ των κρατών της ζώνης του ευρώ και θα μεταβιβάσει μεγαλύτερους οικονομικούς και δημοσιονομικούς κινδύνους στα κράτη μέλη. Τα κράτη μέλη θα χρειαστούν πολιτικούς ηγέτες και τη θέληση να εφαρμόσουν μεταρρυθμίσεις.
<SPEAKER ID="25" LANGUAGE="CS" NAME="Bobošíková (NI )." AFFILIATION="">
<P>
    Κύριε Πρόεδρε της Επιτροπής, η αναθεώρησή σας της στρατηγικής της Λισαβόνας περιέχει δηλώσεις που είναι άκρως παραπλανητικές, όχι μόνο για αυτό το Σώμα, αλλά επίσης για τους αρχηγούς των 25 κρατών μελών. Δηλώνετε τα εξής, και παραθέτω αυτολεξεί: «Πρέπει να αποφευχθεί το είδος της ανάπτυξης που δεν συνοδεύεται από αύξηση της απασχόλησης, είδος που αμαύρωσε τις επιδόσεις της οικονομίας των ΗΠΑ». Δεν είμαι βέβαιη εάν ήταν «βαμμένοι» αντιαμερικανοί, κομμουνιστές ή ίσως συνδικαλιστές εκείνοι που σας παρέσυραν να συμπεριλάβετε αυτήν την εσφαλμένη δήλωση, όμως θα ήθελα να επισημάνω ότι τα στοιχεία της Eurostat δείχνουν ότι η αμερικανική οικονομία αναπτύσσεται ταχύτερα από την ευρωπαϊκή οικονομία, και ότι η ανεργία δεν είναι απλώς χαμηλότερη στις ΗΠΑ, αλλά μειώνεται σχεδόν με τη διπλάσια ταχύτητα απ’ ό,τι στην Ευρωπαϊκή Ένωση.
<SPEAKER ID="26" LANGUAGE="DE" NAME="Lehne (PPE-DE )." AFFILIATION="">
<P>
Επειδή διαθέτω μόνο λίγο χρόνο ομιλίας, πράγμα που δεν μου επιτρέπει να αναφερθώ και στα τρία σημεία, θα ήθελα να δώσω ιδιαίτερη σημασία σε μία πτυχή που θεωρώ κεφαλαιώδους σημασίας. Αναφέρομαι στην εφαρμογή της διοργανικής συμφωνίας του Δεκεμβρίου 2003 για τη βελτίωση της νομοθεσίας, η οποία –όπως παρατηρώ για έναν ολόκληρο χρόνο– δεν λειτουργεί επαρκώς. Δεν είναι καθόλου ικανοποιητική ως προς την εξέταση των επιπτώσεων των νόμων και τη συμμετοχή των ενδιαφερομένων πλευρών στην εκπόνηση σχεδίων στην Επιτροπή.
<P>
Ένας λόγος που μας ανάγκασε να διεξάγουμε τις συζητήσεις π.χ. για την οδηγία για τις υπηρεσίες και για το REACH είναι ότι οι επιπτώσεις της νομοθεσίας είτε εκτιμήθηκαν ανεπαρκώς είτε δεν εκτιμήθηκαν καθόλου και ότι οι ενδιαφερόμενες πλευρές δεν συμμετείχαν όσο πρέπει στη διαδικασία δημιουργίας τους. Αυτό θεωρώ ότι είναι μία από τις προτεραιότητες του παρόντος ψηφίσματος και είναι κάτι που πρέπει να αλλάξει.
<SPEAKER ID="27" LANGUAGE="FR" NAME="Goebbels (PSE )." AFFILIATION="(Χειροκροτήματα)">
<P>
    Κύριε Πρόεδρε, κυρίες και κύριοι συνάδελφοι, η πρωτοβουλία του Προέδρου Borrell, να καλέσει τους εκπροσώπους των εθνικών κοινοβουλίων σε μια κοινή συζήτηση αναφορικά με το οικονομικό, κοινωνικό και περιβαλλοντικό μέλλον της Ευρώπης ήδη δίνει τους πρώτους καρπούς. Στην πλειονότητα των εθνικών κοινοβουλίων, η στρατηγική της Λισαβόνας κατέστη, επιτέλους, πολιτικό θέμα. Το Ευρωπαϊκό Κοινοβούλιο, με τη σειρά του προσπάθησε να καταθέσει προτάσεις που να είναι λιγότερο φορτισμένες ιδεολογικά, πιο εξισορροπημένες, πλησιέστερα στην καθημερινότητα των 455 εκατομμυρίων συμπολιτών μας.
<P>
Βέβαια, το σχέδιο ψηφίσματός μας επιδέχεται βελτιώσεις. Υπάρχουν ορισμένες εκκωφαντικές αποσιωπήσεις, όπως η απουσία κάθε αναφοράς στην αναγκαιότητα προσαρμογής του Συμφώνου Σταθερότητας και Ανάπτυξης. Ευτυχώς, οι κυβερνήσεις, ασχέτως πολιτικών πεποιθήσεων, υιοθετούν μια πιο πραγματιστική προσέγγιση σε σύγκριση με ορισμένους συντηρητικούς ή φιλελεύθερους συναδέλφους. Έτσι, το Συμβούλιο Ecofin, παρά τις ενίοτε δύσκολες συζητήσεις, προσανατολίζεται σε προσαρμογή του Συμφώνου.
<P>
Απαιτούνται λιγότερες εκθέσεις και περισσότερες συγκεκριμένες δράσεις για τη δημιουργία αυτής της Ευρώπης της αριστείας, που οι Σοσιαλιστές επιζητούν. Η προάσπιση μιας Ευρώπης της αριστείας δεν σημαίνει υπεράσπιση του status quo. Οι αυστηρότεροι κοινωνικοί και περιβαλλοντικοί κανόνες μπορούν και πρέπει να ενσωματωθούν στο πλαίσιο της όποιας επιτυχούς οικονομικής επιλογής. Σε έναν κόσμο όπου το κεφάλαιο αποκτά ολοένα και μεγαλύτερη κινητικότητα, το πλέον πολύτιμο ανταγωνιστικό πλεονέκτημα της Ευρώπης παραμένει το καλά εκπαιδευμένο και καταρτισμένο εργατικό της δυναμικό, το οποίο διαθέτει την αναγκαία αυτονομία για να ανταποκρίνεται στις συνεχείς αλλαγές.
<SPEAKER ID="28" LANGUAGE="DE" NAME="Lambsdorff (ALDE )." AFFILIATION="(Χειροκροτήματα)">
<P>
    Κύριε Πρόεδρε, κύριε Πρόεδρε της Επιτροπής, κυρίες και κύριοι, θα ήθελα να ευχαριστήσω κι εγώ ιδιαίτερα τον κ. Lehne και τον κ. Goebbels, αλλά και τα υπόλοιπα μέλη για την εποικοδομητική συνεργασία. Τους ευχαριστώ όλους θερμά.
<P>
Πέντε χρόνια μετά από την έναρξη της στρατηγικής της Λισαβόνας, έχουμε φθάσει πλέον σε ένα σταυροδρόμι και θα ήθελα με αυτήν την αφορμή να επαναλάβω κάτι κεφαλαιώδες σχετικά με την κατάσταση στην Ευρώπη. Η τελευταία φορά που η Ευρώπη επλήγη από τέτοια μαζική διαρθρωτική ανεργία ήταν στη δεκαετία του 30. Στην πατρίδα μου, τη Γερμανία, ο αριθμός των ανέργων είναι μεγαλύτερος παρά ποτέ στην ιστορία της Ομοσπονδιακής Δημοκρατίας και έχει ξεπεράσει το όριο του εκατομμυρίου στη Βόρεια Ρηνανία και τη Βεστφαλία, πατρίδα τόσο δική μου όσο και του Επιτρόπου Verheugen. Ταυτόχρονα, πολλά κράτη μέλη χρεώνονται όλο και περισσότερο και οι επιστήμονες και οι ερευνητές πηγαίνουν σε άλλα μέρη, ενώ εξαπλώνονται οι πνευματικές, ηθικές και πολιτικές συνέπειες της μαζικής ανεργίας: μειωμένη συμμετοχή στις εκλογές, γενικευμένη δυσαρέσκεια από την πολιτική, αύξηση του ρατσισμού και εξτρεμισμός τόσο από τη δεξιά όσο και από την αριστερά. Όλα αυτά είναι θέματα που πρέπει να αντιμετωπίσουμε.
<P>
Εδώ η ολοκλήρωση της εσωτερικής αγοράς θα παίξει καίριο ρόλο ως κινητήρια δύναμη για την ανάπτυξη. Κανένας από εμάς δεν μπορεί πλέον να αγνοήσει το γεγονός ότι η ευρωπαϊκή εσωτερική αγορά δημιούργησε 2 εκατ. θέσεις εργασίας από το 1993. Έχουμε άραγε τη δυνατότητα να διαθέτουμε μία ευρωπαϊκή αγορά υπηρεσιών που υπάρχει μόνο στα χαρτιά; Δεν θα έπρεπε λοιπόν να επικεντρωθούμε στον τομέα που σήμερα αποφέρει το 70% του ΑΕγχΠ της Ευρωπαϊκής Ένωσης; Ο περιορισμός των εμποδίων στη διασυνοριακή παροχή υπηρεσιών προσφέρει τεράστιο αναπτυξιακό δυναμικό. Από εδώ πρέπει να αρχίσουμε αν θέλουμε να πάρει η Ευρώπη μία κατεύθυνση προς την ανάπτυξη και να καταπολεμηθεί η μαζική ανεργία. Επιτρέψτε μου να προσθέσω ότι αφήσαμε για πολύν καιρό το πεδίο της συζήτησης ελεύθερο στους δημαγωγούς που το μόνο που ξέρουν είναι πώς να αναμοχλεύουν τους φόβους των ανθρώπων, και σήμερα αναφέρομαι κυρίως στην ανίερη συμμαχία που συνήφθη αυτήν την εβδομάδα στη Βεστφαλία, στην απέναντι όχθη του Ρήνου. Ο πρόεδρος Chirac και ο καγκελάριος Schroeder διεξάγουν μία εκστρατεία γεμάτη μισές αλήθειες και ψέματα και εκμεταλλεύονται τους φόβους των ανθρώπων. Επιτρέψτε μου λοιπόν να πω καθαρά πως είναι ιδιαίτερα καλό ότι η Επιτροπή τελικά απέκρουσε τις πολεμικές αυτές. Θα ήθελα να συγχαρώ τον Επίτροπο McCreevy για τη χθεσινή παθιασμένη του έκκληση. Ας βρούμε το θάρρος να καταπολεμήσουμε τη μαζική ανεργία. Επίσης, πιστεύω ότι θα πρέπει να γίνεται αυτή η συζήτηση στις Βρυξέλλες και όχι στο Στρασβούργο.
<SPEAKER ID="29" LANGUAGE="DE" NAME="Harms (Verts/ALE )." AFFILIATION="">
<P>
    Κύριε Πρόεδρε, κυρίες και κύριοι, επιτρέψτε μου να πω στον κ. Lehne, που αναφέρθηκε σαφώς σε αυτό, ότι δεν ήταν εύκολο για εμάς, την Ομάδα των Πρασίνων/Ευρωπαϊκή Ελεύθερη Συμμαχία, να αντιμετωπίσουμε αυτό το κείμενο. Θα θυμάται ότι ως μέρος του συντονισμού μας για τη Λισαβόνα φέραμε στη συζήτηση πολλές τροπολογίες, αλλά από τα σημεία που θεωρούσαμε αναγκαίο να γίνει πιο συγκεκριμένο το κείμενο δεν διστάσαμε να απαριθμήσουμε αυτά που θεωρούσαμε δυνάμει κρίσιμα. Επιτρέψτε μου να σας υπενθυμίσω ότι όταν αρχίσαμε να συζητάμε για το κείμενο στη συντονιστική επιτροπή, συμφωνήσαμε ότι δεν θα κερδίσουμε τίποτα από μία γενική συμφωνία και μόνο και ότι το Σώμα θα πρέπει να κάνει πιο συγκεκριμένη τη διαδικασία της Λισαβόνας. Αυτή εξακολουθεί να είναι η θέση της Ομάδας των Πρασίνων.
<P>
Για παράδειγμα, θεωρούμε ότι είναι πραγματικά αναγκαία μία συμφωνία για την ελευθερία παροχής υπηρεσιών στην Ευρωπαϊκή Ένωση. Για να είμαι ειλικρινής, η εντύπωση που αποκόμισα είναι πως η οδηγία Bolkestein αναφέρεται βασικά στην πραγματικότητα της παλιάς Ευρωπαϊκής Ένωσης και δεν αναφέρεται καθόλου στις μεγάλες προκλήσεις της κοινωνικής σύγκλισης, όπου συγκαταλέγεται η πρόληψη του κοινωνικού ντάμπιγκ, που θα αντιμετωπίσουμε συνεπεία της δημιουργίας της σημερινής διευρυμένης Ευρωπαϊκής Ένωσης.
<P>
Για τον λόγο αυτόν παίρνω στα σοβαρά τις δηλώσεις του καγκελάριου Schroeder και του προέδρου Chirac. Πιστεύω ότι η εν λόγω οδηγία πρέπει να αποσυρθεί και ότι οι σοσιαλιστές του Σώματος θα υποστηρίξουν την τροπολογία μας. Αν για παράδειγμα δεν θέλετε να απογοητεύσετε τις ελπίδες των Πολωνών, των Τσέχων και των Σλοβάκων ότι αυτή η Ευρώπη θα τους φέρει κοινωνική πρόοδο ή αν δεν θέλετε να συνδυαστεί η Ευρώπη στη Δύση μόνο με την κοινωνική παρακμή, δεν μπορείτε να εγκρίνετε την οδηγία Bolkestein με τη σημερινή μορφή της. Για εμάς, αυτό είναι ένα κρίσιμο σημείο του κειμένου. Περιμέναμε από το Σώμα να καταλήξει σε μία συμφωνία γι’ αυτό.
<P>
Ως πολιτικός που ασχολούμαι με το περιβάλλον και την ενέργεια, αισθάνθηκα μεγάλη χαρά βλέποντας ότι στο ψήφισμα για το οποίο θα ψηφίσουμε σήμερα ενσωματώθηκαν πολλά γενικά αποσπάσματα που αφορούν την αειφορία. Αρνούμαι όμως να δεχτώ ότι αυτά τα αποσπάσματα είναι καλά μόνο για τις υποκριτικές κοινοτυπίες σχετικά με τη Λισαβόνα και ότι θα ξεχαστούν όλα όταν π.χ. θα ψηφίσουμε στην Επιτροπή Γεωργίας για θέματα όπως το REACH, για το πρόγραμμα πλαίσιο για την έρευνα ή για τους γενετικά τροποποιημένους οργανισμούς.
<SPEAKER ID="30" LANGUAGE="DE" NAME="Markov (GUE/NGL )." AFFILIATION="">
<P>
Επιτρέψτε μου να προσθέσω ότι αυτό εκφράζεται και στο θετικό ισοζύγιο του εξωτερικού εμπορίου των περισσοτέρων κρατών μελών της Ευρωπαϊκής Ένωσης που παρά τις υψηλές κοινωνικές δαπάνες είναι σε θέση να προσφέρουν προϊόντα αποδεκτά στις παγκόσμιες αγορές. Οι χαμηλοί μισθοί και η μερική απασχόληση δεν βοηθούν καθόλου στην αντιμετώπιση της μάστιγας της ανεργίας. Αν θέλουμε να γίνουμε η ισχυρότερη οικονομική περιφέρεια του κόσμου μέχρι το 2010, πρέπει να στρέψουμε την προσοχή μας κυρίως στην ευημερία και στο περιβάλλον στην Ευρωπαϊκή Ένωση γιατί αυτός είναι ο καλύτερος τρόπος για να προωθήσουμε την οικονομία μας. 
<SPEAKER ID="31" LANGUAGE="NL" NAME="Blokland (IND/DEM )." AFFILIATION="">
<P>
    Κύριε Πρόεδρε, η επικείμενη εαρινή σύνοδος κορυφής επισκιάζεται από τα ενδεχόμενα αποτελέσματα των δημοψηφισμάτων σχετικά με το Ευρωπαϊκό Σύνταγμα στους επόμενους μήνες. Αυτό είναι εις βάρος της ορθής λήψης αποφάσεων για τις οικονομικές μεταρρυθμίσεις. Παράλληλα με αυτό, η λήψη αποφάσεων στην επικείμενη σύνοδο κορυφής τροφοδοτείται επίσης με τον φόβο ότι μπορεί να θιγεί το κράτος κοινωνικής πρόνοιας. Αυτό έχει καταστεί πλέον σαφές από τη σύνοδο κορυφής το περασμένο φθινόπωρο, οπότε συζητήθηκε εδώ η έκθεση του κ. Kok.
<P>
Θα ήθελα, ωστόσο, να σας προτρέψω να δείτε λίγο διαφορετικά τις οικονομικές μεταρρυθμίσεις. Είναι κοινωνικά αποδεκτό να αποσύρονται οι άνθρωποι από την αγορά εργασίας στα 58 τους; Είναι κοινωνικά αποδεκτό να επιβαρύνουμε τους νέους ανθρώπους σήμερα με τα φορτία του συστήματός μας που έχει γίνει οικονομικά απρόσιτο, όταν οι ίδιοι δεν θα μπορέσουν ποτέ να απολαύσουν τα οφέλη του;
<SPEAKER ID="32" LANGUAGE="PL" NAME="Kamiński (UEN )" AFFILIATION="">
<P>
    Κύριε Πρόεδρε, κυρίες και κύριοι, υποστηρίζουμε την πρωτοβουλία του κ. Barroso, και χαιρόμαστε που η Επιτροπή αναλαμβάνει δράση για να επιτύχει πλήρως τους στόχους της Λισαβόνας. Θεωρούμε αδιανόητο το ότι ο κ.Barroso δέχθηκε επικρίσεις σχετικά με τη στρατηγική της Λισαβόνας, εφόσον άλλωστε δεν φταίει η Ευρωπαϊκή Επιτροπή που η στρατηγική της Λισαβόνας δεν έχει τεθεί ακόμη σε εφαρμογή. Τα κράτη μέλη είναι εκείνα τα οποία πρέπει να κατηγορήσουμε για το γεγονός ότι η στρατηγική της Λισαβόνας εξακολουθεί να αποτελεί μάλλον θεωρητικό κατασκεύασμα παρά στοιχείο της πραγματικής οικονομικής ζωής της Ευρώπης, καθώς εκείνα είναι που δεν είχαν το θάρρος να μεταρρυθμίσουν τις οικονομίες της Ευρωπαϊκής Ένωσης.
<P>
Κατάγομαι από μία χώρα όπου για περισσότερα από 45 χρόνια γίνονταν απόπειρες να γίνουν θαύματα στην οικονομία με τα λόγια. Κάτι τέτοιο είναι αδύνατο, καθώς αυτό που χρειάζονται οι οικονομίες είναι συγκεκριμένη δράση. Και ακριβώς επειδή η Ευρωπαϊκή Επιτροπή είναι υπέρ μίας τέτοιας δράσης, γι’ αυτό και θα την υποστηρίξουμε. Θα ήθελα να καταστήσω απόλυτα σαφές στο σημείο αυτό ότι είναι λίγες οι πιθανότητες τήρησης των δεσμεύσεών μας σύμφωνα με τη στρατηγική της Λισαβόνας ή της επίτευξης πραγματικής οικονομικής μεγέθυνσης στην Ευρώπη, εάν τα κράτη μέλη δεν έχουν το απαιτούμενο θάρρος. Αυτό ακριβώς το θάρρος τους λείπει επίσης όσον αφορά την οδηγία για τις υπηρεσίες, η οποία είναι υπό συζήτηση επί του παρόντος.
<SPEAKER ID="33" LANGUAGE="SK" NAME="Belohorska (NI )." AFFILIATION="">
<P>
    Κύριε Verheugen, είναι σημαντικό σήμερα, όταν θέλουμε να αξιολογήσουμε την ενδιάμεση πρόοδο της στρατηγικής της Λισαβόνας, να μην αναζητούμε έτοιμες συνταγές αλλά να αναγνωρίζουμε, πάνω από όλα, τις πιθανές αποτυχίες.
<SPEAKER ID="34" LANGUAGE="FR" NAME="Grossetête (PPE-DE )." AFFILIATION="">
<P>
    Κύριε Πρόεδρε, γνωρίζετε καλά ότι για να επιτύχουμε πρέπει καταρχάς να αντλήσουμε διδάγματα από τις προηγούμενες αποτυχίες. Ωστόσο, η στρατηγική της Λισαβόνας, που εγκαινιάστηκε το 2000, δεν επέτρεψε να επιτευχθεί η αναμενόμενη πρόοδος. Διαπιστώνουμε ότι η ανάπτυξη παραμένει στάσιμη, ο αριθμός των θέσεων εργασίας που δημιουργούνται είναι ανεπαρκής. Ο πρώτος λόγος είναι προφανής: η στρατηγική ήταν υπέρμετρα συγκεχυμένη, υπέρμετρα κατακερματισμένη, έμοιαζε με σχέδιο μάχης άνευ στρατεύματος. Ακόμα και σήμερα, η πλειονότητα των συμπολιτών μας αγνοεί περί τίνος πρόκειται.
<P>
Πρέπει να κινητοποιηθούμε για να καταστήσουμε την Ευρώπη πόλο αριστείας, όπως είπατε, κύριε Barroso. Για τον σκοπό αυτό, θέλουμε ένα απλό, δίκαιο φορολογικό σύστημα, με όσο το δυνατόν λιγότερα προσκόμματα, δημόσιες και ιδιωτικές εταιρικές σχέσεις, εσωτερική αγορά χωρίς κοινωνικό ντάμπινγκ, ισχυρή δέσμευση υπέρ των νέων, μέσω της αναγνώρισης των διπλωμάτων και της ενίσχυσης των ανταλλαγών, τον ορισμό ενός «Κυρίου ή Κυρίας Λισαβόνα» σε κάθε ευρωπαϊκή πρωτεύουσα και τη δέσμευση των κρατών μελών σε σχέση με τις δημοσιονομικές προοπτικές.
<P>
Τα χαρτιά στην παγκόσμια τράπουλα ξαναμοιράστηκαν. Κάθε ήπειρος διαθέτει και ένα ισχυρό χαρτί. Η Λισαβόνα πρέπει να είναι ο τυχερός λαχνός της Ευρώπης, πρέπει όμως να θυμόμαστε πάντα το ρητό του Churchill, που πρέπει να κάνουμε σύνθημά μας: «Όσο όμορφη και να είναι η στρατηγική, καλό είναι να κοιτάμε που και που τα αποτελέσματα».
<SPEAKER ID="35" LANGUAGE="DA" NAME="Rasmussen (PSE )." AFFILIATION="(Χειροκροτήματα)">
<P>
    Κύριε Πρόεδρε, Πρόεδρε Barroso, Επίτροπε Verheugen, θα ήθελα να εκφράσω το μέγεθος της ικανοποίησης που αισθάνομαι σήμερα σχετικά με τη θετική υποδοχή που έλαβε το σχέδιο ψηφίσματος που καταρτίσαμε για τη διαδικασία της Λισαβόνας. Θεωρώ το γεγονός αυτό, στην ουσία, ως μια χείρα που τείνουμε προς τη συνεργασία και το εκλαμβάνω ως μια εκδήλωση του ότι ο κόσμος ακούει. Παρά τις έντονες συζητήσεις που υπήρξαν καθ’ όλη τη διάρκεια, κάθε έντονη συζήτηση πρέπει να καταλήγει σε ένα συμπέρασμα, και το συμπέρασμα στο οποίο καταλήξαμε σήμερα είναι ότι τώρα είναι καιρός για δράση.
<P>
Θα ήθελα να πω ότι με μεγάλη μου ευχαρίστηση άκουσα τα πρόσφατα σχόλια του κ. Juncker, ο οποίος είπε ότι θα πρέπει τώρα να καταλήξουμε τη συζήτηση σχετικά με το τι προηγείται και να εδραιώσουμε την αντίληψη ότι στην Ευρώπη τα πράγματα συμβαίνουν ταυτόχρονα· ότι δηλαδή η βελτίωση της ανταγωνιστικότητά μας, η επιβολή κοινωνικών μεταρρυθμίσεων –και στην αγορά εργασίας– καθώς και η εφαρμογή περιβαλλοντικών μεταρρυθμίσεων πραγματοποιούνται όλα την ίδια στιγμή. Θα ήθελα να πω ότι εμείς, στη Σκανδιναβία, έχουμε αποδείξει ότι αυτό είναι εφικτό και ότι πράγματι αποτελεί εν μέρει αυτό το οποίο εκλαμβάνουμε ως ευρωπαϊκή διάσταση. Ωστόσο, στόχος μας δεν είναι απλώς ένας οποιοσδήποτε συνδυασμός. Έχουμε ανάγκη από μεταρρυθμίσεις καθώς και από επενδύσεις.
<P>
Κύριε Πρόεδρε της Επιτροπής, αισθάνομαι σήμερα ότι η μεγαλύτερη επένδυση όλων όσων έχουμε ανάγκη είναι η επένδυση στους ανθρώπους κατά την επόμενη πενταετία. Η Επιτροπή και ο κ. Spidla κάνουν λόγο για ευελιξία· εμείς, στην Ομάδα των Ευρωπαίων Σοσιαλιστών, δεν έχουμε τίποτα εναντίον της ευελιξίας. Εξαρτάται από το είδος ευελιξίας στο οποίο αναφερόμαστε. Εγώ, προσωπικά, αισθάνομαι ότι μπορούμε να θεσπίσουμε μια μεταρρύθμιση που να ορίζει ότι τα άτομα πρέπει να είναι σε θέση να μετακινούνται από μια παλιά σε μια νέα θέση απασχόλησης, διατηρώντας ταυτόχρονα την κοινωνική ασφάλιση και στο πλαίσιο της διαρκούς διασφάλισης ότι αποκτούν περισσότερες δεξιότητες, καλύτερα προσόντα και περισσότερο εκπαιδευτικό προσανατολισμό. Κατ’ αυτόν τον τρόπο, θα μας δοθεί μια ευκαιρία να καταλήξουμε σε νέα συμφωνία στην οποία θα λέμε στον κόσμο: «Θα εγγυηθούμε την ασφάλειά σας στον εικοστό πρώτο αιώνα σε μια νέα αγορά εργασίας με νέες θέσεις απασχόλησης». Θα δεσμευθούμε για τη δημιουργία 1 500 νέων θέσεων απασχόλησης στην Ευρώπη κάθε φορά που χάνονται 1 000 θέσεις στην Ασία, στην Ινδία ή στον αναπτυσσόμενο κόσμο. Με άλλα λόγια, οφείλουμε να δηλώσουμε ότι είμαστε εδώ για να δημιουργήσουμε νέες θέσεις απασχόλησης, ικανές να αντικαταστήσουν τις παλιές, και οφείλουμε να εγγυηθούμε ότι ο κόσμος θα είναι σε θέση να καταλάβει αυτές τις νέες θέσεις απασχόλησης.
<P>
Θα ήθελα να ολοκληρώσω δηλώνοντας επειγόντως προς την Προεδρία του Λουξεμβούργου και την Επιτροπή ότι έχουμε ανάγκη από αύξηση της ζήτησης στην Ευρώπη και ότι χρειαζόμαστε έναν μακροοικονομικό συντονισμό των επενδύσεων, καθώς μπορώ να σας διαβεβαιώσω ότι, χωρίς μείζονα οικονομική ανάπτυξη, δεν θα υπάρξει καμία λαϊκή κατανόηση για τις μεταρρυθμίσεις και χωρίς μεταρρυθμίσεις δεν μπορούμε να επιτύχουμε βιώσιμη οικονομική ανάπτυξη. Εάν συμφωνούμε επ’ αυτού σχετικά με την πρόταση της Προεδρίας του Λουξεμβούργου που υπέβαλε προς το Ευρωπαϊκό Συμβούλιο, έχουμε διανύσει μια εξαιρετικά μεγάλη απόσταση. Θα ήθελα να σας ευχηθώ καλή επιτυχία στο έργο σας κατά τη διάρκεια της Προεδρίας του Λουξεμβούργου. Πιστεύω ότι έχουν καταβληθεί μεγάλες προσπάθειες για να εξασφαλιστεί η ισορροπία και θέλουμε να είμαστε διαρκώς παρόντες εκεί, όπως δήλωσε σήμερα ο κ. Schulz, για να διασφαλίσουμε αυτήν την ισορροπία η οποία συνιστά την ευρωπαϊκή ταυτότητα.
<SPEAKER ID="36" LANGUAGE="" NAME="" AFFILIATION="Αντιπροέδρου">
<SPEAKER ID="37" LANGUAGE="FR" NAME="Lehideux (ALDE )." AFFILIATION="">
<P>
Η Επιτροπή πρέπει να το κατανοήσει και να ανταποκριθεί σε αυτή την προσδοκία. Αν μείνουμε σε ορισμένες πρόσφατες δηλώσεις όσον αφορά τη μετεγκατάσταση επιχειρήσεων, ή στις δηλώσεις του κ. McCreevy, χθες, στη συνεδρίαση, σχετικά με την οδηγία για τις υπηρεσίες, φοβούμαι τότε, κύριε Πρόεδρε της Επιτροπής, ότι θα συνεχίσετε το έργο σας στο πλαίσιο της Συνθήκης της Νίκαιας. Προσέχετε! 
<SPEAKER ID="38" LANGUAGE="DE" NAME="Karas (PPE-DE )." AFFILIATION="">
<SPEAKER ID="39" LANGUAGE="DE" NAME="Prets (PSE )." AFFILIATION="">
<P>
    Κυρία Πρόεδρε, κύριε Πρόεδρε της Επιτροπής, το Συμβούλιο έθεσε το 2000 τον φιλόδοξο στόχο να γίνει η Ευρώπη μέχρι το 2010 η πιο ισχυρή οικονομικά, βασισμένη στη γνώση κοινωνία. Θα ήταν καλό να καταφέρουμε να γίνουμε αν όχι οπωσδήποτε η ισχυρότερη, πάντως μία ισχυρή οικονομικά, βασισμένη στη γνώση κοινωνία, με κοινωνικό προσανατολισμό – γιατί αυτός είναι άλλος ένας στόχος που πρέπει να αναφερθεί.
<SPEAKER ID="40" LANGUAGE="NL" NAME="Maaten (ALDE )." AFFILIATION="">
<P>
Καταρχάς, η στρατηγική της Λισαβόνας πρέπει, μετά το ευρώ, τη διεύρυνση και το Σύνταγμα, να καταστεί η επόμενη μεγάλη επιτυχία της ΕΕ. Δεν έχουμε άλλη επιλογή. Αυτό προϋποθέτει, ωστόσο, ότι δίνουμε στον πολίτη την πίστη και το περιθώριο να αναπτύξει νέες πρωτοβουλίες και να αντιμετωπίσει νέες προκλήσεις. Ο γείτονάς μου στο Rijswijk είναι απολύτως σε θέση να λάβει συνετές αποφάσεις σχετικά με το μέλλον του και δεν χρειάζεται υποδείξεις από την ολλανδική κυβέρνηση, πόσο μάλλον από την Ευρωπαϊκή Ένωση.
<SPEAKER ID="41" LANGUAGE="HU" NAME="Szajer (PPE-DE )." AFFILIATION="">
<SPEAKER ID="42" LANGUAGE="IT" NAME="Sacconi (PSE )." AFFILIATION="">
<P>
Θα ήθελα ωστόσο να εκφράσω επί τη ευκαιρία τη διαφωνία μου με την παρέμβαση της συναδέλφου κ. Monica Frassoni, η οποία, μεταξύ των λόγων που προέβαλε για να απορρίψει την πρόταση ψηφίσματος –την οποία εγώ υποστηρίζω– ανέφερε το γεγονός ότι σε μία από τις παραγράφους του ψηφίσματος τίθεται σε κίνδυνο ο κανονισμός REACH.
<SPEAKER ID="43" LANGUAGE="FR" NAME="Daul (PPE-DE )." AFFILIATION="">
<P>
    Κυρία Πρόεδρε, κύριε Πρόεδρε της Επιτροπής, κυρίες και κύριοι συνάδελφοι, θέλω καταρχάς να ευχαριστήσω τους δύο συνεισηγητές, τον κ. Lehne και τον κ. Harlem Désir, αλλά κυρίως την ομάδα των 33, συμπεριλαμβανομένων και των συναδέλφων, που δεν θα συμμετάσχουν ενδεχομένως στην ψηφοφορία. Λυπούμαι γι’ αυτό, αλλά μπορώ να σας πω ότι η ατμόσφαιρα εργασίας ήταν άριστη, ότι εργαστήκαμε σε εξαιρετικά καλές συνθήκες και ότι έμεινα εξαιρετικά ικανοποιημένος ως πρόεδρος.
<P>
Ελπίζω, κύριε Barroso, ότι τόσο εσείς όσο και η Επιτροπή στο σύνολό της θα λάβετε υπόψη σας όλα όσα ειπώθηκαν. Λείπει ακόμα μια μικρή παράγραφος, που δεν την άκουσα, κύριε Barroso, σχετικά με τον συντονισμό των τριών Προέδρων. Πιστεύω ότι είναι πολύ σημαντικό για τη συνέχεια. Σε σχέση με αυτό το σχέδιο ψηφίσματος, ελπίζω ότι θα εξασφαλίσουμε μια πολύ μεγάλη πλειοψηφία σήμερα στην ψηφοφορία. Για αυτό και πρέπει να επισημάνουμε επίσης τα μέτρα καίριας σημασίας, όπως τη σημασία του τομέα των υπηρεσιών, την ειδική στήριξη στις ιδιωτικές επιχειρήσεις, καθώς και την ανάγκη ενός νέου κανονισμού όσον αφορά τις χημικές ουσίες και τον εκσυγχρονισμό της αγοράς εργασίας.
<P>
Υπάρχει άλλο ένα σημαντικό στάδιο, που πρέπει να ξεκινήσει από την ερχόμενη κιόλας εβδομάδα, με τη διεξαγωγή, στο κτίριο του ΕΚ στις Βρυξέλλες της πρώτης κοινοβουλευτικής συνάντησης με τα εθνικά κοινοβούλια για τη στρατηγική της Λισαβόνας υπό την Προεδρία του κ. Borrell. Είναι πολύ σημαντικό να μελετήσουμε και να εργαστούμε πολύ περισσότερο με τα εθνικά μας κοινοβούλια. Η συνάντησή μας θα σηματοδοτήσει το άνοιγμα ενός κοινοβουλευτικού διαλόγου αναφορικά με τη στρατηγική της Λισαβόνας. Στόχος είναι ο συντονισμός των πρωτοβουλιών σε κοινοβουλευτικό επίπεδο προκειμένου να μπορούμε να στέλνουμε ένα ισχυρό και συνεκτικό μήνυμα στους αρχηγούς κρατών και κυβερνήσεων την παραμονή κάθε Ευρωπαϊκού Συμβουλίου.
<P>
Θα συνεχίσουμε, επίσης, τις εργασίες μας σε σχέση με τα υπόλοιπα στοιχεία της εντολής που λάβαμε, δηλαδή να εργαστούμε σε διοργανικό επίπεδο για τον καλύτερο νομοθετικό προγραμματισμό και τη βελτίωση της μεταφοράς και της υλοποίησης σε εθνικό επίπεδο των μέτρων που λαμβάνονται στο πλαίσιο της στρατηγικής της Λισαβόνας. Πράγματι, όπως προτείνει η έκθεση Kok, θέλουμε το Ευρωπαϊκό Κοινοβούλιο να διαδραματίσει προορατικά ενεργό ρόλο στην παρακολούθηση των αποτελεσμάτων, που επιτεύχθηκαν στο πλαίσιο αυτής της στρατηγικής. 
<SPEAKER ID="44" LANGUAGE="DE" NAME="Bullmann (PSE )." AFFILIATION="">
<P>
    Κυρία Πρόεδρε, κύριε Πρόεδρε της Επιτροπής, κύριε Verheugen, μιλώντας αντικειμενικά, η διεύρυνση της Ευρωπαϊκής Ένωσης μας οδηγεί σε μία νέα εποχή με νέα ξεκινήματα. Έτσι μας βλέπουν οι άνθρωποι σε άλλες περιοχές του κόσμου και αναρωτιούνται αν εμείς ως Ευρωπαϊκή Ένωση είμαστε και μπορούμε να παραμείνουμε πραγματικά ικανοί για διεθνή ανταγωνισμό σε μία νέα εποχή διατηρώντας και αναπτύσσοντας περαιτέρω υψηλές κοινωνικές προδιαγραφές. Είμαστε σε θέση να κάνουμε οικονομικά και τεχνικά άλματα στη νέα εποχή και ταυτόχρονα να εγκαινιάσουμε μία νέα γενιά προϊόντων με υψηλές –τις υψηλότερες– περιβαλλοντικές προδιαγραφές; Ο Πρόεδρος της Επιτροπής και ο Επίτροπος Verheugen μας παρουσίασαν πολύ τολμηρά οράματα. Ο Επίτροπος Verheugen μίλησε για αξίες – αξίες στον τρόπο διαχείρισης των επιχειρήσεων, στις κοινωνικές προδιαγραφές, αξίες κοινωνικής συμμετοχής τόσο στις επιχειρήσεις όσο και στην κοινωνική ζωή και τις περιέγραψε ως οχήματα με τα οποία ταξιδεύει η διαδικασία του εκσυγχρονισμού.
<SPEAKER ID="45" LANGUAGE="FR" NAME="Coûteaux (IND/DEM )." AFFILIATION="">
<P>
    Κυρία Πρόεδρε, εκείνο που ονομάστηκε πομπωδώς στρατηγική της Λισαβόνας τείνει να μετατραπεί σε φάρσα. Καταρχάς, ο στόχος της ανάπτυξης και της ευημερίας προφανώς δεν τηρήθηκε. Στα μισά της διαδρομής, η ανάπτυξη είναι τόσο αναιμική, ώστε ο ΟΟΣΑ χαρακτηρίζει την ευρωζώνη μαύρη τρύπα της παγκόσμιας ανάπτυξης. Παραμένει στάσιμη στο 1,7% ή και λιγότερο για πολλές χώρες, τη στιγμή που η παγκόσμια ανάπτυξη είναι της τάξης του 5% και που, κατά τραγική ειρωνεία, η Ευρώπη στο σύνολό της έχει ρυθμό ανάπτυξης της τάξης του 2,9% χάρη στις σχετικές επιδόσεις εκείνων ακριβώς των χωρών που δεν προσδέθηκαν ανοήτως στο ευρώ.
<SPEAKER ID="46" LANGUAGE="" NAME="Harbour (PPE-DE )." AFFILIATION="(">
<P>
    Κύριε Πρόεδρε, μια από τις πρώτες μου αγορεύσεις όταν εκλέχθηκα βουλευτής αυτού του Κοινοβουλίου πριν πέντε χρόνια ήταν η πρώτη στρατηγική της Λισαβόνας τον Απρίλιο του 2000. Με καταπτόησε το γεγονός ότι η ολοκλήρωση της εσωτερικής αγοράς βρισκόταν χαμηλά στην κατάταξη των προτεραιοτήτων σε αυτό το αρχικό κείμενο και υπήρχε μόνο μία σελίδα η οποία ήταν αφιερωμένη σε αυτή σε ένα ογκώδες έγγραφο.
<P>
Ευχαριστώ εσάς, Πρόεδρε Barroso, και το επιτελείο σας, που την φέρατε στην πρώτη θέση της ατζέντας, εκεί που έπρεπε να είναι. Εάν δεν ολοκληρώσουμε την εσωτερική αγορά, δεν θα έχουμε ποτέ τη βάση για να δημιουργηθούν οι νέες θέσεις εργασίας, η ανάπτυξη, οι κοινωνικές και περιβαλλοντικές πολιτικές που όλοι μας επιθυμούμε. Είναι απολύτως σαφές ότι η επόμενη φάση της εσωτερικής αγοράς πρέπει να είναι η αγορά υπηρεσιών· όλοι το γνωρίζουμε αυτό.
<P>
Την προηγούμενη εβδομάδα, σας είπα δημόσια Πρόεδρε Barroso, ότι πίστευα πως αμφιταλαντευόσασταν όσον αφορά αυτή την πρόταση. Δεν ήσασταν εδώ χθες βράδυ να ακούσετε τον κ. McCreevy να εκφωνεί τη συγκλονιστική του ομιλία. Έδειξε πόσο σημαντική είναι αυτή η οδηγία και τον ευχαριστώ πολύ για αυτό. Σας διαβεβαιώ ότι αυτή η πτέρυγα του Κοινοβουλίου θα εργαστεί μαζί σας για να εγκριθεί το μέτρο, επειδή είναι το πιο σημαντικό μέτρο για την εσωτερική αγορά μετά το πρόγραμμα του 1992 και είναι ζωτικής σημασίας για τις θέσεις εργασίας και την απασχόληση.
<P>
Οι μικρές και μεσαίες επιχειρήσεις επωφελούνται ήδη από αυτή. Με μεγάλη ικανοποίηση άκουσα ότι ο Επίτροπος Verheugen πρόκειται να παρουσιάσει ένα συνεκτικό πρόγραμμα για τον εκσυγχρονισμό και τον εμπλουτισμό των προϋποθέσεων για τις μικρές επιχειρήσεις. Αυτό ήταν μία αδυναμία της πρότασης. Με χαροποιεί το γεγονός ότι πρόκειται να διορθωθεί, επειδή αν κάθε μικρή και μεσαία εταιρεία στην Ευρώπη δημιουργήσει μία ακόμη θέση εργασίας τα επόμενα πέντε χρόνια, τότε θα έχουμε ικανοποιήσει τον στόχο της δημιουργίας των θέσεων εργασίας. Αυτό θα επιτευχθεί μόνο εάν έχουμε φιλικές προς τις επιχειρήσεις πολιτικές και ένα περιβάλλον στο οποίο οι άνθρωποι θα θέλουν να στήσουν επιχειρήσεις, είτε στον τομέα των υπηρεσιών ή της μεταποίησης ή της τεχνολογικής καινοτομίας. Αυτό είναι το κλειδί για την επιτυχία της Ατζέντας της Λισαβόνας. Είμαστε έτοιμοι, Πρόεδρε Barroso, να εργαστούμε μαζί σας για την επίτευξη αυτών των στόχων.
<SPEAKER ID="47" LANGUAGE="FI" NAME="Paasilinna (PSE )." AFFILIATION="">
<P>
Ως μέλος της Επιτροπής της Λισαβόνας, με απογοήτευσε το γεγονός ότι η έκθεση δεν επιμένει στη δημοσιοποίηση κατ’ εξακολούθηση των ονομάτων εκείνων των κρατών μελών που δεν έχουν εφαρμόσει τη νομοθεσία της Λισαβόνας. Υπάρχουν τουλάχιστον 1 500 νόμοι σχετικά με την εσωτερική αγορά που δεν έχουν εφαρμοστεί και, ως εκ τούτου, η διαδικασία έχει διακοπεί χάρη σε μια ορισμένη κίνηση που δεν δηλώνει αλληλεγγύη. Απευθύνω έκκληση τώρα προς τα μέσα ενημέρωσης να δημοσιεύσουν κατ’ εξακολούθηση τα ονόματα των κρατών μελών τα οποία σκοπίμως αποφεύγουν την εφαρμογή. Κατ’ αυτόν τον τρόπο, ο κόσμος, αφότου ενημερωθεί, θα μπορούσε να ενθαρρύνει την εφαρμογή. Αυτή θα μπορούσε να είναι μία μέθοδος βιώσιμης ανάπτυξης. 
<SPEAKER ID="48" LANGUAGE="NL" NAME="Oomen-Ruijten (PPE-DE )." AFFILIATION="">
<P>
    Η Λισαβόνα αποτελεί πρόκληση και το σημαντικότερο έργο των επόμενων ετών, η επιτυχία της οποίας έγκειται στη βούληση όλων μας –των κυβερνήσεων, των κοινοβουλίων, των κοινωνικών εταίρων σε ευρωπαϊκό, εθνικό και περιφερειακό επίπεδο– να ενώσουμε τις δυνάμεις μας. Αν επιθυμούμε να επιτύχουμε αυτήν την ενωμένη συνεργασία αλλά και αυτή τη συμμετοχή, τότε έχουμε ήδη διευθετήσει το σημαντικότερο εμπόδιο προς την επιτυχία. Σε εσάς, Πρόεδρε Barroso, εμπιστεύομαι ευχαρίστως τον δύσκολο αλλά και κεντρικό ρόλο του πυλώνα αυτής της διαδικασίας.
<P>
Ο Επίτροπος κ. Verheugen επέστησε την προσοχή σε νέες πρωτοβουλίες: καλύτερη και απλούστερη νομοθεσία, νέα βιομηχανική πολιτική και μεγαλύτερη στήριξη της καινοτομίας. Κατά τη γνώμη μου, από αυτές οι πρωτοβουλίες ωστόσο απουσιάζει ένα πράγμα, ήτοι η εκ νέου κατάρτιση και η επιπλέον κατάρτιση. Χωρίς την παροχή διαρκούς εκπαίδευσης στους εν δυνάμει εργαζομένους, δεν μπορούμε να τοποθετήσουμε σε θέσεις εργασίας τους ανέργους, είτε πρόκειται για γυναίκες, μειονότητες ή άτομα με αναπηρίες. Αν επιθυμούμε, λοιπόν, να επιτύχουμε αυτήν την Ευρώπη της αξιοκρατίας, θα πρέπει άλλη μία φορά να δώσουμε χρήματα και όχι υποσχέσεις. 
<SPEAKER ID="49" LANGUAGE="HU" NAME="Herczog (PSE )." AFFILIATION="">
<SPEAKER ID="50" LANGUAGE="" NAME="Σαμαράς (PPE-DE )." AFFILIATION="">
<P>
Το Μάρτιο του 2000, αποφασίσαμε στη Λισαβόνα να μεγιστοποιήσουμε την ανταγωνιστικότητα της Ευρώπης υπό τους περιορισμούς που θέτει η διατήρηση της συνοχής και η προστασία του περιβάλλοντος. Όμως, αυτό που τότε ονομάσαμε στρατηγική της Λισαβόνας περιέγραφε όλα όσα θέλαμε, όχι το πώς θα τα πετύχουμε.
<SPEAKER ID="51" LANGUAGE="ES" NAME="Ayala Sender (PSE )." AFFILIATION="">
<P>
Χαιρετίζω ιδιαίτερα την έμφαση που αποδίδει ο Επίτροπος Verheugen στην καινοτομία και στη χρηματοδότηση, διότι οι προσπάθειες να δοθεί στους νέους Ευρωπαίους καλύτερη εκπαίδευση, να βελτιωθεί η κατάρτιση και οι δεξιότητες μεταξύ εργαζομένων και εργοδοτών, να αυξηθεί ο αριθμός των γυναικών στην εργασία με ίσες επαγγελματικές ευκαιρίες διατηρώντας παράλληλα τη δέσμευση στην οικογενειακή ζωή: όλες αυτές οι δραστηριότητες που υποστηρίζουμε σήμερα ως βουλευτές δεν θα είναι αρκετές αν δεν είμαστε σε θέση να προωθήσουμε τις δημόσιες και ιδιωτικές επενδύσεις που απαιτούνται για τη δημιουργία στην Ευρώπη υποδομών που να στηρίζουν την οικονομική ανάπτυξη, και για να γίνει η ελεύθερη κυκλοφορία αγαθών, υπηρεσιών και ανθρώπων πραγματικότητα σε όλη την Ευρωπαϊκή Ένωση.
<SPEAKER ID="52" LANGUAGE="DE" NAME="Radwan (PPE-DE )." AFFILIATION="I had a dream">
<P>
    Κυρία Πρόεδρε, κύριε Πρόεδρε της Επιτροπής, ο Jacques Delors θεωρείται ως ένας από τους πιο επιτυχημένους προέδρους της Επιτροπής, καθώς εκείνος ήταν που είχε το όραμα της δημιουργίας και της ολοκλήρωσης της εσωτερικής αγοράς. Η στρατηγική της Λισαβόνας θα μπορούσε να είναι το όραμα της σημερινής Επιτροπής. Ωστόσο, μία διαφορά είναι πως ο Jacques Delors είχε να κάνει με αρχηγούς κυβερνήσεων σαν τον καγκελάριο Kohl και τον πρόεδρο Mitterrand που είχαν τους δικούς τους στόχους και οράματα για την Ευρώπη. Θα μπορούσε κανείς να αναρωτηθεί με κριτικό πνεύμα πού βρίσκεται η Ευρώπη στον κατάλογο προτεραιοτήτων ορισμένων από τους σημερινούς αρχηγούς κρατών και κυβερνήσεων. Αυτή είναι μία από τις θεμελιώδεις προτεραιότητες για εσάς, κύριε Πρόεδρε της Επιτροπής – να ξεπεράσετε αυτό το εμπόδιο και να κάνετε πραγματικότητα τη Λισαβόνα, έτσι ώστε να μην πείτε στο τέλος «» ενώ από αυτό δεν θα προκύψει τίποτα παραγωγικό για εμάς. Αυτό είναι το καθοριστικό και η Επιτροπή μπορεί να συνεισφέρει με πολλούς τρόπους. Ο Επίτροπος McCreevy, τον οποίο βλέπω εδώ, μπορεί να κάνει πολλά γι’ αυτό στον δικό του τομέα. Ελπίζω ότι θα μπορέσετε να ακολουθήσετε τον δικό σας δρόμο, ανεξάρτητα από τα κράτη μέλη, εκεί όπου πρέπει να προωθηθεί η ευρωπαϊκή υπόθεση. Πρέπει οι άνθρωποι στα κράτη μέλη να πληροφορηθούν τι υποτίθεται ότι πρέπει να κάνουν τα κράτη τους. Εδώ χρειάζεται διαφάνεια και συγκρισιμότητα.
<SPEAKER ID="53" LANGUAGE="" NAME="Titley (PSE )." AFFILIATION="(">
<P>
Χαιρετίζω τη δέσμευση του κ. Barroso όσον αφορά την οδηγία για τις υπηρεσίες. Τη χρειαζόμαστε, αλλά πρέπει να αποφέρει καθαρά οφέλη και όχι ζημίες. Το σημείο αφετηρίας της οδηγίας για τις υπηρεσίες είναι ο εντοπισμός των νόμων των κρατών μελών που εμποδίζουν την ίδρυση υπηρεσιών. Δεν χρειαζόμαστε μία οδηγία για να το κάνει αυτό. Θα μπορούσαν να το κάνουν τα κράτη μέλη τώρα· εάν ήταν πράγματι δεσμευμένα, θα προχωρούσαν με αυτό. Αυτό είναι το κλειδί στη συζήτηση για τη στρατηγική της Λισαβόνας: είναι τα κράτη μέλη έτοιμα να ανταποκριθούν στις υποσχέσεις τους;
<P>
Η επιτυχία της Λισαβόνας εξαρτάται από εσάς, κύριε Barroso. Στις σχέσεις σας με τα κράτη μέλη, θα φανείτε σθεναρός ή δειλός; Η απάντηση σε αυτό θα καθορίσει την επιτυχία της Επιτροπής σας και της στρατηγικής της Λισαβόνας.
<SPEAKER ID="54" LANGUAGE="PT" NAME="Graca Moura (PPE-DE )." AFFILIATION="">
<SPEAKER ID="55" LANGUAGE="FR" NAME="Berès (PSE )." AFFILIATION="(Χειροκροτήματα)">
<P>
    Κυρία Πρόεδρε, κύριε Πρόεδρε του Συμβουλίου, κύριε Barroso, πιστεύω ότι με τη στρατηγική της Λισαβόνας, έχουμε πραγματικά εκείνο που μπορεί να ενσαρκώσει μια προστιθέμενη αξία της Ευρωπαϊκής Ένωσης, δηλαδή ένα μακροπρόθεσμο όραμα, έναν στόχο. Έχουμε, επίσης, εκείνο που ενίοτε είναι η αιτία όλων των αποτυχιών της Ευρωπαϊκής Ένωσης: μεγάλες φιλοδοξίες, αλλά μέσα, που δεν ανταποκρίνονται κατ’ ανάγκη στο ύψος των στόχων που θέτουμε. Αυτό ακριβώς βιώσαμε τα τελευταία πέντε χρόνια.
<P>
Έτσι λοιπόν, για τα πέντε επόμενα χρόνια, ας προσπαθήσουμε να αλλάξουμε τα πράγματα. Αυτός είναι ο λόγος για τον οποίο, κύριε Barroso, κύριε Verheugen, χάρηκα που άκουσα σήμερα το πρωί από τα στόματά σας ότι είμαστε στην αρχή και όχι στο τέλος της διαδικασίας αναθεώρησης αυτής της στρατηγικής, ότι δεν περιμέναμε τα αποτελέσματα του Ευρωπαϊκού Συμβουλίου ως αυτοσκοπό.
<P>
Μετά τη συνάντηση που έχουμε σήμερα, υπάρχουν κατά τη γνώμη μου τουλάχιστον δύο βασικές συναντήσεις, που μας περιμένουν. Καταρχάς, η έγκριση των δημοσιονομικών προοπτικών, και αυτό που μόλις είπατε μου φαίνεται ότι κινείται προς την ορθή κατεύθυνση. Υπάρχει έπειτα η μεταρρύθμιση του Συμφώνου Σταθερότητας, για την οποία λίγοι μίλησαν το πρωί, αλλά που, ωστόσο, αντιμετωπίζει την πρόκληση που ανέφερε ο κ. Poettering σήμερα το πρωί, όταν ζήτησε σταθερότητα και ευελιξία. Πού, όμως, είδαμε να ξαναδημιουργείται ηγετικό πνεύμα ή να αποκαθίσταται κλίμα εμπιστοσύνης, λέγοντας στους πολίτες ότι τίποτα δεν πρέπει να αλλάξει πέραν της ικανότητάς τους να καταστήσουν πιο ευέλικτη την εργασία τους; Με αυτόν τον τρόπο δεν πρόκειται να επιτύχουμε τους στόχους της στρατηγικής της Λισαβόνας.
<SPEAKER ID="56" LANGUAGE="ES" NAME="Herrero-Tejedor (PPE-DE )." AFFILIATION="">
<P>
    Κυρία Πρόεδρε, κυρίες και κύριοι, η απάντηση στην ερώτηση «είναι δυνατό να δημιουργηθούν έξι εκατομμύρια νέες θέσεις εργασίας στην Ευρώπη μέχρι το 2010;», είναι ναι. Στην ερώτηση αν αυτός είναι ένας υπερβολικά φιλόδοξος στόχος, η απάντηση είναι όχι. Όσο για το αν είμαστε σε θέση να πετύχουμε αυτόν τον στόχο, η απάντηση εξαρτάται από το τι κάνουμε και τι δεν κάνουμε.
<P>
Πρώτον, ας κάνουμε την αγορά εργασίας πιο ευέλικτη προκειμένου να αυξηθεί η συμμετοχή του εργατικού δυναμικού. Δεύτερον, πρέπει να διασφαλίσουμε ότι ο προϋπολογισμός συνοχής για την περίοδο 2007-2013 είναι επαρκής για τις ανάγκες. Τρίτον, πρέπει να ενθαρρύνουμε την επιχειρηματικότητα μειώνοντας τα φορολογικά και διοικητικά βάρη. Τέταρτον, πρέπει να υποστηρίξουμε μέτρα που αποσκοπούν να βελτιώσουν την εκπαίδευση και τη διά βίου μάθηση.
<P>
Ωστόσο, τίποτα από όλα αυτά δεν θα είναι εφικτό, κυρίες και κύριοι, αν δεν έχουμε επαρκείς δημοσιονομικούς πόρους –το ποσοστό του 1,24% του ακαθάριστου προϊόντος της Κοινότητας που ορίστηκε από την Επιτροπή είναι καλό– και αν δεν αναμείξουμε τα κράτη μέλη άμεσα στη διαδικασία, εφόσον εκείνα είναι οι κύριοι πρωταγωνιστές στη στρατηγική της Λισαβόνας.
<SPEAKER ID="57" LANGUAGE="SV" NAME="Andersson (PSE )." AFFILIATION="">
<SPEAKER ID="58" LANGUAGE="PL" NAME="Sonik (PPE-DE ). –" AFFILIATION="">
<P>
Ο αρχικός συλλογισμός της στρατηγικής της Λισαβόνας ήταν να απαντήσει στις εσωτερικές και εξωτερικές προκλήσεις που αντιμετωπίζουμε σήμερα. Κατά τον προηγούμενο χρόνο, ωστόσο, δεν είχαμε καμία απόδειξη για νέες ιδέες ή συζητήσεις σχετικά με τον τρόπο ενίσχυσης της διαδικασίας της Λισαβόνας. Πιστεύω ότι ο κύριος λόγος που εξηγεί γιατί η στρατηγική της Λισαβόνας δεν έχει ακόμη στεφθεί με επιτυχία έγκειται στο γεγονός ότι τόσο η Ευρωπαϊκή Επιτροπή όσο και τα κράτη μέλη, που υπέγραψαν τη στρατηγική το 2000, δεν διέθεταν την πολιτική ικανότητα να προχωρήσουν σε αλλαγές. Οι αλλαγές αποτελούν προϋπόθεση για την υλοποίηση της στρατηγικής και περιλαμβάνουν ειδικότερα μια ευρύτερη ελευθέρωση της αγοράς εργασίας, ένα χαμηλότερο επίπεδο προστασίας της κοινωνικής πρόνοιας, μια διεξοδική αναθεώρηση των κανονιστικών εμποδίων και σημαντικές περικοπές στο ύψος του δημόσιου χρήματος που αναδιανέμεται. Η στρατηγική της Λισαβόνας υπήρξε θύμα της γραφειοκρατίας και η γραφειοκρατία αποτελεί πλέον το μεγαλύτερο εμπόδιο στην ανάπτυξη της καινοτομίας.
<P>
Η Ευρώπη, για να επιτύχει τους στόχους που η ίδια έχει θέσει, πρέπει να σφυρηλατήσει νέα οράματα και να αναπτύξει κοινές δράσεις που ενώνουν όλα τα κράτη μέλη της. Πρέπει να δοθεί προτεραιότητα στη σύνδεση των αρχών της στρατηγικής της Λισαβόνας με τα μέσα της πολιτικής συνοχής και τη χρηματοδότηση που δεσμεύεται για αυτά τα μέσα. Η χρηματοδότηση αυτή δεν θα πρέπει να δίνει την αίσθηση της ελεημοσύνης των πλουσίων προς τους φτωχούς. Αντιθέτως, θα πρέπει να αποτελεί ένα μέσο για την τόνωση της ανταγωνιστικότητας των περιφερειακών οικονομιών και την ανάπτυξη του ανθρώπινου κεφαλαίου καθώς και για την ενθάρρυνση της καινοτομίας και τη μεταφορά της τεχνολογίας που παράγουν οι επιστήμες στην ευρωπαϊκή βιομηχανία. Τα νέα κράτη μέλη έφεραν στην Ευρώπη των 25 τη ζωντάνια μιας ελευθερωμένης αγοράς, ένα ισχυρό πνεύμα επιχειρηματικότητας, μια κριτική προσέγγιση στις περιττές ρυθμίσεις, μια υψηλού επιπέδου συμμόρφωση προς την κοινοτική νομοθεσία και τις ταχείες αυξήσεις στην παραγωγικότητα καθώς και τη συνέργια και τις ομοιότητες που υπάρχουν μεταξύ των στόχων της Λισαβόνας και των διαρθρωτικών αλλαγών στις οποίες έχουμε προβεί τα τελευταία χρόνια.
<SPEAKER ID="59" LANGUAGE="NL" NAME="De Vits (PSE )." AFFILIATION="">
<P>
    Κυρία Πρόεδρε, θα στηρίξω το ψήφισμα επί του οποίου πρόκειται να ψηφίσουμε, διότι συμφωνώ με τα όσα δήλωσε ο Πρόεδρος Barroso σχετικά με τα τρία τέκνα που τυγχάνουν τώρα ίσης μεταχείρισης. Το ένα δεν αποτελεί προϋπόθεση του άλλου, αλλά οφείλουν να ενισχύουν το ένα το άλλο.
<P>
Στηρίζω ολόψυχα την πολιτική που σκιαγράφησε ο Επίτροπος κ. Verheugen προκειμένου να καταστήσουμε την οικονομία ανταγωνιστική υπό τους όρους της ποιότητας και όχι του κόστους, καθώς αυτό θα αποτελούσε αδιέξοδο. Θα ήθελα να ζητήσω τη διεξαγωγή μιας συζήτησης σχετικά με τη μέθοδο επίτευξης των στόχων, διότι θεωρώ ότι, εάν η συγκεκριμένη μέθοδος παύσει να έχει κοινοτικό προσανατολισμό, δεν θα είναι δυνατή η επίτευξη των στόχων. 
<SPEAKER ID="60" LANGUAGE="" NAME="Doyle (PPE-DE )." AFFILIATION="(">
<P>
    Κυρία Πρόεδρε, θα ήθελα να πω στον Πρόεδρο Barroso πως είναι αλήθεια ότι τα πέντε πρώτα χρόνια της Λισαβόνας έχουν αποδώσει λίγο και τα περισσότερα κράτη μέλη, που φέρουν την τελική ευθύνη εφαρμογής της Ατζέντας της Λισαβόνας, έχουν επιδείξει μεγάλη καθυστέρηση στην οικειοποίησή της. Αληθεύει επίσης ότι το να εστιάζουμε στην οικονομική ατζέντα δεν σημαίνει ότι υποβαθμίζουμε τις άλλες ατζέντες, όπως την περιβαλλοντική ή την κοινωνική ατζέντα.
<P>
Θα ήθελα να πω στον Επίτροπο Kroes ότι ο ανταγωνισμός είναι ο στόχος όχι το πρόβλημα. Δεν μπορούμε να διεξάγουμε αγώνα για τις τελευταίες θέσεις, καθώς τα κράτη μέλη τρέχουν φοβισμένα να αποφύγουν την προσέλκυση εξωτερικών επενδύσεων από φόβο μήπως τα κατσαδιάσουν οι Βρυξέλλες. Δύο παραδείγματα υψηλών προδιαγραφών –η Intel και η Ryanair– έδειξαν με τον πιο εποικοδομητικό τρόπο πώς μία παράλογα εφαρμοσμένη πολιτική ανταγωνισμού μπορεί να επιδράσει εναντίον του ανταγωνισμού.
<P>
Η προτροπή μου προς τον Επίτροπο Kovács, όσον αφορά τη φορολογία, είναι «εάν δεν είναι χαλασμένο μη το φτιάχνεις» και προπάντων «μη το χαλάς»! Πρέπει να δοθεί στα κράτη μέλη η ευελιξία που χρειάζονται ώστε να υλοποιήσουν τις απαραίτητες λύσεις για την επίτευξη των στόχων της Λισαβόνας, καλώς εχόντων των πραγμάτων παρακινώντας την απασχόληση μέσω της μείωσης της άμεσης φορολογίας, ειδικά με τη μείωση των φόρων επί της εργασίας.
<P>
Θα ήθελα να υπογραμμίσω στον Επίτροπο Potočnik ότι είναι απόλυτα επιτακτικό να αυξηθεί σημαντικά η κοινοτική χρηματοδότηση σύμφωνα με το Έβδομο Πρόγραμμα Πλαίσιο. Η ουσιαστική έρευνα είναι απαραίτητη, αλλά πρέπει να διευκολύνουμε επίσης την εφαρμογή της έρευνας και ανάπτυξης στις ευρωπαϊκές επιχειρήσεις και να ενθαρρύνουμε την καινοτομία.
<P>
Θα ήθελα να πω στον Επίτροπο McCreevy ότι η διευκόλυνση της ελεύθερης κυκλοφορίας των υπηρεσιών είναι το χαμένο κλειδί που χρειάζεται για να ξεκλειδώσει τις δυνατότητες του ευρωπαϊκού εργατικού δυναμικού και να ατσαλώσει την ευρωπαϊκή οικονομία. Όπως αναφέρατε χθες, κύριε Επίτροπε, είναι πάντα ευκολότερο να βρεθούν λόγοι για να μην γίνει κάτι. Οι υπηρεσίες συνεισφέρουν το 70% του ευρωπαϊκού ΑΕγχΠ, και σας προτρέπω να προχωρήσετε με την οδηγία για τις υπηρεσίες. Είναι ιδιαίτερα σημαντικό για τα νέα κράτη μέλη μας, τα οποία στερούνταν την ελεύθερη κυκλοφορία των προσώπων των εμπορευμάτων και των υπηρεσιών για τόσο καιρό. Παρακαλώ διαχωρίστε τις υπηρεσίες στον τομέα της υγείας, εξετάστε την ειδοποιό διαφορά της καλής ρύθμισης και αντιμετωπίστε τον συγκεκριμένο αυτό τομέα με πιο ενδεδειγμένο τρόπο.
<P>
Τέλος, δυο λόγια προς το Σώμα των Επιτρόπων γενικά. Θα μπορούσαμε παρακαλώ να είχαμε λιγότερη ρύθμιση, καλύτερη ρύθμιση, απλούστερη ρύθμιση, διεξοδικότερα ελεγμένη ρύθμιση, ρύθμιση που εκτιμά τους κινδύνους. Πρέπει να καταστήσουμε τη νομοθεσία REACH, την οδηγία για τις υπηρεσίες και τον κανονισμό σχετικά με τους διαφημιστικούς ισχυρισμούς για τις θρεπτικές και υγιεινές ιδιότητες των τροφίμων έμπρακτες αποδείξεις της στρατηγικής της Λισαβόνας.
<P>
Απέχουμε πάντα ένα σχέδιο δράσης από τη δράση. Επίτροπε Barroso, συνάδελφοι, απάνω του, παρακαλώ!
<SPEAKER ID="61" LANGUAGE="SV" NAME="Hökmark (PPE-DE )." AFFILIATION="">
<P>
Αυτό το οποίο μόλις είπε η κ. Doyle είναι ακριβές. Σε κάθε τομέα στον οποίο οι δράσεις μας εμποδίζουν τον ανταγωνισμό, το αποτέλεσμα είναι μια επιδείνωση στην ανταγωνιστικότητα. Αυτοί οι οποίοι μάχονται τώρα την οδηγία σχετικά με τις υπηρεσίες με την ελεύθερη και ανοικτή αγορά της για υπηρεσίες, στην πραγματικότητα αντιτίθενται σε νέες θέσεις εργασίας και στην ευρωπαϊκή ανάπτυξη στο μέλλον. Δεν υπάρχει σύγκρουση μεταξύ της εσωτερικής αγοράς και της κοινωνικής ασφάλισης των ανθρώπων, δεδομένου ότι τίποτε δεν είναι σημαντικότερο για την κοινωνική ασφάλεια όσο μια θέση εργασίας και ένα εισόδημα. Δεν υπάρχει σημαντικότερο πράγμα για την κοινωνική συνοχή όσο οι ευκαιρίες για νέες επιχειρηματικές δραστηριότητες και οι νέες θέσεις εργασίας.
<SPEAKER ID="62" LANGUAGE="SL" NAME="Novak (PPE-DE )." AFFILIATION="">
<SPEAKER ID="63" LANGUAGE="IT" NAME="Mauro (PPE-DE )." AFFILIATION="">
<P>
Κατά τη διάρκεια της προηγούμενης κοινοβουλευτικής περιόδου, διαπιστώνοντας ότι το 94,5% των ευρωπαϊκών σχολείων ήταν συνδεδεμένο στο Διαδίκτυο, αλλά μόνο το 25% των διδασκόντων ήταν σε θέση να χρησιμοποιήσει τις νέες τεχνολογίες για τη διδασκαλία, αιθεροβατούσαμε για μεγάλο χρονικό διάστημα με το πρόγραμμα της ηλεκτρονικής μάθησης. Το Κοινοβούλιο ζήτησε την παρέμβαση των εθνικών κυβερνήσεων για την αξιοποίηση πόρων που υπολογίζαμε ότι θα έφθαναν τα τριάντα δισεκατομμύρια ευρώ, με ένα σύστημα προτεραιοτήτων που θα τους επέτρεπε να δώσουν λύση στο πρόβλημα του ανθρώπινου δυναμικού.
<P>
Όταν διαπιστώθηκε η αδράνεια των κυβερνήσεων, αποφασίσθηκε ότι έπρεπε να παρέμβει η Επιτροπή με ένα πρόγραμμα. Στο σημείο αυτό τα δισεκατομμύρια έγιναν εκατομμύρια, για την ακρίβεια 44, ποσόν ανεπαρκέστατο για την επίλυση του προβλήματος, με συνέπεια η εξαγγελία να παραμείνει στα χαρτιά και η προτεραιότητα να παραμείνει ιδέα χωρίς να αποτελέσει ποτέ προτεραιότητα του προϋπολογισμού.
<P>
Κατόπιν τούτου, ζητώ από την Επιτροπή να ευαισθητοποιήσει τους κυβερνώντες και να προωθήσει τις δράσεις στον τομέα του ανθρώπινου δυναμικού, ώστε να μην παραμείνει η Ευρώπη θεματοφύλακας του ζωικού κεφαλαίου αντί να είναι υποστηρικτής του ανθρώπινου κεφαλαίου, καθώς ο προϋπολογισμός της Ένωσης ορθώς επιβάλλει την ενίσχυση της γεωργίας μέχρι ποσοστό 50%.
<SPEAKER ID="64" LANGUAGE="" NAME="" AFFILIATION="Αντιπροέδρου">
<SPEAKER ID="65" LANGUAGE="CS" NAME="Fajmon (PPE-DE )." AFFILIATION="">
<P>
Η στρατηγική της Λισαβόνας παραλείπει επίσης να αναφέρει ένα αριθμό εμφανών προβλημάτων τα οποία έχουν ανακύψει ως αποτέλεσμα της διεύρυνσης της ΕΕ για να συμπεριλάβει δέκα νέα κράτη μέλη. Αυτά τα προβλήματα αφορούν πρωτίστως τη διάκριση εις βάρος των εργαζομένων που προέρχονται από τα νέα κράτη μέλη στις αγορές εργασίας των 12 παλαιών κρατών μελών. Αυτή η διάκριση παραβιάζει τις ευρωπαϊκές αρχές και την έννοια των τεσσάρων ελευθεριών, και θέτει σοβαρή απειλή για την οικονομική παραγωγικότητα της Ευρωπαϊκής Ένωσης στο σύνολό της.
<P>
Παρομοίως, η στρατηγική της Λισαβόνας δεν αναφέρει την κοινή γεωργική πολιτική με οιαδήποτε αναλυτικά στοιχεία, παρά το γεγονός ότι το πρόγραμμα αυτό απορροφά το μεγαλύτερο τμήμα της χρηματοδότησης που παρέχει ΕΕ. Αυτή είναι μια άλλη περίπτωση όπου ισχύουν δύο μέτρα και δύο σταθμά στην Ευρωπαϊκή Ένωση· ένας κανόνας ισχύει για τα παλαιά κράτη μέλη, των οποίων οι γεωργοί εισπράττουν πλήρη οικονομική υποστήριξη, και ένας άλλος κανόνας ισχύει για τα νέα κράτη μέλη, των οποίων οι γεωργοί δεν θα εισπράττουν πλήρη οικονομική υποστήριξη έως το 2013. Το ποσό των χρημάτων που δαπανώνται σε αυτή την πολιτική είναι επίσης εντυπωσιακά υψηλό. Γενικά, η Ευρώπη χρειάζεται λιγότερη ρύθμιση, λιγότερες επιδοτήσεις και περισσότερη ελευθερία μετακίνησης για τους εργαζόμενους, τις υπηρεσίες, τις εταιρείες, τις επενδύσεις και τα κεφάλαια. Σας ευχαριστώ για την προσοχή σας. 
<SPEAKER ID="66" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε Πρόεδρε, πιστεύω ότι η συζήτηση έδειξε επαρκώς ότι η Λισαβόνα έχει ζωτική σημασία, ενώ ταυτόχρονα πρέπει να αντιληφθούμε ότι κατά κάποιον τρόπο ερχόμαστε αντιμέτωποι με ένα παράδοξο. Η Ευρώπη είναι η πρώτη εμπορική δύναμη στον κόσμο, ορισμένα κράτη μέλη είναι πρωταθλητές στις εξαγωγές, όπως είπε άλλωστε ο Αντιπρόεδρος Verheugen, πολλές ευρωπαϊκές επιχειρήσεις βρίσκονται στην παγκόσμια πρωτοπορία στον τομέα τους, ωστόσο, έχουμε κάπου την αίσθηση ότι ενδίδουμε σε μια ατέλειωτη απαισιοδοξία.
<P>
Στην αεροναυπηγική, στις διαστημικές τεχνολογίες, με το πρόγραμμα Galileo για παράδειγμα, η ευρωπαϊκή βιομηχανία έδειξε την ικανότητά της να καλύπτει το χαμένο έδαφος. Πρέπει να πούμε επίσης ότι βιώνουμε την επιτυχία της διεύρυνσης. Τα νέα κράτη μέλη επιδεικνύουν δυναμισμό, παραδειγματικό ευρωπαϊκό δυναμισμό. Η απόσταση ανάμεσα στα νέα και τα παλαιά μέλη της Ευρωπαϊκής Ένωσης βαίνει μειούμενη: 5% ρυθμοί ανάπτυξης για τα νέα κράτη μέλη, γύρω στο 2% για τα παλαιά κράτη μέλη. Αυτό καταδεικνύει ότι η Ευρώπη έχει καταπληκτική δημιουργική ικανότητα. Αυτό δείχνει, επίσης, ότι η παρακμή της Ευρώπης δεν είναι ούτε πραγματικότητα, ούτε άλλωστε αναπόφευκτη.
<P>
Τέλος, επικροτώ πλήρως εκείνο που είπε ο Αντιπρόεδρος Verheugen σχετικά με τον εξέχοντα ρόλο των μικρομεσαίων επιχειρήσεων, οι οποίες αποτελούν τη δεξαμενή θέσεων απασχόλησης, που χρειάζεται η Ευρώπη. Προκειμένου, όμως, να αναπτυχθεί αυτό το δίκτυο, πρέπει να εξετάσουμε νέους τρόπους χρηματοδότησης. Δυστυχώς, υπερβολικά συχνά, είναι δύσκολο να βρούμε χρηματοδοτικούς πόρους για τη δημιουργία μιας επιχείρησης. Τα γραφειοκρατικά και διοικητικά προσκόμματα ενίοτε αποθαρρύνουν υπέρμετρα τους νέους να μπουν σε αυτή την περιπέτεια της δημιουργίας νέων επιχειρήσεων. Πρέπει, συνεπώς, να επικεντρωθούμε σε καλύτερη νομοθεσία, στη μείωση των γραφειοκρατικών εμποδίων, εκεί όπου μπορούν να μειωθούν εύκολα, στη θέσπιση μιας πιο εύληπτης ευρωπαϊκής νομοθεσίας, που να είναι πιο κατανοητή. Πιστεύω ότι είναι μια κατεύθυνση, που πρέπει να ακολουθήσουμε με πιο ενεργητικό τρόπο, μελλοντικά.
<P>
Τέλος, ασπάζομαι επίσης την άποψη του κ. Verheugen, που συνδέει άμεσα την επιτυχία των δημοσιονομικών προοπτικών και την επανεκκίνηση της στρατηγικής της Λισαβόνας. Ποια αξιοπιστία θα είχε μια Ευρωπαϊκή Ένωση που θα αποφάσιζε, τον Μάρτιο, να δώσει νέα πνοή στην έρευνα, να δώσει έμφαση στις δράσεις υπέρ της ανταγωνιστικότητας, να αναπτύξει πολιτικές πιο συμβατές με τις οικολογικές ισορροπίες και έπειτα, μόλις τρεις μήνες μετά, να μην μπορεί, για ένα ποσοστό 0,0X% του ΑΕγχΠ, να συμφωνήσει στην κοινοτική χρηματοδότηση των πολιτικών της; Πρέπει να παραδεχθούμε ότι αυτό δεν είναι σοβαρό. Δεν είναι ρεαλιστικό.
<SPEAKER ID="67" LANGUAGE="FR" NAME="Barroso," AFFILIATION="Πρόεδρος της Επιτροπής">
<P>
Στην παρέμβασή της, η κ. Ek υπέπεσε φαινομενικά σε ένα γλωσσικό ολίσθημα: μιλώντας για το ψήφισμα (résolution) του Ευρωπαϊκού Κοινοβουλίου, παραλίγο να πει επανάσταση (révolution). Δεν θα φθάσω μέχρι αυτού του σημείου, δεν είναι επανάσταση αλλά είναι μια πραγματική μεταρρύθμιση, αυτή στην οποία είμαστε έτοιμοι να προβούμε. Είναι επίσης μια επανάσταση υπό την έννοια της εταιρικής μας σχέσης: θα εργαστούμε από κοινού και είμαστε όλοι –το Κοινοβούλιο, η Επιτροπή, το Συμβούλιο– ικανοί να θεσπίσουμε μια δυναμική συναίνεση, όχι τη συναίνεση της αδράνειας ούτε της παραλυσίας, αλλά μια δυναμική συναίνεση για τις αλλαγές που είναι αναγκαίες στην Ευρώπη μας. Είναι αναγκαίες αλλαγές από τη σκοπιά της προορατικής μεταρρύθμισης, με αίσθηση όμως του μέτρου και της ισορροπίας.
<P>
Για αυτό θέλω να απαντήσω σε μια συγκεκριμένη ερώτηση που μου έθεσε ο αξιότιμος βουλευτής κ. Turmes της Ομάδας των Πρασίνων/ Ευρωπαϊκής Ελεύθερης Συμμαχίας. Με ρωτήσατε, κύριε Turmes, πού ήμουν όταν το 1992, στο Ρίο, θεσπίστηκε η παγκόσμια στρατηγική για την αειφόρο ανάπτυξη. Ε λοιπόν, ήμουν στο Ρίο. Δεν ήμουν όμως ούτε στην παραλία της Ipanema ούτε της Copacabana! Ήμουν ο εκπρόσωπος της Προεδρίας της Ευρωπαϊκής Ένωσης, διότι εκείνη την περίοδο την προεδρία ασκούσε η Πορτογαλία. Συνεργαζόμουν, τότε, με την Επιτροπή και τα κράτη μέλη, και η Ευρώπη ήταν εκείνη που ηγείτο της συζήτησης για την αειφόρο ανάπτυξη στη Διάσκεψη του Ρίο.
<P>
Χωρίς μια εσωτερική αγορά που να λειτουργεί πραγματικά, δεν θα έχουμε ανάπτυξη στην Ευρώπη. Το μερίδιο των υπηρεσιών στην οικονομία μας αντιπροσωπεύει το 70%. Έχουμε μια εσωτερική αγορά για τα αγαθά, έχουμε όμως ακόμα εικοσιπέντε διαφορετικές αγορές για τις υπηρεσίες. Πρέπει, λοιπόν, να ολοκληρώσουμε την αγορά υπηρεσιών, πρέπει όμως να το κάνουμε λαμβάνοντας υπόψη τις δικαιολογημένες ανησυχίες που εκφράστηκαν κατά τη συζήτηση σχετικά με την οδηγία για τις υπηρεσίες. Αυτός είναι ο λόγος για τον οποίον η Επιτροπή ακούει με προσοχή. Θέλει να συνεργαστεί με σας. Οφείλω να υπογραμμίσω τη στήριξή μας σε όλα όσα είπε εχθές ο Επίτροπος McCreevy αναφορικά με την οδηγία για τις υπηρεσίες. Θα συνεργαστούμε με σας σε αυτή τη λογική. Πιστεύουμε ότι πρέπει να δημιουργήσουμε μια εσωτερική αγορά υπηρεσιών και ότι είναι δυνατόν να επιλύσουμε ταυτόχρονα τα προβλήματα που ενδεχομένως προκαλέσει η υλοποίηση αυτής της οδηγίας.
<P>
Εξάλλου, λαμβάνουμε πολύ προσεκτικά υπόψη όσα λέχθηκαν αναφορικά με το ανθρώπινο κεφάλαιο και την προτεραιότητα στο ανθρώπινο κεφάλαιο. Πολλοί εξ υμών, κυρίως ο κ. Rasmussen, υπογράμμισαν τη σημασία του ανθρώπινου δυναμικού, της εκπαίδευσης, της έρευνας, της καινοτομίας και θα προσθέσω επίσης, όπως είπε ο κ. Graça Moura, της κουλτούρας. Πράγματι, η αντίληψή μας για το ανθρώπινο δυναμικό, δεν είναι μια τεχνοκρατική θεώρηση. Η κουλτούρα περιλαμβάνεται επίσης στους στόχους μας αναφορικά με την οικονομία της γνώσης. Για αυτό, έχουμε συγκεκριμένες προτάσεις: το ευρωπαϊκό τεχνολογικό ινστιτούτο, το νέο πρόγραμμα έρευνας. Έχουμε συγκεκριμένα προγράμματα για να ευνοήσουμε, σε ευρωπαϊκό επίπεδο, μια οικονομία ανάπτυξης, αλλά και μια οικονομία βασισμένη στη γνώση.
<P>
Σε αυτό το πλαίσιο, απαντώ σε μια συγκεκριμένη ερώτηση, που μου υπέβαλε ο κ. Daul – τον οποίο θέλω να συγχαρώ, ως Πρόεδρο της Επιτροπής των 33, όπως και όλους τους εισηγητές, που κατέστησαν δυνατή μια ευρύτατη συναίνεση επί του ψηφίσματός σας. Από την πλευρά μας, συμφωνούμε να διοργανωθεί μια τριμερής συνάντηση σε σχέση με τη στρατηγική της Λισαβόνας ανάμεσα στους Προέδρους των τριών θεσμικών οργάνων. Προσωπικά, είμαι έτοιμος να αποδεχθώ την πρόταση. Ελπίζω η ιδέα να γίνει δεκτή από τον Πρόεδρο του Ευρωπαϊκού Κοινοβουλίου και από τον Πρόεδρο του Συμβουλίου.
<P>
Πολλοί εξ υμών –ο κ. Karas, ο κ. Radwan, ο κ. Watson, ο κ. Titley, ο κ. Harbour– υπογράμμισαν ότι ήταν σημαντικό στην παρούσα φάση να εμπλακούν τα κράτη μέλη. Βέβαια, η Επιτροπή αισθάνεται πλέον ενισχυμένη, χάρη στη στήριξη που το Ευρωπαϊκό Κοινοβούλιο κομίζει στη νέα στρατηγική της Λισαβόνας.
<SPEAKER ID="68" LANGUAGE="" NAME="Πρόεδρος. –" AFFILIATION="">
<P>
Για να περατωθεί η συζήτηση, δηλώνω ότι, σύμφωνα με το άρθρο 103 του Κανονισμού, έλαβα τρεις προτάσεις ψηφίσματος(1).
<P>
Η ψηφοφορία θα διεξαχθεί σήμερα, στις 12:30. 
<SPEAKER ID="69" LANGUAGE="" NAME="Πρόεδρος. –" AFFILIATION="(Για τα αποτελέσματα των ψηφοφοριών, βλ. Συνοπτικά πρακτικά)">
<SPEAKER ID="70" LANGUAGE="" NAME="" AFFILIATION="- Πριν από την ψηφοφορία">
<SPEAKER ID="71" LANGUAGE="" NAME="Schlyter (Verts/ALE )." AFFILIATION="(">
<P>
    Κύριε Πρόεδρε, έχω μία προφορική τροπολογία. Θα ήθελα το δεύτερο μισό της παραγράφου 11 να τροποποιηθεί ως εξής: «τονίζει ότι ο συνυπολογισμός του ΕΤΑ στον προϋπολογισμό της Ευρωπαϊκής Ένωσης πρέπει να συνοδεύεται από την ενίσχυση του πολιτικού ρόλου της Κοινοβουλευτικής Συνέλευσης Ίσης Εκπροσώπησης στην παρακολούθηση των κονδυλίων που έχουν δεσμευθεί στο πλαίσιο της εταιρικής σχέσης ΑΚΕ-ΕΕ».
<SPEAKER ID="72" LANGUAGE="" NAME="Bowis (PPE-DE )," AFFILIATION="εισηγητής">
<SPEAKER ID="73" LANGUAGE="" NAME="" AFFILIATION="(Το Σώμα εγκρίνει την προφορική τροπολογία)">
<SPEAKER ID="74" LANGUAGE="" NAME="" AFFILIATION="- Πριν από την ψηφοφορία επί των τροπολογιών αριθ. 55, 56 και 57:">
<SPEAKER ID="75" LANGUAGE="ES" NAME="Sánchez Presedo (PSE )," AFFILIATION="εισηγητής">
<SPEAKER ID="76" LANGUAGE="" NAME="" AFFILIATION="(Το Σώμα εγκρίνει τις τροπολογίες 55, 56 και 57, όπως τροποποιήθηκαν)">
<SPEAKER ID="77" LANGUAGE="" NAME="" AFFILIATION="- Πριν από την ψηφοφορία επί της τροπολογίας αριθ. 32:">
<SPEAKER ID="78" LANGUAGE="FR" NAME="Goebbels (PSE )." AFFILIATION="">
<P>
    Κύριε Πρόεδρε, η Σοσιαλιστική Ομάδα του Ευρωπαϊκού Κοινοβουλίου αποσύρει την τροπολογία αριθ. 32 υπέρ της τροπολογίας αριθ. 27, του κ. Méndez De Vigo και του κ. Lehne, δεδομένου ότι έχουν τους ίδιους στόχους, και κατά συνέπεια, καλούμε τους συναδέλφους να υπερψηφίσουν την τροπολογία αριθ. 27. 
<SPEAKER ID="79" LANGUAGE="" NAME="Πρόεδρος. –" AFFILIATION="">
<P>
   Συνεπώς, η τροπολογία αριθ. 32 αποσύρεται υπέρ της τροπολογίας αριθ. 27, επί της οποίας θα κληθούμε να ψηφίσουμε τώρα. 
<SPEAKER ID="80" LANGUAGE="FR" NAME="Lehideux (ALDE )." AFFILIATION="">
<SPEAKER ID="81" LANGUAGE="" NAME="Πρόεδρος. –" AFFILIATION="(Χειροκροτήματα)">
<SPEAKER ID="82" LANGUAGE="FR" NAME="Désir (PSE )." AFFILIATION="(">
<P>
    Κύριε Πρόεδρε, σε σχέση με την τροπολογία αριθ. 29, θέλω να επισημάνω ένα σφάλμα σε ορισμένες γλωσσικές αποδόσεις. Η αυθεντική εκδοχή είναι το πρωτότυπο, η αγγλική δηλαδή απόδοση, η οποία έχει ως εξής: 
<SPEAKER ID="83" LANGUAGE="" NAME="Πρόεδρος. –" AFFILIATION="">
<P>
   Κύριε Désir, ασπάζομαι πλήρως την άποψή σας, δεδομένου ότι οι όροι «για την ελευθέρωση» εμφανίζονται κατά λάθος στη γαλλική μετάφραση. Θα ήθελα να το διευκρινίσω και παράλληλα να επισημάνω ότι καθίσταται άκυρη η τροπολογία αριθ. 29.
<P>
Εν πάση περιπτώσει, τα κείμενα θα ελεγχθούν στη συνέχεια, αλλά η τροπολογία καθίσταται άκυρη λόγω της έγκρισης ενός εκ των δύο μερών της τροπολογίας αριθ. 5. 
<SPEAKER ID="84" LANGUAGE="FR" NAME="Désir (PSE )." AFFILIATION="">
<P>
    Κατά τη γνώμη μου, η έγκριση του πρώτου μέρους της τροπολογίας 5 της Ομάδας των Πρασίνων/ Ευρωπαϊκής Ελεύθερης Συμμαχίας δεν σημαίνει ότι πρέπει να εκπέσει η τροπολογία αριθ. 29. 
<SPEAKER ID="85" LANGUAGE="" NAME="Πρόεδρος. –" AFFILIATION="- Πριν από την ψηφοφορία επί της τροπολογίας αριθ. 23:">
<P>
   Κύριε Désir, οι τροπολογίες περιέχουν τις ίδιες λέξεις: «νέα πρωτοβουλία» και «πρωτοβουλία». Συνεπώς, η τροπολογία 29 εκπίπτει, αλλά η διόρθωσή σας ήταν ορθή και θα τα γνωστοποιήσουμε όλα αυτά στο Σώμα.
<SPEAKER ID="86" LANGUAGE="DE" NAME="Lehne (PPE-DE )." AFFILIATION="(">
<P>
    Κύριε Πρόεδρε, κυρίες και κύριοι, θα ήθελα, σε συμφωνία με τον συνεισηγητή κ. Désir, να υποβάλω μία προφορική τροπολογία που θεωρούμε ότι καλύπτει καλύτερα το θέμα. Μπορώ απλώς να το διαβάσω στα αγγλικά. Μετά από το «demographic situation» συνεχίζει: 
<SPEAKER ID="87" LANGUAGE="FR" NAME="Désir (PSE )." AFFILIATION="(Το Σώμα εγκρίνει την προφορική τροπολογία)">
<P>
    Ευχαριστώ τον συνεισηγητή μου, τον κ. Lehne, που κατέθεσε αυτή την προφορική τροπολογία, και συνεπώς, καλώ το Ευρωπαϊκό Κοινοβούλιο να την υπερψηφίσει.
<SPEAKER ID="88" LANGUAGE="" NAME="" AFFILIATION="(Πριν από την ψηφοφορία επί της τροπολογίας αριθ. 30)">
<SPEAKER ID="89" LANGUAGE="FR" NAME="Goebbels (PSE )." AFFILIATION="">
<P>
    Κύριε Πρόεδρε, υποβάλλεται ένα αίτημα για ξεχωριστή ψηφοφορία επί του δεύτερου τμήματος της τροπολογίας αριθ. 30 που, στην πράξη, στοχεύει στην απάλειψη δύο λέξεων. Η σοσιαλιστική ομάδα αποσύρει αυτές τις δύο λέξεις, πράγμα που ελπίζω να μας επιτρέψει να υπερψηφίσουμε όλοι μας μια πολιτική μεταφορών με πιο βιώσιμο χαρακτήρα. 
<SPEAKER ID="90" LANGUAGE="" NAME="Πρόεδρος. –" AFFILIATION="(Το Σώμα εγκρίνει την προφορική τροπολογία)">
<P>
   Συνεπώς, θέτω σε ψηφοφορία την τροπολογία 30, που δεν περιλαμβάνει παρά μόνο ένα τμήμα.
<SPEAKER ID="91" LANGUAGE="" NAME="" AFFILIATION="">
<SPEAKER ID="92" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="93" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="94" LANGUAGE="" NAME="" AFFILIATION="">
<SPEAKER ID="95" LANGUAGE="SV" NAME="Andersson, Hedh, Hedkvist Petersen, Segelström και Westlund (PSE )," AFFILIATION="γραπτώς">
<P>
    Ψηφίσαμε υπέρ της έκθεσης στο σύνολό της επειδή, σε πολλούς τομείς, περιέχει σημαντικές βελτιώσεις στην αρχική πρόταση της Επιτροπής (όπως για παράδειγμα την κατάργηση της διπλής διαδικασίας μεταποίησης, κλπ.). Έχουμε ενστάσεις, ωστόσο, για την Τροπολογία 31, (Άρθρο 13, παράγραφος 1), δεδομένου ότι πιστεύουμε ότι το σύστημα γενικευμένων δασμολογικών προτιμήσεων είναι ένα μέσο για τη μείωση της παγκόσμιας φτώχειας και όχι να χρησιμοποιείται για να προστατεύει την ευρωπαϊκή βιομηχανία κλωστοϋφαντουργικών και ειδών ένδυσης. 
<SPEAKER ID="96" LANGUAGE="FR" NAME="Gollnisch (NI )," AFFILIATION="γραπτώς">
<SPEAKER ID="97" LANGUAGE="PT" NAME="Guerreiro (GUE/NGL )," AFFILIATION="γραπτώς">
<P>
Το ΣΓΠ εγγυάται προτιμησιακή πρόσβαση για προϊόντα από περίπου 178 χώρες. Η τρέχουσα πρόταση επισπεύδει τη θέση σε ισχύ του συστήματος και ανοίγει το ΣΓΠ σε προϊόντα ιδιαίτερα ευαίσθητα για την Πορτογαλία (κονσέρβες τόνου, τοματοπολτός, κλωστοϋφαντουργικά και είδη ένδυσης).
<SPEAKER ID="98" LANGUAGE="FR" NAME="Louis (IND/DEM )," AFFILIATION="γραπτώς">
<P>
    Η Επιτροπή επιτάχυνε τη μεταρρύθμιση του συστήματος γενικευμένων δασμολογικών προτιμήσεων, επικαλούμενη την επιτακτική ανάγκη στήριξης των οικονομιών που επλήγησαν κατεξοχήν από το τσουνάμι της 26ης Δεκεμβρίου. Το νέο σύστημα θα τεθεί σε ισχύ από 1ης Απριλίου.
<P>
Μολονότι η κλωστοϋφαντουργία δοκιμάζεται σκληρά από τον αθέμιτο κινεζικό ανταγωνισμό, που ολοένα και εντείνεται, εξασφαλίζει ακόμα δουλειά σε 2,5 εκατομμύρια μισθωτούς στην Ευρώπη, και αντιπροσωπεύει κύκλο εργασιών 230 δισεκατομμυρίων. Η Ευρώπη προτίθεται να θέσει το ανώτατο όριο πέραν του οποίου μια χώρα χάνει το δικαίωμα να υπαχθεί στο ΣΓΠ στο 12,5% των κοινοτικών εισαγωγών ώστε να, πράγμα που ενθαρρύνει τον ανταγωνισμό εκ μέρους της ινδικής κλωστοϋφαντουργίας, μολονότι η βιομηχανία αυτή κρίνεται ανταγωνιστική βάσει του ισχύοντος ΣΓΠ το οποίο θέτει ως όριο για την επιβολή δασμών το 10%, με άλλα λόγια επιτρέπει έναν ισόρροπο ανταγωνισμό παρά τις διαφορές όσον αφορά τις αμοιβές και την κοινωνική ασφάλιση.
<SPEAKER ID="99" LANGUAGE="FR" NAME="Martinez (NI )," AFFILIATION="γραπτώς">
<P>
    Το σύστημα γενικευμένων δασμολογικών προτιμήσεων μετρά περισσότερα από τριάντα χρόνια ζωής. Η ιδέα είναι παλαιότερη και ανάγεται στην πράξη στη Διάσκεψη των Ηνωμένων Εθνών για το Εμπόριο και την Ανάπτυξη του 1963, που εισήγαγε την έννοια των αντισταθμιστικών ανισοτήτων, αυτού που σήμερα θα ονομάζαμε «θετική δασμολογική διάκριση». Προφανώς, οι φτωχές χώρες, όπως το Περού ή η Κολομβία, κέρδισαν, αφού μπορούσαν να μας στέλνουν αδασμολόγητα τα σπαράγγια ή τις γαρίδες τους, ακόμα και αν βαφτίζονταν αλλιώς στη διαδρομή χάρη στο αδιαφανές καθεστώς όσον αφορά τους κανόνες προέλευσης.
<P>
Αν το εξετάσουμε προσεκτικότερα, το σύστημα γενικευμένων δασμολογικών προτιμήσεων οφείλει την ύπαρξή του, όπως άλλωστε και ολόκληρο το σύστημα της GATT ή του ΠΟΕ σε ένα περιττό θεωρητικό υπόδειγμα, τη σταδιακή μείωση των δασμών μέχρι την πλήρη κατάργησή τους. Θα ήταν περισσότερο καινοτόμο να θεσπιστεί ένα σύστημα έκπτωσης. Ο εξαγωγέας θα ελάμβανε στη χώρα εισαγωγής μια δασμολογική πίστωση ίση προς τους δασμούς που θα του είχαν επιβληθεί και θα εξέπιπταν για αγορές που θα πραγματοποιούνταν στη χώρα εισαγωγής. Αυτές οι δασμολογικές πιστώσεις θα μπορούσαν να χορηγούνται σε μια αγορά με χρηματιστηριακούς όρους. Έτσι, το πρόβλημα των οικονομικών και κοινωνικών ασυμμετριών θα επιλυόταν και θα υφίστατο ισορροπία στις παγκόσμιες εμπορικές συναλλαγές. 
<SPEAKER ID="100" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="101" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Ο μηχανισμός διαβάθμισης, ο οποίος έχει εισαχθεί, καθιστά δυνατή την παύση εφαρμογής του συστήματος γενικευμένων προτιμήσεων (ΣΓΠ) σε χώρες οι οποίες είναι ανταγωνιστικές στην κοινοτική αγορά και δεν χρειάζονται πλέον το σύστημα των προτιμήσεων για να προωθήσουν τις εξαγωγές τους. Επιπλέον, ο μηχανισμός παίζει επίσης ουσιαστικό ρόλο στη ρύθμιση της εμπορικής ροής κλωστοϋφαντουργικών και προϊόντων ένδυσης, και αυτός αποδεικνύεται εξαιρετικά σημαντικός για την προστασία της κλωστοϋφαντουργικής βιομηχανίας ενόψει της κατάργησης των ποσοστώσεων την 31η Δεκεμβρίου 2004.
<SPEAKER ID="102" LANGUAGE="" NAME="" AFFILIATION="">
<SPEAKER ID="103" LANGUAGE="" NAME="Dover (PPE-DE )," AFFILIATION="γραπτώς">
<P>
    «Εγώ και οι συνάδελφοί μου του Βρετανικού Συντηρητικού Κόμματος υποστηρίξαμε την έκθεση του κ. Dombrovskis για τις κατευθυντήριες γραμμές του Προϋπολογισμού για το 2006 επειδή πιστεύουμε ότι είναι ένα βήμα προς τη σωστή κατεύθυνση. Εγκρίνουμε την αποτελεσματικότερη χρήση των πιστώσεων, και την απαίτηση για μεγαλύτερη σαφήνεια στον καταμερισμό των κονδυλίων κάθε υποβληθείσας πρότασης προϋπολογισμού, και τη δήλωση ότι κοστίζει περισσότερο από 200 εκατομμύρια ευρώ το χρόνο να στεγάζεται το Ευρωπαϊκό Κοινοβούλιο στις Βρυξέλλες και το Στρασβούργο. Αυτό είναι καταφανής σπατάλη των χρημάτων των φορολογούμενων!
<SPEAKER ID="104" LANGUAGE="" NAME="Martin, David (PSE )," AFFILIATION="γραπτώς">
<SPEAKER ID="105" LANGUAGE="PT" NAME="Queiró (PPE-DE )," AFFILIATION="γραπτώς">
<P>
   . Ψήφισα υπέρ της έκθεσηςDombrovskis(A6-0043/2005) σχετικά με τις κατευθυντήριες γραμμές για τα Τμήματα II, IV, V, VI, VII, VIII (A) και VIII (B) και με το προσχέδιο προβλέψεων του Ευρωπαϊκού Κοινοβουλίου (Τμήμα I) για τη διαδικασία του προϋπολογισμού του 2006, επειδή συμφωνώ με την προσπάθεια αποτιμήσεων και προτάσεων που έχουμε ενώπιόν μας, και, ιδιαίτερα, με την εδραίωση και την προετοιμασία για την επόμενη διεύρυνση και την αποτελεσματική και ορθολογική χρήση των πιστώσεων.
<SPEAKER ID="106" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="107" LANGUAGE="" NAME="" AFFILIATION="">
<SPEAKER ID="108" LANGUAGE="" NAME="Villiers (PPE-DE )." AFFILIATION="(">
<P>
Το πρώτο αφορά τον Mike και την Ann Radford, δύο ψηφοφόρους μου από το Chipping Barnet, οι οποίοι αγόρασαν μία ιδιοκτησία στην Κύπρο το 1980 και για 14 χρόνια προσπαθούν να αποζημιωθούν από τον εργολάβο τους για έναν ελαττωματικό τοίχο αντιστήριξης. Αυτό το ζήτημα βρίσκεται υπό εξέταση στην Επιτροπή Αναφορών. Θα προέτρεπα την Επιτροπή να κάνει ό,τι μπορεί για να αντιμετωπίσει τις ανησυχίες του κ. και της κ. Radford, των γειτόνων τους και των ανθρώπων που βρίσκονται σε παρόμοιες καταστάσεις σε πολλά μέρη της Ευρώπης. Διαφορές καταναλωτών αυτού του είδους είναι έντονα προβληματικές και οδυνηρές για τους εμπλεκόμενους και ελπίζω η Επιτροπή Αναφορών να μπορεί να βοηθήσει.
<P>
Δεύτερον, όσον αφορά την ασφαλιστική εταιρεία Equitable Life, ο ψηφοφόρος μου, Arthur White, έχει υποβάλει μία αναφορά στην οποία τονίζει τις ρυθμιστικές παραλείψεις που συνέβησαν σε σχέση με την Equitable Life. Και πάλι, θα προέτρεπα την Επιτροπή να επισπεύσει την εξέταση αυτού του σημαντικού ζητήματος και να κάνει ό,τι μπορεί ώστε να διασφαλίσει ότι οι αναφέροντες θα δικαιωθούν και θα αποζημιωθούν. 
<SPEAKER ID="109" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="110" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<SPEAKER ID="111" LANGUAGE="" NAME="" AFFILIATION="">
<SPEAKER ID="112" LANGUAGE="PT" NAME="Fernandes (PSE )," AFFILIATION="γραπτώς">
<P>
   . Μαζί με τη Σοσιαλιστική Ομάδα στο Ευρωπαϊκό Κοινοβούλιο και τη μεγάλη πλειοψηφία σε αυτή την Αίθουσα, ψήφισα υπέρ αυτής της έκθεσης, επειδή παρουσιάζει τις κατευθυντήριες γραμμές και τα μέτρα τα οποία θα μας παράσχουν τη δυνατότητα να αναζωογονήσουμε τη στρατηγική της Λισαβόνας, για να βελτιώσουμε την εφαρμογή της και να εκπληρώσουμε τους στόχους οι οποίοι είχαν τεθεί το 2000.
<P>
- Ζητεί οι δημοσιονομικοί πόροι σε εθνικό και κοινοτικό επίπεδο να είναι ανάλογοι προς τους στόχους που έχουν οριστεί εντός του πεδίου του θεματολογίου της Λισαβόνας· αυτό θα πρέπει να αντανακλάται στις δημοσιονομικές προοπτικές για την περίοδο 2007-2013 και στα Διαρθρωτικά Ταμεία, όπως έχει αναδιατυπωθεί εντός του πλαισίου της πολιτικής συνοχής.
<SPEAKER ID="113" LANGUAGE="FR" NAME="Gollnisch (NI )," AFFILIATION="γραπτώς">
<P>
   . Ο στόχος της στρατηγικής της Λισαβόνας ήταν να καταστεί, μέχρι το 2010, η Ευρώπη η περισσότερο ανταγωνιστική παγκοσμίως οικονομία της γνώσης. Απέτυχε πλήρως· αντιθέτως, οι γραφειοκράτες των Βρυξελλών πέτυχαν να μετατρέψουν την Ευρωπαϊκή Ένωση στη λιγότερο δυναμική οικονομία της γνώσης παγκοσμίως. Ειδική μνεία πρέπει να γίνει, επίσης, στην ευρωζώνη, που έχει ακόμα χειρότερες επιδόσεις σε σύγκριση με την υπόλοιπη ΕΕ.
<P>
Οι προτάσεις της Επιτροπής Barroso λίγο απέχουν από τον εφιάλτη. Ομολογουμένως υιοθετούν μια «μαλακή» προσέγγιση, καθώς αποτελούνται εν τέλει από ένα πρόγραμμα και στόχους, μερικοί από τους οποίους μάλιστα είναι λογικοί. Ωστόσο, είμαστε εξοικειωμένοι με το παραπάνω με τις ισχύουσες οδηγίες, που ενσωματώνουν προγράμματα αυτού του είδους, και που επιχειρούν να υλοποιήσουν τους στόχους τους· η οδηγία Bolkestein αποτελεί έξοχο παράδειγμα. 
<SPEAKER ID="114" LANGUAGE="SV" NAME="Goudin, Lundgren και Wohlin (IND/DEM )," AFFILIATION="γραπτώς">
<P>
Η Λίστα του Ιουνίου αντιπροσώπευε τη βούληση του εκλογικού της σώματος να αντιταχθεί σε μια τέτοια συγκέντρωση εξουσίας στην Ευρώπη και κατά συνέπεια απορρίπτει την πρόταση ψηφίσματος στο σύνολό της. Επιπλέον, αντιταχθήκαμε σε αρκετές τροπολογίες τις οποίες καταρχήν θα υποστηρίζαμε στο Σουηδικό Κοινοβούλιο, αλλά προς τις οποίες αντιτασσόμαστε στο επίπεδο της ΕΕ από ενδιαφέρον για τη δημοκρατία στα κράτη μέλη. Αυτό ισχύει για παράδειγμα στην περίπτωση της Τροπολογίας 32. 
<SPEAKER ID="115" LANGUAGE="" NAME="Kirkhope (PPE-DE )," AFFILIATION="γραπτώς">
<SPEAKER ID="116" LANGUAGE="" NAME="Martin, David (PSE )," AFFILIATION="γραπτώς">
<P>
Πιστεύω ότι η αναζωογόνηση της στρατηγικής της Λισαβόνας είναι απαραίτητη προκειμένου να αντιμετωπισθεί η αποτυχία ικανοποίησης των στόχων του Μαρτίου 2000. Χαιρετίζω αυτή την ευκαιρία να υποστηρίξω την ιδέα εθνικών σχεδίων δράσης ως τρόπου υλοποίησης της στρατηγικής της Λισαβόνας, με τον ορισμό από κάθε κυβέρνηση ενός υπουργού για τον συντονισμό της δράσης. 
<SPEAKER ID="117" LANGUAGE="PT" NAME="Queiró (PPE-DE )," AFFILIATION="γραπτώς">
<SPEAKER ID="118" LANGUAGE="PT" NAME="Ribeiro e Castro (PPE-DE )," AFFILIATION="γραπτώς">
<P>
   . Η ενδιάμεση αναθεώρηση την οποία έχουμε ενώπιόν μας χαρακτηρίζεται από τα συμπεράσματα της Εαρινής Συνόδου του Ευρωπαϊκού Συμβουλίου των Βρυξελλών, σύμφωνα με τα οποία τα αποτελέσματα υπήρξαν μέτρια όσον αφορά τους στόχους οι οποίοι είχαν τεθεί. Η στασιμότητα από την οποία πλήττεται η ευρωπαϊκή οικονομία από το 2000 είναι βέβαιο ότι δεν βοήθησε. Κατά τα λοιπά, εκτός από το να ζητεί μεγαλύτερη αποφασιστικότητα εκ μέρους της Επιτροπής, το προτεινόμενο κείμενο περιορίζεται στο να επαναλαμβάνει τις αρχές οι οποίες είχαν τεθεί στην αρχική στρατηγική.
<P>
Κατά συνέπεια λυπάμαι για το γεγονός ότι μια ακόμη ευκαιρία να συνδυαστεί η οικονομική πειθαρχία και η δημοσιονομική λιτότητα, από τη μια πλευρά, με την απαραίτητη σημασία που αποδίδεται στη φύση και στην ποιότητα των δημοσίων δαπανών, έπεσε στο κενό στην τελευταία συνεδρίαση του ECOFIN.
<SPEAKER ID="119" LANGUAGE="FR" NAME="Roure (PSE )," AFFILIATION="γραπτώς">
<P>
Την ώρα που στην Ευρωπαϊκή Ένωση, 68 εκατομμύρια συμπολιτών μας ζουν σε κατάσταση φτώχειας, δεν μπορούμε παρά να επιβεβαιώσουμε τη στρατηγική της Λισαβόνας που υιοθετήθηκε το 2000 και να επαναβεβαιώσουμε τον στόχο της εξάλειψης της φτώχειας.
<SPEAKER ID="120" LANGUAGE="DE" NAME="Schierhuber (PPE-DE )," AFFILIATION="γραπτώς">
<SPEAKER ID="121" LANGUAGE="PT" NAME="Silva Peneda (PPE-DE )," AFFILIATION="γραπτώς">
<P>
   . Ως αποτέλεσμα της ρεαλιστικής εικόνας την οποία σκιαγράφησε ο κ. Kok, στην ενδιάμεση αναθεώρηση, η Επιτροπή αποφάσισε να εκτιμήσει και να καταθέσει μια μεταρρύθμιση των στόχων της στρατηγικής της Λισαβόνας.
<P>
Οι προτεραιότητες οι οποίες καθορίστηκαν το 2000 έχουν επανακαθοριστεί με γνώμονα τις συνεχιζόμενες ανησυχίες των ευρωπαίων πολιτών όσον αφορά τις προοπτικές ανάπτυξης και αύξησης των θέσεων εργασίας.
<P>
Αυτή τη στιγμή, η στρατηγική της Λισαβόνας φαίνεται μάλλον σαν ουτοπία στους περισσότερους ευρωπαίους πολίτες. Η ιστορία της ΕΕ είναι γεμάτη από ιστορίες αυτής της φύσης. Στη δεκαετία του 1980, κανείς δεν πίστευε ότι η ενιαία αγορά και το ενιαίο νόμισμα θα είχαν επιτυχή κατάληξη.
<SPEAKER ID="122" LANGUAGE="" NAME="Τούσσας (GUE/NGL )," AFFILIATION="γραπτώς">
<SPEAKER ID="123" LANGUAGE="SV" NAME="Wijkman (PPE-DE )," AFFILIATION="γραπτώς">
<P>
    Το ψήφισμα που αφορά τη στρατηγική της Λισαβόνας περιέχει πολλά σημεία τα οποία είναι αξιέπαινα. Παρά ταύτα, θα ήθελα να διαπίστωνα μια μεγαλύτερη έμφαση στη σημασία της πολιτικής ολοκλήρωσης· δηλαδή στο γεγονός ότι οι αναπτυξιακές πρωτοβουλίες πρέπει να λαμβάνουν χώρα με μορφές στις οποίες θα λαμβάνονται υπόψη οι κοινωνικές και οι περιβαλλοντικές συνέπειες. Αυτές οι τρεις διαστάσεις της ανάπτυξης πρέπει να είναι αμοιβαία υποστηρικτικές. Η ιδέα η οποία συνοψίζεται στο, πρώτα η ανάπτυξη με τα υπόλοιπα μπορούμε να ασχοληθούμε αργότερα, είναι λανθασμένη και αντιπροσωπεύει μια ατυχή επιστροφή στη συζήτηση οποία είχε λάβει χώρα πριν από την υιοθέτηση από την ΕΕ της στρατηγικής της για την αειφόρο ανάπτυξη στο Göteborg το 2001.
<P>
Η ΕΕ αντιμετωπίζει δύσκολες προκλήσεις στον τομέα του περιβάλλοντος Ο κίνδυνος της μη αντιστρέψιμης αλλαγής του κλίματος είναι ιδιαίτερα σοβαρός. Για την αντιμετώπιση αυτού του προβλήματος οφείλουμε να ξανασκεφτούμε το ενεργειακό και μεταφορικό μας σύστημα στην Ευρώπη, και αυτό είναι κάτι το οποίο πρέπει πρωτίστως να λάβει χώρα μέσω σημαντικών επενδύσεων στην καινοτομία και στην ανάπτυξη νέας τεχνολογίας. Τέτοιες επενδύσεις θα ενισχύσουν την οικονομική μεγέθυνση και θα δημιουργήσουν νέες ευκαιρίες για δημιουργία θέσεων εργασίας. Ταυτόχρονα, οι ευρωπαϊκές χώρες θα ανέπτυσσαν υψηλού επιπέδου εξειδικευμένη τεχνογνωσία σε ένα τομέα στον οποίο ολόκληρη η ανθρωπότητα απευθύνει έκκληση για νέες λύσεις. Ούτε η πρόταση της Επιτροπής ούτε το ψήφισμα του Κοινοβουλίου δίνουν επαρκή έμφαση αυτές τις πλευρές. Ελπίζω ότι το Ευρωπαϊκό Συμβούλιο θα δώσει πολύ μεγαλύτερη προσοχή σε αυτά τα θέματα στη συνεδρίασή του της 22ας Μαρτίου. 
<SPEAKER ID="124" LANGUAGE="" NAME="Πρόεδρος. –" AFFILIATION="(Η συνεδρίαση διακόπτεται στις 13:10 και συνεχίζεται στις 15:00)">
<SPEAKER ID="125" LANGUAGE="" NAME="" AFFILIATION="Αντιπροέδρου">
<SPEAKER ID="126" LANGUAGE="" NAME="" AFFILIATION="(Εγκρίθηκαν τα πρακτικά της προηγούμενης συνεδρίασης)">
<SPEAKER ID="127" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με την προετοιμασία του Ευρωπαϊκού Συμβουλίου (Βρυξέλλες, 22-23 Μαρτίου 2005). 
<SPEAKER ID="128" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
   . – Κύριε Πρόεδρε, όπως έχει συμφωνηθεί, το Ευρωπαϊκό Συμβούλιο της 22ας Μαρτίου θα επικεντρωθεί στη στρατηγική της Λισαβόνας, που ήταν το θέμα της συζήτησής μας σήμερα το πρωί, καθώς και στο Σύμφωνο Σταθερότητας και Ανάπτυξης, έστω και αν υπάρχει ακόμα μια πιθανότητα να διευθετηθεί το θέμα πριν τη σύνοδο του Ευρωπαϊκού Συμβουλίου. Το Συμβούλιο θα συζητήσει επίσης τη στρατηγική για την αειφόρο ανάπτυξη και το Πρωτόκολλο του Κιότο. Ενόψει του γεγονότος ότι η στρατηγική της Λισαβόνας συζητήθηκε στην πρωινή συνεδρίαση, δεν προτίθεμαι να επανέλθω στο θέμα. Αντιθέτως, θα εστιάσω στα δυο-τρία άλλα θέματα.
<P>
Το πρώτο από αυτά είναι το Σύμφωνο Σταθερότητας και Ανάπτυξης. Το Συμβούλιο συζητά τη μεταρρύθμιση του Συμφώνου Σταθερότητας και Ανάπτυξης ήδη από καιρό τώρα, και πράγματι υπάρχουν ορισμένοι που ενδεχομένως πιστεύουν ότι το Συμβούλιο το έχει συζητήσει για υπερβολικά μακρύ διάστημα. Συζητήθηκε επανειλημμένα στη διάρκεια της Ολλανδικής Προεδρίας, και σε κάθε συνεδρίαση του Ecofin επί προεδρίας του Λουξεμβούργου αυτό το θέμα τίθεται στο επίκεντρο των συζητήσεων.
<P>
Ενόψει αυτής της σε βάθος συζήτησης και των αλλαγών που ζήτησαν οι Υπουργοί Οικονομικών, στις 8 Μαρτίου η Προεδρία κατέθεσε ένα έγγραφο στο Ecofin, με στόχο την εξεύρεση μιας ισορροπημένης λύσης, που να ανταποκρίνεται στις ανάγκες όλων των κρατών μελών. Το πράττει αυτό προτείνοντας έναν συμβιβασμό, που εδράζεται σε μια σταθερή οικονομική λογική –ένα θέμα που επίσης συζητήθηκε στο Σώμα σήμερα το πρωί– και που δίνει απάντηση στην πραγματική ανάγκη για αυξανόμενη ευελιξία στη διάρκεια δύσκολων περιόδων, ζητώντας παράλληλα αυστηρότερη δημοσιονομική πειθαρχία σε περιόδους ανάπτυξης και ευημερίας.
<P>
Δεδομένου ότι το Συμβούλιο Ecofin δεν κατόρθωσε να καταλήξει σε συμφωνία για την υποβολή έκθεσης προς το Ευρωπαϊκό Συμβούλιο κατά τη σύνοδο της 8ης Μαρτίου, η Προεδρία θα συνεχίσει τις συνομιλίες με στόχο την εξεύρεση λύσης, που να είναι αποδεκτή από όλους και να υποβληθεί προς έγκριση στους αρχηγούς κρατών ή κυβερνήσεων. Συγκαλείται άλλη μια συνεδρίαση του Συμβουλίου Ecofin για τις 20 Μαρτίου, με άλλα λόγια, δύο ημέρες πριν από τη σύνοδο του Ευρωπαϊκού Συμβουλίου.
<P>
Αποτελεί σταθερή μας επιδίωξη να εμφυσήσουμε νέα πνοή στις διεθνείς διαπραγματεύσεις. Για να γίνει αυτό, το πρώτο μας καθήκον θα είναι να εξετάσουμε τις εναλλακτικές λύσεις που υφίστανται για ένα καθεστώς για το διάστημα μετά το 2012, υπό την ηγεσία του ΟΗΕ, που να διασφαλίζει ότι θα έχει επιτευχθεί όσο το δυνατόν υψηλότερο επίπεδο συνεργασίας από όλες τις χώρες. Το Συμβούλιο Περιβάλλοντος αυτής της εβδομάδας, θα επικεντρωθεί σε αυτό το θέμα, και θα καταλήξει σε κάποιου είδους συμπέρασμα. Στη συνέχεια, θα είναι απαραίτητο να σχεδιαστεί μια μακροπρόθεσμη στρατηγική για την Ευρωπαϊκή Ένωση, με στόχο να μην υπερβαίνουν οι εκπομπές ρύπων την πολυμνημονευμένη άνοδο της θερμοκρασίας κατά 2ºC και να μειωθούν μέχρι το 2020 οι συνολικές εκπομπές ρύπων από 30% σε 15% σε σύγκριση με τα επίπεδα του 1990. Τέλος, πρέπει να σχεδιαστεί μια μελέτη με στόχο την επίτευξη μιας καλής σχέσης κόστους-οφέλους για όλα αυτά τα μέτρα. Πρέπει να είναι σαφές στον καθένα ότι το Ευρωπαϊκό Συμβούλιο έχει μια πληρέστατη ατζέντα· θα εξετάσει θέματα μείζονος σημασίας για το μέλλον της Ευρωπαϊκής Ένωσης, την ίδια όμως στιγμή, θα καθησυχάσει τους Ευρωπαίους ότι αυτή η Ευρώπη μας μεριμνεί για τα τρέχοντα και τα μελλοντικά τους προβλήματα.
<SPEAKER ID="129" LANGUAGE="PT" NAME="Barroso," AFFILIATION="Πρόεδρος της Επιτροπής">
<P>
Οι συζητήσεις στο χθεσινό Συμβούλιο ECOFIN δεν κατέληξαν πουθενά. Η Προεδρία επέλεξε να πραγματοποιήσει μια επόμενη συνάντηση υπουργών πριν από το Ευρωπαϊκό Συμβούλιο. Ωστόσο, εξακολουθώ να ελπίζω ότι η Εαρινή Σύνοδος Κορυφής θα μπορέσει να συμφωνήσει σε ένα ανανεωμένο και περισσότερο αξιόπιστο Σύμφωνο, βάσει μιας συνολικής, συνεπούς και ισόρροπης λύσης.
<SPEAKER ID="130" LANGUAGE="DE" NAME="Spautz," AFFILIATION="εξ ονόματος της Ομάδας PPE-DE">
<P>
    Κύριε Πρόεδρε, κυρίες και κύριοι, ακόμα και αν η συνάντηση του ECOFIN στις αρχές της εβδομάδας δεν έδωσε οριστική λύση στο θέμα της μελλοντικής αξιολόγησης των κριτηρίων σταθερότητας, ελπίζω ότι οι υπουργοί Οικονομικών θα καταλήξουν σε συμφωνία πριν από το Ευρωπαϊκό Συμβούλιο.
<P>
Εγώ εξακολουθώ να πιστεύω ότι δεν πρέπει να κλονιστούν τα θεμέλια του Συμφώνου Σταθερότητας και Ανάπτυξης. Οι σημερινές οριακές τιμές –3% για τα νέα χρέη και 60% για τα υφιστάμενα– είναι τόσο στενά συνυφασμένες με την ισοτιμία του ευρώ ώστε πρέπει να διατηρηθούν προκειμένου το ενιαίο νόμισμα να παραμείνει σταθερό και ισχυρό. Επίσης, είναι βασικό για το Σύμφωνο Σταθερότητας και Ανάπτυξης να θεωρείται ο προϋπολογισμός ενός κράτους σαν μία ενότητα όταν εξετάζεται η συμμόρφωση με τα κριτήρια. Αυτό δεν υπαγορεύεται μόνο από τη γενική δημοσιονομική νομοθεσία, αλλά και από τον υγιή κοινό νου. Ένας μεμονωμένος, ενιαίος προϋπολογισμός δεν μπορεί να αξιολογείται ταυτόχρονα με και χωρίς ολόκληρες κατηγορίες δαπανών. Γι’ αυτό, δεν είναι δυνατόν να εξαιρεθούν κατά την εκτίμηση της συμμόρφωσης με τα κριτήρια σταθερότητας κάποιες κατηγορίες δαπανών που ορισμένα κράτη μέλη θεωρούν ειδικές επιβαρύνσεις.
<P>
Το συμβούλιο ECOFIN απαρίθμησε ενδεχόμενες προσεγγίσεις μίας πιο λεπτής αξιολόγησης των εθνικών προσπαθειών για την επίτευξη σταθερότητας. Ελπίζω ότι ορισμένες από αυτές θα αποδειχθούν καίριες για την επίτευξη οριστικής συμφωνίας πριν από τη σύνοδο της 22ας και 23ης Μαρτίου.
<SPEAKER ID="131" LANGUAGE="DE" NAME="Swoboda," AFFILIATION="εξ ονόματος της Ομάδας PSE">
<SPEAKER ID="132" LANGUAGE="FR" NAME="De Sarnez," AFFILIATION="εξ ονόματος της Ομάδας ALDE">
<P>
Με ανεργία που ανέρχεται σε 9% στην Ευρώπη, πρόβλεψη για ρυθμό ανάπτυξης μόνο 1,6% στην ευρωζώνη, βλέπουμε ότι δεν μπορούμε να αρκούμαστε πλέον σε λόγους και ότι πρέπει να προβούμε σε θεμελιώδεις πράξεις για να δώσουμε νέα πνοή στην ανάπτυξη και την απασχόληση. Χρειαζόμαστε μια κοινή δημοσιονομική πειθαρχία. Πρέπει να την επαναβεβαιώσουμε με σαφήνεια, ώστε να μη χωρεί καμία αμφιβολία. Είναι ευθύνη του κάθε κράτους μέλους να ελέγχει τις δημόσιες δαπάνες, να λαμβάνει μέτρα για τη μείωση του ελλείμματος και να σταθεροποιεί, ή ακόμα και να μειώνει το δημόσιο χρέος. Ειδάλλως, οι μελλοντικές γενεές είναι εκείνες που θα αναλάβουν τα έξοδα και όσο περισσότερο προσπαθήσουν τα κράτη μέλη να παρακάμψουν τους κανόνες που τα ίδια θέσπισαν, τόσο περισσότερο θα αποσταθεροποιήσουν το σύστημα, συνολικά.
<SPEAKER ID="133" LANGUAGE="FR" NAME="Jonckheer," AFFILIATION="εξ ονόματος της Ομάδας Verts/ALE">
<P>
    Κύριε Πρόεδρε, κύριε Υπουργέ, κύριε Πρόεδρε της Επιτροπής, κυρία Αντιπρόεδρε, όσον αφορά το θέμα του Συμφώνου Σταθερότητας, η ομάδα μας, χωρίς περιστροφές, υποστηρίζει τις προσπάθειες της Προεδρίας του Λουξεμβούργου και, ιδιαίτερα, υποστηρίζει την ιδέα μιας λίστας ενδεδειγμένων παραγόντων – όπως επισημαίνει ο κ. Juncker. Πιστεύω ότι πρέπει να προχωρήσουμε σε μια μεγαλύτερη διαφοροποίηση σε σχέση με τις εθνικές οικονομίες, ιδίως όσον αφορά το επίπεδο του χρέους τους και τις απαιτήσεις τις οποίες θα πρέπει να ικανοποιήσουν. Συνεπώς, λέμε ναι σε μια ρητή λίστα παραγόντων, που να επιτρέπουν μια πιο πολιτική και πιο έξυπνη –για να επαναλάβω μια έκφραση του κ. Prodi– αξιολόγηση του Συμφώνου Σταθερότητας.
<P>
Τούτου λεχθέντος, η προσαρμογή του Συμφώνου δεν συνεπάγεται ακόμα ευρωπαϊκό συντονισμό των δημοσιονομικών πολιτικών – η κ. De Sarnez αναφέρθηκε σε αυτό. Σχετικά, απευθύνομαι στο Συμβούλιο, επισημαίνοντας ότι τα σχόλια που διάβασα μετά το Συμβούλιο Ecofin, ιδίως σε σχέση με το ότι μια συμφωνία που θα επιτευχθεί σε επίπεδο ευρωζώνης, από τα δώδεκα κράτη μέλη, δεν σημαίνει απαραίτητα ότι θα επικυρωθεί από το σύνολο των μελών του Συμβουλίου, άρα από τα εικοσιπέντε κράτη μέλη, θεωρώ ότι στέλνουν ένα άκρως ανησυχητικό μήνυμα.
<P>
Από την άποψη αυτή, το τρίγωνο στο οποίο αναφέρθηκε ο κ. Juncker στην αρχή της Προεδρίας του Λουξεμβούργου, μιλώντας για τη στρατηγική της Λισαβόνας, μιλώντας για το Σύμφωνο Σταθερότητας, μιλώντας όμως επίσης για τις δημοσιονομικές προοπτικές, αποκτά όλη του τη σημασία. Πιστεύω ότι η ερμηνεία του Συμφώνου Σταθερότητας θα πρέπει να απηχεί την προθυμία των κρατών μελών να εξασφαλίσουν δημοσιονομικές προοπτικές και έναν προϋπολογισμό της Ευρωπαϊκής Ένωσης που θα επιτρέπει την επίτευξη των στόχων τους οποίους έχουμε θέσει, πρέπει να αντανακλώνται και στην ερμηνεία του Συμφώνου Σταθερότητας.
<P>
Τέλος, όσον αφορά στη βιώσιμη ανάπτυξη, ομολογώ ότι εκπλήσσομαι από την ελαφρότητα –ας μου επιτραπεί η έκφραση– της πρότασης. Η Ευρωπαϊκή Επιτροπή υπέβαλε μια έκθεση σχετικά με την κοινοτική στρατηγική της αειφόρου ανάπτυξης, που αφορά τις τομεακές πολιτικές της Ευρωπαϊκής Ένωσης. Αυτή η έκθεση είναι πολύ επικριτική. Έχει την εντιμότητα να είναι πολύ επικριτική. Συνεπώς, αν η μείζων πολιτική ώθηση που προσμένει ο κ. Barroso και που προσμένουμε εμείς από το Συμβούλιο συνίσταται στο να πούμε: «θα κάνουμε έναν ευρωπαϊκό χάρτη των δεικτών», απαντάμε «αυτό είναι όλο;». Αρκεί να κοιτάξετε τις εκθέσεις του Ευρωπαϊκού Οργανισμού για το Περιβάλλον και θα έχετε τους δείκτες σας.
<SPEAKER ID="134" LANGUAGE="IT" NAME="Musacchio," AFFILIATION="εξ ονόματος της Ομάδας GUE/NGL">
<P>
Αντιμετωπίζουμε το παράδοξο μιας Ευρώπης με ένα ισχυρότατο νόμισμα, αλλά με ασθενή οικονομία σε εντεινόμενη κρίση και μια κοινωνία με σοβαρές δυσκολίες. Πολλαπλασιάζονται οι κίνδυνοι επιβάρυνσης της κατάστασης, όπως είναι οι εγγενείς κίνδυνοι της οδηγίας Bolkestein, της περικοπής του ευρωπαϊκού προϋπολογισμού και της δήθεν ευελιξίας του Συμφώνου Σταθερότητας, αποκλειστικός σκοπός της οποίας θα πρέπει να είναι για ορισμένους η υποβάθμιση των συντάξεων. Με αυτόν τον τρόπο καταλήγουμε στην Ευρώπη του κοινωνικού ρήγματος, των μετεγκαταστάσεων και της αναπόφευκτης παρακμής του κοινωνικού και πολιτιστικού της προτύπου.
<P>
Θα πρέπει να επιλέξουμε έναν νέο δρόμο που θα σπάσει τους δεσμούς με τον άκρατο φιλελευθερισμό και τον μονεταρισμό και θα βασίζεται στην υψηλότερη εναρμόνιση των δικαιωμάτων και των αμοιβών ενισχύοντας την ποιοτική ανάπτυξη. Για τον σκοπό αυτόν θα πρέπει να διασπάσουμε από αριστερά το φράγμα του Συμφώνου Σταθερότητας για να επενδύσουμε στις μεμονωμένες χώρες, αλλά και ως Ευρωπαϊκή Ένωση, στην έρευνα, στην καινοτομία και σε ό,τι άλλο μπορεί να βοηθήσει στην προώθηση της ανάπτυξης. Χρειάζεται λοιπόν μια διαφορετική Ευρώπη, μια κοινωνική Ευρώπη, η Ευρώπη που θα ζητήσουμε στην πανευρωπαϊκή διαδήλωση της 19ης Μαρτίου στις Βρυξέλλες. 
<SPEAKER ID="135" LANGUAGE="DA" NAME="Bonde," AFFILIATION="εξ ονόματος της Ομάδας IND/DEM">
<P>
    Κύριε Πρόεδρε, θα ήθελα να ευχαριστήσω την Επιτροπή για το γεγονός ότι συμφώνησε να υπάρξει πλήρης διαφάνεια όσον αφορά τις 3 000 ομάδες εργασίας. Για πρώτη φορά, μπορούμε τώρα να δούμε τη λίστα των ομάδων. Μπορούμε να την βρούμε στην ιστοσελίδα της Επιτροπής ή, ακόμη ευκολότερα, μπορούμε να την κατεβάσουμε από τη δική μου ιστοσελίδα στη διεύθυνση bonde.com. Η αντιπρόεδρος της Επιτροπής κ. Wallström, συμφώνησε χθες ότι μπορούμε να έχουμε πρόσβαση στα ονόματα των συμμετεχόντων. Σας ευχαριστώ. Τώρα, πολύ γρήγορα θα δούμε κατά πόσον αυτοί οι οποίοι συμβουλεύουν την Επιτροπή για τις συνέπειες του καπνίσματος προέρχονται από την καπνοβιομηχανία ή από ομάδες που εργάζονται για την καταπολέμηση του καρκίνου.
<P>
Θα ήθελα επίσης να ευχαριστήσω την Επιτροπή για το γεγονός ότι συμφώνησε ότι στο μέλλον μπορούμε να έχουμε πρόσβαση στα στοιχεία για όλες τις συνεισφορές από την επιτροπή προς το Συμβούλιο Υπουργών και τις ομάδες εργασίας του. Το ογδόντα πέντε τα εκατό της συνολικής νομοθεσίας ολοκληρώνεται τελικά σε 300 ομάδες εργασίας και στο Coreper. Έως τώρα, ήμασταν αποκλεισμένοι από το μεγαλύτερο μέρος αυτής της νομοθεσίας. Τώρα, μας έχουν υποσχεθεί τη μεγαλύτερη έως σήμερα μεταρρύθμιση στον τομέα της διαφάνειας. Είμαι ευτυχής όσο και ένα μικρό παιδί τα Χριστούγεννα, διότι, για πολλά χρόνια εργάστηκα προς την κατεύθυνση μιας τέτοιας διαφάνειας. Σας ευχαριστώ. Η εξέλιξη φαίνεται τόσο καλή που δυσκολεύομαι να την πιστέψω.
<P>
Τώρα σειρά έχει το Συμβούλιο. Αγαπητό μου Συμβούλιο Υπουργών, μπορεί η λουξεμβουργιανή Προεδρία να μη ζητήσει οι 300 ομάδες εργασίας οι οποίες ασχολούνται με τη νομοθεσία να είναι ανοικτές στο Κοινοβούλιο; Είναι ταπεινωτικό οι εκλεγμένοι αντιπρόσωποι να είναι πάντοτε υποχρεωμένοι να παρακαλάνε για τα έγγραφα σε ένα διάδρομο ή από μέλος ομάδας πίεσης ή από φοιτητή σε μια από τις μόνιμες αντιπροσωπείες, ή από τον πρεσβευτή ή από τον ίδιο τον αρμόδιο υπουργό. Όταν συμμετέχουμε στις επιτροπές και ασχολούμαστε με τα νομοθετικά σχέδια, επισήμως έχουμε μόνον το πρωτότυπο σχέδιο από την Επιτροπή, ενώ η ομάδα εργασίας του Συμβουλίου συνεδριάζει έχοντας μπροστά της την έκδοση 17 την οποία, βάσει της νομοθεσίας, δεν μπορούμε να λάβουμε. Οι αξιωματούχοι και οι εκπαιδευόμενοι που κάθονται πίσω από εμάς στις συνεδριάσεις των επιτροπών έχουν την τελευταία έκδοση του νομοθετικού σχεδίου, αλλά τι γίνεται με τα ίδια τα μέλη των επιτροπών; Έχουμε την ψήφο του εκλογικού σώματος, αλλά δεν έχουμε την εμπιστοσύνη του Συμβουλίου Υπουργών. Τώρα θα λαμβάνουμε τα νέα σχέδια προτάσεων της Επιτροπής ενώ θα συζητείται η νομοθεσία. Πότε θα έχουμε την ευκαιρία να σας ευχαριστήσουμε στο Συμβούλιο γι’ αυτό που θα ήταν το φυσικότερο πράγμα στον κόσμο; Στις δημοκρατίες αυτοί οι οποίοι ασκούν εξουσία είναι υπεύθυνοι έναντι των εκλεγμένων αντιπροσώπων· στις δημοκρατίες, δεν υπάρχει κάποιος πάνω ή ίσος με το εκλογικό σώμα και τους απ’ ευθείας εκλεγμένους αντιπροσώπους του. Σας ευχαριστώ, κύριε Πρόεδρε, ειδικά αν το Συμβούλιο μας δώσει κάτι περισσότερο για να λέμε ευχαριστώ. 
<SPEAKER ID="136" LANGUAGE="EN" NAME="Crowley," AFFILIATION="εξ ονόματος της Ομάδας UEN">
<P>
   Θα ήθελα να ευχαριστήσω τον Προεδρεύοντα του Συμβουλίου και τον Πρόεδρο της Επιτροπής, κ. Barroso, για τις δηλώσεις τους.
<SPEAKER ID="137" LANGUAGE="NL" NAME="Vanhecke (NI )." AFFILIATION="">
<SPEAKER ID="138" LANGUAGE="" NAME="Πρόεδρος." AFFILIATION="">
<P>
   Κύριε Vanhecke, θα σας ζητούσα να περιοριστείτε στο θέμα της συζήτησής μας. 
<SPEAKER ID="139" LANGUAGE="NL" NAME="Vanhecke (NI )." AFFILIATION="">
<P>
Δεν πιστεύω πράγματι ότι υπάρχουν επαρκείς θεμελιώδεις λόγοι για την ένταξη αυτού του θέματος στην ημερήσια διάταξη. Θα ήθελα να επαναλάβω ότι η Τουρκία, δεν είναι ευρωπαϊκή χώρα από πολιτική, πολιτιστική, οικονομική ή ιστορική άποψη, και δεν ανέφερα καν το πρόβλημα του Ισλάμ, πέραν του γεγονότος ότι ουδείς θα αμφισβητούσε ότι η πιθανή διεύρυνση, για να συμπεριλάβει μια χώρα 70 έως 100 εκατομμυρίων ισλαμιστών, απειλεί να αλλάξει θεμελιωδώς τη φύση της κοινωνίας μας.
<SPEAKER ID="140" LANGUAGE="" NAME="Πρόεδρος." AFFILIATION="">
<P>
   Λυπάμαι, κύριε Vanhecke, αλλά, παρά το αίτημά μου, αυτά τα οποία είπατε δεν είχαν σχέση με το θέμα της συζήτησής μας. Θα ήθελα παρά ταύτα να σας ευχαριστήσω για την παρέμβασή σας. 
<SPEAKER ID="141" LANGUAGE="ES" NAME="García-Margallo y Marfil (PPE-DE )." AFFILIATION="">
<SPEAKER ID="142" LANGUAGE="FI" NAME="Myller (PSE )." AFFILIATION="">
<P>
Το πνεύμα του Cardiff χρειάζεται να αναγεννηθεί και θα πρέπει να εξετάσουμε εγγύτερα τη βιωσιμότητα των διαφόρων πολιτικών της Ευρωπαϊκής Ένωσης, αντιμετωπίζοντας εκείνους τους παράγοντες οι οποίοι κυριαρχούν προς την κατεύθυνση της μη αειφόρου ανάπτυξης. Ειδική προσοχή χρειάζεται να δοθεί στην παραγωγή ενέργειας, στις μεταφορές, στη χρήση γης και στη γεωργία. Χρειάζεται η λήψη νέων, περισσότερο φιλόδοξων μέτρων για την πρόληψη της αλλαγής του κλίματος. Οφείλουμε τώρα να κοιτάξουμε μπροστά μετά το Πρωτόκολλο του Κιότο και να επιτύχουμε τους στόχους για το έτος 2020 τους οποίους μπορούμε να τηρήσουμε και να ελέγχουμε.
<SPEAKER ID="143" LANGUAGE="EN" NAME="Joan i Marí (Verts/ALE )." AFFILIATION="(Ο ομιλητής συνεχίζει στα καταλανικά)">
<P>
    Κύριε Πρόεδρε, στο δημοψήφισμα για το σύνταγμα της ΕΕ που πραγματοποιήθηκε στην Ισπανία, οι Βάσκοι και οι Καταλανοί επιβεβαίωσαν με σαφήνεια ότι επιθυμούν να συμμετάσχουν πλήρως στα δρώμενα της Ευρώπης. Στο σύνολο της Ισπανίας, το ποσοστό των αρνητικών ψήφων ήταν τρεις φορές υψηλότερο στο Euskadi και στην Καταλονία από ό,τι στην υπόλοιπη Ισπανία. Η Ευρώπη πρέπει να λάβει υπόψη της αυτή την πολιτική πραγματικότητα, ιδίως εάν ο στόχος μας είναι η δημιουργία μιας περισσότερο ενωμένης και ισχυρής Ευρώπης για όλους τους πολίτες της Ευρώπης.
<P>
Δεν είναι διόλου δημοκρατικό να αγνοούμε τις διαφορετικές πραγματικότητες που ισχύουν στα ευρωπαϊκά έθνη χωρίς κράτος. Δεν πρέπει να είμαστε υποκριτές και να απαιτούμε πολυφωνία στην Ευρώπη τη στιγμή που την αρνούμαστε στο έδαφός της. Σε μια περίοδο κατά την οποία αρκετοί βουλευτές του Ευρωπαϊκού Κοινοβουλίου καταγγέλλουν διακρίσεις εις βάρος της καστιλιάνικης γλώσσας, ο Manuel Marín, ο πρόεδρος του ισπανικού Κοινοβουλίου, απαγόρευσε σε Καταλανό βουλευτή να πει δυο λόγια στα καταλανικά στις εισαγωγικές του παρατηρήσεις. Δεν είναι δυνατόν να ισχύουν διαφορετικά κριτήρια σε παρόμοιες καταστάσεις. Δεν μπορεί κάποιος να ζητά δικαιώματα, δικαιοσύνη ή πρότυπα ηθικής στην Ευρώπη και, από την άλλη πλευρά, να επιμένει σε μια ρεαλιστική προσέγγιση βασισμένη στην οικονομική πρακτικότητα όπως στην Ισπανία ή την Ιταλία.
<SPEAKER ID="144" LANGUAGE="" NAME="Τριανταφυλλίδης (GUE/NGL )." AFFILIATION="">
<P>
    Κύριε Πρόεδρε, όπως είπε ο προεδρεύων του Συμβουλίου πριν από λίγο, το Εαρινό Ευρωπαϊκό Συμβούλιο θα ασχοληθεί κύρια με το Σύμφωνο Σταθερότητας και Ανάπτυξης και με τη στρατηγική της Λισσαβώνας, η οποία στρατηγική κρίνεται ότι έχει αποτύχει και χρειάζεται αναθεώρηση. Και χρειάζεται αναθεώρηση διότι σήμερα οι άνεργοι στην Ένωση έφτασαν τα 20 εκατομμύρια ενώ 70 εκατομμύρια άνθρωποι κινδυνεύουν από τη φτώχεια, η μισθολογική μεταχείριση των γυναικών είναι, κατά μέσον όρο, 16% χαμηλότερη εκείνης των ανδρών και η πραγματική σύγκλιση επομένως δεν επιτεύχθηκε.
<SPEAKER ID="145" LANGUAGE="EN" NAME="Clark (IND/DEM )." AFFILIATION="">
<P>
    Κύριε Πρόεδρε, προτού αναφερθώ στο Σύμφωνο Σταθερότητας και Ανάπτυξης, θα ήθελα να σχολιάσω τη γενική οικονομική κατάσταση. Με απογοητεύει το γεγονός ότι ο κ. Barroso, ο πρόεδρος της Επιτροπής, δεν είναι εδώ για να ακούσει τις παρατηρήσεις ενός εκπροσώπου του Ηνωμένου Βασιλείου, το οποίο είναι ο δεύτερος μεγαλύτερος συνεισφέρων στα κοινοτικά κονδύλια.
<P>
Μέχρι σήμερα, έχουμε συνεισφέρει περίπου 180 δισεκατομμύρια αγγλικές λίρες. Έχουμε λάβει πίσω περίπου 105 δισεκατομμύρια αγγλικές λίρες με τη μορφή διαφόρων επιδοτήσεων. Πολύ σύντομα θα γίνουν γενικές εκλογές στο Ηνωμένο Βασίλειο και φρονώ ότι οι ψηφοφόροι θα ζητήσουν να μάθουν τι έχουν απογίνει τα υπόλοιπα 75 δισεκατομμύρια αγγλικές λίρες. Θα μας απαντήσει ο σημερινός πρωθυπουργός ή ο σημερινός Υπουργός των Οικονομικών; Θα μας απαντήσει το Ευρωπαϊκό Κοινοβούλιο; Τους υπενθυμίζουμε ότι το Ευρωπαϊκό Ελεγκτικό Συνέδριο αρνείται να υπογράψει, για δέκατο συνεχόμενο χρόνο, τα βιβλία διότι έχουν εξαφανιστεί δισεκατομμύρια λίρες. Καλά θα κάνουν λοιπόν να υπολογίσουν και να δουν τι έχουν γίνει επιτέλους αυτά τα 75 δισεκατομμύρια που έχουμε δώσει.
<P>
Διαθέτουμε Σύμφωνο Σταθερότητας και Ανάπτυξης ή όχι; Ο πρωθυπουργός του Λουξεμβούργου, κ. Jean-Claude Juncker, δήλωσε πρόσφατα σε δημοσιογράφους στις Βρυξέλλες ότι έχει αρχίσει να εξετάζει σοβαρά το ενδεχόμενο να μην αλλάξει καθόλου το Σύμφωνο. Πρόσθεσε ακόμη ότι δεν αποκλείει την πιθανότητα να αφήσει το Σύμφωνο ως έχει και ότι αυτό είναι πλέον αρκετά πιθανό. Συνέχισε λέγοντας ότι δεν σκοπεύει να αντικαταστήσει ένα Σύμφωνο το οποίο δεν λειτουργεί σωστά με ένα άλλο το οποίο δείχνει να λειτουργεί τώρα αλλά ενδέχεται να παρουσιάσει προβλήματα στο μέλλον. Νωρίτερα είχε πει ότι το Σύμφωνο είναι πλέον νεκρό γράμμα.
<P>
Επομένως τι θα γίνει με αυτό το Σύμφωνο Σταθερότητας και Ανάπτυξης; Δεν είναι γελοίο το ότι επιβάλλονται υπέρογκα πρόστιμα σε χώρες των οποίων το έλλειμμα υπερβαίνει το 3%, με αποτέλεσμα να επιδεινώνεται η κατάστασή τους; Το Σύμφωνο Σταθερότητας συνιστά συνεπώς μέγα σφάλμα. Είναι άχρηστο! Ξεφορτωθείτε το! 
<SPEAKER ID="146" LANGUAGE="IT" NAME="Angelilli (UEN )." AFFILIATION="">
<SPEAKER ID="147" LANGUAGE="DE" NAME="Martin, Hans-Peter (NI )." AFFILIATION="">
<SPEAKER ID="148" LANGUAGE="EN" NAME="Kirkhope (PPE-DE )." AFFILIATION="">
<P>
Θα ήθελα όμως να καταστήσω σαφές ότι μας ανησυχούν ορισμένες πρόσφατες εξελίξεις και τονίζω ότι ο πρόεδρος Barroso δεν πρέπει να υποχωρήσει στο θέμα της ελευθέρωσης των κοινοτικών αγορών υπονομεύοντας με οποιονδήποτε τρόπο την οδηγία για τις υπηρεσίες, η οποία είναι ουσιαστική συνιστώσα του προγράμματος της Λισαβόνας και την οποία μάλιστα επαναπροσδιόρισε πολύ πρόσφατα ο ίδιος. Υπάρχει επίσης η οδηγία για τον χρόνο εργασίας: μου προκαλεί κατάπληξη το γεγονός ότι υπάρχουν ακόμη πολιτικοί και κυβερνήσεις που θεωρούν ότι το πλαίσιο ισότιμου ανταγωνισμού σημαίνει ουσιαστικά ότι όλα τα κράτη μέλη της ΕΕ που συμμετέχουν σε αυτό είναι εξίσου μη ανταγωνιστικά. Σύμφωνα με το όραμά μας για την Ευρώπη, είναι σημαντικό οι εργοδότες και οι εργαζόμενοι να μπορούν, στο βαθμό που αυτό είναι δυνατόν, να αποφασίζουν μόνοι τους για τους όρους, τις προϋποθέσεις και τις ώρες εργασίας, και να μην λαμβάνουν τις σχετικές αποφάσεις για λογαριασμό τους οι κυβερνήσεις ή η ΕΕ. Τούτο έρχεται σε αντίθεση με το όλο πνεύμα της ελευθέρωσης και της ευελιξίας της οικονομίας στο οποίο τόσοι πολλοί πιστεύουμε.
<P>
Το Συμβούλιο θα εξετάσει και άλλα θέματα, μεταξύ αυτών και τη διεθνή κατάσταση. Θα ήθελα να διατυπώσω μερικές παρατηρήσεις σχετικά με μία πτυχή του εν λόγω ζητήματος: την αναζωογόνηση της διατλαντικής συμμαχίας. Η επίσκεψη του προέδρου των Ηνωμένων Πολιτειών στην Ευρώπη τον περασμένο μήνα σηματοδοτεί ένα νέο κεφάλαιο στην πιο σημαντική παγκοσμίως γεωπολιτική συνεργασία. Έχουν δημιουργηθεί πλέον πραγματικές προσδοκίες για ένα νέο ξεκίνημα στη σχέση αυτή, που είναι ιδιαίτερα σημαντική για την ασφάλεια του πλανήτη. Ορισμένες παρατηρήσεις που διατυπώθηκαν πρόσφατα, όπως οι δηλώσεις του γερμανού Καγκελάριου, είναι ιδιαίτερα σοβαρές και πρέπει να ληφθούν υπόψη. Ο υπαινιγμός του ότι το NATO δεν είναι πια το κυρίαρχο μέσο στρατιωτικής άμυνας είναι ένα ζήτημα το οποίο πιστεύω ότι πρέπει να εξεταστεί περαιτέρω και το οποίο με ανησυχεί.
<SPEAKER ID="149" LANGUAGE="" NAME="" AFFILIATION="Αντιπροέδρου">
<SPEAKER ID="150" LANGUAGE="NL" NAME="Van den Burg (PSE )." AFFILIATION="Ποιος είναι το">
<P>
    Κύριε Πρόεδρε, θα ήθελα και εγώ να πω κάτι σχετικά με το Σύμφωνο Σταθερότητας και Αναπτύξεως, διότι είναι λυπηρό το γεγονός ότι το Συμβούλιο ECOFIN δεν κατάφερε να επιτύχει συμφωνία επ’ αυτού στις αρχές αυτής της εβδομάδας. Ελπίζω, και πιστεύω ειλικρινά, ότι ο κ. Juncker, ο οποίος θα συμμετάσχει τόσο σε αυτή την έκτακτη συνεδρίαση του ECOFIN όσο και στη σύνοδο κορυφής, θα έχει τη δυνατότητα να συνεχίσει το έργο του. Πράγματι, με λύπη διαπιστώνω ότι η μεταρρύθμιση του Συμφώνου έχει καταντήσει να μοιάζει με το σενάριο της ταινίας . Φοβάμαι ότι αυτή θα αναλωθεί σε ένα κοινό παζάρι μεταξύ των κρατών μελών, ιδιαίτερα των μεγάλων χωρών, κάτι το οποίο έχουμε ζήσει πολύ συχνά στο παρελθόν. Είναι καιρός οι αρχηγοί κρατών και κυβερνήσεων των χωρών μας να επιδείξουν πραγματικό όραμα και ηγετικές ικανότητες.
<SPEAKER ID="151" LANGUAGE="FR" NAME="Isler Béguin (Verts/ALE )." AFFILIATION="">
<P>
Αν το Συμβούλιο είχε εμμείνει στις δεσμεύσεις του, δεν θα επιζητούσε, όπως κάνατε σήμερα το πρωί και πάλι σήμερα το απόγευμα, νέα πνοή για να διασκεδάσει την ευρω-απαισιοδοξία, διότι το Γκέτεμποργκ έδειξε τον δρόμο και έδωσε νέα ελπίδα, προτείνοντας κάθε χρόνο, την άνοιξη, να πραγματοποιείται μια ειδική σύνοδος κορυφής για να καταγράφει την πραγματοποιούμενη πρόοδο σε σχέση με την αειφόρο ανάπτυξη· η κ. Wallström ξέρει σε τι αναφέρομαι. Τι απέγινε ο ενθουσιασμός του Γκέτεμποργκ προκειμένου να αντιμετωπιστούν οι νέες απειλές και προκλήσεις, που ανησυχούν τους ευρωπαίους συμπολίτες μας; Ποια είναι τα καινοτόμα, ακαταμάχητα και συγκεκριμένα σχέδια για την καταπολέμηση της κλιματικής αλλαγής και την αντιμετώπιση της μείωσης της βιοποικιλότητας; Σε τέσσερα χρόνια, πόση πρόοδος σημειώθηκε και πού βρισκόμαστε σε ό,τι αφορά την κοινωνική εναρμόνιση; Πού βρισκόμαστε όσον αφορά τις ευρωπαϊκές δημόσιες υπηρεσίες;
<SPEAKER ID="152" LANGUAGE="" NAME="Μανωλάκου (GUE/NGL )." AFFILIATION="">
<SPEAKER ID="153" LANGUAGE="IT" NAME="Brunetta (PPE-DE )." AFFILIATION="">
<SPEAKER ID="154" LANGUAGE="IT" NAME="Pittella (PSE )." AFFILIATION="">
<SPEAKER ID="155" LANGUAGE="EN" NAME="Kelam, Tunne (PPE-DE )." AFFILIATION="">
<SPEAKER ID="156" LANGUAGE="HU" NAME="Lévai (PSE )." AFFILIATION="">
<SPEAKER ID="157" LANGUAGE="MT" NAME="Busuttil (PPE-DE )." AFFILIATION="">
<P>
    Είναι αλήθεια ότι το Ευρωπαϊκό Συμβούλιο θα επικεντρωθεί στη στρατηγική της Λισαβόνας και στο Σύμφωνο Σταθερότητας. Ας παραδεχθούμε, ωστόσο, ότι στο παρασκήνιο αυτής της συζήτησης, θα συζητηθεί επίσης και το θέμα που σχετίζεται με τις δημοσιονομικές προοπτικές και συνδέεται με τη στρατηγική της Λισαβόνας και το Σύμφωνο Σταθερότητας επειδή σε τελική ανάλυση είναι τα οικονομικά μέσα, τα οποία η Ευρωπαϊκή Ένωση θα έχει στη διάθεσή της για τα ερχόμενα χρόνια, τα οποία θα καθορίσουν αν και σε ποιο βαθμό, θα έχουμε τη δυνατότητα να θέσουμε σε πρακτική εφαρμογή το όραμα της Ευρώπης στο οποίο αναφέρθηκε ο κ. Barroso. Αυτό είναι το σημείο όπου οφείλουμε να θυμηθούμε ότι τα νέα κράτη μέλη έχουν ακόμη χαμηλό βιοτικό επίπεδο σε σύγκριση με τον ευρωπαϊκό μέσο όρο και, παρά ταύτα, αναμένουμε ακόμη από αυτά να υλοποιήσουν τις μεταρρυθμίσεις που απαιτούνται από τη στρατηγική της Λισαβόνας καθώς και από το Σύμφωνο Σταθερότητας.
<P>
Αυτό δεν σημαίνει ότι η διαδικασία μεταρρυθμίσεων θα έπρεπε να σταματήσει. Κάθε άλλο. Σημαίνει, ωστόσο, ότι οι νέες χώρες έχουν ανάγκη να αισθάνονται ότι δεν έχουν αφεθεί μόνες τους στην πορεία αυτή· το αντίθετο, θα έπρεπε να αισθάνονται ότι υπάρχει κάποιος ο οποίος τις βοηθά. Αυτό ακριβώς είναι που θα μπορούσε να κάνει η πολιτική συνοχής της Ευρωπαϊκής Ένωσης, και αυτός είναι ο λόγος για τον οποίο οι οικονομικοί πόροι τους οποίους η Ευρωπαϊκή Ένωση θα έχει στη διάθεσή της τα ερχόμενα χρόνια θα καθορίσουν αν πράγματι θέλουμε τα νέα κράτη μέλη να ενταχθούν πλήρως· αν πράγματι θέλουμε να υιοθετήσουν το Ευρώ και να επεκτείνουν την οικονομική ανάπτυξη και να δημιουργήσουν θέσεις εργασίας όπως μας λέγει να κάνουμε η στρατηγική της Λισαβόνας. Όπως είπε και ο ίδιος ο κ. Barroso, δεν μπορείτε να έχετε περισσότερη Ευρώπη με λιγότερα χρήματα
<SPEAKER ID="158" LANGUAGE="DE" NAME="Laschet (PPE-DE )." AFFILIATION="">
<P>
Ασφαλώς αξίζει τον κόπο να εξεταστεί η τροποποίηση του Συμφώνου. Ακούσαμε σημαντικά επιχειρήματα εδώ στο Σώμα σχετικά με το γιατί μπορεί να εφαρμοστεί με διαφορετικούς τρόπους σε ορισμένες φάσεις. Το χειρότερο όμως είναι να τροποποιεί κανείς το Σύμφωνο εκείνη ακριβώς τη στιγμή που ο ίδιος παρέβη τους κανόνες και μάλιστα χωρίς να τιμωρηθεί. Έτσι, ο κατάλογος των 16 σημείων που παρουσίασε ο κ. Juncker είναι ο σωστός δρόμος για τη μεταρρύθμισή του. Η θέση μας για το θέμα αυτό είναι πως πρέπει να ενισχυθεί η Επιτροπή και να παραμείνει στο παιχνίδι. Δεν είναι δυνατόν να αποφασίζουν τα κράτη μέλη πότε και πώς πρέπει να εφαρμόζεται ο α ή β ειδικός κανόνας σε σχέση με το Σύμφωνο Σταθερότητας. Το Ευρωπαϊκό Συμβούλιο πρέπει να έχει στον νου του όταν θα καταλήξει σε συμπεράσματα στις 22 και 23 Μαρτίου ότι η Επιτροπή πρέπει να αποκτήσει ισχυρότερη θέση και ότι υπάρχουν διάφορες αλλαγές για τις οποίες μπορούμε να συζητήσουμε.
<P>
Επειδή αυτή η συνάντηση του Συμβουλίου γίνεται μέσα σε μία ιδιάζουσα διεθνή κατάσταση, επιτρέψτε μου μία τελική παρατήρηση: στη Μέση Ανατολή, μεταξύ των γειτόνων μας στη Μεσόγειο υπάρχει μεγάλη κινητικότητα. Είναι σημαντικό να είμαστε και εκεί στο πλευρό των δημοκρατών και να υποστηρίξουμε τα ανθρώπινα δικαιώματα. Για τον λόγο αυτόν θα ήθελα να δω το Συμβούλιο να στέλνει με την ψήφο του ένα σαφές μήνυμα –αντίθετα με όσα ακούσαμε να λέει μέχρι τώρα στο Σώμα– που θα αφορά τις τρομοκρατικές ενέργειες, την Hezbollah και οτιδήποτε άλλο έχει σχέση με αυτά. 
<SPEAKER ID="159" LANGUAGE="FR" NAME="Schmit," AFFILIATION="Προεδρεύων του Συμβουλίου.">
<P>
Ερχόμενος στο θέμα της αειφόρου ανάπτυξης, μπορώ να πω στην κ. Isler-Béguin ότι επιμείναμε σταθερά στη διατήρηση της περιβαλλοντικής διάστασης της στρατηγικής της Λισαβόνας – όχι μόνο για τη διατήρησή της αλλά και για την πραγματική ενσωμάτωσή της σε όλες τις πολιτικές ολόκληρου του φάσματος. Η αειφόρος ανάπτυξη δεν είναι κάτι που απλώς ασφαλίζεται. Είναι κάτι που πρέπει να εμπνέει όλο το φάσμα των πολιτικών, και όλες οι πολιτικές πρέπει να αξιολογούνται με μέτρο την αειφόρο ανάπτυξη. Κατά συνέπεια, δεν πιστεύω ότι η Προεδρία επιχειρεί να παραμελήσει το Γκέτεμποργκ ή να το ρίξει στη λήθη. Εξακολουθούμε να θεωρούμε ότι η στρατηγική για την αειφόρο ανάπτυξη ισχύει πλήρως. Προτείνουμε μια οριζόντια προσέγγιση για όλες τις περιβαλλοντικές πολιτικές, όπως ήδη θεσπίστηκε στη Συνθήκη και στο Σχέδιο Συντάγματος. Σε αυτό το σημείο, πιστεύουμε ότι ένας χάρτης θα μπορεί να είναι χρήσιμος, διότι θα παράσχει ορισμένες κατευθυντήριες αρχές που θα πρέπει να ακολουθούμε κατά την υλοποίηση των διαφόρων πολιτικών.
<SPEAKER ID="160" LANGUAGE="EN" NAME="Wallström," AFFILIATION="Αντιπρόεδρος, Επιτροπή">
<P>
Ο κ. Bonde ήταν ο μόνος που δήλωσε ότι χαίρεται. Χαίρομαι που χαίρεται, διότι οι παρατηρήσεις του αφορούσαν το άνοιγμα και τη διαφάνεια, στοιχεία τα οποία ενδιαφέρουν ιδιαίτερα και εμένα προσωπικά. Θα ήθελα να σας υπενθυμίσω ότι η διαφάνεια είναι ενισχυμένη για τις ομάδες ειδικών κατά τη διαδικασία των διαπραγματεύσεων για τη συμφωνία πλαίσιο. Υπάρχει νέο άρθρο για τις ομάδες ειδικών, όπως επίσης και κατάλογος των ομάδων ειδικών, της σύνθεσης, των δραστηριοτήτων, των ημερησίων διατάξεων τους, καθώς και των εγγράφων που θα δημοσιοποιήσουν. Αυτό είναι σημαντικό.
<SPEAKER ID="161" LANGUAGE="" NAME="Πρόεδρος." AFFILIATION="">
<SPEAKER ID="162" LANGUAGE="" NAME="Πρόεδρος." AFFILIATION="">
<SPEAKER ID="163" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κύριε Πρόεδρε, σχετικά με το θέμα των νοσηλευτών που κρατούνται στη Λιβύη, το Συμβούλιο είναι εξαιρετικά ανήσυχο για την ασφάλεια των πέντε βουλγάρων νοσοκόμων και του παλαιστίνιου γιατρού οι οποίοι καταδικάστηκαν σε θάνατο στις 6 Μαΐου 2004. Κατά τη διάρκεια όλων αυτών των τελευταίων ετών, το Συμβούλιο παρακολουθεί από πολύ κοντά τη διεξαγωγή της δίκης τους. Το Συμβούλιο παρενέβη αρκετές φορές στις λιβυκές αρχές, στο υψηλότερο επίπεδο, για να διασφαλίσει, ιδιαίτερα, ότι θα έχουν μια δίκαιη δίκη, ειδικότερα ενόψει του γεγονότος ότι οι καθηγητές Montanier και Collezzi, στην τελική έκθεσή τους, όσον αφορά τη μόλυνση με τον ιό HIV που συνέβη στο νοσοκομείο της Βεγγάζης, κατέληξαν στο συμπέρασμα ότι οι πέντε νοσοκόμες και ο γιατρός ήσαν αθώοι.
<P>
Στη συνεδρίασή του της 11ης Οκτωβρίου 2004, το Συμβούλιο κάλεσε τη Λιβύη να απαντήσει θετικά στην πολιτική δέσμευσης που πρότεινε η Ευρωπαϊκή Επιτροπή. Σε αυτό το πλαίσιο, το Συμβούλιο επέμεινε ότι η Λιβύη θα πρέπει να ανταποκριθεί στις ανησυχίες της Ευρωπαϊκής Ένωσης, ιδιαίτερα για το θέμα του βουλγαρικού και παλαιστινιακού ιατρικού προσωπικού. Το Συμβούλιο πιστεύει ότι η επανεξέταση των αποδεικτικών στοιχείων θα οδηγήσει τη Λιβύη στο συμπέρασμα ότι η σύντομη απελευθέρωση των πέντε βουλγάρων νοσοκόμων και του παλαιστίνιου γιατρού θα εξυπηρετούσε με τον καλύτερο τρόπο τα συμφέροντα της δικαιοσύνης.
<SPEAKER ID="164" LANGUAGE="EN" NAME="Frattini," AFFILIATION="Επιτροπή">
<P>
    Κύριε Πρόεδρε, σας ευχαριστώ για την ευκαιρία που μας δίνετε να συζητήσουμε το ιδιαίτερα σοβαρό ζήτημα της κράτησης ιατρικού προσωπικού στη Λιβύη, το οποίο επισκιάζει τις διεθνείς σχέσεις με τη συγκεκριμένη χώρα. Εξετάζοντας το συγκεκριμένο θέμα, θα πρέπει να αναφερθούμε και στο θέμα των οικογενειών στη Βεγγάζη οι οποίες μολύνθηκαν μαζικά από τον ιό HIV. Η Επιτροπή εκτιμά ότι τα δύο αυτά τραγικά περιστατικά είναι ξεχωριστά· τα συνδέει όμως η απόφαση που εκδόθηκε τον Μάιο του 2004 εις βάρος του ιατρικού προσωπικού από τη Βουλγαρία και την Παλαιστίνη το οποίο κρατείται επί του παρόντος στη Λιβύη.
<P>
Μπορούμε να χρησιμοποιήσουμε τη μεγάλη εμπειρία που έχουμε αποκτήσει για να βοηθήσουμε τις αρχές της Λιβύης να αντιμετωπίσουν την κατάσταση και να ανακουφίσουν τον πόνο των οικογενειών της Βεγγάζης οι οποίες επλήγησαν. Σε αρκετές περιπτώσεις, η Επιτροπή και η ΕΕ έχουν εκφράσει τη συμπάθεια και την αλληλεγγύη τους για την κατάσταση που επικρατεί στη Βεγγάζη. Βάσει τεχνικής αξιολόγησης η οποία εκπονήθηκε από την Επιτροπή τον Αύγουστο του 2004 και εγκρίθηκε από το Συμβούλιο, η ΕΕ υλοποιεί επί του παρόντος σχέδιο δράσης για την αντιμετώπιση ορισμένων εκ των προβλημάτων που αντιμετωπίζουν οι οικογένειες στη Βεγγάζη και για την ενίσχυση των δεξιοτήτων του τομέα της υγείας στη Λιβύη.
<P>
Τον Νοέμβριο του 2004, η Επιτροπή οργάνωσε διεθνή συνάντηση για την έναρξη της υλοποίησης του σχεδίου δράσης και συνεργάζεται στενά με το Ίδρυμα Καντάφι για την εφαρμογή του. Η επιτυχία θα εξαρτηθεί από τις συνεισφορές των διαφόρων δημοσίων και ιδιωτικών χορηγών βοήθειας της διεθνούς κοινότητας.
<P>
Θα αναφερθώ τώρα στο ζήτημα των πέντε Βουλγάρων και Παλαιστινίων μελών ιατρικού προσωπικού οι οποίοι κρατούνται στη Λιβύη από το 1999. Η ΕΕ έχει επανειλημμένα διατυπώσει σοβαρές επιφυλάξεις για τον τρόπο με τον οποίο διεξήχθη η δίκη, για τη μεταχείριση των εναγόμενων και για τις καθυστερήσεις που σημειώθηκαν κατά την εκδίκαση της υπόθεσης. Μας προκάλεσε επομένως μεγάλη απογοήτευση και ανησυχία η καταδίκη τους σε θάνατο τον περασμένο Μάιο για λόγους οι οποίοι, κατά την άποψη της Επιτροπής, δεν είναι σαφείς και ικανοποιητικοί. Αμέσως μετά την έκδοση της απόφασης, η ΕΕ και η Επιτροπή τόνισαν τη σημασία που αποδίδουν στην ικανοποιητική και δίκαιη έκβαση της δίκης, και ζήτησαν την επανεξέταση της υπόθεσης. Η έφεση που κατατέθηκε θα εξεταστεί σύντομα από το Ανώτατο Δικαστήριο της Λιβύης.
<P>
Η Επιτροπή εξακολουθεί να συνεργάζεται με τις αρχές της Λιβύης προκειμένου η υπόθεση να έχει ικανοποιητική έκβαση. Η ΕΕ προέβη σε δύο επίσημα διαβήματα, σε πρωθυπουργικό επίπεδο, στις 12 και στις 27 Ιουνίου 2004. Στις 3 Οκτωβρίου 2004, αξιωματούχος της Επιτροπής επισκέφθηκε το ιατρικό προσωπικό από τη Βουλγαρία και την Παλαιστίνη για να εκφράσει την υποστήριξή της ΕΕ προς τους κρατούμενους και για να μεταφέρει τις ανησυχίες της ΕΕ στις αρχές της Λιβύης. Στις 11 Οκτωβρίου 2004, το Συμβούλιο εξέφρασε ξανά τη σοβαρή του ανησυχία για την ταλαιπωρία των συγκεκριμένων μελών του ιατρικού προσωπικού και ζήτησε από τη Λιβύη να εξετάσει το ενδεχόμενο απελευθέρωσης των ατόμων αυτών στο πλαίσιο ενδεχόμενης επανεξέτασης των υφιστάμενων αποδεικτικών στοιχείων.
<SPEAKER ID="165" LANGUAGE="EN" NAME="Van Orden," AFFILIATION="εξ ονόματος της Ομάδας PPE-DE">
<P>
    Κύριε Πρόεδρε, θα ήθελα να ευχαριστήσω τον Προεδρεύοντα του Συμβουλίου και τον Επίτροπο Frattini για τις τόσο χρήσιμες δηλώσεις τους. Η τραγωδία που λαμβάνει χώρα επί του παρόντος στη Λιβύη είναι διπλή. Αφενός, η τραγική μόλυνση εκατοντάδων παιδιών από τον ιό HIV στη Βεγγάζη. Εκφράζουμε τη βαθύτατη συμπάθειά μας στους πάσχοντες. Χαιρετίζω θερμά την απόφαση που έλαβε το Συμβούλιο «Γενικές Υποθέσεις και Εξωτερικές Σχέσεις» της Ευρωπαϊκής Ένωσης στις 11 Οκτωβρίου 2004 για την παροχή συνδρομής προς τις υπηρεσίες υγείας της Λιβύης. Η συνδρομή περιλαμβάνει ιατρικό εξοπλισμό και βοήθεια για τη δημιουργία μιας αξιόπιστης και ασφαλούς τράπεζας αίματος.
<P>
Η άλλη τραγωδία, η οποία διαφέρει αρκετά, είναι η φυλάκιση από το 1999 –πάνω από πέντε χρόνια πια– Βουλγάρων μελών ιατρικού προσωπικού από τις αρχές της Λιβύης με την κατηγορία ότι έχουν σχέση με τη μόλυνση από τον ιό HIV. Η κατάσταση επιδεινώθηκε δραματικά στις 6 Μαΐου του περασμένου έτους όταν δικαστήριο της Λιβύης καταδίκασε το νοσηλευτικό προσωπικό από τη Βουλγαρία σε θάνατο στέλνοντάς το στο εκτελεστικό απόσπασμα.
<P>
Οι πλέον διάσημοι παγκοσμίως ειδικοί κατέθεσαν ότι η μόλυνση από τον ιό HIV οφειλόταν σε ενδονοσοκομειακή μόλυνση, η οποία είχε αρχίσει να εκδηλώνεται τουλάχιστον έναν χρόνο πριν από την πρόσληψη των Βουλγάρων στο νοσοκομείο της Βεγγάζης. Συνεπώς, δεν υπάρχουν βάσιμοι λόγοι για τη φυλάκιση του νοσηλευτικού προσωπικού από τη Βουλγαρία. Οι άνθρωποι αυτοί πρέπει να απελευθερωθούν άμεσα. Αυτό ζητά το Σώμα με δήλωσή του, την οποία έχουν ήδη υπογράψει περισσότεροι από 100 βουλευτές. Ζητούμε την παρέμβαση των ανώτατων αρχών της Λιβύης, κυρίως για λόγους δικαιοσύνης και ανθρωπιάς.
<SPEAKER ID="166" LANGUAGE="EN" NAME="Martin, David," AFFILIATION="εξ ονόματος της Ομάδας PSE">
<P>
   . Κύριε Πρόεδρε, όπως και άλλοι ομιλητές, θλίβομαι βαθύτατα για τα 400 παιδιά που μολύνθηκαν από τον ιό HIV και για τους γονείς των 40 παιδιών που απεβίωσαν με τόσο τραγικό τρόπο. Χαιρετίζω θερμά το σχέδιο δράσης που μας περιέγραψε σήμερα σε γενικές γραμμές ο κ. Επίτροπος. Πρέπει να καταβάλουμε κάθε δυνατή προσπάθεια για να βοηθήσουμε τον λαό της Λιβύης.
<P>
Είναι σαφές ότι η μόλυνση προϋπήρχε στο νοσοκομείο, όπως ανέφερε και ο κ. Van Orden. Η ασθένεια μεταδόθηκε λόγο της έλλειψης αυστηρών μέτρων υγιεινής και της επαναχρησιμοποίησης των βελόνων. Αρκετοί ειδικοί κατέθεσαν ότι η φύση αυτής της μόλυνσης δεν συνηγορεί υπέρ της σκόπιμης μετάδοσής της. Αντί να αντιμετωπίσουν λοιπόν με γενναιότητα τα πραγματικά γεγονότα, οι φορείς της Λιβύης έδωσαν ακόμη μεγαλύτερες διαστάσεις στην τραγωδία και την μετέτρεψαν σε κακόγουστη φάρσα.
<P>
Πρώτα προσπάθησαν να κατηγορήσουν τη CIA και τις μυστικές υπηρεσίες των Ισραηλινών, υποστηρίζοντας ότι επρόκειτο για συνωμοσία με στόχο την υπονόμευση της Λιβύης. Μετά κατηγόρησαν τα αθώα μέλη του νοσηλευτικού προσωπικού από τη Βουλγαρία, ορισμένα από τα οποία βασανίστηκαν μάλιστα προτού δικαστούν. Η δίκη δεν διεξήχθη με δίκαιο και σωστό τρόπο. Υποστηρίζω πλήρως τα όσα είπε το Συμβούλιο και ζητώ να συνεχίσουμε να ασκούμε πιέσεις στην κυβέρνηση της Λιβύης ώστε να λογικευτεί, να απελευθερώσει τους ανθρώπους αυτούς και να ενσωματωθεί ομαλά στη διεθνή κοινότητα. 
<SPEAKER ID="167" LANGUAGE="SV" NAME="Malmström," AFFILIATION="εξ ονόματος της Ομάδας ALDE.">
<P>
Στις 29 Μαρτίου, ένα δικαστήριο θα αποφασίσει τελικά αν θα επιβληθεί η θανατική ποινή σε αυτά τα έξι άτομα, συνεπώς, η ημερομηνία αυτή είναι κρισιμότατη. Η ΕΕ πρέπει να πράξει ό,τι είναι δυνατόν για να διασφαλίσει την άμεση απελευθέρωση των εμπλεκομένων. Σε λίγα μόνο χρόνια, η Βουλγαρία θα είναι μέλος της ΕΕ. Συνεπώς, έχουμε ευθύνη έναντι αυτών των πολιτών.
<P>
Στο έργο μας για τη βαθμιαία προσέγγιση ΕΕ-Λιβύης στο πλαίσιο της Διαδικασίας της Βαρκελώνης, αυτή η υπόθεση είναι μια κρίσιμη δοκιμή για την κατεύθυνση που μπορούν να ακολουθήσουν οι μεταξύ μας σχέσεις. Αν εκτελεστούν οι θανατικές ποινές, πιστεύω ότι θα είναι αδύνατη κάθε μελλοντική συνεργασία. Ταυτόχρονα, είναι βεβαίως μια φρικτή τραγωδία για τα παιδιά που μολύνθηκαν από τον ιό του AIDS και τις οικογένειές τους. Η ΕΕ μπορεί να κάνει περισσότερα πράγματα. Χαίρομαι πολύ που η Επιτροπή στηρίζει το σχέδιο δράσης και διαβλέπει ότι η ΕΕ έχει περιθώρια να στηρίξει τη Λιβύη με αυτόν τον τρόπο, ούτως ώστε να παρέχεται καλύτερη περίθαλψη στο μέλλον σε όσους μολυνθούν από τον HIV.
<P>
Κύριε Πρόεδρε, αυτό είναι ένα άκρως σημαντικό ζήτημα. Προσμένουμε από το Συμβούλιο και την Επιτροπή να του δώσουν προτεραιότητα και να παρακολουθήσουν τα γεγονότα με εξαιρετική προσοχή καθ’ όλη τη χρονική περίοδο μέχρι τις 29 Μαρτίου, οπότε το δικαστήριο θα αποφανθεί εκ νέου επί της υπόθεσης. 
<SPEAKER ID="168" LANGUAGE="HU" NAME="Dobolyi (PSE )." AFFILIATION="">
<P>
    Στηρίζουμε τις συμφωνίες της Ευρωπαϊκής Ένωσης με τη Λιβύη, όσον αφορά την επιδημία του HIV, και προτρέπουμε να υλοποιηθούν άμεσα τα σχέδια δράσης, που ενθάρρυναν την αλληλεγγύη μας στους πληγέντες από την επιδημία στο νοσοκομείο της Βεγγάζης [και ευχαριστώ την Επιτροπή για αυτή τη δέσμη σχεδίων παρέμβασης].
<SPEAKER ID="169" LANGUAGE="EN" NAME="Ματσάκης (ALDE )." AFFILIATION="">
<P>
    Κύριε Πρόεδρε, τα πρότυπα βάσει των οποίων παρέχεται ιατρική και υγειονομική φροντίδα στη Λιβύη δεν είναι ασφαλώς αξιοζήλευτα. Υπάρχει έλλειψη ντόπιου ιατρικού προσωπικού, ιατρικών εξειδικευμένων γνώσεων και κατάρτισης, καθώς και κατάλληλων ιατρικών εγκαταστάσεων και εξοπλισμού. Το πρόβλημα είναι ακόμη πιο οξύ στα μεγάλα, υπερπλήρη αστικά νοσοκομεία που εξυπηρετούν κυρίως φτωχές, υποανάπτυκτες αστικές περιοχές, όπως το νοσοκομείο Al Fatah στη Βεγγάζη.
<P>
Το 1998 ανακαλύφθηκε ότι σε αυτό το νοσοκομείο μολύνθηκαν από τον ιό HIV περίπου 400 παιδιά. Η εκτεταμένη αυτή μόλυνση δεν εξέπληξε τους δυτικούς ειδικούς καθώς γνώριζαν ότι οι συνθήκες υγιεινής στο νοσοκομείο αυτό ήταν απαράδεκτες και ότι ήταν απλώς θέμα χρόνου να συμβεί ένα τραγικό γεγονός τέτοιων διαστάσεων.
<P>
Η κυβέρνηση της Λιβύης χρειαζόταν ένα εξιλαστήριο θύμα και το βρήκε στα πρόσωπα πέντε μελών του νοσηλευτικού προσωπικού από τη Βουλγαρία και ενός ιατρού από την Παλαιστίνη. Σε χώρες όπως η Λιβύη, δεν είναι δύσκολη η απόσπαση υπογεγραμμένων ομολογιών κατόπιν βασανιστηρίων και η διεξαγωγή στημένων δικών. Ενώ η διεθνής κοινότητα στεκόταν απαθής και παρακολουθούσε τα δρώμενα, τα έξι αυτά μέλη του ιατρικού προσωπικού, τα οποία είχαν μεταβεί στη Λιβύη για να προσφέρουν τις υπηρεσίες τους στον λαό της χώρας, καταδικάστηκαν το 2004 σε θάνατο. Οι άνθρωποι αυτοί κρίθηκαν ένοχοι με τη γελοία κατηγορία της σκόπιμης μόλυνσης των παιδιών με τον ιό HIV στο νοσοκομείο της Βεγγάζης. Ο ίδιος ο συνταγματάρχης Καντάφι υπαινίχθηκε ότι η μόλυνση την οποία προκάλεσαν οφειλόταν σε συνωμοσία της CIA και της Μοσάντ με στόχο την αποσταθεροποίηση της χώρας.
<P>
Δεύτερον, η ΕΕ, σε συνεργασία με την Παγκόσμια Οργάνωση Υγείας, πρέπει να αποστείλει αμέσως στη Λιβύη ομάδα εξειδικευμένου ιατρικού προσωπικού για να αξιολογήσουν την κατάσταση όσον αφορά την επιδημία HIV στη χώρα, να δώσουν εξειδικευμένες συμβουλές και να συμβάλουν στην αντιμετώπιση της κατάστασης.
<P>
Τρίτον, η ΕΕ πρέπει να αναλάβει περαιτέρω δραστικές πρωτοβουλίες προκειμένου να βοηθήσει τη Λιβύη να βγει γρήγορα από την απομόνωση στην οποία την καταδίκασε η Δύση από το 1992 έως το 2003.
<SPEAKER ID="170" LANGUAGE="MT" NAME="Muscat (PSE )." AFFILIATION="">
<P>
Πρέπει να θυμόμαστε ότι τα θύματα του AIDS σε ορισμένες χώρες –πιστεύω ακόμα και στην Ευρώπη, ιδίως όμως σε ορισμένες άλλες χώρες– στιγματίζονται έντονα. Αυτό σημαίνει ότι αυτά τα άτομα έχουν ήδη βιώσει τον θάνατο ενός συγγενούς, σε πολλές δε περιπτώσεις του γιου ή της κόρης τους, έχουν βιώσει ένα μεγάλο σοκ, και πιστεύουν, αδίκως κατά τη γνώμη μου, ότι αυτά τα πέντε άτομα σκότωσαν τα παιδιά τους και φέρουν αυτό το στίγμα.
<SPEAKER ID="171" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Συμφωνώ απολύτως με τον κ. Muscat. Βρισκόμαστε πράγματι μπροστά σε μια αληθινή τραγωδία. Το πρόβλημα της μόλυνσης παιδιών με τον ιό του AIDS, ιδιαίτερα σε μια χώρα όπως η Λιβύη όπου το AIDS είναι ένα θέμα ταμπού περισσότερο από ό,τι στις περισσότερες από τις δικές μας χώρες, επηρεάζει τόσο τις μεμονωμένες οικογένειες όσο και ολόκληρο τον πληθυσμό. Πιστεύω ότι οφείλουμε επίσης να καταβάλουμε προσπάθειες και σε αυτό τον τομέα. Οφείλουμε να προσφέρουμε τη βοήθειά μας στη Λιβύη αυτή τώρα ετοιμάζεται και υλοποιείται για την καταπολέμηση του AIDS στη χώρα αυτή, και με σκοπό τη βελτίωση του συστήματος υγείας της χώρας, έτσι ώστε να μπορεί, τουλάχιστον, να αντιμετωπίσει αυτή την τραγωδία η οποία επηρεάζει τα εμπλεκόμενα άτομα.
<SPEAKER ID="172" LANGUAGE="IT" NAME="Frattini," AFFILIATION="Αντιπρόεδρος της Επιτροπής.">
<P>
Η Ευρώπη θα εξακολουθήσει να διατηρεί άμεσες επαφές με τη Λιβύη, συμπεριλαμβανομένων επισκέψεων στις οικογένειες της Βεγγάζης. Συμφωνώ με την άποψη ορισμένων μελών του Κοινοβουλίου ότι πρέπει να σταθούμε κοντά στους πολίτες της Λιβύης που έχουν μολυνθεί από τον ιό του AIDS. Θα εξακολουθήσουμε ασφαλώς και τις επισκέψεις μας στο ιατρικό προσωπικό που κρατείται και για τον σκοπό αυτόν εύχομαι η κυβέρνηση της Λιβύης να εξακολουθήσει να επιτρέπει τις επισκέψεις στις φυλακές χωρίς να θέτει όρους.
<SPEAKER ID="173" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 17.05 και συνεχίζεται στις 17.30)">
<SPEAKER ID="174" LANGUAGE="" NAME="" AFFILIATION="Αντιπροέδρου">
<SPEAKER ID="175" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει την Ώρα των Ερωτήσεων (B6-0019/2005). Θα ασχοληθούμε με μια σειρά ερωτήσεων προς το Συμβούλιο. 
<SPEAKER ID="176" LANGUAGE="" NAME="Πρόεδρος." AFFILIATION="">
<SPEAKER ID="177" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κυρία Πρόεδρε, το Συμβούλιο συμφωνεί με τον κ. Posselt ότι η εξέλιξη της κατάστασης στο Κοσσυφοπέδιο, υπό την αιγίδα του ψηφίσματος 1244 του Συμβουλίου Ασφαλείας των Ηνωμένων Εθνών, θα είναι ιδιαίτερης σημασίας κατά τη διάρκεια του 2005.
<P>
Η λουξεμβουργιανή προεδρία θα παράσχει πλήρη υποστήριξη στις προσπάθειες του ΟΗΕ καθώς και στις ενέργειες του ειδικού αντιπροσώπου του Γενικού Γραμματέα, κ. Jensen Petersen, με στόχο τη σταθεροποίηση του Κοσσυφοπεδίου. Το Συμβούλιο είχε τη δυνατότητα να εξετάσει την κατάσταση στη χώρα αυτή παρουσία του κ. Jensen Petersen κατά τη διάρκεια της συνεδρίασης του της 21ης Φεβρουαρίου.
<P>
Η ανασκόπηση που θα πραγματοποιηθεί στα μέσα του 2005 θα προσφέρει μια πρώτη ευκαιρία για μια ολοκληρωμένη αξιολόγηση της σημειωθείσης προόδου όσον αφορά την πραγματική συμμόρφωση προς τα πρότυπα των Ηνωμένων Εθνών. Η πρόοδος προς την κατεύθυνση μιας διαδικασίας για τον καθορισμό του μελλοντικού νομικού καθεστώτος του Κοσσυφοπεδίου, σύμφωνα με το ψήφισμα 1244 του Συμβουλίου Ασφαλείας, θα εξαρτηθεί από τη θετική έκβαση αυτής της αξιολόγησης.
<P>
Το Συμβούλιο, στα συμπεράσματά του της 21ης Φεβρουαρίου, υπογράμμισε ότι το Κοσσυφοπέδιο δεν πρέπει να επιστρέψει στην προ του 1999 κατάσταση. Το μέλλον του δεν μπορεί παρά να λάβει τη μορφή ενός πολυεθνικού και δημοκρατικού κράτους, το οποίο θα εγγυάται αποτελεσματική προστασία για τις μειονότητες, θα προστατεύει την πολιτιστική και θρησκευτική κληρονομιά όλων των κοινοτήτων και θα σέβεται τα δικαιώματα των προσφύγων και των ατόμων που έχουν απομακρυνθεί από τις εστίες τους να επιστρέψουν, συμβάλλοντας έτσι στη σταθερότητα της περιοχής και προσχωρώντας στις αξίες και τις αρχές της Ευρωπαϊκής Ένωσης.
<P>
Το Συμβούλιο έχει καλέσει το Γενικό Γραμματέα και τον Ανώτατο Αντιπρόσωπο και την Επιτροπή, σε στενή συνεργασία με την Προεδρία, και από κοινού με τα Ηνωμένα Έθνη και τα λοιπά αρμόδια όργανα, για να εξετάσουν την πιθανή μελλοντική συμβολή της Ευρωπαϊκής Ένωσης στις προσπάθειες της διεθνούς κοινότητας στο Κοσσυφοπέδιο με στόχο την εφαρμογή της απόφασης 1244 και για να αξιολογήσουν τη δυνητική συμβολή της στη συνολική αξιολόγηση της εφαρμογής προτύπων και στις μετέπειτα φάσεις της διαδικασίας προκειμένου να του υποβάλουν σχετική έκθεση. 
<SPEAKER ID="178" LANGUAGE="DE" NAME="Posselt (PPE-DE )." AFFILIATION="">
<P>
    Κυρία Πρόεδρε, κύριε Πρόεδρε του Συμβουλίου, στο ψήφισμα 1244 του ΟΗΕ δεν αναφέρεται τίποτα για το μελλοντικό καθεστώς του Κοσσυφοπεδίου. Αυτό το ψήφισμα έχει εκδοθεί εδώ και πέντε χρόνια. Τώρα που οι Αμερικανοί εξήγγειλαν ότι θα λύσουν το πρόβλημα αυτό μέσα στον χρόνο, τίθεται το ερώτημα εάν η ΕΕ θέλει να αναλάβει ανεξάρτητη πρωτοβουλία για το θέμα αυτό ή να περιμένει παθητικά τις προτάσεις των άλλων. Η ανεργία στο Κοσσυφοπέδιο φθάνει το 70% και κανείς δεν πρόκειται να κάνει επενδύσεις εκεί παρά μόνον αφού διευκρινιστεί μακροπρόθεσμα ποιο θα είναι το μέλλον του. Ως εκ τούτου θα ήθελα να μάθω εάν το Συμβούλιο προγραμματίζει κάποια ενεργή προετοιμασία για αυτήν την απόφαση, που προφανώς αναμένεται να ληφθεί εφέτος. 
<SPEAKER ID="179" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="180" LANGUAGE="EN" NAME="Martin, David (PSE )." AFFILIATION="">
<P>
    Θα συμφωνήσει μαζί μου ο Προεδρεύων του Συμβουλίου ότι η απόφαση του πρώην πλέον πρωθυπουργού του Κοσσυφοπεδίου, κ. Ramush Haradinaj, να παραιτηθεί και να συνεργαστεί με το Διεθνές Ποινικό Δικαστήριο όσον αφορά την πρώην Γιουγκοσλαβία είναι σαφής απόδειξη της συνεχώς αυξανόμενης πολιτικής ωριμότητας της χώρας; Η αντίδραση των Αλβανών θα είναι καθοριστική. Σύμφωνα με αναφορές, στο Κοσσυφοπέδιο έχουν αναπτυχθεί 1.000 επιπλέον στρατιώτες της δύναμης KFOR καθώς η κατάσταση κρίνεται τεταμένη.
<SPEAKER ID="181" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="182" LANGUAGE="" NAME="Παπαδημούλης (GUE/NGL )." AFFILIATION="">
<P>
    Κυρία Πρόεδρε, θα ήθελα να ρωτήσω τον προεδρεύοντα τι προτίθεται να πράξει το Συμβούλιο για την προστασία των μειονοτήτων, δεδομένου ότι οι βίαια εκδιωχθέντες Σέρβοι και Ρομά δεν έχουν επιστρέψει στις εστίες τους. Ακόμη, με ποιο τρόπο πιστεύει το Συμβούλιο ότι θα προστατευθεί στην επικείμενη διαπραγμάτευση η κυριαρχία και η εδαφική ακεραιότητα της Ομοσπονδιακής Δημοκρατίας Σερβίας-Μαυροβουνίου, όπως ρητά αναφέρει το ψήφισμα 1244 του ΟΗΕ που, όπως είπατε, το Συμβούλιο συνεχίζει να υποστηρίζει. 
<SPEAKER ID="183" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Όσον αφορά το θέμα της εθνικής κυριαρχίας, πιστεύω ότι αυτό είναι ακριβώς το ζήτημα για το οποίο πρέπει να εξευρεθεί πολιτική λύση, χωρίς να προδικάζουμε το περιεχόμενο μιας τέτοιας λύσης. Αντιλαμβανόμαστε πλήρως ότι το θέμα είναι εξαιρετικά πολύπλοκο και δύσκολο· το θέμα θα πρέπει να αποτελέσει αντικείμενο διαπραγματεύσεων οι οποίες θα αρχίσουν την κατάλληλη στιγμή. Κατά συνέπεια, δεν μπορώ να σας δώσω μια σαφή απάντηση· εντούτοις, αυτό το οποίο έχουμε σήμερα ως γνώμονα είναι το ψήφισμα 1544. 
<SPEAKER ID="184" LANGUAGE="" NAME="Πρόεδρος." AFFILIATION="">
<P>
   Η ερώτηση 2 καταπίπτει.
<P>
Η ερώτηση 3 αποσύρεται.
<P>
Ποιες πρωτοβουλίες προτίθεται να αναλάβει το Συμβούλιο ώστε να αποφευχθούν τυχόν μονομερείς ενέργειες των ΗΠΑ εναντίον της Συρίας; Το άρθρο 19 της Συνθήκης για την Ευρωπαϊκή. Ένωση προβλέπει το συντονισμό των κρατών μελών, που συμμετέχουν στο Συμβούλιο Ασφαλείας του ΟΗΕ, τι προτίθενται να πράξουν σ’ αυτή την κατεύθυνση τα εν λόγω κράτη μέλη; 
<SPEAKER ID="185" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Οι προοπτικές ειρήνευσης στη Μέση Ανατολή έχουν βελτιωθεί σημαντικά, παραμένουν ωστόσο εύθραυστες και θα απαιτήσουν τη μέγιστη προσοχή για να μην τις δούμε να εξανεμίζονται. Για το θέμα αυτό, η κοινή προσέγγιση των Ηνωμένων Πολιτειών και της Ευρωπαϊκής Ένωσης, που επιβεβαιώθηκε κατά τη διάρκεια της συνάντησης των αρχηγών κρατών και κυβερνήσεων με τον πρόεδρο των ΗΠΑ στις 22 Φεβρουαρίου στις Βρυξέλλες, αποτελεί πηγή ικανοποίησης. Η ΕΕ και οι ΗΠΑ ακολουθούν την ίδια στάση όσον αφορά την ειρηνευτική διαδικασία στη Μέση Ανατολή και την ανάγκη πλήρους εφαρμογής του ψηφίσματος 1559 του Συμβουλίου Ασφαλείας των Ηνωμένων Εθνών. Εξάλλου, το ψήφισμα προτάθηκε από κράτος μέλος της Ευρωπαϊκής Ένωσης με τη συνεργασία των ΗΠΑ. Ζητά την απόσυρση όλων των ξένων δυνάμεων από το Λίβανο, ο αφοπλισμός και η διάλυση όλων των πολιτοφυλακών και η διοργάνωση βουλευτικών εκλογών στη χώρα αυτή σύμφωνα με μια ελεύθερη και ομαλή διαδικασία χωρίς εξωτερικές παρεμβάσεις. Το Συμβούλιο καταδίκασε απερίφραστα την επίθεση η οποία στοίχισε τη ζωή στον πρώην πρωθυπουργό του Λιβάνου, Rafic Hariri. Πιστεύω ότι αυτό συζητήθηκε ευρέως τις τελευταίες ημέρες χθες και κατά τη διάρκεια της προηγούμενης συνεδρίασης. Η ευθύνη γι’ αυτή την επίθεση δεν έχει ακόμη αποδειχθεί.
<SPEAKER ID="186" LANGUAGE="" NAME="Παπαδημούλης (GUE/NGL )." AFFILIATION="">
<SPEAKER ID="187" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="188" LANGUAGE="" NAME="Πρόεδρος." AFFILIATION="">
<P>
Κατά το Συμβούλιο Υπουργών Δικαιοσύνης και Εσωτερικών Υποθέσεων στις 29 παρελθόντος Ιανουαρίου, οι εκπρόσωποι της Γερμανίας και της Ολλανδίας ζήτησαν εξηγήσεις από την Ισπανία για τη διαδικασία μαζικής νομιμοποίησης παράνομων μεταναστών που είχε προβλέψει να δρομολογήσει, με το σκεπτικό ότι ένα τέτοιο μέτρο έχει αναμφισβήτητες επιπτώσεις στα υπόλοιπα μέλη της Ευρωπαϊκής Ένωσης.
<P>
Η διαδικασία αυτή που άρχισε πράγματι στις 7 παρελθόντος Φεβρουαρίου και προβλέπεται να καλύψει περίπου 1 εκατ. άτομα, προκάλεσε ήδη απoλύσεις μεταναστών για το φόβο καταγγελιών καθώς και «παρεμβάσεις» που επισημαίνουν ορισμένα συνδικάτα της Ισπανικής Αστυνομίας.
<P>
Λαμβάνοντας υπόψη ότι η αρχή της χάραξης μιας κοινής πολιτικής της μετανάστευσης διακηρύχθηκε ήδη στα Ευρωπαϊκά Συμβούλια της Σεβίλλης και της Θεσσαλονίκης, ότι η πράσινη Βίβλος για τη διαχείριση της οικονομικής μετανάστευσης –την οποία υπέβαλε πρόσφατα η Επιτροπή– αναγνωρίζει ότι «οι αποφάσεις για την αποδοχή υπηκόων τρίτων χωρών σε ένα κράτος μέλος επηρεάζει τα λοιπά κράτη μέλη», και ότι το άρθρο ΙΙΙ/267 της Συνθήκης για το Ευρωπαϊκό Σύνταγμα διαλαμβάνει πως η Ένωσή θα αναπτύξει μια κοινή πολιτική της μετανάστευσης,
<SPEAKER ID="189" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Γενικότερα, το Συμβούλιο καλεί τον αξιότιμο βουλευτή να ανατρέξει στις εξελίξεις στο πρόγραμμα της Χάγης, το πολυετές πρόγραμμα που ενέκρινε το Ευρωπαϊκό Συμβούλιο κατά τη σύνοδό του της 4ης και 5ης Νοεμβρίου 2004. Με την έγκριση αυτού του προγράμματος, το Ευρωπαϊκό Συμβούλιο βάσισε τα συμπεράσματά του για το θέμα το οποίο συζητούμε εδώ ιδιαίτερα στην ιδέα ότι η παραοικονομία και η ανεπίσημη απασχόληση ενδέχεται να αποτελέσουν κίνητρα για την παράνομη μετανάστευση και να οδηγήσουν στην εκμετάλλευση.
<P>
Επιπλέον, ενόψει του ειδικού προβλήματος της αντιμετώπισης της οικονομικής μετανάστευσης, το Συμβούλιο, κατά τη σύνοδό του της 24ας Φεβρουαρίου, είχε μια πρώτη ανταλλαγή απόψεων σχετικά με την πράσινη βίβλο για μια κοινοτική προσέγγιση της διαχείρισης της οικονομικής μετανάστευσης που εξέδωσε η Επιτροπή. Σε αυτό το στάδιο, πρόκειται για ένα έγγραφο συζήτησης που καλύπτει μια ευρεία γκάμα θεμάτων και εξετάζει μια σειρά πιθανών λύσεων. Η πρόοδος της εξέτασης, η οποία άρχισε, θα χρησιμεύσει ως βάση για την εκπόνηση, από την Επιτροπή, στο τέλος του 2005, ενός προγράμματος για τη νόμιμη μετανάστευση. 
<SPEAKER ID="190" LANGUAGE="ES" NAME="Díaz de Mera García Consuegra (PPE-DE )." AFFILIATION="">
<P>
    Είτε αυτό έχει συζητηθεί επίσημα είτε όχι, το σίγουρο είναι ο κ. Otto Schily και η κ. Rita Verdonk προέβαλαν ένσταση.
<SPEAKER ID="191" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="192" LANGUAGE="" NAME="Masip Hidalgo (PSE )." AFFILIATION="ES)">
<SPEAKER ID="193" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="194" LANGUAGE="EN" NAME="Muscat (PSE )." AFFILIATION="">
<SPEAKER ID="195" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="196" LANGUAGE="" NAME="Πρόεδρος." AFFILIATION="">
<SPEAKER ID="197" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κυρία Πρόεδρε, θα ήθελα να επισημάνω στον κ. βουλευτή ότι, δυνάμει του άρθρου 5 του Κανονισμού αριθ. 551/2004 του Ευρωπαϊκού Κοινοβουλίου και του Συμβουλίου, της 10ης Μαρτίου 2004, για την οργάνωση και τη χρήση του εναέριου χώρου στο πλαίσιο του Ενιαίου Ευρωπαϊκού Ουρανού, το Συμβούλιο δεν έχει καμιά αρμοδιότητα όσον αφορά τη δημιουργία ενός εναερίου λειτουργικού τμήματος εναερίου χώρου, όπως αυτό στο οποίο ο βουλευτής αναφέρθηκε στην ερώτησή του. 
<SPEAKER ID="198" LANGUAGE="DE" NAME="Posselt (PPE-DE )," AFFILIATION="αντικαταστάτης του συντάκτη">
<SPEAKER ID="199" LANGUAGE="" NAME="Πρόεδρος." AFFILIATION="">
<P>
   Το προσέξαμε, κύριε Posselt, αλλά δύο άλλα μέλη ήταν ακόμα πιο γρήγορα από εσάς και αφού μπορώ να επιτρέψω μόνο δύο ερωτήσεις, έδωσα τον λόγο σε αυτά. 
<SPEAKER ID="200" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="201" LANGUAGE="" NAME="Πρόεδρος." AFFILIATION="">
<P>
Ποιες ενέργειες σκοπεύει να αναλάβει το Συμβούλιο για την έκθεση Δικαιοσύνης και Εσωτερικών Υποθέσεων που του υποβλήθηκε, με αντικείμενο τον χουλιγκανισμό στο ποδόσφαιρο και στα κέντρα ποδοσφαιρικής ενημέρωσης; (13 Ιανουαρίου 2005); 
<SPEAKER ID="202" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κυρία Πρόεδρε, η έκθεση η οποία παρουσιάζει την κατάσταση στα κράτη μέλη όσον αφορά τον χουλιγκανισμό στο ποδόσφαιρο για την περίοδο μεταξύ Ιουλίου 2002 και Ιουλίου 2003 θα συζητηθεί στη συνεδρίαση των εμπειρογνωμόνων των κρατών μελών, η οποία προβλέπεται για τα τέλη Απριλίου 2005.
<SPEAKER ID="203" LANGUAGE="EN" NAME="Moraes (PSE )." AFFILIATION="">
<P>
    Κύριε Προεδρεύων, ανακάλυψα τυχαία αυτή την έκθεση και ανυπομονώ να ασκήσετε κατά τη διάρκεια της Προεδρίας σας μεγαλύτερη πίεση στην UEFA συγκεκριμένα και, εάν χρειάζεται, και στην FIFA, ώστε το ποδόσφαιρο να καταστεί πραγματικά οικογενειακό άθλημα. Αυτή τη στιγμή κυριαρχούν στα ποδοσφαιρικά γήπεδα ο χουλιγκανισμός αλλά και ο ρατσισμός, όπως είπατε και εσείς. Κατά την άποψή σας, η UEFA επιβάλλει αυστηρές κυρώσεις, ιδίως στους διεθνείς αγώνες ποδοσφαίρου;
<SPEAKER ID="204" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Πράγματι, η Προεδρία του Συμβουλίου αποδίδει μεγάλη σημασία σε αυτά τα φαινόμενα τα οποία εκδηλώνονται στα στάδια και τα οποία οφείλονται στον χουλιγκανισμό, αλλά επίσης και στον ρατσισμό. Σε συνεργασία με την UEFA και με τις εθνικές ποδοσφαιρικές ομοσπονδίες, οφείλουμε να αγωνιστούμε με μεγάλη αποφασιστικότητα ενάντια σε αυτά τα φαινόμενα, τα οποία βλάπτουν τη φήμη ενός αθλήματος, το οποίο κατά τα άλλα, είναι πολύ αξιόλογο και δημοφιλές. 
<SPEAKER ID="205" LANGUAGE="EN" NAME="Heaton-Harris (PPE-DE )." AFFILIATION="">
<SPEAKER ID="206" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="207" LANGUAGE="" NAME="Πρόεδρος." AFFILIATION="">
<P>
Οι προσπάθειες επίλυσης της 18ετούς διαμάχης στην Ουγκάντα απέτυχαν και η βία έχει αναζωπυρωθεί. Οι συγκρούσεις έχουν κοστίσει τεράστιες ταλαιπωρίες στους κατοίκους, μαζικές εκτοπίσεις πληθυσμών, διάλυση των κοινωνικών και οικονομικών δομών και σοβαρότατες παραβιάσεις των ανθρωπίνων δικαιωμάτων. Οι αντάρτες του Lord's Resistance Army (LRA) συνεχίζουν τις βιαιότητες κατά των απλών πολιτών στη βόρειο Ουγκάντα και την απαγωγή παιδιών για σεξουαλική εκμετάλλευση και για την επάνδρωση του στρατού.
<SPEAKER ID="208" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="209" LANGUAGE="NL" NAME="Van Hecke (ALDE )." AFFILIATION="">
<P>
    Ευχαριστώ τον Πρόεδρο για την απάντηση αυτή και θέλω, παράλληλα, να εκφράσω την ως ένα βαθμό έκπληξή μου για το γεγονός ότι γίνεται λόγος για πόλεμο ανάμεσα σε δύο φατρίες. Εξ όσων μπορώ να κρίνω, μιλάμε τις τρομοκρατικές ενέργειες του Αντιστασιακού Στρατού του Κυρίου (Lord’s Resistance Army), που υποστηρίζεται από τη σουδανική κυβέρνηση και σε βάρος του λαού της Βόρειας Ουγκάντα. Αναρωτιέμαι μήπως θα ήταν καλό να συμπεριλάβουμε στον πολιτικό διάλογο με το Σουδάν –και όχι μόνο στον πολιτικό διάλογο με την Ουγκάντα– το θέμα του Αντιστασιακού Στρατού του Κυρίου και της παραβίασης των ανθρωπίνων δικαιωμάτων σε μαζική κλίμακα. Δεύτερον, ποιες πρωτοβουλίες προτίθεται να λάβει το Συμβούλιο προκειμένου να αντιμετωπίσει την απουσία οιασδήποτε κύρωσης σε αυτή τη σύγκρουση, και ειδικότερα όσον αφορά την προσφυγή που κατατέθηκε στο Διεθνές Ποινικό Δικαστήριο της Χάγης; 
<SPEAKER ID="210" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="211" LANGUAGE="" NAME="Πρόεδρος." AFFILIATION="">
<P>
Στις 22 Φεβρουαρίου ο Πρόεδρος των ΗΠΑ Τζορτζ Μπους επισκέφθηκε επίσημα τις Βρυξέλλες, συμμετέχοντας στη Σύνοδο Κορυφής των 25. Πώς αποτιμά το Συμβούλιο τις εξελίξεις και το μέλλον στις διατλαντικές σχέσεις; Στη Σύνοδο τέθηκαν ζωτικής σημασίας για την ΕΕ θέματα, όπως η διαδικασία ειρήνευσης στη Μέση Ανατολή, οι σχέσεις με το Ιράκ, το Ιράν, τη Συρία και το Λίβανο και την ευρύτερη πολιτική στη Μεσόγειο. Εκτιμά το Συμβούλιο ότι υπάρχει μία προσέγγιση στη διαμόρφωση της εξωτερικής πολιτικής από ΗΠΑ και ΕΕ στην ευρύτερη Μέση Ανατολή; Για το ζήτημα του Πρωτοκόλλου του Κιότο υπήρξε θετική ανταπόκριση από την αμερικανική πλευρά και αν ναι με ποιον τρόπο; 
<SPEAKER ID="212" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Η επίσκεψη στις Βρυξέλλες του Προέδρου Bush, σε τόσο σύντομο διάστημα από την έναρξη της δεύτερης θητείας του, στέλνει ένα σημαντικό πολιτικό μήνυμα.
<P>
Όσον αφορά το περιβάλλον, είναι αληθές ότι τα προβλήματα δεν έχουν αμβλυνθεί εντελώς, όμως ο πρόεδρος Bush αναγνώρισε την ύπαρξη του σοβαρού προβλήματος της αλλαγής του κλίματος. Εξέφρασε την επιθυμία να συνεργαστεί με την Ευρωπαϊκή Ένωση για την εξεύρεση λύσεων, ιδιαίτερα στον τομέα της έρευνας και της τεχνολογίας και για την ανάπτυξη καθαρών τεχνολογιών, με παράλληλη ενσωμάτωση των αναδυόμενων δυνάμεων όπως η Ινδία και η Κίνα.
<SPEAKER ID="213" LANGUAGE="" NAME="Κράτσα-Τσαγκαροπούλου (PPE-DE )." AFFILIATION="">
<SPEAKER ID="214" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="215" LANGUAGE="EN" NAME="Martin, David (PSE )." AFFILIATION="">
<SPEAKER ID="216" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="217" LANGUAGE="" NAME="Πρόεδρος." AFFILIATION="">
<P>
Έχοντας υπόψη το γεγονός ότι το Ευρωπαϊκό Κοινοβούλιο αποτελεί έναν από τους πυλώνες της αρμόδιας για τον προϋπολογισμό αρχής, κρίνει το Συμβούλιο ότι προτού ληφθεί οριστική απόφαση σχετικά με την κατανομή του 1,2 δισεκατομμυρίου δολαρίων που αποκομίζονται στα πλαίσια της συμφωνίας μεταξύ της Επιτροπής και της εταιρείας Philip Morris στο πλαίσιο του αγώνα κατά λαθρεμπορίας τσιγάρων, θα πρέπει να αρχίσει ένας κύκλος διαβουλεύσεων μεταξύ του Συμβουλίου και του Ευρωπαϊκού Κοινοβουλίου; 
<SPEAKER ID="218" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="219" LANGUAGE="NL" NAME="Staes (Verts/ALE )." AFFILIATION="">
<P>
Δεν πιστεύω ότι μπορείτε να λέτε απλώς ότι θα πρέπει να απευθύνω αυτό το ερώτημα προς την Επιτροπή. Μιλάμε για μεγάλα ποσά. Αναφέρεται ότι το 10% θα διοχετεύεται πλέον στην Επιτροπή και το 90% στα κράτη μέλη, ενώ η συνήθης διαδικασία στην τελωνειακή πρακτική, όταν διεκδικούνται πόροι, είναι να παρέχεται το 25% στο κράτος μέλος και το 75% στην Επιτροπή. Συνεπώς, αυτό είναι σημαντικό ζήτημα και δεν μπορεί να το κλείνει κανείς με μια διπλωματική απάντηση. 
<SPEAKER ID="220" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="221" LANGUAGE="" NAME="Πρόεδρος." AFFILIATION="">
<P>
Αποτελεί πρακτική ορισμένων, ή και των 25 κρατών μελών, να ενημερώνουν το Συμβούλιο ως προς τη δράση των μυστικών υπηρεσιών τους, όπως είναι το ΜΙ6 στο Ηνωμένο Βασίλειο, στο πλαίσιο της καταπολέμησης του διεθνούς οργανωμένου εγκλήματος; Εάν ναι, ποια είναι αυτά τα κράτη μέλη, και πόσο συχνά το πράττουν; 
<SPEAKER ID="222" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Το Συμβούλιο δεν ενημερώθηκε για οιεσδήποτε δραστηριότητες που διεξάγονται από τις μυστικές υπηρεσίες των κρατών μελών στο πλαίσιο της καταπολέμησης του οργανωμένου εγκλήματος. Πράγματι, ουδεμία διάταξη του Τίτλου VI της Συνθήκης της Ευρωπαϊκής Ένωσης απαιτεί από τα κράτη μέλη να κοινοποιούν τέτοια δεδομένα στο Συμβούλιο. 
<SPEAKER ID="223" LANGUAGE="EN" NAME="Newton Dunn (ALDE )." AFFILIATION="">
<SPEAKER ID="224" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="225" LANGUAGE="" NAME="Πρόεδρος." AFFILIATION="">
<SPEAKER ID="226" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Όσον αφορά τη διαφάνεια των εργασιών του Συμβουλίου, το τελευταίο υπογραμμίζει ότι, σύμφωνα με το άρθρο 11, παράγραφος 6, του Παραρτήματος ΙΙ του Κανονισμού του, η Γενική Γραμματεία του Συμβουλίου, μετά την έγκριση των αποφάσεων από το Συμβούλιο κατά τη διάρκεια της διαδικασίας που ορίζεται από το άρθρο 251 της Συνθήκης, ή μετά την οριστική έγκριση της συγκεκριμένης πράξης, καθιστά προσβάσιμα στο κοινό όλα τα νομοθετικά έγγραφα που αφορούν αυτή την πράξη, δηλαδή αυτά τα οποία συντάχθηκαν πριν από μια από αυτές τις αποφάσεις και τα οποία δεν καλύπτονται από καμιά από τις εξαιρέσεις που ορίζει το άρθρο 4, παράγραφοι 1, 2 και 3, δεύτερο εδάφιο, του Κανονισμού (ΕΚ) αριθ. 1049/ 2001 του Ευρωπαϊκού Κοινοβουλίου και του Συμβουλίου, της 30ής Μαΐου 2001.
<P>
Κατόπιν αιτήματος του ενδιαφερόμενου κράτους μέλους, τα έγγραφα τα οποία καλύπτονται από αυτά τα κριτήρια, και αυτά που αντανακλούν τη θέση της αντιπροσωπείας αυτού του κράτους μέλους, δεν καθίστανται διαθέσιμα στο κοινό. Αφετέρου, όταν οι διαπραγματεύσεις για ένα σχέδιο κειμένου βρίσκονται σε εξέλιξη, το Συμβούλιο επιφυλάσσεται να μην δημοσιοποιεί τα στοιχεία ταυτότητας των αντιπροσωπειών εφόσον πληρούνται οι προϋποθέσεις του άρθρου 4, παράγραφος 3, αυτού του Κανονισμού.
<P>
Όσον αφορά τη δημοσίευση των ίδιων των ψήφων, το Συμβούλιο υπενθυμίζει στον αξιότιμο βουλευτή, ότι, όσον αφορά νομοθετικές πράξεις, οι ψήφοι δημοσιεύονται αυτόματα και τον καλεί για το σκοπό αυτό να ανατρέξει στις απαντήσεις τις οποίες δόθηκαν ιδίως για μια σειρά γραπτών ερωτήσεων το 2003 και το 2004 για το ίδιο θέμα. 
<SPEAKER ID="227" LANGUAGE="DE" NAME="Martin, Hans-Peter (NI )." AFFILIATION="">
<SPEAKER ID="228" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="229" LANGUAGE="" NAME="Πρόεδρος." AFFILIATION="">
<P>
Τελεί άραγε το Συμβούλιο εν γνώσει του γεγονότος ότι η Ειδική Υπηρεσία Προγραμμάτων της ΕΕ, η οποία επιτηρεί τις δαπάνες της ΕΕ στη Βόρεια Ιρλανδία και τη Δημοκρατία της Ιρλανδίας στα πλαίσια του Προγράμματος Ειρήνη ΙΙ, εξαιρείται από τις διατάξεις του Νόμου του 2000 του ΗΒ για την Ελευθερία Έκφρασης και των Νόμων του 1997 και 2003 της Ιρλανδίας για την Ελευθερία Πληροφόρησης και ότι, κατά συνέπεια, ως δημόσιο όργανο είναι υπεράνω του νόμου που ισχύει και στις δύο δικαιοδοσίες για την ελευθερία πληροφόρησης; Είναι ικανοποιημένο το Συμβούλιο με την κατάσταση αυτή, ιδιαίτερα στο βαθμό που δεν έχει υλοποιηθεί ο υπεσχημένος Κώδικας πρακτικής για την πρόσβαση στην πληροφόρηση για τα εκτελεστικά όργανα που ασκούν δραστηριότητα στα πλαίσια της Ειδικής Υπηρεσίας Προγραμμάτων της ΕΕ (SEUPB); Λόγω των εμπλεκομένων διαθέσιμων κεφαλαίων της ΕΕ, σε ποιες ενέργειες θα προβεί το Συμβούλιο για να επιδιορθώσει αυτήν την καθόλου ικανοποιητική κατάσταση; 
<SPEAKER ID="230" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Το Συμβούλιο υπενθυμίζει στον αξιότιμο βουλευτή ότι όσον αφορά το θέμα του συστήματος ελευθερίας πληροφόρησης που ισχύει για τον ειδικό οργανισμό για τα προγράμματα της Ευρωπαϊκής Ένωσης ο οποίος εποπτεύει στο Ηνωμένο Βασίλειο και την Ιρλανδία, τα προγράμματα Peace I και Peace II, καθώς επίσης και άλλες κοινοτικές πρωτοβουλίες, αυτό εμπίπτει στην αρμοδιότητα των εν λόγω κρατών μελών.
<P>
Το Συμβούλιο εφιστά εξάλλου την προσοχή του αξιότιμου βουλευτή στο γεγονός ότι είναι ευθύνη της Επιτροπής να διασφαλίζει την καλή εφαρμογή του Κανονισμού (ΕΚ) αριθ. 1260/99, του Συμβουλίου της 21ης Ιουνίου 1999 περί γενικών διατάξεων σχετικά με τα διαρθρωτικά ταμεία, που τροποποιήθηκε από το Συμβούλιο της 24ης Ιανουαρίου 2005 για την παράταση της διάρκειας του προγράμματος Peace, ενόψει του γεγονότος ότι η ευθύνη για τη διαχείριση αυτών ταμείων κατανέμεται μεταξύ της Ευρωπαϊκής Ένωσης και των κυβερνήσεων των κρατών μελών στη βάση μιας στενής εταιρικής σχέσης. 
<SPEAKER ID="231" LANGUAGE="EN" NAME="Allister (NI )." AFFILIATION="">
<P>
    Ασφαλώς θα πρέπει να προκαλεί ανησυχία στο Συμβούλιο το γεγονός ότι δύο κράτη μέλη συνεργάζονται για να αποκλείσουν έναν κοινοτικό φορέα παρακολούθησης από την εθνική τους νομοθεσία περί ελεύθερης πληροφόρησης και συνεπώς να τον εξαιρέσουν από τις διατάξεις περί παροχής στο κοινό πληροφοριών προερχόμενων από όλους τους εσωτερικούς κυβερνητικούς φορείς αυτών των κρατών. Συγκεκριμένα, δεν προκαλεί ανησυχία στο Συμβούλιο το γεγονός ότι αυτά τα δύο κράτη αμελούσαν επί πέντε χρόνια να καταρτίσουν εθελοντικού κώδικα πρακτικής για αυτούς τους φορείς εφαρμογής στο πλαίσιο του ειδικού οργάνου για τα προγράμματα της ΕΕ (SEUPB); 
<SPEAKER ID="232" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="233" LANGUAGE="" NAME="Πρόεδρος." AFFILIATION="">
<P>
Στην Ευρωπαϊκή Ένωση, από το 2001 λειτουργεί ήδη ένας μηχανισμός για τις επεμβάσεις βοήθειας της πολιτικής προστασίας(1) μεταξύ των 25 κρατών μελών και της Βουλγαρίας, Ρουμανίας, Ισλανδίας, Λιχτεστάιν και Νορβηγίας. Την καθιέρωση μιας τέτοιας συνεργασίας καθώς και το ενδεχόμενο δημιουργίας ενός συστήματος έγκαιρης προειδοποίησης στη Μεσόγειο, μέσα από τη διαδικασία της Βαρκελώνης, πρότεινα στο πλαίσιο της Ευρωμεσογειακής Κοινοβουλευτικής Συνέλευσης (ΕΜΚΣ) και αποφασίστηκε να τεθεί το θέμα «των φυσικών καταστροφών και μηχανισμού πολιτικής προστασίας» στην ολομέλεια της ΕΜΚΣ που θα γίνει στο Κάιρο, στις 12-15 Μαρτίου 2005.
<P>
Συμφωνεί το Συμβούλιο με την πρότασή μου και τι προτίθεται να κάνει για τη συνέχιση της δράσης προς αντιμετώπιση των κινδύνων που ελλοχεύουν στο Μεσογειακό χώρο καθώς για τον καθησυχασμό των πολιτών, στην αξιολόγηση των υφισταμένων μηχανισμών, που αφορούν την πρόληψη, την ετοιμότητα σε καταστάσεις εκτάκτου ανάγκης, την πληροφόρηση της κοινής γνώμης και τη συμμετοχή, ώστε να μπορέσουν να εφαρμοστούν στο πλαίσιο της Ευρωμεσογειακής εταιρικής σχέσης; Πώς αξιολογείται το πιλοτικό πρόγραμμα πολιτικής προστασίας που χρηματοδοτήθηκε από το πρόγραμμα MEDA; 
<SPEAKER ID="234" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
Επιπλέον, το Συμβούλιο χαιρετίζει το γεγονός ότι αυτό το θέμα θα συζητηθεί στην πρώτη σύνοδο της Ευρωμεσογειακής Κοινοβουλευτικής Συνέλευσης η οποία θα συνέλθει στο Κάιρο από τις 12 έως τις 15 Μαρτίου 2005. Το Συμβούλιο επισημαίνει ότι, όσον αφορά την πρόταση η οποία κατατέθηκε από τον συντάκτη αυτής της ερώτησης με στόχο την εξεύρεση λύσης για την αντιμετώπιση των κινδύνων οι οποίοι απειλούν τον μεσογειακό χώρο, μια ομάδα ad hoc για τα μέτρα της εταιρικής σχέσης, η οποία διορίστηκε από υψηλόβαθμους λειτουργούς αρμόδιους για το πολιτικό και κοινωνικό κεφάλαιο της διαδικασίας της Βαρκελώνης, συζήτησε αυτά τα θέματα στις 9 Φεβρουαρίου 2005. Εξέτασε τη θαλάσσια ασφάλεια στην περιοχή και την πολιτική προστασία, ιδιαίτερα μέσω της προετοιμασίας μιας εντολής για τη σύνταξη σχεδίων παροχής βοήθειας σε περίπτωση τσουνάμι στο πλαίσιο του υφιστάμενου ενδιάμεσου ευρωμεσογειακού προγράμματος.
<P>
Για το θέμα αυτό, το σεμινάριο που προγραμματίζεται να διεξαχθεί στη Μασσαλία τον Ιούνιο 2005, θα στοχεύει να φέρει σε επαφή τα διάφορα μέσα και θα εξετάσει την πρόληψη στη Μεσόγειο και τον Ατλαντικό, την επιχειρησιακή οργάνωση σε συνεργασία με άλλα φόρα όπως το 5+5 ή το Ευρωμεσογειακό Φόρουμ, ένα ειδικό σχέδιο βοήθειας για τη Μεσόγειο και ένα κέντρο ειδοποίησης. Θα εξεταστεί επίσης η δυνατότητα διοργάνωσης εθελοντικών πρακτικών ασκήσεων που θα μοιραστούν μεταξύ των κρατών μελών τον Οκτώβριο 2005. Η λουξεμβουργιανή προεδρία αποδίδει πολύ μεγάλη σημασία σε αυτή την πρωτοβουλία, την οποία εγκαινίασε και στην οποία συμμετείχε. 
<SPEAKER ID="235" LANGUAGE="" NAME="Τρακατέλλης (PPE-DE )." AFFILIATION="">
<P>
    Κυρία Πρόεδρε, κύριε προεδρεύοντα, ευχαριστώ πολύ για την απάντησή σας η οποία είναι ικανοποιητική. Θα ήθελα εντούτοις να σας θυμίσω ότι, βεβαίως, το σύστημα εγκαίρου προειδοποιήσεως έχει μεγάλη σημασία διότι, σήμερα, 70 εκατομμύρια άνθρωποι ζουν στα παράλια της Μεσογείου χωρίς να υπολογίσουμε και τους τουρίστες: να μην επαναληφθεί δηλαδή η καταστροφή που έγινε στη Νοτιοανατολική Ασία.
<P>
Πέραν αυτού, έχουμε πολλές πυρκαγιές, πολλούς σεισμούς και άλλες φυσικές καταστροφές. Επομένως, αυτό που θα ήθελα να ακούσω από σας, πέραν από όσα είπατε που ήταν πολύ ικανοποιητικά, είναι αν πραγματικά είμαστε διατεθειμένοι να διαθέσουμε το ποσόν που θα χρειασθεί, διότι το ποσό αυτό θα είναι πολύ μεγαλύτερο από αυτό που έχουμε ήδη για το bridge programme, ή το ποσό που προϋπολογίσθηκε γύρω στα 12 εκατομμύρια ευρώ για το early warning system. Πρόκειται λοιπόν για πολύ περισσότερα εκατομμύρια ευρώ και θα ήθελα να μάθω αν η Ευρωπαϊκή Ένωση είναι αποφασισμένη να διαθέσει τα ποσά αυτά. 
<SPEAKER ID="236" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="237" LANGUAGE="DE" NAME="Rübig (PPE-DE )." AFFILIATION="">
<SPEAKER ID="238" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="239" LANGUAGE="" NAME="Πρόεδρος." AFFILIATION="">
<SPEAKER ID="240" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Κυρία Πρόεδρε, το Ευρωπαϊκό Συμβούλιο όρισε τον Ιούνιο 2000 ότι όλες οι χώρες των Δυτικών Βαλκανίων ήσαν δυνητικές υποψήφιες προς ένταξη στην Ευρωπαϊκή Ένωση. Στη συνέχεια, τον Ιούνιο 2003, το Ευρωπαϊκό Συμβούλιο επιβεβαίωσε ότι ήταν αποφασισμένο να υποστηρίξει πλήρως και αποτελεσματικά την ευρωπαϊκή προοπτική των χωρών των Δυτικών Βαλκανίων, οι οποίες θα αποτελέσουν αναπόσπαστο τμήμα της Ευρωπαϊκής Ένωσης μόλις εκπληρώσουν τα καθορισμένα κριτήρια.
<P>
Κατά συνέπεια, εναπόκειται ουσιαστικά στις ενδιαφερόμενες χώρες να καθορίσουν το ρυθμό της προσέγγισής τους με την Ευρωπαϊκή Ένωση ευθυγραμμιζόμενες με το ευρωπαϊκό κεκτημένο και εκπληρώνοντας τα κριτήρια που έχουν καθοριστεί από το Ευρωπαϊκό Συμβούλιο της Κοπεγχάγης καθώς και τις προϋποθέσεις σταθεροποίησης και της διαδικασίας σύνδεσης. Έως σήμερα, μόνον η Κροατία και η ΠΓΔΜ έχουν υποβάλει επισήμως αίτηση ένταξής τους. Μετά την αίτηση ένταξης της Κροατίας, το Ευρωπαϊκό Συμβούλιο αποφάσισε να αρχίσει τις ενταξιακές διαπραγματεύσεις τον Μάρτιο 2005, υπό την προϋπόθεση ότι η Κροατία συνεργάζεται πλήρως με το Διεθνές Ποινικό Δικαστήριο. Όσον αφορά την ΠΓΔΜ, η Επιτροπή βρίσκεται ακόμη στο στάδιο σύνταξης γνώμης όσον αφορά την αίτηση ένταξης αυτού του κράτους.
<P>
Το Ευρωπαϊκό Συμβούλιο που συνήλθε στις Βρυξέλλες στις 16 και 17 Δεκεμβρίου 2004 επανέλαβε τη δέσμευσή του υπέρ της πλήρους εφαρμογής της ατζέντας της Θεσσαλονίκης, η οποία υπογραμμίζει ότι το μέλλον των χωρών των Βαλκανίων βρίσκεται στην Ευρωπαϊκή Ένωση. Οι πρόσφατες υπουργικές συνεδριάσεις του φόρουμ ΕΕ-Δυτικών Βαλκανίων επέτρεψαν να αποτιμηθούν οι πρόοδοι οι οποίες σημειώθηκαν και να εντοπιστούν οι προκλήσεις οι οποίες θα πρέπει να αντιμετωπιστούν.
<P>
Κατά συνέπεια, οι ενταξιακές διαπραγματεύσεις οι οποίες θα πρέπει ακόμη να αρχίσουν με υποψήφιες χώρες των οποίων η ένταξη θα μπορούσε να έχει σημαντικές οικονομικές συνέπειες μπορούν να ολοκληρωθούν μόνον μετά την κατάρτιση του οικονομικού πλαισίου για την περίοδο που αρχίζει το 2014 μαζί με τις πιθανές παρεπόμενες οικονομικές μεταρρυθμίσεις. 
<SPEAKER ID="241" LANGUAGE="PL" NAME="Czarnecki, Ryszard (NI )." AFFILIATION="">
<SPEAKER ID="242" LANGUAGE="FR" NAME="Schmit," AFFILIATION="Προεδρεύων του Συμβουλίου">
<SPEAKER ID="243" LANGUAGE="DE" NAME="Rübig (PPE-DE )." AFFILIATION="">
<P>
    Κυρία Πρόεδρε, κύριε Πρόεδρε του Συμβουλίου, είπατε ο ίδιος ότι η Κροατία θα πρέπει να επιδιώξει τη συνεργασία με το Διεθνές Ποινικό Δικαστήριο. Θα ήθελα να μάθω αν υπάρχουν οποιεσδήποτε αποδείξεις, για παράδειγμα από την Europol ή την Interpol, για το ότι ο εν λόγω στρατηγός βρίσκεται όντως ακόμα στην Κροατία. 
<SPEAKER ID="244" LANGUAGE="FR" NAME="Schmit," AFFILIATION="Προεδρεύων του Συμβουλίου">
<P>
    Πραγματικά, δεν διαθέτω οιαδήποτε πληροφορία, ούτε από την Europol –και θα επισημάνω ότι η Europol δεν είναι κέντρο αστυνομικών ερευνών, όπως γνωρίζετε– ούτε από την Interpol, όμως οι αναφορές οι οποίες μας διαβιβάστηκαν από τον εισαγγελέα του δικαστηρίου της Χάγης δείχνουν ότι, σε κάθε περίπτωση, το εν λόγω πρόσωπο, ο στρατηγός Ante Gotovina, διήλθε όντως από την Κροατία. Βρίσκεται άραγε ακόμη εκεί; Σε αυτή την ερώτηση δεν μπορώ να απαντήσω. 
<SPEAKER ID="245" LANGUAGE="" NAME="Πρόεδρος." AFFILIATION="(Η συνεδρίαση διακόπτεται στις 18.30 και επαναλαμβάνεται στις 21.00).">
<SPEAKER ID="246" LANGUAGE="" NAME="" AFFILIATION="Αντιπροέδρου">
<SPEAKER ID="247" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0046/2005) της κ. Pia Elda Locatelli, εξ ονόματος της Επιτροπής Βιομηχανίας, Έρευνας και Ενέργειας, σχετικά με την επιστήμη και την τεχνολογία - Κατευθυντήριες γραμμές της πολιτικής της Ένωσης υπέρ της έρευνας (2004/2150(INI)). 
<SPEAKER ID="248" LANGUAGE="IT" NAME="Locatelli (PSE )," AFFILIATION="εισηγήτρια">
<P>
    Κύριε Πρόεδρε, κυρίες και κύριοι, κύριε Επίτροπε, το Ευρωπαϊκό Συμβούλιο της Λισαβόνας το 2000 αντιπροσωπεύει μια σημαντική καμπή για την ευρωπαϊκή πολιτική γενικότερα και για την έρευνα και την κοινωνία της γνώσης ειδικότερα.
<P>
Στη Λισαβόνα επιβεβαιώθηκε το πρόγραμμα της Επιτροπής Prodi και ειδικότερα του Επιτρόπου Busquin, αλλά και του ιταλού Επιτρόπου Ruberti, για τη δημιουργία του ευρωπαϊκού χώρου έρευνας μέσω μιας πλειονότητας δράσεων. Πρόκειται για ένα θεμελιώδες βήμα προκειμένου να καταστεί η Ευρώπη η πιο ανταγωνιστική και δυναμική οικονομία στον κόσμο που βασίζεται στη γνώση.
<P>
Γνωρίζουμε όλοι το σημερινό χάσμα που χωρίζει την Ευρώπη από τους μεγαλύτερους ανταγωνιστές της σε αυτόν τον τομέα,δηλαδή τις Ηνωμένες Πολιτείες και την Ιαπωνία. Το ποσοστό του ΑΕγχΠ που προορίζεται για τις δαπάνες έρευνας είναι 3,12% στην Ιαπωνία, 2,76% στις Ηνωμένες Πολιτείες, 1,99% στην Ευρώπη των δεκαπέντε και 1,93% στην Ευρώπη των είκοσι πέντε. Οφείλουμε να καλύψουμε αυτό το χάσμα και ο ευρωπαϊκός χώρος έρευνας κινείται προς τη σωστή κατεύθυνση. Το σχέδιο αυτό είναι σχεδόν έτοιμο, αλλά για την υλοποίησή του χρειάζεται η ίδια αποφασιστικότητα που επιδείξαμε στη δημιουργία της ενιαίας αγοράς και του ενιαίου νομίσματος.
<P>
Το έβδομο πρόγραμμα πλαίσιο περιέχει ωστόσο ένα νέο στοιχείο, δηλαδή τη θέσπιση του Ευρωπαϊκού Συμβουλίου Έρευνας. Στο θέμα αυτό παρεμβαίνω επίσης εξ ονόματος της συναδέλφου κ. Erika Mann, η οποία δεν μπορεί να παραστεί στη συζήτηση. Το Ευρωπαϊκό Συμβούλιο Έρευνας ανταποκρίνεται στο αίτημα που εκφράζεται με αυξανόμενο σθένος από την ευρωπαϊκή επιστημονική κοινότητα για τη δημιουργία ενός νέου φορέα για τη βασική έρευνα.
<P>
Η βασική έρευνα είναι καίριας σημασίας για τις επιτυχείς καινοτομίες και θα δημιουργήσει ευρωπαϊκή προστιθέμενη αξία. Μέχρι σήμερα, η ευρωπαϊκή προστιθέμενη αξία αφορούσε τη συνεργασία ερευνητικών ομάδων σε διαφορετικές χώρες. Τώρα, σύμφωνα με την έκθεση Mayor, είναι ώρα να ορίσουμε μια νέα προστιθέμενη αξία που θα προβλέπει για τους μεμονωμένους ερευνητές και ομάδες σε οποιοδήποτε κράτος μέλος της Ευρωπαϊκής Ένωσης τη δυνατότητα συναγωνισμού με όλους τους άλλους ερευνητές βάσει της επιστημονικής αριστείας. Αυτή είναι η πραγματική αποστολή τουΕυρωπαϊκού Συμβουλίου Έρευνας, το οποίο πρέπει να είναι ανεξάρτητο στις επιστημονικές του εκτιμήσεις, αυτόνομο στη λειτουργία του και να διαθέτει επαρκείς πόρους. Για τον σκοπό αυτόν ζητώ από την Επιτροπή να παρουσιάσει το ταχύτερο δυνατόν μια συγκεκριμένη και σαφή πρόταση όσον αφορά τη δομή και τη σύνθεση των οργάνων διοίκησης του Ευρωπαϊκού Συμβουλίου Έρευνας.
<P>
Ένα άλλο κεφάλαιο της έκθεσης είναι η μεταφορά τεχνολογίας. Το έβδομο πρόγραμμα πλαίσιο πρέπει να αποδώσει ιδιαίτερη προσοχή στη μεταφορά τεχνολογίας, συντονίζοντας την ευρωπαϊκή πολιτική έρευνας με τη βιομηχανική πολιτική. Οι τεχνολογικές πλατφόρμες και οι κοινές τεχνολογικές πρωτοβουλίες αποτελούν θεμελιώδεις μηχανισμούς για τον στόχο αυτόν, ενώ παράλληλα πρέπει να αυξήσουμε τους πόρους υπέρ των μέσων που προορίζονται αποκλειστικά για τις μικρές και μεσαίες επιχειρήσεις, για τις οποίες πρέπει να καταστούν πιο ευέλικτα τα κριτήρια συμμετοχής στα σχέδια και γενικότερα η απλοποίηση της γραφειοκρατίας, η οποία συχνά αποτελούσε εμπόδιο στη συμμετοχή των μικρών και μεσαίων επιχειρήσεων στα ερευνητικά προγράμματα. Στο τελευταίο αυτό θέμα πιστεύω πως πρέπει να γίνουν δεκτές οι συστάσεις των εκθέσεων Marimon και Ormala, και όχι μόνον όσον αφορά τις μικρές και μεσαίες επιχειρήσεις.
<SPEAKER ID="249" LANGUAGE="EN" NAME="Potočnik," AFFILIATION="Μέλος της Επιτροπής">
<P>
Επιτρέψτε μου να ευχαριστήσω συγκεκριμένα την κ. Locatelli, την εισηγήτρια, καθώς και όλα τα μέλη της επιτροπής για την εποικοδομητική και εντατική συνεργασία που είχαμε κατά τη διάρκεια αυτού του πρώτου μήνα κοινών εργασιών. Θα ήθελα επίσης να ευχαριστήσω όσους παρίστανται στην αίθουσα μέχρι τέτοια ώρα για το πραγματικό ενδιαφέρον τους και για την αφοσίωσή τους στο μέλλον της ευρωπαϊκής πολιτικής για την έρευνα.
<P>
Η Επιτροπή δίδει μεγάλη σημασία στην έγκριση της έκθεσης Locatelli. Αντικατοπτρίζει την επίσημη θέση του Ευρωπαϊκού Κοινοβουλίου όσον αφορά την ανακοίνωση του Ιουνίου και ακόμη προετοιμάζει το έδαφος για τη σύνταξη της πρότασης της Επιτροπής με θέμα το νέο πρόγραμμα πλαίσιο που θα εγκριθεί στις 6 Απριλίου 2005.
<P>
Προτού αναφερθώ στα σημαντικότερα κατά την άποψή μου στοιχεία της έκθεσης Locatelli, θα ήθελα να μοιραστώ μαζί σας ορισμένες σκέψεις για το γενικότερο πλαίσιο της ευρωπαϊκής έρευνας και για τα σχέδιά μας όσον αφορά το έβδομο πρόγραμμα πλαίσιο. Αν και ορισμένοι από εσάς έχετε ήδη ακούσει αυτά που θα πω κατά τη διάρκεια της συζήτησης της ερώτησης για τη χρηματοδότηση του έβδομου προγράμματος πλαισίου στην ολομέλεια πριν από δύο εβδομάδες, το πλαίσιο είναι σαφές. Θέλουμε και επιθυμούμε την επανέναρξη της στρατηγικής της Λισαβόνας. Η έντονη συζήτηση σήμερα το πρωί για την ενδιάμεση αναθεώρηση της στρατηγικής της Λισαβόνας μας επέτρεψε να κατανοήσουμε τις προκλήσεις που θα συναντήσουμε. Η Ευρώπη δεν μπορεί να συναγωνιστεί με βάση το φθηνό εργατικό δυναμικό ή τα χαμηλά κοινωνικά πρότυπα. Δεν μπορούμε να συναγωνιστούμε εις βάρος του περιβάλλοντός μας. Δεν έχουμε τους φυσικούς πόρους που απαιτούνται για να διατηρήσουμε την ευημερία μας. Διαθέτουμε μόνο μυαλό, εξυπνάδα και δημιουργικότητα. Η γνώση, με την ευρεία έννοια του όρου, είναι ο ισχυρότερος παράγοντας ανταγωνιστικότητας που διαθέτουμε στην παγκόσμια, ιδιαίτερα ανταγωνιστική αγορά.
<P>
Η πτυχή «πολίτες» του έβδομου προγράμματος πλαισίου θα ενισχυθεί με τις υφιστάμενες δράσεις κινητικότητας οι οποίες έχουν τύχει ευρείας εκτίμησης στο πλαίσιο του προγράμματος Marie Curie. Η πτυχή «δεξιότητες» θα ασχολείται με υποδομές, με ΜΜΕ, με περιφέρειες, με το ερευνητικό δυναμικό όλων των κρατών μελών, καθώς και με την επιστήμη, την κοινωνία και τη διεθνή συνεργασία.
<P>
Όσον αφορά τώρα την έκθεση Locatelli, μια έκθεση η οποία συμβάλλει καθοριστικά στην επιτυχία του επικείμενου προγράμματος πλαισίου, επιτρέψτε μου καταρχάς να σας ευχαριστήσω από καρδιάς για την υποστήριξη που παρέχετε μέχρι σήμερα στην πρόταση περί διπλασιασμού των κονδυλίων για το έβδομο πρόγραμμα πλαίσιο. Τούτο είναι απολύτως σύμφωνο με την πρόταση της Επιτροπής για τις επόμενες δημοσιονομικές προοπτικές και υποστηρίζει σταθερά την πρόταση να οριστεί ο κοινοτικός προϋπολογισμός πάνω από το 1% του ΑΕΠ. Επιτρέψτε μου να διατυπώσω μια προσωπική παρατήρηση στο σημείο αυτό. Εκτιμώ ειλικρινά την υποστήριξή σας. Είναι ζωτικής σημασίας. Από κοινού έχουμε μεγάλες πιθανότητες να επιτύχουμε την αλλαγή της διάρθρωσης του ευρωπαϊκού προϋπολογισμού υπέρ δράσεων περισσότερο προσανατολισμένων στην ανάπτυξη και στην ανταγωνιστικότητα.
<P>
Τέταρτον, η έκθεση είναι απολύτως εναρμονισμένη με τις προθέσεις της Επιτροπής όσον αφορά την πρόταση περί σημαντικής αύξησης της χρηματοδότησης των δράσεων του προγράμματος Marie Curie και την ευνοϊκή αποδοχή της πρότασης της Επιτροπής για ευρωπαϊκές τεχνολογικές πλατφόρμες και κοινές πρωτοβουλίες στον τομέα της τεχνολογίας. Όπως ξέρετε, αυτό θα είναι σημαντικό μέρος της επικείμενης πρότασης για το πρόγραμμα πλαίσιο. Η Ευρώπη παρουσιάζει αδυναμίες στον τομέα των δημοσίων και ιδιωτικών εταιρικών σχέσεων, και αυτό πρέπει να καταστεί σαφές. Η επικέντρωση των προσπαθειών όλων των ενδιαφερομένων γύρω από μικρό αριθμό καλά προσδιορισμένων καίριων τεχνολογιών είναι καθοριστικής σημασίας, και αυτό ακριβώς σκοπεύουμε να πράξουμε.
<P>
Επιτρέψτε μου να τελειώσω εκφράζοντας την άποψη ότι η έκθεση Locatelli αποτελεί σημαντική ενθάρρυνση για τις τρέχουσες προετοιμασίες μου σχετικά με την πρόταση για το έβδομο πρόγραμμα πλαίσιο. Με χαρά μου επισημαίνω ότι σε όλα τα ζωτικής σημασίας ζητήματα ακολουθούμε λίγο πολύ την ίδια γραμμή. Αυτό είναι ενθαρρυντικό όσον αφορά τη μελλοντική νομοθετική διαδικασία. Θέλω να πιστεύω ότι θα στείλετε ισχυρό μήνυμα αύριο κατά την ψηφοφορία της έκθεσης Locatelli. Το έχουμε ανάγκη αυτό το ισχυρό μήνυμα. Μπορεί, και πρέπει, να ακουστεί παντού. Θα αποδείξει εμπράκτως την υποστήριξη που εκφράσατε ευρέως κατά τη διάρκεια της συζήτησης που διεξήχθη νωρίτερα σήμερα με θέμα τις προσπάθειες αναζωογόνησης της στρατηγικής της Λισαβόνας. Θα είναι επίσης δηλωτικό της ετοιμότητας και της αποφασιστικότητας αμφότερων των οργάνων μας να επιτύχουν τους στόχους τους.
<SPEAKER ID="250" LANGUAGE="IT" NAME="Brunetta," AFFILIATION="εξ ονόματος της Ομάδας PPE-DE.">
<P>
    Κύριε Πρόεδρε, κυρίες και κύριοι, κύριε Επίτροπε, ως σκιώδης εισηγητής του Ευρωπαϊκού Λαϊκού Κόμματος, θα ήθελα να ευχαριστήσω την εισηγήτρια κ. Locatelli για το έργο που επιτέλεσε και προπαντός να την συγχαρώ γιατί κατόρθωσε να φέρει εις πέρας ένα συλλογικό έργο με το καλύτερο δυνατό πνεύμα συνεργασίας, θέτοντας σταθερές βάσεις για να εξακολουθήσουμε τη συνεργασία στην ευρωπαϊκή πολιτική έρευνας, εν αναμονή της επικείμενης πλέον άφιξης του εβδόμου προγράμματος πλαισίου.
<P>
Η έρευνα, την οποία ο Πρόεδρος Barroso υπέδειξε ως μία εκ των προτεραιοτήτων της ανανεωμένης στρατηγικής της Λισαβόνας, αντιπροσωπεύει το βασικό μέσον για την κοινωνία της γνώσης. Δεν αποτελεί μόνο στρατηγικό, αλλά και αναγκαίο βήμα για να καλύψουμε το ανταγωνιστικό χάσμα της Ευρώπης όσον αφορά την καινοτομία και, κατά συνέπεια, την οικονομική ανάπτυξη, την απασχόληση και την αειφόρο ανάπτυξη.
<SPEAKER ID="251" LANGUAGE="FI" NAME="Paasilinna," AFFILIATION="εξ ονόματος της Ομάδας PSE">
<P>
   . Κύριε Πρόεδρε, κύριε Επίτροπε, κυρίες και κύριοι συνάδελφοι, θέλω να ευχαριστήσω την εισηγήτριά μα ς, την κ. Locatelli, για το έξοχο έργο της. Δύσκολα πιστεύει κανείς ότι τώρα μόλις μπήκε στο Ευρωπαϊκό Κοινοβούλιο. Η Ομάδα του Κόμματος των Ευρωπαίων Σοσιαλιστών στηρίζει σθεναρά την έκθεση και εκτιμά το έργο, που επιτελέσθηκε τόσο καλά.
<P>
Στο πλαίσιο των τεχνολογικών πλατφόρμων, η έννοια της συνεργασίας όσον αφορά τη νέα βιομηχανική έρευνα, η υπόθεση ότι ο ιδιωτικός τομέας θα καλύψει τα δύο τρίτα του κόστους δεν είναι πραγματιστική σε όλες τις περιπτώσεις. Οι ιδιωτικοί φορείς και οργανισμοί δύσκολα θα έχουν τη δυνατότητα να καλύψουν ένα τόσο τεράστιο ποσοστό της χρηματοδότησης σε οργανισμούς που στοχεύουν μακροπρόθεσμα και σε τεχνολογική επανάσταση. Τέτοια παραδείγματα είναι η υδροτεχνολογία και η νανοτεχνολογία. Στις χώρες που είναι οι μείζονες ανταγωνιστές της ΕΕ, όπως είναι οι Ηνωμένες Πολιτείες Αμερικής και η Ιαπωνία, το ποσοστό της δημόσιας χρηματοδότησης σε αυτούς τους τομείς ανέρχεται σε 80%. Δεν έχουμε την πολυτέλεια να δίνουμε το συγκριτικό πλεονέκτημα σε χώρες εκτός της ΕΕ κατ’ αυτόν τον τρόπο. Συνεπώς, πρέπει να είμαστε έτοιμοι και αν είναι απαραίτητο να χρησιμοποιήσουμε δημόσιους πόρους για την επιχορήγηση έργων, που μόνο μακροπρόθεσμα έχουν δυνητικό όφελος. Κατά συνέπεια, πρέπει να αναθεωρηθούν οι κανόνες που διέπουν τις κρατικές ενισχύσεις.
<P>
Δεύτερον, η έρευνα και ανάπτυξη πρέπει να γίνουν προς όφελος του τομέα των ΜΜΕ. Οι μικρομεσαίες επιχειρήσεις δεν διαθέτουν πόρους για προηγμένη έρευνα. Είναι, όμως, ευέλικτες, και μπορούν να χρησιμοποιήσουν τα αποτελέσματα των εργασιών έρευνας και ανάπτυξης, και αυτό ενδεχομένως να είναι καίριο για την επίλυση του προβλήματος της ανεργίας μας. Υπάρχουν 19 εκατομμύρια ΜΜΕ και έχουμε 16 εκατομμύρια ανέργους. 
<SPEAKER ID="252" LANGUAGE="IT" NAME="Prodi," AFFILIATION="εξ ονόματος της Ομάδας ALDE">
<P>
   . Κύριε Πρόεδρε, κυρίες και κύριοι, θα ήθελα να εκφράσω τις ιδιαίτερες ευχαριστίες μου στον Επίτροπο Potočnik για τις δηλώσεις του, τις οποίες θεωρώ εξαιρετικά σημαντικές. Ως σκιώδης εισηγητής της Ομάδας των Φιλελευθέρων, ευχαριστώ βεβαίως και τη συνάδελφο Pia Locatelli για το έργο που επιτέλεσε και για τη συνεργασία της.
<SPEAKER ID="253" LANGUAGE="" NAME="Hammerstein Mintz," AFFILIATION="εξ ονόματος της Ομάδας Verts/ALE">
<P>
    (Κύριε Πρόεδρε, θα ήθελα να εκφράσω την ευγνωμοσύνη μου στον Επίτροπο Potočnik για την ειλικρίνειά του και την προθυμία του για διάλογο, καθώς και στην κ. Locatelli και σε όλα τα μέλη της Επιτροπής Βιομηχανίας, Έρευνας και Ενέργειας, που ήταν πολύ εποικοδομητικοί και θετικοί στην εργασία τους σχετικά με αυτό το θέμα.
<P>
Όπως μαθαίνω, η τιμή του πετρελαίου έχει φτάσει τώρα τα 55 δολάρια το βαρέλι. Σύμφωνα με τους οικονομικούς αναλυτές, η τιμή του πετρελαίου δεν είναι πιθανό να πέσει στο άμεσο μέλλον, γεγονός που αποτελεί απειλή για την οικονομία. Χρειαζόμαστε μερικές πολύ γρήγορες απαντήσεις. Χρειαζόμαστε δυναμικές απαντήσεις που θα φέρουν αποτελέσματα μέσα στα επόμενα λίγα χρόνια.
<P>
Ανησυχούμε για την προτεραιότητα που δίνεται στις επικίνδυνες πηγές ενέργειας του παρελθόντος, όπως η πυρηνική ενέργεια, που είναι ευάλωτες σε καταχρήσεις από τους διεθνούς τρομοκράτες. Μας ανησυχεί επίσης η μαζική εστίαση των επενδύσεων σε προγράμματα ενέργειας όπως το Fusion ITER, που δεν θα προσφέρει ούτε ένα κιλοβάτ ενέργειας τα επόμενα 40 ή 50 χρόνια σύμφωνα με τους ειδικούς επιστήμονες.
<SPEAKER ID="254" LANGUAGE="FI" NAME="Seppänen," AFFILIATION="εξ ονόματος της Ομάδας GUE/NGL">
<P>
Μπορούν να προωθηθούν κατά τον βέλτιστο τρόπο κοινά ερευνητικά έργα αν οδηγήσουν σε αποτελέσματα, για τα οποία οι Άγγλοι θα χρησιμοποιούσαν τη λέξη «serendipity». Σημαίνει να βρίσκει κανείς κάτι κατά τύχη, ενώ δεν ήξερε καν ότι το αναζητούσε. Πρέπει να δημιουργηθούν οι σωστές προϋποθέσεις για τη «serendipity», και αυτές οι προϋποθέσεις δημιουργούνται καλύτερα μέσω της διεθνούς συνεργασίας. Το καλύτερο παράδειγμα οφέλους που επιτεύχθηκε από κοινού μέσω της συγχρηματοδότησης έργου είναι μια έρευνα για πυρηνική ενέργεια μέσω σύντηξης στο πλαίσιο του έργου ITER. Πρόκειται για έναν τομέα όπου οι Πράσινοι συγχέουν πυρηνική σχάση με πυρηνική σύντηξη. Καμία χώρα της ΕΕ δεν θα είχε τη δυνατότητα να αναλάβει από μόνη της έρευνα για την πυρηνική σύντηξη. Όταν υπάρχει συνεργασία, μπορούν να αρχίσουν έργα, που υπό άλλες συνθήκες δεν θα ήταν εφικτό. Όλοι οι συμμετέχοντες μπορούν να δρέψουν τα απορρέοντα οφέλη. Στην περίπτωση του ITER, μεταξύ των δικαιούχων περιλαμβάνονται και χώρες εκτός ΕΕ. Πρέπει να χρησιμοποιήσουμε το έβδομο πρόγραμμα πλαίσιο για να δημιουργήσουμε τις σωστές προϋποθέσεις για «serendipity». 
<SPEAKER ID="255" LANGUAGE="SV" NAME="Lundgren," AFFILIATION="εξ ονόματος της Ομάδας IND/DEM.">
<P>
Η έκθεση της κ. Locatelli επίσης αγνοεί πλήρως την αρχή της επικουρικότητας. Δεν θέτει το ερώτημα τι οφείλει να κάνει η ΕΕ όταν τα κράτη μέλη αδυνατούν να επιτελέσουν από μόνα τους μια αποστολή. Το ερώτημα που θέτει είναι με ποιόν τρόπο η ΕΕ μπορεί να προωθήσει την έρευνα που επιδιώκει να πραγματοποιήσει ένα ίδρυμα. Με ποιόν τρόπο θα χειριστούμε τις ανάγκες των μικρομεσαίων επιχειρήσεων για έρευνα; Με ποιόν τρόπο θα κινήσουμε το ενδιαφέρον των νέων και των γυναικών στην επιστήμη; Με ποιόν τρόπο θα ενισχύσουμε τους δεσμούς ανάμεσα στην έρευνα και στη βιομηχανία; Με ποιόν τρόπο θα αυξήσουμε τη συνολική χρηματοδότηση για την έρευνα σε 3% του ΑΕγχΠ; Και ούτω καθεξής. Όλα αυτά είναι θέματα που τα κράτη μέλη είναι καλύτερα προετοιμασμένα να τα αντιμετωπίσουν.
<P>
Ήδη η Φινλανδία και η Σουηδία αφιερώνουν το 3% του ΑΕγχΠ τους στην έρευνα. Αν άλλες χώρες θέλουν να αφιερώσουν το ίδιο ποσό, αρκεί να το κάνουν. Οι πόροι για την έρευνα δεν θα αυξηθούν αν το πράξουν τα κράτη μέλη μέσω των αρχών της ΕΕ. Τουναντίον, αυτό θα σημάνει αυξημένη γραφειοκρατία και πρόσθετα κόστη.
<P>
Συνεπώς, η κ. Locatelli θα έπρεπε να έχει ρωτήσει το εξής: τι μπορούν να κάνουν τα θεσμικά όργανα της ΕΕ για την έρευνα στην Ευρώπη, που δεν μπορούν να το κάνουν οι χώρες από μόνες τους; Υπάρχουν πολλά τέτοια ερωτήματα. Εμπίπτουν σε πέντε κατηγορίες, που είναι η βασική έρευνα, η ελεύθερη κυκλοφορία του ερευνητικού προσωπικού εντός της ΕΕ, η μεγάλης κλίμακας έρευνα σε τομείς όπως η πυρηνική ενέργεια και η διαστημική τεχνολογία, οι υποδομές για δίκτυα έρευνας και τα κοινά ζητήματα ασφαλείας σε επίπεδο ΕΕ. Η πολιτική της ΕΕ για την έρευνα πρέπει να περιοριστεί σε τέτοιους τομείς, σύμφωνα με την αρχή της επικουρικότητας, που τιμάται σε συνεστιάσεις και συνταγματικά σχέδια. Η πολιτική της ΕΕ για την έρευνα είναι σε λάθος δρόμο. 
<SPEAKER ID="256" LANGUAGE="PL" NAME="Janowski," AFFILIATION="εξ ονόματος της Ομάδας UEN">
<P>
   .  Κύριε Πρόεδρε, κύριε Επίτροπε, κυρίες και κύριοι, ούτε οι επενδύσεις στην επιστήμη και στην έρευνα ούτε η στρατηγική της Λισαβόνας, συνολικά, είναι αυτοσκοποί. Αυτό σημαίνει ότι πρέπει να προσέξουμε πάρα πολύ όταν συντάσσουμε ψηφίσματα για την επιστήμη και την τεχνολογία. Θέλω να ευχαριστήσω την κ. Locatelli και να εκφράσω τον θαυμασμό μου για την προσπάθεια που κατέβαλε στο πλαίσιο της ετοιμασίας αυτής της έκθεσης.
<P>
Είναι σαφές ότι από μόνη της, η ανακοίνωση για τη θέσπιση ενός Ευρωπαϊκού Χώρου Έρευνας θα αλλάξει λίγα πράγματα. Η ανακοίνωση θα χρειαστεί την ανάλογη χρηματοδοτική στήριξη για την επιστήμη και την έρευνα, πράγμα που σημαίνει ότι δεν πρέπει να γίνουν περικοπές στον προϋπολογισμό της ΕΕ. Οι πόροι θα χρειαστεί επίσης να χρησιμοποιηθούν με ορθολογικό τρόπο, και αυτό είναι ένα σημείο που θέλω να τονίσω ιδιαίτερα. Υπάρχουν ορισμένα θέματα που θέλω να θίξω εν συντομία. Πρώτον, πρέπει να αναπτυχθούν αποτελεσματικές μέθοδοι προκειμένου να επισημαίνονται τα νέα ταλέντα, και να δημιουργηθούν κατάλληλα συστήματα για την παροχή υποτροφιών. Δεύτερον, οι ισοτιμίες των πανεπιστημιακών πτυχίων πρέπει να εφαρμόζονται σύμφωνα με τις οδηγίες που εγκρίθηκαν το 2003 στο Βερολίνο. Τρίτον, πρέπει να θεσπιστεί ένα απλούστερο σύστημα για την απονομή ακαδημαϊκών τίτλων, παράλληλα με τη διασφάλιση ότι τα κριτήρια απονομής βαθμίδων και πιστοποιητικών θα συνεχίσουν να είναι διαφανή. Τέταρτον, πρέπει να χρησιμοποιηθούν περισσότερο οι πόροι του ιδιωτικού τομέα, τόσο για την εφαρμοσμένη όσο και για τη βασική επιστημονική έρευνα και την έρευνα στις ανθρωπιστικές επιστήμες, όπως ανέφερε ο Επίτροπος.
<P>
Η κ. Locatelli είπε ότι η ζωή θα γινόταν ευκολότερη για τις μικρομεσαίες επιχειρήσεις. Αυτό μπορεί να συμβαίνει ίσως, πώς όμως μπορούν τα μέτρα που στοχεύουν στην κατοχύρωση ευρεσιτεχνιών λογισμικού να συμφωνούν με αυτή τη δήλωση; Κάποιος είπε κάποτε ότι η γνώση είναι ισχύς, δεδομένης όμως της σημερινής παγκόσμιας κατάστασης, πρέπει δυστυχώς να πούμε ότι η άγνοια δεν σημαίνει έλλειψη ισχύος. Σας ευχαριστώ. 
<SPEAKER ID="257" LANGUAGE="IT" NAME="Battilocchio (NI )." AFFILIATION="">
<P>
    Κύριε Πρόεδρε, κυρίες και κύριοι, λαμβάνω το λόγο εξ ονόματος του νέου Ιταλικού Σοσιαλιστικού Κόμματος. Θα ήθελα καταρχάς να συγχαρώ την κ. Locatelli για το εξαιρετικό έργο που επιτέλεσε.
<SPEAKER ID="258" LANGUAGE="DE" NAME="Niebler (PPE-DE )." AFFILIATION="(Χειροκροτήματα)">
<P>
    Κύριε Πρόεδρε, κύριε Επίτροπε, κυρίες και κύριοι, ο μόνος λόγος που βρίσκομαι εδώ σε αυτήν τη νυχτερινή συνεδρίαση είναι η αγάπη μου για την έρευνα, γιατί ομολογώ ότι θα προτιμούσα να δω τον αγώνα της Bayern München με την Arsenal για το Champions League. Θα ήθελα κι εγώ να εκφράσω αρχικά τις θερμές μου ευχαριστίες στην εισηγήτρια. Η κ. Locatelli δεν παρουσίασε μόνο μία εξαίρετη έκθεση, αλλά έδειξε και διάθεση για συμβιβασμό. Η ομόφωνη ψήφος του Σώματος κατά την αυριανή ψηφοφορία για την παρούσα έκθεση θα δώσει ένα μήνυμα και θα προσφέρει στον Επίτροπο για την έρευνα την υποστήριξη που χρειάζεται.
<P>
Θα ήθελα να θίξω άλλο ένα σημείο, στο οποίο έχω αναφερθεί αρκετές φορές εδώ στο Σώμα και το οποίο αναφέρατε και εσείς. Δεν έχει νόημα να αυξάνονται οι πόροι, εκτός κι αν αυτά τα χρήματα χρησιμοποιηθούν στη συνέχεια πραγματικά αποτελεσματικά για την έρευνα. Ακόμη, είναι πολύ σημαντικό να μάθουμε τα σωστά μαθήματα από το 6ο πρόγραμμα πλαίσιο για την έρευνα, από την έκθεση Marimon και από την κριτική που ασκήθηκε για το πρόγραμμα πλαίσιο. Τα προγράμματα πρέπει να απλουστευθούν, να εκσυγχρονιστούν, να είναι λιγότερο γραφειοκρατικά και θα ήθελα να ζητήσω από την Επιτροπή και το Κοινοβούλιο να εκτελέσουν τα σχετικά τους καθήκοντα. Πρέπει να διασφαλίσουμε ότι οι μικρές και μεσαίες επιχειρήσεις θα συμμετάσχουν επίσης με επιτυχία στην ευρωπαϊκή έρευνα. Περιμένω με χαρά τη συνέχεια της συζήτησης.
<SPEAKER ID="259" LANGUAGE="ES" NAME="Riera Madurell (PSE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, και εγώ επίσης θα ήθελα να συγχαρώ την κ. Locatelli για την εξαίρετη εργασία της.
<P>
Αν θέλουμε να εκπληρώσουμε τους στόχους της στρατηγικής της Λισαβόνας και της Συνόδου Κορυφής της Βαρκελώνης, και να ανταποκριθούμε στις συστάσεις της έκθεσης Kok, το Έβδομο Πρόγραμμα Πλαίσιο πρέπει να συμπεριλάβει μία σαφή και ανάλογη αύξηση των πόρων στο πλαίσιο των νέων δημοσιονομικών προοπτικών. Προκειμένου να επιτευχθούν αυτοί οι στόχοι και να δημιουργηθεί ένας Ευρωπαϊκός Χώρος Έρευνας χρειαζόμαστε επίσης καλό συντονισμό τόσο σε επίπεδο κρατών μελών όσο και σε επίπεδο Ευρωπαϊκής Ένωσης για να διασφαλίσουμε ότι η χρηματοδότηση και οι δραστηριότητες είναι συμπληρωματικές και προκαλούν ένα πολλαπλασιαστικό αποτέλεσμα.
<SPEAKER ID="260" LANGUAGE="EN" NAME="Ek (ALDE )." AFFILIATION="">
<SPEAKER ID="261" LANGUAGE="EN" NAME="Smith (Verts/ALE )." AFFILIATION="">
<SPEAKER ID="262" LANGUAGE="CS" NAME="Remek (GUE/NGL )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι συνάδελφοι, πριν από ακριβώς 27 χρόνια σαν σήμερα –και παρεμπιπτόντως στη διάρκεια μιας νυχτερινής βάρδιας– όταν ετοιμαζόμουν να επιστρέψω μετά από ένα διαστημικό ταξίδι γύρω από τη Γη, όπου εκτελέστηκε ερευνητική αποστολή στον διαστημικό σταθμό Salyut 6, η οποία είχε διαρκέσει για περισσότερο από μία εβδομάδα, ποτέ δεν θα φανταζόμουνα ότι τόσα χρόνια μετά θα μπορούσα να μιλώ σχετικά με τη μελλοντική ανάπτυξη της επιστήμης και της έρευνας στην Ευρώπη ενώπιον αυτού του Σώματος, και ότι στην πορεία ενδεχομένως να διαδραματίσω ενεργό ρόλο σε αυτή την ανάπτυξη. Θέλω, συνεπώς, να εξάρω τις προσπάθειες όλων των εμπλεκομένων, ιδίως δε της κ. Locatelli, δεδομένου ότι έκανε πολύ καλή δουλειά στη σύνταξη αυτής της έκθεσης, και αυτός είναι ο λόγος που προτίθεμαι να την υπερψηφίσω στην αυριανή ψηφοφορία. Ένας επιπλέον λόγος που προτίθεμαι να το πράξω είναι επειδή το σχέδιο έκθεσης είναι αρκούντως σαφές όσον αφορά τη σημασία της εξερεύνησης του διαστήματος και του ρόλου που θα διαδραματίσει η διαστημική έρευνα για το μέλλον της Ευρώπης, ή ακριβέστερα, για το μέλλον των πολιτών της.
<P>
Αποτελεί πεποίθησή μου ότι πρέπει επίσης να υποστηρίξουμε προγράμματα όπως το Galileo ή το GMS, διότι γνωρίζω εξ ιδίας πείρας ότι αυτού του είδους τα προγράμματα διανοίγουν ευκαιρίες σε αρκετούς άλλους συναφείς τομείς, και δημιουργούν εκατοντάδες, αν όχι χιλιάδες νέες θέσεις εργασίας. Το πρόγραμμα ITER πρέπει, επίσης, να παράσχει αυτού του είδους τη στήριξη στον ενεργειακό κλάδο, όπως ανέφερε ο συνάδελφός μου.
<SPEAKER ID="263" LANGUAGE="NL" NAME="Belder (IND/DEM )" AFFILIATION=".">
<P>
    Κύριε Πρόεδρε, μολονότι μπορώ να αντιληφθώ ότι η επιστημονική έρευνα είναι και ευεργετική και αναγκαία, πρέπει να δούμε αν η προσέγγιση που υιοθετήθηκε στην έκθεση Locatelli είναι ο πλέον αποτελεσματικός τρόπος να επιτευχθεί μια πιο καινοτόμος Ευρώπη.
<SPEAKER ID="264" LANGUAGE="PL" NAME="Libicki (UEN )." AFFILIATION="">
<SPEAKER ID="265" LANGUAGE="PL" NAME="Rutowicz (NI )." AFFILIATION="">
<SPEAKER ID="266" LANGUAGE="DE" NAME="Rübig (PPE-DE )." AFFILIATION="e">
<P>
    Κύριε Πρόεδρε, κυρία Locatelli, σας ευχαριστώ για την εξαίρετη εργασία σας και θα ήθελα να ευχαριστήσω επίσης τον σκιώδη εισηγητή μας κ. Brunetta. Όλοι γνωρίζουμε ότι αντιμετωπίζουμε μια τεράστια πρόκληση αναφορικά με την επίτευξη των στόχων της Λισαβόνας. Στόχος μας είναι να δαπανήσουμε το 3% του ΑΕγχΠ για την έρευνα, τα δύο τρίτα του οποίου πρέπει να προέλθουν από τον ιδιωτικό τομέα. Για να το πούμε απλά, αν προβάλουμε αυτό το αίτημα στη βιομηχανία, πρέπει να γνωρίζουμε ότι το 50% του ΑΕγχΠ προέρχεται από τις μικρές και μεσαίες επιχειρήσεις. Και κάτι ακόμα πιο σημαντικό: τα δύο τρίτα όλων των εργαζομένων απασχολούνται σε μικρές και μεσαίες επιχειρήσεις, δηλαδή σε επιχειρήσεις με λιγότερους από 250 εργαζομένους.
<P>
Το 6ο πρόγραμμα πλαίσιο έθεσε ως στόχο το 15% που τελικά δεν επιτεύχθηκε από τα μεγάλα οριζόντια προγράμματα, παρ’ όλο που τα ενεργειακά προγράμματα υπερκαλύφθηκαν σε μεγάλο βαθμό. Γι’ αυτό ζητώ από τον Επίτροπο Potočnik να εξετάσει πώς μπορεί να δοθεί προτεραιότητα στις ερευνητικές δραστηριότητες στον τομέα των μικρών και μεσαίων επιχειρήσεων.
<P>
Θεωρώ επίσης αναγκαίο να διευκρινιστεί τελικά πού έγκειται η ευθύνη για την απόδοση και την αξιολόγηση στον τομέα της ακαδημαϊκής έρευνας. Η έρευνα φέρνει τεχνογνωσία και αξίες και αυτή η διαδικασία πρέπει να μετράται και να αξιολογείται. Χρειάζεται μεγαλύτερη διαφάνεια και ζητώ συγκεκριμένα να θεσπιστεί και ένα πρόγραμμα -Research. Πρέπει να εξετάσουμε πώς μπορεί να προσφερθούν στο Διαδίκτυο οι απλούστερες δυνατές μέθοδοι υποβολής αίτησης και χρηματοδότησης για ερευνητικά προγράμματα και πώς μπορούμε να διασφαλίσουμε ότι η Επιτροπή θα τηρεί την οδηγία «» που ισχύει για όλους τους άλλους τομείς, αλλά η Επιτροπή μέχρι σήμερα αρνείται να δεχτεί.
<SPEAKER ID="267" LANGUAGE="NL" NAME="Corbey (PSE )." AFFILIATION="">
<P>
    Κύριε Πρόεδρε, θέλω καταρχάς να ευχαριστήσω την εισηγήτρια, την κ. Locatelli, που υπέβαλε μια έξοχη και ενδιαφέρουσα έκθεση. Είναι σημαντική για μας η έρευνα στο Έβδομο Πρόγραμμα Πλαίσιο, σίγουρα δε στο πλαίσιο της στρατηγικής της Λισαβόνας. Είναι βασική η καλή εργασιακή σχέση ανάμεσα στα ερευνητικά κέντρα και τη βιομηχανία. Θέλω να επισημάνω τρία σημεία.
<P>
Πρώτον, είναι αυτονόητο ότι η επιστήμη πρέπει να είναι αυτόνομη, αυτό όμως δεν σημαίνει ότι δεν στοχεύει σε συγκεκριμένα πράγματα. Οι επιστημονικές προτεραιότητες δεν είναι για να περνούν την ώρα τους οι επιστήμονες· πρέπει να τίθενται βάσει της θεματολογίας. Ασπάζομαι πλήρως την άποψη του κ. Hammerstein ότι η ατζέντα της δημόσιας έρευνας πρέπει να καθορίζεται από τα κοινωνικά προβλήματα.
<P>
Τρίτον, σας παρακινώ να ενώσετε τις δυνάμεις. Οι ευρωπαϊκοί πόροι για την έρευνα εξακολουθούν να αποτελούν ψήγμα μόνο των εθνικών προϋπολογισμών. Το άρθρο 169 παρέχει την ευκαιρία συνένωσης των δυνάμεων. Ήδη έχουμε αποκτήσει εμπειρία στον τομέα των κλινικών δοκιμών για μεταδοτικές ασθένειες. Μπορούμε να χρησιμοποιήσουμε αυτή την εμπειρία για να διεξαγάγουμε κοινή έρευνα σε πεδία όπως είναι η εισαγωγή της οικονομίας του χαμηλού διοξειδίου του άνθρακα, τα υδρογόνα στοιχεία, και η βελτίωση της ενεργειακής αποδοτικότητας. Η συνένωση των δυνάμεων είναι κάτι που ζητά και η κοινωνία, και προς αυτή την κατεύθυνση πρέπει να εργαστούμε. 
<SPEAKER ID="268" LANGUAGE="DE" NAME="Chatzimarkakis (ALDE )." AFFILIATION="black">
<P>
    Κύριε Πρόεδρε, θα ήθελα να ευχαριστήσω την εισηγήτρια για την εξαίρετη έκθεσή της. Τώρα είναι η σειρά σας, κύριε Potočnik, να διασφαλίσετε μαζί με τους άλλους Επιτρόπους ότι θα υλοποιηθούν οι προτεραιότητες της έρευνας. Θα ήθελα να επικεντρωθώ σε μία μόνο από αυτές τις προτεραιότητες που προφανώς δεν θα περιλαμβάνεται στην αυριανή έκθεση, συγκεκριμένα στην έρευνα για θέματα άμυνας. Μετά από συνεννόηση με την Ομάδα μου, απέσυρα μία σχετική τροπολογία ενόψει της σύγχυσης που θα μπορούσε να προκαλέσει, μεταξύ άλλων και σε σχέση με το Συμβούλιο. Γιατί αποφάσισα να ταχθώ υπέρ της έρευνας για θέματα άμυνας; Το μελλοντικό μας σύνταγμα προβλέπει την εξέλιξη της κοινής εξωτερικής πολιτικής και πολιτικής ασφαλείας, πράγμα που σημαίνει ότι θα χρειαστεί η διεξαγωγή ερευνών στον τομέα αυτόν, μερικές από τις οποίες θα είναι μυστικές. Ως εκ τούτου πρέπει να μπορούμε να μιμηθούμε τους Αμερικανούς υιοθετώντας μία προσέγγιση « » για ορισμένα προγράμματα. Αντίθετα, σε άλλους τομείς όπου η έρευνα είναι προς το συμφέρον ολόκληρης της ανθρωπότητας θα πρέπει να ενισχύσουμε ακόμα περισσότερο τη διατλαντική συνεργασία. Αυτό θα οδηγήσει σε έναν ισότιμο διάλογο στον τομέα της έρευνας που είναι ενδεδειγμένος στην περίπτωση τόσο των ΗΠΑ όσο και αρκετών άλλων χωρών. 
<SPEAKER ID="269" LANGUAGE="PL" NAME="Buzek (PPE-DE )." AFFILIATION="">
<P>
    Ευχαριστώ πολύ, κύριε Πρόεδρε. Θέλω να συγχαρώ την κ. Locatelli που συνέταξε μια έξοχη έκθεση, και να ευχαριστήσω τον Επίτροπο Potočnik που βρίσκεται μαζί μας. Κατά τη γνώμη μου, η πλειονότητα των παρισταμένων στην αίθουσα είναι πρώην ερευνητές, για αυτό και ασπαζόμαστε τις ίδιες απόψεις. Πιστεύω πράγματι ότι ο Επίτροπος Potočnik ποτέ δεν δούλεψε στον τομέα της έρευνας, ωστόσο, μπορεί για τον λόγο αυτό να κρατά μια αποστασιοποιημένη και λιγότερο φορτισμένη προσέγγιση έναντι των προτάσεών μας. Πιστεύω ότι αυτό θα οδηγήσει σε αίσια έκβαση.
<SPEAKER ID="270" LANGUAGE="EN" NAME="Attard-Montalto (PSE )." AFFILIATION="">
<P>
    Κύριε Πρόεδρε, ποιος μπορεί να πει ότι το μέσο για την προώθηση της ανάπτυξης και της ανταγωνιστικότητας στην Ευρώπη δεν είναι η αειφόρος έρευνα και η αναπτυξιακή πολιτική; Δεν είναι θέμα επιλογής· είναι πλέον αναγκαιότητα. Η Ευρώπη δεν στέκεται πια στο ύψος της Ιαπωνίας και της Αμερικής. Ο στόχος που προωθούμε, δηλαδή το 3% του ΑΕΠ σε μια περίοδο πέντε ετών, είναι φιλόδοξος. Δηλώνουμε επίσης ότι τα δύο τρίτα της εν λόγω χρηματοδότησης θα προέλθουν από τον ιδιωτικό τομέα – μακάρι. Όμως όπως συμβαίνει με όλα στη ζωή, τα πάντα εξαρτώνται από τα χρήματα. Εδώ ακριβώς υπεισέρχεται η γενικότερη συζήτηση για τον προϋπολογισμό.
<SPEAKER ID="271" LANGUAGE="" NAME="Βακάλης (PPE-DE )." AFFILIATION="">
<P>
    Κύριε Πρόεδρε, κυρίες και κύριοι, καταρχήν θα ήθελα να ευχαριστήσω τη συνάδελφο Locatelli τόσο για την προσεγμένη της δουλειά όσο και για την πραγματικά υποδειγματική συνεργασία της με όλες τις πλευρές. Με την παρέμβασή μου θέλω να υπογραμμίσω και να περιοριστώ σε μία τροπολογία.
<P>
Για αυτόν τον λόγο θεωρώ ότι πρέπει να κάνουμε ειδική αναφορά στους φυσικούς κινδύνους. Σχετική τροπολογία έχει κατατεθεί από το Ευρωπαϊκό Λαϊκό Κόμμα: είναι η τροπολογία αριθμός 8. Πρόσθετος λόγος για αυτό, όχι λιγότερο σημαντικός, είναι η σύνδεσή του με τη στρατηγική της Λισσαβώνας. Πράγματι, τόσο στην Ανακοίνωση της Επιτροπής σχετικά με την ενδιάμεση αξιολόγηση της Λισσαβώνας, όσο και στο ψήφισμα που υιοθετήσαμε σήμερα, τονίζεται η σημασία της οικοκαινοτομίας για τη βιώσιμη ανάπτυξη στην Ευρώπη. Αυτό σημαίνει ότι στην αναθεωρημένη στρατηγική της Λισσαβώνας θα κατέχουν σπουδαία θέση οι περιβαλλοντικές τεχνολογίες και τα υψηλά περιβαλλοντικά πρότυπα.
<SPEAKER ID="272" LANGUAGE="DE" NAME="Liese (PPE-DE )." AFFILIATION="">
<P>
Μολονότι λοιπόν συμφωνούμε ότι είναι αναγκαίο να εστιαστούμε στην αύξηση των πόρων, θεωρώ ότι δεν θα πρέπει και να ξεχνάμε πως μεγάλο μέρος των χρημάτων εξακολουθεί να λαμβάνεται από τους εθνικούς προϋπολογισμούς για την έρευνα και πως τα κράτη μέλη θα πρέπει να τους αυξήσουν. Σήμερα, το 5% των πόρων προέρχεται από την Επιτροπή και το 95% από τους εθνικούς προϋπολογισμούς για την έρευνα. Μπορεί βέβαια η Επιτροπή κάποια μέρα να παρέχει το 10% και τα κράτη μέλη το 90%, αλλά αυτή η αναλογία δεν φαίνεται ότι θα μεταβληθεί σημαντικά.
<P>
Το συμπέρασμα είναι ότι η ευρωπαϊκή προστιθέμενη αξία πρέπει να είναι το κύριο μέλημά μας όταν καθορίζουμε τις προτεραιότητές μας και ως εκ τούτου θα ήθελα να σας ζητήσω να εγκρίνετε την τροπολογία αριθ. 7 της Ομάδας του ΕΛΚ-ΕΔ. Ωστόσο, θα ήθελα να διευκρινίσω ότι δεν συμμερίζομαι την άποψη του κ. Lundgren, που δυστυχώς δεν είναι πια εδώ, ότι τα μέτρα που ελήφθησαν μέχρι σήμερα δεν έφεραν καμία ευρωπαϊκή προστιθέμενη αξία. Υπάρχουν πολλά ακόμα που πρέπει να κάνει η Ευρώπη. Έχω σπουδάσει ιατρική και γνωρίζω ότι στον τομέα αυτόν χρειάζεται ευρωπαϊκή συνεργασία, ιδίως ως προς την καταπολέμηση σπάνιων ασθενειών και ασθενειών των παιδιών, για να υπάρξει οποιουδήποτε είδους επιτυχία. Πρέπει επομένως να προσφέρουμε μεγαλύτερη υποστήριξη σε μια τέτοια συνεργασία. 
<SPEAKER ID="273" LANGUAGE="HU" NAME="Gyürk (PPE-DE )." AFFILIATION="">
<P>
   Ο 21ος αιώνας θα είναι ο αιώνας της επιστήμης, της έρευνας και της τεχνικής ανάπτυξης. Το έγγραφο που εξετάζουμε εκκινεί από αυτή την παραδοχή και διαπιστώνει ορθά ότι η ΕΕ χρειάζεται να καταβάλει τη μέγιστη προσπάθεια σε αυτόν τον τομέα, ούτως ώστε να κρατήσει τη θέση της έναντι ενός ολοένα και εντονότερου ανταγωνισμού. Για τον λόγο αυτό, θεωρώ ότι πρέπει να στηρίξουμε αυτή την έκθεση.
<P>
Επιτρέψτε μου, όμως, στον σύντομο χρόνο που έχω στη διάθεσή μου, να επιστήσω την προσοχή σας σε ένα σημείο που προκαλεί ανησυχία. Ενδεχομένως όχι και τόσο άσχετο με αυτό το θέμα υπάρχει ένα ρητό του Αλβέρτου Αϊνστάιν, που θέλω να αναφέρω: «υπάρχουν όρια στη γνώση, η φαντασία όμως είναι απεριόριστη». Τώρα, όταν η στρατηγική της Λισαβόνας είναι στην ημερήσια διάταξη, ίσως να μην είναι άκαιρο να τεθεί ένα ερώτημα: ποια εγγύηση υπάρχει ότι οι φιλόδοξοι στόχοι, που διατυπώνει αυτό το έγγραφο, δεν θα παραμείνουν στη σφαίρα της φαντασίας, αντί να χρησιμεύσουν ως βάση της πραγματικής γνώσης; Από τη σκοπιά της Ουγγαρίας, για παράδειγμα, το ποσοστό του 3% του ΑΕγχΠ, έστω και αν φαντάζει ελκυστικό, παραμένει σήμερα εξαιρετικά μακρινό, και αυτό είναι βέβαιο ότι ισχύει για τις περισσότερες από τις χώρες που εντάχθηκαν πρόσφατα.
<SPEAKER ID="274" LANGUAGE="EN" NAME="Potočnik," AFFILIATION="Μέλος της Επιτροπής">
<SPEAKER ID="275" LANGUAGE="" NAME="Πρόεδρος." AFFILIATION="">
<SPEAKER ID="276" LANGUAGE="" NAME="Πρόεδρος." AFFILIATION="">
<P>
– Προφορική ερώτηση (B6-0014/2005) της Sarah Ludford κ.ά.
<P>
– Προφορική ερώτηση (B6-0154/2005) της Kathalijne Maria Buitenweg
<P>
– Προφορική ερώτηση (B6-0156/2005) των Ewa Klamt, Charlotte Cederschiöld και Carlos Coelho
<P>
– Προφορική ερώτηση (B6-0160/2005) των Giusto Catania και Sylvia-Yvonne Kaufmann
<P>
– Προφορική ερώτηση (B6-0017/2005) των Alexander Nuno Alvaro, Martine Roure και Wolfgang Kreissl-Dörfler
<P>
– Προφορική ερώτηση (B6-0020/2005) της Kathalijne Maria Buitenweg
<P>
– Προφορική ερώτηση (B6-0155/2005) της Ewa Klamt κ.ά.
<P>
– Προφορική ερώτηση (B6-0159/2005) των Giusto Catania και Sylvia-Yvonne Kaufmann. 
<SPEAKER ID="277" LANGUAGE="EN" NAME="Mastenbroek (PSE )." AFFILIATION="">
<SPEAKER ID="278" LANGUAGE="" NAME="Πρόεδρος." AFFILIATION="">
<P>
   Κυρία Mastenbroek, οι νυχτερινές συνεδριάσεις ποτέ δεν μεταδίδονται μέσω Διαδικτύου. Εδώ οι δυνατότητες είναι περιορισμένες. Μέχρι σήμερα δεν έχει μεταδοθεί ούτε μία νυχτερινή συνεδρίαση και έτσι μέχρι τώρα αυτή δεν είναι η εξαίρεση παρά ο κανόνας. Αν υπάρχει κάτι για να συζητήσουμε, αυτό θα πρέπει επομένως να είναι αν θα πρέπει να αλλάξει μόνιμα ο κανόνας αυτός. 
<SPEAKER ID="279" LANGUAGE="EN" NAME="Alvaro (ALDE )." AFFILIATION="">
<P>
    Κύριε Πρόεδρε, θα ήθελα να ευχαριστήσω τον Επίτροπο Frattini για την παρουσία του στην αποψινή συζήτηση, η οποία είναι η πρώτη συζήτηση που διεξάγεται για την προστασία των προσωπικών δεδομένων κατά τη νέα κοινοβουλευτική περίοδο, κατόπιν πρωτοβουλίας της Ομάδας μου, της Ομάδας της Συμμαχίας Φιλελευθέρων και Δημοκρατών για την Ευρώπη. Δεν είναι η πρώτη φορά που το Κοινοβούλιο εξετάζει το θέμα της διαβίβασης δεδομένων από τα μητρώα των ονομάτων των επιβατών (PNR)· έχουν περάσει ήδη σχεδόν δύο χρόνια από την ημέρα που το Κοινοβούλιο έθιξε για πρώτη φορά το εν λόγω ζήτημα. Η αποψινή συζήτηση ανακεφαλαιώνει ουσιαστικά όσα έχουν συμβεί από τότε.
<P>
Έχω οριστεί εισηγητής της πρωτοβουλίας που ανέλαβαν τέσσερα κράτη μέλη για την αποθήκευση δεδομένων. Για τον λόγο αυτό πριν από μερικούς μήνες υποβάλαμε δύο προφορικές ερωτήσεις για το θέμα των PNR και για το θέμα της αποθήκευσης δεδομένων, με σκοπό να γίνει δημόσια συζήτηση για δύο θέματα τα οποία εγείρουν σοβαρές ανησυχίες από την άποψη των θεμελιωδών ανθρωπίνων δικαιωμάτων, και να μας δώσει η Επιτροπή περισσότερες πληροφορίες σχετικά με αυτά.
<P>
Επίτροπε Frattini, χαρήκαμε ιδιαίτερα όταν ακούσαμε κατά τη διάρκεια των ακροάσεων των υποψηφίων Επιτρόπων από το ΕΚ ότι δίδετε μεγάλη σημασία στην προάσπιση των ανθρωπίνων δικαιωμάτων. Γνωρίζω μάλιστα ότι έχετε δεσμευτεί προσωπικά να υπερασπίζεστε τα προσωπικά δεδομένα των πολιτών. Εκτιμούμε αυτή τη στάση σας, αλλά θέλουμε να υποβάλει επιτέλους η Επιτροπή τις προτάσεις της για την προστασία των δεδομένων δυνάμει του τρίτου πυλώνα τις οποίες μας έχει υποσχεθεί εδώ και πολύ καιρό.
<P>
Το Ευρωπαϊκό Κοινοβούλιο έχει έρθει σε αντιπαράθεση με άλλα κοινοτικά θεσμικά όργανα. Διαφωνήσαμε έντονα με την Επιτροπή και το Συμβούλιο για το θέμα των PNR, αμφισβητώντας τις αποφάσεις τους ενώπιον του Δικαστηρίου, όμως δυστυχώς θα πρέπει να περιμένουμε πολύ καιρό μέχρι να εκδώσει το Δικαστήριο την απόφασή του. Όσον αφορά την αποθήκευση δεδομένων, δεν με πείθει η πρωτοβουλία των τεσσάρων κρατών μελών, τόσο ως προς το περιεχόμενο όσο και ως προς τη νομική βάση. Ξέρω ότι η Επιτροπή συμμερίζεται αυτές τις αμφιβολίες μου.
<P>
Δεύτερον, θα θέλαμε να μάθουμε εάν η Επιτροπή θα ζητήσει από τα τέσσερα κράτη μέλη να αποσύρουν την πρωτοβουλία τους, κίνηση στην οποία δεν έχει προβεί ακόμη η Επιτροπή. Θέλουμε επίσης να μάθουμε εάν και πότε η Επιτροπή θα προτείνει κάποιο εργαλείο στο πλαίσιο του πρώτου πυλώνα. Το πρόγραμμα εργασίας για το 2005 της Επιτροπής προβλέπει για αυτόν τον μήνα την έγκριση από την Επιτροπή οδηγίας για την αποθήκευση δεδομένων για σκοπούς επιβολής του νόμου. Θα τηρηθεί αυτή η προθεσμία και ποιο θα είναι το περιεχόμενο της πρότασης;
<P>
Τρίτον, θα θέλαμε να ενημερωθούμε για το εργαλείο προστασίας δεδομένων δυνάμει του τρίτου πυλώνα το οποίο έχει καθυστερήσει υπερβολικά και για το οποίο ο ίδιος ο Επίτροπος Frattini έχει υποσχεθεί ότι θα υποβληθεί. Επιτρέψτε μου να τονίσω ότι η ομάδα εργασίας του άρθρου 29 έχει ήδη ετοιμάσει σχέδιο πρότασης για εναρμονισμένες αρχές προστασίας δεδομένων δυνάμει του τρίτου πυλώνα. Θα θέλαμε πολύ να ακούσουμε τις παρατηρήσεις σας για το θέμα.
<P>
Όσον αφορά το θέμα των PNR, το Κοινοβούλιο ενδιαφέρεται πολύ και έχει δικαίωμα να ενημερωθεί για τις ενέργειες ενώπιον του Δικαστηρίου, καθώς το Κοινοβούλιο αρνείται να υπογράψει τη διεθνή συμφωνία της 28ης Μαΐου 2004 η οποία επιτρέπει τη διαβίβαση στις ΗΠΑ των προσωπικών δεδομένων των επιβατών αεροπορικών εταιρειών. Καταρχάς, το Κοινοβούλιο έχει ζητήσει επίμονα την ανάπτυξη ενός συστήματος προώθησης, την τελευταία φορά μάλιστα με την τροπολογία που εγκρίθηκε στον προϋπολογισμό του 2005. Μπορεί η Επιτροπή να πληροφορήσει το Κοινοβούλιο εάν υπάρχουν εξελίξεις στο θέμα;
<P>
Τέλος, γιατί δεν ενημερώθηκε ποτέ το Κοινοβούλιο για τις διαπραγματεύσεις σχετικά με τα PNR σε επίπεδο Διεθνούς Οργάνωσης Πολιτικής Αεροπορίας (ICAO); Η τακτική αυτή δεν είναι δημοκρατική, είναι τελείως αδιαφανής και αδικαιολόγητη. Σας ευχαριστώ. Περιμένω να ακούσω τις απαντήσεις σας. 
<SPEAKER ID="280" LANGUAGE="FR" NAME="Roure (PSE )." AFFILIATION="">
<P>
    Κύριε Πρόεδρε, κύριε Αντιπρόεδρε της Επιτροπής, δεν θα επαναλάβω τις ερωτήσεις μας τις οποίες σας έχουμε διαβιβάσει. Από την άλλη πλευρά, αξίζει να επαναλάβω ότι το παρελθόν έτος, τον Απρίλιο 2004, το Ευρωπαϊκό Κοινοβούλιο απέρριψε τη συμφωνία που υπήρξε αντικείμενο διαπραγμάτευσης μεταξύ του Συμβουλίου, της Επιτροπής και των Ηνωμένων Πολιτειών και παρέπεμψε το θέμα στο Ευρωπαϊκό Δικαστήριο. Υπενθυμίζω επίσης ότι το άρθρο 7 της οδηγίας 95/46 απαριθμεί εξαντλητικά τις περιπτώσεις στις οποίες επιτρέπεται η επεξεργασία προσωπικών δεδομένων. Αυτές οι άδειες θα πρέπει να νοούνται ότι διέπονται από το κοινοτικό δίκαιο ή από το εθνικό δίκαιο ενός κράτους μέλους και όχι από το δίκαιο τρίτου κράτους.
<P>
Το θέμα θα έπρεπε να ρυθμιστεί με σεβασμό των θεμελιωδών δικαιωμάτων και σύμφωνα με τις αρχές που καθορίστηκαν από το Ευρωπαϊκό Κοινοβούλιο. Έτσι, οφείλουμε να καθορίσουμε ποια δεδομένα μπορούν να διαβιβάζονται αυτόματα και ποια μπορούν να διαβιβάζονται κατά περίπτωση. Θα επιθυμούσαμε να δοθεί ένας κατάλογος των σοβαρών αδικημάτων για τα οποία θα μπορεί να υποβληθεί πρόσθετο αίτημα, ένας κατάλογος των αρχών και των υπηρεσιών οι οποίες θα μπορούσαν να έχουν πρόσβαση στα δεδομένα και τις προϋποθέσεις προστασίας των δεδομένων που θα πρέπει να τηρηθούν. Θέλουμε να γνωρίζουμε την περίοδο διατήρησης γι’ αυτούς τους δύο τύπους δεδομένων. Γνωρίζουμε, φυσικά, ότι τα δεδομένα που αφορούν την πρόληψη σοβαρών αδικημάτων θα πρέπει να ανταλλάσσονται δυνάμει της συμφωνίας Ευρωπαϊκής Ένωσης-Ηνωμένων Πολιτειών σχετικά με την αμοιβαία δικαστική συνδρομή και έκδοση. Θέλουμε να είμαστε βέβαιοι ότι οι επιβάτες έχουν εγγυήσεις για τη δυνατότητα διόρθωσης των δεδομένων τα οποία τους αφορούν. Πιστεύετε κύριε Επίτροπε, ότι η διαβίβαση των δεδομένων πληροί τις αρχές του σκοπού και αναλογικότητας που υποστηρίζει η ομάδα εργασίας με το άρθρο 29;
<SPEAKER ID="281" LANGUAGE="NL" NAME="Buitenweg (Verts/ALE )." AFFILIATION="">
<P>
    Κύριε Πρόεδρε, θέλω να χρησιμοποιήσω λίγο χρόνο απόψε για να θυμίσω πράγματα για την προηγούμενη Επιτροπή και τα όσα υποσχέθηκε να πράξει. Ενδεχομένως θυμάστε το γράμμα του κ. Bolkestein στον αμερικανό υπουργό Tom Ridge, όσον αφορά τη διαβίβαση προσωπικών δεδομένων επιβατών, όπου επικαλέστηκε ακόμα και τον Βενιαμίν Φραγκλίνο με τη γνωστή φράση: «Εκείνοι που εκχωρούν μια ουσιώδη ελευθερία εν ονόματι μιας πρόσκαιρης ασφάλειας δεν αξίζουν ούτε την ελευθερία ούτε την ασφάλεια».
<P>
Σήμερα, θέλουμε να μάθουμε τι ακριβώς συμβαίνει με τα δεδομένα των επιβατών μας. Σε προηγούμενες συζητήσεις, η διαβίβαση ευαίσθητων δεδομένων, όπως η θρησκεία του ατόμου ή η κατάσταση της υγείας του, αποδείχτηκε άκρως επίμαχη. Ο κ. Bolkestein υποσχέθηκε ότι μέχρις ότου εγκατασταθούν φίλτρα στις αεροπορικές εταιρείες, οι Ηνωμένες Πολιτείες θα πρέπει να τα φιλτράρουν και αμέσως μετά να τα σβήνουν όλα, πράγμα που σημαίνει ότι οι Ηνωμένες Πολιτείες βάζουν χέρι στα δεδομένα, αλλά δεν μπορούν να τα διαβάσουν. Στο μεταξύ, έλεγξε άραγε η Επιτροπή αν οι Ηνωμένες Πολιτείες όντως συμμορφώνονται σε αυτόν τον κανόνα ή απλώς εμπιστεύεστε τον λόγο του Προέδρου Bush;
<P>
Το αμερικανικό ενδιαφέρον για τη διαβίβαση των προσωπικών δεδομένων των Ευρωπαίων δεν μπορεί να το δει κανείς μεμονωμένα από τις προσπάθειές τους να δημιουργήσουν ένα παγκόσμιο πληροφορικό σύστημα παρακολούθησης (Global Computer Surveillance System). Δική τους επιθυμία είναι να δημιουργήσουν το προφίλ όσο το δυνατόν περισσότερων πολιτών σε ολόκληρο τον κόσμο με βάση τα ταξίδια τους και τις αγορές τους με πιστωτική κάρτα. Στις 11 Μαρτίου 2004, στην απάντηση της Επιτροπής επισημαινόταν η προθυμία της, υπό ορισμένες προϋποθέσεις, να συνδράμει στην ανάπτυξη αυτού του συστήματος CAPPS II και έλεγε ότι επί του παρόντος, οι αμερικανικές αρχές δεν πραγματοποιούν ακόμα δοκιμές με τα δεδομένα των επιβατών μας. Θέλω να ρωτήσω την Επιτροπή αν, στον χρόνο που πέρασε, αυτή η κατάσταση άλλαξε, οπότε πλέον τώρα δοκιμάζουν τα στοιχεία των επιβατών μας. Το ελέγξατε αυτό; Ποια είναι τα τελευταία νέα αναφορικά με το σύστημα CAPPS II ή με το διάδοχό του σύστημα; Εμπλέκεται άραγε τώρα η Επιτροπή στην ανάπτυξη αυτού του συστήματος από κοινού με τις Ηνωμένες Πολιτείες; Θέλω να λάβω ακριβή απάντηση. 
<SPEAKER ID="282" LANGUAGE="SV" NAME="Cederschiöld (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι συνάδελφοι, είμαι πεπεισμένος ότι ο κ. Frattini διάβασε τις ερωτήσεις μας και ασφαλώς θα τις απαντήσει σήμερα το απόγευμα. Είμαι επίσης πεπεισμένος ότι γνωρίζει πως το Κοινοβούλιο υποστηρίζει μια ισορροπημένη άποψη όταν τίθεται θέμα καταπολέμησης του εγκλήματος σε σχέση με το θέμα της προστασίας του ιδιωτικού βίου, όπως εν προκειμένω με την αποθήκευση δεδομένων.
<P>
Ελπίζω και πιστεύω πως ο κ. Frattini αντιλαμβάνεται ότι είναι καλή ιδέα –και μάλιστα αναγκαία– να διασφαλιστεί ότι η προστασία της ιδιωτικής ζωής των ατόμων με βάση τον τρίτο πυλώνα είναι τόσο καλή όσο και με βάση τον πρώτο πυλώνα. Συμμερίζομαι την άποψη των συναδέλφων ευρωβουλευτών ότι θα είναι ενδιαφέρον να ακούσουμε με ποιόν τρόπο προτίθεσθε να κινηθείτε σε σχέση με αυτό το ζήτημα. 
<SPEAKER ID="283" LANGUAGE="SV" NAME="Sjöstedt (GUE/NGL )." AFFILIATION="">
<P>
Η πρόταση που έχει υποβληθεί στο Συμβούλιο ενέχει μια πολύ σαφή σύγκρουση ανάμεσα στην προσωπική ακεραιότητα και στον σεβασμό της ιδιωτικής ζωής αφενός, και στην ανάγκη της κοινωνίας για παρακολούθηση αφετέρου. Πιστεύω ότι αυτό το σχέδιο προχωρεί υπερβολικά στην παραβίαση της ιδιωτικής ζωής, διότι βασίζεται στην πράξη στην έννοια της παρακολούθησης όταν δεν υπάρχει υποψία εγκλήματος και στην πράξη βασίζεται σε ένα είδος λανθάνουσας υποψίας για τον καθένα. Αυτό αντιβαίνει σαφώς την Ευρωπαϊκή Σύμβαση για την Προστασία των Ανθρωπίνων Δικαιωμάτων και των Θεμελιωδών Ελευθεριών, ιδίως το άρθρο 8 που αφορά στον σεβασμό της ιδιωτικής και οικογενειακής ζωής, της οικίας και της αλληλογραφίας.
<P>
Ένα άλλο σημαντικό σημείο είναι η σοβαρή κριτική που ασκεί σε αυτή την πρόταση η λεγόμενη Ομάδα του άρθρου 29. Αυτή περιλαμβάνει μερικούς από τους επιφανέστερους ειδικούς που διαθέτουμε στην ΕΕ όσον αφορά στα θέματα της προστασίας των δεδομένων. Θα ήταν ενδιαφέρον να ακούσουμε το σχόλιο της Επιτροπής για την κριτική της Ομάδας του άρθρου 29 σε αυτόν τον τομέα.
<SPEAKER ID="284" LANGUAGE="DE" NAME="Reul (PPE-DE )." AFFILIATION="">
<P>
Επιπλέον, δεδομένου ότι όλες οι Ομάδες του Σώματος συμφωνούν και εξέφρασαν τις ανησυχίες τους για το θέμα αυτό, περιμένω από την Επιτροπή να εξηγήσει στο Σώμα εάν –και εφόσον ναι, πότε– σκοπεύει να υποβάλει πρόταση και ποιο θα είναι το περιεχόμενό της. Δεν θέλω να περιμένω για πολύ πριν μάθουμε σε τι θα συμφωνήσουμε και ποιος θα αναλάβει τα έξοδα. Η κ. Cederschiöld ρώτησε πριν από λίγο ποιος θα πληρώσει τον λογαριασμό – οι πολίτες, η βιομηχανία ή εκείνοι που ζήτησαν αυτά τα μέτρα, δηλαδή τα κράτη μέλη που βρίσκονται πίσω από την πρωτοβουλία. Με τις συμπληρωματικές ερωτήσεις μπορούμε να ασχοληθούμε αργότερα. 
<SPEAKER ID="285" LANGUAGE="EN" NAME="Frattini," AFFILIATION="αντιπρόεδρος της Επιτροπής">
<P>
    Κύριε Πρόεδρε, η Επιτροπή συμμερίζεται γενικά τις ανησυχίες που εκφράζουν τα κράτη μέλη για την προτεινόμενη απόφαση πλαίσιο σχετικά με την αποθήκευση των δεδομένων, η οποία πρόκειται να επιτρέψει στις αρχές επιβολής του νόμου την πρόσβαση σε ορισμένα δεδομένα συναφή με την ηλεκτρονική επικοινωνία προκειμένου να διευκολυνθεί η καταπολέμηση της εγκληματικότητας, συμπεριλαμβανομένης της τρομοκρατίας και του οργανωμένου εγκλήματος. Από νομικής άποψης, η πρωτοβουλία της Γαλλίας, της Ιρλανδίας, της Σουηδίας και του Ηνωμένου Βασιλείου για την αποθήκευση δεδομένων η οποία συζητείται επί του παρόντος υποβλήθηκε βάσει του Τίτλου 6 της Συνθήκης για την Ευρωπαϊκή Ένωση.
<P>
Ωστόσο, η Επιτροπή εκτιμά ότι οι διατάξεις του σχεδίου πρότασης που αφορούν την εναρμόνιση των υποχρεώσεων των φορέων παροχής ηλεκτρονικών υπηρεσιών επικοινωνίας περί αποθήκευσης δεδομένων σχετικών με την παροχή υπηρεσιών ηλεκτρονικής επικοινωνίας εμπίπτουν στο πλαίσιο της Συνθήκης για την Ευρωπαϊκή Κοινότητα, δεδομένων ιδίως των συναφών ισχυουσών διατάξεων του κοινοτικού δικαίου. Συνεπώς, η Επιτροπή σκοπεύει να παρουσιάσει στις αρχές της άνοιξης του 2005 εναλλακτική πρόταση για την αποθήκευση δεδομένων δυνάμει του άρθρου 95 της Συνθήκης για την Ευρωπαϊκή Κοινότητα. Προσωπικά, ευελπιστώ ότι τα εν λόγω τέσσερα κράτη μέλη θα αποσύρουν την πρότασή τους.
<P>
Όσον αφορά το γενικό εργαλείο προστασίας δεδομένων δυνάμει του τρίτου πυλώνα, η Επιτροπή σκοπεύει να δημοσιοποιήσει την πρώτη πλήρη πρότασή της το δεύτερο εξάμηνο του 2005, τον Οκτώβριο ή τον Νοέμβριο. Για να το επιτύχει, η Επιτροπή έχει ήδη αρχίσει διαβουλεύσεις με ειδικούς που εκπροσωπούν τα ενδιαφερόμενα υπουργεία και τις αρχές ελέγχου της προστασίας δεδομένων των κρατών μελών και των κρατών που συμμετέχουν στη Συνθήκη Σένγκεν.
<P>
Όσον αφορά την κοινή αναθεώρηση της διαβίβασης των δεδομένων των επιβατών στις Ηνωμένες Πολιτείες, αρκετά ζητήματα συναφή με το εν λόγω θέμα –το θέμα των PNR– συνδέονται με την εφαρμογή στην πράξη των αναληφθεισών δεσμεύσεων από την υπηρεσία τελωνείων και προστασίας των συνόρων των ΗΠΑ. Σύμφωνα με τις αναληφθείσες δεσμεύσεις, η κοινή αναθεώρηση της εφαρμογής τους θα γίνει από τις αρχές των ΗΠΑ και από την Επιτροπή, η οποία θα έχει τη συνδρομή εκπροσώπων των ευρωπαϊκών αρχών επιβολής του νόμου και επιθεωρητών προστασίας δεδομένων. Η κοινή αναθεώρηση θα πραγματοποιηθεί μέσα στο πρώτο εξάμηνο του τρέχοντος έτους, δηλαδή κατά τη διάρκεια του πρώτου χρόνου υλοποίησης της συμφωνίας και των συναφών αναληφθεισών δεσμεύσεων, που τέθηκαν σε ισχύ στις 28 Μαΐου 2004. Στόχος της αναθεώρησης είναι να αποκτήσουμε σαφή εικόνα του τρόπου με τον οποίο υλοποιούνται στην πράξη οι αναληφθείσες δεσμεύσεις. Σκοπεύω να ενημερώσω το Κοινοβούλιο για το αποτέλεσμα αυτής της κοινής αναθεώρησης και για οποιεσδήποτε άλλες σημαντικές εξελίξεις στην υπόθεση.
<P>
Όπως είπα προηγουμένως, στην ομάδα που θα εκπονήσει την κοινή αναθεώρηση, επικεφαλής της οποίας θα είναι η Επιτροπή, θα συμμετέχουν οι εθνικές αρχές προστασίας δεδομένων. Αυτό καθιστά δυνατή τη συμμετοχή και της ομάδας εργασίας του άρθρου 29 προκειμένου να μπορέσει να αξιολογήσει πλήρως την υλοποίηση της συμφωνίας. Με χαρά μου σας λέω ότι, παρά τη διάσταση απόψεων για την αμερικανική δέσμη μέτρων σχετικά με τα PNR, η συνεργασία ανάμεσα στην ομάδα εργασίας του άρθρου 29 και στην Επιτροπή για την εφαρμογή της εν λόγω δέσμης μέτρων είναι εξαιρετική.
<P>
Όσον αφορά την ενημέρωση των επιβατών, χαρακτηριστικό παράδειγμα αυτής της εξαιρετικής συνεργασίας ανάμεσα στην ομάδα εργασίας του άρθρου 29 και την Επιτροπή είναι ότι η ομάδα εργασίας εξέδωσε ενημερωτικό φυλλάδιο για τους επιβάτες, το οποίο χρησιμοποιούν οι αεροπορικές εταιρείες και οι ταξιδιωτικοί πράκτορες προκειμένου να ενημερώνουν τους επιβάτες των αεροπορικών εταιρειών για το γεγονός ότι τα προσωπικά τους δεδομένα διαβιβάζονται στην υπηρεσία τελωνείων και προστασίας των συνόρων των ΗΠΑ με σκοπό την πρόληψη και την καταπολέμηση της τρομοκρατίας και άλλων σοβαρών εγκλημάτων.
<P>
Όσον αφορά το «Secure Flight» και το CAPPS II, η υπηρεσία ασφάλειας μεταφορών των ΗΠΑ αντικατέστησε το επίμαχο σύστημα έγκαιρης αξιολόγησης των επιβατών με τη βοήθεια Η/Υ –γνωστό ως CAPPS II– με ένα νέο πρόγραμμα που καλείται «Secure Flight». Αυτό το πρόγραμμα θα χρησιμοποιεί δεδομένα επιβατών για να αξιολογεί τους επιβάτες των πτήσεων στο εσωτερικό των ΗΠΑ βάσει καταλόγου παρακολούθησης τρομοκρατών, προκειμένου να διευκολύνεται ο εντοπισμός πιθανών τρομοκρατών. Σε αντίθεση με το CAPPS II, το «Secure Flight» χρησιμοποιείται προς το παρόν μόνο στις εσωτερικές πτήσεις, γεγονός που το καθιστά σαφώς λιγότερο προβληματικό σε σχέση με το CAPPS II από την άποψη της προστασίας των δεδομένων. Το «Secure Flight» χρησιμοποιείται επί του παρόντος δοκιμαστικά γι’ αυτό και δεν προβλέπεται η διεξαγωγή διαπραγματεύσεων. Το θέμα απαιτεί ασφαλώς προσεκτική παρακολούθηση.
<P>
Όσον αφορά το γενικό σχέδιο της ΕΕ για τα PNR, η Επιτροπή εξέδωσε τον Δεκέμβριο του 2003 ανακοίνωση σχετικά τη γενική προσέγγιση της ΕΕ όσον αφορά τη διαβίβαση δεδομένων από τα μητρώα των ονομάτων των επιβατών (PNR), προωθώντας μια συνεκτική και ισορροπημένη προσέγγιση του θέματος. Η Επιτροπή αναφέρει στην ανακοίνωση ότι θα συνεχίσει επίσης τις συνομιλίες της με τις άλλες τρίτες χώρες που απαιτούν διαβίβαση των δεδομένων των επιβατών. Η Επιτροπή έχει αρχίσει συνομιλίες με τον Καναδά και την Αυστραλία. Όσον αφορά τον Καναδά, θα ζητήσουμε σύντομα τη γνώμη του Κοινοβουλίου για το σχέδιο εγγράφου της Επιτροπής και για τη συναφή διεθνή συμφωνία. Οι συνομιλίες με την Αυστραλία βρίσκονται επίσης σε προχωρημένο στάδιο. Και στις δύο περιπτώσεις, η ομάδα εργασίας του άρθρου 29 έχει εκδώσει θετική γνωμοδότηση. Όπως βλέπετε, εφαρμόζεται η στρατηγική της Επιτροπής, έτσι όπως σκιαγραφείται στην ανακοίνωση του Δεκεμβρίου του 2003.
<P>
Τέλος, όσον αφορά τη Διεθνή Οργάνωση Πολιτικής Αεροπορίας (ICAO), η οργάνωση αυτή σύστησε τον Ιούνιο του 2004 ομάδα μελέτης για την πρόσβαση στα μητρώα των ονομάτων των επιβατών, κατόπιν συναφούς πρωτοβουλίας την οποία ανέλαβαν αρκετά κράτη στους κόλπους της οργάνωσης. Απηύθυναν έκκληση για την ανάπτυξη εναρμονισμένης δέσμης αρχών υπό την αιγίδα της ICAO. Οι συναφείς κατευθυντήριες γραμμές είναι επί του παρόντος υπό σύνταξη. Στις εργασίες της ομάδας μελέτης συμμετέχουν ενεργά η Ευρωπαϊκή Επιτροπή και αρκετά κράτη μέλη της ΕΕ. Θα σας ενημερώσω για οποιεσδήποτε εξελίξεις στο θέμα αυτό. 
<SPEAKER ID="286" LANGUAGE="PT" NAME="Coelho," AFFILIATION="εξ ονόματος της Ομάδας PPE-DE">
<P>
   . – Κύριε Πρόεδρε, κυρίες και κύριοι συνάδελφοι, κύριε Frattini, χαίρομαι για την απάντησή σας αναφορικά με την προστασία των δεδομένων και σε σχέση με την ανακοίνωση της πρωτοβουλίας της Επιτροπής. Όπως και εσείς, ελπίζω ότι τα τέσσερα κράτη μέλη θα αποσύρουν τις πρωτοβουλίες τους.
<P>
Σε σχέση με το θέμα των PNR, αυτό είναι ένα θέμα που απασχόλησε το Ευρωπαϊκό Κοινοβούλιο επί δύο χρόνια. Όπως γνωρίζετε, κύριε Frattini, το θέμα μας δεν είναι η ανάγκη συνεργασίας σε κοινοτικό και διατλαντικό επίπεδο. Εκείνο που επισημαίνουμε είναι η ανάγκη διατήρησης μιας ισορροπίας ανάμεσα στην ασφάλεια, την ελευθερία και τα δικαιώματα των πολιτών και θέλουμε να υπογραμμίσουμε την άποψή μας ότι η διαβίβαση δεδομένων μπορεί να γίνει μόνο εφόσον η ενδιαφερόμενη τρίτη χώρα μπορεί να εγγυηθεί επαρκή επίπεδα προστασίας. Είναι επίσης απολύτως απαραίτητο να θεσπιστεί ένα νομικό και ασφαλές πλαίσιο για τη διαβίβαση των συγκεκριμένων δεδομένων. Συνηγορούμε υπέρ ενός συστήματος «προώθησης», που να περιλαμβάνει τα ενδεδειγμένα φίλτρα και θέλουμε να δοθούν οι αναγκαίες εγγυήσεις σε σχέση με την ακρίβεια, την ασφάλεια και την εποπτεία των δεδομένων. Επιπλέον, η αρχή της αμοιβαιότητας πρέπει πάντα να διέπει κάθε ανταλλαγή πληροφοριών με τις αρχές των Η.Π.Α. ή οιωνδήποτε άλλων τρίτων χωρών.
<P>
Χαιρετίζουμε τα σχόλιά σας σχετικά με την ενεργοποίηση του άρθρου 29 και την ετοιμότητά σας να συνεχίσετε να παρέχετε στο Ευρωπαϊκό Κοινοβούλιο κάθε σχετική με αυτόν τον φάκελο πληροφορία. Ελπίζουμε ειλικρινά ότι οι συνεχιζόμενες διαπραγματεύσεις με τον Καναδά και την Αυστραλία θα θέσουν τις προδιαγραφές που πρέπει να ακολουθήσουμε σε σχέση και με τις άλλες χώρες, ιδίως με τις Ηνωμένες Πολιτείες Αμερικής.
<SPEAKER ID="287" LANGUAGE="DE" NAME="Kreissl-Dörfler," AFFILIATION="εξ ονόματος της Ομάδας PSE">
<P>
    Κύριε Πρόεδρε, κυρίες και κύριοι, είμαι ευγνώμων στον Επίτροπο Frattini διότι εξήγγειλε ήδη πως η Επιτροπή θα υποβάλει δική της έκθεση πρωτοβουλίας. Έχω μια σειρά ερωτημάτων σχετικά με τη φύλαξη δεδομένων στα δίκτυα τηλεπικοινωνίας που ελπίζω ότι θα μπορούν να απαντηθούν από την πρότασή σας.
<P>
Ειδικοί στην προστασία δεδομένων, ακόμα και διωκτικές αρχές όπως η ομοσπονδιακή αστυνομία της Γερμανίας εξέφρασαν αμφιβολίες για το αν είναι γενικότερα αναγκαία τα μέτρα που περιλαμβάνονται στην απόφαση του Συμβουλίου. Το γερμανικό ομοσπονδιακό κοινοβούλιο δήλωσε μάλιστα την αντίθεσή του στην ελάχιστη διάρκεια φύλαξης δεδομένων κίνησης και καλεί την ομοσπονδιακή κυβέρνηση να αποσύρει την υποστήριξή της από την πρόταση. Πώς μπορούμε να περιμένουμε ότι θα επιτύχουμε μεγαλύτερη ασφάλεια, αν οι τρομοκράτες και όσοι ασχολούνται με το οργανωμένο έγκλημα διαθέτουν δυνατότητες που δεν καλύπτονται καθόλου από την πρόταση αυτήν; Ποια μέτρα θα ληφθούν για τα Internet cafés, τις , τους τηλεφωνικούς θαλάμους για το κοινό και τις κλήσεις μέσω παροχέων τηλεφωνικών υπηρεσιών του εξωτερικού και ποιος θα είναι σε θέση να παρακολουθήσει και να διατηρήσει όλα αυτά τα δεδομένα; Η προστασία των δεδομένων είναι άλλο ένα εξαιρετικά σημαντικό θέμα όσον αφορά τη μεταβίβαση δεδομένων σε τρίτους.
<SPEAKER ID="288" LANGUAGE="NL" NAME="In 't Veld," AFFILIATION="εξ ονόματος της Ομάδας ALDE">
<P>
   .  Κύριε Πρόεδρε, Επίτροπε Frattini, χαίρομαι που ακούω ότι αυτή η νέα Επιτροπή θα διορθώσει ορισμένα λάθη της προκατόχου της. Αυτό είναι σημαντικό, διότι στη χώρα μου, την Ολλανδία, σε λίγους μήνες θα διεξαχθεί δημοψήφισμα για το Σύνταγμα. Θέλω να μπορώ να κοιτάξω κατάματα εκείνους τους Ολλανδούς που είναι μάλλον σκεπτικιστές για το θέμα αυτό και να τους πω ότι το συγκεκριμένο Σύνταγμα, αυτά τα συνταγματικά δικαιώματα και η προστασία των προσωπικών δεδομένων είναι όντως σοβαρά και δεν τίθενται μόνο σε ρητορικό επίπεδο.
<P>
Όσον αφορά τη διαβίβαση δεδομένων επιβατών, το θέμα των PNR, σε σχέση με το οποίο υπήρξε μια έκθεση για την οποία η προκάτοχός μου, η κ. Boogerd-Quaak εργάστηκε πολύ σκληρά, η Κοινή Αναθεώρηση, στην οποία αναφερθήκατε προ ολίγου, θα λέει άραγε και αυτή πόσες επιθέσεις έχουν αποτραπεί και πόσοι εγκληματίες συλλαμβάνονται; Διότι, σε τελική ανάλυση, περί αυτού πρόκειται.
<SPEAKER ID="289" LANGUAGE="DE" NAME="Lichtenberger," AFFILIATION="εξ ονόματος της Ομάδας Verts/ALE">
<SPEAKER ID="290" LANGUAGE="NL" NAME="Mastenbroek (PSE )." AFFILIATION="">
<P>
    Κύριε Πρόεδρε, Επίτροπε Frattini, χαίρομαι πάντα που σας βλέπω. Θέλω καταρχάς να πω κάτι για τη διαδικασία, και μετά να μιλήσω επί της ουσίας. Η διαδικασία είναι εξαιρετικά ασαφής. Μας ζητήθηκε, σε αυτό το Σώμα, να αξιολογήσουμε μια πρόταση που, από τεχνικής σκοπιάς, δεν υφίσταται ακόμα. Πράγματι, το Συμβούλιο κατέθεσε μια πρόταση για τη διατήρηση δεδομένων κυκλοφορίας, αυτή όμως είναι ακόμα υπό σύνταξη και δεν είναι σαφές τι θα ορίζει η πρόταση στην τελική της μορφή.
<SPEAKER ID="291" LANGUAGE="IT" NAME="Frattini," AFFILIATION="Αντιπρόεδρος της Επιτροπής.">
<P>
Αναφέρθηκα σε μια πρωτοβουλία σχετικά με την προστασία των δεδομένων στο πλαίσιο του τρίτου πυλώνα. Η Επιτροπή θα βασιστεί προφανώς στο άρθρο 8 του Χάρτη των Θεμελιωδών Δικαιωμάτων της Ευρωπαϊκής Ένωσης. Μπορώ να δώσω στο Κοινοβούλιο μια μικρή πρόγευση ορισμένων αρχών: η αρχή βάσει της οποίας τα δεδομένα που αποτελούν αντικείμενο επεξεργασίας πρέπει να χρησιμοποιούνται με διαφάνεια και μόνο για συγκεκριμένους σκοπούς, η αρχή βάσει της οποίας απαιτείται η συναίνεση του ενδιαφερόμενου, η αρχή βάσει της οποίας η νομική βάση νομιμοποίησης πρέπει να καθορίζεται εκ των προτέρων με νόμο, οπότε δεν μπορεί να είναι αβέβαιη και, τέλος, η αρχή βάσει της οποίας απαιτείται ο έλεγχος ανεξάρτητης Αρχής.
<P>
Το τελευταίο θέμα αφορά το σύστημα PUSHΚαταβάλλουμε προσπάθειες για να πείσουμε τον μεγαλύτερο δυνατό αριθμό κρατών να υιοθετήσουν αυτό το σύστημα, για το οποίο είμαι βέβαιος πως είναι το καλύτερο. Πιθανώς θα γνωρίζετε ότι κατά τη διάρκεια των διαπραγματεύσεων ο Καναδάς δέχθηκε να ξεκινήσει με το σύστημα PUSH και τρέφω αρκετές ελπίδες ότι με τα επιχειρήματά μας θα πείσουμε και τις Ηνωμένες Πολιτείες πως το σύστημα αυτό είναι το καλύτερο. 
<SPEAKER ID="292" LANGUAGE="" NAME="Πρόεδρος." AFFILIATION="">
<SPEAKER ID="293" LANGUAGE="" NAME="Πρόεδρος." AFFILIATION="">
<P>
   Η ημερήσια διάταξη προβλέπει τη συζήτηση της έκθεσης (A6-0049/2005) της κ. Margrete Auken εξ ονόματος της Επιτροπής Περιβάλλοντος, Δημόσιας Υγείας και Ασφάλειας των Τροφίμων σχετικά με τη χρηματοδότηση του Natura 2000. 
<SPEAKER ID="294" LANGUAGE="DA" NAME="Auken (Verts/ALE )," AFFILIATION="εισηγητής.">
<P>
Πρώτον, καθορίστηκε πλέον ότι το Natura 2000 θα χρηματοδοτηθεί. Το ποσό δεν έχει τεθεί προς διαπραγμάτευση. Έχουμε διεθνείς δεσμεύσεις και η φύση θα χρειαστεί βοήθεια στο ορατό μέλλον. Η Ευρωπαϊκή Υπηρεσία Περιβάλλοντος στην Κοπεγχάγη έχει επανειλημμένα επιστήσει την προσοχή στην ανησυχητική κατάσταση, και πρέπει να αναστρέψουμε την τάση. Κατά συνέπεια, το να συμπεριλάβουμε το ελάχιστο ποσό, που προτείνει η Επιτροπή, ύψους 21,35 δισεκατομμυρίων ευρώ για την περίοδο 2007-2013 στην έκθεση είναι απλώς δήλωση γεγονότων, διότι αυτό το ποσό δεν έχει τεθεί προς συζήτηση. Γνωρίζουμε μόνο ότι αν δεν προχωρήσουμε άμεσα, τα πράγματα θα γίνουν ακόμα πιο ακριβά, μέρα με τη μέρα. Είδα στην Πολωνία με ποιόν τρόπο εξαπλώνονται τεράστιες δανέζικες και αμερικανικές χοιροτροφικές μονάδες σε ένα υπέροχο και ευάλωτο τοπίο, χωρίς σεβασμό στη βιολογική ποικιλία. Στη Δανία, πολλοί αγρότες αγοράζουν άδειες ρύπων σε περιοχές του Natura 2000. Το αποτέλεσμα είναι ότι θα μπορούν να κερδίσουν αρκετά λεφτά όταν η κυβέρνηση θα θελήσει να τις εξαγοράσει. Πρέπει να σταματήσει αυτού του είδους η συμπεριφορά.
<P>
Εκείνο που τίθεται τώρα προς διαπραγμάτευση είναι πόσα λεφτά θα εξασφαλιστούν. Ως προς αυτό, είναι ευχάριστο που η κοινοβουλευτική επιτροπή πιστεύει ομόφωνα ότι το 2000 πρέπει να ενσωματωθεί όχι μόνο στην πολιτική ανάπτυξης της υπαίθρου, αλλά στο ευρύτερο πλαίσιο. Όπως δήλωσε και η Επιτροπή, το Natura 2000 πρέπει να ενσωματωθεί σε όλες τις πολιτικές της ΕΕ. Η κοινοβουλευτική επιτροπή επέδειξε, ωστόσο, περισσότερο πραγματισμό από την Επιτροπή. Αναφέρουμε περιβαλλοντικές ανησυχίες εν γένει και όχι μόνο το Natura 2000, και ξέρουμε ότι δεν πρόκειται να επιτευχθούν οι στόχοι παρά μόνο εφόσον κατανεμηθούν συγκεκριμένα ποσά από τους πόρους αυτούς και τεθούν προϋποθέσεις. Μέχρι σήμερα, λίγα πράγματα είδαμε ως απάντηση στις περιβαλλοντικές ανησυχίες, παρά το γεγονός ότι είναι ήδη δυνατόν να συμπεριληφθούν αυτές στους πόρους. Αντιθέτως, συχνά οι πόροι λειτουργούν επιζήμια για την ύπαιθρο. Ωστόσο, αν λαμβάνονται πλήρως υπόψη οι παράμετροι προστασίας της υπαίθρου στον τρόπο χρήσης των πόρων, οι γεωργοί θα έχουν συμφέρον να προστατεύουν το περιβάλλον και να ασκούν φιλικές προς το περιβάλλον γεωργικές και άλλες δραστηριότητες στις αντίστοιχες περιοχές, κερδίζοντας τα διπλάσια στην πορεία. Είμαι πεπεισμένος ότι αυτό θα ενισχύσει τον βαθμό επίγνωσής τους σε σχέση με τον πλούτο που αντιπροσωπεύει η βιολογική ποικιλία – και από οικονομικής απόψεως, όπως μάλιστα πολύ ορθώς κατέδειξε η Επιτροπή.
<P>
Υπάρχουν μικρές περιοχές που δεν μπορούμε να τις βοηθήσουμε με τους πόρους. Για αυτές, πρέπει να χρησιμοποιήσουμε το ταμείο του προγράμματος «LIFE+», που επίσης στοχεύει στην πραγματοποίηση της διαχείρισης και των άλλων οργανωτικών καθηκόντων. Επανειλημμένα τονίζουμε την ανάγκη να αυξηθούν αισθητά οι πόροι ιδιαίτερα για το ταμείο αγροτικής ανάπτυξης –με άλλα λόγια, για τον δεύτερο πυλώνα της κοινής γεωργικής πολιτικής– αν θέλουμε να εκπληρώσουμε το καθήκον μας κατά τρόπο δίκαιο και σε αρμονία με εκείνους που προτίθενται να το υλοποιήσουν. Φυσικά, μπορούμε να ζητήσουμε περισσότερα χρήματα από τον προϋπολογισμό για τον σκοπό αυτό, είναι όμως καλύτερο και πιο πραγματιστικό να εξασφαλίσουμε ένα σημαντικό τμήμα αυτών των χρημάτων από τον πρώτο πυλώνα της κοινής γεωργικής πολιτικής, όπου διατίθενται πραγματικά τεράστια ποσά της κοινοτικής χρηματοδότησης. Δεν πρέπει να λησμονούμε, ωστόσο, ότι ένα σημαντικό τμήμα του ποσού πρέπει να προέλθει από τα κράτη μέλη. Αποτελεί δέσμευσή τους, και πιστεύω ότι είναι σημαντικό να δώσουμε έμφαση στο γεγονός ότι τα κράτη μέλη έχουν και τα ίδια μια υποχρέωση και ότι αυτό δεν είναι κάτι που θα χρηματοδοτηθεί αποκλειστικά από την ΕΕ διότι τελικά, θα ήταν φρικτό να επεκτείνουμε την ιδέα της εξωτερικής ύπαρξης επιδοτήσεων – όπως πολύ καλά γνωρίζουμε όλοι μας από την κοινή γεωργική πολιτική, όπου τα κράτη μέλη είναι πλέον της γνώμης ότι πρακτικά το κόστος για το όλο θέμα πρέπει να το αναλάβει η Κοινότητα. Όχι, πρέπει να πληρώσουν και τα ίδια για αυτό. Η κοινοτική συγχρηματοδότηση είναι πρωτίστως μια σημαντική χείρα βοηθείας, και αναμένουμε ότι εν πάση περιπτώσει τα μισά κονδύλια θα καλυφθούν μέσω του προϋπολογισμού της ΕΕ, και συνεπώς, καταρχάς μέσω των ταμείων.
<P>
Το Ευρωπαϊκό Κοινοβούλιο πρέπει να δείξει εμπιστοσύνη τώρα ότι τόσο η Επιτροπή όσο και τα κράτη μέλη θα αναλάβουν τις ευθύνες τους, θα εισακούσουν το ΕΚ και θα ενσωματώσουν το 2000 σε όλες τις σχετικές πολιτικές. Οι επικεφαλής των κυβερνήσεων ανέλαβαν μια δέσμευση να το πράξουν αυτό στο Γκέτεμποργκ και, ακολούθως, σε πολλές περιπτώσεις, και αυτό είναι κάτι που το χρωστούν και στους πολίτες της ΕΕ και στους απογόνους μας. 
<SPEAKER ID="295" LANGUAGE="NL" NAME="Brepoels (PPE-DE )." AFFILIATION="">
<P>
    Κύριε Πρόεδρε, προτού αρχίσουμε αυτή τη συζήτηση, θέλω να ρωτήσω εν συντομία, χωρίς προφανώς να θέλω να υποτιμήσω τον Επίτροπο Frattini, αν ξέρετε για ποιον λόγο ο Επίτροπος για το Περιβάλλον δεν είναι παρών για να συμμετάσχει σε αυτή την πολλή σημαντική συζήτηση σε σχέση με το Natura 2000. Εκφράζω τη λύπη μου και το θεωρώ απαράδεκτο. 
<SPEAKER ID="296" LANGUAGE="" NAME="Πρόεδρος." AFFILIATION="">
<P>
   Λυπάμαι, κυρία Brepoels, δεν σας είδα έγκαιρα κατά την προηγούμενη συζήτηση.
<P>
Κύριε Επίτροπε, εφόσον είστε ο επόμενος στον κατάλογο των ομιλητών, μπορείτε εάν θέλετε να απαντήσετε τώρα στην ερώτηση της κ. Brepoels. 
<SPEAKER ID="297" LANGUAGE="IT" NAME="Frattini," AFFILIATION="Αντιπρόεδρος της Επιτροπής">
<P>
Η δέσμευση των αρχηγών κρατών και κυβερνήσεων στο Γκέτεμποργκ να σταματήσουν την υποβάθμιση της βιοποικιλότητας μέχρι το 2010 αναγνωρίζεται ως βασικό στοιχείο της στρατηγικής της ΕΕ για την αειφόρο ανάπτυξη. Η φύση και η βιοποικιλότητα συμπεριλαμβάνονται στις βασικές προτεραιότητες όσον αφορά την ανάληψη δράσης. Η επιτυχής υλοποίηση του δικτύου Natura 2000 θα αποτελέσει τον ακρογωνιαίο λίθο της προσπάθειας της ΕΕ. Η εξασφάλιση επαρκούς χρηματοδότησης για το Natura 2000 είναι συνεπώς μία από τις κύριες προτεραιότητες. Στο πλαίσιο αυτό, στις 15 Ιουλίου 2004, η Επιτροπή ενέκρινε ανακοίνωση για τη χρηματοδότηση του Natura 2000. Η ανακοίνωση αυτή εξετάζει όλες τις πιθανές εναλλακτικές λύσεις, συμπεριλαμβανομένης της σύστασης ξεχωριστού ταμείου, και καταλήγει στο συμπέρασμα ότι η πιο αποτελεσματική προσέγγιση είναι η ενσωμάτωση της χρηματοδότησης του Natura 2000 στα υφιστάμενα κοινοτικά χρηματοδοτικά μέσα.
<P>
Ο νέος κανονισμός για τα διαρθρωτικά ταμεία, ο οποίος βρίσκεται επί του παρόντος υπό συζήτηση στο Συμβούλιο, προβλέπει τη χρηματοδότηση του Natura 2000 και περιλαμβάνει επίσης μηχανισμούς για την καθοδήγηση και τον έλεγχο των προγραμμάτων που υποβάλλουν τα κράτη μέλη από την Επιτροπή. Η τελευταία γνωρίζει ότι το Κοινοβούλιο ανησυχεί για την προτεραιότητα που θα δώσουν τα κράτη μέλη στο Natura 2000 όταν θα κληθούν να ανταποκριθούν σε ανταγωνιστικές απαιτήσεις διαθέτοντας περιορισμένους προϋπολογισμούς. Υποστηρίζει ότι απαιτούνται περισσότερες εγγυήσεις και αυστηρός διαχωρισμός των κονδυλίων. Η Επιτροπή δεν μπορεί να υποστηρίξει μια τόσο άκαμπτη προσέγγιση. Δεν είναι δυνατό στη φάση αυτή να προβλέψουμε με ακρίβεια τα ποσά που ενδέχεται να δαπανώνται ετησίως για τη συγχρηματοδότηση των περιοχών Natura μετά το 2007.
<P>
Οι ανάγκες των κρατών μελών ενδέχεται να διαφέρουν πολύ. Επομένως, βάσει της αρχής της επικουρικότητας, είναι ευθύνη κάθε κράτους μέλους ξεχωριστά να αποφασίζει ποιες είναι οι απαιτήσεις του δικού του δικτύου Natura 2000 κατά την κατάρτιση των εθνικών προγραμμάτων σχετικά με διάφορους χρηματοδοτικούς κανονισμούς. Πάντως, η Επιτροπή έχει προτείνει ένα κριτήριο αυστηρού διαχωρισμού το οποίο θα βοηθήσει τον δεύτερο άξονα του Natura 2000 στο πλαίσιο των κανονισμών για τις χρήσεις γης ή την αγροτική ανάπτυξη. Σύμφωνα με το κριτήριο αυτό, τα κράτη μέλη οφείλουν να διαθέτουν τουλάχιστον το 25% του συνόλου για τη χρηματοδότηση αυτού του άξονα, γεγονός που σημαίνει ότι τουλάχιστον 22,75 δισεκατομμύρια ευρώ θα είναι διαθέσιμα για τη διαχείριση των χρήσεων γης κατά την περίοδο 2007-2013. Η στήριξη του Κοινοβουλίου για την έγκριση του ποσού αυτού είναι πολύτιμη.
<P>
Κατά την προετοιμασία των προγραμμάτων τους στο πλαίσιο των διαρθρωτικών ταμείων και του ταμείου αγροτικής ανάπτυξης, τα κράτη μέλη θα πρέπει να λαμβάνουν υπόψη τους τις προτεραιότητες που θα προβλέπονται στις στρατηγικές κατευθυντήριες γραμμές, τις οποίες θα εκδώσει η Επιτροπή αφού εγκριθεί ο χρηματοδοτικός κανονισμός. Καθώς το Natura 2000 έχει χαρακτηριστεί ξεκάθαρα ως πρόταση στο πλαίσιο των διαρθρωτικών ταμείων και του ταμείου αγροτικής ανάπτυξης, θα χαρακτηριστεί ως κοινοτική προτεραιότητα στο πλαίσιο μίας στρατηγικής κατευθυντήριας γραμμής όσον αφορά το συναφές κονδύλιο. 
<SPEAKER ID="298" LANGUAGE="EN" NAME="Evans, Jillian (Verts/ALE )," AFFILIATION="εισηγήτρια της γνωμοδότησης της Επιτροπής Περιφερειακής Ανάπτυξης">
<P>
    Κύριε Πρόεδρε, πιστεύω ότι η έκθεση της κ. Auken στέλνει σαφέστατο μήνυμα στην Επιτροπή ότι αυτό το Κοινοβούλιο θεωρεί βασική του προτεραιότητα την κατάλληλη χρηματοδότηση του δικτύου Natura 2000. Εκφράζω την ικανοποίησή μου για το γεγονός ότι η έκθεση έλαβε υπόψη της τα βασικά σημεία της γνωμοδότησης της Επιτροπής Περιφερειακής Ανάπτυξης.
<P>
Τα διαρθρωτικά ταμεία πρέπει να συμμετέχουν στον χρηματοδοτικό μηχανισμό του Natura 2000. Θα πρέπει όμως να καταστεί απολύτως σαφές ότι τα χρήματα θα διατίθενται σε συγκεκριμένους, εγκεκριμένους στόχους. Με άλλα λόγια, ότι τα χρήματα θα δεσμεύονται και ότι η διάθεσή τους θα γίνεται βάσει των εθνικών χρηματοδοτικών σχεδίων που θα καταρτίζουν τα κράτη μέλη για το Natura 2000.
<P>
Η συνεκτίμηση των περιβαλλοντικών διαστάσεων σε όλες τις πολιτικές της ΕΕ είναι μονόδρομος. Χαιρετίζω την ολοκληρωμένη προσέγγιση της Επιτροπής. Ένα από τα πιο σημαντικά χαρακτηριστικά του Natura 2000 είναι ότι αντικατοπτρίζει ακριβώς αυτή την ολοκληρωμένη προσέγγιση· τοποθετεί τους ανθρώπους στο επίκεντρο της διαδικασίας, και συγκεκριμένα, τους ανθρώπους οι οποίοι ζουν και εργάζονται στις αγροτικές περιοχές της Ένωσης. Εκτός του ότι στοχεύει στο να σταματήσει την υποβάθμιση της βιοποικιλότητας στην Ευρώπη, το Natura 2000 δημιουργεί νέες, βιώσιμες θέσεις εργασίας, στηρίζει τη γεωργία, τη δασοκομία και την αγροτική ανάπτυξη, και παρέχει ευκαιρίες για ανάπτυξη τουριστικών και εκπαιδευτικών δραστηριοτήτων. Η αλήθεια είναι όμως ότι η στήριξη που παρέχεται από τα διαρθρωτικά ταμεία ή από τον προϋπολογισμό για την αγροτική ανάπτυξη δεν αρκεί από μόνη της για τη χρηματοδότηση του Natura 2000. Για τον λόγο αυτό πρέπει να συμβαδίζει με το Life+ και με ειδικό, ξεχωριστό ταμείο.
<SPEAKER ID="299" LANGUAGE="HU" NAME="Olajos," AFFILIATION="εξ ονόματος της Ομάδας PPE-DE">
<P>
   . – Το«Natura 2000» είναι ένα οικολογικό δίκτυο για την προστασία καθορισμένων φυσικών οικοτόπων, ζωικών και φυτικών ειδών με μεγάλη σημασία για όλους. Το Ευρωπαϊκό Κοινοβούλιο το οφείλει στους πολίτες της ΕΕ να σταματήσει η μείωση της βιολογικής ποικιλίας στην Ευρώπη. Για να επιτευχθεί όμως αυτός ο στόχος –όπως συμβαίνει και με κάθε εγχείρημα μεγάλης κλίμακας– χρειάζονται λεφτά. Όλα τα κράτη μέλη, το Συμβούλιο και η Επιτροπή συμφώνησαν όταν δημιούργησαν την Οδηγία για την προστασία των πτηνών και των οικοτόπων. Το ίδιο ομόφωνα αποφασίσαμε να οικοδομήσουμε ένα ευρωπαϊκό δίκτυο για την προστασία της φύσης. Συνεπώς, ας αναλάβουμε τώρα να πραγματοποιήσουμε την απόφασή μας, και με τους κοινούς μας πόρους να δημιουργήσουμε τις ανάλογες υλικές προϋποθέσεις!
<P>
Στο Ευρωπαϊκό Λαϊκό Κόμμα και στην Επιτροπή Προστασίας του Περιβάλλοντος χαιρετίσαμε εγκάρδια τη Σύσταση της Ευρωπαϊκής Επιτροπής για τη χρηματοδοτική στήριξη του δικτύου «Natura 2000». Η ολοκληρωμένη προσέγγιση σε αυτή την περίπτωση θα χρηματοδοτούνταν από το Ταμείο Περιφερειακής Ανάπτυξης, από τα Διαρθρωτικά Ταμεία και το συμπληρωματικό ταμείο LIFE+, όσο είναι εφικτό. Αυτό μπορεί να είναι εφικτό, στο μέτρο που [1] τα προαναφερόμενα ταμεία αντιμετωπίσουν τους στόχους περιβαλλοντικής προστασίας ως πραγματική προτεραιότητα, [2] δοθούν οι ενδεδειγμένες εγγυήσεις με βάση τις διατάξεις για τα διάφορα χρηματοδοτικά μέσα, [3] και λόγω του μεγάλου αριθμού στόχων, αυτά τα ταμεία λάβουν συμπληρωματικά κονδύλια. Συνεπώς, παίρνουμε ως δεδομένο ότι τα κράτη μέλη θα συμμετάσχουν ανάλογα στη χρηματοδότηση, και ότι ο κίνδυνος να αποκλειστούν από άλλα, πιο οικονομικά προγράμματα δεν θα απειλήσει εκείνα τα προγράμματα που στοχεύουν στη διαφύλαξη της βιολογικής ποικιλίας.
<P>
Ωστόσο, οι απαντήσεις της Επιτροπής στα ερωτήματά μας, ενίσχυσαν τις ανησυχίες μας σε σχέση με την αποτελεσματικότητα της ολοκληρωμένης προσέγγισης. Για τον λόγο αυτόν, η Ομάδα του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών πιστεύει ότι πρέπει να αναθεωρήσουμε αυτή τη χρηματοδοτική λύση και να εξετάσουμε το ενδεχόμενο δημιουργίας ενός χρηματοδοτικού μέσου ειδικά για τον συγκεκριμένο σκοπό. Θέλω να ευχαριστήσω την κ. Margaret Auken για το έργο της, που αντανακλάται σε μια σε εμπεριστατωμένη και εξειδικευμένη έκθεση, και για το ότι μας παρείχε την πλήρη συνεργασία της. Οι συστάσεις μας σε σχέση με τις συμβιβαστικές τροπολογίες δείχνουν ότι με κοινά ενδιαφέροντα όλες οι κομματικές ομάδες και οι ειδικές επιτροπές κινούνται προς την ίδια κατεύθυνση. 
<SPEAKER ID="300" LANGUAGE="EN" NAME="Hegyi," AFFILIATION="εξ ονόματος της Ομάδας PSE">
<P>
    Κύριε Πρόεδρε, πολύ πρόσφατα η Εθνοσυνέλευση της Ουγγαρίας δώρισε στο Ευρωπαϊκό Κοινοβούλιο ένα γλυπτό με τον τίτλο «Η εκ νέου ανακαλυφθείσα Ευρώπη». Το γλυπτό αυτό μας υπενθυμίζει ξανά ότι η Ευρώπη δεν είναι απλώς μια ήπειρος ή μια πολιτική και οικονομική οντότητα, αλλά και ένα πλάσμα της φαντασίας μας. Η Ευρώπη δεν χρειάζεται μόνο ανταγωνισμό, ανάπτυξη και υποδομή, αλλά όπως και κάθε γυναίκα, χρειάζεται επίσης φροντίδα προκειμένου να διατηρήσει την ομορφιά και τα φυσικά της κάλλη. Πολλά τοπία φυσικού κάλλους, όπως λίμνες, ποτάμια, δάση και πεδιάδες, έχουν ήδη καταστραφεί από τη βιομηχανία, τον χωροταξικό σχεδιασμό και την εντατική γεωργία. Αυτή είναι η τελευταία ευκαιρία που έχουμε για να σώσουμε τα τοπία φυσικού κάλλους που απομένουν στα κράτη μέλη της ΕΕ. Για τον λόγο αυτό η Σοσιαλιστική Ομάδα χαιρετίζει θερμά την πρωτοβουλία της Επιτροπής για το Natura 2000. Χαιρετίζουμε ακόμη κάθε περαιτέρω βήμα για την ενίσχυση αυτού του προγράμματος. Προβήκαμε σε διαβουλεύσεις με πολλές ΜΚΟ που δραστηριοποιούνται στον τομέα του περιβάλλοντος στις Βρυξέλλες αλλά και στα κράτη μέλη και ενσωματώσαμε τις προτάσεις τους στις τροπολογίες μας. Το Natura 2000 μπορεί να λειτουργήσει μόνο με την ενεργή υποστήριξη των τοπικών κοινοτήτων, των ΜΚΟ και των απλών ανθρώπων – ανδρών και γυναικών, νέων και ηλικιωμένων, οι οποίοι χαίρονται απλώς τις ομορφιές της φύσης χωρίς πολιτικές δηλώσεις. Η Σοσιαλιστική Ομάδα δεσμεύεται να παράσχει ένα καθαρό φυσικό περιβάλλον σε όλους ανεξαιρέτως τους ευρωπαίους πολίτες.
<P>
Η αρχική ανακοίνωση της Επιτροπής προέβλεπε τη διάθεση 6,1 δισεκατομμυρίων ευρώ ετησίως στο πρόγραμμα. Θεωρήσαμε το ποσό αυτό ως γενναίο και ενθαρρυντικό βήμα. Αργότερα, ακούσαμε ότι, λόγω της συγχρηματοδότησης, τα κράτη μέλη θα πρέπει να καλύπτουν το ήμισυ του ποσού αυτού. Τα νέα κράτη μέλη, όπως η χώρα μου, η Ουγγαρία, δεν είναι εύκολο να εξασφαλίσουν τα αναγκαία χρήματα, όμως δεσμευόμαστε να κάνουμε ό,τι μπορούμε για να σώσουμε τα μοναδικά και παρθένα φυσικά τοπία μας. Ωστόσο, το ήμισυ του ποσού τουλάχιστον πρέπει να προέρχεται από την ΕΕ. Για τον λόγο αυτόν ακριβώς υπέβαλα μία τροπολογία με την οποία ζητώ να εγγυηθεί τουλάχιστον η Επιτροπή τη διάθεση του ελάχιστου ποσού των 3,05 δισεκατομμυρίων ευρώ ανά έτος, ήτοι 25,35 δισεκατομμύρια ευρώ για την περίοδο 2006 έως 2013.
<SPEAKER ID="301" LANGUAGE="FR" NAME="Ries," AFFILIATION="εξ ονόματος της Ομάδας ALDE">
<P>
    Κύριε Πρόεδρε, κύριε Επίτροπε, λυπάμαι, και εγώ για την απουσία του Επιτρόπου Δήμα, αλλά θα ήθελα να ευχαριστήσω τον Επίτροπο κ. Frattini ο οποίος αποδέχθηκε να είναι παρών για μια συζήτηση η οποία στην πραγματικότητα δεν αφορά τις δικές του αρμοδιότητες.
<P>
Επιθυμώ με τη σειρά μου, με την ευκαιρία αυτή, να συγχαρώ θερμά εξ ονόματος της Ομάδας της Συμμαχίας Φιλελευθέρων και Δημοκρατών για την Ευρώπη, την εισηγήτριά μας κ. Auken, για την ποιότητα της έκθεσής της και επίσης, θα έλεγα, και για την επιμονή της όσον αφορά την προστασία των κοινών στόχων μας.
<P>
Η αυριανή ψηφοφορία, το έχουμε όλοι κατανοήσει, είναι κρίσιμη. Το πρόγραμμα Natura 2000 είναι το κυριότερο εργαλείο προστασίας της βιοποικιλότητας και των ειδών που απειλούνται στην ΕΕ. Παρά τους αργούς ρυθμούς ορισμένων κρατών μελών, οι τοπικές αυτοδιοικήσεις και παράγοντες έχουν αρχίσει εργασία. Το πρόγραμμα Natura 2000 καλύπτει σήμερα πάνω από 18 000 τοποθεσίες, 64 εκατομμύρια εκτάρια και περίπου το 15% των χερσαίων εκτάσεων της Ευρώπης.
<P>
Όσον αφορά το θέμα της χρηματοδότησης, ναι, πρέπει να διασφαλιστεί η βιωσιμότητα της χρηματοδότησης, της συγχρηματοδότησης του Natura 2000 προσφεύγοντας, όπως το προτείνει η Επιτροπή, στα υφιστάμενα τομεακά μέσα χρηματοδότησης: το ταμείο αγροτικής ανάπτυξης της ΚΑΠ και τα διαρθρωτικά ταμεία. Η ολοκληρωμένη προσέγγιση είναι βεβαίως από αυτή την άποψη η λογικότερη επιλογή και θα πρέπει τώρα να ακολουθήσουμε έως το τέλος αυτή τη λογική και να διασφαλίσουμε ότι καθίσταται υποχρεωτική η συμπερίληψη του δικτύου Natura 2000 στα συγκεκριμένα ταμεία. Αυτή είναι εξάλλου η κυριότερη κριτική την οποία σας απευθύνουν, κύριε Επίτροπε, οι τοπικοί παράγοντες και την οποία υποστηρίζουν τουλάχιστον δεκαπέντε κράτη και το Ευρωπαϊκό Κοινοβούλιο: δεδομένου ότι το Natura 2000 είναι εξ ορισμού ένα συγκεκριμένο παράδειγμα τοπικής διακυβέρνησης, είναι προφανές ότι αν δεν υποχρεώνονται οι τοπικοί εκλεγμένοι φορείς και αξιωματούχοι να προάγουν με σαφήνεια την προστασία των βιότοπων και των ειδών που βρίσκονται στις ειδικές ζώνες, τα χρήματα θα δαπανηθούν για οτιδήποτε άλλο, όπως για παράδειγμα, για την κατασκευή οδών ή για την πραγματοποίηση έργων οικονομικής ή κοινωνικής ανάπτυξης. Αυτό επισημαίνει και το σημαντικό σημείο 8 του ψηφίσματός μας το οποίο η ομάδα μας υποστηρίζει με σθένος.
<P>
Τέλος υποστηρίζουμε επίσης το σημείο 5 με το οποίο καλεί την Επιτροπή να δεσμευτεί να τροποποιήσει το νέο χρηματοδοτικό μέσο LIFE + ώστε να συμπεριληφθεί σε αυτό ένα σκέλος «προστασία της φύσης» και επίσης να εγγυηθεί ένα ελάχιστο ποσό για το Natura 2000 στις προσεχείς δημοσιονομικές προοπτικές, ένα ποσό το οποίο, όπως και για άλλες ευρωπαϊκές πολιτικές, θα πρέπει να ανταποκρίνεται στο ύψος των φιλοδοξιών μας. Αυτές οι φιλοδοξίες είναι σαφείς: να εργαστούμε όλοι μας για την προστασία του περιβάλλοντος.
<P>
Κύριε Πρόεδρε, επιτρέψτε μου να αναφερθώ σε ένα διαδικαστικό θέμα που αφορά τη γαλλική μετάφραση και είναι σημαντικό για την αυριανή ψηφοφορία στην ολομέλεια Αν δεν απατώμαι, και δεν νομίζω ότι απατώμαι, η γαλλική μετάφραση δεν είναι πλήρης. Αναφέρομαι στο σημείο 5, το οποίο είναι κρίσιμο, όπως προείπα, διότι αφορά τη χρηματοδότηση και το ύψος αυτής της χρηματοδότησης. Νομίζω ότι η αγγλική μετάφραση, η οποία είναι το άλλο κείμενο το οποίο διαθέτω εδώ, πρέπει μάλλον να αναφέρεται σε αυτό το σημείο, διότι περιέχει επτά επιπλέον γραμμές σε σύγκριση με τη γαλλική μετάφραση και αυτές οι επτά γραμμές αναφέρονται ακριβώς σε αυτό που μόλις είπα, δηλαδή στο ελάχιστο προτεινόμενο ποσό των 21,35 δισεκατομμυρίων ευρώ. Πιστεύω λοιπόν ότι θα πρέπει να διευκρινιστεί αύριο ότι λείπουν από το γαλλικό κείμενο επτά γραμμές. Θα πρέπει επίσης να μας διευκρινιστεί ποια γλωσσική εκδοχή είναι η αυθεντική. 
<SPEAKER ID="302" LANGUAGE="" NAME="Πρόεδρος." AFFILIATION="">
<P>
   Ευχαριστώ πολύ για την υπόδειξη, κυρία Ries. Το σχόλιό σας καταγράφηκε και θα διασφαλίσουμε ότι θα είναι πλήρης και η γαλλική εκδοχή. 
<SPEAKER ID="303" LANGUAGE="FR" NAME="Isler Béguin," AFFILIATION="εξ ονόματος της Ομάδας Verts/ALE">
<P>
    Κύριε Πρόεδρε, κύριε Επίτροπε, καταρχάς θα ήθελα και εγώ επίσης να συγχαρώ την κ. Auken για την εξαιρετική έκθεσή της η οποία εγείρει τα πραγματικά ζητήματα του Natura 2000. Αντίθετα, είμαι πραγματικά κατάπληκτη αλλά δεν σας κακίζω, κύριε Επίτροπε με το κείμενο το οποίο μας διαβάσατε για να παρουσιάσετε τη θέση της Επιτροπής. Έχω πράγματι την εντύπωση ότι ο κ. Δήμας σας έστειλε στη μάχη και αυτός νίπτει τας χείρας του, διότι στο κάτω-κάτω της γραφής, δεν μαθαίνουμε τίποτε περισσότερο από αυτό το οποίο ο Επίτροπος μας αποκάλυψε πριν δεκαπέντε ημέρες.
<P>
Το ερώτημα το οποίο τίθεται και αυτό είναι το θέμα της έκθεσης της κ. Auken είναι η χρηματοδότηση του Natura 2000. Ωστόσο στην αιτιολόγησή σας, ακόμη μια φορά, η Επιτροπή παρέλειψε να δηλώσει ότι θα εγγυηθεί τη χρηματοδότηση του Natura 2000 για επτά έτη. Η συνάδελφός μας έχει δίκιο που θέτει το θέμα του ποσού. Δεν πρόκειται για φανταστικά ποσά προερχόμενα από ΜΚΟ οι οποίες θα μπορούσαν να επιτρέπουν στον εαυτό τους μεγαλύτερη ελευθερία. Όχι, είναι οι αριθμοί της Επιτροπής, η οποία εκτίμησε κατ’ ελάχιστο στα 6,1 δισεκατομμύρια ευρώ ετησίως το κόστος της διαχείρισης του Natura 2000. Δεν καταλαβαίνω πραγματικά γιατί δεν μπορείτε να διαβεβαιώσετε το Ευρωπαϊκό Κοινοβούλιο ότι η Επιτροπή θα εγγυηθεί πλήρως τρία δισεκατομμύρια ετήσιας χρηματοδότησης εκ μέρους της ΕΕ. Η πρόταση την οποία κάνετε δεν την εγγυάται. Άρα, σήμερα, δεν έχουμε προχωρήσει περισσότερο από το σημείο που βρισκόμασταν δεκαπέντε ημέρες πριν και θα θέλαμε να έχουμε μια απάντηση από την Επιτροπή. 
<SPEAKER ID="304" LANGUAGE="EN" NAME="Booth," AFFILIATION="εξ ονόματος της Ομάδας IND/DEM">
<P>
    Κύριε Πρόεδρε, προτού αναφερθώ στο καθαυτό ζήτημα του Natura 2000, θα ήθελα να εκφράσω την αντίρρησή μου για τον τρόπο με τον οποίο υποχρεώθηκε η Επιτροπή Περιφερειακής Ανάπτυξης να συνεδριάσει επειγόντως για το θέμα αυτό τη Δευτέρα το βράδυ. Δεν υπήρξε αρκετός χρόνος για να εξεταστεί το ζήτημα σωστά. Μας είπαν ότι προβλέπεται το τεράστιο ποσό των 6 δισεκατομμυρίων ευρώ, και τώρα ο κ. Επίτροπος λέει ότι για την περίοδο 2006-2013 θα διατεθεί το ελάχιστο ποσό των 22,75 δισεκατομμυρίων ευρώ. Ακόμη χειρότερα, μόνο μία μετάφραση –η αγγλική– ήταν διαθέσιμη. Απογοητεύτηκα που η Επιτροπή Περιφερειακής Ανάπτυξης ψήφισε υπέρ, αν και όχι ομόφωνα, όπως δήλωσε ο κ. Hegyi, καθώς εγώ και αρκετοί άλλοι ψηφίσαμε κατά.
<P>
Το Natura 2000 είναι χαρακτηριστικό παράδειγμα. Αν και όλοι θεωρούμε πολύ σημαντικό το περιβάλλον, προτεραιότητα πρέπει να δοθεί στο να μπορούν οι άνθρωποι να εξασφαλίζουν τα προς το ζην. Το Natura 2000 έχει αρνητικές συνέπειες από την άποψη αυτή. Επιτρέψτε μου να σας δώσω ένα χαρακτηριστικό παράδειγμα από την Τσεχική Δημοκρατία, όπου επιλέχθηκε μια τοποθεσία για να δημιουργηθούν βοσκότοποι ενδιαίτησης κατάλληλοι για πέρδικες και ορτύκια και για να μειωθεί η διάβρωση και τα θρεπτικά συστατικά του εδάφους. Οι Τσέχοι συνάδελφοί μου υποστηρίζουν ότι η αλλαγή αυτή ωφέλησε ιδιαίτερα τα ορτύκια, αλλά είχε καταστρεπτικές συνέπειες για τους ανθρώπους που ζουν και εργάζονται εκεί! Στο Ηνωμένο Βασίλειο επίσης καταστράφηκαν περιοχές με ασβεστολιθικά πετρώματα, περιοχές με ξηρά τύρφη και φράχτες από θάμνους στο όνομα της προσαρμογής στα πρότυπα της ΕΕ.
<P>
Η οδηγία για τους οικοτόπους, από την οποία προέρχεται το Natura 2000, προσπαθεί να διαμορφώσει ένα κοινό πλαίσιο για την προστασία της φύσης σαν να είναι τα άγρια ζώα αντικείμενο ακαδημαϊκής μελέτης. Η φύση, εξ ορισμού, δεν μπορεί να τυποποιηθεί, όπως δεν μπορούν και οι ανθρώπινες ζωές. Για τον λόγο αυτό το Ανεξάρτητο Κόμμα της Μεγάλης Βρετανίας (UKIP) αντιτίθεται στις εκτεταμένες επιζήμιες παρεμβάσεις της ΕΕ. 
<SPEAKER ID="305" LANGUAGE="EN" NAME="Hegyi (PSE )." AFFILIATION="">
<SPEAKER ID="306" LANGUAGE="PL" NAME="Bielan," AFFILIATION="εξ ονόματος της Ομάδας UEN">
<P>
   .  Ευχαριστώ πολύ, κύριε Πρόεδρε. Κυρίες και κύριοι συνάδελφοι, δεν υπάρχει αμφιβολία ότι το πρόγραμμα Natura 2000 είναι ο ακρογωνιαίος λίθος των προσπαθειών της Ευρωπαϊκής Ένωσης να προστατεύσει τη βιολογική ποικιλία. Η συζήτηση που ξεκίνησε η Επιτροπή Περιβάλλοντος, Δημόσιας Υγείας και Ασφάλειας των Τροφίμων σε αυτό το Σώμα αναφορικά με τον αντίκτυπο του προγράμματος και για τους τρόπους χρηματοδότησής του είναι άκρως σημαντική.
<P>
Τα οφέλη που αντλεί το κοινό από αυτό το πρόγραμμα είναι αδιαμφισβήτητα. Τα πλέον σημαντικά είναι στο κεφάλαιο της δημόσιας υγείας, αλλά δεν πρέπει να λησμονούμε ότι και ο τουρισμός γνώρισε μεγάλη ώθηση και δημιουργήθηκαν νέες θέσεις εργασίας. Υπολογίζεται ότι μόνο στα 15 παλαιά κράτη μέλη δημιουργήθηκαν 125.000 θέσεις εργασίας. Για μερικά χρόνια, ωστόσο, ήταν προφανές ότι το δίκτυο Natura 2000 στην Ευρώπη δεν στηρίχτηκε σε ανάλογη χρηματοδότηση ώστε να δημιουργηθεί και να συντηρηθεί ανάλογα.
<P>
Ομολογουμένως, η Ευρωπαϊκή Επιτροπή ανακοίνωσε ότι θα εγκρίνει μια στρατηγική προσέγγιση για τη χρηματοδότηση του προγράμματος. Εκείνο που με ανησυχεί, πάντως, είναι ότι η πρόταση για τη συγχρηματοδότηση του δικτύου Natura 2000 από διάφορες πηγές, για παράδειγμα από το Ταμείο Ανάπτυξης της Υπαίθρου, τα Διαρθρωτικά Ταμεία και το LIFE+, το χρηματοδοτικό μέσο για το περιβάλλον, θα καταστήσει αδύνατη την υλοποίηση του δικτύου κατά τρόπο συνολικό, συνεκτικό και έγκαιρο. Το γεγονός ότι δυνητικοί δικαιούχοι θα χρειαστεί να ζητήσουν λεφτά από διάφορα ταμεία αναμφίβολα θα δυσχεράνει την εξασφάλιση χρηματοδότησης για ειδικά μέτρα προστασίας. Θα είναι, επίσης, πιο δύσκολο να καταγραφεί η υλοποίηση του δικτύου σε εθνικό επίπεδο. Σύμφωνα με τα κριτήρια που χρησιμοποιούνται στην τρέχουσα φάση, ορισμένες περιοχές δεν εμπίπτουν στη χρηματοδότηση με βάση τα διάφορα διαρθρωτικά μέσα. Τα τελευταία έχουν αρκετούς διαφορετικούς στόχους, που συχνά σχετίζονται με διάφορες μορφές χρήσης της γης, ενίοτε δε ακόμα και με συγκεκριμένες περιοχές.
<P>
Συνεπώς, χρειάζεται ξεχωριστή χρηματοδότηση προκειμένου να διασφαλιστεί ότι μπορεί να δημιουργηθεί το δίκτυο Natura 2000. Αν δεν διαφυλαχθούν αυτά τα χρήματα, ενδέχεται να υπάρξουν κενά στη χρηματοδότηση του δικτύου στις επόμενες Δημοσιονομικές Προοπτικές, που καλύπτουν την περίοδο 2007-2013, και αυτό θα σημάνει ότι ένας τεράστιος αριθμός προστατευτικών μέτρων δεν θα εφαρμοστεί. Επί παραδείγματι, στη χώρα μου, την Πολωνία, στη μεγαλύτερη έκτασή της η γη που καλύπτεται από το πρόγραμμα Natura 2000 δεν δικαιούται χρηματοδότησης από τα προαναφερθέντα ταμεία, είτε διότι αυτή η γη είναι τμήμα των εθνικών δασικών εκτάσεων, είτε διότι δεν χρησιμοποιείται για γεωργική καλλιέργεια. Αυτός είναι ο λόγος που ελπίζω ότι θα διασφαλιστεί η ανάλογη χρηματοδότηση για τη στήριξη της δημιουργίας του δικτύου Natura 2000 στο πλαίσιο των εργασιών για τις επόμενες Δημοσιονομικές Προοπτικές. Σας ευχαριστώ. 
<SPEAKER ID="307" LANGUAGE="ES" NAME="Gutiérrez-Cortines (PPE-DE )." AFFILIATION="">
<P>
    Κύριε Πρόεδρε, λυπάμαι που το λέω αλλά, παρά τις προσπάθειες της κ. Auken να βελτιωθεί το έγγραφο, δεν πάμε καλά. Το λέω αυτό διότι δεν έχω δει ποτέ μια πρωτοβουλία σαν το Natura 2000 που έχει υποστηριχθεί από όλους τους βουλευτές και τις πολιτικές ομάδες και ωστόσο έχει προκαλέσει τόσο μεγάλη σύγχυση, και σε πολλές περιπτώσεις, συγκρουόμενες θέσεις. Γιατί συμβαίνει αυτό; Επειδή το ίδιο το έγγραφο είναι φτωχό.
<P>
Είναι ένα έγγραφο που έχει προκύψει από καλές προθέσεις, αλλά από τεχνική άποψη είναι ατελές και μπερδεμένο. Καταρχάς, διότι αποτυγχάνει να διακρίνει μεταξύ των διαφόρων κατηγοριών που καλύπτονται από το Natura 2000: για παράδειγμα, μεταξύ δασών και αγροτικής γης –που αποτελεί το μεγαλύτερο μέρος– πού καλλιεργείται η γη ή πού υπάρχει προστατευμένο φυσικό περιβάλλον, σε αντίθεση με τα ποτάμια, τη θάλασσα και το θαλάσσιο πυθμένα. Θα ήταν τρέλα να εξετάσουμε την εφαρμογή της αγροτικής ανάπτυξης στο θαλάσσιο πυθμένα. Πώς θα μπορούσε να χρηματοδοτηθεί; Το ίδιο πρόβλημα προκύπτει στην περίπτωση ποταμών και υγροβιότοπων.
<P>
Οι διάφορες κατηγορίες δεν προσδιορίζονται σαφώς, ενώ ούτε το θέμα της χρηματοδότησης αντιμετωπίζεται με σαφήνεια. Για παράδειγμα, βλέπουμε ότι οι κανόνες των Διαρθρωτικών Ταμείων θα πρέπει να αλλάξουν προκειμένου να χρηματοδοτηθεί το Natura 2000, αλλά τα Διαρθρωτικά Ταμεία βασίζονται σε στατιστικές παρά σε ποιοτικές έννοιες, όπως συμβαίνει με το Natura 2000.
<P>
Ταυτόχρονα, για τη χρηματοδότηση της ανάπτυξης της υπαίθρου, πρέπει να ξεκινήσει μία προγενέστερη εκστρατεία ενημέρωσης διότι, στην πραγματικότητα, οι περιβαλλοντικές ανησυχίες και η γεωργία είναι σχετικά ασυμβίβαστες, και διότι η πολιτική που διέπει το Natura 2000 προκάλεσε την απώλεια γης ή τον περιορισμό της δραστηριότητας πολλών γαιοκτημόνων. Επιπλέον, δεν έγινε καμία προσπάθεια να εκτιμηθεί ο βαθμός στον οποίο η ανάπτυξη της υπαίθρου περιέχει περιβαλλοντικά στοιχεία που θα μπορούσαν να χρησιμοποιηθούν για να προσελκύσουν τους αγρότες σε μελλοντικά σχέδια διατήρησης του τοπίου και του περιβάλλοντος.
<SPEAKER ID="308" LANGUAGE="ES" NAME="Salinas García (PSE )." AFFILIATION="">
<P>
    Κύριε Πρόεδρε, κύριε Επίτροπε, προκειμένου να διασφαλίσουμε τη χρηματοδότηση του Natura 2000, πρέπει να είμαστε πρακτικοί.
<P>
Έχουμε περάσει πολύ καιρό δουλεύοντας πάνω στο θέμα σε αυτό το Κοινοβούλιο, και όπως είπαν όλοι, ανησυχούμε πολύ για το μέλλον του Δικτύου Natura 2000.
<P>
Τρεις μήνες πριν, είχα την ευκαιρία να συναντηθώ με την κ. Day, Γενική Διευθύντρια της Γενικής Διεύθυνσης Περιβάλλοντος. Τότε, η κ. Day κατέστησε σαφές ότι δεν είχε καμία πρόθεση να δημιουργήσει ένα ειδικό ταμείο για το Natura 2000, όσο θεμιτά και αν ήταν τα αιτήματα αυτού του Σώματος.
<P>
Επομένως η Σοσιαλιστική Ομάδα υποστηρίζει τη συμβιβαστική λύση που συμφωνήθηκε στην Επιτροπή Περιβάλλοντος, Δημόσιας Υγείας και Ασφάλειας των Τροφίμων. Είναι μια συμφωνία που εξακολουθεί να επιτρέπει τη συγχρηματοδότηση ή τη δημιουργία ενός ξεχωριστού ταμείου αφήνοντας ταυτόχρονα μια εξαιρετικά ελκυστική επιλογή ανοιχτή στο πλαίσιο του νέου προγράμματος LIFE+ για όλες εκείνες τις δραστηριότητες που δεν μπορούν να υπαχθούν αυτοδικαίως στην ανάπτυξη της υπαίθρου.
<P>
Θα θέλαμε να υπενθυμίσουμε στην Επιτροπή αυτή την αρχή, μολονότι θεσπίζεται ήδη στην οδηγία για τους Οικότοπους. Το Δίκτυο Natura 2000 είναι μία από τις καλύτερες κινήσεις που έχουν γίνει από την αρχή της Ένωσης. Για αυτόν ακριβώς το λόγο, πρέπει να συνεχίσουμε να υποστηρίζουμε το πρόγραμμα σε κοινοτικό επίπεδο, σε στενή συνεργασία με τα κράτη μέλη. Δεν είμαστε αντίθετοι στη συγχρηματοδότηση, αλλά ανησυχούμε βαθιά για το μέλλον του δικτύου, ιδιαίτερα καθώς πολλά μέρη του δικτύου εξακολουθούν να είναι απροστάτευτα αυτή τη στιγμή.
<P>
Καλώ το Σώμα να προσυπογράψει την εργασία που έγινε από την Επιτροπή Περιβάλλοντος και ιδιαίτερα την παράγραφο 5. 
<SPEAKER ID="309" LANGUAGE="FR" NAME="Grossetête (PPE-DE )." AFFILIATION="">
<P>
Το Natura 2000 είναι μια υποχρεωτική πολιτική στο πλαίσιο της προστασίας της βιοποικιλότητας και έχουμε καθήκον να την εφαρμόσουμε. Η Ευρωπαϊκή Επιτροπή πρότεινε να χρηματοδοτήσει το Natura 2000 εντάσσοντάς στο ΕΤΠΑ και στο ταμείο αγροτικής ανάπτυξης. Κατά τη γνώμη μου, αυτό συνιστά διπλό σφάλμα, διότι, ακόμη και αν η αρχή της εγκάρσιας υλοποίησης του προγράμματος είναι μια καλή αρχή, αποδεικνύεται ότι δεν είναι καθόλου ρεαλιστική. Η προτεραιότητα της Ευρωπαϊκής Ένωσης είναι, και πολύ σωστά, η ανάπτυξη και η απασχόληση, και θα μπορούσε κανείς να αναρωτηθεί ποια θα είναι η βαρύτητα των θεμάτων που αφορούν τη βιοποικιλότητα σε σύγκριση με τα προγράμματα οικονομικής ανάπτυξης.
<P>
Δεν είναι λοιπόν ρεαλιστικό να ενταχθούν αυτές οι χρηματοδοτήσεις στα διαρθρωτικά ταμεία ή στο ταμείο αγροτικής ανάπτυξης. Με ποιον τρόπο μπορούμε να εγγυηθούμε τα ποσά τα οποία είναι αναγκαία για το Natura 2000; Τα μέλη της επιτροπής γεωργίας, όπως και τα μέλη της επιτροπής περιφερειακής ανάπτυξης, εκτιμούν ότι υπάρχει κίνδυνος αυτή η ένταξη να έχει βλαπτικές συνέπειες και όσον αφορά τις εγγυήσεις χρηματοδότησης για τα ταμεία αυτά. Όλοι λοιπόν έχουμε καταλήξει στην ίδια θέση: εκτιμούμε ότι το Natura 2000, υπό αυτές τις συνθήκες, δεν θα χρηματοδοτηθεί σωστά.
<P>
Επιπλέον, ορισμένες περιοχές του Natura 2000 δεν είναι γεωργικές ούτε δασικές και δεν καλύπτονται ούτε από τα διαρθρωτικά ταμεία ούτε από το ταμείο αγροτικής ανάπτυξης. Στην περίπτωση αυτή, αυτές οι ταξινομημένες περιοχές δεν θα λάβουν καθόλου κοινοτική χρηματοδότηση. Πώς να εξηγήσουμε στους ιδιοκτήτες αυτών των γαιών, στους οποία επιβλήθηκε η ταξινόμηση Natura 2000, ότι δεν θα επωφεληθούν από χρηματοδοτικά μέσα;
<P>
Κατά τη γνώμη μας, μόνον η δημιουργία ενός ειδικού ταμείου θα καθιστούσε δυνατή την εγγύηση ότι όλα τα εδάφη που ταξινομήθηκαν βάσει του Natura 2000 θα μπορούν να λάβουν κοινοτική συγχρηματοδότηση. Ζητούμε τη δημιουργία αυτού του ταμείου ως τμήμα του νέου χρηματοδοτικού μέσου LIFE+, διότι δεν μπορούμε να μιλάμε συνεχώς για βιοποικιλότητα στο πλαίσιο της αειφόρου ανάπτυξης και ταυτόχρονα να θέτουμε σε σοβαρό κίνδυνο τα σπάνια χρηματοδοτικά μέσα τα οποία καθιστούν δυνατή τη δράση για την προαγωγή της βιοποικιλότητας. 
<SPEAKER ID="310" LANGUAGE="ES" NAME="Pleguezuelos Aguilar (PSE )." AFFILIATION="">
<P>
    Κύριε Πρόεδρε, και εγώ επίσης θα ήθελα να συγχαρώ την κ. Auken για την εξαιρετική εργασία της, ιδιαίτερα διότι ενσωμάτωσε σχεδόν όλες τις προτάσεις που έκανε η Επιτροπή Περιφερειακής Ανάπτυξης.
<P>
Κύριε Επίτροπε, ανησυχούμε για τη χρηματοδότηση του Natura 2000. Συμφωνούμε με τη στρατηγική προσέγγιση, αλλά θέλουμε επίσης να διασφαλίσουμε επαρκή χρηματοδότηση για το Natura 2000, και φοβόμαστε ότι αν τα περιβαλλοντικά πρέπει να ανταγωνίζονται για τη χρηματοδότηση άλλα σχέδια μεγαλύτερου κοινωνικοοικονομικού ενδιαφέροντος, ενδέχεται να βγουν ζημιωμένα, ιδιαίτερα όταν –όπως είπατε και ο ίδιος– ο διαθέσιμος προϋπολογισμός είναι περιορισμένος.
<P>
Είμαστε σίγουρα υπέρ της παραγράφου 5, διότι ανοίγει το δρόμο για την παροχή κατάλληλης χρηματοδότησης για το Natura 2000 χρησιμοποιώντας ένα ειδικό μέσο στο πλαίσιο του LIFE+, ή φυσικά, αυξάνοντας τα Διαρθρωτικά Ταμεία και τη χρηματοδότηση της ανάπτυξης της υπαίθρου προκειμένου να συμπεριλάβει ένα ξεχωριστό τμήμα για το Natura 2000.
<P>
Επομένως, ζητάμε από την Επιτροπή να λάβει αυτή την έκθεση υπόψη εφόσον καλύπτει όλους τους παράγοντες που παρέχουν σταθερότητα και εγγυώνται πραγματικά κατάλληλα επίπεδα χρηματοδότησης για το Natura 2000. 
<SPEAKER ID="311" LANGUAGE="DE" NAME="Schierhuber (PPE-DE )." AFFILIATION="">
<P>
    Κύριε Πρόεδρε, κύριε Επίτροπε, κυρίες και κύριοι, κανείς δεν θα αμφισβητούσε το γεγονός ότι το Natura 2000 είναι ένα εξαιρετικά φιλόδοξο πρόγραμμα με απαιτητικούς στόχους. Κάνει πολλά για την προστασία της φύσης και του περιβάλλοντος και χαίρει επίσης μεγάλης εκτίμησης από το κοινό. Η γη που εκτιμούμε τόσο αναπτύχθηκε και καλλιεργήθηκε και τώρα την διατηρούν οι Ευρωπαίοι αγρότες, οι δασοκόμοι και οι γαιοκτήμονες, και ένας από τους κύριους στόχους του Natura 2000 είναι η διαφύλαξη αυτής της γης. Αν θέλουμε να επιτύχουμε αυτούς τους φιλόδοξους στόχους, πρέπει να διασφαλιστούν οι κατάλληλοι πόροι.
<P>
Μολονότι το Natura 2000 υπάρχει εδώ και αρκετά χρόνια και μολονότι οι γαιοκτήμονες αναγκάστηκαν να υποστούν ορισμένους περιορισμούς για πολλά χρόνια, είναι η πρώτη φορά που εξετάζεται σε ευρωπαϊκό επίπεδο η κατάλληλη χρηματοδότηση. Η Επιτροπή προτείνει συγχρηματοδότηση του δικτύου Natura 2000 από το ταμείο ανάπτυξης της υπαίθρου και τα διαρθρωτικά ταμεία. Ως εισηγήτρια για την ανάπτυξη της υπαίθρου, είμαι υποχρεωμένη να δώσω έμφαση στην ανάγκη διασφάλισης ότι το Natura 2000 θα χρηματοδοτηθεί πραγματικά και από τα δύο ταμεία, πράγμα που σημαίνει ότι θα χρειαστούμε μεγαλύτερο προϋπολογισμό για την ανάπτυξη της υπαίθρου. Δεν πρέπει να γίνουν επεμβάσεις στο ιδιοκτησιακό καθεστώς των αγροτών και γαιοκτημόνων μας χωρίς την εγγύηση πλήρους οικονομικής αντιστάθμισης. Αν δεν διασφαλίσουμε μακροπρόθεσμα τη χρηματοδότηση, η ανασφάλεια θα αυξηθεί περαιτέρω.
<P>
Κύριε Επίτροπε, μετά από τις αποφάσεις που ελήφθησαν στις Βρυξέλλες και περιελάμβαναν ανώτατο όριο για τον γεωργικό προϋπολογισμό μέχρι το 2013 και μετά από τη μεταρρύθμιση της κοινής γεωργικής πολιτικής όπου μετακινήθηκαν πόροι για την προσαρμογή από τον πρώτο στον δεύτερο πυλώνα –δηλαδή στη συγχρηματοδότηση της ανάπτυξης της υπαίθρου– το πρώτο μας μέλημα πρέπει να είναι να εξασφαλίσουμε προ πάντων ότι οι γαιοκτήμονες και οι αγρότες θα λάβουν αντιστάθμιση για τις προσπάθειές τους. Εμείς οι αγρότες δηλώσαμε την υποστήριξή μας στην αειφόρο γεωργία. Δεν μπορεί να επιτευχθεί περισσότερη Ευρώπη με λιγότερα χρήματα, ειδικά μάλιστα τώρα που έχουμε 25 κράτη μέλη. 
<SPEAKER ID="312" LANGUAGE="NL" NAME="Brepoels (PPE-DE )." AFFILIATION="">
<P>
    Είναι προφανές ότι η χρηματοδότηση του δικτύου Natura 2000 παραμένει επισφαλής. Όπως ήδη ακούσατε, δεν έχουμε πρόβλημα με την ολοκληρωμένη προσέγγιση αυτή καθαυτή, εφόσον η Επιτροπή παρέχει σταθερές εγγυήσεις ή κατευθυντήριες γραμμές, που όμως επί του παρόντος ελλείπουν, και εάν κατανόησα ορθά τον Επίτροπο, θα ελλείπουν για κάποιο διάστημα ακόμα. Ωστόσο, η χρηματοδότηση είναι πολύ σημαντικό θέμα· το Σώμα έδωσε τον καλύτερο εαυτό του και κατέβαλε κάθε δυνατή προσπάθεια να πείσει την Επιτροπή ότι το να παίζει τον ρόλο του Πόντιου Πιλάτου είναι η πλέον εύκολη λύση.
<P>
Είναι όμως τελείως διαφορετικό το να εφαρμοστούν στην πράξη κάποια πράγματα. Όταν επιστρέψουμε στις πατρίδες μας την Παρασκευή, και μια τοπική κυβέρνηση, ένας αγρότης, μια περιβαλλοντική ένωση ή και ο γείτονάς μας ρωτήσει τι συμφωνήσαμε, τι σημαίνουν όλα αυτά για αυτούς, σε συγκεκριμένη βάση, και με ποιόν τρόπο θα πρέπει να προχωρήσουν τα πράγματα στο εξής, θα αδυνατούμε να δώσουμε απάντηση. Ωστόσο, είναι σημαντικό να δημιουργηθεί εδραία κοινωνική βάση στήριξης στο δίκτυο Natura 2000, δεδομένου ότι η διαδικασία για την εφαρμογή της Οδηγίας για τα Πτηνά και τους Οικοτόπους καταρτίστηκε ερήμην του κοινού, ακόμα περιμένουμε –στη χώρα μου τουλάχιστον– τη δημοσίευσή της, διότι πρόκειται για ένα εξαιρετικά ευαίσθητο πολιτικά θέμα.
<P>
Αν θέλουμε να προσδώσουμε στο Natura 2000 μια ουσιαστική ευκαιρία και να μη δώσουμε πάλι την εντύπωση στον κόσμο ότι αυτό το θέμα αποφασίζεται στα υψηλά κλιμάκια, είναι σημαντικό να τους ενημερώσουμε όσο το δυνατόν συντομότερα και ακριβέστερα για τις συνέπειες αυτής της απόφασης. Για το κοινό, πραγματικά δεν έχει καμία διαφορά αν οι πόροι προέρχονται από ένα ειδικό ταμείο, ένα διαρθρωτικό ταμείο ή από ένα ταμείο ανάπτυξης της υπαίθρου. Εκείνο που θέλουν να ξέρουν είναι αν και από ποιόν θα ανταμειφθούν, αν δεν επιτρέπονται πλέον ορισμένα πράγματα ή αν μειωθεί η αξία της γης τους. Σίγουρα θα προκύψουν ερωτήματα του τύπου «Μπορώ να κτίσω σπίτι;» και, στην περίπτωση της γεωργικής γης, «τι γίνεται με το θέμα των λιπασμάτων;». Συνάγεται, λοιπόν, ότι η Επιτροπή πρέπει να ανακοινώσει με σαφή τρόπο και το συντομότερο δυνατό τα σχετικά. Υπάρχει υπερβολική αβεβαιότητα, πράγμα που αναμφίβολα δεν ωφελεί το περιβάλλον. 
<SPEAKER ID="313" LANGUAGE="IT" NAME="Frattini," AFFILIATION="Αντιπρόεδρος της Επιτροπής.">
<P>
Είναι προφανές ότι η επαρκής χρηματοδότηση για το πρόγραμμα Natura 2000 βρίσκει σύμφωνη την Επιτροπή. Όπως είπε και η εισηγήτρια, είναι επίσης προφανές ότι το πρόγραμμα Natura 2000 υπόκειται σε συγχρηματοδότηση από την Ευρωπαϊκή Ένωση.
<P>
Κατά πρώτο λόγο, πρέπει να εξετάσουμε πώς θα διασφαλίσουμε αυτήν τη χρηματοδότηση. Εξ ονόματος της Επιτροπής μπορώ να σας διαβεβαιώσω ότι με τους διατιθέμενους πόρους η χρηματοδότηση του Natura 2000 θα γίνει ακόμη πιο αποτελεσματική. Αυτό θα επιτευχθεί καθώς η χρηματοδότηση του Natura 2000 θα συμπεριληφθεί στις στρατηγικές κατευθυντήριες γραμμές των διαφόρων ταμείων που προορίζονται για τη χρηματοδότηση των πρωτοβουλιών, οι οποίες θα παρουσιασθούν σύντομα από την Επιτροπή και θα χρησιμεύσουν στα κράτη μέλη για να παρουσιάσουν τα προγράμματά τους. Πιστεύουμε πως, εντάσσοντας αυτήν την προτεραιότητα στις στρατηγικές κατευθυντήριες γραμμές, θα μπορέσουμε να εξασφαλίσουμε αυτές τις χρηματοδοτήσεις.
<P>
Κατά δεύτερο λόγο, πρέπει να εξετάσουμε πώς μπορεί να συμβάλει η Επιτροπή στην ορθή χρήση των διαθέσιμων πόρων. Μπορώ να σας πω ότι εντός του έτους η Επιτροπή θα δημοσιεύσει έναν οδηγό με σκοπό να εξηγήσει τις μεθόδους χρηματοδότησης του προγράμματος Natura 2000, ενώ το 2006 θα οργανώσει σεμινάρια σε κάθε κράτος μέλος για να παρουσιάσει τις ευκαιρίες χρηματοδότησης. Η Επιτροπή δεσμεύεται να δρομολογήσει αυτές τις πρωτοβουλίες με στόχο να δοθούν κίνητρα για την παρουσίαση προγραμμάτων που μπορούν να είναι αποτελεσματικά και θα ανταποκρίνονται συνεπώς στις απαιτήσεις χρηματοδότησης.
<P>
Οι παρεμβάσεις ορισμένων βουλευτών υπογράμμισαν τη δυνατότητα χρήσης του προγράμματος LIFE+. Το πρόγραμμα αυτό δεν αποκλείει τη χρηματοδότηση ειδικών πρωτοβουλιών που συμπεριλαμβάνονται στο δίκτυο Natura 2000. Για τον σκοπό αυτό, μπορώ να αναφέρω ορισμένα παραδείγματα. Υπάρχουν δράσεις που η Επιτροπή θεωρεί πως μπορούν να χρηματοδοτηθούν από το πρόγραμμα LIFE+, όπως για παράδειγμα οι πρωτοβουλίες στον τομέα της επικοινωνίας, η προώθηση της δημιουργίας τοπικών συμπράξεων για την ενίσχυση συγκεκριμένων περιοχών και τοποθεσιών που εντάσσονται στο δίκτυο Natura 2000, η ανάπτυξη πρωτοβουλιών για το θαλάσσιο περιβάλλον που αποτελεί έναν εξαιρετικά σημαντικό τομέα, καθώς και καινοτόμες πρωτοβουλίες για την προστασία ζωικών και φυτικών ειδών. Αυτά αποτελούν ορισμένα μόνο παραδείγματα, τα οποία, σύμφωνα με την Επιτροπή, αποδεικνύουν ότι το πρόγραμμα LIFE+ μπορεί να χρησιμοποιηθεί για τη χρηματοδότηση του Natura 2000.
<P>
Τέλος, υπενθυμίζω τη δυνατότητα της χρηματοδότησης των θαλάσσιων τοποθεσιών. Γνωρίζετε ασφαλώς ότι η πρόταση της Επιτροπής σχετικά με το Ευρωπαϊκό Ταμείο Αλιείαςδεν κάνει ειδική αναφορά στις τοποθεσίες του Natura 2000. Η Επιτροπή ωστόσο κατανοεί ότι αυτή η πρόταση παρέχει τη δυνατότητα υποστήριξης δραστηριοτήτων με σκοπό την ανάπτυξη του θαλάσσιου περιβάλλοντος. Υπό αυτό το πνεύμα θα εξετάσουμε συνεπώς και τη δυνατότητα χρηματοδότησης των δραστηριοτήτων προώθησης του θαλάσσιου περιβάλλοντος.
<P>
Πιστεύω πως τα στοιχεία αυτά παρέχουν αν μη τι άλλο ορισμένες διαβεβαιώσεις σχετικά με το γεγονός ότι η Επιτροπή δεν έχει καμία πρόθεση να θέσει υπό συζήτηση την προτεραιότητα της χρηματοδότησης του Natura 2000. 
<SPEAKER ID="314" LANGUAGE="DA" NAME="Auken (Verts/ALE )," AFFILIATION="εισηγητής.">
<P>
   – Κύριε Πρόεδρε, θέλω απλώς να πω ότι τώρα είναι απολύτως σαφές πόσο λάθος είναι που ο κ. Δήμας απουσιάζει. Απλά ακούσαμε κάποιον να μας αραδιάζει τις εναλλακτικές επιλογές που υπάρχουν στο πλαίσιο των υφιστάμενων χρηματοδοτικών πόρων – κάτι με το οποίο ήμασταν ήδη πολύ εξοικειωμένοι. Αυτό είχε ξεκαθαριστεί ήδη εξαρχής. Εκείνο στο οποίο εφιστούμε την προσοχή είναι το γεγονός ότι ενόσω δεν αναλαμβάνονται δεσμεύσεις, δεν θα λειτουργήσει τίποτα. Όλες οι προηγούμενες εμπειρίες μας, μας δείχνουν ότι δεν αξιοποιούνται τέτοιες ευκαιρίες. Είναι μάλλον απογοητευτικό που η Επιτροπή κάθεται εδώ και μας κάνει μάθημα για τις εναλλακτικές λύσεις που υφίστανται επί του παρόντος, αντί να απαντήσει στις ερωτήσεις που τέθηκαν στη διάρκεια της συζήτησης. Γνωρίζω πολύ καλά ότι ο κ. Frattini δεν είναι σε θέση να το πράξει αυτό, αλλά δεν είναι σωστός τρόπος αντιμετώπισης του Ευρωπαϊκού Κοινοβουλίου να στέλνεται ένας Επίτροπος, ο οποίες δεν είναι αρμόδιος για τον συγκεκριμένο τομέα, και ο οποίος κατά συνέπεια μπορεί να προβεί μόνο σε γενικής φύσεως σχόλια. 
<SPEAKER ID="315" LANGUAGE="" NAME="Πρόεδρος." AFFILIATION="">
<P>
   Ο Επίτροπος Frattini με έπεισε ότι είναι ειδικός και για το Natura 2000.
<SPEAKER ID="316" LANGUAGE="" NAME="" AFFILIATION="(Η συνεδρίαση λήγει στις 23.55)">
