<CHAPTER ID=0>

<SPEAKER ID=1 NAME="Watson">
Κύριε Πρόεδρε, οι συνάδελφοι θα έχουν διαβάσει σε ορισμένες από τις πρωινές εφημερίδες για την άρνηση της Γαλλικής Δημοκρατίας να αναγνωρίσει ότι το Ευρωπαϊκό Κοινοβούλιο δεν εμπίπτει στη δικαιοδοσία της. Όπως φαίνεται, η γαλλική κυβέρνηση αρνήθηκε να χορηγήσει θεώρηση διαβατηρίου στον Πρόεδρο της Δημοκρατίας της Κίνας προκειμένου να του επιτραπεί να επισκεφθεί το Κοινοβούλιο. Πρόκειται για άρνηση του καθεστώτος μας ως υπερεθνικού Κοινοβουλίου, και ελπίζω να διαμαρτυρηθείτε στη γαλλική κυβέρνηση για το γεγονός ότι δεν παρασχέθηκε θεώρηση διαβατηρίου στον κ. Chen . . .
<P>
(Χειροκροτήματα) - . . . και να επιμείνετε ότι εμείς, στην Ευρωπαϊκή Ένωση, θα έπρεπε να αναγνωρίζουμε μια χώρα που είναι μια ανθούσα κοινοβουλευτική δημοκρατία εδώ και 14 περίπου έτη, και το καθεστώς που πρέπει να έχει σε έναν κόσμο όπου οι δημοκρατίες πρέπει να συνεργάζονται μεταξύ τους.
<P>
(Χειροκροτήματα)

<SPEAKER ID=2 NAME="Πρόεδρος">
Σημειώνω την παρέμβασή σας. Φυσικά θα ενημερωθεί η Πρόεδρος όπως πρέπει.

<CHAPTER ID=1>
Απόφαση κατεπείγovτoς
<SPEAKER ID=3 NAME="Lagendijk">
Κύριε Πρόεδρε, αυτό το θέμα συζητήθηκε την περασμένη εβδομάδα στην Επιτροπή Εξωτερικών Υποθέσεων. Δεν μας φαίνεται θετικό να αποδεχθούμε αυτό το αίτημα για τη χρησιμοποίηση της επείγουσας διαδικασίας. Για διάφορους λόγους: φαίνεται τεχνικό το θέμα, αλλά, κατά την άποψή μας, πρόκειται για μία καθαρά πολιτική απόφαση, η οποία πρέπει να προετοιμαστεί καλά εδώ στο Κοινοβούλιο.
<P>
Πρόκειται για δύο ζητήματα. Κατά πρώτον, το μέλλον της παροχής βοήθειας από την Ευρωπαϊκή Ένωση στα Βαλκάνια. Πρόκειται αυτή τώρα να διατίθεται μέσω μίας υπηρεσίας ή μέσω αντιπροσωπειών; Αυτό είναι πολύ ασαφές. Για αυτό, πρέπει η Επιτροπή, ο καθ' ύλην αρμόδιος Επίτροπος, ο κ. Patten, την επόμενη εβδομάδα να προσέλθει στην επιτροπή και να συζητήσει μαζί της αυτό το θέμα.
<P>
Ένα δεύτερο σημείο είναι ότι η εν λόγω πρόταση προκάλεσε ανησυχία στη Μακεδονία. Μας φαίνεται θετικό ότι δόθηκε ο απαραίτητος χρόνος για να συζητήσουμε σε βάθος αυτό το θέμα με τις μακεδονικές αρχές, πριν λάβει το Συμβούλιο μία απόφαση σχετικά.
<P>
Και, τέλος, η επιτροπή είναι σε θέση την επόμενη εβδομάδα να εγκρίνει μία έκθεση, έτσι ώστε κατά την επόμενη σύνοδο ολομέλειας, το Νοέμβριο, να υπάρξει ψηφοφορία επ' αυτής. Επομένως, για όλους αυτούς τους λόγους δεν αποδεχόμαστε την αίτηση για επείγουσα συζήτηση.
<P>
(Το Σώμα απορρίπτει την αίτηση εφαρμογής της διαδικασίας του κατεπείγοντος)
<P>
Πρόταση απόφασης του Συμβουλίου που καθορίζει την κοινοτική θέση στην Υπουργική Διάσκεψη, που δημιουργήθηκε από τη συμφωνία για την ίδρυση του Παγκόσμιου Οργανισμού Εμπορίου, σχετικά με την προσχώρηση της Λαϊκής Δημοκρατίας της Κίνας στον Παγκόσμιο Οργανισμό Εμπορίου.
<P>
(C5-0487/01 - 2001/0218(CNS))

<SPEAKER ID=4 LANGUAGE="SV" NAME="Gahrton">
. (SV) Κύριε Πρόεδρε, συνιστώ να εφαρμοστεί η διαδικασία του κατεπείγοντος για αυτό το έγγραφο, καθώς αυτό θα διευκόλυνε και την Κίνα να συμμετάσχει στην επόμενη διάσκεψη της Ντόχα.
<P>
(Το Σώμα εγκρίνει την αίτηση εφαρμογής της διαδικασίας του κατεπείγοντος)
<P>
Πρόταση απόφασης του Συμβουλίου σχετικά με τη θέση της Κοινότητας στην υπουργική διάσκεψη που θεσπίστηκε από τη συμφωνία για την ίδρυση του Παγκόσμιου Οργανισμού Εμπορίου όσον αφορά την προσχώρηση του χωριστού τελωνειακού εδάφους της Ταϊβάν, Πενγκού, Κινμέν και Ματσού (Κινεζική Ταϊπέι) στον Παγκόσμιο Οργανισμό Εμπορίου
<P>
(COM(2001) 518 - C5-0488/01 - 2001/0216(CNS))

<SPEAKER ID=5 LANGUAGE="SV" NAME="Gahrton">
. (SV) Κύριε Πρόεδρε, το ίδιο επιχείρημα για την εφαρμογή της διαδικασίας του κατεπείγοντος ισχύει και σε αυτή την περίπτωση, έτσι ώστε να μπορέσει να συμμετάσχει και η Ταϊβάν στη διάσκεψη της Ντόχα.
<P>
(Το Κοινοβούλιο εγκρίνει την αίτηση εφαρμογής της διαδικασίας του κατεπείγοντος)

<CHAPTER ID=2>
Κοινοτικά μέτρα ενθάρρυνσης στον τομέα της απασχόλησης
<SPEAKER ID=6 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση (Α5-0319/2001) της Επιτροπής Απασχόλησης και Κοινωνικών Υποθέσεων, σχετικά με την κοινή θέση ενόψει της έγκρισης απόφασης του Ευρωπαϊκού Κοινοβουλίου και του Συμβουλίου που αφορά τα κοινοτικά μέτρα ενθάρρυνσης στον τομέα της απασχόλησης (8432/1/2001 - C5-0294/2001 - 2000/0195(COD)] (εισηγήτρια: κ.Jensen).

<SPEAKER ID=7 NAME="Jensen">
. (DA) Κυρία Επίτροπε, η πολιτική απασχόλησης της ΕΕ είναι μια ανοιχτή συνεργασία στo πλαίσιo της οποίας τα κράτη μέλη θέτουν κοινούς στόχους, ανταλλάσσουν εμπειρίες και αξιολογούν οι μεν τις επιδόσεις και την πολιτική απασχόλησης των δε. Είναι μια ανοιχτή συνεργασία, η οποία επιτρέπει σε κάθε κράτος να επιλέγει μόνο του ποια μέσα θα χρησιμοποιήσει για να επιτύχει τους κοινούς στόχους και εμείς ως Κοινοβούλιο επιθυμούμε διακαώς η διαδικασία να καταστεί ακόμη πιο ανοιχτή, μέσω της συμμετοχής και πρόσδεσης του ευρύτερου κοινωνικού συνόλου. Η έκθεση που εξετάζουμε σήμερα πραγματεύεται την εφαρμογή του άρθρου 129 της Συνθήκης του Αμστερνταμ σχετικά με τα κίνητρα ενθάρρυνσης στον τομέα της απασχόλησης. Αφορά τις πιστώσεις για το έργο που θα γίνει γύρω από την πολιτική απασχόλησης τα επόμενα χρόνια, δηλαδή χρήματα για αναλύσεις, στατιστικές, συνέδρια, εκθέσεις κοκ. Η πολιτική απασχόλησης πρέπει να αξιολογηθεί το έτος 2003, όταν θα αξιολογηθεί για πρώτη φορά ο ανοικτός συντονισμός. Τα χρήματα που θα πιστωθούν στην πολιτική απασχόλησης θα χρησιμοποιηθούν επίσης για την εν λόγω αξιολόγηση.
<P>
Κατά την πρώτη ανάγνωση εδώ στο Κοινοβούλιο, ψηφίσαμε 17 τροπολογίες επί της πρότασης της Επιτροπής, οι οποίες αφορούσαν τα ακόλουθα θέματα. Θα θέλαμε να βλέπαμε μια ενισχυμένη συμμετοχή των εταίρων της αγοράς εργασίας αλλά και των τοπικών και περιφερειακών αρχών στη διαδικασία και θα θέλαμε να ενισχυθεί η έμφαση που δίνεται στα αποτελέσματα που έχει η πολιτική πληροφόρησης και απασχόλησης στο ευρύτερο κοινωνικό σύνολο. Θα θέλαμε να δοθεί μεγαλύτερη έμφαση στην ισότητα των γυναικών στην πολιτική απασχόλησης, θα θέλαμε να κατατεθούν κάποιες άλλες προτάσεις σχετικά με τη συμμετοχή του Κοινοβουλίου και θα θέλαμε να βλέπαμε τη σύνδεση της πολιτικής απασχόλησης με άλλες κοινοτικές δραστηριότητες. Τέλος θα θέλαμε κυρίως να βλέπαμε πιλοτικά έργα τα οποία θα μπορούσαν να ενισχύσουν την ενημέρωση σχετικά με την πολιτική απασχόλησης και την εξέλιξη των μεθόδων που αφορούν την πολιτική απασχόλησης σε τοπικό και περιφερειακό επίπεδο. Με στόχο τα παραπάνω το Κοινοβούλιο πρότεινε μια αύξηση του προϋπολογισμού.
<P>
Κατόπιν τούτων, το Συμβούλιο δέχτηκε ορισμένες από τις τροπολογίες του Κοινοβουλίου, όπως λόγου χάρη εκείνες που στοχεύουν στη μεγαλύτερη συμμετοχή των εταίρων της αγοράς εργασίας αλλά και της συμμετοχής των τοπικών και περιφερειακών φορέων. Επίσης έγιναν δεκτές ορισμένες από τις τροπολογίες που αφορούσαν την έμφαση στην ισότητα, εντούτοις το Συμβούλιο δεν ήθελε να κάνει δεκτές κάποιες πολύ κομβικές προτάσεις του Κοινοβουλίου. Δεδομένων αυτών των εξελίξεων, στην Επιτροπή Απασχόλησης υπήρξε ευρεία συμφωνία να υποβληθούν εκ νέου από το Κοινοβούλιο οι τροπολογίες από την πρώτη ανάγνωση οι οποίες δεν έγιναν δεκτές από το Συμβούλιο. Η πλειοψηφία του Κοινοβουλίου έχει για πολύ καιρό αγωνιστεί για τη συμμετοχή της τοπικής και περιφερειακής διάστασης στην πολιτική απασχόλησης και έχουμε επισημάνει ότι η ανταλλαγή εμπειριών και μεθόδων όσον αφορά το τοπικό επίπεδο και σε σχέση με την εθελοντική εργασία θα μπορούσαν να χρηματοδοτηθούν μέσω του άρθρου 129. Διότι αν κοιτάξει κανείς την ανεργία στην ΕΕ, βλέπει χαρακτηριστικά ότι η ανεργία εντοπίζεται στις τοπικές και περιφερειακές περιοχές, σε θύλακες φτώχιας και νήσους ανεργίας, και ότι η τοπική προσπάθεια είναι κομβική για την επίτευξη του στόχου να βρει ο κόσμος δουλειά. Είναι ακριβώς για αυτόν το λόγο που έχει νόημα να μιλάμε για τοπικά προγράμματα δράσης και ανταλλαγή εμπειριών και πληροφοριών από αυτό το έργο.
<P>
Είμαι απολύτως πεπεισμένη ότι η μεγαλύτερη έμφαση στις τοπικές προσπάθειες θα μας κάνει όλους πολύ σοφότερους ως προς το ποιους νέους δρόμους μπορούμε να ακολουθήσουμε στην πολιτική απασχόλησης. Έχουμε ενισχύσει τις τοπικές πρωτοβουλίες για την απασχόληση μέσω της προπαρασκευαστικής δράσης, όπου είχε εισαχθεί μια θέση του προϋπολογισμού με την ονομασία Β5-503, και ήταν επιθυμία του Κοινοβουλίου η εν λόγω πρωτοβουλία να συνεχιστεί και να προχωρήσει μέσω πιλοτικών έργων σύμφωνα με το άρθρο 129. Ίσως η έκφραση "έργα" είναι παραπλανητική διότι επιθυμούμε φυσικά μια ανάπτυξη της μεθοδικής εργασίας, δηλαδή αναλύσεις και μελέτες, ανάπτυξη των στατιστικών και των μεθόδων. Δεν επιθυμούμε μέσω του άρθρου 129 να χρηματοδοτηθούν έργα τα οποία είναι πειραματικού χαρακτήρα και είναι προσανατολισμένα σε έργα, όπως τα έργα που χρηματοδοτούνται μέσω του άρθρου 6 του Κοινωνικού Ταμείου. Με άλλα λόγια δεν θέλουμε να αναπαραγάγουμε πράγματα που ήδη γίνονται στο πλαίσιο του Κοινωνικού Ταμείου, αντιθέτως μάλιστα. Πολλοί από εμάς είμαστε ικανοποιημένοι με τον ανοικτό συντονισμό της πολιτικής απασχόλησης, διότι ο ανοικτός συντονισμός παρέχει τη δυνατότητα σε κάθε κράτος μέλος να βελτιώσει τις επιδόσεις του όσον αφορά την πολιτική απασχόλησης, να μάθει από τις εμπειρίες άλλων κρατών και σε τελική ανάλυση να υπάρχει κάποιος ανταγωνισμός με στόχο τη βελτίωση των επιδόσεων. Παρ' όλα αυτά, μια τέτοια υγιής άμιλλα δεν θα οδηγήσει σε καλά αποτελέσματα όσο η πολιτική απασχόλησης και η αποκαλούμενη διαδικασία του Λουξεμβούργου παραμένει τόσο άγνωστη όπως συμβαίνει σήμερα.
<P>
Σε πολλά κράτη δεν γίνεται κανένας διάλογος για τα εθνικά σχέδια απασχόλησης στα εθνικά κοινοβούλια, δεν υπάρχουν καθόλου άλλες δραστηριότητες που θα μπορούσαν να κάνουν τη διαδικασία και τις επιδόσεις πιο γνωστές στο κοινωνικό σύνολο και να πετύχουν περισσότερη λαϊκή υποστήριξη. Δεν είναι λοιπόν υποχρεωτικός ένας πολιτικός συντονισμός με βάση αναλύσεις και στατιστικές οι οποίες θα συζητούνται από τους ίδιους πολιτικούς, δημόσιους υπαλλήλους και ειδικούς σε συνέδρια σε όλη την Ευρωπαϊκή Ένωση; Όχι, ας πετύχουμε καλύτερη γνωστοποίηση των επιδόσεων και των στόχων ώστε οι κυβερνήσεις να δείξουν πολύ μεγαλύτερη δέσμευση και επιθυμία να πετύχουν όλοι τις επιδόσεις που έχουν πετύχει οι χώρες που έχουν δείξει τις μεγαλύτερες επιτυχίες όσον αφορά την πολιτική απασχόλησης.

<SPEAKER ID=8 LANGUAGE="ES" NAME="Pιrez Αlvarez">
Κύριε Πρόεδρε, αφού πρώτα συγχαρώ και ευχαριστήσω την κ. Jensen για την καλή εργασία που πραγματοποίησε, επιτρέψτε μου να ξεκινήσω την παρέμβασή μου υπενθυμίζοντας ότι την περασμένη Κυριακή, στη Γαλικία - την πατρίδα μου - ένας παλιός συνάδελφος σ' αυτό το Ευρωπαϊκό Κοινοβούλιο, ο Manuel Fraga Iribarne, ιδρυτής του Λαϊκού Κόμματος στην Ισπανία, εξασφάλισε για τέταρτη συνεχόμενη φορά απόλυτη πλειοψηφία στις εκλογές του Κοινοβουλίου της Γαλικίας.
<P>
Κάνω αυτή την αναφορά διότι, αν κατά τη διάρκεια της δωδεκαετούς θητείας της, η κυβέρνηση Fraga μερίμνησε για την κατάσταση, τα προβλήματα, τις ελλείψεις των Γαλικιανών όσον αφορά την απασχόληση, κατά την πρόσφατη εκλογική εκστρατεία, ανέλαβε μία δέσμευση απασχόλησης για τους άνεργους νέους, η οποία συνίσταται σε ένα συμβόλαιο εργασίας για ένα χρόνο για νέους κάτω των 30 ετών που έχουν συμπληρώσει έξι μήνες χωρίς απασχόληση ή στην ανεργία.
<P>
Η μέριμνα για την απασχόληση - η οποία, στο πλαίσιο του άρθρου 3 της Συνθήκης, εκφράζεται με μία δράση της Ευρωπαϊκής Κοινότητας για την προώθηση του συντονισμού των πολιτικών όσον αφορά την απασχόληση των κρατών μελών, που καθιερώθηκε από τα έκτακτα Ευρωπαϊκά Συμβούλια του Λουξεμβούργου και της Λισαβόνας για την απασχόληση, και υποστηρίζει αποφασιστικά μια καθολική εκστρατεία για την απασχόληση - προϋποθέτει και απαιτεί μία συστηματική κινητοποίηση του συνόλου των κοινοτικών πολιτικών στην υπηρεσία της απασχόλησης, είτε είναι πολιτικές πλαίσια είτε είναι πολιτικές στήριξης.
<P>
Αν θέλουμε να γίνουμε μία οικονομία βασισμένη στη γνώση, ανταγωνιστική και δυναμική, ικανή για αειφόρο οικονομική ανάπτυξη, με περισσότερες και καλύτερες θέσεις εργασίας και μεγαλύτερη κοινωνική συνοχή για να μπορεί, κατ' αυτόν τον τρόπο, να επιτύχει εκ νέου τις απαραίτητες προϋποθέσεις για πλήρη απασχόληση, πρέπει να προωθήσουμε τη συνεργασία των πολιτικών απασχόλησης μεταξύ των κρατών μελών - διατηρώντας, φυσικά, το δικαίωμα λήψης αποφάσεων που αντιστοιχεί στις ιδιαίτερες συνθήκες κάθε κράτους μέλους - την ανταλλαγή καλύτερων πρακτικών, συμπεριλαμβανομένων των σχετικών με τις μορφές συμμετοχής των κοινωνικών εταίρων και επίσης των τοπικών και περιφερειακών αρχών, χωρίς να ξεχνάμε την αναγκαιότητα συντονισμού των πολιτικών που προσανατολίζονται στη δημιουργία απασχόλησης.
<P>
Θεωρώ, ως εκ τούτου, μία καλή πρακτική, εξαγώγιμη και ανταλλάξιμη, τη δέσμευση που ανέλαβε ο νικητής υποψήφιος στην Γαλικία. Πρόκειται να δώσει στους νέους της Γαλικίας την ευκαιρία ένταξής τους στην εργασία, την δυνατότητα απόκτησης της απαραίτητης πείρας και κατάρτισης, τόσο για να πετύχουν μία πρώτη θέση εργασίας όπως και για έχουν μεταγενέστερα τη δυνατότητα να διατηρήσουν αυτή τη θέση ή να εξασφαλίσουν άλλες νέες. Πιστεύω ότι είναι μία καλή πρακτική όπως ήταν η σχετική με την συνάρθρωση της οικογενειακής και της επαγγελματικής ζωής, επίσης επίτευγμα της κυβέρνησης της Γαλικίας.
<P>
(Χειροκροτήματα)

<SPEAKER ID=9 NAME="Thorning-Schmidt">
DA) Κύριε Πρόεδρε, και εγώ θα ήθελα να ευχαριστήσω την κ. Jensen για την εξαιρετική έκθεση. Είναι καλή μέρα η σημερινή διότι η σημερινή ψηφοφορία πρέπει να δείξει ότι όλοι μας συμφωνούμε πως η πολιτική απασχόλησης δεν πρέπει να είναι μόνο κάτι που συμβαίνει σε γραφεία και συναντήσεις υπουργών αλλά μια διαδικασία που αφορά το κοινωνικό σύνολο. Πρέπει να υπάρξει πληροφόρηση γύρω από την πολιτική απασχόλησης, και οι τοπικές αρχές, οι οποίες πρέπει να συμβάλουν στη δρομολόγησή της, πρέπει επίσης να συμπεριληφθούν. Επ' αυτού ψηφίζουμε σήμερα. Υπάρχουν πολλά καλά στοιχεία στην έκθεση της κ. Jensen. Θα τονίσω το γεγονός ότι συμφωνήσαμε επί της τοπικής διάστασης της πολιτικής απασχόλησης. Στη συνέχεια επιτύχαμε να κατανοήσει η Επιτροπή και το Συμβούλιο ότι οι τοπικές και περιφερειακές αρχές και οι εταίροι της αγοράς εργασίας, όπως επίσης και οι εθελοντικές οργανώσεις, είναι σημαντικοί παράγοντες στην πολιτική απασχόλησης.
<P>
Η πρακτική δουλειά για να δημιουργηθούν θέσεις εργασίας για το λαό γίνεται σε τοπικό επίπεδο. Και για αυτό πρέπει να συμπεριληφθούν στον σχεδιασμό οι τοπικοί φορείς. Ωστόσο απαιτείται να στηριχθούν οι τοπικές προσπάθειες, όπως λόγου χάρη μέσω της καλύτερης ενημέρωσης για το τι είναι η κοινή ευρωπαϊκή πολιτική απασχόλησης και ποιοι είναι οι στόχοι της. Ως εκ τούτου είναι σημαντικό να θεσπίσουμε ορισμένα μέτρα ενθάρρυνσης και να προβλέψουμε ορισμένα ποσά για την ανταλλαγή εμπειριών και μεθόδων. Αυτό λοιπόν προσπαθούμε να κάνουμε σήμερα εδώ. Για αυτό άλλωστε προκαλεί απογοήτευση το γεγονός ότι ήταν δύσκολο να πείσουμε την Επιτροπή να συμφωνήσει επί της διεύρυνσης του προϋπολογισμού ώστε να προβλεφθούν τα εν λόγω κονδύλια, και για αυτό τα μέλη της Ομάδας των Σοσιαλιστών στηρίξαμε την αύξηση του ποσού σε 55 εκατ. ευρώ και όχι σε 50 εκατ. ευρώ. Ελπίζω ότι θα πετύχουμε ευρύτερη στήριξη σήμερα και ελπίζω ότι η Επιτροπή και το Συμβούλιο θα λάβουν το σημερινό μήνυμα του Κοινοβουλίου.

<SPEAKER ID=10 NAME="Pronk">
 - (NL) Κύριε Πρόεδρε, θα ήθελα να ευχαριστήσω την εισηγήτρια για το έργο που πραγματοποίησε στο πλαίσιο αυτής της έκθεσης. Νομίζω ότι αυτή κατόρθωσε να εξασφαλίσει την υποστήριξη όλης της επιτροπής και, νομίζω, του συνόλου του Κοινοβουλίου για τις προτάσεις της. Θα επιθυμούσα, ακόμη, να συγχαρώ τον κ. Pιrez για την εκλογική του νίκη στη Γαλικία.
<P>
Κύριε Πρόεδρε, συμμερίζομαι όλα αυτά που έχουν ειπωθεί, ότι δηλαδή πρόκειται για μία καλή έκθεση και ότι υπάρχει μία σειρά τροπολογιών, οι οποίες θα μπορούσαν να τη βελτιώσουν σημαντικά. Αλλά είμαι, εντούτοις, κάπως απαισιόδοξος. Διαπιστώνω ότι ούτε το Συμβούλιο, ούτε η Επιτροπή προτίθενται να συμφωνήσουν με τις προτάσεις μας. Διαπιστώνω ότι αυτοί, στην πραγματικότητα, προτίθενται μάλλον να εγκαταλείψουν τις προσπάθειες και να δηλώσουν: η πολιτική για την απασχόληση, όπως την έχουμε διαμορφώσει, είναι επιτυχής και δεν επιθυμούμε να αλλάξουμε τίποτα. Επιθυμούμε το Κοινοβούλιο να συμμετάσχει λίγο, αλλά όσο το δυνατό λιγότερο.
<P>
Αυτό είναι, κατά κάποιον τρόπο, το κλίμα που διαμορφώνεται τόσο στο Συμβούλιο, όσο και σε ένα μέρος της Επιτροπής.
<P>
Σε μία άλλη έκθεση σχετική με την κοινωνική προστασία κατορθώσαμε εμείς, και μάλιστα υπό την Προεδρία σας, να ανατρέψουμε αυτή την κατάσταση. Ελπίζω ότι αυτό μπορεί να συμβεί και τώρα, αλλά είμαι πιο απαισιόδοξος. Εν προκειμένω, έχουμε να κάνουμε με ένα Συμβούλιο, το οποίο επιδιώκει όσο το δυνατό λιγότερη άμεση επαφή με το Κοινοβούλιο, και ερχόμαστε αντιμέτωποι με περισσότερες δυσκολίες, επομένως είμαι απαισιόδοξος.
<P>
Είμαι ικανοποιημένος, εντούτοις, που η εισηγήτρια ολοκλήρωσε αυτή την έκθεση. Θεωρώ ότι είναι ιδιαίτερα καλό να διαπιστώνουμε, στους κόλπους του Κοινοβουλίου, τα σημεία, στα οποία είμαστε σύμφωνοι, αλλά είμαι απαισιόδοξος, όσον αφορά το αποτέλεσμα. Πιθανόν, η απαισιοδοξία μου να μπορέσει να αντικατασταθεί από αισιοδοξία. Αλλά όταν όλες οι ενδείξεις είναι αρνητικές - και, εν προκειμένω, αυτό ισχύει και για αυτό το ζήτημα - τότε πρέπει αυτό να ειπωθεί εδώ στο Κοινοβούλιο.
<P>
Κύριε Πρόεδρε, αυτή είναι η κύρια αιτία για την οποία ζήτησα να πάρω το λόγο σήμερα. Ελπίζω να είναι υπερβολική η απαισιοδοξία μου. Θα επιθυμούσαμε να μας πουν ο Επίτροπος και το Συμβούλιο εάν είναι διατεθειμένοι να εγκαταλείψουν τις παλιές μεθόδους τους και να προσέλθουν πραγματικά σε ένα διάλογο με το Κοινοβούλιο.

<SPEAKER ID=11 NAME="Πρόεδρος">
Κύριε Pronk, θα δούμε μετά από την παρέμβαση της κ. Επιτρόπου εάν επιβεβαιώνεται ή όχι η απαισιοδοξία σας.

<SPEAKER ID=12 NAME="Κράτσα-Τσαγκαροπούλου">
Κύριε Πρόεδρε, υποστηρίζουμε την έκθεση της συναδέλφου κ. Jensen διότι βασίζεται σε έννοιες και πολιτικές τις οποίες συμμεριζόμαστε απόλυτα.
<P>
Καταρχάς, είναι ανάγκη να γίνει γνωστή στους πολίτες της Ένωσης η ευρωπαϊκή στρατηγική για την απασχόληση. Έτσι μόνον μπορούν να συνειδητοποιήσουν τους κοινούς στόχους, να εμπλουτίσουν με τις ιδέες τους τη διαδικασία του Λουξεμβούργου, αλλά να εμπλουτιστούν και οι αρμόδιοι φορείς, εθνικοί, περιφερειακοί και τοπικοί, από τις καλές πρακτικές που έχουν αποδειχθεί αποτελεσματικές σε άλλες περιοχές της Ένωσης, όπως αυτές που μόλις μας ανέφερε ο συνάδελφος κ. Pιrez Αlvarez.
<P>
Η άλλη πρόταση της κ. Jensen είναι ο ρόλος της τοπικής κοινωνίας και στον σχεδιασμό και στην υλοποίηση των πολιτικών για την απασχόληση. Πρέπει να γίνει σαφές σε όλα τα κράτη μέλη ότι η συμμετοχή των κοινωνικών εταίρων και της κοινωνίας των πολιτών είναι απαραίτητη για να γίνει αποτελεσματική αυτή η προσπάθεια για την αύξηση της απασχόλησης. Πρέπει και τα κράτη μέλη να αλλάξουν την οργάνωσή τους και να πάρουν αυτά τα μέτρα στη δημιουργία θεσμών και πόρων που θα επιτρέψουν να εφαρμοσθούν τοπικά σύμφωνα απασχόλησης, αλλά, από την άλλη πλευρά, και η Ευρωπαϊκή Ένωση να ενισχύσει με τις πολιτικές της, την παραίνεσή της και τους πόρους να δημιουργηθούν αυτές οι δομές. Έχουμε ήδη εμπειρία πολλών κρατών όπως είναι και η χώρα μου, η Ελλάδα, όπου τα τοπικά σύμφωνα απασχόλησης δεν μπόρεσαν να λειτουργήσουν. Σε μερικές περιπτώσεις ήταν κάποιες πολιτικές ενθάρρυνσης από την κεντρική διοίκηση κάποιων πρόσθετων μέτρων σε περιοχές που έχουν προβλήματα, δεν κινητοποίησαν την τοπική κοινωνία και δεν είχαν και τα απαιτούμενα αποτελέσματα.
<P>
Τέτοιες κακές εμπειρίες θα υπάρχουν και σε άλλες περιοχές της Ένωσης, γι' αυτό πιστεύουμε ότι τα μέτρα που προτείνει η συνάδελφος, μαζί με όλη την άλλη πολιτική σ' αυτόν τον τομέα της Ευρωπαϊκής Ένωσης, πρέπει με συντονισμό να αντιμετωπιστούν σε ευρωπαϊκό και εθνικό επίπεδο για να πάρει μια άλλη δυναμική στο σχεδιασμό και στην υλοποίηση η απασχόληση σε τοπικό επίπεδο.

<SPEAKER ID=13 NAME="Διαμαντοπούλου">
. (ΕΝ) Κύριε Πρόεδρε, θα προσπαθήσω, όπως ζητήσατε, να μετατρέψω την απαισιοδοξία του κ. Pronk σε αισιοδοξία!
<P>
Το εν λόγω πρόγραμμα θέτει σε εφαρμογή το άρθρο 129 της Συνθήκης που προβλέπει ότι μπορούν να θεσπίζονται μέτρα ενθάρρυνσης για τη διευκόλυνση της συνεργασίας μεταξύ των κρατών μελών και την υποστήριξη της δράσης τους στον τομέα της απασχόλησης. Στο σημείο αυτό, συμφωνώ απολύτως με αυτά που είπε ήδη η κ. Thorning-Schmidt: το θέμα δεν είναι η απασχόληση ή οι συνεδριάσεις του Συμβουλίου, αλλά η πραγματική συνεργασία μεταξύ των κρατών μελών.
<P>
Tο πρόγραμμα ενισχύει την ευρωπαϊκή στρατηγική απασχόλησης και προβλέπει δραστηριότητες που θα διασφαλίσουν τη συνεχή του αποτελεσματικότητα. Είναι σημαντικό ότι πρόκειται να εγκριθεί σύντομα και ελπίζω ότι οι εκκρεμείς ανησυχίες που εκφράζονται στις 14 υποβληθείσες τροπολογίες μπορούν να επιλυθούν με ικανοποιητικό τρόπο.
<P>
Στην τροποποιημένη πρότασή της, η Επιτροπή, μετά την πρώτη ανάγνωση, δέχθηκε εξολοκλήρου ή εν μέρει 12 από τις 17 τροπολογίες που είχαν κατατεθεί στο Κοινοβούλιο. Η κοινή θέση που εξετάζετε διαφέρει σημαντικά από την τροποποιημένη πρόταση ως προς τη μορφή και την παρουσίαση, ενώ συγχρόνως απηχεί τις δέκα τροπολογίες.
<P>
Όσον αφορά τις τροπολογίες που εξετάζουμε σήμερα, η Επιτροπή μπορεί να δεχθεί εννέα από αυτές εξολοκλήρου ή εν μέρει. Πρόκειται για τις τροπολογίες αριθ. 1-8 και 14.
<P>
Θα ήθελα να διευκρινίσω τι ακριβώς αποδέχομαι. Δέχομαι εξολοκλήρου τις τροπολογίες αριθ. 1-3. Στην τροπολογία αριθ. 4, χαιρετίζω ιδιαίτερα την αναφορά να δοθεί ειδική προσοχή στις ομάδες που υφίστανται πολλαπλές διακρίσεις στην πρόσβασή τους στην αγορά εργασίας και συμμερίζομαι τις ανησυχίες σας σχετικά με το ότι θα πρέπει να είμαστε σε θέση να κατανοούμε, να παρακολουθούμε και να αναλύουμε τις εξελίξεις στον τομέα της ενσωμάτωσης της διάστασης του φύλου στις πολιτικές, μέσω της κατάρτισης δεικτών. Ωστόσο, δεν θεωρώ σκόπιμο να υπεισέλθουμε σε λεπτομέρειες σχετικά με τη διεξαγωγή συγκεκριμένων μελετών και δεν μπορώ να δεχθώ αυτό το τμήμα της τροπολογίας.
<P>
Όσον αφορά την τροπολογία αριθ. 5, με ικανοποιεί ιδιαίτερα η έμφαση που προτείνετε να δοθεί στη σημασία που έχει να προαγάγουμε τη γνώση του κοινού σχετικά με την ευρωπαϊκή στρατηγική απασχόλησης και να ενθαρρύνουμε περαιτέρω τα άτομα και τις οργανώσεις σε όλα τα επίπεδα να συμβάλουν στη βελτίωση των επιπτώσεων και της αποτελεσματικότητάς της. Το εν λόγω πρόγραμμα πρέπει να συμβάλει, και θα συμβάλει, στην υλοποίηση αυτών των στόχων. Ωστόσο, δεν είναι σκόπιμο να οριστεί χρηματοδότηση των "σχεδίων" σε αυτό το πλαίσιο και οφείλω να απορρίψω το συγκεκριμένο τμήμα της τροπολογίας αριθ. 5. Οι αποκλίνουσες απόψεις μας επί της τροπολογίας αριθ. 5 ενδέχεται να έγκεινται περισσότερο στη διατύπωση, παρά σε κάποια διαφωνία όσον αφορά το σκοπό της.
<P>
Τα τοπικά σχέδια στα οποία συμμετέχουν τοπικοί φορείς χρηματοδοτούνται μέσω του άρθρου 6 και του κανονισμού του Ευρωπαϊκού Κοινωνικού Ταμείου, καθώς και μέσω μιας άλλης θέσης του προϋπολογισμού - της B5-503, η οποία διατίθεται αποκλειστικά και μόνο για τη χρηματοδότηση τοπικών αναπτυξιακών σχεδίων. Το έργο ανάλυσης, έρευνας και αξιολόγησης που ενσωματώνει, θα περιλαμβάνει μέτρα, ενημερωμένα με τα αποτελέσματα των σχεδίων που έχουν εκπονηθεί στο πλαίσιο άλλων θέσεων του προϋπολογισμού, για την αξιολόγηση του τρόπου με τον οποίο μπορεί να βελτιωθεί περαιτέρω η γνώση της ευρωπαϊκής στρατηγικής απασχόλησης και η συμμετοχή των τοπικών φορέων στην υλοποίησή της. Ελπίζω ότι αυτή η προσέγγιση θα ανταποκριθεί στις ανησυχίες σας.
<P>
Όσον αφορά την τροπολογία αριθ. 8, επαναλαμβάνω ότι προσυπογράφω πλήρως την αρχή της συνεκτικότητας και δέχομαι το εν λόγω τμήμα, αλλά δεν μπορώ να συμφωνήσω με την ειδική αναφορά σε κάθε συνδεδεμένο πρόγραμμα.
<P>
Οι τροπολογίες αριθ. 6 και 7 λαμβάνονται υπόψη ως προς το πνεύμα τους, μέσω της έγκρισης της τροπολογίας αριθ. 1, ενώ μπορώ να υποστηρίξω πλήρως την τροπολογία αριθ. 14.
<P>
Δυστυχώς, δεν είμαι σε θέση να δεχθώ τις τροπολογίες αριθ. 9-13. Θα εξηγήσω εν συντομία το λόγο: οι τροπολογίες αριθ. 9 και 10 αφορούν την επιτροπή. Παρόλο που είμαι ευγνώμων για την υποστήριξή σας προς το ρόλο της Επιτροπής και την επαναθέσπιση μιας συμβουλευτικής επιτροπής, η μάχη με το Συμβούλιο είναι χαμένη. Λαμβάνοντας υπόψη το νομικό πλαίσιο και τα πρόσφατα προηγούμενα, μια μικτή επιτροπή αποτελεί ένα δίκαιο συμβιβασμό. Στις μελλοντικές συζητήσεις θα μπορούσαμε να εξετάσουμε την εντολή της, προκειμένου να δούμε εάν θα μπορούσε να προσαρμοστεί κατά τρόπο τέτοιο ώστε να ανταποκρίνεται στις ανησυχίες σας, στο πλαίσιο ενός γενικού συμβιβασμού.
<P>
Όσον αφορά τα ετήσια προγράμματα στην τροπολογία αριθ. 11, πρόκειται για εσωτερικό ζήτημα της Επιτροπής, το οποίο δεν έχει θέση σε μια απόφαση του Κοινοβουλίου και του Συμβουλίου. Η τροπολογία αριθ. 12 πρέπει επίσης να απορριφθεί για θεσμικούς λόγους και ειδικότερα όσον αφορά τη συμφωνία πλαίσιο για τις διοργανικές σχέσεις.
<P>
Τέλος, σε ό,τι αφορά την τροπολογία αριθ. 13, διατηρούμε τα 55 εκατομμύρια ευρώ που είχαμε προτείνει αρχικά. Έχουμε κάνει ενδελεχή ανάλυση και το ποσό αυτό είναι αρκετό για τις προβλεπόμενες δραστηριότητες.
<P>
Συνοψίζοντας, η Επιτροπή μπορεί να δεχθεί, εξολοκλήρου ή ως προς το πνεύμα τους, τις τροπολογίες αριθ. 1, 2, 3, 6, 7 και 14. Μπορεί να δεχθεί εν μέρει τις τροπολογίες αριθ. 4, 5 και 8 ενώ απορρίπτει τις τροπολογίες αριθ 9, 10, 11, 12 και 13.
<P>
Είναι σαφές ότι πρέπει να επιλυθούν ορισμένα ζητήματα, εκ των οποίων κάποια είναι πιο λεπτά από κάποια άλλα. Ωστόσο, έχω υιοθετήσει την πλέον θετική προσέγγιση σχετικά με τις τροπολογίες που έχετε υποβάλει. Συνεπώς, ελπίζω ότι, με τη δική σας συνεργασία και με τη συνεργασία του Συμβουλίου, θα μπορέσουμε σύντομα να καταλήξουμε σε συμβιβασμό που θα είναι αποδεκτός από όλους. Επαναλαμβάνω για μια ακόμα φορά τον επείγοντα χαρακτήρα του ζητήματος και την αποφασιστικότητα της Επιτροπής να βοηθήσει στην εξεύρεση εφαρμόσιμων συμβιβασμών.

<SPEAKER ID=14 NAME="Πρόεδρος">
Σας ευχαριστώ, κυρία Επίτροπε.
<P>
Λήγει η συζήτηση.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=3>
Ενημέρωση και διαβούλευση των εργαζομένων
<SPEAKER ID=15 NAME="Πρόεδρος">
Η ημερήσια διάταξη της σύστασης για τη δεύτερη ανάγνωση (Α5-0325/2001) της Επιτροπής Απασχόλησης και Κοινωνικών Υποθέσεων, σχετικά με την κοινή θέση του Συμβουλίου ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου για τη θέσπιση γενικού πλαισίου όσον αφορά την ενημέρωση και τη διαβούλευση των εργαζομένων στην Ευρωπαϊκή Κοινότητα
<P>
(9919/1/2001 - C5-0388/2001 - 1998/0315(COD)) (Εισηγήτρια: η κ. Ghilardotti).

<SPEAKER ID=16 NAME="Ghilardotti">
. (ΙΤ) Κύριε Πρόεδρε, η ενημέρωση, η διαβούλευση και η συμμετοχή των εργαζομένων αποτελεί πλέον ένα ζήτημα εξαιρετικά σημαντικό στη συζήτηση που διεξάγεται στην Ευρώπη ήδη από το 1974 με το πρώτο κοινωνικό πρόγραμμα δράσης που είχε υιοθετήσει τότε το Συμβούλιο. Από τότε μέχρι σήμερα το ζήτημα αυτό αποτέλεσε αντικείμενο πολλών από τις συζητήσεις μας στην αίθουσα αυτή και έχουν αναληφθεί πολλές πρωτοβουλίες εκ μέρους της Επιτροπής, πρωτοβουλίες οι οποίες αντιμετώπισαν αντιδράσεις. Σχεδόν όλα τα κράτη μέλη διαθέτουν ένα νομικό πλαίσιο, νομοθετικής ή συμβατικής προέλευσης, το οποίο αποσκοπεί στην εξασφάλιση της ενημέρωσης και διαβούλευσης των εργαζομένων. Η οδηγία αυτή προτείνει την υιοθέτηση ελαχίστων προδιαγραφών σχετικά με την ενημέρωση και τη διαβούλευση για το σύνολο της Ένωσης: μετά από το καταστατικό της Ευρωπαϊκής Εταιρίας, μετά από την οδηγία σχετικά με τις ευρωπαϊκές επιτροπές επιχείρησης, μετά από τον Χάρτη των Θεμελιωδών Δικαιωμάτων, η οδηγία που μας υποβάλλεται σήμερα αποσκοπεί στη συμπλήρωση του υφισταμένου κοινοτικού και εθνικού πλαισίου, συμβάλλοντας έτσι στην επίτευξη των απώτερων στόχων του σχετικού δικαίου, δηλαδή στην προετοιμασία της αλλαγής, προκειμένου να εξασφαλιστεί ότι θα πραγματοποιηθούν αναδιαρθρώσεις σε ένα αποδεκτό πλαίσιο και προκειμένου να δοθεί στο στόχο της απασχόλησης η προτεραιότητα την οποία απαιτεί η σημερινή συγκυρία.
<P>
Η Επιτροπή είχε υποβάλει την πρότασή της - μία καλή πρόταση - τον Οκτώβριο του 1998, ενώ το Κοινοβούλιο είχε υιοθετήσει την πρώτη του ανάγνωση τον Απρίλιο του 1999 εγκρίνοντας ορισμένες τροπολογίες που βελτίωναν την πρόταση της Επιτροπής. Μόλις τον Ιούνιο του 2001 το Συμβούλιο υιοθέτησε κοινή θέση. Γενικά η κοινή θέση απηχεί την θέση που είχε υιοθετήσει η Επιτροπή μετά την πρώτη ανάγνωση του Κοινοβουλίου, όμως εάν συγκρίνουμε την πρώτη ανάγνωση του Κοινοβουλίου με την κοινή θέση, θα διαπιστώσουμε ότι οι τροπολογίες του Κοινοβουλίου οι οποίες δεν έγιναν δεκτές ανέρχονται σε 30 περίπου.
<P>
Ως εισηγήτρια πρότεινα στην Επιτροπή Απασχόλησης και Κοινωνικών Υποθέσεων να μην επανεξετάσει όλες τις τροπολογίες της πρώτης ανάγνωσης, αλλά να επικεντρώσουμε την προσοχή μας στα σημαντικότερα σημεία, τα οποία μπορούν να βελτιώσουν την κοινή θέση. Οι συνάδελφοι - τους οποίους ευχαριστώ για τη συνεργασία τους - υπέβαλαν 15 τροπολογίες στην πρότασή μου, οι οποίες αποσκοπούν στο σύνολό τους σχεδόν στο να ενισχύσουν την πρόταση αυτή. Μετά από μία σε βάθος συζήτηση, καταλήξαμε στο κείμενο το οποίο υποβάλλεται σήμερα για ψηφοφορία στο Σώμα. Οι τροπολογίες είναι 16 και αφορούν: τις εφαρμοστικές λεπτομέρειες της διαβούλευσης, οι οποίες βαδίζουν προς την ίδια κατεύθυνση με την κοινή θέση αλλά αναφέρουν με ακριβέστερο τρόπο τα προβλήματα· τον ορισμό της οικονομικής και χρηματοδοτικής ενημέρωσης· τον ακριβή ορισμό των κοινωνικών εταίρων προκειμένου να μην υπάρχουν παρανοήσεις· την προστασία των αντιπροσώπων των εργαζομένων, έννοια η οποία πρέπει να διευκρινισθεί περισσότερο, έτσι ώστε να προστατεύονται αυτοί από επιπτώσεις στη σταδιοδρομία τους, στον μισθό τους, στην επαγγελματική τους εκπαίδευση· την διακοπή της εφαρμογής μίας απόφασης, εφόσον αυτή μπορεί να έχει σημαντικές αρνητικές συνέπειες για τους εργαζομένους, προκειμένου η τελική υιοθέτηση της απόφασης να μπορεί να αναβάλλεται για μια πιο κατάλληλη στιγμή, με αίτημα των αντιπροσώπων των εργαζομένων, προκειμένου να πραγματοποιούνται περαιτέρω διαβουλεύσεις με στόχο την εξεύρεση κοινής λύσης.
<P>
Μεταβατικές περίοδοι: πρόκειται για ένα πολύ ευαίσθητο ζήτημα. Πιστεύουμε ότι δεν απαιτούνται ιδιαίτερες μεταβατικές περίοδοι, αλλά ότι η εφαρμογή αυτής της οδηγίας θα πρέπει να καλύπτει όλους τους ευρωπαίους εργαζομένους - για αυτό ακριβώς κάνουμε λόγο για ελάχιστες προδιαγραφές - συγχρόνως.
<P>
Κυρώσεις: είναι το πιο ευαίσθητο σημείο, για το οποίο άσκησαν έντονες πιέσεις σε όλους τους βουλευτές ορισμένες ομάδες συμφερόντων. Στην πρότασή μας εγκαταλείπουμε την αρχική υπόθεση μίας ευρωπαϊκής κύρωσης με νομικό χαρακτήρα· ενισχύουμε ωστόσο τη κοινή θέση, ζητώντας να καθορίζουν τα κράτη μέλη, με σεβασμό δηλαδή στην αρχή της επικουρικότητας, αυστηρότερες κυρώσεις σε περιπτώσεις σημαντικών παραβιάσεων οι οποίες έχουν επιπτώσεις στους εργαζομένους. Πρόκειται εδώ για μία ερμηνεία της κοινής θέσης, σύμφωνα με την οποία τα κράτη μέλη οφείλουν να ορίζουν αποτελεσματικές, αναλογικές και αποτρεπτικές κυρώσεις.
<P>
Ελπίζω πραγματικά να επιβεβαιώσει το Σώμα την ευρεία πλειοψηφία που διαπιστώσαμε στην επιτροπή και να μπορέσει το ταχύτερο δυνατό, κατά τη διάρκεια της βελγικής Προεδρίας, να παράσχει στην Ένωση και τα κράτη μέλη αυτό το σημαντικό νομοθετικό όργανο.

<SPEAKER ID=17 LANGUAGE="DE" NAME="Menrad">
Κύριε Πρόεδρε, αρχικά θέλω να ευχαριστήσω την εισηγήτρια κ. Ghilardotti. Πρώτον, επειδή επέδειξε μεγάλη ευελιξία κατά τις διαβουλεύσεις της επιτροπής, υιοθετώντας σειρά προτάσεων από τη δική μας πλευρά, του Ευρωπαϊκού Λαϊκού Κόμματος. Δεύτερον, επειδή με τον τρόπο αυτό δείχνει προς τη σωστή κατεύθυνση η πολύ καλή έκθεσή της για την κοινή θέση σχετικά με την οδηγία πλαίσιο για ελάχιστα πρότυπα ως προς την ενημέρωση και τη διαβούλευση των εργαζομένων σε εθνικό επίπεδο.
<P>
Όπως και στην οδηγία για την ευρωπαϊκή επιτροπή επιχείρησης, εδώ το ζητούμενο δεν είναι η συναπόφαση αλλά η ενημέρωση και διαβούλευση σχετικά με σημαντικές οικονομικές και χρηματοπιστωτικές εξελίξεις στην επιχείρηση καθώς και εξελίξεις στην πολιτική απασχόλησης που ακολουθεί η τελευταία. Στις διαδικασίες αναδιάρθρωσης μιας επιχείρηση ούτε πρέπει ούτε είναι δυνατόν να τίθενται εμπόδια. Ωστόσο, οι διαδικασίες αναδιάρθρωσης δεν επιτρέπεται να διεξάγονται αιφνιδιαστικά, όπως συμβαίνει τόσο συχνά - για παράδειγμα το σοκ που προκάλεσε η Renault στοVilvoorde - αλλά θα πρέπει να γίνονται αφού πρώτα ενημερωθούν οι θιγόμενοι εργαζόμενοι.
<P>
Κατά τα άλλα, υπάρχουν πολλά κοινά σημεία με την οδηγία για την ευρωπαϊκή επιτροπή επιχείρησης. Οι διατάξεις για ευρωπαϊκή επιτροπή επιχείρησης ισχύουν όμως μόνο για διεθνικές συνενώσεις, αλλά οι αναδιαρθρώσεις διεξάγονται συχνά και σε εθνικό επίπεδο. Το Ευρωπαϊκό Λαϊκό Κόμμα είναι υπέρ της ευελιξίας. Οι κοινωνικοί εταίροι μιας επιχείρησης μπορούν για παράδειγμα να συμφωνήσουν σε μια ρύθμιση της ενημέρωσης και της διαβούλευσης που να ταιριάζει στον ιδιαίτερο χαρακτήρα της επιχείρησης. Αυτό θα πει επικουρικότητα. Η κοινή θέση έχει δίκιο. Οι συμφωνίες θα πρέπει να μπορούν να είναι ευνοϊκότερες ή και δυσμενέστερες από τις ελάχιστες προδιαγραφές. Ωστόσο δεν θα πρέπει να αμφισβητηθούν τα δικαιώματα των τοπικών επιτροπών επιχειρήσεων που κατοχυρώνονται από το εθνικό δίκαιο.
<P>
Το άρθρο 1 προβλέπει ότι η διαδικασία θα πρέπει να διεξάγεται με πνεύμα συνεργασίας. Αυτό σημαίνει εταιρική σχέση. Η εταιρική σχέση αποσκοπεί αφενός στη σαφή εκπροσώπηση συμφερόντων και αφετέρου στην εξισορρόπηση συμφερόντων μέσω συνομιλιών που στηρίζονται στην ενημέρωση και τη διαβούλευση. Αυτό αποτελεί αναμφισβήτητα πλεονέκτημα από οικονομική άποψη. Η έλλειψη ενημέρωσης έχει ως επακόλουθο την αβεβαιότητα, τη δυσπιστία και τέλος τον φόβο που οδηγεί σε μπλοκαρίσματα. Η έγκαιρη ενημέρωση σημαίνει διαφάνεια, η οποία από την πλευρά της δημιουργεί κλίμα εμπιστοσύνης και έτσι αποφεύγονται οι απώλειες λόγω εσωτερικών τριβών στις επιχειρήσεις. Από την έγκαιρη ενημέρωση βγαίνουν εξίσου κερδισμένοι τόσο οι εργοδότες όσο και οι εργαζόμενοι.
<P>
(Χειροκροτήματα)

<SPEAKER ID=18 NAME="Van den Burg">
 - (NL) Κύριε Πρόεδρε, η εισηγήτρια, η κ. Ghilardotti, ανέφερε ήδη πόσο δύσκολο ήταν να υποβληθεί αυτό το ζήτημα σε δεύτερη ανάγνωση. Η κύρια προτεραιότητα της Ομάδας μου είναι αυτή η υπόθεση να ολοκληρωθεί πραγματικά και να δημοσιευθεί στην Επίσημη Εφημερίδα. Ελπίζουμε, επομένως, ότι πολύ γρήγορα θα υπάρξει συμφωνία με το Συμβούλιο.
<P>
Μπορείτε αυτό να το διαπιστώσετε και στη στάση της Ομάδας μας, και η κ. Ghilardotti το ανέφερε. Παραιτηθήκαμε από πάρα πολλές τροπολογίες κατά την πρώτη ανάγνωση, και συμφωνήσαμε στην επιτροπή με μία σειρά συναινετικών διατυπώσεων, επί των οποίων είναι δυνατόν να υπάρξει, κατά τη γνώμη μας, συμφωνία. Για παράδειγμα, αφήσαμε το ιδιαίτερα σημαντικό σημείο για τη Tendenzschutz, το οποίο εμείς θα προτιμούσαμε να διαγραφεί. Στο πλαίσιο του συμβιβασμού, δεν πρόκειται να υποστηρίξουμε, όσον αφορά αυτό το σημείο, τους Πράσινους και την Συνομοσπονδιακή Ομάδα της Ενωτικής Ευρωπαϊκής Αριστεράς. Αλλά ελπίζουμε ότι το ΕΛΚ θα εξακολουθήσει να υποστηρίζει τις συναινετικές προτάσεις, οι οποίες επιτεύχθηκαν στην επιτροπή.
<P>
Οι διαφορές απόψεων με το Συμβούλιο επικεντρώνονται κυρίως σε δύο σημαντικά σημεία: τις διατάξεις για τις κυρώσεις και τις άσκοπα μακρές μεταβατικές περιόδους. Θα επιθυμούσα να επισημάνω ότι αυτά τα σημεία δεν προστέθηκαν από εμάς, αλλά είναι το Συμβούλιο που τα πρόσθεσε στη θέση της Επιτροπής. Το Κοινοβούλιο δεν ζητά να προστεθούν και άλλα ζητήματα. Σε αυτήν την περίπτωση, είναι το Συμβούλιο που αποκλίνει από την πρόταση της Επιτροπής.
<P>
Θα επιθυμούσα να αναφερθώ εν συντομία σε αυτά τα δύο ζητήματα. Σχετικά με τις διατάξεις για τις κυρώσεις, ο κ. Menrad δήλωσε ήδη πόσο σημαντικές είναι, επειδή η οδηγία λαμβάνεται σοβαρά υπόψη. Επ' αυτού θα αναφερθώ στην εμπειρία που υπάρχει στη χώρα μου. Στις Κάτω Χώρες η νομοθεσία προβλέπει αυτό το είδος κυρώσεων για τα επιχειρηματικά συμβούλια. Και ακριβώς αυτές οι διατάξεις λειτουργούν πάρα πολύ καλά προληπτικά. Δεν χρειάζεται συχνά η προσφυγή στη Δικαιοσύνη, ενώ αυτή η δυνατότητα προσφυγής στη Δικαιοσύνη φροντίζει ώστε επ' αυτού να πραγματοποιούνται πολλές σοβαρές διαβουλεύσεις. Για το κλείσιμο και τη μετεγκατάσταση, οι οποίες πρέπει να συμβούν, δημιουργείται μία ευρεία υποστήριξη και πραγματοποιούνται διαβουλεύσεις με πολύ θετικό τρόπο. Πιστεύω ότι αυτό είναι ιδιαίτερα σημαντικό για τις εργασιακές σχέσεις.
<P>
Το δεύτερο σημείο αφορά τις μεταβατικές περιόδους. Την περασμένη εβδομάδα, κατά τη διάρκεια συνάντησης που διοργάνωσε ο κ. Bushill-Matthews με έναν αγγλικό όμιλο πολιτών, οι οποίοι ακριβώς προωθούν τη συμμετοχή των εργαζομένων, δήλωσα ήδη ότι μου φαίνεται ιδιαίτερα περίεργο ότι αυτοί ζητούν κατά πολύ μακρύτερη μεταβατική περίοδο. Γιατί εάν κάποιος υποστηρίζει - όπως το πράττουν αυτοί - ότι η ενημέρωση και η διαβούλευση είναι ιδιαίτερα σημαντικές, όχι μόνο για τους εργαζομένους αλλά και για τους εργοδότες, καθώς και για την απόδοση μίας επιχείρησης, τότε πρέπει να φροντίζουν ώστε αυτές να πραγματοποιούνται όσο το δυνατό συντομότερα. Δεν πρέπει να ζητούνται μακρύτερες μεταβατικές περίοδοι, επειδή κάτι τέτοιο θα έστελνε λανθασμένο μήνυμα προς την κατεύθυνση των βρετανικών επιχειρήσεων. Επομένως, θα ήθελα να ζητήσω αυτό να επανεξεταστεί και να υποστηριχθούν οι συνήθεις μεταβατικές περίοδοι, όπως προτείνονται από την Επιτροπή.
<P>
Το σίγουρο είναι ότι η πείρα την οποία έχουμε στις Κάτω Χώρες σε σχέση με αυτό το νόμο εδώ και περισσότερο από 50 χρόνια μας δείχνει ότι κατά αυτόν τον τρόπο βελτιώνονται οι εργασιακές σχέσεις.

<SPEAKER ID=19 NAME="Jensen">
DA) Κύριε Πρόεδρε, θα ήθελα και εγώ να ευχαριστήσω την κ. Ghilardotti για την πολύ καλή και ικανή δουλειά που έκανε με την παρούσα έκθεση και θα ήθελα ιδιαίτερα να την ευχαριστήσω για την κατανόηση που έδειξε για τις ειδικές θέσεις που έχουν οι δανοί βουλευτές στην παρούσα κατάσταση, διότι έχουμε ένα ειδικό σύστημα διαβούλευσης και συνεργασίας στην αγορά εργασίας το οποίο μας δημιουργεί ορισμένα προβλήματα μια φορά στις τόσες. Όλοι μας συμφωνούμε ότι είναι σημαντική η ενημέρωση και η διαβούλευση για έναν καλό κοινωνικό διάλογο. Έχει πλέον γίνει συστατικό στοιχείο της σύγχρονης διοίκησης επιχειρήσεων η έμφαση σε αυτά τα πράγματα, η συμμετοχή των εργαζομένων, το να μιλάμε για οργανωτικά σχήματα που προωθούν τη μάθηση και με αυτόν τον τρόπο να δημιουργούνται δυνατότητες για καλύτερη εξέλιξη των επιχειρήσεων.
<P>
Πιστεύω ότι είναι σημαντικό όταν μιλάμε για αυτά τα θέματα να μην βλέπουμε την ενημέρωση και τη διαβούλευση μόνο ως κάτι που συμβαδίζει μαζί με την αναδιάρθρωση και τη μείωση του εργατικού δυναμικού αλλά και ως κάτι που συμβαδίζει με την καθημερινή εργασία, όπου απαιτείται πολύς χρόνος για να δημιουργηθεί αμοιβαία εμπιστοσύνη και αμοιβαίος διάλογος, στοιχεία που έχουν αξία τόσο για τους εργαζομένους όσο και για τις εταιρίες σε περιόδους που περνάνε κρίση. Περάσαμε μια μακρά περίοδο κατά την οποία δυσκολευτήκαμε πολύ να καταλήξουμε σε συνεννόηση ως προς την αναθεώρηση της παρούσας οδηγίας, ενώ υπήρχε και πλειοψηφία αρνησικυρίας στο Συμβούλιο. Δεν είναι επειδή μας ανησυχεί να έχουμε κανόνες για την ενημέρωση και τη διαβούλευση, αφού στην πραγματικότητα έχουμε αυστηρούς κανόνες για αυτές ήδη από το 1960, αλλά επειδή φοβόμαστε ότι οι κοινοί κανόνες θα μπορούσαν να δημιουργήσουν προβλήματα σε ένα σύστημα που θεωρούμε ότι λειτουργεί καλά στην πράξη. Θα ήταν φυσικά πολύ ειρωνικό εάν οι κοινοί κανόνες κατέστρεφαν μια κατάσταση με την οποία τα πράγματα λειτουργούν καλά.
<P>
Η ευελιξία είναι η λέξη κλειδί όταν σκεφτόμαστε να φτιάξουμε κοινούς κανόνες, αλλά φυσικά δεν πρέπει να υπάρχει ευελιξία σε τέτοιον βαθμό που δεν θα γίνεται ενημέρωση και διαβούλευση στους τομείς όπου υπάρχει ανάγκη για αυτά τα στοιχεία και όπου δεν τους δίνεται αρκετή έμφαση. Κατά συνέπεια πρέπει να πω ότι η Ομάδα μου σε γενικές γραμμές μπορεί να στηρίξει τις προτάσεις της κ. Ghilardotti. Είχαμε ορισμένα προβλήματα όσον αφορά τις κυρώσεις και οφείλω να πω ότι η λύση που βρήκε το Συμβούλιο είναι μια πάρα πολύ λεπτή ισορροπία και είναι εξαιρετικά δύσκολο να ταράξουμε αυτή την ισορροπία. Αυτό είναι ένα σημείο όπου δεν μπορούμε να στηρίξουμε πλήρως τους αυστηρούς κανόνες που προτείνει η έκθεση της κ. Ghilardotti αλλά και όπου δεν μπορούμε να στηρίξουμε ούτε τη λύση που προτείνει το Συμβούλιο. Αντιθέτως, ως προς τα μεταβατικά καθεστώτα, θέλω να πω ότι το θέμα είναι να ξεκινήσουν. Ας εφαρμόσουμε τώρα αυτά τα πράγματα και ας πάψουμε απλώς να μιλάμε για αυτά. Η ενημέρωση και η διαβούλευση δεν αποτελούν τιμωρία για την επιχειρηματική ζωή, τουναντίον είναι κάτι που προάγει τη σωστή επιχειρηματική ζωή και προωθεί την ανταγωνιστικότητα.

<SPEAKER ID=20 LANGUAGE="FR" NAME="Flautre">
Κύριε Πρόεδρε, η Ομάδα μου υποστηρίζει τη σύσταση για δεύτερη ανάγνωση, η οποία εξάλλου έγινε ευρύτατα αποδεκτή από την Επιτροπή Απασχόλησης και Κοινωνικών Υποθέσεων. Θα επιθυμούσαμε μάλιστα να πράξει το ίδιο και το Συμβούλιο και να ολοκληρώσει θετικά την μακρά τριετία που παρήλθε, αφότου η Ευρωπαϊκή Επιτροπή, διαπιστώνοντας το αδιέξοδο του κοινωνικού διαλόγου, προέβη την κατάλληλη στιγμή σε χρήση του δικαιώματος πρωτοβουλίας που διέθετε.
<P>
Τρία ακόμη χρόνια, σημαδεμένα από κοινωνικά δράματα, από ταχύτατες εκκαθαρίσεις επιχειρήσεων και δραστικές μειώσεις προσωπικού, λόγω ελλείψεων και σοβαρών στρεβλώσεων του κοινοτικού κοινωνικού δικαιώματος ενημέρωσης και διαβούλευσης των εργαζομένων.
<P>
Αν και δεν αναμένονται θαύματα, καθώς αφορά μόνο επιχειρήσεις με περισσότερους από 50 εργαζόμενους και καθώς δεν πρόκειται να λύσει από μόνη της το βασικό πρόβλημα που είναι η κυριαρχία του ανταγωνισμού, η οδηγία αυτή μπορεί ωστόσο να αποτελέσει ένα σημαντικό βήμα προς την εναρμόνιση του κοινοτικού εργατικού δικαίου, με τον όρο ότι δεν θα καταλήξει κενό γράμμα και ότι δεν θα περιορισθεί σε έναν ελάχιστο κοινό παρανομαστή. Εξ ου και η σημασία του να ληφθούν υπόψη απ' το Συμβούλιο οι συστάσεις που πρότεινε η εισηγήτριά μας και ιδιαίτερα οι τροπολογίες 2 και 12 που αφορούν τις κυρώσεις σε περιπτώσεις μη εφαρμογής της οδηγίας.
<P>
Τη στιγμή που το Συμβούλιο αντιτίθεται στην επιβολή κυρώσεων σε ευρωπαϊκό επίπεδο, κατά τη γνώμη μου το ελάχιστο που θα μπορούσε να κάνει είναι να αποδεχθεί αυτή τη συμβιβαστική θέση. Επιθυμούμε επίσης να εγκριθούν κάποιες τροπολογίες που καθορίζουν και επεκτείνουν το πεδίο της πληροφόρησης η οποία πρέπει να παρέχεται στους εκπροσώπους των εργαζομένων και η τροπολογία που προτείνει τη δυνατότητα, κατόπιν αιτήσεως των τελευταίων, αναβολής της εφαρμογής μιας απόφασης, εν αναμονή των αποτελεσμάτων μιας νέας διαπραγμάτευσης, σε περίπτωση που η συγκεκριμένη απόφαση ενέχει σοβαρές συνέπειες για την απασχόληση.
<P>
Η αξιοπιστία της οδηγίας αυτής για τους πολίτες συνδέεται με την ταυτόχρονη και καθολική εφαρμογή της στην ΕΕ. Για τον λόγο αυτό, η Ομάδα μας ζητεί απ' το Συμβούλιο να συμφωνήσει με τη θέση που έχει κατατεθεί και να μην αφήσει καμία δυνατότητα στα κράτη μέλη να αναβάλουν για πολλά ακόμη χρόνια την εφαρμογή της οδηγίας. Η Ομάδα μας προτείνει την συμπλήρωση του σχεδίου σύστασης με την έγκριση τροπολογιών που καταργούν τη δυνατότητα μη κοινοποίησης στους εκπροσώπους των εργαζομένων υποτιθέμενων ευαίσθητων πληροφοριών για την επιχείρηση, επειδή είμαστε πεπεισμένοι ότι δεν πρέπει - συνιστά μάλιστα διακριτική μεταχείριση - οι επιχειρήσεις να αντιμετωπίζουν καχύποπτα τους εργαζόμενους, οι οποίοι, εξ ορισμού, ενδιαφέρονται εξίσου για την επιχείρηση με τα διευθύνοντα στελέχη ή τους μετόχους.

<SPEAKER ID=21 NAME="Figueiredo">
(ΡΤ) Κύριε Πρόεδρε, αγαπητοί συνάδελφοι, κυρία Επίτροπε, παρά την αποδοχή του σχετικά με ορισμένες θέσεις του Ευρωπαϊκού Κοινοβουλίου, είναι λυπηρό το γεγονός ότι το Συμβούλιο επιμένει να διατηρεί μία πρόταση οδηγίας η οποία διαψεύδει τις προσδοκίες των εργαζομένων της Ευρωπαϊκής Ένωσης. Όταν είναι γνωστή η συμπεριφορά της εργοδοσίας πολλών επιχειρήσεων, κυρίως πολυεθνικών, που αποφασίζουν την αναδιάρθρωσή τους, τη μεταφορά τους ή ακόμη και τη μερική ή πλήρη διακοπή της δραστηριότητάς τους, ωθώντας εκατοντάδες ή χιλιάδες εργαζομένους στην ανεργία μόνο για να μειώσουν το κόστος και/ή να αυξήσουν τα κέρδη, είναι απαράδεκτο το Συμβούλιο να μην αποδέχεται προτάσεις που εγκρίναμε εδώ, όπως για παράδειγμα :
<P>
την αναφορά στη φάση σχεδιασμού στο πλαίσιο του καθορισμού της διαβούλευσης, τη διεύρυνσή της στην οικονομική και χρηματοοικονομική εξέλιξη της επιχείρησης και στην υποχρέωση αναζήτησης συμφωνίας για όλα τα ζητήματα που αποτελούν αντικείμενο ενημέρωσης και διαβούλευσης των εργαζομένων,
<P>
την παράταση της διαβούλευσης σε ιδιαίτερα σοβαρές περιπτώσεις, τη διεύρυνση της έννοιας της σοβαρής παραβίασης των υποχρεώσεων ενημέρωσης και διαβούλευσης, την εφαρμογή της οδηγίας στη δημόσια διοίκηση,
<P>
την κατάργηση του δικαιώματος του εργοδότη να μην αποκαλύπτει ιδιαίτερα ευαίσθητες πληροφορίες και την υποχρέωση των κρατών μελών να προάγουν τον κοινωνικό διάλογο στις ΜΜΕ.
<P>
Για το λόγο αυτό υποστηρίζουμε τις προτάσεις της εισηγήτριας, της συναδέλφου μας κ. Ghilardotti, οι οποίες επαναλαμβάνουν μέρος των θέσεων που εγκρίθηκαν σε πρώτη ανάγνωση, υπογραμμίζοντας κυρίως τις τροπολογίες που αποσκοπούν να ενισχύσουν τις κυρώσεις και τις ειδικές δικαστικές διαδικασίες στις περιπτώσεις παραβίασης της οδηγίας, την αναστολή αποφάσεων με αίτηση των εκπροσώπων των εργαζομένων όταν από την εφαρμογή τους προκύπτουν σοβαρές συνέπειες για τους εργαζόμενους, με σκοπό να εξαλειφθούν ή να ελαχιστοποιηθούν αυτές οι αρνητικές συνέπειες, την κατάργηση των μεταβατικών περιόδων για την εφαρμογή της οδηγίας από τα κράτη μέλη όπου δεν υπάρχει σύστημα διαβούλευσης με τους εργαζόμενους, καθώς επίσης και τη μείωση της περιόδου μεταφοράς της σε δύο χρόνια και την εφαρμογή της στο δημόσιο τομέα. Είναι θετικές προτάσεις τις οποίες υποστηρίζουμε, όπως ανέφερα.
<P>
Δεν μπορώ όμως να μην εκφράσω τη λύπη μου για το γεγονός ότι η εισηγήτρια εγκατέλειψε τις δύο προτάσεις της που αποσκοπούσαν να αφαιρέσουν τη δυνατότητα που το Συμβούλιο επιθυμεί να παραχωρήσει στον εργοδότη ώστε, σε ορισμένες περιπτώσεις, να μην ενημερώνει ούτε να διαβουλεύεται με τους εργαζόμενους, παρότι η εισηγήτρια προβλέπει στις προτάσεις της ότι μπορεί να υπάρχουν κυρώσεις για τους παραβάτες. Αλλά η θέση του Συμβουλίου αφήνει "παράθυρα" που μπορούν να αποβούν επικίνδυνα για τους εργαζόμενους, γι' αυτό και πρέπει να καταργηθεί αυτή η δυνατότητα. Αυτή είναι η βασική αιτιολόγηση των δύο προτάσεων που υποβάλαμε από κοινού με την Ομάδα των Πρασίνων. Ελπίζουμε ότι η πλειοψηφία του Κοινοβουλίου θα τις υπερψηφίσει και το Συμβούλιο θα λάβει υπόψη τις θέσεις που υποστηρίξαμε εδώ, σε έναν από τους πιο ευαίσθητους τομείς για την προστασία των δικαιωμάτων των εργαζομένων.

<SPEAKER ID=22 NAME="Nobilia">
Κύριε Πρόεδρε, το ζήτημα που με τόσο εξαιρετικό τρόπο έθιξε η έκθεση της κ. Ghilardotti δεν είναι, όπως γνωρίζουμε, νέο, όμως στις προηγούμενες περιπτώσεις κατά τις οποίες συζητήθηκε δεν παρουσιάστηκε ποτέ με σαφή τρόπο. Αναφέρομαι ιδιαίτερα στη νομοθεσία σχετικά με την Ευρωπαϊκή Συνεταιριστική Εταιρία, η οποία δεν έχει υιοθετηθεί από όλα τα κράτη μέλη, ενώ αυτά που το έκαναν δεν την έχουν μεταφέρει στην εσωτερική τους νομοθεσία, παρόλο που ρυθμίζεται σε συμβατικό πλαίσιο μεταξύ των κοινωνικών εταίρων, πλαίσιο το οποίο συχνά αγνοείται μονομερώς, όπως διαπιστώσαμε επανειλημμένως, και συζητήσαμε μάλιστα και στο ίδιο το Κοινοβούλιο. Και όμως αυτό το Κοινοβούλιο εξέφρασε διαφόρων μορφών επιφυλάξεις κατά τη συζήτηση της παρούσας εκθέσεως, ενώ ανέκαθεν επιδείκνυε ευαισθησία στο πρόβλημα της απασχόλησης και αποτελούσε δεδηλωμένο υπέρμαχο της εξασφάλισης της αξιοπρέπειας αλλά και της ποιότητας της εργασίας και επιθυμούσε εξάλλου να προτείνει κυρώσεις για τις προαναφερθείσες περιπτώσεις, κυρώσεις που αφορούσαν ακόμη και τη διάθεση ευρωπαϊκών πόρων για τη διατήρηση των επιπέδων απασχόλησης.
<P>
Φυσικά καταλαβαίνουμε τις διάφορες ευαισθησίες που υπάρχουν, δεδομένου του λεπτού χαρακτήρα ορισμένων ζητημάτων, όπως η επιβολή κυρώσεων, οι οποίες ωστόσο χρειάζονται προκειμένου να γίνονται σεβαστές οι διατάξεις, ή η κατάργηση της ρήτρας διαφύλαξης, που εξαιρούσε από τη διαδικασία διαβούλευσης, η οποία ωστόσο εγκαταλείφθηκε, ή η αποδοχή μίας μεταβατικής περιόδου για τη μεταφορά της οδηγίας, περίοδος η οποία είναι άχρηστη, δεδομένου του χρόνου που παρέχεται για την εφαρμογή της.
<P>
Γεγονός είναι ότι τόσο για τη διαρκή εφαρμογή του κοινοτικού δικαίου όσο και για το μόνιμο στόχο της ολοένα και μεγαλύτερης συνοχής ή, τέλος, για την παρουσία στην πράξη, πολύ σύντομα, της Ευρωπαϊκής Εταιρίας που, σε σχέση με άλλες νομικές και εταιρικές μορφές, θα μπορούσαν να εγγυηθούν καλύτερη προστασία προς τους εργαζομένους μέσω της συμμετοχής, θα έπρεπε να περιληφθεί ένα σημείο αναφοράς στην όλη συζήτηση, το οποίο να προβλέπει τον ορισμό των σημαντικών και συναφών ζητημάτων, τα οποία εκτείνονται από τον ορισμό του περιεχομένου της ενημέρωσης μέχρι τη ρήτρα της ανακλησιμότητας, από τη χρονική στιγμή της κίνησης της διαδικασίας μέχρι τον ορισμό των ενεχομένων φορέων και μέχρι τους τομείς εφαρμογής, και αυτό χωρίς να διαταράσσεται αφενός η απαίτηση του θεμιτού ανταγωνισμού, η οποία στην περίπτωση αυτή είναι σημαντική απέναντι στις ετερογενείς συμπεριφορές των κρατών μελών και αφετέρου η λογική της μεθόδου του ανοικτού συντονισμού η οποία έχει επιτέλους αρχίσει να εφαρμόζεται και για τις κοινωνικές πολιτικές.
<P>
Βέβαια, το εν λόγω ζήτημα θα πρέπει να αντιμετωπίζεται στο πλαίσιο της αρχής της επικουρικότητας, εφόσον ακόμα και σήμερα το ζήτημα αυτό δεν έχει ορισθεί με σαφήνεια, παρόλο μάλιστα που αποτελεί θεμελιώδες στοιχείο της ίδιας της Ευρωπαϊκής Ένωσης. Να προσθέσω επίσης ότι ο ορισμός και η εφαρμογή του δεν έχει, ούτε μπορεί να έχει μία μοναδική έννοια, δηλαδή να απαιτείται η αντιμετώπιση τέτοιων ζητημάτων αποκλειστικά από τα κράτη μέλη, διότι είναι προφανές και σωστό και το αντίθετο, δηλαδή να αποκτήσει η Ένωση, απέναντι στην έντονη ετερογένεια ή στην αμέλεια που επικρατεί στα κράτη μέλη, ένα βασικό ορισμό αυτών των ζητημάτων εφόσον αυτά έχουν κάποιες συνέπειες σε κοινοτικό επίπεδο.

<SPEAKER ID=23 NAME="Sandbζk">
DA) Κύριε Πρόεδρε, επιτρέψτε μου να ξεκινήσω τονίζοντας ότι θεωρώ πολύ σημαντικό το γεγονός ότι θεσπίζονται ελάχιστα πρότυπα για την ενημέρωση και τη διαβούλευση των εργαζομένων, αλλά είναι εξίσου σημαντικό αυτό να γίνει με τρόπο που δεν θα διαταράξει τα ήδη υπάρχοντα και λειτουργικά εθνικά συστήματα. Δυστυχώς έχει αποδειχθεί ότι δεν ήταν όλα τα κράτη μέλη σε θέση να θεσπίσουν κατευθυντήριες οδηγίες για την ενημέρωση και τη διαβούλευση των εργαζομένων σε εθνικό επίπεδο. Κάτι τέτοιο εξάλλου θα ήταν η καλύτερη λύση όσον αφορά τις επιχειρήσεις κάθε χώρας, διότι είναι σε κάθε συγκεκριμένη χώρα που ανακύπτουν τα πραγματικά προβλήματα.
<P>
Το Συμβούλιο πέτυχε τώρα μια πολιτική συμφωνία επί της αναθεωρημένης πρότασης της σουηδικής Προεδρίας και του κλιμακωτού μεταβατικού καθεστώτος που προτάθηκε από την Επιτροπή. Στη Δανία δεν έχουμε άμεσους νόμους ως προς την ενημέρωση και τη διαβούλευση των εργαζομένων. Αυτό ωστόσο δεν σημαίνει ότι δεν γίνεται ενημέρωση και διαβούλευση με τους εργαζομένους στη Δανία, αλλά ότι αυτά ρυθμίζονται μεταξύ των εταίρων της αγοράς εργασίας μέσω των συμβάσεων συνεργασίας, σύμφωνα με τη δανική παράδοση της διευρυμένης ελευθερίας μεταξύ των εταίρων της αγοράς εργασίας. Μόνο σε περιπτώσεις που είναι απολύτως αναγκαίο παρεμβαίνει η κυβέρνηση. Η δανική κυβέρνηση έχει συνεπώς πει στο Συμβούλιο ότι απαιτεί οι συμβάσεις συνεργασίας που ισχύουν στην αγορά εργασίας της Δανίας να πληρούν τις απαιτήσεις της οδηγίας, και η δανική κυβέρνηση θα προβεί σε δήλωση στο Συμβούλιο ότι η εφαρμογή της οδηγίας δεν θα διαταράξει τις υπάρχουσες συμβάσεις στον συγκεκριμένο τομέα στη Δανία και ότι η εφαρμογή της οδηγίας θα γίνει με πλήρη σεβασμό απέναντι στις ισχύουσες συμβάσεις. Φυσικά η νομοθεσία θα χρειαστεί να εφαρμοστεί μόνο για τις εταιρίες που δεν καλύπτονται από τις υπάρχουσες συμβάσεις συνεργασίας.
<P>
Θα ήθελα να ρωτήσω την Επιτροπή εάν έχει την ίδια άποψη με τη δανική κυβέρνηση. Με άλλα λόγια, μπορεί η Επιτροπή να εξασφαλίσει ότι οι εταίροι της αγοράς εργασίας θα είναι ελεύθεροι να συνάπτουν και να διατηρήσουν τις υπάρχουσες συμβάσεις και διαδικασίες περί ενημέρωσης και διαβούλευσης των εργαζομένων, όπως η Δανία έλαβε διασφαλίσεις περί αυτού με τον συμβιβασμό που επιτεύχθηκε στο Συμβούλιο τον Ιούλιο; Στη συνέχεια θέλω να ρωτήσω την κ. Ghilardotti εάν έχει δεχτεί ότι οι κυρώσεις θα καθοριστούν σε εθνικό επίπεδο. Είναι πολύ σημαντικό τα κράτη μέλη να καθορίσουν από μόνα τους τις αρμόζουσες κυρώσεις και αυτό να γίνει μέσω των συμβάσεων μεταξύ των εταίρων της αγοράς εργασίας, ενώ συγχρόνως θα ληφθούν υπόψη τα διαφορετικά συστήματα των κρατών μελών. Εάν το Κοινοβούλιο ενέμενε στη σκληρή γραμμή του η πρόταση θα απορριπτόταν από το Συμβούλιο και αυτό θα ήταν μια τεράστια ήττα για τα συνδικαλιστικά κινήματα, τα οποία εδώ και πολλά χρόνια αγωνίζονται για το δικαίωμα των εργαζομένων στην ενημέρωση και τη διαβούλευση.

<SPEAKER ID=24 NAME="Della Vedova">
Κύριε Πρόεδρε, κυρία Eπίτροπε, κυρία εισηγήτρια, πιστεύω ότι όλοι συμφωνούμε γενικά για τη σκοπιμότητα, ακόμα και για την ανάγκη, να εξασφαλίσουμε επαρκή ροή πληροφοριών μεταξύ των επιχειρήσεων και των συμμετεχόντων σε αυτές, πρώτα από όλα των εργαζομένων που συμμετέχουν στη λειτουργία της επιχείρησης. Πολύ λιγότερο, πιστεύω ωστόσο, θα συμφωνούσαμε να επιβάλουμε στα επιμέρους κράτη μέλη λύσεις σχετικά με τη συμμετοχή των εργαζομένων στις αποφάσεις για τη διαχείριση των επιχειρήσεων, επικαλούμενοι για ορισμένες περιπτώσεις πρότυπα συνδιαχείρησης τα οποία είναι ξένα, όχι μόνο στην οικονομική, αλλά και στη νομική παράδοση πολλών ευρωπαϊκών κρατών, όπως αναφέρθηκε και λίγο πριν. Για το λόγο αυτό θεωρώ αναγκαίο να παρέχει η οδηγία την οποία εξετάζουμε στα κράτη μέλη, όπως έκανε η αρχική πρόταση της Επιτροπής και όπως κάνει η κοινή θέση του Συμβουλίου, επαρκή περιθώρια στην εξεύρεση της καλύτερης λύσης προκειμένου να ικανοποιείται η αρχή της ενημέρωσης προς τους εργαζομένους.
<P>
Πολλές από τις τροπολογίες ωστόσο που έκανε δεκτές η Επιτροπή και περιλαμβάνονται στην κοινή θέση για την οποία ετοιμαζόμαστε να ψηφίσουμε, βαδίζουν προς την αντίθετη κατεύθυνση, ιδιαίτερα οι τροπολογίες 2 και 12, οι οποίες αποσκοπούν στην de facto παροχή στους αντιπροσώπους των εργαζομένων - επαναλαμβάνω, de facto - σχεδόν ένα δικαίωμα αρνησικυρίας απέναντι στις αποφάσεις που λαμβάνουν οι επιχειρήσεις. Για το λόγο αυτό ελπίζω να μην ψηφίσει το Κοινοβούλιο υπέρ των τροπολογιών αυτών και να παραμείνει στην κοινή θέση του Συμβουλίου.
<P>
Τέλος, θα ήθελα να κάνω ένα σχόλιο: το άρθρο 3, παρ. 2 προβλέπει ειδικές διατάξεις που εφαρμόζονται στις επιχειρήσεις οι οποίες ακολουθούν πολιτικούς στόχους, στις επαγγελματικές και θρησκευτικές οργανώσεις κλπ. Αυτό σημαίνει μήπως ότι τα πολιτικά κόμματα, τα συνδικάτα και οι εκκλησίες μπορούν να πραγματοποιούν αναδιαρθρώσεις χωρίς να πληροφορούν τους εργαζομένους σε αυτά, ενώ οι κοινές επιχειρήσεις οφείλουν να το κάνουν; Αυτό είναι το ερώτημα που θέτω.

<SPEAKER ID=25 NAME="Pronk">
 - (NL) Κύριε Πρόεδρε, έχουμε να αντιμετωπίσουμε μία μακρά ιστορία και μία σχετικά σύνθετη οδηγία. Ευτυχώς, μας βοηθά η κοινή θέση του Συμβουλίου ως μία καλή αφετηρία για την περαιτέρω συζήτησή μας. Κάποιοι θεωρούν μάλιστα ότι εμείς δεν πρέπει να αποκλίνουμε από την κοινή θέση και μεταξύ αυτών περιλαμβάνεται και ένας μεγάλος αριθμός σοσιαλιστών υπουργών. Δεν γνωρίζω εάν αυτό το πράττουν από καρδίας ή επειδή νομίζουν ότι κατά αυτόν τον τρόπο θα απαλλαγούν από αυτή την υπόθεση. Εν πάση περιπτώσει, αυτή είναι η πραγματική κατάσταση.
<P>
Η στάση της Ομάδας μας εκφράζεται πάρα πολύ καλά με αυτά που δήλωσε ο Winfried Menrad, αλλά λαμβάνει επίσης σοβαρά υπόψη της τόσο την κοινή θέση όσο και τις τροπολογίες, οι οποίες έγιναν αποδεκτές κατά την πρώτη ανάγνωση, ένα μέρος των οποίων - και αυτό πρέπει να το δηλώσω - δεν υποστηρίξαμε εμείς. Καταψηφίσαμε μία σειρά τροπολογιών, αλλά αυτές δεν περιλαμβάνονται πλέον στην παρούσα δέσμη. Επομένως, δεν υφίσταται ένα τόσο σημαντικό πρόβλημα.
<P>
Τώρα έχει κατατεθεί μία καλή συμβιβαστική πρόταση από το Κοινοβούλιο προς την κατεύθυνση του Συμβουλίου. Υπάρχει μία σειρά τροπολογιών, με τις οποίες η Ομάδα μας έχει προβλήματα και αυτό είναι γνωστό. Υπάρχει, επίσης, μία ακόμη σειρά τροπολογιών, για τις οποίες έχουν αντιρρήσεις ορισμένες αντιπροσωπείες στους κόλπους της Ομάδας μας. Αλλά, συνολικά, πιστεύω ότι εμείς μπορούμε να συγχαρούμε θερμά την εισηγήτρια για την εργασία της. Πιστεύω ακόμη ότι αν εμείς κατά το τέλος του πρωινού έχουμε ψηφίσει για αυτό το ζήτημα θα έχουμε συμβάλει σημαντικά στην ενημέρωση και τη διαβούλευση των εργαζομένων στην Ευρώπη. Δεν πρέπει να λησμονούμε ότι στο θέμα αυτό υπάρχουν απίστευτα πολλά προβλήματα. Εδώ στο Κοινοβούλιο κατά τα παρελθόντα έτη εκδώσαμε πολλά ψηφίσματα για την έλλειψη διαβούλευσης. Εάν τώρα δοθεί σε αυτά η κατάλληλη μορφή, νομίζω ότι θα έχουμε προχωρήσει κάπως σε σχέση με το παρελθόν.

<SPEAKER ID=26 NAME="Moraes">
Κύριε Πρόεδρε, δεν μιλώ εξ ονόματος της Ομάδας μου γι' αυτό το θέμα, αλλά θέλω να συγχαρώ την κ. Ghilardotti για τις σκληρές προσπάθειες που κατέβαλε προκειμένου η εν λόγω οδηγία να γίνει πραγματικότητα. Ελπίζουμε ότι αυτή η οδηγία θα εξελιχθεί σε μια νέα εταιρική σχέση μεταξύ εργαζομένων και διοίκησης και θα ενδυναμώσει το διάλογο, γεγονός το οποίο, με τη σειρά του, θα βελτιώσει την ευελιξία και την παραγωγικότητα.
<P>
Έχουμε μια οδηγία η οποία ουσιαστικά είναι αμφίδρομη. Πρέπει να έχει μεγάλη σημασία για τους εργαζομένους στους κλάδους του λιανικού εμπορίου, των υπηρεσιών και της μεταποίησης, να μην πληροφορούνται τα σχετικά με το μέλλον τους από τα μέσα μαζικής ενημέρωσης, αλλά να εργάζονται στο πλαίσιο ενός μηχανισμού θετικών διαβουλεύσεων που θα τους ενημερώνει για το τι θα συμβεί στους ίδιους και στις οικογένειές τους.
<P>
Το θέμα είναι κατά πόσον αποδίδει η ισχύουσα νομοθεσία. Υπάρχουν πολλές ενδείξεις ότι δεν αποδίδει. Οι εργαζόμενοι στη χώρα μου, στη Rover/BMW, στη Marks & Spencers, στη Longbridge, στην Corus και την Vauxhall - ο κατάλογος δεν έχει τέλος - θα ωφελούνταν όλοι τους από αυτή την οδηγία.
<P>
Ουσιαστικά, η οδηγία αφορά το μέλλον της εργασίας, όχι το παρελθόν. Όταν είναι αναπόφευκτο το κλείσιμο εταιρειών με περισσότερους από 50 εργαζομένους, θέλουμε να υπάρχει ενημέρωση και διαβούλευση για να ενημερώνονται οι εργαζόμενοι, πράγμα που θα δημιουργήσει υψηλότερο επίπεδο εμπιστοσύνης εντός των εταιρειών. Για να μπορέσει η οδηγία να λειτουργήσει σωστά, χρειαζόμαστε ρεαλιστικά κατώτατα όρια. Από τις συζητήσεις με τις συνδικαλιστικές οργανώσεις και τις επιχειρήσεις, είναι σαφές ότι οι εταιρείες πρέπει να συνειδητοποιήσουν τις ευθύνες τους. Οι ευθύνες είναι αμφίδρομες.
<P>
Συνάδελφοι, η ενημέρωση και η διαβούλευση ήταν μια πολύ δύσκολη οδηγία. Υπήρξαν ορισμένες συμβιβαστικές τροπολογίες. Είμαστε ιδιαίτερα ικανοποιημένοι για τον τρόπο με τον οποίο εξελίχθηκαν αυτές οι συζητήσεις. Είναι σαφές ότι ορισμένα κράτη μέλη θα εξακολουθήσουν να αντιμετωπίζουν προβλήματα με ορισμένες πτυχές της εν λόγω οδηγίας. Πρέπει να εργαστούμε από κοινού έτσι ώστε στη συνδιαλλαγή να φθάσουμε σε ένα στάδιο όπου και οι δύο πλευρές των επιχειρήσεων και της βιομηχανίας θα ασπαστούν την ενημέρωση και τη διαβούλευση.
<P>
(Χειροκροτήματα)

<SPEAKER ID=27 NAME="Evans, Jillian">
Θα ήθελα να συγχαρώ την εισηγήτρια για το έργο της σχετικά με την εν λόγω έκθεση. Συγκαταλέγομαι στους βουλευτές που έχουν μιλήσει στο Σώμα κατά το παρελθόν προκειμένου να εκφράσουν τη λύπη τους για το γεγονός ότι δεν είχαμε το είδος της νομοθεσίας που συζητούμε σήμερα. Γνωρίζω ότι εγώ προσωπικά, μαζί με πολλούς άλλους συναδέλφους, έχουμε βρεθεί στην πολύ δυσάρεστη θέση να εκπροσωπούμε ψηφοφόρους που έχουν υποφέρει από τα χειρότερα παραδείγματα έλλειψης διαβούλευσης και ενημέρωσης. Εργαζόμενοι πληροφορήθηκαν τις απώλειες θέσεων εργασίας από τον Τύπο και τα μέσα μαζικής ενημέρωσης, όταν υπήρχαν εικασίες και αβεβαιότητα στο χώρο εργασίας. Αρκεί να αναφέρω τι συνέβη με την Corus στην Ουαλία νωρίτερα φέτος, για να καταλάβετε για ποιο λόγο αποδίδω τόση σημασία στο συγκεκριμένο νομοθέτημα.
<P>
Συνεπώς, είμαι ιδιαίτερα ικανοποιημένη που έχω την ευκαιρία να χαιρετίσω την εν λόγω πρόταση η οποία θα αλλάξει τα πράγματα. Θα έχει ως αποτέλεσμα τη συμμετοχή των εργαζομένων στις συζητήσεις, όταν πραγματικά υπάρχει ακόμα δυνατότητα να επηρεάσουν τη συζήτηση και το αποτέλεσμα, και όχι όταν η απόφαση είναι λίγο-πολύ τετελεσμένο γεγονός. Οι εργαζόμενοι θα πρέπει να έχουν στη διάθεσή τους όλα τα σχετικά στοιχεία. Τα μέτρα για την προστασία των εμπορικών συμφερόντων μιας εταιρείας είναι μεν απαραίτητα, αλλά η Ομάδα μου πιστεύει ότι αυτά καλύπτονται επαρκώς.
<P>
Η ικανότητα επιβολής κυρώσεων είναι μια από τις σημαντικότερες πτυχές της εν λόγω έκθεσης, περιλαμβανομένης της αναστολής των αποφάσεων που οδηγούν σε απώλειες θέσεων εργασίας εάν δεν έχουν ακολουθηθεί οι κατευθυντήριες γραμμές της διαβούλευσης. Δεν αρκούν οι εθελούσιες συμφωνίες. Ακούμε συχνά για καλά παραδείγματα εθελούσιων συμφωνιών. Επικροτώ τις εταιρείες που εφαρμόζουν καλές πρακτικές, αλλά πολλές δεν το πράττουν. Το έχουμε διαπιστώσει επανειλημμένως, ιδίως στην Ουαλία και τη Βρετανία, όπου μέχρι σήμερα δεν υπήρχε νομοθεσία σχετικά με την ενημέρωση και τη διαβούλευση. Χαίρομαι ιδιαίτερα που επιτέλους σημειώθηκε πρόοδος σε αυτό το κρίσιμο θέμα. Πιστεύω, όπως είπαν και άλλοι, ότι δεν μπορούμε να περιμένουμε πολύ για να τεθεί σε ισχύ, γι' αυτό είμαι υπέρ της συντομότερης μεταβατικής περιόδου.
<P>
Ασφαλώς, η εν λόγω πρόταση δεν θα αποτρέψει την απώλεια θέσεων εργασίας, αλλά θα δώσει αρκετό χρόνο προκειμένου να διασφαλισθεί ότι τα σχέδια προσαρμογής και επιμόρφωσης του εργατικού δυναμικού θα έχουν προχωρήσει αρκετά, πριν κλείσει η επιχείρηση ή γίνουν απολύσεις. Είναι θέμα αποτελεσματικότητας των εταιρειών και των επιχειρήσεων και θα πρέπει να αποτελεί μέρος της καθημερινής εργασίας των εταιρειών και των επιχειρήσεων.
<P>
Είναι επίσης θέμα αξιοπρέπειας στο χώρο εργασίας. Οι εργαζόμενοι είναι ένα αναπόσπαστο τμήμα της εταιρικής σχέσης με τη διοίκηση και πρέπει να τηρούνται ενήμεροι για τις αποφάσεις που δεν επηρεάζουν μόνο τις δικές τους ζωές, αλλά και τις ζωές των οικογενειών τους και ολόκληρων κοινοτήτων.

<SPEAKER ID=28 LANGUAGE="FR" NAME="Ainardi">
Κύριε Πρόεδρε, κυρία Επίτροπε, η έκθεση της κ. Ghilardotti σχετικά με την οδηγία για την ενημέρωση και τη διαβούλευση των εργαζομένων αποτελεί πολύ επίκαιρο ζήτημα.
<P>
Σε πολλές χώρες της Ένωσης παρατηρείται, δυστυχώς, κύμα συγχωνεύσεων, αναδιαρθρώσεων και μαζικών απολύσεων. Και θα αναφερθούμε απλώς και μόνον στις εταιρείες Danone, Marks & Spencer και Moulinex.
<P>
Μέχρι τώρα η οδηγία δεν επιτρέπει την ανάληψη αποτελεσματικής δράσης με στόχο την ουσιαστική παρέμβαση των εργαζομένων στο μέλλον, τόσο το δικό τους όσο και της επιχείρησής τους. Επιπλέον, σε πολλές περιπτώσεις η οδηγία δεν εφαρμόζεται.
<P>
Για το λόγο αυτό υποστηρίζω τις προτάσεις που διατυπώνονται στην έκθεση της κ. Ghilardotti, επειδή ενισχύουν τις διατάξεις και προσφέρουν τα μέσα για την εφαρμογή τους.
<P>
Το Συμβούλιο έχει εντάξει στην κοινή θέση του τροπολογίες του Κοινοβουλίου σχετικά με τις πιο ευνοϊκές διατάξεις για τους εργαζομένους, με την υποχρέωση τήρησης ελάχιστων προδιαγραφών, με τη ρήτρα διατήρησης των δικαιωμάτων. Αν και είναι μια πρόοδος, είναι αναγκαίο να προχωρήσει και παραπέρα, πράγμα που προτείνει εξάλλου και η έκθεση της συναδέλφου μου. Προτείνονται εκ νέου σημαντικές τροπολογίες που βελτιώνουν την έκθεση. Όπως π.χ. η διαβούλευση και ενημέρωση των εργαζομένων κατά το χρόνο εκπόνησης των σχεδίων, πριν από τη λήψη των αποφάσεων. Για παράδειγμα, όταν οι αποφάσεις έχουν αρνητικές επιπτώσεις, όπως μαζικές απολύσεις ή κλείσιμο επιχειρήσεων, η λήψη της οριστικής απόφασης μπορεί να ανασταλεί κατά το διάστημα που διεξάγονται οι διαβουλεύσεις, προκειμένου να αποτραπούν ή να αμβλυνθούν οι συνέπειες.
<P>
Με την οδηγία αυτή μπορούμε να προωθήσουμε μια προσέγγιση των οικονομικών και κοινωνικών θεμάτων στην οποία θα εντάσσεται η βελτίωση των όρων εργασίας και η οικονομική αποδοτικότητα. Η αποδοτικότητα αυτή συνδέεται ασφαλώς με τη συμμετοχή των εργαζομένων. Γι' αυτόν το λόγο εμείς προτείνουμε δύο τροπολογίες που αποκλείουν τη δυνατότητα μη ενημέρωσης σε περίπτωση κινδύνου ή ζημίας για την επιχείρηση. Η διακριτικότητα είναι ένα ζήτημα, το να επιτρέπεται όμως στη διεύθυνση μιας επιχείρησης να αποφασίζει μονομερώς, και στο θέμα αυτό, για την φύση της ενημέρωσης αποτελεί τελείως διαφορετικό ζήτημα. Προφανώς, η επίδειξη αποφασιστικότητας όσον αφορά την τήρηση της οδηγίας αποτελεί ουσιαστικό θέμα και ελπίζω το Συμβούλιο να σεβαστεί αυτή τη φορά τη βούληση του Κοινοβουλίου.

<SPEAKER ID=29 LANGUAGE="ES" NAME="Pιrez Αlvarez">
Κύριε Πρόεδρε, είναι ολοφάνερο ότι η επιχείρηση αντιπροσωπεύει ένα συλλογικό φορέα. Σύμφωνα με τον Μαξ Βέμπερ, η επιχείρηση είναι η οργάνωση η οποία, ελέγχοντας αγαθά και υπηρεσίες, έχει ως στόχο την παραγωγή αγαθών και υπηρεσιών για μία αγορά. Και είναι επίσης φανερό ότι εκείνοι οι οποίοι προσφέρουν τις υπηρεσίες τους στην επιχείρηση δεν μπορούν να σχετιστούν πάντα με το διευθυντή με άμεσο και προσωπικό τρόπο, ιδιαίτερα όταν ο αριθμός των εργαζομένων υπερβαίνει κάποιο επίπεδο. Χρειάζεται, επομένως, κάποιος μηχανισμός ο οποίος θα κάνει δυνατή αυτή τη σχέση μόνιμα και συνεχώς, με μία λειτουργία απλή και αποτελεσματική ταυτόχρονα για να αντιμετωπίζει τα πολλαπλά προβλήματα που τίθενται στην καθημερινή ζωή μιας επιχείρησης. Η καθημερινή ζωή της επιχείρησης, στην εποχή μας, εκτυλίσσεται σ' έναν παγκοσμιοποιημένο πλανήτη. Η παγκοσμιοποίηση είναι το χαρακτηριστικό του περιβάλλοντός της. Η παγκοσμιοποίηση, η διεθνοποίηση, που δεν είναι αποκλειστικότητες των μεγάλων ή πολύ μεγάλων επιχειρήσεων, αλλά επηρεάζουν, επειδή ζουν σε αυτό το περιβάλλον, επίσης και τις μικρομεσαίες επιχειρήσεις.
<P>
Ποιο είναι, επομένως, το πρόβλημα; Στο συγκεκριμένο χώρο στον οποίο κινούμαστε, η ρύθμιση των δικαιωμάτων ενημέρωσης και διαβούλευσης με περιεχόμενο, δηλαδή, να μην πρόκειται απλώς για μία επιφανειακή πρόποση δηλώσεων και προθέσεων ούτε να φτάσουμε στο άλλο άκρο, στερώντας τη διεύθυνση από το περιεχόμενο των εξουσιών της. Πιστεύω ότι αυτό προσπάθησε να καταφέρει η κ. Ghilardotti με τη σπουδαία και αποτελεσματική εργασία της. Πιστεύω ότι προσπάθησε να βρει αυτό το σημείο ισορροπίας και, μολονότι είναι δύσκολο - θα έλεγα αδύνατο - για κάποια αντιπροσωπεία, όπως την ισπανική στην προκειμένη περίπτωση, να ψηφίσει το περιεχόμενο της τροπολογίας αριθ. 12, όσον αφορά τα υπόλοιπα, πρέπει να υπογραμμίσω το έργο της και να τη συγχαρώ γι' αυτό. Προφανώς, η ίδια ικανότητα προσαρμογής της επιχείρησης, σήμερα πιο απαραίτητη από ποτέ, θα ενισχυθεί αν κατορθώσει να μεταδώσει τις ανάγκες, τους προβληματισμούς και τις προοπτικές της στο σύνολο των εργαζομένων της. Πέρα από μία εξαντλητική ρύθμιση, πρόκειται για μία προηγμένη κουλτούρα επικοινωνίας στο πλαίσιο της επιχείρησης.

<SPEAKER ID=30 LANGUAGE="FR" NAME="Gillig">
Κύριε Πρόεδρε, κυρία Επίτροπε, αγαπητοί συνάδελφοι, πιστεύω, το έχουμε όλοι συνειδητοποιήσει, ότι πρόκειται να διαβούμε μια αποφασιστική φάση όσον αφορά τη θέσπιση ενός γενικού πλαισίου ενημέρωσης και διαβούλευσης των εργαζομένων. Δεν μπορούμε να νοιώσουμε τίποτε άλλο εκτός από ενθουσιασμό γι' αυτό, και οφείλουμε να συγχαρούμε την κ. Ghilardotti, την εισηγήτριά μας, που κατέβαλε κάθε δυνατή προσπάθεια προκειμένου να καταλήξουμε σήμερα στη θέση αυτή που υποστηρίζουμε.
<P>
Πέρασαν τρία περίπου χρόνια από τη δημοσίευση του σχεδίου οδηγίας και μέσα στην περίοδο αυτή γίναμε μάρτυρες αρκετών λυπηρών καταστάσεων: κλείσιμο επιχειρήσεων, απολύσεις, μετεγκαταστάσεις χωρίς καμία προηγούμενη πληροφόρηση προς τους εργαζομένους των αντίστοιχων επιχειρήσεων. Φυσικά, η οδηγία δεν αποτελεί πανάκεια, δεν απαγορεύει τις απολύσεις, αλλά καταδεικνύει ότι υπάρχει βούληση για κάλυψη των κενών, καταρχάς στα εθνικά δίκαια, αλλά και για ενοποίηση του αποσπασματικού ενίοτε χαρακτήρα του υφιστάμενου κοινοτικού δικαίου το οποίο η οδηγία αυτή συμπληρώνει.
<P>
Τα τρία αυτά χρόνια αποτέλεσαν μια περίοδο συζητήσεων για την επίτευξη του σημερινού ισορροπημένου και ρεαλιστικού κειμένου. Η έκθεση αυτή δεν είναι ούτε αδιάλλακτη ούτε ακραία, και νομίζω ότι πρέπει να επαινεθούν οι προσπάθειες που κατέβαλαν η Επιτροπή Απασχόλησης και οι διάφορες ομάδες υπό την εποπτεία του Συμβουλίου για την εξομάλυνση ορισμένων προβλημάτων.
<P>
Το Κοινοβούλιο και το Συμβούλιο νομοθετούν από κοινού και δεν πρέπει, κύριε Pronk, να συμφωνούμε με κλειστά τα μάτια σε κάποιες οδηγίες, οφείλουμε να υποστηρίζουμε τις θέσεις που εκφράζει το Κοινοβούλιο.
<P>
Τρία ακόμη σημεία. Το πρώτο αφορά τον εμπιστευτικό χαρακτήρα ορισμένων πληροφοριών. Επανερχόμαστε λοιπόν στην κοινή θέση του Συμβουλίου και δεχόμαστε ότι υπάρχουν πράγματι αντικειμενικές καταστάσεις, κάποιες αντιφάσεις, με το χρηματιστηριακό δίκαιο για παράδειγμα, που πρέπει να ληφθούν υπόψη και ότι αυτός ο εμπιστευτικός χαρακτήρας πρέπει να διατηρηθεί σε ορισμένες περιπτώσεις. Το δεύτερο σημείο αφορά τις κυρώσεις: δεν υπάρχει δίκαιο χωρίς κυρώσεις και πιστεύω ότι αυτό που προβλέπεται, και τελειώνω μ' αυτό κύριε Πρόεδρε, σε περίπτωση κατάφωρης παραβίασης είναι το ελάχιστο δυνατό. Σχετικά τώρα με τις μεταβατικές περιόδους, πρόκειται ουσιαστικά για την εφαρμογή των θεμελιωδών κοινωνικών δικαιωμάτων. Όσον αφορά τα τελευταία, λοιπόν, δεν μπορούμε να αναβάλουμε άλλο την εφαρμογή τους.
<P>
(Χειροκροτήματα από την αριστερή πτέρυγα)

<SPEAKER ID=31 NAME="Bouwman">
 - (NL) Κύριε Πρόεδρε, κυρία Επίτροπε, η ενημέρωση και η διαβούλευση των εργαζομένων αποτελεί ένα βασικό δικαίωμα. Αποτελεί ένα αναπόσπαστο μέρος του ευρωπαϊκού κοινωνικού μοντέλου. Αυτό μας διακρίνει από άλλα κοινωνικά μοντέλα.
<P>
Καταρχάς, ευχαριστώ την εισηγήτρια για την καλή εργασία της και στη συνέχεια το Συμβούλιο, το οποίο στη Νίκαια, εν πάση περιπτώσει, έδωσε το εναρκτήριο λάκτισμα. Ήταν καιρός. Αυτό χρειαζόταν. Εάν εξετάσουμε την οδηγία πλαίσιο και τη συγκρίνουμε με την οδηγία για τις εξαγορές, η οποία πρόσφατα μας υποβλήθηκε και την οποία απορρίψαμε, τότε διαπιστώνουμε ότι η τελευταία δεν ταίριαζε με την οδηγία πλαίσιο. Το καθεστώς της Ευρωπαϊκής Εταιρείας χρειάζεται, με άλλα λόγια, μία οδηγία πλαίσιο. Αυτή χρειάζεται, επίσης - και αυτό το παραδέχθηκαν οι περισσότεροι - εάν εξετάσουμε τι συνέβη με τη Renault-Vilvoorde, με τη Michelin, με τη Chorus και ούτω καθεξής. Για παράδειγμα, στην περίπτωση της Chorus διαπιστώνει κανείς τις έντονες διαφορές όσον αφορά την ενημέρωση και τη διαβούλευση, οι οποίες υφίστανται, για παράδειγμα, αφενός στις Κάτω Χώρες και, αφετέρου, στην Αγγλία.
<P>
Επομένως, αυτή η οδηγία εξαρτάται απόλυτα από την ποιότητα της ενημέρωσης και της διαβούλευσης. Νομίζω επίσης ότι εμείς πρέπει να προβούμε μία φορά σε αξιολόγηση, αλλά αυτό είναι μία πρώτη αρχή. Είναι απολύτως απαραίτητο να ολοκληρώσουμε το θέμα αυτό.
<P>
Ένα από τα σημεία τα οποία με προβληματίζουν είναι η παρέκκλιση από την εφαρμογή αυτής της οδηγίας, σε περίπτωση, όπως αναφέρεται, που η εφαρμογή της θέτει σε κίνδυνο μία επιχείρηση. Διαθέτουμε μεγάλη πείρα σε χώρες στις οποίες υφίστανται τα επιχειρηματικά συμβούλια και αυτό ισχύει για τις Κάτω Χώρες, τη Γερμανία και την Αυστρία. Δεν υφίστανται προβλήματα. Υπάρχει μία υποχρέωση εμπιστευτικότητας και ζητώ την αποδοχή της τροπολογίας την οποία καταθέσαμε για το σκοπό αυτό.

<SPEAKER ID=32 LANGUAGE="DE" NAME="Mann, Thomas">
Κύριε Πρόεδρε, το δικαίωμα ενημέρωσης και διαβούλευσης των εργαζομένων έχει θεσπιστεί από χρόνια στον Χάρτη των Κοινωνικών Θεμελιωδών Δικαιωμάτων. Ωστόσο, σε τι χρησιμεύει ένα εθνικό ή ένα ευρωπαϊκό νομικό πλαίσιο, όταν οι εργαζόμενοι βρίσκονται πάρα πολύ συχνά προ τετελεσμένων γεγονότων ή όταν ενημερώνονται είτε εκ των υστέρων είτε από τα μέσα μαζικής ενημέρωσης; Υποστηρίζω την τροπολογία αριθ. 5 της συναδέλφου Ghilardotti, η οποία ζητά τη διαβούλευση των εργαζομένων ήδη κατά τη διάρκεια της φάσης προγραμματισμού ώστε να υπάρχει δυνατότητα να ασκηθεί εμπεριστατωμένη επιρροή.
<P>
Συζητήθηκε επί μακρόν η τροπολογία αριθ. 7 όπου προσδιορίζεται το περιεχόμενο των πληροφοριών που παρέχουν οι εργοδότες. Εδώ συμπεριλαμβάνονται η οικονομική κατάσταση της επιχείρησης - οι εξελίξεις στην αγορά, η οργανωτική δομή και η στρατηγική της επιχείρησης - καθώς επίσης και πληροφορίες για τη χρηματοπιστωτική κατάστασή της με συγκεκριμένους αριθμούς για το ύψος του κύκλου εργασιών και της παραγωγής. Πρόκειται για πληροφορίες που παραμένουν εντός της επιχείρησης και όχι για έλεγχο των επενδύσεων, όπως υποστηρίζεται ενίοτε. Σε μια εποχή όπου όλο και περισσότεροι εργαζόμενοι γίνονται οικονομικά συμμέτοχοι σε επιχειρήσεις, οι εργαζόμενοι είναι σε θέση να αναπτύσσουν επιχειρηματικό τρόπο σκέψης τόσο σε τοπικό όσο και σε παγκόσμιο επίπεδο. Είναι πρόθυμοι να υποστηρίξουν λογικές στρατηγικές που θα καταστήσουν τις επιχειρήσεις τους ανταγωνιστικότερες. Ο διάλογος μεταξύ ενημερωμένων κοινωνικών εταίρων αποτελεί ουσιαστικό αίτημα. Συνεπώς χρειαζόμαστε συνεχή κατάρτιση και επιμόρφωση για εργαζόμενους με τα απαιτούμενα προσόντα. Οι άνθρωποι που είναι λεπτομερώς ενημερωμένοι αποτελούν κέρδος για την παραγωγικότητα. Οι εν λόγω εργαζόμενοι είναι διατεθειμένοι να υποστηρίξουν και κρίσιμες αποφάσεις. Αυτό είναι ένα ακόμα στοιχείο της σύγχρονης οργανωτικής δομής.
<P>
Ο διάλογος μεταξύ των κοινωνικών εταίρων έχει ιδιαίτερη σημασία για τις μικρές και μεσαίες επιχειρήσεις. Κύριε Πρόεδρε, δικαιολογημένα υποστηρίζετε με έμφαση το διάλογο στις ΜΜΕ. Ο διάλογος αυτός θα πρέπει να προωθηθεί στα κράτη μέλη σύμφωνα με τις διατάξεις που ισχύουν σε εθνικό επίπεδο.
<P>
Ενόψει της πίεσης που ασκείται από τον ανταγωνισμό και ενόψει των προκλήσεων που προκύπτουν από την παγκοσμιοποίηση δεν υπάρχει άλλη εναλλακτική λύση παρά μόνο η συνεργασία εντός της επιχείρησης η οποία θα πρέπει να στηρίζεται στην εντιμότητα, στην έγκαιρη ενημέρωση και να έχει ανοικτό χαρακτήρα.
<P>
(Χειροκροτήματα)

<SPEAKER ID=33 LANGUAGE="ES" NAME="Cercas">
Κύριε Πρόεδρε, θα ξεκινήσω συγχαίροντας τόσο τη συνάδελφό μου, την κ. Ghilardotti, όσο και το Συμβούλιο και την Επιτροπή που ξεμπλόκαραν αυτό το θέμα. Όπως ακριβώς συνέβη πριν από μερικές εβδομάδες με τον κανονισμό για την Ευρωπαϊκή Ανώνυμη Εταιρεία, και το παράρτημα σχετικά με τη συμμετοχή, αυτούς τους μήνες προχωράμε περισσότερο απ' ότι εδώ και χρόνια.
<P>
Πιστεύω ότι αυτό μας δίνει μία εξαιρετική ευκαιρία ενώπιον της κοινής γνώμης για να δείξουμε ξεκάθαρα ότι έχουμε, σε ευρωπαϊκό επίπεδο, μία αντίληψη της επιχείρησης που περιλαμβάνει εκείνους που εργάζονται σ' αυτή, το οποίο, άλλωστε, δεν είναι μόνο ένα δημοκρατικό δικαίωμα των εργαζομένων, αλλά αυτές οι αρχές ενημέρωσης και διαβούλευσης σηματοδοτούν την καλή διεύθυνση για την επίτευξη επιχειρήσεων πιο αποτελεσματικών, πιο λειτουργικών, μίας επιχείρησης όχι αυταρχικής, αλλά συμμετοχικής. Αυτή τη στιγμή της παγκοσμιοποίησης, η δια βίου επιμόρφωση και η ενσωμάτωση των εργαζομένων στη δυναμική της επιχείρησης έχουν αποφασιστική σημασία.
<P>
Θέλουμε, και η κ. Ghilardotti το εξέφρασε πολύ σωστά με τις τροπολογίες της, να είναι μία πραγματική ρύθμιση, κυρία Επίτροπε και κύριοι εκπρόσωποι του Συμβουλίου. Και αυτό απαιτεί δύο βασικά και προφανή πράγματα: πρώτον, η συμμετοχή των εργαζομένων πρέπει να προηγείται της λήψης των αποφάσεων, διότι, διαφορετικά, εκείνοι θα συνεχίσουν να ενημερώνονται για τα τεκταινόμενα από τις εφημερίδες και θα σκεφτούν πραγματικά ότι η εργασία που πραγματοποίησε αυτό το Κοινοβούλιο, το Συμβούλιο και η Επιτροπή είναι μία κοροϊδία. Πρέπει να συμμετάσχουν πριν από τη λήψη των αποφάσεων, διότι για τα υπόλοιπα υπάρχει ήδη ο Τύπος. Δεύτερον, η συμμετοχή πρέπει να είναι επίσης νομικά κατοχυρωμένη. Η διαφορά ακριβώς μεταξύ κανονισμού και σύστασης είναι ότι όταν ο κανονισμός παραβιάζεται, μπορεί να υπάρξει μία κύρωση. Αν δεν υπάρχει κύρωση, τότε θα είμαστε στο πεδίο του συμβολικού, αλλά όχι του δικαίου.
<P>
Βρισκόμαστε, κύριες και κύριοι του Συμβουλίου, στη δεύτερη ανάγνωση. Ολοκληρώνω λέγοντας ότι μακάρι σ' αυτή την περίπτωση να μην συμβεί όπως σε τόσες άλλες, να ξεχάσετε ότι το Κοινοβούλιο έχει επίσης νομοθετικές εξουσίες και στο ίδιο επίπεδο με τις δικές σας. Ελπίζω, επομένως, να λάβετε υπόψη την έκθεση της κ. Ghilardotti, που δεν είναι μόνο δική της, αλλά και των εκατομμυρίων πολιτών και εργαζομένων της Ευρώπης.

<SPEAKER ID=34 NAME="Bushill-Matthews">
Όπως οι συνάδελφοί μου στην αντιπροσωπεία των βρετανών συντηρητικών, έχω υποστηρίξει με συνέπεια την αρχή και την πρακτική της ενημέρωσης και διαβούλευσης των εργαζομένων. Στην προηγούμενη εργασία μου ως διευθύνων σύμβουλος μιας μεγάλης εταιρείας παρασκευής τροφίμων στο Ηνωμένο Βασίλειο, ήμουν ιδιαίτερα υπερήφανος για το ότι ήμουν επικεφαλής της πρώτης τέτοιας εταιρείας σε ολόκληρη την περιοχή των West Midlands που κατέκτησε το πολυπόθητο βραβείο Investors People Award. Όπως έχει ήδη αναφερθεί, νωρίτερα αυτό το μήνα διοργάνωσα ένα γεύμα εργασίας στις Βρυξέλλες με την οργάνωση Involvement and Participation Association για τους συναδέλφους μου στην Επιτροπή Απασχόλησης και Κοινωνικών Υποθέσεων, προκειμένου να μοιραστούμε μαζί τους τις βέλτιστες πρακτικές και τα πλεονεκτήματα της ευελιξίας που ισχύουν στο Ηνωμένο Βασίλειο, διότι περί αυτού πρόκειται. Η κοινή θέση στην παρούσα μορφή της δεν έχει κανένα πρόβλημα, και γι' αυτό το λόγο εγώ προσωπικά δεν κατέθεσα καμία τροπολογία, αλλά οι τροπολογίες της επιτροπής προτείνουν ένα ακόμα ομοιόμορφο καλούπι που θα βλάψει σημαντικά την ικανότητα των διευθυντικών στελεχών να διοικούν και ειδικότερα την ικανότητά τους να αντιμετωπίζουν τις γρήγορες αλλαγές. Εάν οι εταιρείες δεν αφεθούν να λάβουν τις ζωτικής σημασίας αποφάσεις που είναι απαραίτητες για την ίδια την επιβίωση των εν λόγω επιχειρήσεων, τα προβλήματά τους θα επιδεινωθούν, γεγονός που σημαίνει ότι ενδέχεται να υποφέρουν περισσότεροι εργαζόμενοι. Η κυβέρνηση του Ηνωμένου Βασιλείου έχει ζητήσει από όλους τους βουλευτές του Ηνωμένου Βασιλείου στο Ευρωπαϊκό Κοινοβούλιο να καταψηφίσουν αυτές τις τροπολογίες στο σύνολό τους, και να υποστηρίξουν την κοινή θέση. Αυτό ακριβώς θα πράξουν οι συντηρητικοί βουλευτές. Καλώ λοιπόν τώρα τους βουλευτές του Εργατικού Κόμματος να αναθεωρήσουν τη θέση που υιοθέτησαν όλοι τους στην επιτροπή, όταν υποστήριξαν τις εν λόγω τροπολογίες, και να ψηφίσουν μαζί μας προς το συμφέρον της απασχόλησης και προς το συμφέρον του έθνους.

<SPEAKER ID=35 NAME="Διαμαντοπούλου">
. (ΕΝ) Κύριε Πρόεδρε, καταρχάς θα ήθελα να ζητήσω συγγνώμη: στην εισαγωγή μου δεν ανέφερα την κ. Jensen, και θα ήθελα πραγματικά να τη συγχαρώ για το εξαιρετικό έργο της. Όσον αφορά την κ. Ghilardotti, όλοι γνωρίζουμε πόσο δύσκολο ήταν και εξακολουθεί να είναι το έργο της. Έπρεπε να εξισορροπήσει εντελώς διαφορετικές πολιτικές, εθνικές, κοινωνικές και οικονομικές απόψεις, και θα ήθελα να τη συγχαρώ και να ευχαριστήσω όλους τους βουλευτές του Κοινοβουλίου που συμμετείχαν στη συζήτηση και υποστήριξαν την πρόταση της Επιτροπής στη διάρκεια αυτής της διαδικασίας.
<P>
Πρόκειται για μια σημαντική πρόταση η οποία, όταν εγκριθεί, θα προσθέσει ένα απαραίτητο στοιχείο στα δικαιώματα των εργαζομένων. Τα πρόσφατα γεγονότα, με μαζικές απολύσεις σε ολόκληρη την Ευρώπη, έδωσαν ακόμα μεγαλύτερη έμφαση στην επείγουσα ανάγκη για διαφορετικά είδη μέσων και η εν λόγω πρόταση - η εν λόγω οδηγία - σχετικά με την ενημέρωση και τη διαβούλευση είναι ένα πολύ σημαντικό μέσο. Όταν εγκριθεί, η οδηγία θα εξασφαλίσει την καλύτερη πρόβλεψη των κρίσεων και θα βοηθήσει τόσο τη διοίκηση των επιχειρήσεων όσο και τους εργαζομένους να αναπτύξουν μια θετική στάση απέναντι στις αλλαγές.
<P>
Θα ήθελα να σας πω ότι κατανοώ πλήρως όλα τα αιτήματά σας. Τα περισσότερα από τα ζητήματα που θέτουν, αν όχι όλα, υπήρξαν αντικείμενο εντατικών συζητήσεων σε όλα τα θεσμικά όργανα. Το κείμενο που έχουμε ανά χείρας επιτυγχάνει μια λεπτή ισορροπία μεταξύ διαφορετικών απόψεων και αποκλινόντων συμφερόντων σε σχέση με τα ευαίσθητα θέματα που διακυβεύονται. Κατανοώ μεν την επιθυμία σας να βελτιωθεί το κείμενο, αλλά κατά την άποψή μου δεν θα ήταν συνετό να απομακρυνθούμε τώρα από την ισορροπία αυτή και να διακινδυνεύσουμε την ίδια την έγκριση της πρότασης. Αναφέρομαι ειδικότερα στις τροπολογίες αριθ. 1, 4, 5, 7, 9, 10, 11, 16, 18 και 19. Ως εκ τούτου, η Επιτροπή δεν είναι διατεθειμένη να δεχθεί αυτές τις τροπολογίες.
<P>
Ωστόσο, ορισμένες από τις προτεινόμενες τροπολογίες είναι αποδεκτές από την Επιτροπή, εν μέρει ή εξολοκλήρου, διότι θα βελτιώσουν το κείμενο. Πρόκειται για τις τροπολογίες αριθ. 3, 6, 8, 13 και 14. Συνεπώς, η Επιτροπή θα υποστηρίξει ενεργά αυτές τις τροπολογίες και θα καταβάλει κάθε προσπάθεια προκειμένου να διευκολύνει την επίτευξη συναίνεσης επ' αυτών μεταξύ Κοινοβουλίου και Συμβουλίου.
<P>
Προτού προχωρήσω στα δύο πιο σημαντικά ζητήματα - τις κυρώσεις και τις μεταβατικές περιόδους - επιτρέψτε μου να απαντήσω στην κ. Sandbζk σχετικά με το μοντέλο της Δανίας. Θα ήθελα να υπογραμμίσω το γεγονός ότι το παρόν κείμενο εξισορροπεί την αναγκαία προστασία των εργαζομένων με την αυτονομία των κοινωνικών εταίρων, ως συμβαλλομένων μερών. Μπορούν ελεύθερα να συνάπτουν συμφωνίες που δεν ευθυγραμμίζονται πλήρως με τις διατάξεις του άρθρου 4, αλλά οφείλουν να λαμβάνουν υπόψη τις αρχές που θεσπίζονται στο άρθρο 1 και στην εθνική νομοθεσία.
<P>
Γνωρίζουμε ότι τα πλέον δύσκολα και επίμαχα ζητήματα είναι τα δύο που ήδη προανέφερα: οι κυρώσεις και οι μεταβατικές περίοδοι. Όσον αφορά το πρώτο εξ αυτών των θεμάτων, η τροπολογία αριθ. 2, και ιδίως η τροπολογία αριθ. 12, προτείνουν αυστηρότερες κυρώσεις, μεταξύ των οποίων τη διαδικασία της δικαστικής αναστολής σε περιπτώσεις σοβαρής παράβασης των υποχρεώσεων ενημέρωσης και διαβούλευσης.
<P>
Η εν λόγω τροπολογία αφενός ενισχύει την κοινή θέση και αφετέρου προσφέρει έναν συμβιβασμό με την αρχική πρόταση της Επιτροπής. Αδιαμφισβήτητα λοιπόν το Κοινοβούλιο κάνει ένα βήμα προς την κατεύθυνση του Συμβουλίου, σε μια σοβαρή αναζήτηση ενός τελικού συμβιβασμού.
<P>
Θα ήθελα να σας ευχαριστήσω διότι υποστηρίξατε τη στάση της Επιτροπής σ' αυτό το πολύ σημαντικό στοιχείο της οδηγίας. Ωστόσο, λαμβάνοντας υπόψη πόσο ευαίσθητο είναι το θέμα για το Συμβούλιο, η καλύτερη βάση για έναν τελικό συμβιβασμό στο εν λόγω ζήτημα θα ήταν να περιοριστεί το αίτημα στην πρώτη πρόταση της προτεινόμενης τροπολογίας. Κάτω από τις παρούσες συνθήκες, η Επιτροπή μπορεί να δεχθεί την τροπολογία αριθ. 2 και την πρώτη παράγραφο της τροπολογίας αριθ. 12. Μπορούμε να δεχθούμε την τροπολογία αριθ. 2 με μια μικρή αλλαγή.
<P>
Τέλος, η τροπολογία αριθ. 15, η οποία αποσκοπεί στη διαγραφή του άρθρου 10 - σχετικά με τις μεταβατικές περιόδους - αποτελεί ένα εξίσου σημαντικό ζήτημα. Κατά το παρελθόν, η Επιτροπή αντιτασσόταν πάντοτε σε αυτού του είδους τη διάταξη, που τείνει στην πρόβλεψη διαφορετικής μεταχείρισης σε διαφορετικά κράτη μέλη. Αυτή τη φορά, μπορούμε κάπως να το δικαιολογήσουμε. Ορισμένα κράτη μέλη θα πρέπει σαφώς να κάνουν σημαντικές αλλαγές στα συστήματα εργασιακών σχέσεών τους. Συνεπώς, η Επιτροπή έχει την άποψη ότι το άρθρο 10 της κοινής θέσης αποτελεί έναν δίκαιο συμβιβασμό και δεν μπορεί να δεχθεί την εν λόγω τροπολογία.
<P>
Συνοψίζοντας, η Επιτροπή μπορεί να δεχθεί, εξολοκλήρου ή στο πνεύμα τους, τις τροπολογίες αριθ. 3 και 8. Μπορεί να δεχθεί εν μέρει τις τροπολογίες αριθ. 2, 6, 12, 13 και 14. Απορρίπτει τις τροπολογίες αριθ. 1, 4, 5, 7, 9, 10, 11, 15, 16, 18 και 19.
<P>
Γνωρίζω ότι αντιλαμβάνεστε πλήρως τις προκλήσεις που έχουμε να αντιμετωπίσουμε: πρέπει να καταβάλουμε κάθε δυνατή προσπάθεια να εξεύρουμε έναν αποδεκτό συμβιβασμό μεταξύ των συννομοθετών. Πιστεύω ότι η μεγάλη πρόκληση για εμάς είναι να βρούμε την ισορροπία μεταξύ αυτού που θεωρούμε επιθυμητό και αυτού που είναι εφικτό ή δυνατό.

<SPEAKER ID=36 NAME="Πρόεδρος">
Ευχαριστώ πολύ, κυρία Επίτροπε Διαμαντοπούλου!
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Απασχόληση: κατευθυντήριες γραμμές για το 2002/κοινή έκθεση 2001
<SPEAKER ID=37 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0360/2001) της κ. Weiler, εξ ονόματος της Επιτροπής Απασχόλησης και Κοινωνικών Υποθέσεων, σχετικά με
<P>
1. την πρόταση απόφασης του Συμβουλίου που αφορά τις κατευθυντήριες γραμμές της πολιτικής απασχόλησης των κρατών μελών για το 2002 (COM(2001) 511 - C5-0498/2001 - 2001/0208(CNS))
<P>
και
<P>
2. την ανακοίνωση της Επιτροπής όσον αφορά το σχέδιο κοινής έκθέσης για την απασχόληση το 2001 (COM(2001) 438 - C5-0423/2001 - 2001/2168(COS)).

<SPEAKER ID=38 LANGUAGE="DE" NAME="Weiler">
. (DE) Κύριε Πρόεδρε, αγαπητοί συνάδελφοι, η πολιτική απασχόλησης της Ευρωπαϊκής Ένωσης ήταν επιτυχής ακόμα και αν δεν στάθηκε δυνατόν να πραγματοποιηθούν όλοι οι φιλόδοξοι στόχοι μας. Ωστόσο, τα πράγματα έχουν δρομολογηθεί. Λίγοι είναι οι τομείς όπου πρέπει να σκέπτεται κανείς τόσο μακροπρόθεσμα, όσο στον τομέα της πολιτικής απασχόλησης. Έχω την εντύπωση ότι τα κράτη μέλη όχι μόνο το έχουν κατανοήσει αυτό αλλά και ότι προβαίνουν στις αντίστοιχες ενέργειες.
<P>
Η έκθεσή μου συμβαδίζει με τη γραμμή που ακολούθησε τα τελευταία χρόνια η κοινοβουλευτική επιτροπή. Συνοδεύαμε πάντα με κριτικό πνεύμα και εποικοδομητικές συστάσεις την εξέλιξη της απασχόλησης στα κράτη μέλη. Φέτος επικεντρώθηκα σε μερικά νέα κεντρικά σημεία. Κατά πρώτον έχουμε ως νέο θέμα την ποιότητα των θέσεων εργασίας. Στο συγκεκριμένο σημείο εμείς στο Κοινοβούλιο συμφωνούμε με την πρωτοβουλία της Επιτροπής και τη βελγική Προεδρία, οι οποίες έχουν θέσει στην ημερήσια διάταξη την ποιότητα των θέσεων εργασίας ως ζήτημα μεγάλης προτεραιότητας. Θέλουμε το κριτήριο της ποιότητας να υιοθετηθεί σε όλους τους τομείς της πολιτικής απασχόλησης ως ένα είδος mainstreaming.
<P>
Το δεύτερο ζήτημα αφορά την ισότητα των δύο φύλων στην αγορά εργασίας. Σύμφωνα με τους αριθμούς που παρουσιάζει η Επιτροπή έχουμε επιτύχει και εδώ κάποια βελτίωση. Το ποσοστό απασχόλησης των γυναικών έχει αυξηθεί κατά 2%. Δεν είναι φυσικά αρκετό, αλλά είναι η σωστή κατεύθυνση. Δείχνει επίσης ότι έχει επέλθει αλλαγή στον τρόπο σκέψης στα κράτη μέλη. Αυτή η αλλαγή - και δεν ήταν καθόλου απλή - συνεπάγεται τουλάχιστον σε μερικά κράτη μέλη όπως στη Γερμανία, την Ελλάδα και την Ιρλανδία ότι εκεί έχει επέλθει και μια αλλαγή συνείδησης.
<P>
Ένα τρίτο σημείο που με ενδιαφέρει πολύ είναι η ενσωμάτωση μειονεκτικών ομάδων στην αγορά εργασίας. Είναι ένα σημαντικό θέμα που απασχολεί από χρόνια το Κοινοβούλιο. Στην έκθεσή μου υποστήριξα ότι κατά τη λήψη μέτρων για την αγορά εργασίας πρέπει να λαμβάνονται υπόψη οι μετανάστες, Θεωρώ ότι, αυτό είναι πολύ σημαντικό για το μέλλον, επειδή σε διαφορετική περίπτωση θα δημιουργηθούν νέες εστίες κοινωνικών προβλημάτων.
<P>
Θέλω να αναφερθώ σε έναν τελευταίο τομέα, στην επιμόρφωση. Στην επιτροπή μας έγιναν διάφορες συζητήσεις γύρω από το ερώτημα κατά πόσο είναι εύλογο να απαιτήσουμε την εκχώρηση του δικαιώματος στην επιμόρφωση και να αναθέσουμε στις εθνικές κυβερνήσεις να το υλοποιήσουν. Θεωρώ ότι ειδικά στις ημέρες μας, όπου σε ορισμένους τομείς υπάρχει σχετική έλλειψη εξειδικευμένου εργατικού δυναμικού, επειδή ήταν περιορισμένη η προσφορά εκπαίδευσης και επαγγελματικής επιμόρφωσης, η εκχώρηση του δικαιώματος στην επαγγελματική επιμόρφωση σε εθνικό επίπεδο, θα ήταν ό,τι καλύτερο για την κατάσταση αυτή. Επιπλέον είμαι πεπεισμένη ότι το δικαίωμα αυτό θα εκχωρηθεί τα επόμενα τέσσερα ή πέντε χρόνια. Γιατί λοιπόν να μην πρωτοστατήσει για μια φορά το Κοινοβούλιο;
<P>
Για την επιβολή των συγκεκριμένων πολιτικών στόχων απαιτείται η θέσπιση στόχων τόσο σε εθνικό όσο και σε ευρωπαϊκό επίπεδο. Πέραν τούτου πιστεύω ότι είναι απαραίτητο να ενταθεί περισσότερο η συνεργασία μεταξύ επιχειρήσεων και ανώτατων εκπαιδευτικών ιδρυμάτων, ώστε να καταστεί δυνατή η αποτελεσματική μεταφορά γνώσεων, και να καθιερώνονται χωρίς βραδυπορίες οι επιχειρηματικές καινοτομίες.
<P>
Απευθύνω έκκληση στα κράτη μέλη, στο Συμβούλιο και στη βελγική Προεδρία, να επιδείξουν θάρρος και να δρομολογήσουν μια δημόσια συζήτηση για την πολιτική απασχόλησης στην Ευρώπη. Και τούτο διότι έχουμε διαπιστώσει ότι στα εθνικά κοινοβούλια - με εξαίρεση ίσως το κοινοβούλιο της Δανίας - αλλά και στα περιφερειακά και τοπικά κοινοβούλια εξακολουθούν να είναι περιορισμένες μέχρι και ανύπαρκτες οι συζητήσεις για την πολιτική απασχόλησης στην Ευρώπη. Ακόμα και οι κοινωνικοί εταίροι σε περιφερειακό επίπεδο δεν γνωρίζουν τις ουσιαστικές συζητήσεις που διεξάγουμε και τις ουσιαστικές αποφάσεις που λαμβάνουμε εδώ στο Ευρωπαϊκό Κοινοβούλιο.
<P>
Μια αποτελεσματική πολιτική απασχόλησης συνεπάγεται φυσικά και μια συντονισμένη και διορατική οικονομική και δημοσιονομική πολιτική. Δεν θέλω να αποκρύψω ότι στο σημείο αυτό εμείς, ως Κοινοβούλιο, δεν είμαστε ακόμα ικανοποιημένοι με τους στόχους που θέτει το Συμβούλιο και με τις συζητήσεις που διεξάγονται εκεί. Θεωρώ ότι εδώ χρειάζεται περισσότερο θάρρος στο Συμβούλιο Υπουργών Οικονομικών, ώστε να διασφαλιστεί και εδώ ο αντίστοιχος εξισορροπημένος στόχος για μια εύλογη ευρωπαϊκή πολιτική απασχόλησης διότι μόνον έτσι θα είναι δυνατόν να πραγματοποιηθεί μια δυναμική προσπάθεια με επίκεντρο την ανάπτυξη και την απασχόληση στην Ευρώπη.
<P>
(Χειροκροτήματα)

<SPEAKER ID=39 LANGUAGE="DE" NAME="von Wogau">
 - (DE) Κύριε Πρόεδρε, αξιότιμοι κυρίες και κύριοι, από τη δική μας οπτική γωνία, το καθήκον να δημιουργήσουν κατάλληλο πλαίσιο για τη διασφάλιση περισσότερης απασχόλησης ανήκει κατά κύριο λόγο στα εθνικά κράτη. Φυσικά σε αυτό μπορεί να συμβάλει και η Ευρωπαϊκή Ένωση. Ωστόσο θεωρώ ότι εν προκειμένω προέχει ο διάλογος μεταξύ των υπουργών των κρατών μελών.
<P>
Αν εξετάσει κανείς το ζήτημα κάπως καλύτερα, θα διαπιστώσει ότι σε μερικά κράτη της Ευρωπαϊκής Ένωσης έχουμε σχεδόν πλήρη απασχόληση όμως σε άλλα ανησυχητική ανεργία - και ιδίως ανεργία των νέων. Θεωρώ εξαιρετικά σημαντικό οι διάφορες χώρες να παίρνουν μαθήματα η μία από την άλλη και η μία να αποφεύγει τα λάθη που έχει ήδη διαπράξει η άλλη. Μπορεί κανείς να διαπιστώσει ότι σε καλύτερη μοίρα βρίσκονται εκείνα τα κράτη που δημιούργησαν θέσεις εργασίας στηριζόμενα σε μια σταθερή δημοσιονομική πολιτική και που προχώρησαν στις αναγκαίες διαρθρωτικές μεταρρυθμίσεις νωρίτερα από τα άλλα κράτη.
<P>
Πρέπει να θέσουμε επίσης το εξής ερώτημα: ποιός δημιουργεί βασικά θέσεις εργασίας; Δεν είναι το κράτος και συχνά δεν είναι ούτε οι μεγάλες επιχειρήσεις που μάλλον καταργούν μάλιστα υπάρχουσες θέσεις εργασίας. Τις περισσότερες θέσεις εργασίας τις δημιουργούν πολύ περισσότερο οι μικρές και οι μεσαίες επιχειρήσεις. Για την επίτευξη του στόχου μας προέχει η ίδρυση νέων επιχειρήσεων. Το ζητούμενο είναι εν προκειμένω η δημιουργία του κατάλληλου πλαισίου. Θα πρέπει να μεριμνήσουμε ώστε η Ευρωπαϊκή Ένωση να μην καταστεί εκείνος ο θεσμός που θα επιβαρύνει ακόμα περισσότερο με δυσκολίες τις μικρές και μεσαίες επιχειρήσεις ή που θα δυσχεραίνει την ίδρυση νέων επιχειρήσεων. Το κέντρο βάρους των ενεργειών της Ευρωπαϊκής Ένωσης θα πρέπει να αποτελέσει η δημιουργία προϋποθέσεων που θα παρέχουν στις επιχειρήσεις αυτές καλύτερες ευκαιρίες.

<SPEAKER ID=40 LANGUAGE="SV" NAME="Theorin">
. (SV) Κύριε Πρόεδρε, η ισότητα αποτελεί προϋπόθεση για την οικονομική ανάπτυξη. Στην αγορά εργασίας της Ευρώπης συμμετέχουν 25 εκατομμύρια λιγότερες γυναίκες από ό,τι άνδρες. Πρόκειται για μία τεράστια αναξιοποίητη πηγή, η οποία θα πρέπει να αξιοποιηθεί προκειμένου να επιτύχουμε τους στόχους της Λισαβόνας για την απασχόληση και να εξασφαλίσουμε την οικονομική ανάπτυξη.
<P>
Συγχρόνως μειώνονται δραματικά οι γεννήσεις, ενώ σύμφωνα με δημογραφικές προβλέψεις το εργατικό δυναμικό της Ευρώπης θα περιοριστεί σημαντικά στο μέλλον. Οι γυναίκες θα πρέπει επομένως να εργάζονται όλο και περισσότερο στο μέλλον και συγχρόνως να γεννούν περισσότερα παιδιά. Πώς θα μπορέσει να εξισορροπηθεί αυτή η εξίσωση; Απαραίτητη προϋπόθεση είναι να δοθεί μία προοπτική ισότητας και στους τέσσερις πυλώνες των κατευθυντηρίων γραμμών για την απασχόληση και χαίρομαι για το λόγο αυτό ιδιαίτερα για το γεγονός ότι η κ. Barbara Weiler έτεινε ευήκοον ους στις προτάσεις που υπέβαλε η Επιτροπή για τα Δικαιώματα της Γυναίκας και τις Ίσες Ευκαιρίες. Το σημαντικότερο είναι ίσως να εξασφαλίσουμε τις δυνατότητες για τους Ευρωπαίους και τις Ευρωπαίες να συνδυάζουν την επαγγελματική ζωή με την ανατροφή των παιδιών και την οικογένεια. Τα κράτη μέλη θα πρέπει να συμβάλλουν στην φροντίδα των παιδιών και να προσφέρουν γονικές άδειες. Οι γυναίκες στην Ευρώπη δεν θα πρέπει να αναγκάζονται να επιλέγουν μεταξύ εργασίας και οικογένειας.
<P>
Είναι πολύ θετική η έμφαση που δίνει η Επιτροπή στη δημιουργία καλύτερων θέσεων απασχόλησης. Ακριβώς αυτό αποτελεί προϋπόθεση για τη δημιουργία περισσότερων θέσεων απασχόλησης για τις γυναίκες, δηλαδή η καλύτερη εργασία και οι καλύτερες συνθήκες εργασίας για τις γυναίκες. Επισφαλείς, κακοπληρωμένες και ελάχιστα απαιτητικές θέσεις απασχόλησης, στις οποίες εργάζονται σήμερα κυρίως γυναίκες, δεν μπορούν να αποτελέσουν κίνητρο.
<P>
Η ποιότητα, η οποία αποτελεί την κεντρική ιδέα των κατευθυντηρίων γραμμών για το έτος 2000, θα πρέπει να αποτελεί στόχο και για τη γυναικεία απασχόληση. Η αντιμετώπιση των διακρίσεων λόγω φύλου στην εργασία και στα συστήματα κοινωνικών ασφαλίσεων αποτελεί μία τεράστια πρόκληση. Οι διακρίσεις κατά των γυναικών στην αγορά εργασίας δεν είναι μόνο αντιπαραγωγικές, αλλά καταστρέφουν και τις δυνατότητες που έχει η κάθε γυναίκα χωριστά, οι γυναίκες ως σύνολο και ολόκληρη η κοινωνία. Με απλά λόγια: η ανάπτυξη της κοινωνίας και της προσωπικότητας μπορεί να επιτευχθεί μόνον εφόσον εξαλείψουμε τις διακρίσεις λόγω φύλου. Η ισότητα αποτελεί επένδυση.

<SPEAKER ID=41 NAME="Cocilovo">
Κύριε Πρόεδρε, το 1997, όταν ξεκίνησαν τα πειράματα με τη διαδικασία του Λουξεμβούργου, υιοθετήθηκαν κατευθυντήριες γραμμές προς τα κράτη μέλη σχετικά με την απασχόληση με την πεποίθηση ότι από μόνη της η θετική συγκυρία της οικονομικής ανάπτυξης δεν αρκούσε προκειμένου να υπάρξουν αυτομάτως θετικά αποτελέσματα σχετικά με την απασχόληση. Σήμερα επιβεβαιώνουμε αυτή τη στρατηγική, αυτές τις δεσμεύσεις και τους προσανατολισμούς με μία οικονομική συγκυρία η οποία γνωρίζουμε όλοι ότι είναι πολύ λιγότερο ευνοϊκή και ενέχει κινδύνους. Επιβεβαιώνουμε αυτή τη στρατηγική λοιπόν ικανοποιώντας πρώτα από όλα την απαίτηση που εξέφρασε η Σύνοδος Κορυφής της Λισαβόνας να καταστούν συμβατές οι κατευθυντήριες γραμμές της οικονομικής πολιτικής, οι οποίες μπορούν να υιοθετηθούν σε κοινοτικό επίπεδο καθώς και στα κράτη μέλη, με τους δείκτες και τις κατευθυντήριες γραμμές για τις πολιτικές που αφορούν την απασχόληση. Το γεγονός αυτό δεν καταργεί με κανένα τρόπο την ιδιαιτερότητα της διαδικασίας του Λουξεμβούργου καθώς και των κατευθυντηρίων γραμμών της οικονομικής πολιτικής στο πλαίσιο αυτού που αποκαλούμε διαδικασία ανοικτού συντονισμού. Γνωρίζουμε όλοι ότι από μόνα τους τα στοιχεία αυτά δεν αρκούν· είναι ωστόσο αποφασιστικής σημασίας, ή μπορεί να καταστούν, προκειμένου να βελτιστοποιηθούν οι συνέπειες και να μειωθούν οι κίνδυνοι για την απασχόληση, ανάλογα με την εξέλιξη της οικονομικής συγκυρίας.
<P>
Όλα αυτά μπορούν να γίνουν με ορισμένες προϋποθέσεις, στις οποίες αναφέρονται τόσο οι προτάσεις της Επιτροπής, τις οποίες κρίναμε θετικές, όσο και οι θέσεις του Κοινοβουλίου. Υπενθυμίζω τις προϋποθέσεις αυτές εν συντομία: θεωρούμε ότι πρόκειται για μία διαδικασία την οποία οφείλουμε να παρακολουθούμε, να επαληθεύουμε και να εξετάζουμε με προσοχή. Δεν αρκεί να κάνουμε απλώς δηλώσεις σχετικά με τους στόχους, οι οποίοι, δεδομένης της αρχής της επικουρικότητας, περιλαμβάνονται στη συνέχεια στα εθνικά σχέδια για την απασχόληση.
<P>
Απαιτείται συνοχή ακόμη και όσον αφορά την αποτελεσματικότητα της δράσης μας: για τον λόγο αυτό ζητούμε την υιοθέτηση κοινών, επαληθεύσιμων και αξιόπιστων δεικτών, ακόμα και σε επίπεδο κρατών μελών, σχετικά με την επίτευξη των εθνικών στόχων, δείκτες χωρίς τους οποίους θα ήταν πολύ δύσκολο να επιτύχουμε στη συνέχεια τους ευρωπαϊκούς, κοινούς στόχους.
<P>
Η συνοχή με τις δημοσιονομικές πολιτικές, τόσο σε επίπεδο κρατών μελών όσο και σε επίπεδο τοπικής και περιφερειακής αυτοδιοίκησης· οι στόχοι σχετικά με την ποιότητα, οι οποίοι δεν αφορούν μόνο το εργασιακό περιβάλλον, προκειμένου να εξασφαλισθεί η ευελιξία, ο κοινωνικός διάλογος, η προστασία των εργαζομένων, τα δικαιώματα και η ασφάλειά τους, χρειάζονται όμως και άλλα στοιχεία πέρα από αυτό το πλαίσιο, όσον αφορά δηλαδή το ζήτημα της δια βίου μάθησης, των πολιτικών για την κοινωνική ένταξη, την εργασία, την αύξηση του ποσοστού ηλικιωμένων εργαζομένων. Τέλος και κυρίως, οι πολιτικές ίσων ευκαιριών και οι ενεργές πολιτικές για την εργασία.
<P>
Υπό αυτούς τους όρους η συμβολή της διαδικασίας του Λουξεμβούργου δεν θα είναι βέβαια αποκλειστική αλλά θα είναι σίγουρα αποφασιστικής σημασίας.

<SPEAKER ID=42 NAME="Van Lancker">
 - (NL) Κύριε Πρόεδρε, θα επιθυμούσα να χρησιμοποιήσω την ευκαιρία για να συγχαρώ τη συνάδελφο κ. Weiler για την έκθεσή της, καθώς και για να ευχαριστήσω την Επιτροπή για την ολοκληρωμένη εργασία της στο θέμα της ευρωπαϊκής στρατηγικής για την απασχόληση.
<P>
Κανείς δεν πρόκειται να αρνηθεί ότι η ευρωπαϊκή πολιτική για την απασχόληση από το 1997, όταν αυτή τέθηκε για πρώτη φορά σε εφαρμογή, προκάλεσε μία πίεση σύγκλισης στα κράτη μέλη, εκ της οποίας προέκυψε, περισσότερο ομοιόμορφα, αυτό το οποίο θα μπορούσε να είναι μία ενεργός πολιτική για την αγορά εργασίας στην Ευρώπη.
<P>
Αυτό φαίνεται από τη συνεχιζόμενη βελτίωση των κατευθυντήριων γραμμών για την απασχόληση, αν και πρέπει να προσθέσω ότι αυτή φαίνεται ακόμη μονομερής, στο πλαίσιο του πρώτου πυλώνα, δηλαδή όσον αφορά την απασχολησιμότητα και ότι τα αποτελέσματα όσον αφορά την προσαρμογή των επιχειρήσεων δεν είναι ακόμη ικανοποιητικά.
<P>
Αφετέρου, πιστεύω ότι τώρα έφτασε η ώρα της αλήθειας. Τώρα που η οικονομία πάει λιγότερο καλά πρέπει τα κράτη μέλη να μπορέσουν να αποδείξουν ότι οι στόχοι που τέθηκαν στη Λισαβόνα δεν σχεδιάστηκαν μόνο για περιόδους καλής οικονομικής συγκυρίας, αλλά και ότι εξακολουθούν να ισχύουν και τώρα, δηλαδή η αειφόρος ανάπτυξη, η πλήρης απασχόληση και η ποιότητα των θέσεων εργασίας. Αυτό προϋποθέτει ότι τα κράτη μέλη πρέπει να καταβάλουν περαιτέρω προσπάθειες, επειδή, παράλληλα, μου φαίνεται ότι υπάρχουν και κάποιες αδυναμίες στη στρατηγική για την απασχόληση.
<P>
Κατά πρώτον, ο φόβος του νέου, προκειμένου να ορίσουμε ευρωπαϊκούς στόχους και γνώμονες. Θεωρώ, για παράδειγμα, θαυμάσιο το γεγονός ότι το Συμβούλιο αναγνώρισε ότι η ισότητα των ευκαιριών για άντρες και γυναίκες αποτελεί ένα θέμα κοινωνικής δικαιοσύνης και οικονομικής αποτελεσματικότητας. Αλλά θα επιθυμούσα να δω να λαμβάνονται συγκεκριμένα μέτρα υπό τη μορφή σαφών, ποσοτικών και συγκεκριμένων στόχων για τη μείωση της διαφοράς των μισθών και για την αύξηση των κέντρων φροντίδας των παιδιών.
<P>
Ελπίζω, κυρία Επίτροπε, ότι αυτό θα το παρακολουθήσετε στενά.
<P>
Κατά δεύτερον, όσον αφορά το μίγμα μέτρων για τις επιχειρήσεις. Η ανοικτή μέθοδος συντονισμού αποτελεί ένα ενδιαφέρον όργανο πολιτικής σε τομείς στους οποίους η Ευρώπη προηγουμένως δεν είχε λόγο και είναι ιδιαίτερα θετικό το γεγονός ότι η βελγική Προεδρία πρόσθεσε σχετικά την πτυχή της ποιότητας της απασχόλησης. Για μένα τίθεται το θέμα, κυρία Επίτροπε, ότι απαιτούνται συλλογικές συμφωνίες σε διάφορους τομείς ή κοινωνική νομοθεσία, όπου αποτυγχάνει ο διάλογος. Για αυτό είναι μεγάλης σημασίας, για παράδειγμα, για την Ομάδα μου να γνωρίζουμε εάν η Ευρωπαϊκή Επιτροπή τώρα, μετά από την αποτυχία της κοινωνικής διαβούλευσης, θα υποβάλει σχέδιο οδηγίας σχετικά με την προσωρινή απασχόληση.
<P>
Πράγματι, η προσωρινή απασχόληση μπορεί να δημιουργήσει νέες ευκαιρίες. Εάν θέλουμε αυτή να είναι πραγματικά ποιοτική εργασία με κοινωνικά δικαιώματα, με συνδικαλιστικά δικαιώματα, με δικαιώματα κατάρτισης και συγχρόνως με εγγυήσεις για τους μόνιμους εργαζόμενους στις επιχειρήσεις που χρησιμοποιούν τους προσωρινούς, τότε πρέπει να υιοθετηθεί μία ευρωπαϊκή οδηγία, η οποία να προσφέρει μία σειρά από εγγυήσεις, οι οποίες, μεταξύ άλλων, προτείνονται στην κοινή δήλωση, την οποία εξέδωσαν η Euro-CIETT και η UNI-EUROPA, όπως για παράδειγμα η ίση μεταχείριση τόσο στο επίπεδο του γραφείου προσωρινής εργασίας όσο και εκείνης της επιχείρησης που χρησιμοποιεί τους προσωρινά απασχολουμένους.
<P>
Επ' ευκαιρία αυτής της συζήτησης θα επιθυμούσα, κυρία Επίτροπε, να γνωρίζω πότε θα καταθέσετε στο Κοινοβούλιο αυτό το σχέδιο οδηγίας, καθώς και κατά ποιον τρόπο αυτό θα ανταποκρίνεται σε αυτές τις ουσιαστικές βασικές προϋποθέσεις.

<SPEAKER ID=43 NAME="Jensen">
DA) Κύριε Πρόεδρε, θέλω και εγώ να συγχαρώ την κ. Weiler για την έκθεσή της. Συμφωνώ απόλυτα με τη σημασία που δίνει στην εκπαίδευση αλλά και τη σημασία να καταβάλουμε ιδιαίτερες προσπάθειες για τους εργαζομένους μεγάλης ηλικίας στην αγορά εργασίας. Δεν συμφωνώ με την άποψη ότι από πλευράς ΕΕ πρέπει να θεσπιστεί οδηγία που παρέχει ορισμένα δικαιώματα, αλλά καταλαβαίνω καλά ότι πολλοί εδώ στην αίθουσα επιθυμούν να δοθεί ιδιαίτερη έμφαση και να ασκηθεί πίεση στην εξασφάλιση του δικαιώματος στην εκπαίδευση. Αυτά όμως πρέπει να τα φροντίσει το κάθε κράτος μόνο του. Οι κατευθυντήριες οδηγίες για την απασχόληση δίνουν φυσικά ορισμένες πολιτικές προτεραιότητες και κάποιους πολιτικούς στόχους, όπως επίσης δίνουν ένα πλαίσιο για το ποια μέσα πρέπει να χρησιμοποιηθούν για την επίτευξη των στόχων αυτών.
<P>
Τα μέσα κατανέμονται σε τέσσερις πυλώνες. Μέτρα ώστε τα άτομα που ζητούν εργασία να αποκτήσουν καλύτερα προσόντα και μέτρα που ενθαρρύνουν τους ανέργους να βρουν εργασία συνιστούν τον πρώτο πυλώνα. Ο δεύτερος πυλώνας προάγει το επιχειρηματικό πνεύμα ώστε να δημιουργηθούν αφενός περισσότερες εταιρίες αφετέρου περισσότερες θέσεις εργασίας μέσω λόγου χάρη της κατάργησης διάφορων περιοριστικών ρυθμίσεων και γραφειοκρατικών κανονισμών. Με τον τρίτο πυλώνα προάγεται η προσαρμοστικότητα και η ευελιξία ώστε να αυξηθεί η ανταγωνιστικότητα των εταιριών, ενώ με τον τέταρτο πυλώνα προωθούνται οι δυνατότητες συνδυασμού της επαγγελματικής και οικογενειακής ζωής ώστε οι γυναίκες να έχουν πραγματικά τη δυνατότητα να πετύχουν την ισότητα στην αγορά εργασίας και να βελτιωθεί η απασχολησιμότητα των γυναικών.
<P>
Έχουν προστεθεί πολλά σημεία στους τέσσερις πυλώνες και πιστεύω ότι έχουμε φτάσει σε ένα σημείο που αξίζει να εκτιμήσουμε εάν βάζουμε υπερβολικά πολλά πράγματα σε αυτή τη διαδικασία, διότι όσους περισσότερους στόχους εντάσσουμε στη διαδικασία τόσο περισσότερο διακινδυνεύουμε να αποδυναμώσουμε τη συνεργασία και ίσως να χάσουμε από τα μάτια μας τον πραγματικό σκοπό μας, ήτοι τη δημιουργία περισσότερων θέσεων εργασίας και την εύρεση δουλειάς για τους ανέργους. Εν πάση περιπτώσει είμαι πολύ ικανοποιημένη που αυτή τη φορά πετύχαμε μια καινοτομία στις κατευθυντήριες οδηγίες για το έτος 2000, δηλαδή να συμπεριληφθεί ο τοπικός και περιφερειακός παράγοντας, να αναπτυχθούν τοπικές και περιφερειακές στρατηγικές απασχόλησης, ενώ θεωρώ επίσης ότι αυτά υπογραμμίζουν την ανάγκη της Επιτροπής να λάβει περισσότερους πόρους για να υλοποιήσει αναλύσεις και μελέτες στο συγκεκριμένο τομέα.

<SPEAKER ID=44 LANGUAGE="FR" NAME="Flautre">
Πριν από κάποιες μέρες, μια μεγάλη γαλλική εφημερίδα, με τίτλους για γενική κινητοποίηση κατά της ανεργίας που κάνει ξανά την εμφάνισή της, εξέφραζε τον πανικό σχεδόν που επικρατεί ύστερα απ' τη δημοσίευση των δυσοίωνων στοιχείων για την ανεργία. Σε τέτοιες στιγμές, όπου διαφαίνεται στον ορίζοντα ενδεχόμενη ύφεση, προκαλεί λύπη το γεγονός ότι η απασχόληση δεν συνιστά προτεραιότητα των οικονομικών και νομισματικών προσανατολισμών.
<P>
Για τους Πράσινους, σας το υπενθυμίζω, η πολιτική της απασχόλησης δεν αρκεί να συνοδεύει, να αποσβένει τις συνέπειες των διακυμάνσεων της παγκοσμιοποιημένης οικονομίας, δημιουργώντας δίχτυ ασφαλείας ή βοηθώντας τους αποκλεισμένους να ξαναβρούν το δρόμο προς την απασχολησιμότητα. Αυτό συνιστά το όριο της διαδικασίας του Λουξεμβούργου. Συνιστά προφανώς το όριο και των κατευθυντηρίων γραμμών της Επιτροπής για το 2002, καθώς επίσης και της έκθεσης της κ. Weiler, που ακολουθεί την ίδια λογική.
<P>
Η Επιτροπή και το Συμβούλιο, εκφράζοντας τη λύπη τους για την περιορισμένη ανταπόκριση των κρατών μελών στην έκκληση για σαφή καθορισμό των στόχων όσον αφορά τα ποσοστά απασχόλησης, προσέδωσαν, με ιδιαίτερη ευστοχία, έμφαση στην επαλήθευση του ποιοτικού αποτελέσματος των εφαρμοζόμενων πολιτικών. Προκειμένου να καταστεί πιο συγκεκριμένος ο προσανατολισμός αυτός, εμείς προτείνουμε δύο τροπολογίες: η πρώτη προτείνει την εκπόνηση συγκρίσιμων στατιστικών ερευνών για τις διάφορες μορφές απασχόλησης, δηλαδή και για την υποαπασχόληση και για τη μερική απασχόληση, και την αποτίμηση των συνεπειών που έχουν τα αποκαλούμενα μέτρα ενθάρρυνσης της απασχόλησης ως προς την ενίσχυση της κοινωνικής ένταξης ή του κοινωνικού αποκλεισμού.
<P>
Η δεύτερη τροπολογία μας προτείνει την ενίσχυση της δράσης των υπηρεσιών ελέγχου της εργασίας, για την αποτροπή της καταχρηστικής προσφυγής σε ευέλικτες συμβάσεις εργασίας ορισμένου χρόνου.
<P>
Επείγουσα καθίσταται πλέον και η ανάσχεση της εξέλιξης των φαινομένων της φτώχειας, του προσωρινού χαρακτήρα της εργασίας και των εργασιακών δυσκολιών. Σε εμάς εναπόκειται να επινοήσουμε μια πολιτική δημιουργίας νέων δραστηριοτήτων και θέσεων εργασίας. Αντί να απελπιζόμαστε λόγω των άσχημων προβλέψεων περί ανάπτυξης, όπως ακριβώς δυσθυμούμε με μια δυσάρεστη μετεωρολογική πρόβλεψη, πρέπει να αναζητήσουμε έναν προσανατολισμό με βάση τους στόχους μας για κοινωνική και εδαφική συνοχή, πρέπει να αποφασίσουμε για παράδειγμα να προβούμε στις αναγκαίες μαζικές επενδύσεις, συμπεριλαμβανομένων και των δημόσιων επενδύσεων, και στη διαμόρφωση μιας ευρωπαϊκής πολιτικής με στόχο τη δημιουργία θέσεων εργασίας και όχι μόνον την τοποθέτηση σε θέσεις εργασίας των απασχολήσιμων ατόμων.

<SPEAKER ID=45 LANGUAGE="SV" NAME="Schmid, Herman">
Kύριε Πρόεδρε, θα ήθελα να ευχαριστήσω επίσης και την κ. Barbara Weiler για την έκθεση που εκπόνησε. Οι εκθέσεις της Επιτροπής στις οποίες στηρίζεται αυτή η συζήτηση αναφέρουν ότι δεν χρειάζονται σημαντικές αλλαγές εφέτος, καθώς του χρόνου θα πραγματοποιηθεί ευρεία αξιολόγηση της πρώτης πενταετούς περιόδου. Επομένως δεν χρειάζεται να πραγματοποιήσουμε αλλαγές ακόμα. Η στάση αυτή επηρέασε φυσικά και την παρούσα έκθεση, η οποία αφορά αυτά που συζητήσαμε κατά τα προηγούμενα χρόνια.
<P>
Πιστεύω ότι η εισηγήτρια θίγει σημαντικά ζητήματα: την ποιότητα εργασίας, την εκπαίδευση, την επαγγελματική κατάρτιση, τη δια βίου μάθηση, την ισότητα κλπ. Η Επιτροπή Οικονομικής και Νομισματικής Πολιτικής υπέβαλε μία σειρά τροπολογιών για την έκθεση αυτή, μέρος των οποίων έγινε δεκτό και έχει περιληφθεί στην έκθεση. Οι τροπολογίες αυτές μου δημιουργούν ανησυχίες διότι ορισμένες από αυτές δίνουν πάρα πολλή έμφαση στην αντιπληθωριστική πολιτική, στην πολιτική της λιτότητας και τα συναφή. Μου δημιουργούν ανησυχίες διότι η οικονομία δεν είναι πλέον τόσο ισχυρή όσο παλαιότερα. Η διαδικασία του Λουξεμβούργου είχε επικεντρωθεί πάρα πολύ στη βελτίωση της προσφοράς εργατικού δυναμικού, όμως αυτό προϋποθέτει την ύπαρξη θέσεων απασχόλησης. Η οικονομική πολιτική που εφαρμόστηκε μέχρι τώρα δημιουργεί θέσεις απασχόλησης και αντιμετωπίζει τις τάσεις οικονομικής ύφεσης. Για το λόγο αυτό θεωρώ ότι οι εν λόγω τροπολογίες υπό την παρούσα κατάσταση δημιουργούν εμπόδια στην εφαρμογή μίας ευρωπαϊκής στρατηγικής για την απασχόληση.
<P>
Θα ήθελα να πω και λίγα λόγια για το μέλλον. Πραγματοποιούνται τη στιγμή αυτή ορισμένες αξιολογήσεις. Έλαβα γνώση ορισμένων από τα ερευνητικά προγράμματα που εκπονούνται τη στιγμή αυτή και πιστεύω ότι θα καταδειχθούν έντονα οι ελλείψεις που σημειώνονται στην εφαρμογή της πολιτικής στα κράτη μέλη. Επικρατεί μεγάλη συναντίληψη μεταξύ των υπευθύνων για την πολιτική σχετικά με την αγορά εργασίας στα κράτη μέλη, όμως η πολιτική αυτή δεν εφαρμόζεται στα ίδια τα κράτη μέλη.
<P>
Οι αρχές που είναι υπεύθυνες για την αγορά εργασίας δεν έχουν στην πραγματικότητα και πολλά να κάνουν με τη διαδικασία αυτή. Οι αρχές αυτές ακολουθούν τη δική τους πολιτική. Το Κοινοβούλιο δεν έχει καμία απολύτως επιρροή, παρόλα αυτά καλείται να χρηματοδοτήσει τα εθνικά μέτρα που ζητούμε να ληφθούν. Για το λόγο αυτό είναι εξαιρετικά σημαντικό να λαμβάνονται περισσότερο υπόψη οι απόψεις του Κοινοβουλίου συγκεκριμένα, αλλά και όλες οι πολιτικές διαδικασίες στα κράτη μέλη γενικότερα προκειμένου να επιτευχθούν αποτελέσματα. Πιστεύω ότι αυτή θα είναι η μεγάλη πρόκληση κατά τις αξιολογήσεις που θα πραγματοποιηθούν στο μέλλον. Δεν αρκεί να δίνουμε έμφαση μόνο στους δείκτες και στα παρόμοια. Εκείνα τα όργανα που παρέχουν τη χρηματοδότηση και διαχειρίζονται στη συνέχεια τα μέτρα που λαμβάνονται οφείλουν να διαδραματίζουν και ένα δραστήριο ρόλο στην όλη διαδικασία.

<SPEAKER ID=46 NAME="Gallagher">
Κύριε Πρόεδρε, χαίρομαι που έχω τη δυνατότητα να μιλήσω για την έκθεση της κ. Weiler. Η εισηγήτρια επισημαίνει ότι η ανεργία αποτελεί ένα από τα σοβαρότερα οικονομικά και κοινωνικά προβλήματα που αντιμετωπίζει η Ευρωπαϊκή Ένωση. Αυτό ήταν πραγματικότητα πριν τις 11 Σεπτεμβρίου. Σήμερα, η πραγματικότητα είναι ακόμα πιο ζοφερή στον απόηχο των τρομοκρατικών επιθέσεων και στο πλαίσιο της συνεχιζόμενης οικονομικής αβεβαιότητας που απορρέει από τον πόλεμο.
<P>
Σήμερα, ένας στους 12 πολίτες της ΕΕ είναι άνεργος. Αυτή η κατάσταση είναι αφόρητη και δημιουργεί μεγάλη ανησυχία σε όλους μας. Είναι γεγονός ότι σε κάποια κράτη μέλη τα ποσοστά της ανεργίας είναι πολύ μεγαλύτερα. Η επίλυση του προβλήματος της ανεργίας απαιτεί δραστήρια μέτρα στην αγορά εργασίας. Οι αγορές εργασίας δεν λειτουργούν πάντοτε αποτελεσματικά, και τα κράτη μέλη πρέπει να είναι προετοιμασμένα να αναλάβουν τις ευθύνες τους όταν προκύψει ανάγκη. Στόχος της διαδικασίας του Λουξεμβούργου σχετικά με τις κατευθυντήριες γραμμές για την απασχόληση είναι να παράσχει ένα ισχυρό κίνητρο στα κράτη μέλη όταν διαμορφώνουν τις πολιτικές τους στον τομέα της απασχόλησης.
<P>
Στο σύντομο χρονικό διάστημα που έχω στη διάθεσή μου, θέλω να επικεντρωθώ στα πρόσφατα γεγονότα, αλλά αρχικά θέλω να πω ότι ορισμένες σημαντικές ευρωπαϊκές βιομηχανίες αντιμετωπίζουν πρωτόγνωρες δυσκολίες. Πρέπει να καταβληθεί κάθε προσπάθεια ώστε να εξασφαλισθεί ο μεγαλύτερος δυνατός αριθμός θέσεων εργασίας. Αυτή τη στιγμή, ο κλάδος των αερομεταφορών είναι αυτός που δέχεται το μεγαλύτερο πλήγμα, αλλά δεν πρέπει να λησμονούμε τον τουριστικό κλάδο που έχει ήδη πληγεί σοβαρά φέτος λόγω της νόσου του αφθώδους πυρετού. Στην περίπτωση του εθνικού αερομεταφορέα της Ιρλανδίας, της Aer Lingus, το 40% των εργασιών της και το 60% των κερδών της προέρχεται από τα υπερατλαντικά δρομολόγια. Η θέση της Ιρλανδίας ως νησιωτικού κράτους στη βορειοδυτική περιφέρεια της Ένωσης δημιουργεί ιδιόμορφες συνθήκες, και απευθύνω έκκληση στην Επιτροπή να τις λάβει πλήρως υπόψη. Η κατάρρευση της Aer Lingus απλά δεν μπορεί να επιτραπεί. Οι οικονομικές και κοινωνικές συνέπειες θα είναι ασύγκριτα σοβαρότερες από ό,τι σε οποιοδήποτε άλλο κράτος μέλος της Ένωσης, ενώ οι παρεπόμενες επιπτώσεις στους συναφείς κλάδους θα είναι τεράστιες. Το γεγονός ότι είμαστε ένα νησιωτικό κράτος χωρίς καμία σύνδεση με την υπόλοιπη Ευρώπη σημαίνει ότι έχουμε αυτήν την ανάγκη. Η Επιτροπή πρέπει να εξετάσει το ζήτημα με κατανόηση και θετικό πνεύμα.

<SPEAKER ID=47 NAME="Krarup">
DA) Κύριε Πρόεδρε, δεν θα ορκιστώ πολιτική πίστη στις πολλές και λεπτομερείς προτάσεις που περιλαμβάνει η έκθεση και η πρόταση της Επιτροπής σχετικά με την απόφαση του Συμβουλίου. Οι περισσότερες είναι συμπαθητικές και πολιτικά ορθές, ενώ πολλές αντικατοπτρίζουν την αδήριτη ανάγκη που υπάρχει, ειδικά τα συμπεράσματα της Επιτροπής για τα Δικαιώματα της Γυναίκας και τις Ίσες Ευκαιρίες, τα οποία ανέλυσε η κ. Maj Britt Theorin. Ωστόσο έχω ορισμένες γενικές παρατηρήσεις επί της πολιτικής απασχόλησης και της πολιτικής της ΕΕ για την αγορά εργασίας, η οποία ήταν το βασικό θέμα πολλών εκθέσεων και προτάσεων σήμερα το πρωί.
<P>
Καταρχάς, έχω μια παρατήρηση σχετικά με την αντίληψη της πραγματικότητας. Υπάρχει τεράστια απόσταση ανάμεσα στα λόγια των εκθέσεων και στην κοινωνική πραγματικότητα. Οι αφηρημένες έννοιες των μηνυμάτων που συντάσσονται σε γραφεία σε μεγάλο βαθμό δεν είναι παρά μια παράλογη περιγραφή της κοινωνικής πραγματικότητας, μια περιγραφή που θα είναι παντελώς μη αναγνωρίσιμη από τις αναρίθμητες στρατιές ανέργων και κοινωνικά αποκλεισμένων. Μια παρόμοια απόσταση από την πραγματικότητα αντανακλάται σε πολλά σημεία της παρούσας έκθεσης. Βλέπουμε λόγου χάρη στο σημείο στ να τονίζεται η αντίθεση στη θέση τα "ζητήματα της αγοράς εργασίας να υπόκεινται στην οικονομική πολιτική" . Εάν ρωτήσουμε σχετικά με τις απαιτήσεις σύγκλισης και τα λοιπά, θα διαπιστώσουμε ότι αυτό ίσως είναι ένας ωραίος ευσεβής πόθος, αλλά αυτό ακριβώς είναι το πρόβλημα: είναι εντελώς άσχετο από την πραγματικότητα.
<P>
Στη συνέχεια έχω μια άλλη παρατήρηση: γενικά η πολιτική απασχόλησης και η πολιτική για την αγορά εργασίας σε μεγάλη έκταση αποτελούνται ακριβώς από πολιτικά πιστεύω. Από τη μία πλευρά αυτό σημαίνει ότι κινούμαστε σε έναν τομέα όπου αυτά που αποφασίζονται είναι μη δεσμευτικά από νομικής άποψης, πράγμα που αφήνει ελεύθερο το πεδίο για πολλά ωραία λόγια και πολλές καλές προθέσεις. Από την άλλη πλευρά σε μεγάλη έκταση κινούμαστε σε τομείς όπου δεν υπάρχει νομική βάση στη Συνθήκη για πραγματικές νομικές ρυθμίσεις, αλλά για τα πράγματα για τα οποία δεν υπάρχει νομική βάση ίσως προκύψει νομική βάση. Σκέφτομαι λόγου χάρη την αναφορά στην εναρμόνιση των κοινωνικών συστημάτων, της φορολογικής πολιτικής κλπ. Σας υπενθυμίζω, ωστόσο, ότι για όλες τις καλές προθέσεις στη Δανία λέμε ότι ο "δρόμος προς την κόλαση είναι σπαρμένος με καλές προθέσεις" .

<SPEAKER ID=48 LANGUAGE="DE" NAME="Ilgenfritz">
Κύριε Πρόεδρε, όλοι μας υποστηρίζουμε την επίτευξη ενός υψηλότερου επιπέδου απασχόλησης, δηλαδή της πλήρους απασχόλησης. Αλλά με ποιον τρόπο; Ως προς το ερώτημα πώς θα επιτευχθεί ο συγκεκριμένος στόχος, υπάρχουν σημαντικές διαφορές στις απαντήσεις που δίνονται. Πολλοί υποστηρίζουν αποκλειστικά και μόνο τη λήψη επιπλέον μέτρων για τους εργαζόμενους. Αυτό δεν μπορεί ωστόσο να οδηγήσει από μόνο του στην επίτευξη του στόχου μας. Θα πρέπει να υλοποιήσουμε μέτρα που αφορούν τόσο τους εργαζόμενους όσο και τους εργοδότες. Αυτό συνεπάγεται επίσης ότι θα πρέπει να υποστηρίξουμε από κοινού και με συνέπεια τη συνεχή βελτίωση των οικονομικών προϋποθέσεων για τις μικρές και μεσαίες επιχειρήσεις μας. Στις επιχειρήσεις αυτές απασχολούνται τα δύο τρίτα του συνόλου των εργαζομένων στην Ευρωπαϊκή Ένωση. Θα πρέπει να αυξηθεί η αποδοτικότητά τους και μάλιστα διευκολύνοντας την πρόσβασή τους σε επιπλέον και σε ευνοϊκότερα μέσα χρηματοδότησης και μειώνοντας σημαντικά τις φορολογικές επιβαρύνσεις τους.

<SPEAKER ID=49 LANGUAGE="DE" NAME="Mann, Thomas">
Κύριε Πρόεδρε, η ανεργία είναι το σοβαρότερο πρόβλημα που αντιμετωπίζουν οι εθνικές οικονομίες μας στην Ευρώπη. Ιδιαίτερα προβλήματα αντιμετωπίζουν οι νέοι, οι γυναίκες, οι ηλικιωμένοι και τα άτομα με ειδικές ανάγκες. Τους λείπει η πρόσβαση στην εκπαίδευση, την επιμόρφωση, τη συνεχή κατάρτιση και την επανεκπαίδευση και φυσικά η πρόσβαση σε θέσεις εργασίας. Οι πιο αδύναμοι θα πρέπει να ενισχυθούν με βάση την αλληλεγγύη. Η κ. Weil έχει δίκιο να δίνει έμφαση στη Σύνοδο Κορυφής του Λουξεμβούργου του 1997. Από τότε που εκδόθηκαν οι κατευθυντήριες γραμμές της πολιτικής απασχόλησης, τα κράτη μέλη δείχνουν φανερά τα χαρτιά τους. Πρόοδος έχει σημειωθεί στη δια βίου μάθηση, την εφαρμογή καταξιωμένων πρακτικών, τη συμπερίληψη των κοινωνικών εταίρων και στα προγράμματα δράσης για την απασχόληση σε τοπικό και περιφερειακό επίπεδο. Λείπουν όμως ακόμα προπάντων τα ερεθίσματα για ενεργή αναζήτηση εργασίας και για επενδύσεις στην έρευνα και την ανάπτυξη, λείπει η μείωση φορολογικών επιβαρύνσεων της εργασίας καθώς και διαρθρωτικές μεταρρυθμίσεις.
<P>
Στην έκθεση δεν διακρίνω μακροπρόθεσμες στρατηγικές και μη σπασμωδικά μέτρα για την αντιμετώπιση περιόδων στασιμότητας της ανάπτυξης. Δεν είναι δυνατόν να αναγάγουμε τα πάντα στα τραγικά γεγονότα της 11ης Σεπτεμβρίου. Θα πρέπει να γίνουν σημαντικές διορθώσεις στα προγνωστικά για την ανάπτυξη, όπως για παράδειγμα στη Γερμανία όπου τον Ιανουάριο ο ρυθμός ανάπτυξης βρισκόταν στο 3% και αυτή την εβδομάδα έπεσε στο 0,75%. Ο καγκελάριος Schrφder δεν πρόκειται να πετύχει το στόχο του να μειώσει τον αριθμό των ανέργων σε 3,5 εκ. τη χρονιά που θα διεξαχθούν εκλογές, δεδομένου ότι ο αριθμός αυτός προβλέπεται να εκτιναχθεί στα 3,8 εκ. Και εκεί αρχίζει να τρέμει και το αποκαλούμενο ψύχραιμο χέρι.
<P>
Για τα επιδόματα ανεργίας και την Ομοσπονδιακή Υπηρεσία Απασχόλησης θα χρειαστούν 2,5 δισ. ευρώ επιπλέον. Όταν ρετάρει ο κινητήρας της ανάπτυξης, δηλαδή η Γερμανία, αυτό έχει επιπτώσεις σε ολόκληρη την Ευρωπαϊκή Ένωση. Οι οικονομικές ελαφρύνσεις για τις ΜΜΕ δεν παίρνουν άλλη αναβολή. Ειδικά σε μια περίοδο οικονομικής κάμψης αντενδείκνυται η αύξηση των φόρων. Θα πρέπει να επιταχυνθούν οι φορολογικές μεταρρυθμίσεις και τα κράτη μέλη θα πρέπει να ενεργοποιηθούν περισσότερο στον αγώνα κατά της μαύρης εργασίας και της φοροδιαφυγής. Καλώ τους κοινωνικούς εταίρους να διαμορφώσουν με μεγαλύτερη ευελιξία τις συμβάσεις εργασίας και να εκσυγχρονίσουν περαιτέρω την οργάνωση της εργασίας. Υπολογίζω στην πραγματογνωμοσύνη, τον ζήλο και την υπευθυνότητα των διοικητικών στελεχών και των εργαζομένων.

<SPEAKER ID=50 LANGUAGE="SV" NAME="Andersson">
Κύριε Πρόεδρε, θα ήθελα και εγώ να ευχαριστήσω καταρχάς την εισηγήτρια για την εξαιρετική έκθεση που εκπόνησε. Εάν κάνουμε μία αναδρομή στο πολύ σύντομο χρονικό διάστημα κατά το οποίο εφαρμόσαμε την πολιτική απασχόλησης εντός της ΕΕ, οφείλουμε να διαπιστώσουμε ότι το διάστημα αυτό υπήρξε αρκετά επιτυχές. Το επίπεδο της απασχόλησης έχει αυξηθεί, η ανεργία μειώθηκε, γεγονός που αποτελεί πρόοδο.
<P>
Τώρα που η οικονομική συγκυρία επιβραδύνεται θα έρθει όμως η ώρα της αλήθειας. Ακριβώς τώρα πιστεύω ότι η ανάγκη μίας συντονισμένης πολιτικής για την απασχόληση είναι μεγαλύτερη από ποτέ. Παρόλο που η κατάσταση είναι θετική τη στιγμή αυτή, εξακολουθούμε να διαπιστώνουμε ελλείψεις. Μία έλλειψη αποτελεί το ποσοστό των γυναικών στην αγορά εργασίας, όχι απλώς το ποσοστό των γυναικών, το οποίο είναι πολύ χαμηλότερο από αυτό των ανδρών, αλλά επίσης και το γεγονός ότι οι γυναίκες υπεραντιπροσωπεύονται στις επισφαλείς θέσεις απασχόλησης και πλήττονται περισσότερο από την έλλειψη ασφάλειας στην αγορά εργασίας, ακόμα και σε χώρες με αρκετά υψηλό ποσοστό συμμετοχής γυναικών στην αγορά εργασίας.
<P>
Ελλείψεις υπάρχουν επίσης, όπως διαπιστώθηκε κατά τα τελευταία χρόνια, και όσον αφορά τους περισσότερο ηλικιωμένους εργαζομένους. Αποτελεί πραγματικά αίσχος το γεγονός ότι εργάζεται τόσο μικρό μέρος του πληθυσμού ηλικίας από 15 έως 65 ετών. Στον τομέα αυτό απαιτείται να ληφθούν πολλά μέτρα σχετικά με το εργασιακό περιβάλλον, την ανάπτυξη δεξιοτήτων κλπ., προκειμένου να αυξηθούν τα σχετικά ποσοστά. Παρατηρούνται επίσης υπερβολικά μεγάλες περιφερειακές διαφορές, ενώ το επίπεδο απασχόλησης ομάδων όπως οι μετανάστες και τα άτομα με ειδικές ανάγκες παραμένει ιδιαίτερα χαμηλό.
<P>
Χαιρετίζω τη συζήτηση για την ποιότητα της εργασίας και το στόχο να μην δημιουργούνται απλώς θέσεις απασχόλησης αλλά να αυξάνεται και η ποιότητα των θέσεων αυτών. Στον τομέα αυτόν απαιτούνται ωστόσο πάρα πολλά μέτρα, φυσικά όσον αφορά το ζήτημα του εργασιακού περιβάλλοντος και ιδιαίτερα για τα νέα προβλήματα στον τομέα αυτόν, όπως το άγχος, η έλλειψη συμμετοχής, η υπερκόπωση και τα παρόμοια, αλλά επίσης και όσον αφορά τη δια βίου μάθηση. Πιστεύω ότι πρόκειται ίσως για το σημαντικότερο ζήτημα προκειμένου να εξασφαλίσουμε οικονομική ανάπτυξη και να δημιουργήσουμε περισσότερες θέσεις απασχόλησης στο μέλλον και για το λόγο αυτό υποστηρίζω αυτά τα γενικά δικαιώματα.
<P>
Θα ήθελα να συναφθεί μία συμφωνία πλαίσιο σε ευρωπαϊκό επίπεδο, μέσω της οποίας να συμφωνήσουν οι κοινωνικοί εταίροι σχετικά με αυτά τα δικαιώματα. Δεν γνωρίζω εάν είναι δυνατόν κάτι τέτοιο, εάν όμως όχι, θα πρέπει να αναλάβει δράση η Επιτροπή, όμως αυτή θα ήταν η καλύτερη λύση. Στη συνέχεια τα δικαιώματα αυτά θα πρέπει να ισχύσουν σε εθνικό επίπεδο για την ανάπτυξη δεξιοτήτων σε διάφορους τομείς.
<P>
Τέλος, ένα σχόλιο σχετικά με την ανοικτή μέθοδο συντονισμού. Η ανοικτή μέθοδος συντονισμού εφαρμόζεται παράλληλα με τη νομοθεσία στον τομέα του εργατικού δικαίου και του εργασιακού περιβάλλοντος. Η ανοικτή μέθοδος συντονισμού είναι καλή, όμως παρουσιάζει ελλείψεις ως προς τους δημοκρατικούς ελέγχους και τη διαφάνεια. Οφείλουμε να επιλύσουμε το πρόβλημα της συμμετοχής του Ευρωπαϊκού Κοινοβουλίου σε αυτή τη διαδικασία. Η σημασία της έχει αυξηθεί κατά τα τελευταία χρόνια, λειτούργησε σχετικά καλά, όμως οι δημοκρατικοί έλεγχοι παραμένουν ελλιπείς.

<SPEAKER ID=51 NAME="Brie">
Κύριε Πρόεδρε, κυρία Weiler, συντάσσομαι σε μεγάλο βαθμό με τις εκτιμήσεις σας και τα συμπεράσματά σας. Θεωρώ και εγώ ότι πολλά από αυτά που μας υπέβαλε η Επιτροπή συνιστούν σαφή πρόοδο. Κυρία Weiler, θέλω να σας συγχαρώ ρητά για την εργασία σας αλλά ταυτόχρονα θέλω να επισημάνω τρία μεγάλα προβλήματα που βλέπω να υπάρχουν στην πραγματικότητα η οποία δεν είναι τόσο ρόδινη όσο την παρουσιάζουν μερικές εκτιμήσεις της Επιτροπής ή ακόμα και η δική σας έκθεση.
<P>
Το πρώτο πρόβλημα αφορά τη στρατηγική που στοχεύει στη εδραίωση της πλήρους απασχόλησης μέχρι το έτος 2010 στη βάση ρυθμών ανάπτυξης της τάξης του 3%. Από την αρχή θεώρησα ότι ο στόχος αυτός αποτελεί αυταπάτη. Το πρόβλημα είναι όμως ότι παραβλέφθηκαν άλλες μορφές της καταπολέμησης της ανεργίας. Δυστυχώς, σήμερα είναι κανείς απομονωμένος, ακόμα και απέναντι στην σοσιαλδημοκρατία, όταν υπερασπίζεται τη μείωση του χρόνου εργασίας. Δίδεται πολύ λίγη προσοχή σε στοιχεία ενός τρίτου οικονομικού τομέα για την παροχή κοινωνικών, οικολογικών και πολιτιστικών υπηρεσιών ή έστω μιας οικολογικής αναδιάταξης.
<P>
Το δεύτερο πρόβλημα - ο κ. Andersson το επεσήμανε προηγουμένως - αφορά το ρήγμα στις εξελίξεις της πολιτικής απασχόλησης. Υπάρχουν φυσικά και μερικές θετικές τάσεις. Η πλήρης απασχόληση στους τεχνικούς, τους μηχανικούς και στα ηγετικά στελέχη επιχειρήσεων έχει αυξηθεί. Υπάρχουν πραγματικά και κερδισμένοι από τον εκσυγχρονισμό. Ωστόσο, η άλλη όψη του νομίσματος είναι μια σαφώς αυξημένη μερική απασχόληση - προπάντων στις γυναίκες το ποσοστό ανέρχεται στο μεταξύ στην Ευρωπαϊκή Ένωση στο 45,7%
<P>
Το τρίτο πρόβλημα αφορά το εξής: αναφερθήκατε στην ποιότητα της εργασίας αλλά, κατά την άποψή μου, έχετε παραβλέψει σε μεγάλο βαθμό το κοινωνικό περιεχόμενο της εργασίας. Η νομοθεσία για τις συμβάσεις εργασίας γίνεται πιο "ευέλικτη" , αλλά στην πραγματικότητα γίνεται πιο χαλαρή. Εδώ προωθούνται οι χαμηλοί μισθοί και τα ημερομίσθια. Για τους μακροχρόνια άνεργους περιορίζεται μάλιστα το δικαίωμά τους στην ελεύθερη επιλογή επαγγέλματος. Ειδικά μάλιστα επειδή αυτά τα πράγματα έχουν μακροπρόθεσμο χαρακτήρα, είμαστε, κατά την άποψή μου, αναγκασμένοι να παίρνουμε προφυλάξεις με τη δέουσα ευαισθησία, ώστε να μην προκύψει κάποια νέα κοινωνική ρήξη.

<SPEAKER ID=52 NAME="Bastos">
(ΡΤ) Κύριε Πρόεδρε, συγχαίρω καταρχάς την εισηγήτρια κ. Weiler για τις αρετές της έκθεσής της. Το Κοινοβούλιό μας υποστήριξε θερμά τους ποσοτικούς στόχους που καθορίστηκαν στα Ευρωπαϊκά Συμβούλια της Λισαβόνας και της Στοκχόλμης όσον αφορά το ποσοστό συνολικής απασχόλησης, το ποσοστό απασχόλησης των γυναικών και το ποσοστό απασχόλησης των ηλικιωμένων. Η ανεργία, όπως ήδη αναφέρθηκε εδώ, αποτελεί ένα από τα πιο σοβαρά οικονομικά και κοινωνικά προβλήματα της Ευρωπαϊκής Ένωσης και, επί του παρόντος, ένας στους δώδεκα πολίτες βρίσκεται χωρίς απασχόληση, ενώ οι γυναίκες, οι νέοι, οι ηλικιωμένοι, τα άτομα με ειδικές ανάγκες και τα μέλη εθνοτικών μειονοτήτων αποτελούν τις ομάδες που πλήττονται περισσότερο.
<P>
Οι κατευθυντήριες γραμμές για την απασχόληση το 2002 πρέπει να συνοδεύονται, σε όλες τις πτυχές τους, από ποιοτικούς στόχους. Γι' αυτό έχει σημασία η έγκριση ειδικών μέτρων ενθάρρυνσης και δράσης στον τομέα της οικονομικής και κοινωνικής συνοχής όσον αφορά τις λιγότερο ανεπτυγμένες περιοχές που παρουσιάζουν διαρθρωτικές ελλείψεις. Ένας από τους πυλώνες της στρατηγικής για την απασχόληση, το επιχειρηματικό πνεύμα, απαιτεί να ενθαρρυνθεί η δημιουργία και ανάπτυξη ΜΜΕ που έχουν μεγάλο δυναμικό για τη δημιουργία θέσεων απασχόλησης, αρκεί να κοιτάξουμε τα πιο πρόσφατα στοιχεία που χορήγησε η Eurostat και τα οποία αποκαλύπτουν ότι οι επιχειρήσεις μικρής κλίμακας, με έναν έως εννέα εργαζόμενους, σημείωσαν μεγαλύτερη αύξηση όσον αφορά τη δημιουργία θέσεων απασχόλησης στην Ευρωπαϊκή Ένωση.
<P>
Η μείωση των γραφειοκρατικών και φορολογικών βαρών επισημαίνεται, και ορθά, ως μέσο για την τόνωση της δημιουργίας και ανάπτυξης επιχειρήσεων. Ωστόσο, δεν είναι δυνατό να μην υπογραμμίσουμε ότι πρέπει να υπάρχει ενεργός ενίσχυση σε επίπεδο της δημιουργίας υποδομών στήριξης για την έρευνα και την ανάπτυξη, για την επαγγελματική κατάρτιση και τη δια βίου κατάρτιση, έτσι ώστε να διασφαλιστεί η ποιότητα και η συνέχεια της απασχόλησης. Έχουμε όλοι επίγνωση ότι η Ευρωπαϊκή Ένωση θα μετατραπεί σε οικονομία βασισμένη στη γνώση μόνο εάν το σύνολο των κρατών μελών θέσουν ως βασική προτεραιότητα τις επενδύσεις στους ανθρώπινους πόρους.

<SPEAKER ID=53 LANGUAGE="FR" NAME="Laguiller">
Τη στιγμή που το Ευρωπαϊκό Κοινοβούλιο συζητά μια έκθεση με θέμα την πολιτική απασχόλησης, μια έκθεση που εκθειάζει τον ανταγωνισμό και ισχυρίζεται ότι η οικονομία της αγοράς έχει ήδη αποδείξει την αξία της, η ίδια αυτή οικονομία της αγοράς είχε 4 000 ακόμη θύματα, 4 000 εργαζόμενες και εργαζόμενους της εταιρείας Moulinex που έμειναν χωρίς δουλειά.
<P>
Αναφέρω τη Moulinex, επειδή η απόφασή της να προβεί σε απολύσεις είναι η πλέον πρόσφατη. Θα μπορούσα να αναφέρω δεκάδες άλλες επιχειρήσεις, διάσπαρτες σε όλες τις χώρες της Ευρώπης, από τη Philips έως τη Siemens, μην ξεχνώντας και τις αεροπορικές εταιρείες. Η κατάσταση είναι δραματική για δεκάδες χιλιάδες εργαζόμενους και συνιστά καταστροφή για ολόκληρες περιφέρειες που πλήττονται σοβαρά. Εκφράζω την αλληλεγγύη μου προς τους εργαζόμενους στις επιχειρήσεις αυτές και την αγανάκτησή μου για τη στάση των εργοδοτών τους που αναγκάζουν τους εργαζόμενους να πληρώσουν για τις οικονομικές τους δυσπραγίες, τους εργαζομένους στους οποίους οφείλουν τα πλούτη τους. Οι τελευταίοι βρίσκονται χωρίς δουλειά, χωρίς μισθό, σε ορισμένες περιπτώσεις ύστερα από ολόκληρες δεκαετίες εργασίας.
<P>
Οι εργαζόμενοι αυτοί δεν έχουν διόλου ωφεληθεί από τις περιόδους ευημερίας των επιχειρήσεων, δεν είναι διόλου υπεύθυνοι για την οικονομική τους δυσπραγία. Τα ευρωπαϊκά θεσμικά όργανα, όπως και οι κυβερνήσεις υπερασπίζονται την εξοργιστική αυτή κατάσταση ή στρέφονται κατά των εργαζομένων, προκειμένου να διευκολύνουν τους ιδιοκτήτες να διασφαλίσουν τα κεφάλαιά τους. Τα χρήματα που απαιτούνται για τη διατήρηση των θέσεων εργασίας πρέπει να αντληθούν από τη συσσωρευμένη περιουσία των μετόχων, πρώην και νυν, και ακόμη από την περιουσία των τραπεζών.
<P>
Χωρίς αυτή την πολιτική βούληση, οι πομπώδεις εξαγγελίες περί πολιτικής απασχόλησης περιορίζονται πλέον σε μια μάταιη φλυαρία. Σας προειδοποιώ λοιπόν ότι οι εργαζόμενοι δεν θα είναι αιωνίως έρμαια αυτής της κατάστασης και ότι η απληστία των εργοδοτών όπως και η δουλοπρέπεια των πολιτικών απέναντί τους θα προκαλέσουν τελικά κοινωνική έκρηξη. Έτσι θα επιβληθεί μια αληθινή πολιτική απασχόλησης η οποία θα υποχρεώνει όσους πλουτίζουν από την εργασία των άλλων να ανταποκρίνονται στις υποχρεώσεις τους.

<SPEAKER ID=54 NAME="Smet">
 - (NL) Κύριε Πρόεδρε, θα ήθελα με την ευκαιρία της σημερινής αξιολόγησης της διαδικασίας για την απασχόληση να επισύρω την προσοχή της Επιτροπής και φυσικά του Κοινοβουλίου σε δύο σημεία.
<P>
Κατά πρώτον, η ίδια η μέθοδος συντονισμού. Κατέστη μία επιδιωκόμενη μέθοδος στον κοινωνικό τομέα και αυτό για μία σειρά θεμάτων, τα οποία εμπίπτουν στην εθνική αρμοδιότητα, αλλά δημιουργούν κοινά προβλήματα σε όλες τις ευρωπαϊκές χώρες. Επομένως, μπορούν να τεθούν κοινοτικοί στόχοι.
<P>
Αλλά η επιτυχία της μεθόδου, κυρία Επίτροπε, καθώς δεν πρόκειται για ένα υποχρεωτικό μηχανισμό, εξαρτάται από την ηθική και πολιτική πίεση που μπορεί να ασκηθεί. Σε αυτό η προσοχή των μέσων μαζικής ενημέρωσης διαδραματίζει ουσιαστικό ρόλο. Η διαδικασία για την απασχόληση μέσω της ανοικτής μεθόδου συντονισμού συνεχίζει να υφίσταται για πέντε χρόνια τώρα και παρατηρείται μία σημαντική διάβρωση της προσοχής. Η προσοχή των μέσων μαζικής ενημέρωσης υποχωρεί και, ως συνέπεια αυτού, μειώνεται η πίεση επί των εθνικών κυβερνήσεων για να λάβουν σοβαρά υπόψη τους τους στόχους και την ετήσια κριτική του Συμβουλίου και της Επιτροπής στα εθνικά σχέδια δράσης τους.
<P>
Η ανοικτή μέθοδος συντονισμού παρουσιάζει επιτυχία μόνο στις περιπτώσεις που φαίνεται να υφίσταται η πίεση της σύγκλισης και πρέπει να καταβληθούν προσπάθειες για την επίτευξή της. Επομένως, η ερώτηση είναι πώς είναι δυνατό να συντηρηθεί η πίεση, και εγώ πιστεύω ότι αυτό πρέπει να αποτελεί ένα από τα σημαντικά σημεία στην αξιολόγηση.
<P>
Και τώρα ένα δεύτερο σημείο, οι βέλτιστες πρακτικές. Έχουν συγκεντρωθεί στις διάφορες εκθέσεις βέλτιστες πρακτικές για τα εθνικά κράτη μέλη. Το ερώτημα είναι: κατά πόσο ασκείται μία πολιτική για να αξιοποιηθούν πραγματικά αυτές οι βέλτιστες πρακτικές. Πόσα κράτη μέλη μελετούν τα σχέδια άλλων κρατών μελών; Πόσες βέλτιστες πρακτικές συζητούνται στα διάφορα κράτη μέλη; Αποτελεί μία από τις μεθόδους, ακόμη και όταν η πίεση μειώνεται, να προωθείται η πολιτική για την απασχόληση.
<P>
Επομένως, ζητώ κατά την αξιολόγηση να εξετάζονται αυτά τα δύο σημεία.

<SPEAKER ID=55 NAME="Διαμαντοπούλου">
. Κύριε Πρόεδρε, είναι η τέταρτη φορά που γίνεται δημόσια συζήτηση στο Ευρωπαϊκό Κοινοβούλιο για τη στρατηγική για την απασχόληση. Η στρατηγική για την απασχόληση αποτελεί πια τμήμα της ευρωπαϊκής συζήτησης, αλλά είναι η πρώτη φορά που το ευρύτερο οικονομικό περιβάλλον είναι δυσμενές, υπάρχουν ανησυχίες και, όσο και αν δεν θέλουμε να δημιουργήσουμε φόβο ή πανικό, είναι σαφές ότι φέτος η κατάσταση θα είναι πιο δύσκολη και οι αρχές του χρόνου θα παρουσιάζουν επίσης προβλήματα στο θέμα της απασχόλησης και της οικονομικής ανάπτυξης.
<P>
Ετέθη από αρκετούς βουλευτές το ερώτημα του στόχου της Λισαβόνας, εάν δηλαδή είναι εφικτός ή όχι, καθώς και το αν η συγκεκριμένη πρόταση είναι επαρκής, τη στιγμή που το σκηνικό έχει αλλάξει. Είναι πραγματικότης ότι οι αναλύσεις που έχουν γίνει για να προχωρήσουμε στις προτάσεις για τις κατευθυντήριες γραμμές βασίζονται σε πολύ θετικά αποτελέσματα του 2000, ίσως στην πιο θετική εικόνα της απασχόλησης και της δημιουργίας θέσεων εργασίας στην Ευρώπη την τελευταία εικοσαετία.
<P>
Τώρα, η κατάσταση είναι διαφορετική. Μπορούμε να συνεχίσουμε στο ίδιο πλαίσιο; Μπορούμε να συνεχίσουμε με την ίδια προσέγγιση όσον αφορά την στρατηγική για την απασχόληση; Το ερώτημα αυτό το έθεσε με μεγάλη σαφήνεια ο κ. Schmid. Νομίζω ότι θα πρέπει να ξεκινήσουμε από τις εξής διαπιστώσεις: η Ευρωπαϊκή Ένωση, λόγω των μεταρρυθμίσεων που έγιναν τα τελευταία χρόνια στην αγορά εργασίας, λόγω της κοινής υγιούς δημοσιονομικής βάσης που έχουν τα κράτη μέλη λόγω της προσπάθειας για την Νομισματική Ένωση, είναι σε πολύ καλύτερη θέση απα ό,τι στο παρελθόν για να αντιμετωπίσει κρίσεις. Θα ήθελα απλά να υπενθυμίσω παλαιότερες κρίσεις, όταν οι διαφορές και οι διακυμάνσεις μεταξύ των νομισμάτων των ευρωπαϊκών χωρών εμβάθυναν τρομακτικά τις κρίσεις. Σήμερα λοιπόν είμαστε σε μια καλύτερη, πολύ καλύτερη, κατάσταση για να αντιμετωπίσουμε την κρίση.
<P>
Το δεύτερο είναι ότι σαφώς, εφόσον υπάρξουν σημαντικότερα προβλήματα στο μέλλον, υπάρχουν εργαλεία στην νομισματική πολιτική με τα επιτόκια, υπάρχουν εργαλεία στην οικονομική πολιτική με τα περιθώρια που δίνονται μέσα στο Σύμφωνο Σταθερότητας. Αλλά αυτό που είναι σημαντικό είναι να διατηρήσουμε τη στρατηγική για την απασχόληση χωρίς αλλαγές. Είναι σημαντικό να μην προχωρήσουμε σε βραχυπρόθεσμες αλλαγές, αλλά να διατηρήσουμε και το στόχο μας και την ένταση της υλοποίησης της στρατηγικής για την απασχόληση. Θα ήταν μεγάλη οπισθοδρόμηση σα αυτή την φάση τα κράτη μέλη να μην επικεντρώσουν τις προσπάθειές τους στις προσπάθειες για την εφαρμογή της στρατηγικής για την απασχόληση έτσι όπως έχουμε συμφωνήσει.
<P>
Υπάρχουν πολύ συγκεκριμένες πολιτικές που πρέπει να αναπτυχθούν από τα κράτη μέλη. Αφορούν τους στόχους για τα ποσοστά απασχόλησης, την ανάγκη ενσωμάτωσης πολιτικών για την ποιότητα εργασίας, την καλύτερη διαχείριση των αλλαγών, ιδίως των αναδιαρθρώσεων στις επιχειρήσεις, την επένδυση στους ανθρώπινους πόρους, τις πολιτικές για τις ίσες ευκαιρίες, όπου θα πρέπει να τονίσω ότι στην αξιολόγησή μας στην κοινή έκθεση για την απασχόληση ήταν αρκετά απογοητευτικά τα αποτελέσματα. Οι χώρες μέλη δεν έχουν δώσει το βάρος που έπρεπε στις πολιτικές για τις ίσες ευκαιρίες.
<P>
Στις προτεινόμενες κατευθυντήριες γραμμές δεν έχουν γίνει μεγάλες αλλαγές, πρώτον, γιατί κάναμε αλλαγές πέρυσι, λαμβάνοντας υπόψη το μήνυμα της Λισαβόνας, αλλά και γιατί βρισκόμαστε σε μια γενικότερη διαδικασία αξιολόγησης. Οι αλλαγές που προτείνουμε έχουν τρία βασικά στοιχεία. Το πρώτο είναι η ανάγκη εθνικών στόχων. Τα κράτη μέλη θα πρέπει να θέσουν εθνικούς στόχους για την απασχόληση. Το δεύτερο είναι η ανάγκη πολιτικών για την ποιότητα της εργασίας και το τρίτο είναι η αντιμετώπιση του ανοίγματος της ψαλίδας των φύλων όσον αφορά τις αμοιβές. Δυστυχώς, υπάρχει ακόμη μια μεγάλη διαφορά, που φθάνει το 15% στην αμοιβή για ίδια εργασία μεταξύ ανδρών και γυναικών.
<P>
Όσον αφορά το ψήφισμα του Ευρωπαϊκού Κοινοβουλίου, θα ήθελα να ευχαριστήσω ιδιαίτερα την κ. Weiler για την πολύ σοβαρή προσέγγισή της, να επισημάνω ότι η αναφορά σας στο θέμα του εξορθολογισμού των διαδικασιών, της συνεκτικότητας των επιμέρους διαδικασιών που υπάρχουν στην Ευρωπαϊκή Ένωση, μας βρίσκει απόλυτα σύμφωνους και πρόκειται να προχωρήσουμε σε ένα νέο πλαίσιο για το πακέτο το επόμενο έτος, αλλά και θα συμφωνήσω απολύτως μαζί σας στην ανάγκη συνοχής ανάμεσα στους γενικούς προσανατολισμούς οικονομικής πολιτικής και στις κατευθυντήριες γραμμές για την απασχόληση. Εδώ επισημαίνω ξανά την συμφωνία του Κοινοβουλίου και της Επιτροπής, καθώς και την άποψη που διαμορφώθηκε στο Συμβούλιο, ότι τα θέματα εργασίας θα πρέπει να αντιμετωπίζονται στο πλαίσιο των κατευθυντηρίων γραμμών για την απασχόληση και ότι οι κατευθυντήριες γραμμές για την απασχόληση θα πρέπει να είναι απολύτως διακριτές πολιτικές από τους οικονομικούς προσανατολισμούς.
<P>
Υπάρχουν πολλά σημεία για τα οποία υπάρχει ταύτιση και συμφωνία. Είναι το θέμα των κοινωνικών εταίρων και του ρόλου τους, είναι το θέμα της ευελιξίας και ασφάλειας στην αγορά εργασίας, και απαντώντας στην κ. Van Lancker θα πρέπει να πω ότι μέχρι το τέλος του χρόνου η Επιτροπή έχει δεσμευτεί να φέρει πρόταση οδηγίας λόγω της αποτυχίας των κοινωνικών εταίρων. Η πρόταση ετοιμάζεται αυτή τη στιγμή. Υπάρχει κοινή άποψη για την ανάγκη συνεργασίας των υποψηφίων χωρών, ώστε να μπορούν να ενσωματώσουν τις στρατηγικές για την απασχόληση, υπάρχει ανάγκη εντατικοποίησης των πολιτικών για την ισότητα των φύλων.
<P>
Στο κείμενό σας υπάρχουν προτάσεις για τις αλλαγές στις κατευθυντήριες γραμμές. Η Ευρωπαϊκή Επιτροπή θα εξετάσει αρκετές από αυτές. Ορισμένα ιδιαίτερα σημαντικά σημεία στα οποία θα ήθελα να αναφερθώ είναι η έλλειψη επαρκούς ενημέρωσης για τα χρηματοοικονομικά μέσα που διαθέτουν τα κράτη μέλη για την εφαρμογή της στρατηγικής, η ανάγκη ενός πλαισίου μεταξύ των κοινωνικών εταίρων και των κρατών μελών για την εφαρμογή της δια βίου μάθησης στις εταιρείες, η ανάγκη συνδυασμού του στόχου της προώθησης της κινητικότητας με τη μείωση των περιφερειακών ανισοτήτων, η ενίσχυση της καταπολέμησης της μαύρης εργασίας - και εδώ εμπλέκεται και το θέμα της μετανάστευσης, στο οποίο ιδιαίτερα αναφέρθηκε η κ. Weiler στην προφορική της παρουσίαση -, καθώς και η ανάγκη αντιμετώπισης των ειδικών εμποδίων που υπάρχουν στην αγορά εργασίας για τη συμμετοχή των γυναικών.
<P>
Κυρίες και κύριοι βουλευτές, πρόκειται να υποβάλουμε αναθεωρημένη πρόταση στο Συμβούλιο, που θα λαμβάνει υπόψη τα εν λόγω θέματα κατά τις επόμενες εβδομάδες. Θα ήθελα να σας ευχαριστήσω θερμά γιατί η ανοικτή και πολύ ενδιαφέρουσα συζήτηση για τις κατευθυντήριες γραμμές στο Κοινοβούλιο αναβαθμίζει τον λόγο και τον ρόλο της στρατηγικής για την απασχόληση στην ευρύτερη ευρωπαϊκή πολιτική.
<P>
(Χειροκροτήματα)

<SPEAKER ID=56 NAME="Πρόεδρος">
Ευχαριστώ πολύ, κυρία Επίτροπε Διαμαντοπούλου!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=5>
Έκθεση των εργαζομένων σε κινδύνους προερχόμενους από φυσικούς παράγοντες (κραδασμοί)
<SPEAKER ID=57 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (A5-0320/2001) της κ. Thorning-Schmidt εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου περί των ελαχίστων προδιαγραφών υγείας και ασφάλειας όσον αφορά την έκθεση των εργαζομένων σε κινδύνους προερχομένους από φυσικούς παράγοντες (κραδασμοί) (δέκατη έκτη ειδική οδηγία κατά την έννοια του άρθρου 16 παράγραφος 1 της οδηγίας 89/391/ΕΟΚ (7914/1/2001 - C5-0293/2001 - 1992/0449(COD))

<SPEAKER ID=58 LANGUAGE="DA" NAME="Thorning-Schmidt">
. (DA) Κύριε Πρόεδρε, το Συμβούλιο Υπουργών έχει υποβάλει μια κοινή θέση σχετικά με τους μηχανικούς κραδασμούς. Η κοινή θέση περιέχει πραγματικά πολλά καλά στοιχεία. Το καλύτερο είναι ότι επιτεύχθηκε συμφωνία για ένα συμβιβασμό στο Συμβούλιο. Αυτό σημαίνει ότι τώρα υπάρχει ευρεία αναγνώριση ότι οι κραδασμοί αποτελούν κίνδυνο για την υγεία, τόσο όσον αφορά τους κραδασμούς που μεταδίδονται μέσω του συστήματος χεριού-βραχίονα όσο και τους κραδασμούς σε ολόκληρο το σώμα. Ένα άλλο καλό πράγμα είναι ότι και τα τρία θεσμικά όργανα φαίνονται να συμφωνούν επί μιας μεθόδου περιορισμού των εν λόγω κραδασμών. Το κλειδί σε αυτή τη μέθοδο είναι να θεσπιστούν συγχρόνως τιμές ανάληψης δράσης όσο και οριακές τιμές, οι οποίες δεν πρέπει ποτέ να υπερβαίνονται. Στην εξέταση στην επιτροπή μιλήσαμε πολύ για τις οριακές τιμές. Αυτό όμως είναι λίγο απογοητευτικό διότι οι τιμές ανάληψης δράσης είναι οι σημαντικότερες. Διότι όταν υπερβαίνονται οι τιμές ανάληψης δράσης ο εργοδότης έχει καθήκον να κάνει κάτι, να δράσει και να λάβει προληπτικά μέτρα αλλάζοντας την οργάνωση της εργασίας. Με ακριβώς αυτόν τον τρόπο, η εν λόγω μέθοδος παρέχει ευελιξία και δίνει έμφαση στην πρόληψη αντί στην επιβολή. Ως εκ τούτου θεωρώ ότι είναι πολύ μεγάλο κρίμα ότι ακριβώς αυτή η ευελιξία και η υπογράμμιση της πρόληψης δεν αναγνωρίστηκε από όσους αντιτίθενται στην πρόταση εδώ στο Κοινοβούλιο. Είναι μεγάλο κρίμα, διότι αυτοί οι ίδιοι άνθρωποι συχνά μιλάνε για ευελιξία και πρόληψη αντί για επιβολή.
<P>
Δυστυχώς υπάρχουν και κάποιες λιγότερο ευτυχείς πλευρές στην παρούσα πρόταση του Συμβουλίου Υπουργών. Υπάρχουν ορισμένα σημεία που αποδυναμώνουν την πρόταση σε σχέση με την αρχική πρόταση της Επιτροπής και για τον λόγο αυτό ήταν αναγκαίο να υποβληθούν ορισμένες τροπολογίες. Θα υπεισέλθω σε κάποιες από αυτές. Η τροπολογία αριθ. 1 υπενθυμίζει ότι ακόμη μας λείπουν οδηγίες σχετικά με τους άλλους φυσικούς παράγοντες. Γνωρίζουμε ότι η οδηγία που αφορά τον θόρυβο είναι καθ' οδόν αλλά περιμένουμε πια ανυπόμονα για αυτή και θα ήταν αρμόζον εάν η Επιτροπή, αποδεχόμενη σήμερα τις τροπολογίες μας, μας έστελνε το μήνυμα ότι δεσμεύεται εξίσου με εμάς να θεσπίσει αυτές τις οδηγίες. Περιμένουμε πάρα πολλά χρόνια.
<P>
Η τροπολογία αριθ. 2 είναι απολύτως κομβική. Όπως ελέχθη, είναι θετικό ότι το Συμβούλιο κατάφερε να συμφωνήσει στον καθορισμό μιας οριακής τιμής, αλλά μόλις δούμε πόσο υψηλή είναι αυτή η τιμή τότε καταλαβαίνουμε πώς κατάφεραν να συμφωνήσουν. Η πρόταση για οριακή τιμή στα 1,15 m/s2 αποτελεί σοβαρότατη αποδυνάμωση. Ως εκ τούτου, στην έκθεση προτείνεται μια οριακή τιμή της τάξης των 0,8 m/s2. Γνωρίζουμε από τα διεθνώς αναγνωρισμένα πρότυπα ISO ότι με ασφάλεια μπορούμε να πούμε ότι υπάρχουν κίνδυνοι για την υγεία κατά την έκθεση σε κραδασμούς που υπερβαίνουν το 0,8 m/s2. Για αυτό είναι λογικό να θεσπίσουμε μια οριακή τιμή η οποία θα παρέχει πραγματική προστασία στους εργαζομένους. Δεν πρόκειται για πιο αυστηρή τιμή, απλώς προτείνεται η επαναφορά στο επίπεδο που είχε προτείνει η ίδια η Επιτροπή κατά την πρώτη ανάγνωση. Αλλωστε, δεν έχουν προκύψει νέες επιστημονικές γνώσεις που να αιτιολογούν την επιλογή μιας άλλης οριακής τιμής.
<P>
Ορισμένοι εδώ στο Κοινοβούλιο έχουν επαναλάβει ξανά και ξανά ότι δεν υπάρχουν καταληκτικές αποδείξεις για τη σύνδεση των κραδασμών σε ολόκληρο το σώμα με βλάβες στην υγεία. Πολύ απλά αυτό δεν ισχύει. Υπάρχει άκρως ξεκάθαρος συσχετισμός ανάμεσα στους ισχυρούς κραδασμούς και τις βλάβες στην υγεία. Η επιστήμη συμφωνεί επ' αυτού. Αληθεύει ότι δεν μπορούν να καθοριστούν ακριβείς αριθμοί για το πόσοι άνθρωποι θα πάθουν βλάβες κατά την έκθεση σε μια ορισμένη οριακή τιμή. Όμως πάντα έτσι θα είναι όταν μιλάμε για το εργασιακό περιβάλλον και τον ανθρώπινο οργανισμό. Σε τέτοιες περιπτώσεις πρέπει να γίνεται χρήση της αρχής της προφύλαξης, όπως άλλωστε καθορίζει και η Συνθήκη.
<P>
Η τροπολογία αριθ. 5 προτείνει μικρότερα μεταβατικά καθεστώτα από αυτά που προβλέπει η κοινή θέση. Είναι σαφές ότι τα μεταβατικά καθεστώτα πρέπει να είναι εφικτά στην πράξη στον επιχειρηματικό κόσμο. Όμως αν υιοθετήσουμε αυτά που προτείνει η κοινή θέση θα φτάσουμε σε μεταβατικές περιόδους 12 ετών, και ένα τόσο μεγάλο χρονικό διάστημα καθιστά οποιαδήποτε νομοθεσία άνευ νοήματος. Τέλος, εξ ονόματος της δικής μου Ομάδας του ΕΛΚ και η Ομάδα ΦΙΛ, έχουμε υποβάλει μια τροπολογία που ανοίγει τη δυνατότητα να εξαιρεθεί η γεωργία και η δασοκομία από τις οριακές τιμές για τους κραδασμούς σε ολόκληρο το σώμα. Φτάσαμε σε έναν συμβιβασμό σύμφωνα με τον οποίο η γεωργία και η δασοκομία, όπως και η αεροπορία και η ναυτιλία, θα έχουν τη δυνατότητα να εξαιρεθούν από τις θεσπιζόμενες οριακές τιμές για κραδασμούς σε ολόκληρο το σώμα. Αυτό το κάναμε διότι υπήρχαν αμφιβολίες για το πόσο τέτοιες προϋποθέσεις μπορούν στην πράξη να τηρηθούν στη γεωργία.
<P>
Επιτρέψτε μου σε σχέση με τα παραπάνω να υπογραμμίσω δύο πράγματα. Καταρχάς θεωρώ ότι οι υποθέσεις επιπτώσεων όσον αφορά τη γεωργία ήταν άκρως υπερβολικές και κατά συνέπεια όχι σοβαρές. Κάποιοι ισχυρίζονταν ότι οι γεωργοί θα μπορούσαν να εργάζονται μόνο δύο ώρες την ημέρα. Θεωρώ ότι αυτό είναι λάθος. Πιστεύω μάλιστα ότι στις υποθέσεις ξέχασαν ότι η οδηγία ισχύει μόνο για τους εργαζομένους και όχι για τους αυτοαπασχολούμενους. Το δεύτερο που είναι σημαντικό να πούμε είναι ότι η παρούσα πρόταση συνδιαλλαγής δεν σημαίνει ότι παύουμε να αγωνιζόμαστε κατά των βλαβερών κραδασμών στον τομέα της γεωργίας. Απλώς σημαίνει ότι επιλέγουμε μια άλλη μέθοδο, και αξίζει να υπογραμμιστεί ότι οι τιμές ανάληψης δράσης πρέπει έτσι κι αλλιώς να τηρηθούν. Ελπίζω ότι η Επιτροπή και το Συμβούλιο θα τοποθετηθούν θετικά επί της πρότασης. Ελπίζω επίσης ότι η Ολομέλεια θα στηρίξει σε μεγάλο βαθμό τις τροπολογίες. Το ανά χείρας κείμενο είναι ισορροπημένο και λογικό και πληροί τον βασικό στόχο της οδηγίας, ήτοι την εξασφάλιση της ευελιξίας στους χώρους εργασίας συγχρόνως με την εξασφάλιση της απαραίτητης προστασίας των εργαζομένων από τους βλαβερούς για την υγεία κραδασμούς στους χώρους εργασίας.

<SPEAKER ID=59 LANGUAGE="FR" NAME="Hermange">
Κύριε Πρόεδρε, η πρόταση οδηγίας που εξετάζουμε σε δεύτερη ανάγνωση, εγγράφεται στο πλαίσιο των μέτρων που αποσκοπούν στην προώθηση της βελτίωσης στον τομέα της ασφάλειας και της υγείας των εργαζομένων, στόχος στον οποίο, όπως γνωρίζετε, το Κοινοβούλιό μας δικαίως αποδίδει ιδιαίτερη προσοχή.
<P>
Ωστόσο, εδώ πρόκειται για την εξεύρεση μιας δίκαιης ισορροπίας μεταξύ αφενός της απαίτησης περί προστασίας της υγείας και της ασφάλειας των εργαζομένων και αφετέρου της αναγκαιότητας να αποτραπεί o κίνδυνος η εφαρμογή της οδηγίας να συνεπάγεται ενδεχομένως υπέρμετρα βάρη για τις επιχειρήσεις και κυρίως για τις μικρομεσαίες επιχειρήσεις. Πράγματι, η υιοθέτηση υπερβολικά περιοριστικών οριακών τιμών έκθεσης, η τήρηση των οποίων πρακτικά και τεχνικά ενδέχεται να αποδειχτεί πολύ δύσκολη, θα αποβεί πιθανώς στην πραγματικότητα εις βάρος του συμφέροντος των εργαζομένων, είτε διότι θα μειωνόταν ο χρόνος εργασίας τους στις 2 ώρες ημερησίως, είτε διότι η μη εφαρμογή των οριακών τιμών θα προκαλούσε δραστική μείωση της πραγματικής προστασίας τους.
<P>
Εφόσον δεν πρόκειται παρά για έναν άξονα μόνο - των κραδασμών - είναι αναγκαίο να ληφθεί επίσης υπόψη η εύθραυστη συμφωνία που δύσκολα επετεύχθη μεταξύ των διαφόρων εθνικών επιταγών, χωρίς να επιβληθούν νέοι υπερβολικοί περιορισμοί στους συναφείς κλάδους και βιομηχανίες.
<P>
Εδώ θα ήθελα σχετικά να αναφέρω ότι η επιτροπή μας δεν μπόρεσε να εργαστεί σωστά εξαιτίας του υπερφορτωμένου προγράμματός της. Δεν κατέστη δυνατόν να ακούσουμε τις απόψεις όλων των αρμοδίων, γεγονός για το οποίο πραγματικά λυπούμαι.
<P>
Για όλους αυτούς τους λόγους, η Ομάδα μας θεωρεί ότι οι τροπολογίες που εγκρίθηκαν από την Επιτροπή Απασχόλησης και Κοινωνικών Υποθέσεων συνιστούν ένα σχετικά αποδεκτό συμβιβασμό μεταξύ των απαιτήσεων περί προστασίας των εργαζομένων και περί ανταγωνιστικότητας της ευρωπαϊκής βιομηχανίας. Θεωρεί ωστόσο ότι η συμπερίληψη μιας δυνατότητας παρέκκλισης για τους τομείς της γεωργίας και της δασοκομίας είναι απαραίτητη, στο μέτρο που η σημερινή κατάσταση της τεχνολογίας και η περιοδικότητα ανανέωσης του μηχανολογικού εξοπλισμού στους τομείς αυτούς δεν καθιστούν ενδεχομένως δυνατή την αποτελεσματική εφαρμογή των οριακών τιμών έκθεσης.
<P>
Προσωπικά και κυρίως αναφορικά με το έργο που πραγματοποιήσαμε την προηγούμενη εβδομάδα, θα ήθελα τέλος να ευχαριστήσω την εισηγήτρια για την εποικοδομητική συνεργασία. Ελπίζω το ανοικτό αυτό πνεύμα να συμβάλει, κυρία Επίτροπε, στο πλαίσιο της διαδικασίας συνδιαλλαγής με το Συμβούλιο, στην επίτευξη συμβιβασμού, προκειμένου να καταστεί δυνατή η έγκριση της οδηγίας αυτής μέσα σε εύλογο χρονικό διάστημα.

<SPEAKER ID=60 NAME="Hughes">
Κύριε Πρόεδρε, θα ήθελα να συγχαρώ την εισηγήτρια, κ. Thorning-Schmidt, διότι τόσο στην επιτροπή όσο και στην Ολομέλεια έδειξε ότι κατέχει σε πολύ μεγάλο βαθμό αυτό το ιδιαίτερα τεχνικό θέμα.
<P>
Ο πατέρας μου και τα αδέλφια του, αλλά και όλα τα αρσενικά μέλη της οικογένειάς μου, εργάζονταν στα ανθρακωρυχεία της βορειοανατολικής Αγγλίας και οι περισσότεροι από αυτούς έχουν λάβει αποζημίωση τόσο για την ασθένεια των "μουδιασμένων δακτύλων" που προκαλείται από τους κραδασμούς που μεταδίδονται μέσω του συστήματος χεριού-βραχίονα, όσο και για εργασιακή κώφωση. Η εν λόγω πρόταση σχετικά με τους φυσικούς παράγοντες είναι μια πρόταση που για μένα σημαίνει πολλά.
<P>
Οι κραδασμοί αποτελούσαν μείζον πρόβλημα κατά το παρελθόν. Εξακολουθούν όμως να αποτελούν πρόβλημα και αυτό αποδεικνύεται από τις πολύ επίμονες πιέσεις που έχουν ασκηθεί σε όλους τους βουλευτές του Σώματος από διάφορους τομείς του κλάδου σε σχέση με την εν λόγω πρόταση. Θα ήθελα να επαναλάβω αυτό που είπε η εισηγήτρια σχετικά με τα υπόλοιπα στοιχεία της αρχικής οδηγίας για τους φυσικούς παράγοντες. Η αρχική οδηγία του 1986 σχετικά με το θόρυβο είχε προγραμματιστεί να αναθεωρηθεί το 1991. Από τότε, έχουν περάσει 10 χρόνια και η ισχύουσα νομοθεσία περί θορύβου δεν έχει αναθεωρηθεί ακόμη.
<P>
Όσον αφορά την οπτική ακτινοβολία, τα βιομηχανικά λέιζερ ήταν στα σπάργανα όταν παρουσιάστηκε η αρχική πρόταση. Σήμερα, η χρήση τους είναι ευρέως διαδεδομένη και πρέπει να επικαιροποιήσουμε τη νομοθεσία ή να προτείνουμε νέα νομοθεσία σε ευρωπαϊκό επίπεδο γι' αυτό το ζήτημα σχετικά με τα πεδία και τα κύματα. Όλο και περισσότερο βομβαρδιζόμαστε από πεδία και κύματα κάθε τύπου και έντασης στα σπίτια μας και στο χώρο εργασίας μας. Τούτο πρόκειται να αυξηθεί ως απόρροια εξελίξεων όπως το νέο πρότυπο blue tooth. Όλα αυτά τα εκκρεμή στοιχεία καθίστανται όλο και πιο επείγοντα, ελπίζω λοιπόν ότι η Επιτροπή θα συνεχίσει τις προσπάθειές της να άρει το αδιέξοδο που υπήρχε μέχρι τώρα στο Συμβούλιο.
<P>
Η εισηγήτρια έχει προτείνει ορισμένες σημαντικές τροπολογίες στην έκθεσή της, αλλά μία από τις πλέον σημαντικές είναι μάλλον η τροπολογία αριθ. 2 που αφορά τους κραδασμούς σε ολόκληρο το σώμα. Η τροπολογία αριθ. 2 αντιπροσωπεύει ένα συμβιβασμό, εφόσον βρίσκεται μεταξύ της αρχικής πρότασης της Επιτροπής και της κοινής θέσης και ελπίζω ότι το Σώμα θα την υποστηρίξει.
<P>
Έχουμε δεχθεί έντονες πιέσεις, ιδίως όσον αφορά τους κραδασμούς σε ολόκληρο το σώμα. Υπάρχει γενική συναίνεση ως προς την ανάγκη να αναληφθεί δράση για τους κραδασμούς που μεταδίδονται μέσω του συστήματος χεριού-βραχίονα, αλλά οι ομάδες συμφερόντων του κλάδου έχουν προσπαθήσει σκληρά να πείσουν τους βουλευτές ότι δεν υπάρχει σχέση μεταξύ του κραδασμού σε ολόκληρο το σώμα και της πρόκλησης βλαβών. Γνωρίζω καλά ότι η Επιτροπή έχει τουλάχιστον 17 ογκώδεις φακέλους με στοιχεία που δείχνουν σχέση αιτίου-αιτιατού μεταξύ της έκθεσης ολόκληρου του σώματος σε κραδασμούς και της πρόκλησης βλαβών. Η δυσκολία είναι να διευκρινιστεί το ποσοστό της βλάβης που οφείλεται άμεσα στον κραδασμό σε ολόκληρο το σώμα και το ποσοστό που οφείλεται σε άλλους παράγοντες, όπως είναι η κακή εργονομία και η κακή στάση του σώματος. Υπάρχει αιτιώδης συνάφεια και είναι ανάγκη να δράσουμε. Ελπίζω ότι το Σώμα θα υποστηρίξει την εισηγήτρια σε αυτό το θέμα.
<P>
Η εισηγήτρια ανέφερε επίσης ένα συμβιβασμό για την εξαίρεση της γεωργίας. Αποδείχθηκε απαραίτητο να προταθεί αυτός ο συμβιβασμός. Η εξαίρεση θα ισχύει για πέντε έτη, εάν τελικά γίνει δεκτή. Θα προτιμούσα να μην περιληφθεί, αλλά έπρεπε να περιληφθεί προκειμένου να εξασφαλισθεί εδώ πολιτική συναίνεση για τη σημερινή ψηφοφορία. Εάν εγκριθεί, η Επιτροπή δεν πρέπει να προσφύγει στην προσφιλή της τακτική να περιμένει να περάσει ολόκληρη η πενταετία πριν αξιολογήσει τα επιστημονικά στοιχεία και υποβάλει πρόταση. Πρέπει να γίνει το προπαρασκευαστικό έργο που θα μας επιτρέψει να κινηθούμε γρήγορα όταν περάσει η πενταετία.
<P>
Στη συνέχεια, αυτό στο οποίο αποσκοπούμε και το οποίο θα συνεχίσουμε να επιδιώκουμε κατά τη συνδιαλλαγή, μετά τη σημερινή συζήτηση και ψηφοφορία, είναι η εξισορρόπηση μεταξύ των επιπέδων ανάληψης δράσης και των οριακών τιμών, ώστε η βιομηχανία να μπορεί να τα δεχθεί και να τα εφαρμόσει, αλλά συγχρόνως να δοθεί ώθηση στη βελτίωση του μηχανολογικού σχεδιασμού ώστε ο νέος εξοπλισμός να μην προκαλεί κραδασμούς και να λαμβάνονται καλύτερα υπόψη οι εργονομικές παράμετροι. Ελπίζω να υποστηριχθεί σήμερα η έκθεση.

<SPEAKER ID=61 NAME="Lynne">
Θα αναφερθώ συγκεκριμένα στον κραδασμό σε ολόκληρο το σώμα. Όπως ειπώθηκε ήδη, υπάρχουν αποδείξεις ότι ο κραδασμός που μεταδίδεται μέσω του συστήματος χεριού-βραχίονα μπορεί να προκαλέσει "μουδιασμένα δάκτυλα" , αλλά δεν πιστεύω ότι υπάρχουν επαρκή αποδεικτικά στοιχεία για το ότι ο κραδασμός σε ολόκληρο το σώμα προκαλεί τεράστιους κινδύνους για την υγεία των εργαζομένων. Υπάρχει ένας μικρός κίνδυνος για την υγεία, αλλά ακόμα και σύμφωνα με τα πρότυπα ISO δεν υπάρχει ποσοτικός κίνδυνος για την υγεία, οπότε, άνευ περαιτέρω επιστημονικών αποδείξεων, νομίζω ότι θα ήταν παράνοια εκ μέρους μας να επιβάλουμε στη βιομηχανία μεγαλύτερα βάρη.
<P>
Χαίρομαι που η εισηγήτρια τελικά συμφώνησε ότι χρειαζόμαστε ένα συμβιβασμό για τη γεωργία, γι' αυτό σας παρακαλώ όλους να υπερψηφίσετε την τροπολογία αριθ. 11. Κατ' αυτόν τον τρόπο, η γεωργία και η δασοκομία εξαιρούνται για πέντε έτη και στη συνέχεια το θέμα επανέρχεται στο Κοινοβούλιο αφού θα έχουν γίνει περαιτέρω έρευνες και θα έχουν παρασχεθεί περισσότερα επιστημονικά στοιχεία. Εάν δεν υπερψηφίσουμε το συμβιβασμό στην τροπολογία αριθ. 11, πιστεύω ότι δεν θα μπορέσει να πραγματοποιηθεί ο θερισμός σε ολόκληρη την ΕΕ. Εάν δεν την υπερψηφίσουμε, οι οδηγοί γεωργικών ελκυστήρων, για παράδειγμα, θα μπορούν να οδηγούν το τρακτέρ τους για 2 έως 4 ώρες ανά οκτάωρο, εάν τελικά γίνει δεκτό το 0,8 m/s2 που προτείνει η εισηγήτρια. Ακόμα και εάν εξαιρεθούν η γεωργία και η δασοκομία, πρέπει να επανέλθουμε στην κοινή θέση των 1,15 m/s2 αντί του 0,8 που προτείνει η εισηγήτρια, διότι, εάν δεν επανέλθουμε σ' αυτό, άλλοι κλάδοι της βιομηχανίας, όπως ο μηχανολογικός σχεδιασμός, τα ορυχεία, οι κατασκευές, θα αντιμετωπίσουν τεράστια προβλήματα. Γι' αυτό, σας απευθύνω έκκληση να προσέξετε να μην επιβάλετε με την ψήφο σας περισσότερους περιορισμούς στη βιομηχανία, εφόσον δεν υπάρχει αποδεδειγμένος ποσοτικός κίνδυνος για την υγεία. Σας εκλιπαρώ λοιπόν να μην υπερψηφίσετε τη θέση της εισηγήτριας ως προς αυτό το θέμα, αλλά να επανέλθετε στην κοινή θέση και να ψηφίσετε υπέρ της τροπολογίας αριθ. 11 και κατά των τροπολογιών αριθ. 2, 4, 12 και 9.

<SPEAKER ID=62 NAME="Bouwman">
 - (NL) Κύριε Πρόεδρε, νομίζω ότι η εισηγήτρια πραγματοποίησε εξαιρετική εργασία. Δραστηριοποιήθηκα ως σύμβουλος σε επιχειρηματικά συμβούλια, συνδικάτα και επιχειρήσεις, μεταξύ άλλων και στο πεδίο των συνθηκών εργασίας. Κατέληξα στο συμπέρασμα ότι εδώ και ορισμένα χρόνια στις Κάτω Χώρες - αλλά αυτό ισχύει και για άλλα κράτη μέλη, χρειάζεται προσοχή: στις βέλτιστες πρακτικές - εργαζόμαστε με τον κανόνα 2631 ISO, όπως συνέστησε και ακολούθησε η κ. Thorning-Schmidt. Μόνο κατά τα τελευταία στάδια αποφασίσαμε τελικά να ακολουθήσουμε την τροπολογία της κ. Hermange.
<P>
Είμαι επομένως σύμφωνος ότι δεν πρέπει να εξετάζουμε μόνο αυτά, τα οποία ισχυρίζονται οι επιχειρήσεις. Υπάρχουν και άλλες πλευρές. Τα συνδικάτα, για παράδειγμα, έχουν δηλώσει ότι δεν πρόκειται μόνο για κινδύνους που αφορούν την υγεία, αλλά για παράδειγμα και για τα φαινόμενα κόπωσης. Επομένως, ο κανόνας πρέπει να ήταν αυστηρότερος από ό,τι συμβαίνει σήμερα, από την άποψη της έλλειψης ασφάλειας. Μέχρι στιγμής δεν άκουσα εδώ για αυτή την πτυχή και αυτό πρέπει να οδηγήσει σε μία μέση λύση.

<SPEAKER ID=63 LANGUAGE="ES" NAME="Pιrez Αlvarez">
Κύριε Πρόεδρε, θα ήθελα να ξεκινήσω συγχαίροντας την κ. εισηγήτρια για την εξαιρετική της εργασία και, κατόπιν τούτου, επιτρέψτε μου να υπενθυμίσω ότι η παράγραφος 1 του άρθρου 31 του Χάρτη των Θεμελιωδών Δικαιωμάτων της Ευρωπαϊκής Ένωσης διακηρύσσει ότι κάθε εργαζόμενος έχει δικαίωμα να εργάζεται σε συνθήκες που σέβονται την υγεία, την ασφάλεια και την αξιοπρέπειά του. Πρόκειται για μία γενική δήλωση, στο κεφάλαιο που αναφέρεται στην αλληλεγγύη, στην οποία συμπεριλαμβάνονται όχι μόνο τα μέτρα κατά εκείνων των προφανών κινδύνων που τραβούν την προσοχή (τον κίνδυνο πτώσης, τον κίνδυνο από κάποιο λειαντικό μέσο), αλλά επίσης τα προληπτικά μέτρα έναντι κινδύνων που θα μπορούσαν να περάσουν απαρατήρητοι στην πλειοψηφία των ατόμων που δεν είναι ειδικοί επί του θέματος. Τέτοιοι είναι οι κίνδυνοι στους οποίους είναι εκτεθειμένοι οι εργαζόμενοι στα ορυχεία, στις οικοδομές, στις μεταφορές. Συνολικά, λένε οι μελέτες, ένα 24 % των εργαζομένων στην Ευρώπη, και αυτό στην διπλή εκδήλωση του κραδασμού που μεταδίδεται στο σύστημα χεριού-βραχίονα με την εμφάνιση μουδιασμένων δακτύλων, τη μείωση της άσκησης δύναμης, κλπ., ή τους κραδασμούς που μεταδίδονται σ' ολόκληρο το σώμα (πόνοι στην πλάτη, οσφυαλγίες, κήλη, κλπ.).
<P>
Πρέπει να υπενθυμίσουμε, κυρία Επίτροπε, ότι αυτά τα μέτρα δεν πρέπει να περιοριστούν μόνο στους φυσικούς παράγοντες όπως στην περίπτωση των κραδασμών, αλλά επίσης πρέπει να συμπεριλάβουν τους θορύβους, τα ηλεκτρομαγνητικά κύματα και πεδία, τις οπτικές ακτινοβολίες, κλπ., και όλα αυτά, με την απαραίτητη μεταβατική περίοδο για την προσαρμογή των απαιτήσεων που προέρχονται από την υιοθέτηση αυτών των αποφάσεων. Είμαι πεπεισμένος ότι όλοι οι εργοδότες και οι εργαζόμενοι έχουν τον ίδιο στόχο: τη βελτίωση των συνθηκών του εργασιακού χώρου, ένα κατάλληλο περιβάλλον εργασίας. Θα είναι απαραίτητη μία μεταβατική περίοδος για την αντικατάσταση των εξοπλισμών, την βελτίωση και την προσαρμογή των διαδικασιών, και θα πρέπει να ληφθούν υπόψη οι διαφορές σχετικά με την τεχνολογική εξέλιξη και τον τύπο της δραστηριότητας, παραδείγματος χάρη, αγροτική, με τη βεβαιότητα ότι ο μηδενικός κίνδυνος δεν υπάρχει και ότι ο αγώνας υπέρ της ασφάλειας είναι ευθύνη όλων των εμπλεκομένων: εργαζομένων (ελεύθερων επαγγελματιών ή μισθωτών), εργοδοτών, τοπικών, περιφερειακών και εθνικών διοικήσεων.

<SPEAKER ID=64 NAME="Bushill-Matthews">
Κύριε Πρόεδρε, στα δύο έτη της θητείας μου στο Κοινοβούλιο δεν έχω λάβει ποτέ τέτοια χιονοστιβάδα επιστολών διαμαρτυρίας όσο γι' αυτήν την έκθεση. Αναφέρομαι ειδικότερα στις πτυχές που αφορούν τον κραδασμό σε ολόκληρο το σώμα, και όχι τόσο τον κραδασμό που μεταδίδεται μέσω του συστήματος χεριού-βραχίονα. Αυτά τα σχόλια δεν προέρχονται μόνο από μεγάλους και μικρούς εργοδότες στη γεωργία, τα λατομεία, τα ορυχεία, το μηχανολογικό σχεδιασμό και τις κατασκευές - για να αναφέρω μόνο λίγα παραδείγματα - οι οποίοι ορθά ανησυχούν για την ίδια τη βιωσιμότητα ολόκληρων των βιομηχανιών τους με αυτές τις προτάσεις. Προέρχονται επίσης από απλούς εργαζόμενους που ανησυχούν για τις θέσεις εργασίας τους σε περίπτωση που εγκριθούν οι τροπολογίες της εισηγήτριας.
<P>
Προσφάτως δημοσιευθείσες και αξιόλογες επιστημονικές μελέτες από τη Γερμανία, την Ιταλία και το Ηνωμένο Βασίλειο, καθώς και από την ίδια την πατρίδα της εισηγήτριας, τη Δανία, δεν δείχνουν καμία άμεση ποσοτικοποιήσιμη σχέση μεταξύ του κραδασμού σε ολόκληρο το σώμα και της οσφυαλγίας. Σημειώνω ότι ο κ. Hughes υποστηρίζει διαφορετική άποψη. Δεν είναι η πρώτη φορά που η ίδια η κυβέρνησή του διαφωνεί μαζί του. Τα ανωτέρω σχόλια από τους ψηφοφόρους έχουν δύο κοινά μεταξύ τους: την οργή τους για το ότι σοσιαλιστές βουλευτές προτείνουν αυτές τις τροπολογίες, και την απόλυτη αδυναμία τους να πιστέψουν ότι οι εν λόγω βουλευτές είναι τόσο μακριά από την πραγματικότητα.
<P>
Θα είμαι σαφής. Τα ανωτέρω σχόλια δεν αφορούν καθόλου την υγεία και την ασφάλεια, θέματα τα οποία όλοι αναγνωρίζουμε ως σημαντικά. Αφορούν κατά πολύ τη βιαστική συναγωγή συμπερασμάτων από την εισηγήτρια, χωρίς ωστόσο αυτά να υποστηρίζονται από συγκεκριμένα επιστημονικά στοιχεία. Η κυβέρνηση του Ηνωμένου Βασιλείου αντιτίθεται σθεναρά στις τροπολογίες που προτείνει η εισηγήτρια οι οποίες, όπως υποστηρίζει, θα βλάψουν τη βιομηχανία και τη γεωργία χωρίς κανένα όφελος. Οι Συντηρητικοί βουλευτές του Ηνωμένου Βασιλείου συμφωνούν, και απευθύνουμε έκκληση στους Εργατικούς βουλευτές του Ηνωμένου Βασιλείου, οι οποίοι υποστήριξαν τόσο αποφασιστικά την εν λόγω έκθεση στην επιτροπή, να υποστηρίξουν τώρα την κοινή θέση, υποστηρίζοντας στο μεταξύ το συμβιβασμό μας, τον οποίο υποβάλουμε από κοινού με ορισμένες πολιτικές ομάδες. Απευθύνω έκκληση σε όλους να ψηφίσετε μαζί μας υπέρ της ορθής επιστήμης και της κοινής λογικής.

<SPEAKER ID=65 NAME="Helmer">
Κύριε Πρόεδρε, πρόκειται πραγματικά για ένα από τα χειρότερα νομοθετήματα που έχω δει στο Κοινοβούλιο. Τα οφέλη που προσφέρει είναι αοριστίες και εικασίες - δεν μπορούν να αποδειχθούν και να ποσοτικοποιηθούν, ενώ το κόστος είναι πραγματικό, άμεσο και μαζικό. Σύμφωνα με αξιόπιστες εκτιμήσεις, το κόστος εφαρμογής μόνο στο Ηνωμένο Βασίλειο θα μπορούσε να κυμαίνεται από 15 έως 30 δισεκατομμύρια ευρώ. Τα αποτελέσματα θα επεκταθούν σε ευρεία κλίμακα βιομηχανικών κλάδων - όχι μόνο στη γεωργία, αλλά και στις οδικές μεταφορές, τις κατασκευές και πολλούς άλλους τομείς.
<P>
Ήλθε σε επαφή μαζί μου ένα ευρύτατο φάσμα από οργανώσεις επιχειρήσεων, και είναι καθολικά αντίθετες στο μέτρο και ειδικότερα στις τροπολογίες που θα το καθιστούσαν ακόμα πιο κατασταλτικό. Σ' αυτές τις οργανώσεις περιλαμβάνονται: η Συνομοσπονδία των Βρετανικών Βιομηχανιών, η Εθνική Ένωση Αγροτών, η Ένωση Οδικών Μεταφορών, η Ένωση Εξορυκτικών Βιομηχανιών, η βιομηχανία άνθρακα και η JCB, κατασκευάστρια βαρέων εξοπλισμών. Φαίνεται ότι το όριο που θεσπίζει η οδηγία θα περιορίσει τις ώρες εργασίας των οδηγών φορτηγών σε έξι ώρες, των οδηγών τρακτέρ σε δύο ή τρεις ώρες και των χειριστών μηχανημάτων τεμαχισμού των κληματίδων σε 15 λεπτά. Τούτο θα προκαλέσει τεράστια ζημία στις ευρωπαϊκές οικονομίες. Θα στοιχίσει θέσεις απασχόλησης. Έχει επισημανθεί ότι ο μέσος δρομέας υπερβαίνει το όριο κατά επτά ή οκτώ φορές, ενώ ακόμα και το περπάτημα στο δρόμο μπορεί να παραβιάσει τους κανόνες. Υποπτεύομαι ότι τη Δευτέρα ξεπέρασα και εγώ το όριο μέσα στο λεωφορείο που με μετέφερε από το αεροδρόμιο της Βασιλείας στο Στρασβούργο!
<P>
Επίσης, η οδηγία επιβάλλει τεράστια νέα έξοδα και διοικητικά βάρη στη βιομηχανία όσον αφορά τη μέτρηση των επιπέδων των κραδασμών και την καταγραφή της έκθεσης σε αυτούς. Υπάρχει επιτακτική ανάγκη, κύριε Πρόεδρε, να αξιολογούνται με τον κατάλληλο τρόπο οι ρυθμιστικές επιπτώσεις των ευρωπαϊκών νομοθετικών προτάσεων. Εάν είχε γίνει αυτό στη συγκεκριμένη περίπτωση, τα πράγματα δεν θα είχαν φθάσει τόσο μακριά. Τα όποια πιθανά οφέλη αντισταθμίζονται κατά πολύ από το κόστος. Φαίνεται ότι δεν μπορούμε να απορρίψουμε όλη την πρόταση, αλλά απευθύνω έκκληση στους συναδέλφους να υποστηρίξουν τις τροπολογίες που θα την καταστήσουν μετριοπαθέστερη και να απορρίψουν τις τροπολογίες που θα την καταστήσουν ακόμα πιο καταστροφική απ' όσο είναι ήδη.

<SPEAKER ID=66 NAME="Διαμαντοπούλου">
. (ΕΝ) Κύριε Πρόεδρε, εξ ονόματος της Επιτροπής θα ήθελα να συγχαρώ την κ. Thorning-Schmidt για την εξαίρετη έκθεσή της, ιδίως επειδή πρόκειται για ένα τόσο δύσκολο τεχνικό ζήτημα: ο φάκελος δεν είναι απλώς δυσχερής, αλλά βρίσκεται ενώπιον του Συμβουλίου από το 1994 και μόνο τώρα τα πράγματα κινούνται.
<P>
Θεωρώ ότι η εν λόγω νομοθεσία σχετικά με τους κραδασμούς θα αποτελέσει ουσιαστικό βήμα προς την επίτευξη της καλύτερης προστασίας της υγείας και της ασφάλειας των εργαζομένων που εκτίθενται σε κινδύνους προερχόμενους από φυσικούς παράγοντες, αλλά βέβαια πρέπει να λάβουμε υπόψη τις οικονομικές επιπτώσεις, τις επιπτώσεις για τις επιχειρήσεις - μεγάλες και μικρομεσαίες. Γι' αυτό το λόγο προτείνουμε μια βαθμιαία προσέγγιση.
<P>
Δεν μπορούμε να λησμονούμε ότι μεγάλος αριθμός εργαζομένων υποφέρει από τα αποτελέσματα της έκθεσης σε κραδασμούς, κυρίως από νευρολογικές, αγγειακές και μυοσκελετικές διαταραχές. Αυτό είναι ένα ιδιαίτερα σοβαρό πρόβλημα που είναι δαπανηρό για τις επιχειρήσεις και για την κοινωνία και το οποίο, γεγονός ακόμα πιο σημαντικό, κάνει να υποφέρουν τόσο οι άμεσα ενεχόμενοι όσο και οι οικογένειές τους. Όταν λοιπόν συζητούμε για κόστος, θα πρέπει να υπολογίσουμε το κόστος που βαρύνει τις επιχειρήσεις λόγω των προβλημάτων υγείας των εργαζομένων τους.
<P>
Σε σχέση με τις τροπολογίες σας, η Επιτροπή έχει προσπαθήσει πολύ σκληρά να διατηρήσει ένα υψηλό επίπεδο προστασίας, και συγχρόνως να εξασφαλίσει τη δυνατότητα επίτευξης συμβιβασμού. Αν και θεωρούμε ότι θα ήταν καταλληλότερες οι κατώτερες τιμές που ευθυγραμμίζονται καλύτερα με την τροποποιημένη πρόταση, έχουμε αποδεχθεί την κοινή θέση του Συμβουλίου ενόψει της επίτευξης ενός γενικού συμβιβασμού. Η κοινή θέση αυξάνει τις οριακές τιμές έκθεσης και τις τιμές έκθεσης για ανάληψη δράσης όσον αφορά τους κραδασμούς σε ολόκληρο το σώμα και εισάγει νέες διατάξεις σχετικά με τις μεταβατικές περιόδους για τον υφιστάμενο εργασιακό εξοπλισμό γενικά και για τον εξοπλισμό που χρησιμοποιείται στους τομείς της γεωργίας και της δασοκομίας ειδικότερα.
<P>
Επομένως, για λόγους συνέπειας, η Επιτροπή δεν μπορεί να δεχθεί την τροπολογία αριθ. 2, η οποία μειώνει τις τιμές έκθεσης για τους κραδασμούς σε ολόκληρο το σώμα στην κοινή θέση, ούτε το τμήμα της τροπολογίας αριθ. 5 που μειώνει τη διάρκεια των μεταβατικών περιόδων. Ωστόσο, το τελευταίο τμήμα της τροπολογίας αριθ. 5 θα ήταν αποδεκτό, εάν άλλαζε κάπως διατύπωση.
<P>
Επίσης, η Επιτροπή δεν μπορεί να δεχθεί τις τροπολογίες αριθ. 8 και 12, διότι επαναλαμβάνουν απλά τις αρχές της ευθύνης των εργοδοτών, που ήδη περιλαμβάνονται στην οδηγία πλαίσιο, χωρίς επιπλέον προστιθέμενη αξία, ούτε τις τροπολογίες αριθ. 9 και 13, διότι είτε αφαιρούν από τα κράτη μέλη τη δυνατότητα να επιτρέπουν παρεκκλίσεις όσον αφορά τους κραδασμούς σε ολόκληρο το σώμα στην περίπτωση εποχιακής εργασίας, είτε προβλέπουν απλώς τον καθορισμό μέσων όρων έκθεσης, κάτι που ήδη λαμβάνουν υπόψη τα πρότυπα ISO στα οποία αναφέρεται η οδηγία.
<P>
Η Επιτροπή δεν μπορεί να δεχθεί την τροπολογία αριθ. 11 για τεχνικούς και πολιτικούς λόγους. Παρότι η Επιτροπή συμφωνεί με τις αρχές που βρίσκονται πίσω από τις αλλαγές τις οποίες προτείνει η τροπολογία αριθ. 1, μπορούμε να συμφωνήσουμε μόνο με το πρώτο μέρος, αλλά δεν μπορούμε να δεχθούμε το δεύτερο μέρος που προβλέπει τη δέσμευση του Ευρωπαϊκού Κοινοβουλίου και του Συμβουλίου να προχωρήσουν στην έγκριση άλλων τμημάτων της αρχικής πρότασης περί φυσικών παραγόντων. Δεν πρόκειται περί πολιτικής διαφωνίας. Το εν λόγω τμήμα της αιτιολογικής σκέψης αντιβαίνει στον κανόνα που προβλέπει ότι οι αιτιολογικές σκέψεις "δεν πρέπει να περιλαμβάνουν κανονιστικές διατάξεις ή πολιτικές παραινέσεις" . Δέχομαι τις τροπολογίες 3, 4 και 7. Οι εν λόγω τροπολογίες σαφώς βελτιώνουν και διευκρινίζουν το κείμενο.
<P>
Με λύπη μου είμαι αναγκασμένη να απορρίψω την τροπολογία αριθ. 6 στην παρούσα μορφή της. Ωστόσο, θα μπορούσα να δεχθώ την ιδέα σύμφωνα με την οποία τα κράτη μέλη θα πρέπει να αιτιολογούν τις ενδεχόμενες μεταβατικές περιόδους ή παρεκκλίσεις που παραχωρούν. Ωστόσο, τούτο θα πρέπει να ενταχθεί στο άρθρο 14 (1).
<P>
Τέλος, θα ήθελα να σας υπενθυμίσω ότι η βαθμιαία προσέγγιση που χρησιμοποιήσαμε, αρχίζοντας από τους κραδασμούς, συνεπάγεται ότι θα πρέπει τώρα να προχωρήσουμε στους υπόλοιπους τρεις φυσικούς παράγοντες που συμπεριλαμβάνονται στην αρχική πρόταση της Επιτροπής: θόρυβο, ηλεκτρομαγνητικά πεδία και οπτική ακτινοβολία.
<P>
Συνοψίζοντας, η Επιτροπή μπορεί να δεχθεί εξολοκλήρου τις τροπολογίες αριθ 3, 4 και 7. Μπορεί να δεχθεί εν μέρει τις τροπολογίες αριθ. 1, 5 και 6 και απορρίπτει τις τροπολογίες αριθ. 2, 8, 9, 11, 12 και 13.

<SPEAKER ID=67 NAME="Πρόεδρος">
Ευχαριστώ πολύ, κυρία Επίτροπε Διαμαντοπούλου!
<P>
Αγαπητοί συνάδελφοι όταν ακούω τι γίνεται στην αίθουσα πιστεύω ότι σύντομα θα χρειαστούμε μια οδηγία για τον θόρυβο στην Ολομέλεια κατά τη διάρκεια των συζητήσεων.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<SPEAKER ID=68 NAME="Morgan">
Κύριε Πρόεδρε, ήθελα να σας ρωτήσω για την απόφαση που έλαβε χθες το βράδυ το Προεδρείο και αφορά τον Κανονισμό Υπηρεσιακής Κατάστασης. Θέλω να μάθω σε ποια βάση στηρίχθηκε η εν λόγω απόφαση. Πιστεύω ότι θα πρέπει να υπενθυμίσουμε στο Σώμα ότι όταν εγκρίθηκε η παρούσα Επιτροπή, εγκρίθηκε με βάση την ανάγκη για ριζική μεταρρύθμιση. Χθες το βράδυ, το Προεδρείο έλαβε την απόφαση να υιοθετήσει μια μάλλον πιο επιφυλακτική στάση από αυτήν που είχε εγκριθεί από την Ολομέλεια, αλλά δεν θέλαμε να γίνει όπως στο παρελθόν, θέλαμε μια ριζική αναμόρφωση. Θα ήθελα να ξέρω για ποιο λόγο το Προεδρείο αντιτάχθηκε στο πνεύμα αυτών που εγκρίναμε στην Ολομέλεια όσον αφορά τόσο την έκθεση van Hulten όσο και την έκθεση Harbour, και για ποιο λόγο, δεδομένης της αποφασιστικής σημασίας και του διοργανικού χαρακτήρα αυτού του θέματος, ο αρμόδιος για τις μεταρρυθμίσεις Αντιπρόεδρος, ο Επίτροπος Kinnock, δεν εκλήθη να μιλήσει στην εν λόγω συνεδρίαση.
<P>
Θα μπορούσατε να με διαβεβαιώσετε, κύριε Πρόεδρε ότι το Προεδρείο θα επανεξετάσει το ζήτημα, καθώς και ότι θα καλέσει τον Αντιπρόεδρο της Επιτροπής να μιλήσει στο Προεδρείο προκειμένου να τροποποιηθεί η επιστολή που εγκρίθηκε χθες το βράδυ;
<P>
(Χειροκροτήματα)

<SPEAKER ID=69 NAME="Πρόεδρος">
Ήμουν παρών κατά τη χθεσινοβραδινή συνεδρίαση του Προεδρείου και δεν αντελήφθην να έλαβε το Προεδρείο τελικές αποφάσεις. Ελήφθη η απόφαση να συνταχθεί μια επιστολή προς τον κ. Prodi και, επομένως, οι συζητήσεις σχετικά με αυτό το θέμα συνεχίζονται.

<SPEAKER ID=70 NAME="Harbour">
Κατά την τελευταία περίοδο συνόδου, λαμβάνοντας το λόγο επί της διαδικασίας, έθεσα το όλο αυτό θέμα και ζήτησα από το Προεδρείο να δώσει το συντομότερο δυνατό στο Σώμα μια πλήρη αναφορά της κατάστασης των συζητήσεων περί μεταρρύθμισης. Μέχρι τώρα, δεν μας έχει δοθεί αυτή η αναφορά και στο σημείο αυτό τονίζω τις ανησυχίες της συναδέλφου μου κ. Morgan. Στην έκθεσή μου, η οποία εγκρίθηκε με πολύ μεγάλη πλειοψηφία από το Σώμα, θέσαμε ως ακρογωνιαίο λίθο της μεταρρύθμισης τη γραμμική δομή της σταδιοδρομίας με αξιοκρατικά κριτήρια. Ωστόσο, από τα σχόλια που έκανε ένας από τους Αντιπροέδρους του Κοινοβουλίου στις εφημερίδες και όχι στο Σώμα, φαίνεται ότι το όλο αυτό θέμα δεν θεωρείται πλέον σημαντικό από το Προεδρείο.
<P>
Ελπίζω ότι έχω την υποστήριξη όλων των συναδέλφων του Σώματος όταν λέγω ότι εμείς εξακολουθούμε να το θεωρούμε ακρογωνιαίο λίθο των μεταρρυθμίσεων και δεν βλέπουμε κανέναν λόγο για τον οποίο το Κοινοβούλιο δεν θα πρέπει να ακολουθήσει παρόμοια στάση με αυτή που ακολουθεί η Επιτροπή σ' αυτόν τον κρίσιμο τομέα.
<P>
(Χειροκροτήματα)

<SPEAKER ID=71 NAME="Πρόεδρος">
Το θέμα που αναφέρατε εσείς και η κ. Morgan θα τεθεί εκ νέου στο Προεδρείο. Μπορώ να σας διαβεβαιώσω ότι θα εξεταστεί με τη δέουσα προσοχή.

<SPEAKER ID=72 NAME="Elles">
Κύριε Πρόεδρε, μπορούμε να εκλάβουμε αυτό που είπατε ως διαβεβαίωση ότι δεν θα αποσταλεί καμία επιστολή προτού συνεδριάσει εκ νέου το Προεδρείο την Πέμπτη, διότι νομίζω ότι αυτό επιθυμεί να ακούσει το Σώμα;

<SPEAKER ID=73 NAME="Πρόεδρος">
Δεν μπορώ να σας πω σε ποιο στάδιο βρίσκεται η επιστολή. Υποθέτω ότι έχει ήδη σταλεί, γι' αυτό δεν μπορώ να πω ότι δεν θα σταλεί. Ωστόσο, το θέμα θα συζητηθεί πλήρως όταν το Προεδρείο συνεδριάσει εκ νέου αύριο.

<SPEAKER ID=74 NAME="Lynne">
Κύριε Πρόεδρε, θα ήθελα απλώς να διαμαρτυρηθώ για το γεγονός ότι οι εκθέσεις της κ. Thorning-Schmidt και της κ. Ghilardotti θα τεθούν σε ψηφοφορία αμέσως μετά τη συζήτηση. Ορισμένες ομάδες δεν είχαν τη δυνατότητα να μελετήσουν τις εκθέσεις, ιδίως την έκθεση Ghilardotti, ούτε να τις συζητήσουν. Εάν αυτό συμβεί στο μέλλον, μπορούμε τουλάχιστον να ενημερωθούμε πολύ νωρίτερα; Μόλις χθες το βράδυ πληροφορηθήκαμε ότι πρόκειται να συμβεί αυτό, όταν ήταν πολύ αργά να κάνουμε οτιδήποτε.
<P>
(Χειροκροτήματα)

<SPEAKER ID=75 NAME="Πρόεδρος">
Η εν λόγω έκθεση είχε προγραμματιστεί να συζητηθεί σήμερα από τη στιγμή που καταρτίστηκε η ημερήσια διάταξη. Λαμβάνουμε πολλές διαμαρτυρίες από τον Τύπο που υποστηρίζει ότι οι ψηφοφορίες δεν διενεργούνται αρκετά γρήγορα μετά το τέλος των συζητήσεων. Συνεπώς, πρέπει να βρεθεί μια ισορροπία.

<CHAPTER ID=6>
ΨΗΦΟΦΟΡIΕΣ
<SPEAKER ID=76 LANGUAGE="DE" NAME="- Πρόταση οδηγίας του Ευρωπαϊκού Κοινοβουλίου και του Συμβουλίου για τροποποίηση της οδηγίας 93/42/EΟΚ, όπως τροποποιήθηκε από την οδηγία 2000/70/EΚ, όσον αφορά τα ιατρικά βοηθήματα που περιλαμβάνουν σταθερά παράγωγα του ανθρώπινου αίματος ή πλάσματος (COM(2001) 480 - C5-0382/2001 - 2001/0186(COD)) (Επιτροπή Περιβάλλοντος, Δημόσιας Υγείας και Πολιτικής των Καταναλωτών)">

<P>
(Το Σώμα εγκρίνει την πρόταση της Επιτροπής) - Σχέδιο απόφασης του Συμβουλίου σχετικά με την προστασία του ευρώ από την παραχάραξη (10616/2001 - C5-0362/2001 - 2001/0804(CNS)) (Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων)
<P>
(Το Σώμα εγκρίνει την πρόταση της Επιτροπής)- Πρόταση κανονισμού του Συμβουλίου για τροποποίηση του κανονισμού (ΕΟΚ) αριθ. 2262/84 για τη λήψη ειδικών μέτρων στον τομέα του ελαιολάδου (COM(2001) 455 - C5-0437/2001 - 2001/0181(CNS)) (Επιτροπή Γεωργίας και Ανάπτυξης της Υπαίθρου)
<P>
(Το Σώμα εγκρίνει την πρόταση της Επιτροπής)
<P>
Εκθέσεις χωρίς συζήτηση:
<P>
Έκθεση (A5-0317/2001), της κ. Caroline Jackson εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου σχετικά με τη θέσπιση κοινοτικού προγράμματος δράσης για την προαγωγή μη κυβερνητικών οργανισμών που αναπτύσσουν πρωτίστως δραστηριότητες στον τομέα της περιβαλλοντικής προστασίας (COM(2001) 337 - C5-0281/2001 - 2001/0139(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0346/2001), της κ. Diemut Theato εξ ονόματος της Επιτροπής Ελέγχου του Προϋπολογισμού, σχετικά με τον ορισμό εννέα μελών του Ελεγκτικού Συνεδρίου
<P>
((C5-0282/2001 - 2001/0808(CNS)
<P>
C5-0283/2001 - 2001/0809(CNS)
<P>
C5-0284/2001 - 2001/0810(CNS)
<P>
C5-0285/2001 - 2001/0811(CNS)
<P>
C5-0286/2001 - 2001/0813(CNS)
<P>
C5-0287/2001 - 2001/0814(CNS)
<P>
C5-0288/2001 - 2001/0815(CNS)
<P>
C5-0290/2001 - 2001/0812(CNS)
<P>
C5-0291/2001 - 2001/0816(CNS))
<P>
Theato (PPE-DE), εισηγήτρια. (DE) Κύριε Πρόεδρε, θα ήθελα να κάνω μερικές σύντομες παρατηρήσεις σχετικά με τη διαδικασία. Σύμφωνα με το άρθρο 247 της Συνθήκης, θα διορισθούν αυτή τη φορά από το Συμβούλιο κατόπιν διαβουλεύσεων με το Κοινοβούλιο 9 μέλη του Ελεγκτικού Συνεδρίου. Για τέσσερα από τα μέλη πρόκειται για ανανέωση της θητείας τους και αυτό αφορά τα κράτη Γαλλία, Λουξεμβούργο, Κάτω Χώρες και Αυστρία. Η θητεία των εν λόγω μελών ανανεώνεται για έξι ακόμα έτη. Σε τρεις περιπτώσεις πρόκειται για διορισμό νέων μελών και μάλιστα των μελών από τη Γερμανία, την Ελλάδα και το Ηνωμένο Βασίλειο. Δύο μέλη θα αναλάβουν καθήκοντα για τα υπόλοιπα τέσσερα έτη, αντικαθιστώντας τα μέλη που αποχώρησαν πριν τη λήξη της θητείας τους. Αυτό αφορά τα κράτη Δανία και Σουηδία και καθίσταται δυνατόν στη βάση του άρθρου 247, παράγραφος 6 της Συνθήκης.
<P>
Σύμφωνα με το άρθρο του Κανονισμού, η ακρόαση των προταθέντων μελών του Ελεγκτικού Συνεδρίου ανατέθηκε από την Πρόεδρο του Κοινοβουλίου στην Επιτροπή Ελέγχου του Προϋπολογισμού ως αρμόδια επιτροπή. Στις 10 Σεπτεμβρίου και στις 8 και 9 Οκτωβρίου διεξήχθησαν οι ακροάσεις αυτές σε δημόσιες συνεδριάσεις. Κατόπιν ακολούθησε μία σύντομη συζήτηση κεκλεισμένων των θυρών και αμέσως μετά μυστική ψηφοφορία για κάθε υποψήφιο ξεχωριστά. Φυσικά και οι ακροάσεις των υποψηφίων έγιναν ξεχωριστά. Οι ακροάσεις και οι μυστικές ψηφοφορίες που ακολούθησαν είχαν ως αποτέλεσμα θετική ψήφο για όλα τα προτεινόμενα μέλη, και συνιστούμε στην Ολομέλεια την έγκριση του διορισμού τους.

<SPEAKER ID=77 LANGUAGE="FI" NAME="Seppδnen">
Κύριε Πρόεδρε, εγώ διαβάζω στο άρθρο 114 του Κανονισμού, βάσει του οποίου η διαδικασία χωρίς συζήτηση εφαρμόζεται όταv η αρμόδια επί της oυσίας επιτρoπή δεv έχει καταθέσει τρoπoλoγίες ή oι κατατεθείσες τρoπoλoγίες έχoυv εγκριθεί όλες με λιγότερες από τέσσερις ψήφoυς κατά. Τώρα η έκθεση αυτή εξετάζεται χωρίς συζήτηση. Ωστόσο, η επιτροπή ψήφισε το σουηδό υποψήφιο κ. Tobisson, και περισσότερα από τρία μέλη τον καταψήφισαν επειδή δεν διαθέτει καμία εμπειρία ελεγκτού. Για το λόγο αυτό θα ήθελα να ερμηνεύσετε εάν είναι σωστό να μπορεί να υπάρξει ψηφοφορία για το θέμα αυτό χωρίς συζήτηση - χωρίς τη δυνατότητα δηλαδή να προβληθούν αυτές οι πτυχές δημοσίως, από τη στιγμή που σε μία ψηφοφορία περισσότερα από τρία μέλη καταψήφισαν έναν ορισμένο υποψήφιο. Προσωπικά αξιώνω να υποβληθεί το θέμα προς συζήτηση από την Ολομέλεια του Κοινοβουλίου.

<SPEAKER ID=78 NAME="Πρόεδρος">
Ασφαλώς, κάθε βουλευτής είναι ελεύθερος να ψηφίσει όπως επιθυμεί. Σωστά αναφέρετε το άρθρο 114 του Κανονισμού. Η επιτροπή ζήτησε να τεθεί το θέμα σε ψηφοφορία στο Κοινοβούλιο. Η Διάσκεψη των Προέδρων ενέκρινε τη συμπερίληψή του στην ημερήσια διάταξη του Κοινοβουλίου κατόπιν αιτήματος της επιτροπής. Συνεπώς, η ψηφοφορία θα λάβει χώρα.
<P>
(Με διαδοχικές ψηφοφορίες, το Σώμα εγκρίνει τα εννέα ψηφίσματα)
<P>
Έκθεση (A5-0318/2001) του κ. Didier Rod, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση σύστασης του Συμβουλίου για τη συνετή χρήση των αντιμικροβιακών παραγόντων στην ιατρική (COM(2001) 333 - C5-0411/2001 - 2001/2164(COS))

<SPEAKER ID=79 LANGUAGE="FR" NAME="Rod">
. (FR) Κύριε Πρόεδρε, αγαπητοί συνάδελφοι, η ανθεκτικότητα στους αντιμικροβιακούς παράγοντες αποτελεί σήμερα την αιτία εκατοντάδων χιλιάδων θανάτων στον κόσμο. Ασθένειες που πιστεύαμε ότι ελέγχαμε, όπως είναι η φυματίωση ή η πανώλη, εμφανίζονται πάλι και απειλούν σοβαρά την ανθρώπινη υγεία, κυρίως στις αναπτυσσόμενες χώρες. Ψηφίζοντας την έκθεση Khanbhai, αναγνωρίσαμε ότι η ανθεκτικότητα στα φάρμακα κατά της ελονοσίας αποτελεί έναν από τους λόγους θνησιμότητας εξαιτίας της ασθένειας αυτής. Γνωρίζουμε, όμως, σήμερα ότι μια από τις πραγματικές αιτίες της σημερινής κατάστασης στην Ευρώπη είναι η κακή χρήση αυτών των αντιβιοτικών, και η υπερκατανάλωση, όχι μόνον στον τομέα της ιατρικής που αφορά τον άνθρωπο, αλλά και στον τομέα της ζωικής διατροφής. Αυτό δείχνουν επίσης και οι εκθέσεις για τους ΓΤΟ.

<SPEAKER ID=80 NAME="Πρόεδρος">
Ζητώ συγνώμη που σας διακόπτω, αν και είστε εισηγητής, αλλά δεν είναι σωστό ο εισηγητής να αρχίζει να αγορεύει πριν ψηφίσουμε. Εάν έχετε να πείτε κάτι σχετικό με την ψηφοφορία, θα σας ακούσουμε. Αλλά εάν δεν αφορά τη διαδικασία της ψηφοφορίας, σας λέγω ότι, ως εισηγητής, είχατε ήδη την ευκαιρία να μιλήσετε επί της ουσίας του θέματος.

<SPEAKER ID=81 LANGUAGE="FR" NAME="Rod">
Πρόκειται ακριβώς για κάτι σχετικό με την ψηφοφορία, κύριε Πρόεδρε, και μου είπαν ότι δικαιούμαι ένα λεπτό, το οποίο δεν έχει περάσει ακόμη. Σχετικά με τη διαδικασία της ψηφοφορίας, ήθελα απλώς να εξηγήσω, με ένα μόνο παράδειγμα, γιατί δεν ήμουν σύμφωνος με τις τροπολογίες που κατέθεσε το ΕΛΚ. Ένα μόνο παράδειγμα λοιπόν:
<P>
Σήμερα στις μεσοδυτικές πολιτείες των ΗΠΑ χρησιμοποιούν αντιβιοτικά στα ορνιθοτροφεία. Και αυτό δημιούργησε αντιστάσεις στον ανθρώπινο οργανισμό. Αυτό ακριβώς το αντιβιοτικό χρησιμοποιείται σήμερα για την καταπολέμηση της ασθένειας του άνθρακα και νομίζω ότι αυτό είναι πολύ σημαντικό.
<P>
(Το Σώμα εγκρίνει το ψήφισμα)
<P>
Σύσταση για τη δεύτερη ανάγνωση (A5-0324/2001), του κ. Olle Schmidt εξ ονόματος της Επιτροπής Οικονομικής και Νομισματικής Πολιτικής, σχετικά με τις κοινές θέσεις οι οποίες καθορίστηκαν από το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 85/611/EΟΚ περί συντονισμού των νομοθετικών, κανονιστικών και ρυθμιστικών διατάξεων σχετικά με ορισμένους οργανισμούς συλλογικών επενδύσεων σε κινητές αξίες (ΟΣΕΚΑ) (7551/2001 - C5-0296/2001 - 1998/0243(COD))
<P>
και
<P>
της οδηγίας 85/611/EΟΚ περί συντονισμού των νομοθετικών, κανονιστικών και ρυθμιστικών διατάξεων σχετικά με ορισμένους οργανισμούς συλλογικών επενδύσεων σε κινητές αξίες (ΟΣΕΚΑ) με σκοπό τη ρύθμιση των εταιριών διαχείρισης και τα απλοποιημένα ενημερωτικά δελτία (7550/2001 - C5-0295/2001 - 1998/0242(COD))
<P>
(Ο Πρόεδρος κηρύσσει εγκριθείσες τις δύο κοινές θέσεις όπως τροποποιήθηκαν)
<P>
Σύσταση για τη δεύτερη ανάγνωση (A5-0319/2001), της κ. Anne Elisabet Jensen εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινή θέση η οποία καθορίστηκε από το Συμβούλιο για την έκδοση της απόφασης του Ευρωπαϊκού Κοινοβουλίου και του Συμβουλίου περί κοινοτικών μέτρων ενθάρρυνσης στον τομέα της απασχόλησης (8432/1/01 - C5-0294/2001 - 2000/0195(COD))
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)
<P>
Σύσταση για τη δεύτερη ανάγνωση (A5-0325/2001), της κ. Fiorella Ghilardotti εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινή θέση η οποία καθορίστηκε από το Συμβούλιο ενόψει της έγκρισης της οδηγίας του Ευρωπαϊκού Κοινοβουλίου και του Συμβουλίου για τη θέσπιση ενός γενικού πλαισίου όσον αφορά την ενημέρωση και τη διαβούλευση των εργαζομένων στην Ευρωπαϊκή Κοινότητα (9919/1/01 - C5-0388/2001 - 1998/0315(COD))
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)
<P>
Σύσταση για τη δεύτερη ανάγνωση (A5-0320/2001), της κ. Helle Thorning-Schmidt εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινή θέση η οποία καθορίστηκε από το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου περί των ελαχίστων προδιαγραφών υγείας και ασφάλειας αναφορικά με την έκθεση των εργαζομένων σε κινδύνους προερχόμενους από φυσικούς παράγοντες (κραδασμοί) (δέκατη έκτη ειδική οδηγία κατά την έννοια του άρθρου 16 παράγραφος 1 της οδηγίας 89/391/EΟΚ) (7914/1/2001 REV 1 - C5-0293/2001 - 1992/0449(COD))
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)
<P>
Έκθεση Korhola (A5-0321/2001), της κ. Eija-Riitta Anneli εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με πρόταση οδηγίας του Ευρωπαϊκού Κοινοβουλίου και του Συμβουλίου περί συμμετοχής του κοινού στην κατάρτιση ορισμένων σχεδίων και προγραμμάτων σχετικών με το περιβάλλον και περί τροποποίησης των οδηγιών 85/337/EΟΚ και 96/61/EΚ του Συμβουλίου (COM(2000) 839 - C5-0027/2001 - 2000/0331(COD))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0339/2001), του κ. Christian Ulrik von Boetticher εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με την πρόταση κανονισμού του Συμβουλίου για τη θέσπιση γενικού πλαισίου κοινοτικών δραστηριοτήτων προκειμένου να διευκολυνθεί η υλοποίηση ενός ευρωπαϊκού δικαστικού χώρου στις αστικές υποθέσεις (COM(2001) 221 - C5-0254/2001 - 2001/0109(CNS))
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0333/2001), του κ. Christian Ulrik von Boetticher εξ ονόματος της Επιτροπής Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων, σχετικά με τις πρωτοβουλίες του Βασιλείου του Βελγίου και του Βασιλείου της Σουηδίας ενόψει της έγκρισης κανονισμού του Συμβουλίου σχετικά με την ανάπτυξη του Συστήματος Πληροφοριών Σένγκεν δεύτερης γενιάς (ΣΠΣ II) (9844/2001 - C5-0315/2001 - 2001/0818
<P>
και
<P>
σχετικά με τις πρωτοβουλίες του Βασιλείου του Βελγίου και του Βασιλείου της Σουηδίας ενόψει της έγκρισης απόφασης του Συμβουλίου σχετικά με την ανάπτυξη του Συστήματος Πληροφοριών Σένγκεν δεύτερης γενιάς (ΣΠΣ II) (9845/2001 - C5-0316/2001 - 2001/0819(CNS))
<P>
(Με διαδοχικές ψηφοφορίες, το Σώμα εγκρίνει τα δύο νομοθετικά ψηφίσματα)
<P>
Έκθεση (A5-0302/2001), του κ. Robert Goebbels εξ ονόματος της Επιτροπής Οικονομικής και Νομισματικής Πολιτικής, σχετικά με το διεθνές νομισματικό σύστημα - Πώς θα βελτιωθεί η λειτουργία του και θα αποφευχθούν μελλοντικές κρίσεις (2000/2017(INI))
<P>
(Το Σώμα εγκρίνει το ψήφισμα)
<SPEAKER ID=82 NAME="Πρόεδρος">
Ολοκληρώθηκαν οι ψηφοφορίες.
<P>

<P>
Έκθεση Theato (A5-0346/2001):

<SPEAKER ID=83 NAME="Blak, Lund και Thorning-Schmidt">
. (DA) Οι δανοί σοσιαλδημοκράτες ψήφισαν σήμερα υπέρ του διορισμού εννέα νέων μελών του Ελεγκτικού Συνεδρίου. Και οι εννέα υποψήφιοι έχουν καλές προϋποθέσεις για να γίνουν εξαίρετα μέλη του Ελεγκτικού Συνεδρίου. Ωστόσο υπενθυμίζουμε στα κράτη μέλη ότι κατά την υποβολή υποψηφιοτήτων πρέπει να λάβουν σοβαρά υπόψη το άρθρο 247, παράγραφος 2 της Συνθήκης: "Τα μέλη του Ελεγκτικού Συνεδρίου επιλέγονται μεταξύ προσωπικοτήτων που υπηρετούν ή έχουν υπηρετήσει στις χώρες τους σε όργανα εξωτερικού ελέγχου ή διαθέτουν ειδικά προσόντα για το λειτούργημα αυτό" . Το Ελεγκτικό Συνέδριο παίζει έναν πολύ σημαντικό ρόλο όσον αφορά τον έλεγχο των πόρων της Κοινότητας. Ως εκ τούτου είναι σημαντικό να υπάρχει ο ανάλογος σεβασμός στα μέλη του.

<SPEAKER ID=84 NAME="Van Dam">
 (ΝL) Με ανάμικτα συναισθήματα ψηφίσαμε επί αυτών των εννέα επαναδιοριζόμενων ή νέων μελών του Ελεγκτικού Συνεδρίου. Εν προκειμένω, ο ρόλος του ΕΚ είναι περιθωριακός, δεδομένου του ότι το Συμβούλιο αποτελεί την αρμόδια για τους διορισμούς αρχή. Υποστηρίζουμε αυτή την κατανομή αρμοδιοτήτων που προβλέπει η Συνθήκη. Πράγματι, για την απόφαση που θα πάρει το ΕΚ πρέπει να αποτελεί αποφασιστικό κριτήριο η ποιότητα των υποψηφίων. Για αυτό, είμαστε σοβαρά απογοητευμένοι, τόσο όσον αφορά ορισμένα μέλη, όσο και όσον αφορά την πλειοψηφία της Επιτροπής Προϋπολογισμών.
<P>
Ορισμένοι υποψήφιοι, κατά τη γνώμη μας, προφανώς δεν συγκεντρώνουν τις προϋποθέσεις και δεν πληρούν σε καμία περίπτωση τις απαιτήσεις της Συνθήκης. Ένα κράτος μέλος, το οποίο προτείνει έναν υποψήφιο αποκλειστικά στη βάση της μακράς του πολιτικής σταδιοδρομίας, χωρίς αυτός να διαθέτει τα σχετικά προσόντα στον τομέα των λογαριασμών, πρέπει να ντρέπεται. Αλλά, γενικά, το επίπεδο των υποψηφίων ποικίλλει έντονα. Αλλά για μία τέτοια θέση με υψηλές ευθύνες, η οποία παρουσιάζει μεγάλο ενδιαφέρον για τα κοινοτικά χρήματα, έπρεπε να προτείνονται μόνο βαρέα βάρη στο πεδίο της χρηματοοικονομικής πολιτικής.
<P>
Επί του παρόντος, σε ορισμένες περιπτώσεις αυτό δεν συμβαίνει, αλλά θέλουμε να δώσουμε μία ευκαιρία σε ορισμένους υποψηφίους, αν και βέβαια στους περισσότερο αδύναμους υποψήφιους δεν μπορέσαμε να δώσουμε την ψήφο μας.
<P>
Έκθεση Rod (A5-0318/2001):

<SPEAKER ID=85 LANGUAGE="FR" NAME="Bordes, Cauquil και Laguiller">
. (FR) Δεν θα συζητήσουμε τα ιατρικά επιχειρήματα που χρησιμοποιούνται υπέρ του περιορισμού της κατανάλωσης αντιβιοτικών και άλλων αντιμικροβιακών παραγόντων. Η έκθεση αναφέρει ωστόσο την αναγκαιότητα μείωσης των συναφών με την ιατρική περίθαλψη δαπανών. Αν και γενικά κάτι τέτοιο θα μπορούσε να είναι δικαιολογημένο, εμείς ωστόσο αρνούμεθα κάθε επιχειρηματολογία προς αυτήν την κατεύθυνση.
<P>
Γιατί γνωρίζουμε πάρα πολύ καλά ότι η μείωση των ιατρικών δαπανών πλήττει πάντα τον απλό λαό και ιδιαίτερα τα φτωχότερα κοινωνικά στρώματα. Οι "προληπτικές συστάσεις" αυτού του τύπου, που χρησιμεύουν γενικά στους κυβερνητικούς φορείς προκειμένου να λαμβάνουν περιοριστικά μέτρα, δεν επηρεάζουν όσους διαθέτουν χρήματα ως προς την υπερκατανάλωση φαρμάκων ενώ αντίθετα στερούν από τη στοιχειώδη έστω ιατρική φροντίδα όσους δεν διαθέτουν χρήματα.
<P>
Κατά συνέπεια, εμείς επιλέξαμε την αποχή από την ψηφοφορία για τη συγκεκριμένη έκθεση.
<P>
Έκθεση Schmidt (A5-0324/2001):

<SPEAKER ID=86 NAME="Fatuzzo">
Κύριε Πρόεδρε, μίλησα τόσο συχνά ώστε δεν μου έχει μείνει πλέον φωνή. Έκανα ίσως υπερβολικές αιτιολογήσεις ψήφου!
<P>
Ψήφισα υπέρ της οδηγίας σχετικά με τους ΟΣΕΚΑ διότι οι συνταξιούχοι πλουτίζουν - τρόπος του λέγειν - και από τους καρπούς των αποταμιεύσεών τους. Επομένως, εάν οι αποταμιεύσεις αυτές αποβούν καρποφόρες, όπως προτείνει αυτή η οδηγία, θα μπορέσουν να μιμηθούν τον μεγάλο μοναχικό θαλασσοπόρο Chichester - τον πατέρα του αγαπητού μας συναδέλφου Giles Chichester - ο οποίος συμπλήρωσε 65 χρόνια διαπλέοντας, ως μοναχικός θαλασσοπόρος, τον κόσμο.
<P>
Έκθεση Jensen (A5-0319/2001):

<SPEAKER ID=87 NAME="Fatuzzo">
Κύριε Πρόεδρε, η έκθεση Jensen υπερψηφίστηκε από το Κόμμα των Συνταξιούχων. Θα ήθελα παρόλα αυτά να πω στην επίτροπο Διαμαντοπούλου, η οποία αγωνίζεται τόσο πολύ υπέρ των εργαζομένων και υπέρ της αύξησης του αριθμού των θέσεων απασχόλησης σε ολόκληρη την Ευρώπη, ότι εγώ, ως εκπρόσωπος του Κόμματος των Συνταξιούχων, πιστεύω ότι προκειμένου να δημιουργηθούν περισσότερες θέσεις απασχόλησης θα πρέπει να μειωθεί το κόστος της εργασίας: δηλαδή θα πρέπει να μειωθεί το κόστος των κοινωνικών παροχών και των συνταξιοδοτικών εισφορών, αυξάνοντας όμως τα ποσά των συντάξεων. Χαμηλότερες εισφορές και υψηλότερες συντάξεις: στόχος που μπορεί να επιτευχθεί μόνο με μία προσεκτική και χρηστή διαχείριση των χρημάτων των φορολογουμένων.

<SPEAKER ID=88 NAME="Bastos">
. (ΡΤ) Ήδη με την ευκαιρία της πρώτης ανάγνωσης της έκθεσης αυτής, το Φεβρουάριο του 2001, είχαμε την ευκαιρία να την υποστηρίξουμε. Η σπουδαιότητά της απαιτεί εκ νέου την υποστήριξή μας και, επομένως, την ευνοϊκή ψήφο μας.
<P>
Η ανάπτυξη, ο προγραμματισμός, η παρακολούθηση και η αξιολόγηση της ευρωπαϊκής στρατηγικής για την απασχόληση με τη συμμετοχή των κοινωνικών εταίρων και των τοπικών και περιφερειακών αρχών αποτελούν σημαντικούς και αναγκαίους στόχους για την πλήρη και αποτελεσματική υλοποίηση των στρατηγικών φιλοδοξιών που καθόρισε το Ευρωπαϊκό Συμβούλιο της Λισαβόνας. Οι περισσότερες και καλύτερες θέσεις απασχόλησης μεταφράζονται σε μεγαλύτερη οικονομική και κοινωνική συνοχή. Γι' αυτό είναι απαραίτητη η ενίσχυση της συνεργασίας μεταξύ των κρατών μελών όσον αφορά την ανταλλαγή εμπειριών και πληροφοριών, τον προσδιορισμό των βέλτιστων πρακτικών, ταυτόχρονα με τη συμμετοχή των κοινωνικών εταίρων και των τοπικών και περιφερειακών αρχών, χωρίς να παραγνωρίζουμε την εφαρμογή μίας ενεργούς και διαφανούς πολιτικής πληροφόρησης των πολιτών η οποία θα λαμβάνει υπόψη τις απαιτήσεις τους σε θέματα διαφάνειας.
<P>
Στην έκθεση αυτή, είναι αξιέπαινη η προσοχή που δίνεται, ιδιαίτερα, στην προώθηση της ισότητας ευκαιριών για άνδρες και γυναίκες στην αγορά απασχόλησης και εργασίας.
<P>
Η εκπόνηση μελετών σχετικά με την προσφορά δομών υποδοχής των παιδιών και υπηρεσιών βοήθειας και παροχής φροντίδων κατ' οίκον είναι βασικό μέσο για την αξιολόγηση των ελλείψεων στο επίπεδο αυτό, σε πρώτη φάση, και για την εφαρμογή, σε μία επακόλουθη φάση, ενός προγράμματος δράσης με στόχο να διευκολυνθεί η συμφιλίωση της επαγγελματικής ζωής με την οικογενειακή ζωή.
<P>
Όσον αφορά τον προϋπολογισμό και τις ετήσιες χορηγήσεις, συμμεριζόμαστε και υποστηρίζουμε τη θέση της εισηγήτριας.
<P>
Έκθεση Ghilardotti (A5-0325/2001):

<SPEAKER ID=89 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ της έκθεσης Ghilardotti. Καλή είναι η ενημέρωση προς τους εργαζομένους, κύριε Πρόεδρε, όμως εγώ προσπάθησα να αντικαταστήσω τη λέξη "εργαζόμενοι" με τη λέξη "συνταξιούχοι" . Το τελικό αποτέλεσμα αυτής της αντικατάστασης ήταν μία εξαιρετική έκθεση: η Ευρωπαϊκή Ένωση ζητά περισσότερη ενημέρωση προς τους συνταξιούχους. η Ευρωπαϊκή Ένωση ζητά περισσότερη διαβούλευση με τους συνταξιούχους. Θα ήταν ευτυχείς οι συνταξιούχοι εάν γνώριζαν ότι μία έκθεση ζητά περισσότερη ενημέρωση και διαβούλευση με αυτούς, διότι σήμερα ακόμη οι ευρωπαίοι συνταξιούχοι μία μέρα πριν εισπράξουν τη σύνταξή τους δεν γνωρίζουν κάποτε ούτε καν το ύψος αυτής. δεν γνωρίζουν σε ποια ηλικία μπορούν να συνταξιοδοτηθούν. δεν καταλαβαίνουν γρι από τα έγγραφα που τους υποβάλλονται.
<P>
Ελπίζω λοιπόν να μπορέσω να ψηφίσω σύντομα και υπέρ των διαβουλεύσεων και της ενημέρωσης με τους συνταξιούχους, όχι μόνο με τους εργαζομένους.

<SPEAKER ID=90 NAME="Crowley">
. (ΕΝ) Η συγκεκριμένη πρόταση χρονολογείται εδώ και περισσότερο από 20 έτη και σήμερα θα έπρεπε να δρέπουμε τα οφέλη της ολοκλήρωσης εντατικών διαπραγματεύσεων όχι μόνο εδώ στο Κοινοβούλιο, αλλά και στο Συμβούλιο και μεταξύ των κοινωνικών εταίρων.
<P>
Η κοινή θέση παρέχει τον πλέον πρόσφορο τρόπο προκειμένου να διασφαλισθεί ότι μπορούμε να επιτύχουμε το στόχο να εγγυηθούμε ότι οι εργαζόμενοι θα έχουν πραγματική πρόσβαση στην ενημέρωση και τη διαβούλευση, ενώ συγχρόνως τους προσφέρει τη δυνατότητα να συμβάλλουν στη συνεχιζόμενη λειτουργία της επιχείρησης.
<P>
Δυστυχώς, οι τροπολογίες που πρότεινε η εισηγήτρια και ενέκρινε η Επιτροπή Απασχόλησης και Κοινωνικών Υποθέσεων αντιβαίνουν πλήρως στο πνεύμα συνεργασίας που είχε επιτευχθεί μέχρι τώρα. Ειδικότερα, το θέμα των κυρώσεων που πρέπει να επιβάλλονται σε ευρωπαϊκό επίπεδο αψηφά εντελώς την επικουρικότητα και τις αρμοδιότητες των εθνικών κυβερνήσεων.
<P>
Το μόνο που κερδίσαμε είναι να καταλήξει στη συνδιαλλαγή το εν λόγω θέμα και να μην πλησιάσουμε πιο κοντά στην επίτευξη του πραγματικού στόχου της εξασφάλισης της ενημέρωσης και της διαβούλευσης για τους εργαζομένους της Ευρωπαϊκής Ένωσης όσον αφορά τη λειτουργία των εταιρειών τους.

<SPEAKER ID=91 NAME="Lambert">
. (ΕΝ) Γενικά, χαιρετίζω το αποτέλεσμα αυτής της ψηφοφορίας, αν και θα επιθυμούσα να υποστηρίζονταν από περισσότερους βουλευτές οι τροπολογίες σχετικά με τις κυρώσεις κατά των εταιρειών οι οποίες δεν πληρούν τις απαιτήσεις της οδηγίας.
<P>
Ωστόσο, δεν υπάρχει αμφιβολία ότι τα μέτρα που αποφασίστηκαν από το Κοινοβούλιο θα αλλάξουν σημαντικά τα πράγματα για πολλούς εργαζόμενους σε όλη την ΕΕ. Ας ελπίσουμε ότι χάρη στους αυστηρότερους ορισμούς της απαιτούμενης ενημέρωσης και την πρόταση προθεσμίας πλήρους διαβούλευσης ενόψει προτεινόμενων μαζικών απολύσεων και άλλων δυνητικά βλαπτικών αλλαγών, θα αποφύγουμε το ενδεχόμενο να προσφεύγουν οι εργαζόμενοι σε αυτό το Κοινοβούλιο για να προστατεύσουν τα δικαιώματα και τα συμφέροντά τους.
<P>
Χαιρετίζω επίσης την επιμονή του Κοινοβουλίου στην ταχεία υλοποίηση αυτής της οδηγίας για όλα τα κράτη μέλη, ανεξάρτητα από το υφιστάμενο σύστημα αντιπροσώπευσης των εργαζόμενων.
<P>
Πιστεύω ότι το Συμβούλιο θα ακολουθήσει τώρα το δρόμο που χάραξε το Κοινοβούλιο.

<SPEAKER ID=92 NAME="Titley">
. (ΕΝ) Στηρίζω ολόψυχα αυτήν την έκθεση της κ. Jensen. Η έκκληση να αυξηθούν οι πόροι του ταμείου της ΕΕ για τη δημιουργία θέσεων εργασίας έρχεται σε μια στιγμή που η ΕΕ επιχειρεί να συντονίσει τις πολιτικές απασχόλησης με την επονομαζόμενη ανοικτή μέθοδο συντονισμού. Το ταμείο αυτό μπορεί να συμβάλει τα μέγιστα στην ενίσχυση αυτών των προσπαθειών και να εδραιώσει το έργο που εγκαινιάστηκε στην αποκαλούμενη σύνοδο κορυφής dot.com της Λισαβόνας. Επιπλέον, η έκθεση αναγνωρίζει τον έγκυρο και αξιόλογο ρόλο που μπορούν να διαδραματίσουν οι τοπικές και περιφερειακές αρχές στη διαδικασία δημιουργίας θέσεων εργασίας. Μόνο όταν συνεργαστούμε με αυτές τις αρχές, οι οποίες διαθέτουν βαθιά γνώση των τοπικών αναγκών απασχόλησης και των ιδιαιτεροτήτων τους, θα μπορέσουμε να δρέψουμε τα δυνητικά οφέλη που περιγράφονται σε αυτήν την έκθεση.
<P>
Έκθεση Thorning-Schmidt (A5-0320/2001):

<SPEAKER ID=93 LANGUAGE="IT" NAME="Fatuzzo">
Κύριε Πρόεδρε, μεταξύ των συνταξιούχων που με έστειλαν εμένα, τον Carlo Fatuzzo, ως αντιπρόσωπο του Κόμματος των Συνταξιούχων στο Ευρωπαϊκό Κοινοβούλιο υπάρχουν και αρκετοί οι οποίοι έχουν ασθενήσει συνεπεία των μηχανικών κραδασμών στους οποίους είχαν εκτεθεί κατά τη διάρκεια της εργασίας τους. Για το λόγο αυτό ψήφισα υπέρ της έκθεσης της κ. Thorning-Schmidt, παρόλο που αυτή θα προτιμούσε να μην μιλήσω περισσότερο στην αίθουσα αυτή, με την τροπολογία αντί- Fatuzzo που υπέβαλε, την οποία ευτυχώς απέρριψε η Επιτροπή Απασχόλησης και Κοινωνικών Υποθέσεων. Προτείνω επομένως να μειώνεται ο χρόνος εργασίας εκεί όπου υπάρχουν κραδασμοί, οι οποίοι είναι μεν απαραίτητοι για τις συγκεκριμένες δραστηριότες αλλά υπερβαίνουν τα επιτρεπτά ανώτατα όρια.

<SPEAKER ID=94 LANGUAGE="FR" NAME="Bordes, Cauquil και Laguiller">
. (FR) Σύμφωνα με την εισηγήτρια, το 24% των εργαζομένων της Ευρωπαϊκής Ένωσης είναι εκτεθειμένοι σε μηχανικούς κραδασμούς. Πρόκειται βασικά για όσους εργάζονται σε μεταλλεία, οικοδομές, κατασκευές, δάση και μεταφορές.
<P>
Οι κραδασμοί στα χέρια προκαλούν σοβαρές και σχεδόν συστηματικές βλάβες, όπως το φαινόμενο του "μουδιασμένου χεριού" στους ξυλοκόπους και τους δασοκόμους: στένωση του καρπιαίου σωλήνα, κακή κυκλοφορία και αναισθησία των νεύρων. Οι κραδασμοί σε ολόκληρο το σώμα προκαλούν οσφυαλγία, μετατόπιση δίσκων και πρόωρο εκφυλισμό της σπονδυλικής στήλης.
<P>
Ωστόσο, παρά το γεγονός ότι έχουν διαπιστωθεί οι βλάβες που προκαλούνται στην υγεία των εργαζομένων, πάνε δέκα χρόνια τώρα που εκπονείται η ευρωπαϊκή οδηγία!
<P>
Εάν πέρασε τόσος χρόνος, είναι γιατί οι εργοδότες αυτών των τομέων και οι κατασκευαστές του εξοπλισμού αυτού προβάλλουν αντίσταση, γιατί δεν επιθυμούν δεσμευτικές προδιαγραφές που θα συνέτειναν στον άμεσο αντίκτυπο της τεχνολογικής εξέλιξης επάνω στον χρησιμοποιούμενο εξοπλισμό. Εξάλλου, οι επιχειρήσεις δεν χρησιμοποιούν πάντα εγκεκριμένο εξοπλισμό. Και όταν το κάνουν, δεν τον ελέγχουν κατ' ανάγκη τακτικά· έτσι οι κραδασμοί αυξάνουν.
<P>
Εξαιρετικά επιβαρυντικούς παράγοντες συνιστούν, όμως, ιδιαίτερα οι επιβαλλόμενοι όροι εργασίας. Ο εν λόγω εξοπλισμός χρησιμοποιείται συχνά από εργαζόμενους που αμείβονται βάσει της απόδοσης, κάτω από αξιοθρήνητες συνθήκες εντατικής εργασίας. Πρέπει να υποχρεώνονται οι επιχειρήσεις να αμείβουν τον χρόνο που δαπανάται για διαλείμματα σε τακτά χρονικά διαστήματα κατά τη διάρκεια της ημέρας.
<P>
Είναι σκανδαλώδες να συνεχίζουν οι εργαζόμενοι να καταστρέφουν την υγεία τους προκειμένου να κερδίσουν τη ζωή τους.
<P>
Έκθεση Korhola (A5-0321/2001):

<SPEAKER ID=95 LANGUAGE="IT" NAME="Fatuzzo">
Όταν επιδεικνύεται τόσος σεβασμός προς το περιβάλλον όσος επιδεικνύεται με αυτήν την οδηγία της κ. Korhola, κύριε Πρόεδρε, είμαστε όλοι ευτυχείς και ικανοποιημένοι. Μάλιστα μόλις επέστρεψα από μία επίσκεψη της Επιτροπής Περιβάλλοντος στη Σλοβακία, όπου διαπιστώσαμε τις προόδους που πραγματοποίησε η χώρα αυτή στον περιβαλλοντικό τομέα και θα πρέπει να πω ότι ήμασταν όλοι ιδιαίτερα ικανοποιημένοι, κύριε Πρόεδρε. Να φανταστείτε ότι ένα βράδυ, ενώ ετοιμαζόμουν να ανέβω με τον ανελκυστήρα στο 2ο όροφο, είδα να ορμούν στον ανελκυστήρα ο κ. Bushill-Matthews μαζί με τον συνήθως ανυπόμονο κ. Blokland, επίσης πολύ ευτυχείς και οι δύο τους, αναφωνώντας: "Μα, Fatuzzo, δεν μπορούμε να σε αφήσουμε μόνο σου με την κυρία Μαλλιώρη!" , η οποία, όπως όλοι γνωρίζουμε, είναι ιδιαίτερα γοητευτική, όπως όλες οι Ελληνίδες. Ακόμα και ο κ. De Roo, ο οποίος αγαπά τη σιωπή, άκουσε τα λόγια αυτά!

<SPEAKER ID=96 LANGUAGE="FR" NAME="Bordes, Cauquil και Laguiller">
/NGL), γραπτώς. (FR) Ασφαλώς και είμαστε υπέρ της "συμμετοχής του κοινού στην κατάρτιση σχεδίων σχετικά με το περιβάλλον" . Η έκθεση όμως αυτή αποτελεί για ακόμη μια φορά ένα κείμενο χωρίς πυγμή, του οποίου οι διακηρυγμένες καλές προθέσεις δεν κρύβουν διόλου την αναποτελεσματικότητα των προτεινόμενων μέτρων. Η επικαιρότητα, στη Γαλλία μόνο, με το εκ νέου άνοιγμα της σήραγγας του Λευκού Όρους αντίθετα προς τη γνώμη του γειτονικού πληθυσμού, με την αδιαφορία για τις διαμαρτυρίες των κατοίκων της κοιλάδας του Ροδανού κατά της ηχορύπανσης που προκαλούν τα φορτηγά στον αυτοκινητόδρομο ή ακόμη το δρομολόγιο της γραμμής του τρένου μεγάλης ταχύτητας, καταδεικνύει τη μικρή σημασία που αποδίδεται από τις αρμόδιες αρχές στις απόψεις των πολιτών, όταν αυτές εκφράζονται.
<P>
Και ακόμη πέρα από αυτό, μπορούν να ασκήσουν οι πολίτες έλεγχο για να αποτρέψουν μια καταστροφή, σαν αυτή του Erika, που θα ρυπάνει ενδεχομένως εκατοντάδες χιλιόμετρα της ακτογραμμής;
<P>
Μπορούν ακόμη να ασκήσουν οι πολίτες έλεγχο για να εμποδίσουν μια καταστροφή, δυστυχώς όχι μόνο οικολογική, σαν την έκρηξη στο εργοστάσιο AZF στην Τουλούζη;
<P>
Στην πραγματικότητα, εφόσον οι πολίτες δεν έχουν το δικαίωμα και τα μέσα να ελέγξουν τη δραστηριότητα επιχειρήσεων, όπως η TotalFinaElf, ούτε τη δυνατότητα να τους απαγορεύσουν να προβαίνουν σε περικοπές δαπανών εις βάρος της κοινωνίας και των ίδιων των εργαζομένων τους, η έκφραση "συμμετοχή του κοινού" είναι κενή περιεχομένου.
<P>
Για το λόγο αυτό επιλέξαμε την αποχή από την ψηφοφορία.

<SPEAKER ID=97 NAME="Figueiredo">
. (ΡΤ) Αυτή η πρόταση οδηγίας, παρότι εισάγει θετικές διορθώσεις στις σχετικές κοινοτικές ρυθμίσεις, αντιπροσωπεύει μία περιοριστική και απρόσφορη προοπτική της εφαρμογής της Σύμβασης του Aarhus, την οποία ήδη επικύρωσαν όλα τα κράτη μέλη της Ευρωπαϊκής Ένωσης. Ωστόσο, η συμβολή στην εφαρμογή της Σύμβασης του Aarhus στα κράτη μέλη είναι περιορισμένη, όπως επίσης και στην εφαρμογή της Σύμβασης στις διαδικασίες και αποφάσεις κοινοτικής αρμοδιότητας.
<P>
Οι προτάσεις που περιελήφθησαν στην έκθεση Korhola αποσκοπούν γενικά να βελτιώσουν το έγγραφο, αν και είναι ανεπαρκείς για την κάλυψη όλων των ελλείψεων της πρότασης οδηγίας, γι' αυτό και υπερψηφίσαμε άλλες προτάσεις που εμβάθυναν παραπέρα την πρόταση της έκθεσης, συμβάλλοντας έτσι ώστε να μην χαθεί μία ευκαιρία στη δύσκολη διαδικασία εφαρμογής της Σύμβασης του Aarhus.
<P>
Αυτό επίσης που κατέστη σαφές στη συζήτηση είναι ότι η σημασία του περιεχομένου της Σύμβασης αυτής και η επικύρωσή της από όλα τα κράτη μέλη δικαιολογεί την εμβάθυνση του προβληματισμού, ευρύτερη και πιο συμμετοχική συζήτηση και πιο κατάλληλη και αποφασιστική αντίδραση εκ μέρους της Επιτροπής, και όχι τη μινιμαλιστική προσέγγιση της πρότασης που διαβίβασε στο Ευρωπαϊκό Κοινοβούλιο.

<SPEAKER ID=98 NAME="Fitzsimons">
. (ΕΝ) Η πρόταση αυτή στοχεύει να διασφαλίσει την παροχή ευκαιριών για δημόσια συμμετοχή σε ένα πρώιμο και αποφασιστικό στάδιο της διαδικασίας λήψεως περιβαλλοντικών αποφάσεων, συμπεριλαμβανομένης της συμμετοχής του κοινού και της σύνταξης ορισμένων σχεδίων και προγραμμάτων, της μεγαλύτερης συμμετοχής στη διαδικασία που αφορά στην υλοποίηση των μελετών περιβαλλοντικών επιπτώσεων καθώς και στην εφαρμογή ολοκληρωμένων μέτρων πρόληψης και ελέγχου της ρύπανσης.
<P>
Στο Παράρτημα 1 της οδηγίας παρατίθενται τα μέσα σε σχέση με τα οποία για πρώτη φορά παρέχεται στο κοινό η ευκαιρία να συμμετάσχει στη σύνταξη σχεδίων και προγραμμάτων. Ανάλογες διατάξεις πρόκειται να περιληφθούν στις οδηγίες για τα απορρίμματα, την προστασία των υδάτων από τη ρύπανση με νιτρικά άλατα, καθώς και στις οδηγίες για τα επικίνδυνα απορρίμματα, τα υλικά συσκευασίας από χαλκό, την ποιότητα του αέρα και την υγειονομική ταφή των απορριμμάτων.
<P>
Το κύριο σθένος αυτής της οδηγίας είναι ότι εξασφαλίζει τη διάθεση πληροφοριών στο κοινό μέσα σε ένα λογικό χρονικό πλαίσιο. Το κοινό πρέπει να έχει την ευκαιρία να εκφράζει σχόλια και απόψεις πριν ληφθούν οι αποφάσεις.
<P>
Είναι σημαντικό οι πολίτες της Ένωσης να συμμετέχουν στις αποφάσεις που λαμβάνονται σε ευρωπαϊκό επίπεδο. Η Ευρωπαϊκή Ένωση και οι εθνικές κυβερνήσεις υποστηρίζουν την αρχή της επικουρικότητας, η οποία εγγυάται ότι η λήψη των αποφάσεων ενσωματώνει την τοπική συμβολή με κάθε ευκαιρία. Όλοι επίσης γνωρίζουμε τον περιβαλλοντικό έλεγχο των κανονισμών και των οδηγιών της ΕΕ ο οποίος λαμβάνει χώρα συνεχώς.
<P>
Στηρίζω την πρόοδο. Στηρίζω την οικονομική ανάπτυξη. Πρέπει πάντοτε να διασφαλίζουμε μια ισορροπία ανάμεσα στην προστασία της περιβαλλοντικής και οικονομικής μας προόδου. Η οδηγία που έχουμε μπροστά μας είναι ένα ισορροπημένο νομοθέτημα και είμαι σίγουρος ότι θα τη στηρίξουν όλα τα μέλη του Σώματος.

<SPEAKER ID=99 NAME="Lambert">
(ΕΝ) Χαιρετίζω αυτή την πρωτοβουλία και με μεγάλη ικανοποίηση υποστήριξα πολλές από τις τροπολογίες και την ίδια την έκθεση στην τελική ψηφοφορία.
<P>
Λυπούμαι ιδιαίτερα για την απροθυμία του Κοινοβουλίου να ανοίξει στο μεγαλύτερο δυνατό αριθμό ανθρώπων την πρόσβαση σε τέτοιου είδους αποφάσεις. Η προθυμία των μεγαλύτερων ομάδων να διατηρήσουν τους περιορισμούς όσον αφορά το "ενδιαφερόμενο κοινό" , το οποίο θα ορίζεται από τα κράτη μέλη, είναι ένας εξασφαλισμένος τρόπος για να συνεχίσουν κάποιοι άνθρωποι να είναι βαθιά απογοητευμένοι και να αισθάνονται παραγκωνισμένοι. Τουλάχιστον κατορθώσαμε να υποστηρίξουμε τις προτάσεις του εισηγητή για έναν ορισμό σχετικά με το τι είναι "ενδιαφερόμενο κοινό" .
<P>
Κατορθώσαμε επίσης να υποστηρίξουμε το ότι οι αρμόδιες αρχές πρέπει να απαντούν με κάποιο τρόπο στο ενδιαφερόμενο κοινό ότι οι ανησυχίες του ακούστηκαν. Ωστόσο, ένα συχνό παράπονο είναι ότι προβάλλονται ενστάσεις αλλά δεν γίνεται τίποτα.
<P>
Το Κοινοβούλιο έδωσε στο ίδιο μικρά περιθώρια χειρισμών στις μελλοντικές διαπραγματεύσεις με το Συμβούλιο, έτσι ελπίζω να διατηρήσουμε τουλάχιστον την περιορισμένη πρόοδο που σημειώσαμε σήμερα.

<SPEAKER ID=100 NAME="Titley">
. (ΕΝ) Στηρίζω ολόψυχα αυτήν την έκθεση της κ. Korhola. Σε μια εποχή όπου πολλοί πολίτες, από όλα τα κοινωνικά στρώματα, νιώθουν στερημένοι από τα δικαιώματά τους και περιθωριοποιημένοι, η έκκληση για δημόσια συμμετοχή σε σχέση με τη σύνταξη ορισμένων σχεδίων και προγραμμάτων για το περιβάλλον είναι ασφαλώς απαραίτητη. Η πρόταση αυτή, η πρώτη του είδους της, μπορεί να ωθήσει τον καθημερινό πολίτη να συμμετάσχει και να εκφράζει τις απόψεις του για θέματα που ποικίλλουν από την ποιότητα της ατμόσφαιρας μέχρι την προστασία των υδάτων.
<P>
Η έκθεση διατυπώνει συγκεκριμένες και πρακτικές συστάσεις για τον τρόπο υλοποίησης της δημόσιας συμμετοχής σε αυτόν τον τομέα·για παράδειγμα, οι πληροφορίες πρέπει να διατίθενται μέσα σε εύλογο χρονικό πλαίσιο. Επιπροσθέτως, οι πολίτες πρέπει να δικαιούνται να υποβάλλουν τα σχόλιά τους είτε γραπτώς είτε προφορικώς.
<P>
Η έκθεση επιλύει πολλά από τα δυσχερή θέματα που αντιμετωπίζουν οι αρμόδιοι για τη λήψη αποφάσεων μετά τις διαδηλώσεις στο Σηάτλ, τη Στοκχόλμη και τη Γένοβα: μπορεί να οδηγήσει σε μεγαλύτερη διαφάνεια και ανάληψη ευθυνών, αφού οι πολίτες μπορούν να δράσουν τόσο ως μηχανισμός ελέγχου στην απόλυτη αυτονομία των αρμοδίων για τη λήψη αποφάσεων όσο και να είναι πιο ενήμεροι για τις αποφάσεις που λαμβάνονται στο όνομά τους.

<SPEAKER ID=101 NAME="Vairinhos">
. (ΡΤ) Είναι μεγίστης σημασίας η ουσιαστική συμμετοχή του κοινού στην επεξεργασία σχεδίων και προγραμμάτων σχετικά με το περιβάλλον, γι' αυτό και είναι αναγκαία η πλήρης διάδοση των πληροφοριών στο κοινό, ιδίως μέσω του Διαδικτύου.
<P>
Υπάρχουν και άλλοι τομείς άμεσα συνδεδεμένοι με το περιβάλλον όπου επίσης πρέπει να διασφαλίζεται η συμμετοχή του κοινού - Διαρθρωτικά Ταμεία, Ταμείο Συνοχής και Κοινή Γεωργική Πολιτική -, γι' αυτό η Επιτροπή οφείλει να επανεξετάσει την απόφασή της να θεωρήσει τις επιλογές γενικής πολιτικής ως μη δεσμευτικές, και να φροντίσει ώστε οι προτάσεις να είναι αποτέλεσμα των απαιτήσεων που καθορίζονται στη Σύμβαση του Aarhus σχετικά με την αποτελεσματική συμμετοχή του κοινού.
<P>
Είναι απαραίτητο να ορίσουμε το "κοινό" με τρόπο όσο το δυνατόν ευρύτερο.
<P>
Η πρόσβαση των μικρών τοπικών ομάδων εθελοντών στους πόρους, μπροστά στην ανισότητα πρόσβασης σε κατάλληλα μέσα αξιολόγησης σε σχέση με τους πόρους μεγάλων επιχειρήσεων ή δημοσίων αρχών, είναι σημαντική και πρέπει να ληφθεί υπόψη.
<P>
Έκθεση von Boetticher (A5-0339/2001):

<SPEAKER ID=102 LANGUAGE="IT" NAME="Fatuzzo">
Κύριε Πρόεδρε, σε αυτά τα αεροπλάνα που με μετέφεραν στη Σλοβακία, έκλεισα για λίγο τα μάτια, όπως μου συμβαίνει συχνά όταν βλέπω ενδιαφέροντα όνειρα τα οποία κατόπιν σας αφηγούμαι σε πολλές αιτιολογήσεις ψήφου, και είδα την κόρη μου Cristina - η οποία όπως όλοι γνωρίζουμε, εδώ και έξι χρόνια πασχίζει να αποφοιτήσει από τη Νομική Σχολή - η οποία είχε, λέει, επιτέλους αποφοιτήσει. Αποφοίτησε με ειδικότητα στο κοινοτικό δίκαιο και της έδωσαν μάλιστα και βραβείο 1 000 ευρώ ως εξειδικευθείσα στο κοινοτικό δίκαιο, όπως θα μπορούσε να είχε δωθεί και στον κύριο von Boetticher για την έκθεσή του. Ψήφισα λοιπόν υπέρ αυτής της έκθεσης. Ωστόσο, κύριε Πρόεδρε, ήταν μήπως όνειρο το γεγονός ότι η κόρη μου η Cristina αποφοίτησε από τη Νομική ή ήταν όνειρο το γεγονός ότι είχαμε επιτέλους τον ευρωπαίο δικηγόρο, με αμοιβή 2 000 ευρώ, όπως θα πρέπει να υπάρχει στην Ευρώπη;

<SPEAKER ID=103 NAME="Blak, Lund και Thorning-Schmidt">
PSE), γραπτώς. (DA) Οι δανοί σοσιαλδημοκράτες του Ευρωπαϊκού Κοινοβουλίου ψήφισαν σήμερα υπέρ της συγκεκριμένης έκθεσης, διότι συμφωνούμε ότι η Ευρωπαϊκή Ένωση πρέπει να αναπτύξει τη δικαστική συνεργασία σε αστικές υποθέσεις προς όφελος των πολιτών της ΕΕ. Μολαταύτα επισημαίνουμε ότι ο κανονισμός δεν ισχύει για τη Δανία, πρβλ. το πρωτόκολλο για τη θέση της Δανίας σε σχέση με τη Συνθήκη για την Ευρωπαϊκή Ένωση.
<P>
Έκθεση von Boetticher (A5-0333/2001):

<SPEAKER ID=104 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ αυτής της δεύτερης έκθεσης του κ. von Boetticher. Πώς μπορεί να καταψηφίσει κανείς μία έκθεση η οποία έχει ως στόχο να επιτρέπει την ταχύτερη κυκλοφορία και κίνηση εντός της Ευρωπαϊκής Ένωσης με αποτελεσματικότερο έλεγχο της ταυτότητας των ανεπιθύμητων εντός της Ένωσής μας; Να αναφέρω σχετικά με την έκθεση αυτή ότι κατά τις επισκέψεις μου σε χώρες της Ανατολικής Ευρώπης - τη Σλοβενία, τη Σλοβακία, τη Βουλγαρία και την Ουγγαρία - πολλοί συνταξιούχοι ήρθαν και μου είπαν: "Κύριε Fatuzzo, χαιρόμαστε πολύ που η Ευρωπαϊκή Ένωση καταβάλλει κάθε δυνατή προσπάθεια για να μας επιτρέπει να κυκλοφορούμε ελεύθερα εντός αυτής, όμως σήμερα μας ζητούν στοιχεία ταυτότητας δέκα φορές, μας ελέγχουν απανωτά, οφείλουμε να υποβάλλουμε ένα σωρό έγγραφα για να ταξιδέψουμε από το ένα σημείο στο άλλο. Μην λησμονείτε ότι ανυπομονούμε να δούμε την ημέρα που επιτέλους θα μπορούμε να κυκλοφορούμε πραγματικά ελεύθερα!" .

<SPEAKER ID=105 LANGUAGE="FR" NAME="Bordes, Cauquil και Laguiller">
. (FR) Καταψηφίσαμε την έκθεση αυτή, επειδή αποτελεί απλή εφαρμογή των συμφωνιών Σένγκεν, τις οποίες εμείς δεν επιθυμούμε να επικυρώσουμε ούτε έμμεσα ούτε άμεσα. Μολονότι διατείνονται ότι οργανώνουν την ελεύθερη κυκλοφορία των προσώπων στο εσωτερικό της ΕΕ, οι συμφωνίες Σένγκεν δυσχεραίνουν, αντίθετα, αυτή την ελευθερία, τουλάχιστον για όσους κατάγονται από χώρες εκτός της Ευρωπαϊκής Ένωσης.
<P>
Εμείς υποστηρίζουμε την απόλυτη ελευθερία στην κυκλοφορία των προσώπων, είτε κατάγονται από την Ένωση είτε όχι.
<P>
Οι ευρωπαϊκές Συνθήκες εγγυώνται την ελεύθερη κυκλοφορία κεφαλαίων χωρίς να ενδιαφέρονται για την προέλευσή τους, μέχρι του σημείου να επιτρέπουν τη νομιμοποίηση εσόδων από το λαθρεμπόριο όπλων, από τη διακίνηση ναρκωτικών και ακόμη από την τρομοκρατία σε ευρωπαϊκό έδαφος, για να μην θίξουν τα ιερά και όσια του τραπεζικού ή του επιχειρηματικού απορρήτου.
<P>
Η ψήφος μας εκφράζει την αντίθεσή μας στην οικοδόμηση μιας Ευρώπης που δίνει προτεραιότητα στο κεφάλαιο και όχι στους ανθρώπους.
<P>
Έκθεση Goebbels (A5-0302/2001):

<SPEAKER ID=106 LANGUAGE="IT" NAME="Fatuzzo">
Αυτή η έκθεση του κ. Goebbels αποσκοπεί στο να καταδείξει τη σημασία του διεθνούς νομισματικού συστήματος για όσους χρησιμοποιούν το νόμισμα ως μέσο βελτίωσης της οικονομίας τους. Ψήφισα υπέρ της έκθεσης, μου γεννήθηκε όμως μία αμφιβολία: θυμήθηκα εκείνο το αλητάκι από τη Νάπολη, ένα φτωχό παιδί το οποίο βλέπει μία μέρα ένας πλούσιος ηλικιωμένος βιομήχανος στην Ischia και του λέει: "Εγώ στην ηλικία σου γυάλιζα παπούτσια, αντί να κάθομαι να λιάζομαι στον ήλιο. Κατόπιν αγόρασα ένα ταξί και στη συνέχεια μία επιχείρηση δημοσίων μεταφορών, αργότερα μία αεροπορική εταιρία και μετά έγινα ιδιοκτήτης δορυφορικού δικτύου" . "Και τώρα τι κάνεις;" τον ρώτησε το παιδί. "Τώρα κάθομαι και απολαμβάνω τον ήλιο της Ischia και της Ιταλίας" . "Μα και εγώ" του απάντησε το παιδί "τι νομίζεις ότι κάνω;!" .

<SPEAKER ID=107 LANGUAGE="FR" NAME="Berthu">
. (FR) Η έκθεση Goebbels για τους τρόπους αποφυγής των διεθνών νομισματικών κρίσεων είναι στο σύνολο της ακριβής, σοβαρή και λογική. Κι έτσι, μας προκαλεί ακόμη μεγαλύτερη κατάπληξη το γεγονός ότι δεν κάνει ούτε μία αναφορά στο ευρώ, όπως και ότι δεν επαναλαμβάνει το (τόσο σοβαρό) επιχείρημα που μας τόνιζαν, άλλοτε, σύμφωνα με το οποίο, το ευρώ, έχοντας προορισμό να επιβληθεί σύντομα σαν ένα ισχυρό διεθνές νόμισμα, επρόκειτο να επιβάλει πειθαρχία στο δολάριο, αναγκάζοντας τις αμερικάνικες νομισματικές αρχές να εγκαταλείψουν τις δόλιες τακτικές τους. Είναι αλήθεια ότι αναλυτές με διαφορετική άποψη πίστευαν αντιθέτως, ότι ένα διπολικό διεθνές νομισματικό σύστημα στηριζόμενο στο ευρώ και στο δολάριο (ή τριπολικό, αν συμπεριλάβουμε και το γιεν) κινδύνευε να είναι περισσότερο ασταθές από το προηγούμενο μονοπολικό (ή διπολικό) σύστημα. Εν πάση περιπτώσει επρόκειτο για μια ενδιαφέρουσα προβληματική η οποία θα έπρεπε να αναφέρεται οπωσδήποτε στην έκθεση Goebbels, με το επιπλέον πλεονέκτημα της εμπειρίας, εφόσον το ευρώ έχει τεθεί σε ισχύ εδώ και τρία χρόνια περίπου, τουλάχιστον στις διεθνείς χρηματαγορές.
<P>
Όμως ο εισηγητής αποφεύγει επιμελώς αυτό το ζήτημα. Γιατί; Απλούστατα γιατί η άποψη ότι το ευρώ θα λειτουργήσει σταθεροποιητικά όπως και η άποψη ότι το ευρώ θα λειτουργήσει αποσταθεροποιητικά στηρίζονταν στην ίδια βασική υπόθεση, ότι, δηλαδή, το ευρώ θα γινόταν σύντομα το δεύτερο διεθνές νόμισμα, αντίστοιχο - αν όχι ισότιμο - του δολαρίου. Αυτό, όμως, απέχει πολύ από την πραγματικότητα.
<P>
Όχι μόνο το ευρώ δεν αποτελεί ισχυρό νόμισμα, αλλά αντιθέτως απαξιώνεται, και λόγω της συνεχούς έλλειψης εμπιστοσύνης, και δεν βελτιώνεται η θέση του σε διεθνές επίπεδο. Και επιπλέον, οδηγούμεθα σε αδιέξοδα στις σχέσεις μεταξύ κρατών μελών! Εάν η Ευρωπαϊκή Ένωση δεν είχε λειτουργήσει δογματικά, αν είχαμε αναπτύξει προοδευτικά το ECU, σεβόμενοι ταυτόχρονα τα εθνικά νομίσματα, η διαδικασία θα ήταν ασφαλέστερη και απλούστερη.
<P>
Τέλος, η εμπειρία αυτών των τριών τελευταίων ετών επιβεβαιώνει τις σκέψεις που κάναμε από παλιά: οι λανθασμένοι χειρισμοί στο θέμα της ευρωπαϊκής νομισματικής ένωσης ευνοούν μάλλον το δολάριο. Η σταθερότητα του τελευταίου, παρά τις πρόσφατες διακυμάνσεις, φαίνεται να παρέχει ακόμη μια απόδειξη γι' αυτό. Αντιλαμβανόμαστε ότι ο εισηγητής δεν επιθυμεί να εντρυφήσει στο θέμα.

<SPEAKER ID=108 LANGUAGE="FR" NAME="Dehousse">
. (FR) Μετά από την εξαίρετη έκθεση που εκπόνησε ο συνάδελφός μας, κ. Goebbels, το Ευρωπαϊκό Κοινοβούλιο έλαβε μια αίτηση η οποία ήταν εξαρχής ιδιαίτερα περιορισμένης εμβέλειας.
<P>
Επιπλέον, ο εκπρόσωπος της Επιτροπής υποστήριξε εξ ονόματός της πρώτα μια εσφαλμένη και κατόπιν μια απαράδεκτη θέση, δεδομένου ότι αποσιωπά τελείως τις παρανομίες που σημειώνονται σήμερα στον τομέα της διεθνούς χρηματοδότησης εκτός της τρομοκρατίας, ξεκινώντας από τη χρηματοδότηση της εμπορίας ναρκωτικών και της διαφθοράς.
<P>
Τέλος, πολλοί απρόσεκτοι ή δουλοπρεπείς βουλευτές του Κοινοβουλίου απέρριψαν αρκετές εποικοδομητικές τροπολογίες, μεταξύ των οποίων και τις τροπολογίες περί σύστασης Συμβουλίου οικονομικής και κοινωνικής ασφάλειας, περί καλύτερης εκπροσώπησης όλων των ηπείρων στους κόλπους των παγκόσμιων χρηματοπιστωτικών ιδρυμάτων και περί μείωσης των οικονομικών συναλλαγών με τα υπεράκτια κράτη και κέντρα που δεν τηρούν τους ελάχιστους διεθνείς κανόνες.
<P>
Το Κοινοβούλιο αρνήθηκε μάλιστα να πει ότι "η χρηματοπιστωτική κερδοσκοπία είναι μία από τις μεγάλες αιτίες της διεθνούς χρηματοπιστωτικής αστάθειας" .
<P>
Όταν τα δημοκρατικά κοινοβουλευτικά όργανα αρνούνται να αναγνωρίσουν το προφανές, αυτό σημαίνει ότι δεν υπηρετούν πια το γενικό συμφέρον. Επέλεξα λοιπόν την αποχή ακριβώς για να το τονίσω αυτό, καθώς υποστηρίζω ορισμένα θετικά στοιχεία που μπορεί ακόμη να ανακαλύψει κανείς στο ψήφισμα μετά από το ναυάγιο της εν λόγω έκθεσης.

<SPEAKER ID=109 LANGUAGE="PT" NAME="Figueiredo">
. (PT) Όπως υπενθυμίζει η έκθεση, από το 1975 έως το 2000 ο κόσμος γνώρισε περίπου 120 νομισματικές κρίσεις, που ορίζονται από το ΔΝΤ ως η υποτίμηση ενός νομίσματος κατά 25% και πλέον μέσα σε ένα χρόνο. Αλλά δυστυχώς, παρόλο που είναι γνωστό ότι κάθε κρίση έχει πολύ υψηλό κόστος για τις ενδιαφερόμενες χώρες, όπως επίσης συνέβη με την ασιατική κρίση το καλοκαίρι του 1998, η έκθεση δεν παρουσιάζει ουσιαστικά μέτρα ικανά να αποτρέψουν, με κάποια αποτελεσματικότητα, νέες κρίσεις.
<P>
Στοιχεία της Τράπεζας Διεθνών Πληρωμών αποδεικνύουν την τεράστια επιτάχυνση της διεθνούς χρηματοοικονομικής δραστηριότητας, που σχεδόν διπλασιάστηκε στη δεκαετία του ' 90, ενώ η χρηματιστηριακή κερδοσκοπία εμφανίζεται όλο και πιο αποσυνδεδεμένη από την πραγματική οικονομία, γεγονός που, σε συνδυασμό με την επιτάχυνση της ταχύτητας της κυκλοφορίας των κεφαλαίων, επιδεινώνει την αστάθεια και συμβάλλει στη διεύρυνση του χάσματος μεταξύ των πλουσιότερων και των αναπτυσσόμενων χωρών.
<P>
Όμως η έκθεση, παρά τις εκτιμήσεις και τις κριτικές στις οποίες προβαίνει, κυρίως όσον αφορά την έλλειψη δημοκρατικότητας του ΔΝΤ και τη χρησιμοποίησή του από τις ΗΠΑ και από την Ομάδα των Επτά, δεν προχωρά ιδιαίτερα όσον αφορά τις εναλλακτικές λύσεις. Αντίθετα, θεωρεί εξ αρχής απατηλή την ελπίδα ότι θα δημιουργηθεί, στο προβλέψιμο μέλλον, ένας οργανισμός των Ηνωμένων Εθνών ο οποίος θα ασκεί πλήρεις παγκόσμιες εξουσίες ρύθμισης και εποπτείας, ενώ αυτή ακριβώς είναι η βασική πορεία που θα έπρεπε να προωθήσουμε και να επιδιώξουμε για να επιτευχθούν δίκαιες, αλληλέγγυες και δημοκρατικές διεθνείς σχέσεις, έχοντας υπόψη την ανάπτυξη και την καταπολέμηση της φτώχειας.
<P>
Αν και είναι θετικό το γεγονός ότι ο εισηγητής αναγνωρίζει πως για να αρχίσουμε από το μηδέν όσον αφορά την αύξηση και την καταπολέμηση της φτώχειας πρέπει να περάσουμε από την ακύρωση του χρέους των φτωχότερων χωρών, είναι λυπηρό το γεγονός ότι δεν διατυπώνει άλλες συγκεκριμένες προτάσεις, κυρίως το φόρο τύπου Tobin ή την καταπολέμηση των φορολογικών παραδείσων, και η πλειοψηφία της Ολομέλειας απέρριψε κάθε πρόταση προς την κατεύθυνση αυτή.

<SPEAKER ID=110 LANGUAGE="FR" NAME="Krivine">
. (FR) Η έκθεση Goebbels έχει θέσει το φιλόδοξο στόχο να συμβάλει στην καλύτερη λειτουργία του διεθνούς νομισματικού συστήματος. Όμως προς όφελος ποίου; Δικαίως θέτουμε αυτό το ερώτημα, εφόσον ο εισηγητής θεωρεί ότι το "ΔΝΤ είναι το μόνο θεσμικό όργανο που μεριμνά για την καλή λειτουργία της παγκόσμιας οικονομίας" . Τα θύματα των προγραμμάτων διαρθρωτικών αναπροσαρμογών του ΔΝΤ θα ενθουσιαστούν πράγματι όταν το μάθουν, αν και δεν θα πειστούν σίγουρα από το αίτημα που απευθύνεται προς το ΔΝΤ να λαμβάνει υπόψη στο εξής τις "κοινωνικές πτυχές" . Επιπλέον, η έκθεση επέλεξε να αγνοήσει κάθε φόρο επί των κερδοσκοπικών κινήσεων κεφαλαίων (φόρος τύπου Tobin) όπως και την αναγκαιότητα κατάργησης των φορολογικών παραδείσων.
<P>
Και όμως, δεν καταψήφισα την έκθεση αυτή έχοντας την πρόθεση να ενισχύσω δύο συγκεκριμένα αιτήματα που θεωρούμε θεμελιώδη. Είμαστε υποστηρικτές της κατάργησης των χρεών του Τρίτου Κόσμου και υποστηρίζουμε κατά συνέπεια "την ακύρωση" των χρεών των πιο φτωχών χωρών και τη θέσπιση "μορατόριουμ" για τις υπόλοιπες. Κατά τη γνώμη μας, το μορατόριουμ δεν πρέπει να οδηγήσει σε σχέδιο αναδιάταξης του χρέους, αλλά στην ακύρωση του παράλογου αυτού χρέους. Παρ' όλες αυτές τις επιφυλάξεις, οι εν λόγω προτάσεις ακολουθούν τον σωστό δρόμο και δεν επιθυμώ, προσωπικά, να σταθώ εμπόδιο.

<SPEAKER ID=111 NAME="Πρόεδρος">
Εδώ ολοκληρώνονται οι αιτιολογήσεις ψήφου.
<P>
(Η συνεδρίαση διακόπτεται στις 13.12 και επαναλαμβάνεται στις 15.00)

<CHAPTER ID=7>
Διαδικασία προϋπολογισμού 2002
<SPEAKER ID=112 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων εξ ονόματος την Επιτροπής Προϋπολογισμών:
<P>
A5-0330/2001 του κ. Costa Neves σχετικά με το
<P>
σχέδιο γενικού προϋπολογισμού της Ευρωπαϊκής Ένωσης για το οικονομικό έτος 2002 (C5-0300/2001 - 2000/2324(BUD)) και τη Διορθωτική Επιστολή αριθ. 1/2002 του Σχεδίου Γενικού Προϋπολογισμού της Ευρωπαϊκής Ένωσης για το οικονομικό έτος 2002 [(2733/2001 - C5-0495/2001)
<P>
Τμήμα III, Επιτροπή
<P>
A5-0329/2001 της κ. Buitenweg σχετικά με το
<P>
σχέδιο γενικού προϋπολογισμού της Ευρωπαϊκής Ένωση για το οικονομικό έτος 2002 (C5-0300/2001 - 2000/2325(BUD)) και σχετικά με τη Διορθωτική Επιστολή αριθ. 1/2002 του Σχεδίου Γενικού Προϋπολογισμού της Ευρωπαϊκής Ένωσης για το οικονομικό έτος 2002 (12733/2001 - C5-0495/2001)
<P>
Τμήμα I, Ευρωπαϊκό Συμβούλιο
<P>
Τμήμα II, Συμβούλιο
<P>
Τμήμα IV, Δικαστήριο
<P>
ΤμήμαV, Ελεγκτικό Συνέδριο
<P>
Τμήμα VI, Οικονομική και Κοινωνική Επιτροπή
<P>
ΤμήμαVII, Επιτροπή Περιφερειών
<P>
ΤμήμαVIII (A), Ευρωπαίος Διαμεσολαβητής
<P>
ΤμήμαVIII (B), Ευρωπαίος Ελεγκτής για την Προστασία των Προσωπικών Δεδομένων
<P>
A5-0342/2001 του κ. Seppδnen σχετικά με το
<P>
σχέδιο επιχειρησιακού προϋπολογισμού της ΕΚΑΧ για το 2002 (SEC(2001)0827 - C5-0233/2001 - 2001/2100(BUD)).

<SPEAKER ID=113 LANGUAGE="PT" NAME="Costa Neves">
Κύριε Πρόεδρε, κύριε Προεδρεύοντα του Συμβουλίου, κυρία Επίτροπε, αγαπητοί συνάδελφοι, με βάση τα ορόσημα των "προσανατολισμών για τη διαδικασία του προϋπολογισμού του 2002" , που εγκρίθηκαν στις 3 Απριλίου, το Κοινοβούλιο αποδίδει ιδιαίτερη σημασία στην ενίσχυση της αποτελεσματικότητας των ευρωπαϊκών θεσμών, επισημαίνοντας στο πλαίσιο αυτό την υπό εξέλιξη μεταρρύθμιση της Επιτροπής και την ποιότητα της εκτέλεσης του προϋπολογισμού.
<P>
Στο πλαίσιο αυτό, επαναλαμβάνεται η σαφής πολιτική υποστήριξη της μεταρρύθμισης της Επιτροπής και καθιερώνονται μηχανισμοί που αποσκοπούν στην αποτελεσματική παρακολούθησή της, επιδιώκοντας ταυτόχρονα να καλυφθούν οι καθυστερήσεις που σημειώθηκαν, όπως αυτές που αφορούν τον κανονισμό του προσωπικού όπου επιθυμούμε να τηρηθεί η θέση που υιοθετήθηκε έγκαιρα στο ψήφισμα του Ευρωπαϊκού Κοινοβουλίου, μεταξύ άλλων οι μηχανισμοί πρόωρης συνταξιοδότησης, των οποίων η εφαρμογή σε όλα τα ευρωπαϊκά θεσμικά όργανα είναι σημαντική, και επίσης η ενίσχυση της ικανότητας των εξωτερικών αντιπροσωπειών, η καλύτερη συνάρθρωση μεταξύ της νομοθετικής διαδικασίας και της διαδικασίας του προϋπολογισμού. Είναι στόχοι γνωστοί και για τους οποίους θα συνεχίσουμε να εργαζόμαστε.
<P>
Ταυτόχρονα, και με στόχο να βελτιωθεί η παρακολούθηση της εκτέλεσης του προϋπολογισμού, αναμένουμε από την Επιτροπή τον καθορισμό σαφών στόχων εκτέλεσης και το αντίστοιχο χρονοδιάγραμμα, την τήρηση των οποίων θα ελέγχουμε στη διάρκεια του έτους με βάση τα διαθέσιμα στοιχεία πληροφόρησης. Δεν είναι πράγματι δυνατό να αξιολογηθεί η εκτέλεση ενός προϋπολογισμού εάν ταυτόχρονα δεν έχουμε καθορισμένους στόχους και στοιχεία πληροφόρησης για το έλεγχο της εκπλήρωσης των στόχων αυτών. Και είναι γνωστό ότι το Ευρωπαϊκό Κοινοβούλιο αποδίδει σαφή προτεραιότητα στην πραγματοποίηση μίας πιο ουσιαστικής εργασίας στο επίπεδο της εκτέλεσης του προϋπολογισμού. Για μας είναι σημαντικό να μπορούμε να προβλέπουμε τον προϋπολογισμό του επόμενου έτους. Εξ ορισμού, ο προϋπολογισμός είναι μία πρόβλεψη. Αλλά εξίσου σημαντικό με τον καθορισμό της πρόβλεψης για το επόμενο έτος είναι να ελέγχουμε σε ποιο βαθμό η πρόβλεψη αυτή υλοποιείται στην πράξη και, στις περιπτώσεις που δεν υλοποιείται, να γνωρίζουμε τους λόγους για τους οποίους δεν συμβαίνει αυτό.
<P>
Θα συμβάλουμε επίσης στην κάλυψη των καθυστερήσεων πληρωμών που ήδη εντοπίστηκαν και στην ταχύτερη πληρωμή των νέων αναλήψεων υποχρεώσεων. Θέλουμε να εξαλείψουμε, όσο το δυνατό περισσότερο, το υπόλοιπο προς εκκαθάριση και θέλουμε, αφετέρου, να συμβάλουμε ώστε να μην εμφανιστούν νέα υπόλοιπα προς εκκαθάριση, νέα RAL, για να χρησιμοποιήσω την ορολογία που χρησιμοποιείται συνήθως στον τομέα αυτό.
<P>
Θα προωθήσουμε επίσης την ενίσχυση των επιχειρησιακών δαπανών με βάση αντίστοιχες μειώσεις των διοικητικών δαπανών. Αυτό συνδέεται επίσης, όπως είναι γνωστό, με ένα σύνολο οριζόντιων τροπολογιών, δηλαδή που διασχίζουν όλο τον προϋπολογισμό, τις οποίες πρότεινε η Επιτροπή Προϋπολογισμών και που αποσκοπούν να διασφαλίσουν όντως τη μείωση του RAL, την ταχύτερη εκτέλεση των πληρωμών και, επίσης, την ενίσχυση των επιχειρησιακών δαπανών εις βάρος των διοικητικών δαπανών.
<P>
Στη συνέχεια, επιβεβαιώνουμε την πρόθεσή μας να λάβουμε αποφάσεις μόνο στη βάση πληρέστερης πληροφόρησης και, για το λόγο αυτό, επιθυμούμε σύντομα να έχουμε στη διάθεσή μας τα ακόλουθα στοιχεία που πρέπει να παράσχει η Επιτροπή: αφενός, και καταρχήν, τη μελέτη που αναλύει τις επιπτώσεις των διαφόρων μέτρων τα οποία έχουν ήδη ληφθεί στο πεδίο της γεωργίας, στο πλαίσιο των μεταρρυθμίσεων που προβλέπονται στην Ατζέντα 2000, καθώς και τις δημοσιονομικές συνέπειες αυτών όπως επίσης και των κρίσεων της ΣΕΒ και του αφθώδους πυρετού, μαζί με τις προοπτικές της εξέλιξης του γεωργικού προϋπολογισμού. Το Ευρωπαϊκό Κοινοβούλιο δεν μπορεί να είναι απλώς τυπικά η επί του προϋπολογισμού αρχή. Για να λάβουμε αποφάσεις για οποιοδήποτε κονδύλιο του προϋπολογισμού και, ακόμη περισσότερο, για να λάβουμε αποφάσεις για οποιαδήποτε κατηγορία του προϋπολογισμού, πρέπει να διαθέτουμε πλήρη και ενημερωμένη πληροφόρηση. Το βέβαιο είναι ότι, αυτή τη στιγμή, σε σχέση με την τελευταία μεταρρύθμιση της Κοινής Γεωργικής Πολιτικής και με τις επιπτώσεις των κρίσεων του αφθώδους πυρετού και της ΣΕΒ, χρειαζόμαστε περισσότερα στοιχεία. Για το λόγο αυτό, τουλάχιστον από το Μάρτιο του έτους αυτού ζητάμε αυτά τα στοιχεία, ώστε στη συνέχεια να μπορέσουμε να αποφασίσουμε έχοντας επίγνωση της κατάστασης, τόσο όσον αφορά τον προϋπολογισμό του 2002 όσο και σε σχέση με τη Διορθωτική Επιστολή.
<P>
Στο πλαίσιο της ίδιας μέριμνας για απόκτηση πληροφοριών, ελπίζουμε ότι έχουν προσδιοριστεί νέα μέτρα που αποτελούν απάντηση στην κατάσταση η οποία προέκυψε από τις τρομοκρατικές επιθέσεις της 11ης Σεπτεμβρίου σε σχέση ιδίως με την Εuropol και την Eurojust στους τομείς των εσωτερικών υποθέσεων και της δικαιοσύνης, καθώς και επίσης στο πεδίο των εξωτερικών δράσεων με την ενίσχυση της ανθρωπιστικής βοήθειας και τη διαφοροποίηση της αναπτυξιακής συνεργασίας, προφανώς όχι εις βάρος των δεσμεύσεων που αναλήφθηκαν προηγουμένως.
<P>
Η κατάσταση που προέκυψε από τα γεγονότα της 11ης Σεπτεμβρίου, το αναγνωρίζουμε όλοι, άλλαξε σημαντικά τη διεθνή πολιτική και επομένως, εφόσον ο προϋπολογισμός είναι καθρέφτης αυτής της πολιτικής και αντανακλά αυτή την πολιτική, δεν είναι δυνατό αυτή η νέα πραγματικότητα να μην έχει συνέπειες στο επίπεδο το προϋπολογισμού. Αυτή η νέα πραγματικότητα έχει συνέπειες και για το 2001, και για το 2002 και για το μέλλον. Οι συνέπειες αυτές είναι προφανώς γνωστές όσον αφορά τους πρόσφυγες και το δραματικό πρόβλημα που δημιουργούν, αλλά είναι επίσης γνωστές όσον αφορά τη συντονισμένη δράση στο επίπεδο της εξωτερικής πολιτικής της Ευρωπαϊκής Ένωσης. Δεν θέλουμε να ερχόμαστε συστηματικά αντιμέτωποι με τετελεσμένα γεγονότα. Αυτές οι νέες πραγματικότητες πρέπει να έχουν αντανάκλαση στον προϋπολογισμό, πρέπει να αντιμετωπισθούν στο επίπεδο του προϋπολογισμού, χωρίς όμως να είναι δυνατό να θέσουν σε αμφισβήτηση άλλες δεσμεύσεις που έχουν ήδη αναληφθεί από την Ευρωπαϊκή Ένωση.
<P>
Σεβόμαστε πλήρως όσα καθορίστηκαν το 1999 στο πλαίσιο των δημοσιονομικών προοπτικών, αλλά σεβόμαστε επίσης πλήρως τις κοινωνικές δυναμικές, τις πολιτικές δυναμικές και, σε συνάρτηση με τις πολιτικές δυναμικές, δεν είναι δυνατό να μην αντλήσουμε τα αναγκαία συμπεράσματα. Ωστόσο, έχουμε κατ' επανάληψη επιβεβαιώσει ότι δεν θα αποδεχθούμε να αντιμετωπισθούν οι νέες ανάγκες, οι νέες προκλήσεις, θέτοντας σε αμφισβήτηση τις παλαιές ανάγκες, που είναι σήμερα εξίσου πραγματικές όσο κι εχθές.
<P>
Περιμένουμε με ανυπομονησία την έκθεση που θα εκπονήσουν οι Γενικές Γραμματείες των θεσμικών οργάνων σχετικά με την πολυετή ανάλυση των διοικητικών δαπανών στο πλαίσιο των προετοιμασιών για τη διεύρυνση. Πιστεύουμε μάλιστα ότι, ως φυσική εξέλιξη αυτής της εργασίας που θα αναπτυχθεί σε τεχνικό επίπεδο, θα καταστεί δυνατή η επακόλουθη συνέχισή της σε πολιτικό επίπεδο, με τη συνεργασία μεταξύ των δύο σκελών της αρμόδιας επί του προϋπολογισμού αρχής. Επομένως, στο επίπεδο αυτό, θα μπορέσουμε να εξάγουμε τα αναγκαία συμπεράσματα από την πληροφόρηση που θα λάβουμε μετά την εργασία σε τεχνικό επίπεδο, η οποία βρίσκεται υπό εξέλιξη.
<P>
Συνεχίζοντας με ζητήματα διαφορετικού χαρακτήρα, τα οποία όμως εξαρτώνται επίσης από την υποβολή προτάσεων εκ μέρους της Επιτροπής, περιμένουμε τη διατύπωση σε σύντομο χρονικό διάστημα της πρότασης για την κινητοποίηση του μέσου ευελιξίας το οποίο θα διασφαλίσει τους αναγκαίους πόρους για τη μετατροπή των αλιευτικών στόλων που εξαρτώνται από την παλαιά Αλιευτική Συμφωνία με το Μαρόκο. Αυτό το μέσο ευελιξίας αποτελεί μηχανισμό που προβλέπεται στη Διοργανική Συμφωνία, έχει κινητοποιηθεί από έτος σε έτος και περιμένουμε τη σχετική πρόταση για το έτος 2002.
<P>
Θα ήθελα να επισημάνω ορισμένους τομεακούς στόχους στους οποίους αποδίδουμε ιδιαίτερη σημασία, όπως ο στόχος της ενίσχυσης της ανταγωνιστικότητας της Ευρωπαϊκής Ένωσης, με τον οποίο συνδέεται η προτεραιότητα για περισσότερες και καλύτερες θέσεις απασχόλησης. Δεν αρκούν οι Δηλώσεις στα Ευρωπαϊκά Συμβούλια, στις ευρωπαϊκές Συνόδους Κορυφής, πρέπει στη συνέχεια να υλοποιούνται, και περισσότερες και καλύτερες θέσεις απασχόλησης σημαίνει επίσης περισσότερη και καλύτερη στήριξη, περισσότερους και καλύτερους μηχανισμούς στήριξης στις μικρομεσαίες επιχειρήσεις, καθώς και την ανάπτυξη της πρωτοβουλίας e-learning, που πολύ θα θέλαμε να αποκτήσει την αντίστοιχη νομική βάση, και ακόμη την εδραίωση των κοινών πολιτικών σε θέματα ασύλου και μετανάστευσης.
<P>
Πρέπει επίσης να γίνει εδώ ειδική αναφορά στην πρόθεση να στηριχθεί η ανταγωνιστικότητα των παραμεθόριων περιοχών των κρατών μελών στο πλαίσιο της προσεχούς διεύρυνσης, καθώς επίσης και στην επέκταση των δικαιούχων του προγράμματος Leader στα μελλοντικά κράτη μέλη. Όλες αυτές οι πτυχές λαμβάνονται υπόψη τόσο στο πλαίσιο των κατευθυντήριων γραμμών μας όσο και στο πλαίσιο των προτάσεων που υποβάλαμε για τροποποίηση των δημοσιονομικών προτάσεων, καθώς επίσης και στο πλαίσιο των παρατηρήσεων που συμπεριλάβαμε στις δημοσιονομικές προτάσεις. Είναι σαφές ότι θα αγωνισθούμε επίσης για την ενίσχυση του επιπέδου των πληρωμών. Γνωρίζω ότι είναι κάτι που τα κράτη μέλη επιδιώκουν συχνά να αποφύγουν αλλά είναι γεγονός ότι, εάν θέλουμε πιο αποτελεσματικά ευρωπαϊκά θεσμικά όργανα και εάν, από την άλλη πλευρά, θέλουμε περισσότερη αξιοπιστία στη δράση τους, εάν θέλουμε μεγαλύτερη αποτελεσματικότητα στα αντίστοιχα αποτελέσματα, δεν είναι δυνατό να μην διαθέτουμε τα αναγκαία μέσα πληρωμών. Υπενθυμίζω ότι, στο πλαίσιο της Διοργανικής Συμφωνίας, στο πλαίσιο των δημοσιονομικών προοπτικών, το έτος 2002 το επίπεδο πληρωμών σε σχέση με το ακαθάριστο εθνικό προϊόν των κρατών μελών θα έπρεπε να βρίσκεται στο 1,08% και οι προτάσεις του Συμβουλίου απέχουν πολύ από το ποσοστό αυτό.
<P>
Ολοκληρώνω την παρέμβασή μου εκφράζοντας την πλήρη διαθεσιμότητά μου ώστε, κατά την περίοδο που μεσολαβεί μεταξύ αυτής της πρώτης ανάγνωσης του προϋπολογισμού για το 2002 και της ψήφισής του το Δεκέμβριο, να συντονιστούν οι θέσεις με το Συμβούλιο και την Επιτροπή σε μία διαδικασία συστηματικής αναζήτησης της ορθότερης χρησιμοποίησης των διαθέσιμων πόρων, των κατάλληλων απαντήσεων στις προκλήσεις των καιρών που ζούμε. Από την επόμενη Πέμπτη, όπως ελπίζουμε, και μετά τη ψηφοφορία που θα διεξαχθεί τότε, θα έχουμε στο τραπέζι των διαπραγματεύσεων τις σαφείς προτάσεις του Ευρωπαϊκού Κοινοβουλίου. Θα θέλαμε όλη η εργασία συνεννόησης που θα διεξαχθεί μέχρι το Δεκέμβριο να λάβει επίσης υπόψη τις προτεραιότητές μας, να λάβει υπόψη αυτό που μόλις σας ανέφερα, δηλαδή ότι η θέση του Ευρωπαϊκού Κοινοβουλίου και η θέση του Συμβουλίου αξίζουν αμφότερες σεβασμό κατά τρόπο ώστε, στο τέλος, να μπορέσουμε να εκμεταλλευτούμε ό,τι καλύτερο υπάρχει και στη μία και στην άλλη πρόταση. Αυτό που δεν δεχόμαστε ασφαλώς σήμερα, όπως δεν το δεχτήκαμε και στο παρελθόν, είναι να διεξαχθεί ένα είδος διαλόγου κουφών όπου οι μεν λένε αυτό που θέλουν και οι δε αποδέχονται αυτό που οι μεν είπαν ότι θέλουν. Σε αυτή τη συγκεκριμένη περίπτωση, και για να υπάρξει αποτελεσματική διαπραγμάτευση, πρέπει να υπάρχει σεβασμός για τις θέσεις των μεν και των δε, να λαμβάνονται υπόψη οι προτεραιότητες των μεν και των δε και να δίνεται πραγματικά προσοχή στις προτεραιότητες των μεν και των δε. Μόνο ακολουθώντας την πορεία αυτή η άσκηση της διαδικασίας του προϋπολογισμού θα είναι μία άσκηση που αξίζει τον κόπο, μόνο ακολουθώντας την πορεία αυτή θα έχουμε εγγύηση για την τελική επιτυχία, μόνο ακολουθώντας την πορεία αυτή μπορούμε να ελπίζουμε ότι το Δεκέμβριο ο προϋπολογισμός θα ψηφιστεί και θα εγκριθεί. Από την πλευρά μας υπάρχουν θέσεις σαφείς, από την πλευρά μας υπάρχει προδιάθεση για διαπραγμάτευση, από την πλευρά μας αυτό που επιθυμούμε είναι να εξεταστούν σε βάθος οι προτάσεις όλων των πλευρών ώστε το αποτέλεσμα που θα επιτευχθεί να είναι ένα ισορροπημένο αποτέλεσμα.

<SPEAKER ID=114 NAME="Πρόεδρος">
Ευχαριστώ πολύ, κύριε εισηγητά.
<P>
Επωφελούμενος των λίγων δευτερολέπτων που μας αφήσατε από τον χρόνο ομιλίας που σας αναλογούσε, επιτρέψτε μου να σας δώσω ένα στοιχείο που πιστεύω ότι το ακροατήριο που είναι παρόν εδώ θα εκτιμήσει: κάθε δευτερόλεπτο Ολομέλειας μας κοστίζει 9,73 ευρώ. Σας το αναφέρω για να κατανοήσετε ότι εξαιτίας του κόστους αυτού είμαι αδιάλλακτος στην κατανομή του χρόνου ομιλίας.
<P>
Τον λόγο έχει η εισηγήτρια κ. Buitenweg.

<SPEAKER ID=115 NAME="Buitenweg">
 - (NL) Κύριε Πρόεδρε, σπαταλήσατε και πάλι πολλά χρήματα με αυτή τη μακρά καταληκτική ομιλία, αλλά, πιθανόν, μπορώ να χρησιμοποιήσω λιγότερα από τα 10 λεπτά και έτσι κάπως να βελτιωθεί η κατάσταση.
<P>
Κύριε Πρόεδρε, την τρέχουσα εβδομάδα ελπίζουμε να πραγματοποιήσουμε ένα σημαντικό βήμα όσον αφορά την εξέταση του προϋπολογισμού του 2002. Κατά τους περασμένους μήνες εργάστηκα επ' αυτού ως εισηγήτρια και σε αυτό με υποστήριξαν ιδιαίτερα συνάδελφοί μου από άλλες Ομάδες, όπως η κ. Gill, ο κ. Ferber, ο κ. Virrankoski και άλλοι συνάδελφοι και, ακόμη, ο εισηγητής για το σύνολο του προϋπολογισμού, ο κ. Costa Neves, τον οποίο θα επιθυμούσα εν προκειμένω να ευχαριστήσω για την εξαιρετική και ιδιαίτερα καρποφόρα συνεργασία.
<P>
Και οι τριμερείς συσκέψεις με το Συμβούλιο δεν παρέμειναν εντελώς αναποτελεσματικές και θα ήθελα να αναφέρω τα θετικά σημεία. Από εφέτος περιλαμβάνεται στον προϋπολογισμό του Συμβουλίου ένα ιδιαίτερο κεφάλαιο για την κοινή εξωτερική πολιτική και την πολιτική ασφάλειας. Τώρα που το Συμβούλιο αναλαμβάνει στον προϋπολογισμό του επιχειρησιακές δαπάνες - οι οποίες, δυστυχώς, δεν ανήκουν στις αρμοδιότητες της Επιτροπής - όπως είναι η δυνατότητα στρατιωτικού σχεδιασμού, είναι απαραίτητο να καταστεί δυνατός ένας δημοκρατικός έλεγχος. Επίσης, είναι σημαντικό να αποκτήσουμε σαφή εικόνα για τις διοικητικές διαρθρώσεις, οι οποίες δημιουργούνται, προκειμένου να αποφευχθούν οι αλληλεπικαλύψεις με τις υπηρεσίες του Κοινοβουλίου. Αυτό δεν είναι δυνατό σε ένα γενικό προϋπολογισμό του Συμβουλίου, εάν δεν είναι σαφές τι διατίθεται και για ποιο λόγο και αν το Κοινοβούλιο δεν εκφέρει γνώμη για τις διοικητικές δαπάνες στο σύνολό του. Για αυτό, είμαστε ικανοποιημένοι με το ξεχωριστό κεφάλαιο, επειδή το Κοινοβούλιο κατά αυτόν τον τρόπο μπορεί να προσπαθήσει να παρακολουθήσει την κατάσταση.
<P>
Εάν το επιτύχουμε αυτό, κατά αυτόν τον τρόπο, τότε ελπίζω ότι και το Συμβούλιο, κατά τη δεύτερη ανάγνωση, θα αποδεχθεί μία σειρά ιδιαίτερα λογικών αιτημάτων του Κοινοβουλίου. Μία τέτοια περίπτωση είναι το θέμα των μακρών και άγριων νυχτών των Ευρωπαϊκών Συμβουλίων. Έχουν υπόψη τους οι αρχηγοί των κυβερνήσεων και γνωρίζουν πραγματικά ποιες είναι οι οικονομικές συνέπειές τους; Διερωτώμαι.
<P>
Επί του παρόντος, η ολλανδική κυβέρνηση κατά τις συνεδριάσεις των Ευρωπαϊκών Συμβουλίων είναι εξοπλισμένη πάντοτε με μία ειδική υπολογιστική μηχανή, η οποία υπολογίζει ακριβώς ποιες είναι οι συνέπειες για την ολλανδική συνδρομή. Αλλά ποιος είναι υπεύθυνος για τις συνέπειες στον ευρωπαϊκό προϋπολογισμό;
<P>
Ένα καλό και αποφασιστικό παράδειγμα σχετικά είναι η Σύνοδος Κορυφής της Νίκαιας. Προκειμένου να διευκολυνθεί η εξεύρεση συμφωνίας για τη διευκόλυνση του υπολογισμού των ψήφων στο Συμβούλιο, επιδαψιλεύτηκαν αντισταθμιστικές έδρες στο Ευρωπαϊκό Κοινοβούλιο. Ποιος θα τα πληρώσει όλα αυτά;
<P>
Η Συνθήκη του Αμστερνταμ κάνει λόγο για μέγιστο αριθμό 700 εδρών· και τώρα ήδη με 732 έδρες τα κτίρια δεν επαρκούν. Εν τω μεταξύ είναι δυνατόν τα μέλη του Κοινοβουλίου να φτάσουν τον αριθμό των 800, και δεν θα ήθελα να ακούσω το Συμβούλιο, όταν θα του υποβληθεί ο λογαριασμός.
<P>
Ένα παράδειγμα διαφορετικού χαρακτήρα αφορά τα Βαλκάνια. Τη στιγμή που ενώπιον καμερών εν λειτουργία δίνονται υποσχέσεις για δισεκατομμύρια για την ανοικοδόμηση, το Συμβούλιο διαθέτει τα χρήματα από την πίσω πόρτα για την αναπτυξιακή βοήθεια. Για να προληφθούν οι επαναλήψεις θα ήταν σκόπιμο τα πολιτικά συμπεράσματα των σημαντικών συνόδων κορυφής να συνοδεύονται από ένα χρηματοοικονομικό υπολογισμό. Πόσο αυτό πρόκειται να κοστίσει περίπου και πρόκειται για νέα κονδύλια; Θα ήταν έντιμο να παρουσιάζεται αυτό όταν υποβάλλονται πολιτικά συμπεράσματα.
<P>
Ούτως, η κατάσταση της κατηγορίας 5 μεταβλήθηκε δραστικά από τη συμφωνία του Βερολίνου, επειδή μέχρι τότε δεν λαμβάνονταν υπόψη εξελίξεις, για παράδειγμα, στον δεύτερο πυλώνα, η κοινή εξωτερική πολιτική και πολιτική ασφάλειας, στον τρίτο πυλώνα, η Euro-just, η Europol, οι δαπάνες για τον Ευρωπαίο Επόπτη της προστασίας των δεδομένων. Είναι θετικό ότι υπάρχουν αυτές οι εξελίξεις, αλλά θα ήταν επίσης χρήσιμο να γνωρίζουμε από πού προέρχονται αυτά τα κονδύλια και ποιος πρόκειται να επιβαρυνθεί σχετικά.
<P>
Ένα δεύτερο θέμα, για το οποίο θα ήθελα να ζητήσω από το Συμβούλιο να επιδείξει θετική στάση, αφορά το αίτημά μας, ανεξάρτητα από την ετήσια συζήτηση του προϋπολογισμού, να μελετήσουμε τον τρόπο με τον οποίο θα μπορούσαμε να δώσουμε στο φορολογούμενο περισσότερη αξία για τα χρήματά του. Το Κοινοβούλιο, κατά τη διάρκεια αυτού της τριμερούς σύσκεψης σχετικά με το θέμα αυτό, αναφέρθηκε στην σύσταση μιας πολιτικής ομάδας εργασίας, έτσι ώστε να είναι δυνατόν να εξετάσουμε από κοινού με ποιο τρόπο θα μπορούσαμε να δώσουμε περισσότερη αξία για τα χρήματα, επειδή κάθε χρόνο ζητούμε, εκ νέου, λεπτομέρειες και μικρές τροποποιήσεις στον προϋπολογισμό, αλλά τα αρμόδια θεσμικά όργανα δεν υπόκεινται σε θεμελιώδη επισκόπηση όσον αφορά τους στόχους και τις μεθόδους εργασίας τους.
<P>
Και όμως, έπρεπε να τολμήσουμε να πάρουμε αποστάσεις από τον τρόπο με τον οποίο εξελίχθηκαν οι υποθέσεις και να αναρωτηθούμε εκ νέου κατά πόσο όλα τα θεσμικά όργανα, για παράδειγμα, όλες οι υπηρεσίες, πρέπει να συνεχίσουν να λειτουργούν κατά τον ίδιο τρόπο. Εφέτος, πραγματοποιούμε μία αρχή σε περιορισμένο επίπεδο, ζητώντας από όλα τα θεσμικά όργανα ένα κατάλογο των αρνητικών προτεραιοτήτων. Δηλαδή πρέπει να μην προσθέτουμε μόνο νέα στοιχεία στον ευρωπαϊκό προϋπολογισμό, αλλά να μάθουμε και να διαγράφουμε.
<P>
Επίσης, μέσω της διοργανικής συνεργασίας είναι δυνατόν να εξοικονομηθούν πολλά κονδύλια. Θα επιθυμούσα εδώ, από την άποψη αυτή να υποβάλω μία συγκεκριμένη πρόταση. Από τη Συνθήκη της Νίκαιας υπάρχει η αίσθηση ότι το Συμβούλιο χρειάζεται ένα νέο χώρο συνεδριάσεων για τις εξαμηνιαίες συνόδους κορυφής. Αλλά για τον φορολογούμενο και για τη βιωσιμότητα της συνοικίας Leopold θα είχε μεγάλες συνέπειες εάν οικοδομήσουμε εκ νέου ένα τεράστιο κτίριο. Ας εξετάσουμε επομένως από κοινού κατά πόσο είναι δυνατό διάφορες συνεδριάσεις του Συμβουλίου να πραγματοποιούνται στις αίθουσες του Κοινοβουλίου, είτε στις Βρυξέλλες, είτε στο Στρασβούργο.
<P>
Κοιτάξτε όταν έρχεστε, ή πιθανόν το κάνατε ήδη, πρόκειται για ένα ωραίο κτίριο και θα καταλαβαίνατε ότι δεν θεωρούμε πολύ σοβαρό εάν η συνεργασία οδηγήσει στο μέλλον το Κοινοβούλιο να συνεδριάζει μόνο στις Βρυξέλλες και θα σας χαρίζαμε με ευχαρίστηση αυτό το κτίριο. Μέχρις ότου επιλυθεί το θέμα της έδρας με άλλους τρόπους, βρισκόμαστε εμείς με δύο κτίρια, τα οποία πρέπει να προσαρμοστούν σε μεγαλύτερο αριθμό βουλευτών.
<P>
Το Προεδρείο κατάρτισε ένα τριετές σχέδιο ως ενδεικτικό πλαίσιο των δαπανών που συνδέονται με τη διεύρυνση. Και άλλα θεσμικά όργανα ασχολούνται επί του παρόντος με την ορθή διευθέτηση των συνεπειών της διεύρυνσης, επειδή για τις προσαρμογές αυτές δεν είναι δυνατόν να αναμένουμε το 2004. Δεν είναι δυνατόν να βρισκόμαστε ακόμη στα μέσα των εργασιών μας, όταν παρουσιαστούν τα πρώτα νέα μέλη. Επομένως, πρέπει να υπάρξει φροντίδα για μεγαλύτερο χρηματοοικονομικό περιθώριο πριν από την ένταξη των υποψήφιων κρατών μελών.
<P>
Η Επιτροπή Προϋπολογισμών κατέληξε στο συμπέρασμα ότι είναι δυνατόν, μέσω αυστηρής δημοσιονομικής διαχείρισης, το επόμενο έτος να κινηθούμε εντός του ορισθέντος μέγιστου ορίου του 20%, όσον αφορά την κατηγορία Διοικητικές Δαπάνες, αν και πάντα ισχυριστήκαμε ότι η διεύρυνση και τα κτίρια δεν υπόκεινται σε αυτό το μέγιστο όριο.
<P>
Για τα μεθεπόμενα χρόνια δεν είμαι βέβαιη ότι θα μπορέσουμε εκ νέου να επιτύχουμε κάτι τέτοιο. Όταν τα άλλα θεσμικά όργανα εφαρμόζουν ήδη τα σχέδιά τους για την προετοιμασία της διεύρυνσης και όταν και το ίδιο το Κοινοβούλιο απαιτήσει μεγαλύτερες δαπάνες, επειδή η προετοιμασία ήδη θα έχει αρχίσει, τότε κατά τη γνώμη μου θα είναι δύσκολο να παραμείνουμε εντός του ορισθέντος ορίου.
<P>
Επομένως, το ίδιο το Βερολίνο δεν αξίζει να αγιοποιείται, αλλά εκείνο που πρέπει να αγιοποιείται είναι ο σχεδιασμός για τη διεύρυνση, καθώς και η εξεύρεση ενός αποτελεσματικού, αποδοτικού και ευκταίου τρόπου διάθεσης των χρημάτων του φορολογούμενου, και αυτό ας αποτελέσει και το στόχο στις δημοσιονομικές διαδικασίες, στο μέλλον.
<P>
Κύριε Πρόεδρε, θα καταλάβατε αμέσως ότι για μένα είναι ιδιαίτερα σημαντική η στάση του Κοινοβουλίου και επιτρέψτε μου να επιχειρήσω να αναφερθώ σε ακόμη μία σειρά στοιχείων από την έκθεσή μου. Αρχικά αυτά που δεν περιλαμβάνονται. Στην έκθεση δεν περιλαμβάνονται κρίσεις του Κοινοβουλίου για τη βάση, επί της οποίας θα αντισταθμιστούν οι δαπάνες όταν εγκριθεί ένα νέο καθεστώς για τα μέλη, και αυτό το βρίσκω λυπηρό. Επειδή ακριβώς το Κοινοβούλιο επιθυμεί να διατηρήσει το ίδιο την αρμοδιότητα να αποφασίζει για τις δικές του ρυθμίσεις και, επομένως, δεν επιθυμεί η ρύθμιση των δαπανών να αποτελεί μέρος ενός πακέτου με το Συμβούλιο, αλλά είναι σημαντικό εμείς να αποφασίσουμε τι επιθυμούμε.
<P>
Θα επιθυμούσα να ζητήσω συγκεκριμένα από τις Ομάδες του ΕΣΚ και του ΕΛΚ να συμφωνήσουν με τη σύσταση, η οποία υπήρχε αρχικά στην έκθεσή μου, δηλαδή από την έναρξη ισχύος του καταστατικού να αποζημιώνονται μόνο οι δαπάνες που πραγματοποιήθηκαν πραγματικά.
<P>
Αλλά υπάρχει ακόμη ένα σημείο. Είμαι ιδιαίτερα ικανοποιημένη επειδή τα θεσμικά όργανα αντέδρασαν με προσεκτικά θετικό τρόπο στο αίτημα της Επιτροπής Προϋπολογισμών για τη συμμετοχή στο EMAS, το Σύστημα Οικολογικής Διαχείρισης και Ελέγχου της Ευρωπαϊκής Ένωσης. Η Ευρωπαϊκή Επιτροπή - και με αυτή την ευκαιρία θα ήθελα να τη συγχαρώ θερμά - δεσμεύτηκε ήδη σε αυτό και ελπίζω ότι αυτό το παράδειγμα θα ακολουθήσουν άλλοι, μεταξύ των οποίων και το Ευρωπαϊκό Κοινοβούλιο.
<P>
Υπάρχουν ακόμη πολλά που πρέπει να βελτιωθούν, ακόμη και σε αυτό το Κοινοβούλιο, για παράδειγμα, όσον αφορά τη διαφοροποιημένη επεξεργασία αποβλήτων και τη χρησιμοποίηση φιλικών προς το περιβάλλον υλικών, την εξοικονόμηση ηλεκτρικής ενέργειας, την εκπόνηση ενός σχεδίου κινητικότητας, τόσο για το προσωπικό όσο και για τα μέλη. Το Κοινοβούλιο πρέπει να διαδραματίσει ένα παραδειγματικό ρόλο και όσον αφορά τη συγκεκριμενοποίηση των ωραίων περιβαλλοντικών στόχων και θα ήμουν ιδιαίτερα ευγνώμων, εάν εμείς κάναμε ήδη μία αρχή του χρόνου, το 2002.

<SPEAKER ID=116 LANGUAGE="FI" NAME="Seppδnen">
. (FI) Κύριε Πρόεδρε, η Συνθήκη της Ευρωπαϊκής Κοινότητας Ανθρακα και Χάλυβα υπεγράφη το 1952 για 25 χρόνια. Το ερχόμενο καλοκαίρι η ισχύς της λήγει και δεν υπάρχει πρόθεση ανανέωσης. Αυτή τη στιγμή τίθεται υπό εξέταση ο τελευταίος προϋπολογισμός της ΕΚΑΧ, ο οποίος θα καλύπτει τις δαπάνες της ΕΚΑΧ έως τις 23 Ιουλίου του επομένου έτους. Εν συνεχεία, το καθαρό ενεργητικό, το οποίο εκτιμάται έως και 1,1 δισ. ευρώ, θα μεταφερθεί στο γενικό προϋπολογισμό της ΕΕ προκειμένου να τοποθετηθεί με ασφάλεια και να δημιουργήσει αποδόσεις. Η απόδοση πόρων αποσκοπεί στη χρηματοδότηση της ερευνητικής δραστηριότητας στους κλάδους του άνθρακα και του χάλυβα. Εκτιμάται ότι 45 εκατομμύρια ευρώ περίπου μπορούν να χορηγηθούν ετησίως για τέτοιους σκοπούς.
<P>
Η ΕΚΑΧ δεν απαιτεί εδώ και πολλά χρόνια νέες εισφορές. Οι δαπάνες της χρηματοδοτούνται κατά κύριο λόγο από το ειδικό αποθεματικό του λειτουργικού προϋπολογισμού. Σύμφωνα με την πρόταση της Επιτροπής το μεγαλύτερο κονδύλι κατά το τελευταίο εξάμηνο της λειτουργίας της ΕΚΑΧ, το προσεχές έτος, θα αφορά τις κοινωνικές ενισχύσεις. Το μεγαλύτερο μέρος από αυτό πρόκειται να διατεθεί ως ειδική βοήθεια για αναπροσαρμογή στις χώρες εκείνες όπου η παραγωγή της βιομηχανίας στους κλάδους του άνθρακα και του χάλυβα έχει συρρικνωθεί. Σε πολλές χώρες ο κλάδος του άνθρακα και του χάλυβα φέρνει στην επιφάνεια κοινωνικά προβλήματα, και γι' αυτό η Επιτροπή Προϋπολογισμών έχει αποφασίσει να προτείνει βοήθεια για αναπροσαρμογή 16 εκατομμυρίων ευρώ επιπλέον από την αρχική πρόταση της Επιτροπής όσον αφορά τα ειδικά προβλήματα που πλήττουν τη βιομηχανία του χάλυβα στο Ηνωμένο Βασίλειο, την Ιρλανδία και το Βέλγιο. Μόλις πάψει η λειτουργία της ΕΚΑΧ, θα πάψουν και οι κοινωνικές ενισχύσεις προς τους εργαζομένους στους κλάδους της βιομηχανίας τους χάλυβα και του άνθρακα. Η Επιτροπή δεν έχει υποσχεθεί να χορηγήσει τους τομείς αυτούς καμία ειδική ενίσχυση από το γενικό προϋπολογισμό της ΕΕ για κοινωνικούς σκοπούς. Όταν λήξει η λειτουργία της ΕΚΑΧ, η κοινωνική διάσταση την οποία αντιπροσωπεύει δεν πρόκειται να συνεχιστεί με άλλη μορφή.
<P>
Σημαντική είναι η ερευνητική δραστηριότητα που έχει χρηματοδοτηθεί με πόρους της ΕΚΑΧ. Παρόλο που οι αποδόσεις του ταμείου ΕΚΑΧ θα διοχετεύονται, μετά το πέρας της λειτουργίας, αποκλειστικά προς την ερευνητική δραστηριότητα, η χρηματοδότηση μειώνεται ήδη από τώρα. Για παράδειγμα ακόμη στις αρχές του προσεχούς έτους θα διατεθούν 72 εκατομμύρια ευρώ για την έρευνα. Πρόκειται για υπερβολικά μεγάλο ποσό σε σύγκριση με τα 45 εκατομμύρια ευρώ που χορηγούνται για την έρευνα ως απόδοση καθαρού ενεργητικού. Έτσι μπορώ να πω ότι η λήξη της Συνθήκης ΕΚΑΧ συνιστά αρνητικό γεγονός τόσο από κοινωνικής άποψης όσο και από την άποψη του τομέα της έρευνας.
<P>
Η Επιτροπή θα αναλάβει εν συνεχεία την επένδυση των διαθεσίμων της ΕΚΑΧ που εναπομένουν, καθώς και σημαντική αποζημίωση ύψους 3,5 εκατομμυρίων ευρώ ετησίως, με το πρόσχημα της χορήγησης πιστώσεων για την έρευνα. Με τα χρήματα αυτά αμείβονται περισσότεροι από 30 υπάλληλοι, οι οποίοι διεκπεραιώνουν τις εναπομείνασες δραστηριότητες της ΕΚΑΧ. Οι δραστηριότητες αυτές είναι τόσο περιορισμένες, ώστε φαίνεται ότι υπάρχει μια ομάδα η οποία δεν πλήττεται από το πέρας της λειτουργίας της ΕΚΑΧ, όπως πλήττονται οι εργαζόμενοι και οι ερευνητές στους κλάδους του χάλυβα και του άνθρακα. Είναι εκπληκτικό πόσο λίγο επηρεάζει η λήξη της συνθήκης τη ζωή των υπαλλήλων που φρόντισαν για τα τραπεζικά θέματα της ΕΚΑΧ και ασχολούνται με τη διαδοχή της. Αυτό μας υποδηλώνει πόσο αποτελεσματική είναι η νέα οργάνωση των δράσεων της Επιτροπής.
<P>
Υπάρχει ένα πρόβλημα στο οποίο θέλω να επιστήσω την προσοχή, παρόλο που κατ' ουσίαν δεν συνιστά θέμα της παρούσας έκθεσης. Η Συνθήκη της Νίκαιας δημιούργησε τη νομική βάση για την ίδρυση του Ταμείου Έρευνας για τους κλάδους του άνθρακα και του χάλυβα. Εάν η Συνθήκη της Νίκαιας δεν έχει τεθεί σε ισχύ τον προσεχή Ιούλιο, δεν θα υπάρχει νομική βάση για τη μετέπειτα διοίκηση του Ταμείου. Η Επιτροπή πρέπει λοιπόν να λάβει εσπευσμένα θέση στο πρόβλημα.
<P>
Τέλος αξίζει να υπενθυμίσω τα επιτεύγματα της ΕΚΑΧ. Δεν ήταν μικρό πράγμα το γεγονός ότι η Ευρωπαϊκή Κοινότητα Ανθρακα και Χάλυβα υπήρξε ένας από εκείνους τους θεσμούς που έδρασαν για την προώθηση της ειρήνης και της διεθνούς συνεργασίας στην Ευρώπη μετά το 2ο παγκόσμιο πόλεμο. Όσο ίσχυσε η ΕΚΑΧ τα κράτη μέλη της δεν εμπλέχθηκαν ποτέ σε πόλεμο μεταξύ τους.

<SPEAKER ID=117 NAME="Vande Lanotte">
 - (NL) Κύριε Πρόεδρε, κυρίες και κύριοι βουλευτές, σε λίγες ημέρες θα κληθείτε κατά την πρώτη ανάγνωση να ψηφίσετε επί των τροποποιήσεων στο σχέδιο προϋπολογισμού, όπως αυτό υποβλήθηκε από το Συμβούλιο εφέτος τον Ιούλιο. Κατά τη διάρκεια της συνόδου του Σεπτεμβρίου, είχα τη δυνατότητα να σας δώσω ορισμένες πληροφορίες σχετικά με αυτό το σχέδιο προϋπολογισμού. Κατά συνέπεια, σήμερα δεν θα προβώ σε λεπτομερή ενημέρωση. Αντ' αυτού, θα ήθελα να αναφερθώ εν συντομία στις πτυχές, οι οποίες πρόκειται να τεθούν αναμφίβολα στην προσεχή περίοδο, στο πλαίσιο του διαλόγου μας. Ελπίζω ότι αυτός ο διάλογος θα είναι καρποφόρος, έτσι ώστε να μπορέσουμε να καταλήξουμε σε συμφωνία, η οποία θα είναι ικανοποιητική για όλους και κυρίως για τους ευρωπαίους πολίτες.
<P>
Θα ήθελα να επαναλάβω με έμφαση ότι η Προεδρία, κατά τη δεύτερη ανάγνωση του Συμβουλίου το Νοέμβριο επιθυμεί να καταλήξει σε συμφωνία σχετικά με τον προϋπολογισμό για το οικονομικό έτος 2002. Λίγες ημέρες μετά από την πρώτη ανάγνωσή σας, έχουν καθοριστεί οι βασικές γραμμές και είναι γνωστές οι διάφορες απόψεις. Το Νοέμβριο πρέπει εμείς να μπορέσουμε να διευθετήσουμε τις τελευταίες λεπτομέρειες των εργασιών, οι οποίες θα καταλήξουν σε ένα στέρεο προϋπολογισμό για το 2002.
<P>
Στο πλαίσιο αυτό, μου φαίνεται χρήσιμο να υπενθυμίσω εν συντομία τις κατευθυντήριες γραμμές, τις οποίες ακολούθησε το Συμβούλιο, κατά την κατάρτιση του σχεδίου προϋπολογισμού, επί του οποίου αυτές τις ημέρες προτείνονται οι τροποποιήσεις. Το εν λόγω σχέδιο προϋπολογισμού δημιουργεί περιθώριο για τη χρηματοδότηση όλων των τμημάτων πολιτικής και των προτεραιοτήτων της Ευρωπαϊκής Ένωσης, χωρίς αυτό να επιφέρει ιδιαίτερη επιβάρυνση για τα κράτη μέλη, τα οποία επιδιώκουν μία αυστηρότερη διαχείριση των κρατικών οικονομικών. Παράλληλα, δημιουργείται, και συγκεκριμένα υπό τα μέγιστα ποσά της κατηγορίας 3 των δημοσιονομικών προοπτικών και της κατηγορίας 4, ένα περιθώριο, με το οποίο μπορούν να αντιμετωπισθούν νέες προτεραιότητες. Επ' αυτού το Συμβούλιο ανέφερε ότι οι διάφορες δράσεις της Ευρωπαϊκής Ένωσης θα χρηματοδοτηθούν κατά κατάλληλο τρόπο, εντός των διαθέσιμων χρηματοοικονομικών μέσων, υπό τα μέγιστα ποσά των δημοσιονομικών προοπτικών, στα οποία δεν επήλθαν αλλαγές όσον αφορά τα μέσα, τα οποία διατίθενται για προγράμματα, για τα οποία επήλθε συμφωνία κατά τη διαδικασία συναπόφασης ενώ το ύψος των πιστώσεων ανάληψης υποχρεώσεων καθορίστηκε βάσει των δυνατοτήτων εφαρμογής.
<P>
Επιπλέον, το Συμβούλιο επέδειξε ιδιαίτερη προσοχή στην εξέλιξη των πιστώσεων πληρωμών, περιορίζοντας την αύξησή τους στα επίπεδα του 2001 και τη διατήρησή τους, ενώ παράλληλα λαμβάνονται υπόψη οι δυνατότητες εκτέλεσης και ο αναμενόμενος ρυθμός των πληρωμών σε σχέση με τα ποσά που πρέπει να καταβληθούν και τις εθνικές δημοσιονομικές απαιτήσεις.
<P>
Μετά από αυτές τις γενικές παρατηρήσεις, θα επιθυμούσα να αναφερθώ σε ορισμένα σημεία, τα οποία κατά τις επόμενες εβδομάδες πρόκειται να συζητηθούν και αυτά αφορούν κυρίως τις γεωργικές δαπάνες. Όπως γνωρίζετε, το Συμβούλιο κατά την πρώτη ανάγνωση δεν ενέκρινε την πρόταση της Επιτροπής και ζήτησε από την Επιτροπή μία λεπτομερή ανάλυση των αναγκών. Το Κοινοβούλιο κατά τη διάρκεια της συνεδρίασης συνεννόησης της 20ης Ιουλίου συμφώνησε με το Συμβούλιο και είμαι απόλυτα πεπεισμένος ότι κατά την ολοκλήρωση της εξέτασης του σημειώματος τροποποιήσεων, το οποίο θα υποβάλει η Επιτροπή σε σύντομο χρονικό διάστημα, θα μπορέσουμε να καταλήξουμε σε συμφωνία, βάσει της οποίας θα μπορούν να καλύπτονται οι συνέπειες των διαφόρων κρίσεων. Νομίζω ότι μπορώ να υποστηρίξω ότι αυτή τη στιγμή είναι όλο και περισσότερο προφανές ότι από την άποψη αυτή είναι δυνατό να βρεθεί μία λύση.
<P>
Όσον αφορά τις λοιπές γεωργικές δαπάνες: κατά την αύξηση των πιστώσεων στο σχέδιο προϋπολογισμού του Συμβουλίου, οι οποίες είναι κάπως χαμηλότερες από εκείνες που πρότεινε αρχικά η Επιτροπή στο προσχέδιό της, λαμβάνονται υπόψη οι συνέπειες των αποφάσεων του Ευρωπαϊκού Συμβουλίου του Βερολίνου όσον αφορά τη μεταρρύθμιση της κοινής γεωργικής πολιτικής. Αναλύοντας τις οριστικές πιστώσεις που περιλαμβάνονται στον προϋπολογισμό για το 2002, πρέπει να λάβουμε υπόψη μας τα πλέον πρόσφατα δεδομένα στο σημείωμα των τροποποιήσεων όσον αφορά τις γεωργικές δαπάνες.
<P>
Και τώρα έρχομαι στο δεύτερο σημείο, το οποίο βρίσκεται στην ημερήσια διάταξη όπως προβλέπει η διοργανική συμφωνία, στο πλαίσιο του σημειώματος τροποποιήσεων, το οποίο η Επιτροπή πρόκειται να μας υποβάλει σύντομα, δηλαδή τις δημοσιονομικές συνέπειες της μη σύναψης της αλιευτικής συμφωνίας με το Μαρόκο και της χρηματοδότησης της αναδιάρθρωσης των σχετικών αλιευτικών στόλων.
<P>
Τον Ιούλιο το Συμβούλιο ακολούθησε το προσχέδιο προϋπολογισμού της Επιτροπής όσον αφορά τη διεθνή αλιευτική συμφωνία και ζήτησε από την Επιτροπή να χρησιμοποιήσει αυτές τις πιστώσεις αποκλειστικά για άλλες αλιευτικές συμφωνίες. Είναι λυπηρό το γεγονός ότι αυτή η θέση του Συμβουλίου, τον Ιούλιο δεν οδήγησε σε συμφωνία. Το Συμβούλιο όσον αφορά τα διαρθρωτικά μέσα, κατηγορία 2 των δημοσιονομικών προοπτικών, επιφυλάχθηκε να συμπεριλάβει το σύνολο του κεφαλαίου στον προϋπολογισμό ως πιστώσεις ανάληψης υποχρεώσεων σύμφωνα με τα συμπεράσματα που υιοθέτησε το Ευρωπαϊκό Συμβούλιο του Βερολίνου το Μάρτιο του 1999.
<P>
Θα επιθυμούσα να επισημάνω σε σχέση με αυτό ότι το Συμβούλιο τη στιγμή που κατάρτισε το σχέδιο προϋπολογισμού του δεν είχε επαρκώς σαφή συνολική εικόνα και δήλωσε ότι θα εξετάσει για άλλη μία φορά την κατάσταση στο πλαίσιο του σημειώματος τροποποιήσεων του φθινοπώρου, το οποίο θα προέκυπτε βάσει διοργανικής συμφωνίας. Και αυτό πρόκειται να το πράξει το Συμβούλιο όταν θα διαθέτει το σημείωμα. Θα ήθελα να υπενθυμίσω σχετικά ότι οι πιστώσεις για τις διεθνείς αλιευτικές συμφωνίες, σύμφωνα με τη διοργανική συμφωνία, ταξινομούνται στις υποχρεωτικές δαπάνες, είτε αυτές προέρχονται από τη γραμμή του προϋπολογισμού είτε από το αποθεματικό.
<P>
Όσον αφορά το σημείωμα των τροποποιήσεων, στο οποίο θα αναφέρεται ένα μέρος από τις συνομιλίες μας κατά τις επόμενες εβδομάδες, θα ήθελα να αναφέρω ότι το Συμβούλιο αναφέρει ότι θα περιληφθεί μία εκτίμηση του υπολοίπου για τον προϋπολογισμό του έτους 2001. Αυτό το αίτημα αποτελεί παράδειγμα της αρχής της χρηστής διαχείρισης, η οποία τονίζει ότι το φορολογικό βάρος για τους ευρωπαίους φορολογούμενους, όπου είναι δυνατό, δεν πρέπει να αυξάνει.
<P>
Γνωρίζω τη σημασία που δίνει το Ευρωπαϊκό Κοινοβούλιο στις δαπάνες της κατηγορίας 3 των δημοσιονομικών προοπτικών, για αυτό, το Συμβούλιο κατέδειξε ότι στο σχέδιο προϋπολογισμού του καλύπτει ικανοποιητικά τις προτεραιότητες της εσωτερικής πολιτικής της Ευρωπαϊκής Ένωσης και, συγκεκριμένα, την τήρηση των δεσμεύσεων που σχετίζονται με τη χρηματοδότηση των πολυετών προγραμμάτων, για τα οποία αμφότερα τα θεσμικά όργανά μας έλαβαν από κοινού μία απόφαση.
<P>
Επισημαίνω επίσης ότι το Συμβούλιο, κατά την πρώτη ανάγνωση, πρόσθεσε στο σχέδιο προϋπολογισμού πιστώσεις για την έναρξη της Eurojust και για το σύστημα ΣΠΣ II για το Σένγκεν. Η Επιτροπή είχε για τον σκοπό αυτό ορίσει στο προσχέδιό της γραμμές του προϋπολογισμού. Υπό τη σημερινή κατάσταση, αυτοί οι στόχοι είναι ακόμη περισσότερο επίκαιροι από ό,τι ήταν τον Ιούλιο εφέτος όταν καταρτίσαμε το σχέδιο προϋπολογισμού. Για αυτό, το Συμβούλιο δημιούργησε ένα περιθώριο 110 εκατ. ευρώ, το οποίο είναι ευρύτερο από το περιθώριο του προσχεδίου προϋπολογισμού της Επιτροπής. Αυτό το περιθώριο θα επαρκέσει για την κάλυψη προτεραιοτήτων, εκ των οποίων ορισμένες, όπως το πρόγραμμα e-learning και η μετανάστευση πρόκειται αναμφίβολα να αναφερθούν από τον εισηγητή σας ή, εν πάση περιπτώσει, πρόκειται να τεθούν κατά τη διάρκεια του διαλόγου μας στη συνέχεια.
<P>
Τώρα έρχομαι στο θέμα της χρηματοδότησης των εξωτερικών δράσεων της Ευρωπαϊκής Ένωσης, η οποία συμπεριλήφθηκε στην κατηγορία 4 των δημοσιονομικών προοπτικών. Το Συμβούλιο ακολούθησε κατά ένα πολύ μεγάλο μέρος το προσχέδιο προϋπολογισμού της Επιτροπής. Επίσης το Συμβούλιο προσπάθησε να διαθέσει μέσα για τις διάφορες προτεραιότητες στον τομέα των εξωτερικών μέτρων. Ούτως, το Συμβούλιο δημιούργησε ένα περιθώριο 100 εκατ. ευρώ, υπό το μέγιστο όριο της κατηγορίας 4 των δημοσιονομικών προοπτικών, το οποίο πρέπει να μας επιτρέψει να καλύψουμε τις προτεραιότητες στον τομέα αυτό.
<P>
Όσον αφορά την κατηγορία 4 των δημοσιονομικών προοπτικών, θα ήθελα ωστόσο να επισημάνω ένα ιδιαίτερο σημείο. Πρόκειται για τις πιστώσεις για την κοινή εξωτερική πολιτική και πολιτική άμυνας. Δεν μπορώ παρά να εκφράσω τη λύπη μου, επειδή κατά τη διάρκεια της συνεδρίασης συνεννόησης της 20ης Ιουλίου μεταξύ του Ευρωπαϊκού Κοινοβουλίου και του Συμβουλίου δεν επήλθε συμφωνία σχετικά με το ύψος των πιστώσεων. Για αυτό, το Συμβούλιο στο σχέδιο προϋπολογισμού του υιοθέτησε τα ποσά που πρότεινε η Επιτροπή στο προσχέδιό της. Πρέπει να αναγνωρίσω ότι δεν κατανοώ πλήρως το αίτημα για τη μείωση αυτών των ποσών. Θα συμφωνούσατε μαζί μου ότι αυτά τα ποσά, τα οποία ούτως ή άλλως είναι μειωμένα σε σχέση με το 2001 είναι ιδιαίτερα περιορισμένα και αποτελούν πραγματικά το ελάχιστο, το οποίο απαιτείται, ώστε η Ευρώπη να έχει μία εξέχουσα θέση στην παγκόσμια σκηνή. Η επιθυμία για τη μείωση αυτών των ποσών σε μία κρίσιμη στιγμή, όπως κατά την τρέχουσα διεθνή κρίση, θα μπορούσε να προκαλέσει πλήγμα στην αξιοπιστία της Ευρωπαϊκής Ένωσης. Δεν νομίζω ότι αυτό αποτελεί το σκοπό.
<P>
Και έρχομαι στις διοικητικές δαπάνες των θεσμικών οργάνων. Κατά τη σύνταξη του προσχεδίου προϋπολογισμού του, το Συμβούλιο ακολούθησε την επιθυμία να ανταποκριθεί στο μέτρο του δυνατού στις ανάγκες των θεσμικών οργάνων, λαμβανομένων υπόψη των ειδικών χαρακτηριστικών τους. Στο σχέδιο προϋπολογισμού παραμένει ένα περιθώριο μεγαλύτερο από 53 εκατ. ευρώ, υπό το μέγιστο ποσό της κατηγορίας 5 των δημοσιονομικών προοπτικών, έτσι ώστε να μπορέσουμε να ανταποκριθούμε σε νέες ανάγκες στον τομέα των διοικητικών δαπανών και ειδικότερα για τον προϋπολογισμό του ευρωπαίου επόπτη για την προστασία των δεδομένων. Στο πλαίσιο αυτό, το Συμβούλιο σας υπέβαλε πρόσφατα το σημείωμα τροποποιήσεων αριθ. 1 για το 2002.
<P>
Εντούτοις, έχω την άποψη ότι κάθε ένα από τα εδώ εκπροσωπούμενα θεσμικά όργανα συνειδητοποιούν την πίεση επί του ορίου της κατηγορίας 5 των δημοσιονομικών προοπτικών. Ένα πρώτο βήμα από αυτή την άποψη ήταν η συμφωνία που επιτεύχθηκε κατά τη διάρκεια της συνεδρίασης συνεννόησης της 20ης Ιουλίου μεταξύ του Ευρωπαϊκού Κοινοβουλίου και του Συμβουλίου σχετικά με το αίτημα προς τους Γενικούς Γραμματείς των θεσμικών οργάνων να υποβάλουν υπόψη της αρμόδιας επί του προϋπολογισμού αρχής μία έκθεση πριν από το Συμβούλιο Προϋπολογισμού του Νοεμβρίου, με μία πολυετή ανάλυση της κατηγορίας 5, σχετικά με προτάσεις για τις απαιτούμενες εξοικονομήσεις, προκειμένου να μην υπερβούμε το μέγιστο όριο αυτής της κατηγορίας, ακόμη και στο πλαίσιο της διεύρυνσης. Υπό το φως αυτής της έκθεσης πρέπει ακολούθως να καθοριστεί τι συνέχεια θα δοθεί σε κάθε μία περίπτωση. Θα επιθυμούσα επίσης να επισημάνω ότι μία σειρά προτάσεων, οι οποίες περιλαμβάνονται στην έκθεση, σίγουρα προσφέρουν ενδιαφέρον υλικό για συζήτηση.
<P>
Θα επιθυμούσα ακόμη να αναφερθώ σε ένα άλλο σημείο σχετικό με τις διοικητικές δαπάνες, δηλαδή τα αιτήματα της Επιτροπής για προσωπικό. Το Συμβούλιο εξακολουθεί να υποστηρίζει τις μεταρρυθμίσεις, τις οποίες επεξεργάζεται η Επιτροπή και κατά την πρώτη ανάγνωση ενέκρινε τη δημιουργία 78 νέων θέσεων υπαλλήλων, οι οποίοι ζητούνται στο πλαίσιο της αποκέντρωσης για τις εξωτερικές αντιπροσωπείες. Όσον αφορά τις υπόλοιπες 239 θέσεις, το Συμβούλιο δεν είχε υιοθετήσει ακόμη στάση στις 20 Ιουλίου. Αφενός, επειδή επιθυμεί να διαθέτει περισσότερη σαφήνεια σχετικά με την απόφαση που αφορά τη ρύθμιση για την οριστική ολοκλήρωση υπηρεσίας των υπαλλήλων της Επιτροπής και, αφετέρου, επειδή έχει την ελπίδα ότι κατά τη συζήτηση εκ μέρους σας αυτού του θέματος θα προκύψει μία λύση, η οποία θα ικανοποιεί τις αντίστοιχες επιθυμίες μας.
<P>
Θα επιθυμούσα να ολοκληρώσω αυτή την επισκόπηση των διάφορων σημείων, η οποία πρόκειται να μας απασχολήσει κατά τις επόμενες εβδομάδες, επιστρέφοντας σε ένα θέμα που για εσάς είναι ιδιαίτερα σημαντικό, και αυτό είναι το πρόβλημα του ύψους των πιστώσεων πληρωμών. Κατά πρώτον, είμαι ικανοποιημένος που το Ευρωπαϊκό Κοινοβούλιο και η Επιτροπή συμμερίζονται την ανησυχία του Συμβουλίου για τον καθορισμό των υπολοίπων προς εκκαθάριση (στην κοινοτική μας jargon γνωστά ως "RAL" ). Η ενδιάμεση έκθεση της 30ης Ιουνίου 2001, την οποία κατήρτισε η Επιτροπή στο πλαίσιο της συνεχιζόμενης διαδικασίας του προϋπολογισμού, είναι από αυτή την άποψη χρήσιμη. Θα επιθυμούσα να επισημάνω ότι η κατακόρυφη αύξηση των πιστώσεων πληρωμών δεν αποτελεί θαυματουργή λύση για την απορρόφηση των RAL. Αυτό το διαπιστώνουμε από το εύρος των υπολοίπων προηγουμένων δημοσιονομικών ετών, τα οποία επιστράφηκαν στα κράτη μέλη. Αφενός, θα υπάρχουν πάντοτε υπόλοιπα προς εκκαθάριση ως λογικό αποτέλεσμα των διεσπαρμένων πιστώσεων, ενώ, αφετέρου, η καλύτερη παρακολούθηση των πιστώσεων ανάληψης υποχρεώσεων, συγκεκριμένα μέσω μίας πολιτικής μειώσεων, θα μπορούσε να αποτελέσει ένα αποτελεσματικό μέσο για την απορρόφηση δυνητικά "αφύσικων" RAL.
<P>
Όσον αφορά το ύψος των πιστώσεων πληρωμών στο σχέδιο προϋπολογισμού, το Συμβούλιο προτίμησε μία περιορισμένη και ελεγχόμενη αύξηση. Το Συμβούλιο προτιμά μία αύξηση των πιστώσεων πληρωμών, η οποία να συμφωνεί με τις πραγματικές δυνατότητες εκτέλεσης. Κατά αυτό τον τρόπο, προλαμβάνουμε την επιβάρυνση των επιμέρους ευρωπαίων φορολογούμενων με υψηλά βάρη.
<P>
Κατά αυτόν τον τρόπο, ολοκλήρωσα μία σύντομη επισκόπηση των σημείων, τα οποία αναμφίβολα θα μας απασχολήσουν τις επόμενες εβδομάδες. Για εμένα είναι ιδιαίτερα σαφής η σοβαρότητα με την οποία ενεργούν οι δύο κλάδοι της αρμόδιας επί του προϋπολογισμού αρχής και η Επιτροπή, από την αρχή αυτής της νέας διαδικασίας του προϋπολογισμού και για αυτό είμαι ικανοποιημένος. Εύχομαι οι συνομιλίες για τον προϋπολογισμό, οι οποίες θα πραγματοποιηθούν σε λίγες ημέρες μετά από την ψηφοφορία σας, να πραγματοποιηθούν στο ίδιο πνεύμα και να επέλθει το συντομότερο δυνατό το Νοέμβριο συμφωνία για ένα προϋπολογισμό των Ευρωπαϊκών Κοινοτήτων για το οικονομικό έτος 2002, ο οποίος θα μας προσφέρει τα μέσα για να ανταποκριθούμε στις προτεραιότητες και τις προκλήσεις που αναμένουν σύντομα την Ευρωπαϊκή Ένωση.

<SPEAKER ID=118 LANGUAGE="DE" NAME="Schreyer">
Kύριε Πρόεδρε, αξιότιμοι βουλευτές, αξιότιμε κύριε Προεδρεύοντα του Συμβουλίου, κατά την κατάρτιση του σχεδίου του προϋπολογισμού για το επόμενο έτος απαιτείται ευελιξία και πρόνοια για απρόβλεπτα γεγονότα. Ευελιξία και πρόνοια ώστε να είμαστε σε θέση να αντιδρούμε γρήγορα και με τον κατάλληλο τρόπο σε νέες οικονομικές απαιτήσεις που αντιμετωπίζει η Ευρωπαϊκή Ένωση, για την κοινή ευρωπαϊκή πολιτική. Το τρέχον έτος ήταν ενδεικτικό για τις απαιτήσεις που είναι δυνατόν να προκύψουν ως προς τον προϋπολογισμό, η οποίες ήταν αδύνατον να προσχεδιαστούν ή και να προβλεφθούν. Είχαμε την κρίση της ΣΕΒ, είχαμε τον αφθώδη πυρετό, έχουμε το νέο σχέδιο του Παγκόσμιου Ταμείου για την Υγεία, που δημιουργήθηκε φέτος, έχουμε τις αυξημένες απαιτήσεις για ανθρωπιστική βοήθεια, και όχι μόνο για το Αφγανιστάν, αλλά και για τη Μέση Ανατολή λόγω της κλιμακούμενης κατάστασης. Η Παλαιστίνη εξαρτάται όλο και περισσότερο από τη βοήθεια που της παρέχει το εξωτερικό, συμπεριλαμβανομένης και της Ευρώπης.
<P>
Ο προϋπολογισμός της ΕΕ - είναι απόλυτα σαφές - χρειάζεται το δυναμικό που θα της προσφέρει τη δυνατότητα να ανταποκρίνεται, να αντεπεξέρχεται, σε κρίσεις, και τα δύο τελευταία χρόνια πιστεύω ότι κατορθώσαμε να διαμορφώσουμε τον προϋπολογισμό έτσι ώστε να αντιμετωπίζουμε με επιτυχία τις αξιώσεις αυτές. Αισιοδοξώ ότι θα τα καταφέρουμε και τον επόμενο χρόνο.
<P>
Σε αυτό το σημείο θέλω να ευχαριστήσω εξ ονόματος της Επιτροπής τους εισηγητές για τον προϋπολογισμό του 2002, προπάντων εσάς, κύριε Costa Neves, αλλά και την κ. Buitenweg και τον κ. Seppδnen και φυσικά όλη την Επιτροπή Προϋπολογισμών για τις εργασίες της. Οι τροπολογίες που είχε να επεξεργαστεί και πάλι φέτος η Επιτροπή Προϋπολογισμών σχημάτιζαν βουνά ολόκληρα. Όποιος γνώρισε από κοντά αυτό τον όγκο εργασίας, ξέρει και πόσο σκληρή είναι η δουλειά που απαιτείται από τις επιτροπές.
<P>
Ωστόσο, έχουμε ακόμα να διανύσουμε μεγάλες αποστάσεις. Αυτό απαιτεί από όλους μας ευελιξία και διάθεση για συμβιβασμούς. Φυσικά γνωρίζω ότι η βελγική Προεδρία επιδιώκει την έγκριση ενός καλού προϋπολογισμού της ΕΕ που θα είναι σε θέση να ανταποκριθεί σε όλες τις απαιτήσεις. Κύριε Vande Lanotte, σας ευχαριστώ που στην εισήγησή σας τονίσατε για άλλη μια φορά αυτή την πτυχή - την προθυμία για διαπραγματεύσεις. Και τούτο διότι πιστεύω ότι το αίτημα αυτό θα πρέπει να απευθυνθεί ειδικά και προς το Συμβούλιο, δηλαδή ότι στις διαπραγματεύσεις είναι απαραίτητη η ευελιξία και ότι στις διάφορες συνεδριάσεις δεν θα πρέπει να επαναλαμβάνονται μόνο όσα είχαν προηγουμένως αποφασιστεί στις ευρωπαϊκές πρωτεύουσες. Ευελιξία στις διαπραγματεύσεις είναι αναγκαία, ειδικά όταν το αρμόδιο για τον προϋπολογισμό Συμβούλιο Υπουργών δεν θέλει να αυξήσει το ύψος του προϋπολογισμού για να αντιμετωπίσει τις αυξανόμενες ευθύνες και απαιτήσεις.
<P>
Θα αναφερθώ τώρα στις επιμέρους εκθέσεις για τον προϋπολογισμό της ΕΕ και θα αρχίσω με τον γεωργικό τομέα. Στο προσχέδιο του προϋπολογισμού που είχαμε καταθέσει στα τέλη Μαΐου, η Επιτροπή είχε προβλέψει απόθεμα ύψους 1 δισ. ευρώ για την αντιμετώπιση της ΣΕΒ και του αφθώδους πυρετού. Τώρα έχουμε προχωρήσει παρακάτω και την επόμενη εβδομάδα η Επιτροπή θα αποφασίσει για τη Διορθωτική Επιστολή. Διαπιστώσαμε ότι οι εξελίξεις στον τομέα των βοοειδών είναι ευτυχώς λιγότερο δραματικές από ό,τι είχαμε υποθέσει αρχικά. Επίσης κατορθώσαμε να αντλήσουμε από τον φετινό προϋπολογισμό 400 εκ. για τις δαπάνες εξαιτίας του αφθώδους πυρετού. Αυτό συνεπάγεται ότι στο διορθωτικό προϋπολογισμό για το επόμενο έτος δεν θα χρειαστεί να προβλέψουμε μια τόσο μεγάλη αύξηση για τον τομέα του αφθώδους πυρετού όπως φοβόμασταν αρχικά. Επομένως η σημερινή κατάσταση μας επιτρέπει να καταργήσουμε το αποθεματικό που είχαμε προτείνει το Μάιο.
<P>
Σε μερικούς τομείς της γεωργίας υπάρχουν ωστόσο εξελίξεις που μας βάζουν σε ανησυχίες ειδικά από τη σκοπιά του προϋπολογισμού. Αναφέρω μόνο τη λέξη κλειδί "οίνος" , τομέας όπου η πλεονασματική παραγωγή αυξάνεται συνεχώς με τον αντίστοιχο οικονομικό αντίκτυπο. Μέσα σε δύο χρόνια έχουν διπλασιαστεί οι δαπάνες για το συγκεκριμένο τομέα. Αυτό σημαίνει φυσικά ότι θα πρέπει να παρακολουθήσουμε επακριβώς τις εξελίξεις για να δούμε τι είδους μέτρα μπορούμε να λάβουμε προκειμένου να αναχαιτιστεί η πλεονασματική παραγωγή και να συγκρατηθεί η αύξηση του προϋπολογισμού για τη γεωργία.
<P>
Η Διορθωτική Επιστολή που θα σας υποβάλουμε καταλήγει με την διαπίστωση ότι είμαστε σε θέση να καταργήσουμε το αποθεματικό και ότι θα χρειαστούμε λιγότερες δαπάνες για τη γεωργία από εκείνες που υπολογίσθηκαν αρχικά και κατά συνέπεια απομένει σχετικά υψηλό περιθώριο για την κάλυψη ενδεχόμενων νέων δαπανών. Εδώ οφείλω όμως να επισημάνω σαφέστατα, ότι αυτό το περιθώριο - ειδικά στον τομέα της Γεωργίας - δεν θα πρέπει να παρανοηθεί από τους Υπουργούς Γεωργίας. Δεν θα πρέπει δηλαδή να νομίσουν ότι το περιθώριο είναι ευρύτατο. Φέτος είδαμε πόσο γρήγορα μπορεί να καταστεί αναγκαίο ένα τέτοιου είδους περιθώριο για απρόβλεπτα γεγονότα. Επομένως, κατά τη γνώμη μου, θα πρέπει προληπτικά να διατηρήσουμε το περιθώριο στον συγκεκριμένο τομέα.
<P>
Κατά τα άλλα χαιρετίζω το γεγονός ότι η Επιτροπή Προϋπολογισμών με διάφορες τροποποιήσεις και αποφάσεις έδειξε ότι προτίθεται να εξετάσει ενδελεχέστερα τον τομέα της γεωργίας και ενόψει της ενδιάμεσης αξιολόγησης του επόμενου χρόνου. Για τις υποψήφιες για ένταξη χώρες έχουμε πρόγραμμα χορήγησης ενισχύσεων στον γεωργικό τομέα, στο οποίο θα ήθελα να αναφερθώ εδώ εν συντομία. Πρόκειται για το προενταξιακό μέσο SAPARD. Όπως και εσείς, είμαι πολύ δυσαρεστημένη που το συγκεκριμένο πρόγραμμα δεν έχει ακόμα "αποδώσει" , με την έννοια ότι οι προενταξιακές ενισχύσεις για τη γεωργία είναι ήδη δυνατόν να καταβληθούν, αλλά εμείς βρισκόμαστε ακόμα στο προπαρασκευαστικό στάδιο, στη συγκρότηση των αντίστοιχων δομών για τη διαχείριση του προγράμματος.
<P>
Προέχει φυσικά να έχουμε τον απόλυτο έλεγχο και τη βεβαιότητα ότι τίποτα δεν πρόκειται να πάει στραβά. Από την άλλη πλευρά όμως ο απόλυτος έλεγχος δεν θα πρέπει να έχει ως αποτέλεσμα την καθήλωση του προγράμματος. Εσείς, στο Κοινοβούλιο, καταλήξατε στα συμπεράσματά σας και ζητήσατε να δημιουργηθεί μια νέα δράση στο πρόγραμμα από την οποία θα χρηματοδοτούνται ιδίως οι πληροφορίες για τον γεωργικό τομέα σχετικά με τη μελλοντική γεωργική πολιτική της ΕΕ. Οφείλω εδώ να επαναλάβω την παράκλησή μου να ξανασκεφτείτε την πρότασή σας, μια και αυτό θα σήμαινε ότι θα πρέπει να δημιουργήσουμε νέα νομική βάση για το συγκεκριμένο πρόγραμμα. Όλα τα υποπρογράμματα του προγράμματος SAPARD θα πρέπει να αναπρογραμματιστούν, και αυτό θα οδηγούσε σε ακόμα μεγαλύτερες καθυστερήσεις, πράγμα που ασφαλώς δεν επιθυμείτε ούτε εσείς. Αυτός είναι και ο λόγος της έκκλησής μου να γίνουν για άλλη μια φορά πολύ συγκεκριμένες διαπραγματεύσεις, ώστε να ενταχθεί στο πρόγραμμα SAPARD το αίτημά σας για την διάθεση πιο εμπεριστατωμένων πληροφοριών, όπως γίνεται και με το πρόγραμμα LEADER για την ανάπτυξη της υπαίθρου.
<P>
Στο σημείο αυτό πρέπει να στραφώ για ακόμα μια φορά προς το Συμβούλιο: στην πρώτη ανάγνωση του προσχεδίου προϋπολογισμού προχωρήσατε σε μεγάλες περικοπές των πιστώσεων για τα προενταξιακά μέσα. Αποτελεί φυσικά αντίφαση, όταν από τη μία πλευρά διατείνεστε ότι επιθυμείται καλύτερη υλοποίηση του προγράμματος και τη μείωση της συσσώρευσης εκκρεμουσών πληρωμών, και από την άλλη να προβαίνετε σε τόσο δραστικές περικοπές των πιστώσεων. Παρακαλώ λοιπόν να είσαστε δεκτικοί στα επιχειρήματα της Επιτροπής. Φυσικά θα πρέπει να αποδείξουμε ότι το επόμενο έτος θα χρειαστούμε πραγματικά τις προβλέψεις πιστώσεων που προτείνουμε, και θα το κάνουμε οπωσδήποτε.
<P>
Ενόψει της διεύρυνσης θα πρέπει να αναφερθεί φυσικά και το ζήτημα των "μεθοριακών περιοχών" κάτι που έκανε ήδη ο εισηγητής, κ. Costa Neves. Φυσικά όλοι γνωρίζουμε ότι οι μεθοριακές περιοχές, δηλαδή οι περιοχές στα σημερινά σύνορα της Ευρωπαϊκής Ένωσης, πρόκειται μακροπρόθεσμα και ενόψει της διεύρυνσης να έχουν οφέλη αφού θα πάψουν επιτέλους να είναι μεθοριακές περιοχές. Από την άλλη πλευρά όμως γνωρίζουμε επίσης ότι υπάρχουν και προβλήματα προσαρμογής. Προκειμένου να μετριαστούν τα προβλήματα προσαρμογής ή αντιστρόφως, προκειμένου να μπορέσουν οι εν λόγω περιοχές να εκμεταλλευτούν τις ήδη υπάρχουσες ευκαιρίες, η Επιτροπή πρότεινε το συγκεκριμένο πρόγραμμα για τις μεθοριακές περιοχές. Στον προϋπολογισμό προβλέπεται η διάθεση επιπλέον 150 εκ. για τη λήψη μέτρων που θα αφορούν τις υποδομές των μεταφορών στις μεθοριακές περιοχές, 15 εκ. για τη συνεργασία των μικρών και μεσαίων επιχειρήσεων, 20 εκ. επιπλέον από το πρόγραμμα Interreg και 10 εκ. επιπλέον από το πρόγραμμα για τη Νεολαία για την προώθηση του προγράμματος μαθητικών ανταλλαγών κλπ., όλα αυτά ειδικά ενόψει της διεύρυνσης.
<P>
Πέρσι, δηλαδή για τον προϋπολογισμό του 2001, το Ευρωπαϊκό Κοινοβούλιο είχε θεσπίσει ένα νέο πιλοτικό σχέδιο, συγκεκριμένα το σχέδιο "συνεργασίας μικρών και μεσαίων επιχειρήσεων στις μεθοριακές περιοχές ενόψει της διεύρυνσης" . Εκ των υστέρων οφείλω να ομολογήσω ότι ήταν εξαιρετική η ιδέα του Κοινοβουλίου, αφού το εν λόγω σχέδιο παρέχει πολλές δυνατότητες. Επικροτώ το γεγονός ότι το Κοινοβούλιο υποστηρίζει τη συνέχιση του πιλοτικού σχεδίου και παρακολουθώ φυσικά με ενδιαφέρον τις προσπάθειες του Ευρωπαϊκού Κοινοβουλίου να ενεργοποιήσει επιπλέον πόρους για το συγκεκριμένο τομέα στο σύνολό του.
<P>
Οι αυξημένες απαιτήσεις από την ευρωπαϊκή πολιτική συνεπάγονται φυσικά και αυξημένες αξιώσεις από το προσωπικό και βέβαια και από το προσωπικό της Επιτροπής. Η Επιτροπή αντιμετωπίζει από χρόνια το πρόβλημα ότι είναι υποχρεωμένη να αντεπεξέλθει σε όλο και περισσότερα καθήκοντα χωρίς όμως να αυξάνεται αντίστοιχα το προσωπικό της. Πέρυσι καταλήξαμε να κάνουμε απολογισμό ως κριτική των καθηκόντων μας. Κατόπιν αυτού ζητήσαμε 717 νέες θέσεις. Η αρμόδια επί του προϋπολογισμού αρχή ενέκρινε πέρυσι 400 επιπλέον θέσεις για την Επιτροπή. Θα ήθελα να σας ευχαριστήσω εκ νέου εξ ονόματος της Επιτροπής.
<P>
Ωστόσο παρακαλούμε να μας εγκρίνετε και τις υπόλοιπες 317 θέσεις. Σας επισημαίνω για άλλη μια φορά ότι είναι ανεπαρκής η στελέχωση διαφόρων υπηρεσιών. Θα αναφέρω για παράδειγμα μόνο τη Γενική Διεύθυνση Δικαιοσύνης και Εσωτερικών Υποθέσεων του κ. Vitorino. Διαθέτει 189 μόνιμες θέσεις. Μαζί με τις θέσεις ορισμένου χρόνου διαθέτει συνολικά 215 θέσεις. Ο πίνακας επιδόσεων για την ενισχυμένη συνεργασία στον δικαστικό τομέα που αποφασίστηκε στο Τάμπερε, αποτελεί πραγματικά δύσκολο εγχείρημα, και όχι αδικαιολόγητα. Η κατάσταση μετά την 11η Σεπτεμβρίου απέδειξε ότι ειδικά στον τομέα της ενισχυμένης δικαστικής συνεργασίας απαιτείται η λήψη κοινών μέτρων στον τομέα της δικαιοσύνης. Στο σημείο αυτό δεν επαρκούν οι ενέργειες σε ευρωπαϊκό επίπεδο. Πρέπει λοιπόν να καταβάλουμε προσπάθειες για την προώθηση του εν λόγω τομέα. Αυτό σημαίνει φυσικά ότι ο τομέας αυτός θα χρειαστεί προσωπικό.
<P>
Σας ευχαριστώ που υποστηρίξατε και πάλι τις συνολικές μεταρρυθμίσεις της Επιτροπής. Έχετε τώρα μπροστά σας διάφορες τροπολογίες που θα εγκρίνετε μάλλον την Πέμπτη, σύμφωνα με τις οποίες θα ζητηθούν από την Επιτροπή περαιτέρω εκθέσεις, για παράδειγμα σχετικά με την καθυστέρηση του προϋπολογισμού. Φυσικά θα κάνουμε ό,τι είναι δυνατόν για να ανταποκριθούμε στην προκείμενη απαίτηση για περισσότερες εκθέσεις. Πρέπει επίσης να σας επιστήσω την προσοχή στο ότι η Επιτροπή φέρει την ευθύνη της εκτελεστικής εξουσίας. Επομένως θα πρέπει και εδώ να γίνει μια επανεκτίμηση. Ωστόσο θέλω να ευχαριστήσω θερμά τον κ. Costa Neves που επιβεβαίωσε εκ νέου τη διάθεσή σας για διαπραγματεύσεις.
<P>
Κυρίες και κύριοι, η δημοσιονομική πολιτική οφείλει να ανταποκρίνεται σε κρίσεις και να αντιμετωπίζει απροσδόκητες καταστάσεις ιδίως όσον αφορά τον τομέα της εξωτερικής πολιτικής. Έτσι είχε γίνει στον προϋπολογισμό του 2000, όταν προσπαθούσαμε από κοινού να βρούμε και να εγγράψουμε κονδύλια για την ανοικοδόμηση του Κοσσυφοπεδίου, και το κατορθώσαμε από κοινού. Είχε γίνει και πέρυσι, όταν χρειάστηκε να εγγραφούν στον προϋπολογισμό 2001 επιπλέον πιστώσεις για τη Σερβία. Τώρα, όπως ανέφερα προηγουμένως, αντιμετωπίζουμε την κατάσταση ότι θα πρέπει να επιδοτήσουμε το Παγκόσμιο Ταμείο για την Υγεία. Γίνεται λόγος για 60 εκ. ευρώ. Θα υποβάλουμε στο Κοινοβούλιο αντίστοιχη πρόταση για μεταφορά κονδυλίων προκειμένου να ενεργοποιήσουμε και για τον συγκεκριμένο στόχο το αποθεματικό της αλιείας που εξακολουθεί να υπάρχει στον παρόντα προϋπολογισμό. Στο πλαίσιο της τριμερούς σύσκεψης της περασμένης εβδομάδας υποστηρίξατε ότι από το αποθεματικό έκτακτης ανάγκης για την παροχή ανθρωπιστικής βοήθειας θα διατεθούν 25 εκ. για το Αφγανιστάν, 7,5 εκ. για την Παλαιστίνη και 7,5 εκ. για την περιοχή του Καυκάσου. Αυτό είναι ενδεικτικό για τις υπάρχουσες ανάγκες.
<P>
Θα ήθελα να υπεισέλθω για ακόμα μια φορά σε ένα σημείο που αναφέρατε και εσείς, κύριε Προεδρεύοντα του Συμβουλίου, και συγκεκριμένα στο ζήτημα των κονδυλίων για την Κοινή Εξωτερική Πολιτική και Πολιτική Ασφάλειας. Στο ευρύ κοινό προκύπτει μερικές φορές η παρανόηση ότι αυτή είναι η μοναδική γραμμή του προϋπολογισμού για την εξωτερική πολιτική. Πρόκειται για λάθος. Είναι αυτονόητο ότι υπάρχουν και άλλα μέτρα που συνιστούν μέτρα εξωτερική πολιτικής,. Αυτή η ειδική γραμμή, η γραμμή της ΚΕΠΠΑ, αφορά την Κοινή Εξωτερική Πολιτική και Πολιτική Ασφάλειας. Η Επιτροπή έχει προτείνει για τη συγκεκριμένη γραμμή 35 εκ. αλλά το Κοινοβούλιο αντιπροτείνει περικοπή κατά 14 εκ. Θα πρέπει τώρα να εξετάσουμε επακριβέστερα τους λόγους. Το Κοινοβούλιο δεν είναι βέβαια της άποψης ότι αυτός ο τομέας δεν είναι σημαντικός. Πρόκειται ουσιαστικά για το ζήτημα της διαδικασίας λήψης αποφάσεων και συγκεκριμένα για το ερώτημα κατά πόσο είναι σωστό να αποφασίζει μόνο του το Συμβούλιο για τη χρήση των εν λόγω κονδυλίων. Διαπιστώνουμε - και αυτό το διαπιστώνω με την ιδιότητά μου ως αρμόδια επί του προϋπολογισμού Επίτροπος - ότι δεν λειτουργεί ικανοποιητικά η συγκεκριμένη βασική αρχή, σύμφωνα με την οποία το Συμβούλιο αποφασίζει για τη χρήση των κονδυλίων και η Επιτροπή εκδίδει κατόπιν τις αντίστοιχες επιταγές. Και τούτο διότι μέχρι σήμερα στον τομέα αυτό δεν απορροφούνται όλα τα κονδύλια μολονότι είναι σε όλους γνωστό ότι υπάρχουν ανάγκες.
<P>
Πιστεύω ότι, εντελώς ανεξάρτητα από τον προϋπολογισμό του 2002, είναι επιβεβλημένη η ουσιαστική συζήτηση για το ζήτημα της μορφής που θα πρέπει να έχει μελλοντικά η ασφαλής χρηματοδότηση της ΚΕΠΠΑ. Κατά την άποψή μου, είναι απαράδεκτες οι προσπάθειες του Συμβουλίου να συγκεντρώνει όλο και περισσότερα επιχειρησιακά καθήκοντα. Χρειαζόμαστε κοινή εξωτερική πολιτική και πολιτική ασφάλειας η οποία να παρέχει την απαραίτητη οικονομική εξασφάλιση. Και εδώ υπάρχει ολόκληρη σειρά ζητημάτων που θα πρέπει να αποσαφηνιστούν. Λαμβάνοντας υπόψη τις προσδοκίες που συνδέει ο ευρωπαϊκός πληθυσμός με τον εν λόγω τομέα, πρέπει να εξετάσουμε πραγματικά εις βάθος, να αναλύσουμε και κατόπιν να ορίσουμε τι σκοπεύουμε να πράξουμε μελλοντικά στο συγκεκριμένο τομέα. Αυτό απαιτεί να δοθεί από κοινού απάντηση και μάλιστα - κατά την άποψή μου - σε πολλούς τομείς απάντηση με ενισχυμένο τον κοινοτικό της χαρακτήρα.
<P>
Αλλά ας επανέλθουμε στον προϋπολογισμό 2002. Η Επιτροπή είχε μέχρι τώρα προβλέψει στον προϋπολογισμό και το αποθεματικό ύψους 125 εκ. για την αλιευτική συμφωνία με το Μαρόκο. Η συμφωνία ναυάγησε οριστικά. Στη Διορθωτική Επιστολή για την οποία θα συζητήσουμε στην Επιτροπή την επόμενη εβδομάδα και την οποία θα σας υποβάλουμε έγκαιρα, το εν λόγω αποθεματικό καταργείται. Μέρος των πιστώσεων θα διατεθεί για άλλες αλιευτικές συμφωνίες οι οποίες επεκτάθηκαν, μεγάλο μέρος, όμως, παραμένει αδιάθετο.
<P>
Θεωρώ λάθος να προβλέψουμε ήδη σήμερα με κάθε λεπτομέρεια τη χρήση του συνόλου των επιπλέον κονδυλίων που ελευθερώνονται από το αποθεματικό. Είμαι βεβαία ότι θα τα χρειαστούμε. Το ζητούμενο δεν είναι να εξοικονομήσουμε αυτά τα κονδύλια, αλλά - σας απευθύνω θερμή έκκληση - να μην προγραμματίσουμε πλήρως από τη διάθεση των εν λόγω κονδυλίων. Για να εξηγήσω τους λόγους θα επισημάνω μόνο ένα πράγμα. Στο Αφγανιστάν διεξάγεται σήμερα ο αγώνας ενάντια στη διεθνή τρομοκρατία. Η Ευρωπαϊκή Ένωση είναι έτοιμη να διαθέσει ανθρωπιστική βοήθεια για τον άμαχο πληθυσμό και δεν πρόκειται για ευκαταφρόνητα ποσά. Η Ευρωπαϊκή Ένωση θα διαθέσει συνολικά περισσότερα από 310 εκ. ευρώ. Σας εφιστώ όμως την προσοχή ότι οι ΗΠΑ ήταν ήδη πριν από τις 11 Σεπτεμβρίου σημαντικότατος χρηματοδότης ανθρωπιστικής βοήθειας στο Αφγανιστάν.
<P>
Θα πρέπει λοιπόν να κάνουμε ήδη σκέψεις για την περίοδο μετά τη σύρραξη, για όλη την περιοχή και για το κράτος του Αφγανιστάν, πράγμα που σημαίνει για μένα σαφέστατα σκέψεις για τη μετά-Ταλιμπάν περίοδο στο Αφγανιστάν. Πιστεύω ότι όλοι μας συμφωνούμε πως τότε θα έχει και η Ευρωπαϊκή Ένωση υποχρέωση και ευθύνη για την οικοδόμηση μιας δημοκρατικής κοινωνίας, μιας κοινωνίας που να σέβεται τα ανθρώπινα δικαιώματα και να καθιστά δυνατόν να ζει κανείς εκεί, διατηρώντας την ανθρώπινη αξιοπρέπειά του. Θα πρέπει να μεριμνήσουμε στον προϋπολογισμό, ώστε, όταν έρθει η στιγμή, να είμαστε σε θέση να αντεπεξέλθουμε και οικονομικά σε αυτή την ευθύνη.
<P>
Από την ανασκόπηση των δύο ετών που κατέχω τη θέση της αρμόδιας επί του προϋπολογισμού Επιτρόπου καθώς και από την ανασκόπηση των διαβουλεύσεων με το Ευρωπαϊκό Κοινοβούλιο και το Συμβούλιο σχετικά με τον προϋπολογισμό, είμαι σε θέση να διαπιστώσω πραγματικά ότι το Ευρωπαϊκό Κοινοβούλιο, το Συμβούλιο και η Επιτροπή κατόρθωσαν από κοινού να ανταποκριθούν στις απαιτήσεις με τις οποίες βρέθηκε αντιμέτωπος ο προϋπολογισμός της Ευρωπαϊκής Ένωσης και αισιοδοξώ πως και το έτος 2002 θα έχουμε το ίδιο καλό αποτέλεσμα.
<P>
(Χειροκροτήματα)

<SPEAKER ID=119 LANGUAGE="ES" NAME="Salafranca Sαnchez-Neyra">
. (ES) Κύριε Πρόεδρε, καταρχάς θα ήθελα να ευχαριστήσω τον γενικό εισηγητή του προϋπολογισμού, κ. Costa Neves, για τις προσπάθειές του να συμβιβάσει τις διαφορετικές προτεραιότητες αυτού του Κοινοβουλίου.
<P>
Από την πλευρά της Επιτροπής των Εξωτερικών Υποθέσεων, κύριε Πρόεδρε, θέλουμε να υπενθυμίσουμε ότι βρισκόμαστε στη διαδικασία της πρώτης ανάγνωσης, γεγονός το οποίο, μολονότι φαίνεται προφανές με την πρώτη ματιά, αποδεικνύει ότι πολλές από τις ισορροπίες και τις συμφωνίες που πρέπει να επιτευχθούν θα έχουν ένα γενικό χαρακτήρα και θα αντανακλώνται στην οριστική διάθεση των πιστώσεων αυτής της κατηγορίας.
<P>
Σ' αυτό το πλαίσιο, θα ήθελα να δώσω ένα ψήφο εμπιστοσύνης στον γενικό εισηγητή του προϋπολογισμού, στο μέτρο, φυσικά, που προσέγγισε όσο το δυνατόν περισσότερο τις προτεραιότητες που καθόρισε η Επιτροπή Εξωτερικών Υποθέσεων, προτεραιότητες οι οποίες είναι ισορροπημένες, διότι επιδιώκουν μία ισορροπημένη κατανομή μεταξύ των διαφόρων γεωγραφικών περιοχών, και προσπαθούν να ανταποκριθούν στις διάφορες δεσμεύσεις της Ευρωπαϊκής Ένωσης στη διεθνή σκηνή.
<P>
Η κ. Επίτροπος αναφέρθηκε στα οικονομικά έτη που έπρεπε να διανύσουμε σε τεντωμένο σκοινί τα τελευταία χρόνια. Κυρία Επίτροπε, δεν μπορούμε να συνεχίσουμε το ίδιο απερίσκεπτα, δεν μπορούμε να προσπαθούμε να χρηματοδοτήσουμε νέες προτεραιότητες με τους ίδιους πόρους. Κατανοώ ότι δεν βρισκόμαστε σε μία διαδικασία αναθεώρησης των δημοσιονομικών προοπτικών, αλλά δεν μπορούμε να συνεχίσουμε να αναλαμβάνουμε νέες υποχρεώσεις σε βάρος των δεσμεύσεων που έχει αναλάβει η Ευρωπαϊκή Ένωση επί του παρόντος. Θα πρέπει να αναζητήσουμε πιο επινοητικές και δημιουργικές μεθόδους προς αυτή την κατεύθυνση.
<P>
Κύριε Πρόεδρε, η Επιτροπή Εξωτερικών Υποθέσεων εξέφρασε την άποψή της: θέλουμε την ενίσχυση της πολιτικής της διοικητικής μεταρρύθμισης της Επιτροπής, ιδιαίτερα όσον αφορά την αποκεντρωμένη διαχείριση της εξωτερικής βοήθειας. Όσον αφορά τις προτάσεις του Επιτρόπου κ. Patten, η Επιτροπή Εξωτερικών Υποθέσεων έχει εκφράσει την αποφασιστική της στήριξη σ' αυτό το θέμα.
<P>
Για να ολοκληρώσω, από την πλευρά της επιτροπής μας, προσφέρουμε την υποστήριξή μας και την ψήφο εμπιστοσύνης μας στο γενικό εισηγητή του προϋπολογισμού, κ. Costa Neves, με την θερμή παράκληση και την εντολή να επιβλέπει τους στόχους που η Επιτροπή Εξωτερικών Υποθέσεων έθεσε στην γνωμοδότησή της για τον εν λόγω προϋπολογισμό του έτους 2002.

<SPEAKER ID=120 NAME="Heaton-Harris">
. (ΕΝ) Εξ ονόματος της Επιτροπής Ελέγχου του Προϋπολογισμού, θα ήθελα και εγώ να συγχαρώ τον κ. Costa Neves που μας οδήγησε μέχρις εδώ, καθώς και για το πολύ καλό έργο που εξετέλεσε.
<P>
Μου ζητήθηκε από την επιτροπή να θίξω ορισμένα σημεία, το κύριο από τα οποία είναι η τροπολογία που υποβάλλουμε εκ νέου στο Ελεγκτικό Συνέδριο. Όπως θα ξέρει το Σώμα, το Ελεγκτικό Συνέδριο ζήτησε την πρόσληψη νέου προσωπικού.
<P>
Το Συμβούλιο σύστησε να επιτραπεί η πρόσληψη πέντε μόνον υπαλλήλων και εκφράστηκαν διάφορες θέσεις για το πρόσθετο προσωπικό που ζητήθηκε και για τα χρήματα που απαιτούνται γι' αυτό. Η Επιτροπή Ελέγχου του Προϋπολογισμού αποφάσισε πολύ σοφά, κατά τη γνώμη μου, η θέση μας ως προς αυτό να μην είναι πολιτική. Θα πρέπει να ζητήσουμε από το Ελεγκτικό Συνέδριο να αξιολογήσει την επίδοση των συστημάτων δημοσιονομικού ελέγχου στις υποψήφιες χώρες·να βελτιωθεί η συνεργασία του Ελεγκτικού Συνεδρίου με τα εθνικά όργανα οικονομικού ελέγχου - πράγμα που αποτελεί απαίτηση της Συνθήκης της Νίκαιας - και να θεσπιστούν πιο αναλυτικές και ειδικές αξιολογήσεις της δήλωσης αξιοπιστίας - και πάλι απαίτηση της Συνθήκης της Νίκαιας. Γι' αυτό, πρέπει να είμαστε μάλλον απολιτικοί και αφού διευκρινιστούν αυτά τα θέματα, τότε να ζητήσουμε να απελευθερωθούν χρήματα για άλλες θέσεις.
<P>
Ωστόσο, στην Επιτροπή Προϋπολογισμών κατατέθηκε μια εντελώς διαφορετική τροπολογία. Είναι πολύ πιο πολιτική και ανησυχούμε ιδιαίτερα για την ανεξαρτησία του Ελεγκτικού Συνεδρίου σε σχέση με τις προϋποθέσεις που τάσσει η Επιτροπή Προϋπολογισμών, επομένως ελπίζω αυτό να ληφθεί υπόψη.
<P>
Μου ζητήθηκε επίσης να πω δυο λόγια για την υλοποίηση. Εξετάσαμε τα στοιχεία υλοποίησης και θα συνεχίζουμε να τα εξετάζουμε στο μέλλον και να τα χρησιμοποιούμε για μελλοντικές τροπολογίες στον προϋπολογισμό. Έχετε την πλήρη μας υποστήριξη σε ό,τι κάνατε μέχρι στιγμής για να συγκεντρώσετε καλύτερες πληροφορίες σχετικά με την υλοποίηση για εμάς.
<P>
Εξετάσαμε επίσης την κατάθεση τροπολογιών. Υπάρχει μια τροπολογία που ζητά τη δέσμευση κάποιων χρημάτων και ζητά από την Επιτροπή να μας πει εάν δημιουργήθηκε μονάδα αξιολόγησης στη ΓΔ V.
<P>
Τέλος, ανησυχούμε πολύ για το μέλλον των θέσεων A-30 του προϋπολογισμού, ή μάλλον για το πώς θα δαπανηθούν. Αυτά είναι τα σημεία που ήθελε να θίξει η Επιτροπή Ελέγχου του Προϋπολογισμού.

<SPEAKER ID=121 NAME="Kuckelkorn">
Κύριε Πρόεδρε, εξ ονόματος της Επιτροπή μου θέλω να τονίσω ένα σημείο και συγκεκριμένα το πρόγραμμα PRINCE. Θεωρούμε πολύ σημαντική τη συνέχιση της ενημερωτικής εκστρατείας για το ευρώ για ακόμα ένα εξάμηνο. Παρά τις εκτεταμένες ενημερωτικές εκστρατείες διαπιστώσαμε ελλείμματα στην πληροφόρηση ιδίως των μικρών και μεσαίων επιχειρήσεων και η εξάλειψή τους είναι ο στόχος του προγράμματος PRINCE.
<P>
Ως μόνιμος εισηγητής για τις αποκεντρωμένες υπηρεσίες είμαι αυτή τη στιγμή σε θέση να πω ότι τα επείγοντα μείζονα προβλήματα έχουν λυθεί με τη βοήθεια των συναδέλφων της Επιτροπής Προϋπολογισμών αλλά και του γενικού εισηγητή. Αποφασίσαμε εκ των πραγμάτων να εξετάσουμε την κάθε αποκεντρωμένη υπηρεσία ξεχωριστά. Για τον λόγο αυτό θέλω εδώ να εκμεταλλευτώ την ευκαιρία και να επισημάνω μερικά πράγματα που αφορούν το μέλλον.
<P>
Οι αποκεντρωμένες υπηρεσίες διογκώνονται συνεχώς και αυτό γίνεται εδώ και χρόνια. Όλοι όσοι εργάζονται σε αυτές φαίνεται να ενδιαφέρονται για την ανάπτυξή τους. Ένα παράδειγμα: μεταξύ του 1995 και του 2002 το προσωπικό των γραφείων αυξήθηκε κατά 366%. Φέτος μόνο, δημιουργήσαμε 99 επιπλέον θέσεις. Έχω την εντύπωση ότι πολλές από τις ευρωπαϊκές υπηρεσίες έχουν κατά κάποιο τρόπο αυτονομηθεί. Στη δημοσιονομική διαδικασία υπάρχει συνεχώς το μόνιμο αίτημα: χρειαζόμαστε περισσότερα χρήματα! Οι επιπτώσεις αυτής της εξέλιξης είναι σαφείς. Οι αποκεντρωμένες υπηρεσίες εξαντλούν όλα τα περιθώρια που υπάρχουν για άλλα προγράμματα και κάποτε θα πρέπει η Κοινότητα να επωμιστεί και το κόστος της συνταξιοδότησης του προσωπικού τους.
<P>
Στο σημείο αυτό θα πρέπει να γίνουν μερικές αλλαγές. Μελλοντικά, δεν θα πρέπει να προσαρμόζεται ο προϋπολογισμός στα προγράμματα που έχουν αποφασιστεί από το διοικητικό συμβούλιο, αλλά αντίθετα θα πρέπει τα προγράμματα να προσαρμόζονται στα κονδύλια του προϋπολογισμού. Χρειαζόμαστε αποτελεσματικό έλεγχο των αποκεντρωμένων υπηρεσιών στον οποίο θα συμμετέχουν σε συνεχή βάση όλοι οι εμπλεκόμενοι φορείς, κατά συνέπεια θα πρέπει να προβαίνουν σε αξιολογήσεις και οι ειδικές επιτροπές του Κοινοβουλίου. Πρέπει απαραιτήτως να επανεξετάσουμε κατά πόσο χρειάζεται το έργο που εκτελείται στις συγκεκριμένες υπηρεσίες και κατά πόσο γίνεται χρήση του. Η συνολική κατάσταση θα πρέπει να τεθεί υπό έλεγχο και σε αυτό θα πρέπει να συμμετέχουν η Επιτροπή Ελέγχου του Προϋπολογισμού, το Ελεγκτικό Συνέδριο και όλοι οι υπόλοιποι φορείς. Τις επόμενες εβδομάδες θα προσπαθήσω να σχεδιάσω μια αντίστοιχη δομή που θα είναι δυνατόν να εφαρμοστεί στην επόμενη διαδικασία του προϋπολογισμού.

<SPEAKER ID=122 NAME="Gill">
. (ΕΝ) Κύριε Πρόεδρε, θα συνδυάσω το χρόνο μου ως εισηγήτρια της Επιτροπής Βιομηχανίας και ως εκπρόσωπος των σοσιαλιστών για τα άλλα όργανα. Πρώτον, συγχαίρω και τους δύο εισηγητές για την επιτυχή ολοκλήρωση του τιτάνιου έργου του προϋπολογισμού, καθώς και τον πρόεδρο της επιτροπής, τον κ. Wynn, για την ολοκλήρωση των ψηφοφοριών σε χρόνο ρεκόρ.
<P>
Εξ ονόματος της Επιτροπής Βιομηχανίας, εκφράζω την απογοήτευσή μου για τα αποτελέσματα αυτού του προϋπολογισμού γιατί αγνοήθηκαν τελείως πολλές από τις προτεραιότητες που αναδείξαμε. Επιτρέψτε μου να ξεχωρίσω τρία ζητήματα. Η πρωτοβουλία για την ηλεκτρονική Ευρώπη, που αναγγέλθηκε με μεγάλες φανφάρες στη Λισαβόνα, αναδεικνύει τον τρόπο με τον οποίο θα αυξηθεί η ανταγωνιστικότητα της ευρωπαϊκής βιομηχανίας·θα αυξηθούν οι ευκαιρίες απασχόλησης·και θα αναγνωριστεί ότι μια κοινωνία της γνώσης αποτελεί αναντίρρητα θεμελιώδη προϋπόθεση για τη μελλοντική οικονομική ευημερία. Η επέκταση της ηλεκτρονικής Ευρώπης στις υποψήφιες χώρες διατυμπανίστηκε και πάλι στη Στοκχόλμη, αλλά εμείς προτείνουμε να μην επεκταθεί αυτό το πρόγραμμα. Θα ήθελα να θυμίσω σε όλους ότι το Συμβούλιο και το Κοινοβούλιο επιβεβαίωσαν την προτεραιότητα που δίδεται στην ηλεκτρονική Ευρώπη. Με το να μην την υποστηρίζουμε, υπονομεύουμε ένα από τα προγράμματα-προτεραιότητες της Ευρώπης και αυτό θα αποβεί σε βάρος των υποψήφιων χωρών.
<P>
Πρέπει να εξασφαλίσουμε, όπως είπε ο εισηγητής, ότι η ρητορική ακολουθείται από δράση και ότι ο πολίτης της ΕΕ δεν αφήνεται στις αμφιβολίες του. Έχουμε όλα αυτά τα προγράμματα·γίνονται δεκτά με τυμπανοκρουσίες·και ύστερα μοιάζουν να διαλύονται στον αέρα! Αυτό ισχύει και για το δεύτερό μου σχόλιο σχετικά το Save. Υπήρξε προτεραιότητα του Κοινοβουλίου επί πολλά χρόνια. Έχουμε εδώ μια πρόταση μείωσης της χρηματοδότησης για το επόμενο έτος. Μια φιλική προς το περιβάλλον ευρωπαϊκή ενεργειακή πολιτική βρίσκεται στην κορυφή της ατζέντας των περισσότερων ανθρώπων και είναι σημαντικό η Ευρώπη να ανοίξει το δρόμο για την υλοποίηση των υποχρεώσεων του Κυότο. Γι' αυτό, το να μειώνουμε τα προγράμματα που προωθούν τη βιώσιμη κατανάλωση ενέργειας και έχουν αντίκτυπο στην προστασία του κλίματος είναι εξαιρετικά κοντόφθαλμο.
<P>
Ο τρίτος τομέας για τον οποίο θα καταθέσει εκ νέου τροπολογίες η Επιτροπή Βιομηχανίας είναι ο παροπλισμός των όπλων μαζικής καταστροφής και η διαχείριση των απορριμμάτων. Οι τομείς αυτοί έχουν ζωτική σημασία για την προώθηση ενός ασφαλούς κόσμου. Αυτό είναι ακόμη πιο κρίσιμο ενόψει των πρόσφατων θηριωδιών της 11ης Σεπτεμβρίου και για να διασφαλίσουμε ότι τα κράτη διαθέτουν σωστή στρατηγική για την καταστροφή των χημικών όπλων έτσι ώστε να μην δοθούν ευκαιρίες να πέσουν τα όπλα αυτά σε λάθος χέρια. Καλώ τον εισηγητή να το ξανασκεφτεί και να στηρίξει αυτές τις τροπολογίες.
<P>
Περνώντας στα άλλα θεσμικά όργανα, θα ήθελα να ευχαριστήσω την εισηγήτρια, την κ. Buitenweg, για την ανοικτή και δεκτική προσέγγιση που υιοθέτησε σχετικά με τον προϋπολογισμό για τα άλλα όργανα. Φέτος, όπως είπε, η κατηγορία 5 υφίσταται τρομακτική πίεση για πολλούς λόγους, μεταξύ των οποίων η προετοιμασία της επικείμενης διεύρυνσης. Οι προσπάθειες της Ομάδας μου επικεντρώθηκαν στη συνέχιση της βελτίωσης της αποτελεσματικότητας, της αποδοτικότητας και της διαφάνειας. Όσον αφορά το Κοινοβούλιο, αυτά δεν είναι κούφια λόγια αλλά λόγια ουσίας. Αποδείξαμε την προσήλωσή μας στη βελτίωση της αποδοτικότητας παραμένοντας κάτω από το ανώτατο όριο του 20% που επιβάλαμε μόνοι μας, ενώ απορροφήσαμε κόστη της προετοιμασίας της διεύρυνσης της τάξεως των 18 εκατομμυρίων ευρώ. Ωστόσο, αυτό θα είναι εξαιρετικά δύσκολο τα επόμενα χρόνια. Καλώ το Συμβούλιο να ασχοληθεί με αυτό το ζήτημα, έτσι ώστε το κόστος που συνδέεται με την προτεινόμενη διεύρυνση να αντιμετωπιστεί πριν αρχίσουμε τη δημοσιονομική διαδικασία του επόμενου έτους.
<P>
Επιπλέον, χαιρετίζω το τριετές σχέδιο για τη διεύρυνση που ενέκρινε το Προεδρείο. Σε αυτήν τη φάση, είναι αρκετά σχηματικό και ίσως συντηρητικό - με μικρό "σ" - και όχι πολύ ριζοσπαστικό. Είναι κρίμα, γιατί η διεύρυνση προσφέρει μια πραγματική ευκαιρία για να γίνει το Κοινοβούλιο πιο δυναμικό στον τρόπο με τον οποίο λειτουργεί. Μερικές από τις ιδέες που σκιαγραφούνται σε αυτό το πλαίσιο πρέπει να αναπτυχθούν περισσότερο και χρειαζόμαστε μια ευρύτερη άποψη για το πώς γίνονται τα πράγματα.
<P>
Χθες, στην Ολομέλεια, ακούσαμε ότι το Κοινοβούλιο δεν θα μπορέσει να εξετάσει τις προτάσεις για τη νομιμοποίηση από παράνομες δραστηριότητες τις οποίες συμφώνησε το Συμβούλιο πριν περάσουν τρεις ακόμη εβδομάδες, γιατί πρέπει να μεταφραστούν σε 11 γλώσσες. Αυτό είναι εξαιρετικά απογοητευτικό για όλους αλλά τι θα σημαίνει όταν θα έχουμε άλλες 10 γλώσσες; Πρέπει να αντιμετωπίσουμε το ζήτημα αυτό γιατί μας δημιουργεί βασικά προβλήματα όσον αφορά την εικόνα του Κοινοβουλίου. Δημιουργεί αρνητικές προσλαμβάνουσες παραστάσεις στο μυαλό των ευρωπαίων πολιτών, γιατί σχηματίζεται η εντύπωση ότι το Κοινοβούλιο πάσχει από έλλειψη δυναμισμού και ευαισθησίας.
<P>
Ενόσω μιλούμε για ριζοσπαστική σκέψη, θα ήθελα να κάνω ορισμένες προτάσεις στο Συμβούλιο για τη βελτίωση της αποτελεσματικότητάς του. Την υποχρησιμοποίηση των κτιρίων του Κοινοβουλίου, για παράδειγμα. Έχουμε κτίρια στις Βρυξέλλες που είναι σχεδόν άδεια επί μια εβδομάδα κάθε μήνα και ένα κτίριο στο Στρασβούργο που χρησιμοποιείται ελάχιστα και παραμένει άδειο τρεις εβδομάδες το μήνα. Μιας και το Συμβούλιο συνεχώς επισημαίνει τη σπατάλη, ορίστε μια προσφορά που δεν μπορεί να αρνηθεί. Θα μπορούσε να μοιράζεται και να χρησιμοποιεί πλήρως τα κτίριά μας πραγματοποιώντας τις συναντήσεις του σε αυτά. Ελπίζω ότι αυτό θα ωφελήσει και τη διαφάνεια στον τρόπο με τον οποίο εργάζεται.

<SPEAKER ID=123 NAME="Bowe">
 συντάκτης της γνωμοδότησης της Επιτροπής Περιβάλλοντος, Δημόσιας Υγείας και Πολιτικής των Καταναλωτών. (ΕΝ) Κύριε Πρόεδρε, η Επιτροπή Περιβάλλοντος, Δημόσιας Υγείας και Πολιτικής των Καταναλωτών μπορεί φέτος να χαιρετίσει γενικά την πρόοδο που σημειώθηκε μέχρι στιγμής στην κατάρτιση του προϋπολογισμού για το επόμενο έτος. Κοιτάζοντας προς τα πίσω την ιστορία, κάθε χρόνο γινόμαστε καλύτεροι και αυτό οπωσδήποτε οφείλεται εν μέρει στο έργο των εισηγητών. Τα πράγματα κυλούν πολύ ομαλότερα από ό,τι πριν, παρά το γεγονός ότι έχουμε στριμωχτεί οικονομικά λόγω των εξωτερικών απαιτήσεων επί του προϋπολογισμού μας. Παρόλα αυτά, χαίρομαι που βλέπω ότι η Επιτροπή Προϋπολογισμών στήριξε την άποψη της Επιτροπής Περιβάλλοντος, Δημόσιας Υγείας και Πολιτικής Καταναλωτών για την επανεισαγωγή ορισμένων κονδυλίων, τα οποία μας αφορούν όλως ιδιαιτέρως, τουλάχιστον σε επίπεδο σχεδίου προϋπολογισμού.
<P>
Επίσης, αξίζει να σημειωθεί ότι επιδοκιμάζουμε το έργο που έχει συντελεστεί με τις τροπολογίες που κατέθεσε η Επιτροπή Προϋπολογισμών για τις ενισχύσεις του καπνού. Το Συμβούλιο καλείται να εξετάσει το θέμα με μεγάλη προσοχή. Εμείς καλούμε την Επιτροπή να εξετάσει το θέμα με μεγάλη προσοχή. Ξέρουμε ότι κάτι πρέπει να γίνει. Χαίρομαι που η Επιτροπή Προϋπολογισμών το αναγνωρίζει. Οι προτάσεις της για τη βαθμιαία μείωση αυτής της ενίσχυσης μέσα σε έναν χρονικό ορίζοντα είναι λογικές και είναι καιρός το Συμβούλιο και η Επιτροπή να αρχίζουν να συζητούν για το θέμα αυτό.
<P>
Μια ιδιαίτερη επιτυχία αφορά τη θέση του προϋπολογισμού που συνδέεται με την έγκριση των ορφανών φαρμάκων από τον Οργανισμό Φαρμάκων. Χαίρομαι πολύ που η Επιτροπή Προϋπολογισμών δέχτηκε την άποψή μας και ελπίζω ότι το ίδιο θα κάνει και η Επιτροπή. Αυτή η θέση του προϋπολογισμού υπήρξε πολύ επιτυχημένη από τη στιγμή που δημιουργήθηκε το περασμένο χρόνο μαζί με τη διαδικασία ΣΠΔ. Τρέφαμε ορισμένες ανησυχίες για την αντίδραση του Συμβουλίου σχετικά με τις μαζικές περικοπές που είχε ζητήσει γι' αυτή τη θέση, οι οποίες ήταν εντελώς αδικαιολόγητες. Χαιρόμαστε για την αποκατάσταση αυτής της θέσης σε επαρκές ύψος και ελπίζουμε ότι και η Επιτροπή θα στηρίξει αυτήν την άποψη στο Συμβούλιο. Πρόκειται για μια θέση που κάνει πραγματικά καλό στους λαούς της Ευρώπης και προσφέρει πραγματικά και γνήσια οφέλη και πρέπει να προστατευτεί.
<P>
Τέλος, θα έλεγα ότι έχουμε κάποιες ανησυχίες για τον τρόπο με τον οποίο αντιμετωπίστηκαν οι οργανισμοί. Κατανοώ πλήρως γιατί κάποια ποσά πρέπει να εγγραφούν στο αποθεματικό και μπορώ να καταλάβω πλήρως γιατί υπάρχουν εντεινόμενες ανησυχίες για τον τρόπο με τον οποίο λειτουργούν οι οργανισμοί, αλλά πρέπει να τους δώσουμε επαρκείς πόρους για να κάνουν τη δουλειά τους και αυτό ισχύει ιδιαίτερα για την Επιτροπή Περιβάλλοντος, Δημόσιας Υγείας και Πολιτικής των Καταναλωτών.

<SPEAKER ID=124 LANGUAGE="DE" NAME="Gφrlach">
Κύριε Πρόεδρε, αγαπητοί συνάδελφοι, η Επιτροπή Γεωργίας απευθύνεται προς το Συμβούλιο και εκφράζει τη βασική της αντίθεση ως προς τις γραμμικές περικοπές που το Συμβούλιο επαναφέρει επανειλημμένα. Θεωρούμε ότι μια τέτοιου είδους αντιμετώπιση των γραμμών του προϋπολογισμού δείχνει από πολιτική άποψη έλλειψη φαντασίας. Πιστεύουμε ότι η Διορθωτική Επιστολή θα αποτελέσει τη σωστή βάση για προσαρμογές στους επιμέρους τομείς ενόψει της δεύτερης ανάγνωσης.
<P>
Κατά τα άλλα, εμμένουμε στο αίτημά μας να καταστεί μελλοντικά δυνατή η μεγαλύτερη ευελιξία των γεωργικών δαπανών κατά τη μεταφορά πιστώσεων από τις υποχρεωτικές στις μη υποχρεωτικές δαπάνες. Γνωρίζουμε πόσο περίπλοκο είναι και πόσα πράγματα θα πρέπει να αλλάξουν αλλά θα επιμείνουμε σε αυτό σε όλους τους μελλοντικούς προϋπολογισμούς, μέχρις ότου να ικανοποιηθεί το αίτημά μας.
<P>
Υποστηρίζουμε ρητά την πρόταση της Επιτροπής για την καθιέρωση αποθεματικού. Είναι αναγκαίο. Είμαστε βέβαιοι ότι δεν χρειάζεται να θεμελιώσουμε τους λόγους αυτής της αναγκαιότητας. Θεωρούμε ότι η Επιτροπή θα επιδείξει υπευθυνότητα στην περίπτωση που χρειαστεί να χρησιμοποιηθεί το εν λόγω αποθεματικό.
<P>
Το ζήτημα των καπνών αναφέρθηκε προ ολίγου από τους συναδέλφους της Επιτροπής Περιβάλλοντος. Με το ίδιο ζήτημα ασχολήθηκε επίσης εκ νέου και η Επιτροπή Γεωργίας. Είμαστε πολύ δυσαρεστημένοι που δεν γίνεται επαρκής εκμετάλλευση των πόρων από το ταμείο έρευνας για τα καπνά. Ακόμα και εμείς στην Επιτροπή Γεωργίας έχουμε απαυδήσει με τις συνεχείς τριβές σε σχέση με τα καπνά. Από τη μία πλευρά υπάρχει το αίτημα για ενημέρωση όσον αφορά την προστασία της υγείας και από την άλλη η ανάγκη χορήγησης ενισχύσεων στην καπνοκαλλιέργεια. Θα πρέπει όμως να αντιμετωπίσουμε την πραγματικότητα. Όσο υπάρχουν αγρότες που καλλιεργούν καπνά - και δεν πρόκειται για τους πλουσιότερους των αγροτών - και όσο εμείς δεν τους προσφέρουμε εναλλακτικές καλλιέργειες, είναι αδύνατον να τους βοηθήσουμε. Κατά συνέπεια θα πρέπει όχι μόνο να εξετασθούν οι δυνατότητες εναλλακτικών λύσεων στον εν λόγω τομέα αλλά και να υπάρξει προσφορά συγκεκριμένων λύσεων.
<P>
Θέλω να προσθέσω κάτι προπάντων σε σχέση με το πρόγραμμα SAPARD. Χαιρόμαστε που αυξήθηκε το ύψος των προβλέψεων, αλλά κατακρίνουμε, όπως και η κ. Επίτροπος, το γεγονός ότι το Συμβούλιο προχώρησε σε περικοπές ύψους 100 εκ. στις πιστώσεις πληρωμών για το πρόγραμμα SAPARD. Αυτό δεν είναι σωστό, δεν είναι καθόλου σωστό! Σας παρακαλώ, κυρία Επίτροπε, μην φοβηθείτε μια νέα υλοποίηση του προγράμματος, αντίστοιχη με εκείνη του προγράμματος LEADER. Δεν πρέπει να υπερισχύσει ο εκφοβισμός.
<P>
Επιτρέψτε μου να εκφράσω τις θερμές ευχαριστίες μου για την καλή συνεργασία με τους συναδέλφους της Επιτροπής Γεωργίας και με τον γενικό εισηγητή.

<SPEAKER ID=125 LANGUAGE="NL" NAME="Maat">
Κύριε Πρόεδρε, καταρχάς θα ήθελα να ευχαριστήσω θερμά τον εισηγητή, συνάδελφο κ. Costa Neves, για τη στενή και καλή συνεργασία. Αυτό δεν σημαίνει ότι αυτός ακολούθησε σε όλα τα σημεία όσον αφορά τον προϋπολογισμό για την αλιεία τις απόψεις μας, αλλά ότι βρήκαμε ένα πρόθυμο ακροατή και εν πάση περιπτώσει μία καλή βάση περαιτέρω εργασίας και αυτό μας ευχαρίστησε.
<P>
Κύριε Πρόεδρε, ο προϋπολογισμός της αλιείας βρίσκεται υπό τον αστερισμό των μεγάλων προβλημάτων της αλιείας και των μερικών ελλείψεων της Κοινής Αλιευτικής Πολιτικής. Προφανώς, το πολυετές πρόγραμμα προσανατολισμού και ο μερικός αποκλεισμός αλιευτικών ζωνών δεν αποδείχθηκαν επιτυχείς μέθοδοι.
<P>
Η μη σύναψη νέας αλιευτικής συμφωνίας με το Μαρόκο οδήγησε σε μία εκρηκτική κατάσταση για τις ισπανικές και πορτογαλικές αρχές, οι οποίες αντιμετωπίζουν ήδη μεγάλα κοινωνικά προβλήματα με τη λαθρομετανάστευση.
<P>
Για τους λόγους αυτούς, η Επιτροπή Αλιείας ζήτησε περί τα 200 εκατ. ευρώ για την αντιμετώπιση αυτών των προβλημάτων. Ο εισηγητής προτείνει να αποδεχτούμε μία θέση προς υπόμνηση και να προκαλέσουμε το Συμβούλιο να εκπληρώσει τις υποσχέσεις της Νίκαιας. Η Επιτροπή Αλιείας μπορεί να συμφωνήσει με αυτό.
<P>
Βέβαια, η Επιτροπή Αλιείας είναι απογοητευμένη, επειδή η πρόταση προϋπολογισμού για περισσότερα χρήματα για τον έλεγχο των ποσοστώσεων, κάτι που ήταν άμεση ανάγκη, εξασθένισε από μία τροπολογία των Φιλελευθέρων στην Επιτροπή Προϋπολογισμών, ενώ η αρχική τροπολογία με την πρόταση αυτή είχε την ευρεία υποστήριξη όλων των Ομάδων στην Επιτροπή Αλιείας.
<P>
Κύριε Πρόεδρε, ως σκιώδης εισηγητής της Ομάδας του ΕΛΚ για τον προϋπολογισμό της γεωργίας διαπιστώνω ότι από το αρχικό αίτημα για 1 δισεκατ. ευρώ επιπλέον, για την ασφάλεια των τροφίμων και την καταπολέμηση των ασθενειών των ζώων, τελικά απέμειναν 580 εκατ. Αλλά από το τίποτα, καλά είναι και τα 580 εκατ.
<P>
Στην πραγματικότητα, λυπούμαστε κάπως για το γεγονός ότι η Επιτροπή δεν επέμεινε στο αρχικό αίτημα για ένα δισεκατομμύριο ευρώ επιπλέον. Η θέση του ΕΛΚ, δηλαδή να δοθούν περισσότερα χρήματα για την καταπολέμηση των ασθενειών των ζώων, βρήκε ευτυχώς υποστήριξη. Γενικά, θεωρούμε ότι η αποκατάσταση της εμπιστοσύνης των καταναλωτών είναι ζωτικής σημασίας για τις ευρωπαϊκές αγορές, και για την αγορά βοείου κρέατος, προκειμένου αυτές να επανέλθουν στο κανονικό τους επίπεδο.
<P>
Ως τελευταίο σημείο, κύριε Πρόεδρε, πρέπει να αναφέρω ότι είμαι ιδιαίτερα ικανοποιημένος με το γεγονός ότι η Ομάδα του ΕΛΚ θα υποβάλει μία τροπολογία όσον αφορά την εξωτερική πολιτική για περισσότερη προσοχή στην Κιργιζία, το Ουζμπεκιστάν και το Τατζικιστάν και θα επιθυμούσα να σας συστήσω την τροπολογία κατά τις περαιτέρω συζητήσεις.

<SPEAKER ID=126 LANGUAGE="ES" NAME="Ortuondo Larrea">
. (ES) Κύριε Πρόεδρε, η Επιτροπή Περιφερειακής Πολιτικής, Μεταφορών και Τουρισμού, εξ ονόματος της οποίας παρεμβαίνω έθεσε δέκα τροπολογίες στο σχέδιο προϋπολογισμού οι οποίες αναφέρονται στις τέσσερις κοινοτικές πρωτοβουλίες (URBAN, INTERREG, EQUAL και LEADER), στην ασφάλεια και τη βιωσιμότητα των μεταφορών και του τουρισμού.
<P>
Παραβλέποντας τις τωρινές συνθήκες που οφείλονται στα τραγικά συμβάντα της 11ης Σεπτεμβρίου, ο τουρισμός θα είναι σύντομα η πιο σημαντική βιομηχανία υπηρεσιών της Ευρωπαϊκής Ένωσης. Ο Παγκόσμιος Οργανισμός Τουρισμού προβλέπει ένα διπλασιασμό του αριθμού των αφίξεων τουριστών, μέχρι περίπου τα 720 εκατομμύρια ετησίως το έτος 2020. Και τα 9 εκατομμύρια άτομα που εργάζονται σ' αυτόν τον τομέα θα αυξηθούν από 2 ως 3,5 εκατομμύρια από σήμερα μέχρι το 2010, για να φτάσουν τα 12,5 εκατομμύρια εργαζομένους. Ωστόσο, η Επιτροπή Προϋπολογισμών απέρριψε την χρηματοδότηση που προτείναμε. Ευτυχώς η Ομάδα των Πρασίνων / Ευρωπαϊκής Ελεύθερης Συμμαχίας μπόρεσε να παρουσιάσει ξανά μία τροπολογία στην Ολομέλεια, ούτως ώστε, να διατεθούν σε ευρωπαϊκό επίπεδο, πόροι για την προώθηση, την παρακολούθηση και την αξιολόγηση μία οικολογικής και κοινωνικά βιώσιμης πολιτικής τουρισμού. Έχω την πεποίθηση ότι η πλειοψηφία των συναδέλφων βουλευτών θα έχει την απαραίτητη ευαισθησία να υποστηρίξει, με την ψήφο της, αυτή την επανειλημμένη πρόταση.

<SPEAKER ID=127 LANGUAGE="FI" NAME="Iivari">
Κύριε Πρόεδρε, ο προϋπολογισμός της Επιτροπής Πολιτισμού, Νεότητας, Παιδείας, Μ0έσων Ενημέρωσης και Αθλητισμού περιλαμβάνει τρία βασικά ανοίγματα:
<P>
Καταρχάς, για την υλοποίηση της πρωτοβουλίας eLearning προτείνονται ξεχωριστές πιστώσεις ύψους 12,6 εκατομμυρίων ευρώ. Το ποσό αυτό είναι δικαιολογημένο, καθώς η εκμάθηση της τεχνολογίας της πληροφορίας συνιστά κεντρικό θέμα της στρατηγικής της Ένωσης. Η σημαντική αύξηση των πιστώσεων για την εκμάθηση της τεχνολογίας της πληροφορίας είναι εύλογη επίσης, επειδή η χρηματοδότηση αποκλειστικά από τα προγράμματα SOCRATES, YOUTH και CULTURE 2000 ενδέχεται να θέσει σε κίνδυνο την υλοποίηση των βασικών στόχων των προγραμμάτων. Πρέπει να ενθυμούμαστε ότι η τεχνολογία της πληροφορίας είναι μέσο, η ίδια δεν συνιστά αξία.
<P>
Το δεύτερο σημείο αφορά τον αθλητισμό, για τον οποίο δεν υπάρχει ακόμη νομική βάση στην Ένωση. Ωστόσο, ο αθλητισμός αναφέρεται στη Συνθήκη του Αμστερνταμ και στα αποτελέσματα της Συνόδου Κορυφής της Νίκαιας τονίζεται η κοινωνική σημασία του. Η Επιτροπή Προϋπολογισμών έχει εγκρίνει πρόταση χορήγησης πιστώσεων 5 εκατομμυρίων ευρώ, προκειμένου να χρησιμοποιηθούν, μεταξύ άλλων, από αθλητικές ομάδες για την πρόληψη του αποκλεισμού των νέων.
<P>
Το τρίτο νέο θέμα στον προϋπολογισμό της Επιτροπής Πολιτισμού, Νεότητας, Παιδείας, Μέσων Ενημέρωσης και Αθλητισμού αφορά πίστωση ενός εκατομμυρίου ευρώ για την ίδρυση κέντρου παρακολούθησης της συνεργασίας στον τομέα του πολιτισμού. Κατά τη γνώμη μου ο συντονισμός της πολιτιστικής συνεργασίας θα μπορούσε να πραγματοποιηθεί από κοινού με το Συμβούλιο της Ευρώπης το οποίο διαθέτει μεγάλη εμπειρία στον τομέα.
<P>
Το κεφάλαιο A-30 δημιούργησε περαιτέρω εμπόδια. Είμαι ιδιαίτερα απογοητευμένη από την δραστηριότητα της Επιτροπής Προϋπολογισμών όσον αφορά τη χρηματοδότηση των ευρωπαϊκών πολιτιστικών οργανώσεων, η οποία εμπίπτει στο στη θέση A-3042. Στο πλαίσιο της εν λόγω θέσης η Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού είχε υλοποιήσει πολλές προσπάθειες. Συνεκτιμήσαμε τις παρατηρήσεις της Επιτροπής σχετικά με τη χρηματοδότηση των οργανώσεων, καθώς και τις προτιμήσεις της ομάδας εργασίας της Επιτροπής Προϋπολογισμών. Πάνω από όλα προσπαθήσαμε να εκτιμήσουμε τον τρόπο με τον οποίο τα χρήματα μπορούν να χρησιμοποιηθούν καλύτερα από την άποψη του ευρωπαϊκού πολιτισμού. Δεν μπορώ να δεχθώ ότι η Επιτροπή Προϋπολογισμών επεμβαίνει, όπως επενέβη τώρα, σε ένα σχέδιο που απαιτεί την εμπειρογνωμοσύνη μιας ειδικής επιτροπής. Υποστηρίζω θερμά την πρόταση που περιλαμβάνεται στην έκθεση του κ. εισηγητή Costa Neves και η οποία αφορά τη θέσπιση νομικής βάσης και πρόσφορων κανόνων παιγνιδιού για το κεφάλαιο A-30. Το Κοινοβούλιο δεν μπορεί να λειτουργήσει σαν να πρόκειται για αγώνα πάλης "πιάσου από όπου μπορείς" , όπου για να νικήσει κανείς χρησιμοποιεί ανενδοίαστα κάθε μέσο.

<SPEAKER ID=128 LANGUAGE="FR" NAME="Berθs">
Κύριε Πρόεδρε, κυρία Επίτροπε, κύριε εκπρόσωπε του Συμβουλίου, επιθυμώ να επιστήσω την προσοχή σας σε τρεις τροπολογίες που κατατέθηκαν από την Επιτροπή Συνταγματικών Υποθέσεων του Σώματος. Στόχος των τροπολογιών αυτών είναι να ενισχυθεί η ενημέρωση των πολιτών και να δημιουργηθούν κίνητρα για τη συζήτηση των θεμάτων που αφορούν το μέλλον της Ευρωπαϊκής Ένωσης, σύμφωνα με τη δήλωση 23 της Συνθήκης της Νίκαιας.
<P>
Η τροπολογία 223 έχει στόχο την αποκατάσταση των πιστώσεων υποχρεώσεων που προορίζονται για το πρόγραμμα PRINCE, έτσι όπως προτάθηκαν από την Ευρωπαϊκή Επιτροπή στο προσχέδιο προϋπολογισμού.
<P>
Το ύψος των πιστώσεων αυτών μειώθηκε από το Συμβούλιο. Μας φαίνεται αδιανόητο να μην δίδεται στήριξη για αυξημένες πιστώσεις υπέρ της ενισχυμένης ενημέρωσης των συμπολιτών μας για το ευρώ, για τη διεύρυνση, για τον Χάρτη των Θεμελιωδών Δικαιωμάτων και, φυσικά, για τις δράσεις στους τομείς της δικαιοσύνης και των εσωτερικών υποθέσεων. Τα ζητήματα αυτά είναι πολύ επίκαιρα. Και υπενθυμίζω ότι αυτή τη στιγμή διανύουμε ήδη μια περίοδο συλλογισμών και διαβουλεύσεων σχετικά με το μέλλον της ΕΕ.
<P>
Θεωρούμε, επίσης, ότι θα έχει αντίθετα από τα αναμενόμενα αποτελέσματα η εγγραφή, όπως προτείνει η Επιτροπή Προϋπολογισμών, ενός μέρους αυτών των πιστώσεων στο αποθεματικό. Όπως γνωρίζουμε, η χρησιμοποίηση των πιστώσεων που έχουν εγγραφεί στο αποθεματικό είναι δυσκολότερη και δεν θεωρούμε ότι υπάρχει λόγος να μειώσουμε τα περιθώρια χειρισμού που διαθέτει η Επιτροπή σ' αυτόν τον τομέα.
<P>
Προσθέτω εδώ ότι ο έλεγχος του Κοινοβουλίου διασφαλίζεται σε κάθε περίπτωση με την παρουσία του στους κόλπους της διοργανικής ομάδας εργασίας για τις δραστηριότητες γενικής και ειδικής ενημέρωσης.
<P>
Τέλος, η Επιτροπή Συνταγματικών Υποθέσεων τάχθηκε υπέρ της διατήρησης, και της ενίσχυσης ακόμη, της χρηματοδότησης του ευρωπαϊκού κινήματος. Είναι γνωστή η αποτελεσματικότητα των δράσεων που έχει αναλάβει το κίνημα αυτό, και θα προκαλούσε κατάπληξη αν η ΕΕ έπαυε να το υποστηρίζει τη στιγμή μάλιστα που, περισσότερο από κάθε άλλη φορά, υπάρχει ανάγκη ενθάρρυνσης του διαλόγου με τους πολίτες.
<P>
Ομοίως, ο συμβολικός εορτασμός της ημέρας της Ευρώπης, στις 9 Μαΐου, πρέπει να διατηρηθεί σε όλα τα κράτη μέλη, καθώς θα συνεισφέρει ιδιαίτερα στην υλοποίηση του ευρωπαϊκού χώρου των πολιτών, που τόσο πολύ μας λείπει.

<SPEAKER ID=129 LANGUAGE="ES" NAME="Avilιs Perea">
. (ES) Κύριε Πρόεδρε, από την έναρξη ισχύος της Συνθήκης του Αμστερνταμ έχουν ενισχυθεί οι αρμοδιότητες της Επιτροπής για τα Δικαιώματα της Γυναίκας και, κυρίως, οι πολιτικές της Ευρωπαϊκής Ένωσης υπέρ της ισότητας αντρών και γυναικών, γι' αυτό και δίνουμε ιδιαίτερη σημασία στο κοινοτικό πρόγραμμα σχετικά με τις ίσες ευκαιρίες ως ένα θεμελιώδες μέσο για την ισότητα, όπως και στο πρόγραμμα Daphne, για την καταπολέμηση της οικιακής βίας, και στην πρωτοβουλία Equal, για την προαγωγή της πρόσβασης της γυναίκας στην αγορά εργασίας και την εκπλήρωση των στόχων απασχόλησης της Συνόδου Κορυφής της Λισαβόνας, μεταξύ άλλων.
<P>
Ο κοινωνικός αποκλεισμός είναι άλλο ένα θέμα που προβληματίζει την Επιτροπή για τα Δικαιώματα της Γυναίκας, διότι, δυστυχώς, οδηγούμαστε σ' αυτό που ονομάζεται η "αύξηση του ποσοστού των γυναικών μεταξύ των φτωχών" . Για να πετύχουμε αυτούς τους στόχους προτεραιότητας, παρουσιάσαμε ένα σύνολο τροπολογιών στον προϋπολογισμό, οι οποίες έγιναν δεκτές ευνοϊκά, και ευχαριστώ ιδιαίτερα τον εισηγητή, κ. Costa Neves, για την υποστήριξή του ώστε να εξασφαλίσουν την πλειοψηφία στην Επιτροπή Προϋπολογισμών.
<P>
Ένα μικρό μέρος τους απορρίφθηκε, διότι συμπεριλαμβανόταν ήδη σε άλλες δημοσιονομικές θέσεις: ενημερωτικές ενέργειες για την κοινή γεωργική πολιτική· μέτρα για την καταπολέμηση του κοινωνικού αποκλεισμού· κοινωνία της πληροφορίας· καταπολέμηση της φτώχειας και των ασθενειών που οφείλονται σ' αυτή: ελονοσία, φυματίωση, AIDS· μέριμνα στον τομέα της υγείας και της πρόνοιας· εδραίωση της δημοκρατίας και των ανθρωπίνων δικαιωμάτων, κλπ.
<P>
Επίσης πρέπει να επισημάνουμε τις ενισχύσεις για τις γυναικείες οργανώσεις που εργάζονται για την προώθηση της γυναίκας στην Ευρωπαϊκή Ένωση, όχι μόνο στα lobby των γυναικών, αλλά επίσης και σε άλλες οργανώσεις που επαγρυπνούν για το σεβασμό του πλουραλισμού στην κοινωνία μας. Δεν μπορούμε να ισχυριστούμε ότι μία μόνο οργάνωση εκπροσωπεί όλες τις ευρωπαίες γυναίκες. Επομένως, υπάρχει μία δράση δικαιοσύνης και αναγνώρισης για πολλές άλλες ευρωπαϊκές οργανώσεις οι οποίες εργάζονται για την ισότητα μεταξύ αντρών και γυναικών εδώ και πολύ καιρό και έχουν επίσης δικαίωμα να λάβουν την οικονομική ενίσχυση της Ευρωπαϊκής Ένωσης.
<P>
Ωστόσο, η Επιτροπή για τα Δικαιώματα της Γυναίκας είναι αρκετά ικανοποιημένη με την αποδοχή των προτάσεών της από τον εισηγητή καθώς και από την Επιτροπή Προϋπολογισμών.

<SPEAKER ID=130 NAME="Perry">
. (ΕΝ) Κύριε Πρόεδρε, ζητώ συγγνώμη από τους εισηγητές διότι δεν μπόρεσα να παρευρεθώ στην αρχή της συζήτησης αλλά στοιχηματίζω ένα ευρώ ότι κανείς δεν έθιξε ακόμη το θέμα που θα θέσω εξ ονόματος της Επιτροπής Αναφορών.
<P>
Κρυμμένη στα βάθη της έκθεσης Buitenweg υπάρχει η τροπολογία αριθ. 2022 για τη θέση 250 του προϋπολογισμού, η οποία κάνει μια νέα πρόταση να επιτρέπεται σε ορισμένες περιπτώσεις η καταβολή ατομικών δαπανών σε συγκεκριμένους αναφέροντες, εάν κρίνουν ότι πρέπει να έλθουν στο Κοινοβούλιο για να υποστηρίξουν την υπόθεσή τους. Θέλω να ευχαριστήσω την εισηγήτρια που δέχτηκε αυτήν την έκθεση και την επιτροπή που την ψήφισε.
<P>
Τα Κοινοβούλια, όπως ξέρετε, έχουν διάφορες ευθύνες. Αποφασίζουν για το ποια θα είναι η κυβέρνηση αλλά, φυσικά, αυτό το Κοινοβούλιο δεν έχει τέτοια ευθύνη. Αποφασίζουν για τον προϋπολογισμό αλλά, όπως ξέρετε, εμείς έχουμε μόνο τμηματικές εξουσίες σχετικά με τον προϋπολογισμό. Δεν έχουμε εξουσίες σχετικά με τη φορολογία, δεν έχουμε εξουσίες για περισσότερες από το 50% των δαπανών που αφορούν πάνω-κάτω τη γεωργία. Τα Κοινοβούλια αποφασίζουν για τη νομοθεσία: εμείς αυτήν την εξουσία πρέπει να τη μοιραζόμαστε με το Συμβούλιο Υπουργών και δεν έχουμε εξουσίες νομοθετικής πρωτοβουλίας. Τα Κοινοβούλια, όμως, έχουν επίσης την ευθύνη να προστατεύουν τα δικαιώματα συγκεκριμένων πολιτών που έρχονται αντιμέτωποι με την γραφειοκρατία και σε αυτό το Κοινοβούλιο, η ευθύνη αυτή υλοποιείται μέσω του έργου της Επιτροπής Αναφορών και του Διαμεσολαβητή.
<P>
Σήμερα το απόγευμα, δηλώνω στο Κοινοβούλιο ότι τα χρήματα που δαπανήθηκαν για τις αναφορές και τα 3 εκατομμύρια ευρώ που διαθέσαμε στην υπηρεσία του Διαμεσολαβητή είναι χρήματα που διατέθηκαν για πολύ καλό σκοπό. Αντιστοιχούν σε λιγότερο από 0,1 ευρώ κατ' άτομο ετησίως, άρα δεν μπορεί κανείς να πει ότι είναι πολλά, είναι όμως χρήματα που ξοδεύονται για την πραγματική ευρωπαϊκή δημοκρατία και θέλουμε να διασφαλίσουμε ότι θα συνεχίσουμε και ότι θα φροντίσουμε να κάνουμε περισσότερα στο μέλλον.

<SPEAKER ID=131 LANGUAGE="DA" NAME="Rovsing">
Κύριε Πρόεδρε, θα επικεντρωθώ ειδικά στα σχόλια που αφορούν τον επιχειρησιακό προϋπολογισμό της EKAX και θα μιλήσω για την έκθεση που υπέβαλε ο κ. Seppδnen στην Επιτροπή Προϋπολογισμού. Εκφράζουμε την ικανοποίησή μας για τον ρόλο που έπαιξε η ΕΚΑΧ ως πρωτοπόρος στη διαδικασία της ευρωπαϊκής ολοκλήρωσης και για το πώς η ΕΚΑΧ συνέβαλε θετικά στην ειρήνη στην Ευρώπη. Σημειώνουμε ότι η ΕΚΑΧ χρηματοδοτήθηκε από έσοδα φορολογικής προέλευσης, γεγονός που επέτρεψε την ανάπτυξη ενός παρεμβατικού μηχανισμού βάσει μιας τομεακής βιομηχανικής πολιτικής, επικεντρωμένης σε οικονομικές και κοινωνικές προτεραιότητες, Σήμερα ο τομέας του άνθρακα και του χάλυβα απασχολεί 357 000 εργαζομένους, και καθώς η ΕΕ διευρύνεται με τις υποψήφιες χώρες η διεύρυνση θα συνεπιφέρει τον διπλασιασμό της παραγωγής άνθρακα και την κατά ένα τρίτο αύξηση της παραγωγής χάλυβα στην ΕΕ. Μπορούμε με υπερηφάνεια να διαπιστώσουμε ότι χάρη στην ΕΚΑΧ συνέβη μία διαμόρφωση και μια ανάπτυξη που οδήγησε στην Ευρωπαϊκή Ένωση όπως τη γνωρίζουμε σήμερα. Η επιτροπή ενέκρινε την πρόταση της Επιτροπής για έναν επιχειρησιακό προϋπολογισμό της τάξης των 151,8 εκατ. ευρώ για το 2002 και είναι στις 23 Ιουλίου του 2002 που εκπνέει η συνθήκη της ΕΚΑΧ. Θα επιθυμούσαμε να προβλέπονταν κάπως περισσότερα χρήματα για τις μελλοντικές ενεργειακές ανάγκες που σχετίζονται με τις τεχνολογίες καθαρού άνθρακα, τόσο όσον αφορά τις δράσεις όσο και την έρευνα, και καλούμε την Επιτροπή να λάβει αυτό υπόψη στα υπόλοιπα προγράμματα.

<SPEAKER ID=132 LANGUAGE="FR" NAME="Deprez">
Κύριε Πρόεδρε, λαμβάνω το θάρρος να σας θέσω ένα ερώτημα.
<P>
Δεν καταλαβαίνω γιατί, ενώ επισήμως είμαι συντάκτης γνωμοδότησης της Επιτροπής Ελευθεριών και Δικαιωμάτων των Πολιτών, ενώ έχω ετοιμάσει τις τροπολογίες της επιτροπής μου, ενώ επέτυχα να ψηφισθούν από την επιτροπή μου, ενώ τις υπερασπίστηκα (σθεναρά ορισμένες φορές) στην Επιτροπή Προϋπολογισμών, όπου εξάλλου τις περισσότερες φορές επέτυχα τη συγκατάθεση των συναδέλφων μου, γιατί, λοιπόν, δεν περιλαμβάνεται το όνομά μου στον κατάλογο των συντακτών γνωμοδοτήσεων. Σας ζητώ, συνεπώς, να μου επιτρέψετε να λάβω τον λόγο τώρα, εξ ονόματος της Επιτροπής Ελευθεριών και Δικαιωμάτων των Πολιτών.

<SPEAKER ID=133 NAME="Πρόεδρος">
Κύριε βουλευτή, το όνομά σας δεν περιλαμβάνεται στον επίσημο κατάλογο των βουλευτών που έχουν εγγραφεί για να παρουσιάσουν γνωμοδοτήσεις επιτροπών, επομένως δεν είναι δυνατόν να σας δώσω το λόγο αυτή τη στιγμή.

<SPEAKER ID=134 LANGUAGE="FR" NAME="Deprez">
Σας ζητώ λοιπόν, κύριε Πρόεδρε, την άδεια να πάρω το λόγο τώρα.

<SPEAKER ID=135 NAME="Πρόεδρος">
Κύριε βουλευτή, ο κατάλογος των ομιλητών καταρτίζεται με βάση τις επίσημες αιτήσεις των διαφόρων επιτροπών εξ ονόματος των οποίων μπορούν να πραγματοποιηθούν παρεμβάσεις. Δεδομένου ότι δεν συμπεριλαμβάνεστε στον επίσημο κατάλογο και θεωρώντας προσωπικά ότι ο κατάλογος δεν πρέπει να τροποποιηθεί, θα σας δώσω το λόγο αργότερα, όταν θα έλθει η ώρα κατά την οποία έχετε δικαίωμα να κάνετε την παρέμβασή σας.

<SPEAKER ID=136 NAME="Elles">
Κύριε Πρόεδρε, ο εκπρόσωπός μας θα μιλήσει αργότερα εξ ονόματος της Ομάδας μας αλλά έχω και εγώ να κάνω ορισμένα σχόλια σε αυτό το στάδιο. Όπως έκαναν ήδη άλλοι ομιλητές, θέλω να ευχαριστήσω τους δύο εισηγητές μας, τον κ. Costa Neves και την κ. Buitenweg. Ποτέ δεν είναι εύκολη δουλειά να φέρει κάποιος κάτι εις πέρας σε αυτό το Σώμα, όπως γνωρίζω προσωπικά, και νομίζω ότι τους αξίζουν θερμά συγχαρητήρια.
<P>
Με τον προϋπολογισμό της Επιτροπής φέτος, έχουμε μπροστά μας μια πρόταση η οποία, με 1,06% του ΑΕγχΠ, είναι ένας από τους χαμηλότερους προϋπολογισμούς που προτάθηκαν ποτέ σε αυτό το Σώμα και συνεπώς πολύ πιο κάτω από το ανώτατο όριο που προβλέπεται στις δημοσιονομικές προοπτικές·υποθέτω, όμως, ότι με τη διεύρυνση στα σκαριά, οι δημοσιονομικές προοπτικές θα τεθούν σε σοβαρή δοκιμασία πριν το τέλος του 2006.
<P>
Αναφερόμενος στην έκθεση Costa Neves, θα ήθελα καταρχάς να συγχαρώ τον εισηγητή που επικεντρώθηκε στην έκθεση προόδου, σε όσα έγιναν προκειμένου να δοθεί συνέχεια στην Κοινή Δήλωση Συμβουλίου/Κοινοβουλίου του τέλους του περασμένου έτους, η οποία απέδειξε την αξία της στη διαδικασία έγκρισης του προϋπολογισμού μας. Ίσως είναι χρήσιμη ιδέα να τα συνεχίσουμε σε ετήσια βάση γιατί εκεί που κερδίσαμε είναι στην εξέταση της αποτελεσματικότητας και αποδοτικότητας της λειτουργίας των ευρωπαϊκών οργάνων και αυτό για εμάς, στο Κοινοβούλιο, αποτελεί σημείο ύψιστης σημασίας στο οποίο θα επανέλθω στο τέλος της ομιλίας μου.
<P>
Θα ήθελα να θίξω ορισμένα σημεία σχετικά με συγκεκριμένα θέματα του προϋπολογισμού της Επιτροπής όπου εμείς ως Ομάδα επιζητούμε την αρχή της μεγιστοποίησης του οφέλους από τη δαπάνη των χρημάτων - μια θέση που η εμπειρία μας απέδειξε ότι είναι σωστή.
<P>
Πρώτον, σχετικά με τη γεωργία: δεν πιστεύουμε ότι πρέπει να υπάρχει αποθεματικό - ήδη έχουμε ορισμένα χρήματα που έχουν διατεθεί, ενώ ετοιμάζεται και διορθωτική επιστολή και πιστεύω ότι επαρκούν απόλυτα. Αλλά πιστεύουμε ότι πρέπει να γίνει μια έρευνα για τη διαχείριση του αφθώδους πυρετού από την Επιτροπή και τις βρετανικές αρχές και θα ασκήσουμε πίεση γι' αυτό.
<P>
Δεύτερον, πιστεύουμε ότι στην πολιτική της ενημέρωσης υπάρχει ένα συνεχιζόμενο πρόβλημα: κάθε φορά που έρχονται προτάσεις της Επιτροπής χωρίς τις διοργανικές ομάδες εργασίας, εμείς ως Κοινοβούλιο πρέπει να τις επιστρέφουμε στις γραμμές της πολιτικής ενημέρωσης. Καλώ την Επιτροπή να φροντίσει να αποτελέσουν μόνιμο μέρος των προτάσεών σας - έτσι θα εξοικονομήσουμε κάποιες δικές μας προσπάθειες για να εξασφαλίσουμε ότι συνεχίζεται αυτό το διοργανικό έργο.
<P>
Τρίτον, όσον αφορά την αρχή για την ασφάλεια των τροφίμων - σημείωσα ότι το θέμα τέθηκε στο Ευρωπαϊκό Συμβούλιο της Γάνδης - θα θυμίσω στον Προεδρεύοντα (αντί να γελάει, καλά θα κάνει να ακούει τους βουλευτές όταν μιλούν) ότι η θέση του Κοινοβουλίου είναι πως τα χρήματα θα παραμείνουν στο αποθεματικό ώσπου να μείνουμε ικανοποιημένοι όσον αφορά τις δραστηριότητες και την έδρα αυτής της αρχής. Γι' αυτό, υποθέτω ότι θα ζητήσετε τη γνώμη του Κοινοβουλίου, πριν ληφθεί οποιαδήποτε τελική απόφαση.
<P>
Τέταρτον, όσον αφορά το Αφγανιστάν - και εδώ στρέφομαι και πάλι στην Επιτροπή - έχει κατατεθεί μια τροπολογία για τη δημιουργία μίας υποσημείωσης σχετικά με τη βοήθεια στο Αφγανιστάν και το Κοινοβούλιο θα ζητήσει από το Συμβούλιο να την ενσωματώσει στον προϋπολογισμό κατά τη δεύτερη ανάγνωση, γιατί η Ομάδα μας επιθυμεί να υπάρξει μια διεθνής συμμαχία για την ανασυγκρότηση του Αφγανιστάν, όταν λήξει η σύγκρουση και ήδη κάποιες αρχικές σκέψεις γι' αυτό βρίσκονται σε εξέλιξη στα Ηνωμένα Έθνη.
<P>
Τέλος, θέλω να αναφερθώ στο ζήτημα των θέσεων που έχουμε εγγράψει στο αποθεματικό και θα ήθελα να εξασφαλίσω ότι οι προϋποθέσεις για το αποθεματικό θα πληρωθούν πριν αποδεσμευθούν οι θέσεις - συμπεριλαμβανόμενου του γεγονότος ότι η Επιτροπή έχει τη δυνατότητα να χρησιμοποιήσει τις θέσεις το επόμενο έτος για τις κενωθείσες θέσεις.
<P>
Υπάρχει, ωστόσο, ένα ακόμη πολύ κρίσιμο ζήτημα και θα στραφώ και πάλι στο Συμβούλιο Υπουργών. Κυκλοφορεί η φήμη, κύριε Πρόεδρε, ότι το πακέτο πρόωρης συνταξιοδότησης που διαπραγματεύεται το Συμβούλιο αυτήν τη στιγμή δεν είναι ανοικτό στο Κοινοβούλιο. Θα ήθελα να επιβεβαιώσετε σε μελλοντικά σχόλια ότι θα είναι ανοικτό σε εμάς - αυτό αποτελεί κρίσιμο θέμα για την Ομάδα μας γιατί θέλουμε να εφαρμοστεί σε όλα τα όργανα.
<P>
Κλείνω, κύριε Πρόεδρε, με ένα σχόλιο για το δικό μας θεσμικό όργανο. Χθες το βράδυ, το Προεδρείο αποφάσισε, σε αντίθεση με το ψήφισμα του κ. Harbour, να μην ακολουθήσει την ιδέα της γραμμικής δομής για την υπηρεσιακή εξέλιξη - αναφέρω την παράγραφο 38 του ψηφίσματος που ενέκρινε το Σώμα τον περασμένο Νοέμβριο - "καλεί τη διοίκηση του Κοινοβουλίου να εισαγάγει γραμμική δομή υπηρεσιακής εξέλιξης παράλληλα με την παροχή της δυνατότητας εκ μέρους της Επιτροπής για ευχερή διοργανική μετάθεση" . Είναι απαράδεκτο το Προεδρείο του Κοινοβουλίου να κάνει του κεφαλιού του και να αποφασίζει μόνο του: υπό την πίεση των διοικητικών υπηρεσιών του Κοινοβουλίου, το Προεδρείο του Κοινοβουλίου επέλεξε να αγνοήσει αυτό που ψήφισε το Κοινοβούλιο.
<P>
Έτσι, πρέπει να απαντήσετε σε τρεις ερωτήσεις και με αυτό τελειώνω.
<P>
Γιατί διαφέρει τόσο η οργάνωση και η λειτουργία του Κοινοβουλίου από εκείνες της Επιτροπής έτσι ώστε να απαιτεί διαφορετική δομή υπηρεσιακής εξέλιξης;
<P>
Δεύτερον, πώς μπορεί μια δομή υπηρεσιακής εξέλιξης που περιλαμβάνει τέσσερις διαφορετικές κατηγορίες να πληρεί τους στόχους μιας γραμμικής δομής υπηρεσιακής εξέλιξης με προαγωγές που βασίζονται στην αξία, όπως υποστηρίζεται έντονα από το Κοινοβούλιο;
<P>
Και, τέλος, πώς μπορεί να ενθαρρυνθεί η κινητικότητα του προσωπικού μεταξύ των οργάνων, εάν η Επιτροπή και το Κοινοβούλιο έχουν διαφορετικές δομές υπηρεσιακής εξέλιξης; Το Προεδρείο πρέπει να έρθει και να αιτιολογήσει ενώπιον του Κοινοβουλίου τις αποφάσεις που έλαβε γιατί δεν ευθυγραμμίζονται με τα ψηφίσματά μας.
<P>
(Χειροκροτήματα)

<SPEAKER ID=137 NAME="Wynn">
Κύριε Πρόεδρε, δεν θέλω να προβώ σε επαναλήψεις, γι' αυτό θα αρκεστώ σε λίγα σημεία - αν και ο James Elles έκλεψε λίγη από την απήχηση της ομιλίας μου με τα τελευταία του δύο σχόλια. Συγχαίρω τους εισηγητές. Το έργο τους δεν είναι ποτέ εύκολο. Φέτος, έκαναν ιδιαίτερα καλή δουλειά κάτω από δύσκολες συνθήκες.
<P>
Χαιρετίζω τη δήλωση του Προεδρεύοντα ότι στην επόμενη συνδιαλλαγή, ελπίζει να καταλήξουμε σε συμφωνία με το Συμβούλιο. Και εγώ το ελπίζω, γιατί στις 20 Ιουλίου, στην τελευταία συνδιαλλαγή, στην ουσία δεν συμφωνήσαμε πουθενά. Δεν έχει νόημα να πραγματοποιούνται συνεδριάσεις συνδιαλλαγής, εάν πρόκειται να φτάνουμε σε τέτοιο επίπεδο. Ας ελπίσουμε ότι το Νοέμβριο θα έχουμε κάτι πιο θετικό.
<P>
Όσον αφορά την κατάσταση σχετικά με τα περιθώρια, την οποία επίσης ανέφερε ο Προεδρεύων, δεν υπάρχουν και πολλά περιθώρια έως την Πέμπτη που θα διεξαχθεί η ψηφοφορία. Ένας λόγος γι' αυτό είναι ότι, για άλλη μια φορά, δεν καταφέραμε να έχουμε οποιαδήποτε συζήτηση με το Συμβούλιο·δεν καταφέραμε να καταλήξουμε σε συμφωνία με το Συμβούλιο. Είπα επανειλημμένως τον Ιούλιο ότι τα τρία θεσμικά όργανα πρέπει να συζητήσουν σοβαρά τα προβλήματα της προσπάθειας χρηματοδότησης των κατηγοριών 3, 4 και 5 για το μέλλον.
<P>
Το Συμβούλιο δεν μπορεί να αγνοεί αυτές τις κατηγορίες λες και δεν υπάρχουν προβλήματα. Μερικές φορές μοιάζει στρουθοκάμηλος με το κεφάλι χωμένο στην άμμο προσπαθώντας να αγνοήσει όλα τα προβλήματα γύρω της. Όταν το Συμβούλιο το κάνει αυτό, αναγκαζόμαστε να μιλούμε στην πλάτη του, αν και μερικές φορές είναι πιο χρήσιμο να μιλάμε στην πλάτη του, παρά σε μερικούς από αυτούς με τους οποίους πρέπει να συνομιλούμε! Δεν εννοώ εσάς, Κύριε Προεδρεύοντα! Μερικές φορές, είναι τόσο απογοητευτικό να προσπαθεί κανείς να περάσει το μήνυμα, ώστε χάνουμε την ώρα μας με τις συνεδριάσεις συνδιαλλαγής. Ας ελπίσουμε ότι το Νοέμβριο θα έχουμε κάτι πολύ πιο συγκεκριμένο.
<P>
Ως προς το ζήτημα της μεταρρύθμισης, ο James Elles μόλις έθιξε ένα πολύ σημαντικό σημείο. Επρόκειτο να αναφερθώ στις ανησυχίες μας για την ανύπαρκτη πρόοδο που έχει συντελεστεί μέχρι τώρα, αλλά το Κοινοβούλιο δεν βοήθησε τον εαυτό του με την απόφαση που έλαβε το Προεδρείο χθες το βράδυ. Ας ελπίσουμε ότι αυτό μπορεί να αλλάξει σύντομα. Ρεαλιστικά, το λόγο έχει τώρα το Συμβούλιο: έχουν περάσει σχεδόν τρία χρόνια από την παραίτηση της Επιτροπής και ακόμη δεν έχουμε τη μεταρρύθμιση που όλοι επιζητούν. Το ευρύ κοινό, οι φορολογούμενοι της Ευρώπης, επιζητούν τη μεταρρύθμιση που υποσχεθήκαμε πριν από τρία χρόνια σχεδόν. Πού βρισκόμαστε; Έχει κολλήσει στο Συμβούλιο.
<P>
Κύριε Προεδρεύοντα, γνωρίζετε, επειδή το έχουμε συζητήσει μαζί, πως πρέπει να περάσουμε το μήνυμα ότι χρειαζόμαστε μια λύση γι' αυτό όσο το δυνατόν συντομότερα. Διαφορετικά, η όλη διαδικασία θα βουλιάξει στη λάσπη. Ας ελπίσουμε ότι το Κοινοβούλιο θα παίξει το ρόλο του και θα ματαιώσει τη χθεσινή απόφαση για να συνεχιστεί η πορεία του για μια ταχεία διαδικασία έτσι ώστε να διευθετηθεί το όλο ζήτημα όχι μόνο για την Επιτροπή αλλά και για όλα τα όργανα.
<P>
Θα ήθελα να αναφερθώ στο Παγκόσμιο Ταμείο Υγείας, για το οποίο έχουμε μια θέση στον προϋπολογισμό και ένα σχετικά μικρό ποσό για το επόμενο έτος. Όπως όλοι γνωρίζουμε, η Επιτροπή θα υποβάλει προτάσεις για τη χρηματοδότηση αυτής της θέσης από τον προϋπολογισμό αυτού του έτους παίρνοντας 60 εκατομμύρια ευρώ από το γενικό προϋπολογισμό και 60 εκατομμύρια ευρώ από το ΕΚΤ. Πρέπει να υποβάλω μια ερώτηση στην Επιτροπή: όσον αφορά τα χρήματα από το ΕΚΤ, αφού συμφωνηθεί αυτός ο προϋπολογισμός, έχουμε συμφωνήσει με τις χώρες ΑΚΕ, έτσι ώστε να είμαστε βέβαιοι ότι οι χώρες ΑΚΕ συμφώνησαν στη χρήση των 60 εκατομμυρίων ευρώ για το Παγκόσμιο Ταμείο Υγείας; Αρκετοί συνάδελφοί μου έκαναν αυτήν την ερώτηση και, ειλικρινά, δεν γνωρίζω την απάντηση. Αν λοιπόν η Επίτροπος Schreyer μπορεί να μου απαντήσει σε αυτό, θα της ήμουν ευγνώμων.
<P>
Επιτρέψτε μου να στραφώ στο επίμαχο ζήτημα των θέσεων του κεφαλαίου Α-30. Φαίνεται ότι όποτε ψηφίζουμε για τις θέσεις Α-30, ευχαριστούμε ελάχιστους ανθρώπους και δυσαρεστούμε πολλούς. Ελπίζω η κατάσταση στην οποία βρεθήκαμε αυτήν τη φορά να μας δώσει το θάρρος να υποβάλουμε του χρόνου προτάσεις για ένα πιο διαφανές σύστημα. Φοβούμεθα ότι εάν εγκαταλείψουμε την όλη διαδικασία στα χέρια της Επιτροπής, η κατάσταση δεν θα βελτιωθεί. Η Επιτροπή θα λαμβάνει τις αποφάσεις αντί του Κοινοβουλίου. Ελπίζω να καταλήξουμε σε κάποια συμφωνία εντός του Κοινοβουλίου για τον τρόπο που θα χειριστούμε το κεφάλαιο Α-30 στο μέλλον.
<P>
Tέλος, θέλω να απευθύνω μια έκκληση στο Συμβούλιο και να επαναλάβω αυτά που είπα στη συνδιαλλαγή και στην πρόσφατη τριμερή σύσκεψη. Αυτό που χρειαζόμαστε είναι μια ομάδα εργασίας Συμβουλίου-Κοινοβουλίου σε πολιτικό επίπεδο, η οποία να αρχίσει να εξετάζει την αρχή της μεγιστοποίησης του οφέλους στην Ευρωπαϊκή Ένωση, τους θεσμούς, τις δραστηριότητες και να εξασφαλίζει ότι μπορούμε να πείσουμε τους φορολογούμενους πως τα χρήματα που πληρώνουν πιάνουν πραγματικά τόπο. Ελπίζω ότι θα το λάβετε υπόψη σας.
<P>
(Χειροκροτήματα)

<SPEAKER ID=138 LANGUAGE="FI" NAME="Virrankoski">
Κύριε Πρόεδρε, καταρχάς θα ήθελα να εκφράσω στον κ. Costa Neves, την κ. Buitenweg και τον κ. Seppδnen τις θερμότερες ευχαριστίες μου και τα συγχαρητήρια μου για την καλή τους προσπάθεια. Παράλληλα θα ήθελα να ευχαριστήσω τον πρόεδρο της Επιτροπής Προϋπολογισμών Terence Wynn, ο οποίος για ένα ακόμη έτος κατηύθυνε σωστά την όλη προετοιμασία. Η αποστολή του κ. εισηγητού είναι δύσκολη και απαιτητική, όμως εκείνος αντεπεξήλθε στο έργο του επιτυχώς, και η Ομάδα μου υποστηρίζει την κατευθυντήρια γραμμή του για την κατάρτιση του προϋπολογισμού από την Επιτροπή.
<P>
Με βάση τη γενική κατεύθυνση του προϋπολογισμού θα ακυρωθούν οι περικοπές των δαπανών για τη γεωργία, θα καταβληθεί το υπόλοιπο πληρωμών και θα μεταρρυθμιστεί η Επιτροπή. Θετικό βήμα μπορεί να θεωρηθεί και η ενίσχυση, στο πλαίσιο του προϋπολογισμού, της πολιτικής για τη Βόρεια Διάσταση. Ο προϋπολογισμός εξετάζεται με αφετηρία τον ισολογισμό κλεισίματος του προηγούμενο έτους, ο οποίος πέρυσι εμφάνιζε πλεόνασμα ύψους 11 δισ. ευρώ. Οι δαπάνες ήταν μικρότερες από τα 8,5 δισ. ευρώ που είχαν αρχικά εκτιμηθεί, και στο Ταμείο Συνοχής παρέμειναν αδιάθετα 6,5 δισ. ευρώ. Κατά συνέπεια θα πρέπει τώρα να επιστήσουμε ιδιαίτερη προσοχή στην προώθηση της διαχείρισης, ούτως ώστε η εκτίμηση των δαπανών να μην αποκλίνει υπερβολικά προς τα επάνω. Σε διαφορετική περίπτωση χάνεται εντελώς η βάση της πολιτικής του προϋπολογισμού.
<P>
Προτεραιότητα του προϋπολογισμού συνιστά και η μείωση των υπολοίπων πληρωμών, τα οποία αυτή τη στιγμή υπερβαίνουν τα 60 δισ. ευρώ. Η Ομάδα μου στηρίζει το στόχο αυτό. Η Ομάδα μου στηρίζει επίσης και τη μεταρρύθμιση της Επιτροπής, η οποία συνιστά μια από τις σημαντικότερες προτεραιότητες του Κοινοβουλίου. Η μεταρρύθμιση αυτή αυξάνει την αποτελεσματικότητα και την προσωπική ευθύνη. Ένα μέρος των πιστώσεων προτείνεται να διατεθεί για τη δημιουργία αποθεματικού, προκειμένου η Επιτροπή να παρουσιάσει άμεσα τη μεταρρύθμιση των διατάξεων για το προσωπικό και να διευκρινίσει τις θέσεις της για το σύστημα πρώιμης συνταξιοδότησης.
<P>
Η κατηγορία 4 είναι δύσκολη. Η Επιτροπή και το Συμβούλιο παρουσιάζουν 125 εκατομμύρια ευρώ για το σύμφωνο αλιείας με το Μαρόκο, παρόλο που δεν θα συναφθεί. Πρόκειται σαφώς για κρυφό αποθεματικό, πράγμα που αντιβαίνει μέχρι και στον κανονισμό διαχείρισης των οικονομικών. Πρέπει να αρθεί. Στον αντίποδά του προτείνεται η χρήση ενός ευέλικτου μέσου για τον εκσυγχρονισμό του αλιευτικού στόλου της Ισπανίας και της Πορτογαλίας. Αυτό μπορεί εν μέρει να εγκριθεί. Αντιθέτως, η Ομάδα μας δεν μπορεί να εγκρίνει τις περικοπές του προγράμματος CARDS, ύψους 84 εκατομμυρίων ευρώ. Ως Φιλελεύθεροι είμαστε υπέρ των κοινών συμφωνιών, προκειμένου το Κοινοβούλιο να φέρει εις πέρας τον προϋπολογισμό, όμως δεν μπορούμε να επικροτήσουμε την άποψη αυτή. Το πρόγραμμα CARDS συνιστά απόλυτη προτεραιότητα του Κοινοβουλίου, και γι' αυτό ελπίζουμε σε ανάλογες περικοπές από άλλα προγράμματα του προϋπολογισμού, οι πιστώσεις των οποίων ήταν ήδη ανεπαρκείς.
<P>
Από τα μικρά προγράμματα, μεγαλύτερο είναι το κονδύλι Α-30, για βοήθειες ακουστικής σε οργανώσεις. Το Κοινοβούλιο διαθέτει ένα πολύ μεγάλο μέρος του χρόνου του για τις εν λόγω πιστώσεις, σε σχέση με τη σημασία τους. Συνεπώς ολόκληρο το σύστημα θα πρέπει να αποσαφηνιστεί. Επιπλέον, η επιλογή των οργανώσεων αυτών εξαιρετικά σπάνια βασίζεται σε αντικειμενικά κριτήρια.
<P>
Όσον αφορά την έκθεση της κ. Buitenweg, υποστηρίζουμε ιδιαίτερα την πειθαρχία της στον προϋπολογισμό του Κοινοβουλίου. Παραμένει κάτω ακόμη και από το όριο που έχουμε θέσει, 20% για όλα τα διοικητικά έξοδα, παρόλο που συμπεριλαμβάνονται οι δαπάνες της διεύρυνσης. Η διεύρυνση προς ανατολάς συνιστά ζήτημα που πρέπει να διευθετήσουμε με τρόπο ο οποίος να μην δυσχεραίνει τη δραστηριότητα του Κοινοβουλίου και να μπορούμε στο εξής να συγκεντρωνόμαστε στην κοινή μας αίθουσα συνεδριάσεων.

<SPEAKER ID=139 LANGUAGE="DE" NAME="Rόhle">
Κύριε Πρόεδρε, θα ήθελα και εγώ να εκφράσω τις ευχαριστίες μου στους εισηγητές καθώς και στον πρόεδρο της επιτροπής. Αν κοιτάξει κανείς τις συγκρούσεις των τελευταίων ετών γύρω από την έγκριση των προϋπολογισμών, αποκομίζει την εντύπωση ότι φέτος επικρατεί συγκριτικά μεγάλη ησυχία, ότι οι συγκρούσεις δεν γίνονται τόσο εύκολα αντιληπτές από το ευρύ κοινό. Πρέπει όμως να επισημανθεί ότι και φέτος το Συμβούλιο δεν ανταποκρίθηκε πραγματικά στις ευθύνες του. Ως τμήμα της αρμόδιας επί του προϋπολογισμού αρχής θα όφειλε να υποστηρίξει έναν προϋπολογισμό με πραγματική συνέπεια, ακολουθώντας μια εύληπτη πολιτική.
<P>
Ενώ το Κοινοβούλιο εργαζόταν πολύ προσεκτικά για έναν εξισορροπημένο προϋπολογισμό, διεξάγοντας μακρές συζητήσεις και συνεννοήσεις με τους περισσότερους των εμπλεκομένων και σταθμίζοντας τις ανάγκες σε σύγκριση με το καθήκον της φειδούς προς όφελος των φορολογουμένων, το Συμβούλιο προχώρησε σε γραμμικές περικοπές χωρίς να ακολουθεί κάποιο πολιτικό σχέδιο. Τουλάχιστον εμείς δεν μπορούμε να διακρίνουμε συγκεκριμένο πολιτικό σχέδιο και τίθεται το ερώτημα αν υπήρξε ποτέ κάτι ανάλογο.
<P>
Με τον τρόπο που αντιμετωπίζει την κατάσταση το Συμβούλιο, τα προβλήματα οξύνονται χωρίς λόγο, αφού και φέτος, παρά τα ιδιαίτερα καθήκοντα που προέκυψαν, παρά τις προετοιμασίες για τη διεύρυνση και παρά τις πολυάριθμες κρίσιμες καταστάσεις, ο προϋπολογισμός εξακολουθεί να βρίσκεται σε επίπεδα κάτω του περιθωρίου, δηλαδή πολύ πιο κάτω από το 1,27% του ακαθάριστου εθνικού προϊόντος.
<P>
Το Συμβούλιο προχώρησε φέτος σε γραμμικές περικοπές των πληρωμών κατά 10%. Αυτό είναι ιδιαίτερα ακατανόητο, εφόσον μάλιστα έχουμε σε πολλούς τομείς εκκρεμούσες πληρωμές κατά την υλοποίηση προγραμμάτων. Το Κοινοβούλιο επαναφέρει αυτά τα ποσά. Δεν είναι δυνατόν από τη μία πλευρά να δημιουργούμε προσδοκίες σε τομείς όπως είναι π.χ. τα διαρθρωτικά ταμεία ή η χορήγηση εξωτερικής βοήθειας και μετά να ανταποκρινόμαστε μόνο με μεγάλες καθυστερήσεις. Αυτό υποσκάπτει την εμπιστοσύνη προς τα θεσμικά όργανα της ΕΕ. Το Συμβούλιο θα φέρει μεγάλο μέρος της ευθύνης, αν κατορθώσει να επιβάλει το δικό του τρόπο αντιμετώπισης.
<P>
Προβληματική είναι μια τέτοια αντιμετώπιση ιδίως όσον αφορά την κατηγορία 4, τις εξωτερικές πολιτικές. Ενώ οι Υπουργοί Εξωτερικών και οι αρχηγοί κυβερνήσεων βγάζουν πύρινους λόγους για την κοινή εξωτερική πολιτική, οι Υπουργοί Οικονομικών περικόπτουν με τη στενομυαλιά τους κονδύλια χωρίς να τους ενδιαφέρει το θιγόμενο κύρος των θεσμικών οργάνων της ΕΕ. Δεν είναι εμφανείς οι λόγοι γιατί να μην έχουμε φέτος εξολοκλήρου στη διάθεσή μας το μέσο του ευέλικτου αποθεματικού αυτού του τομέα. Εξακολουθούμε να έχουμε μεγάλα προβλήματα στα Βαλκάνια και μας περιμένουν νέα καθήκοντα στο Αφγανιστάν και τις γειτονικές του χώρες καθώς και στη Μέση Ανατολή.
<P>
Η Ευρωπαϊκή Ένωση χάνει έτσι τη δυνατότητα να αποκρίνεται με ευελιξία. Χρειαζόμαστε και εδώ μιαν απάντηση από το Συμβούλιο. Οφείλει να μας εξηγήσει με ποιόν τρόπο η Ευρωπαϊκή Ένωση θα παραμείνει ευέλικτη και ικανή για πολιτική δράση. Ως πολιτική ομάδα αντιμετωπίζουμε με ακόμα πιο κριτικό πνεύμα τη διαδικασία στις γραμμές A30. Λόγω του μεγάλου αριθμού των μεμονωμένων προτάσεων - και από την πλευρά του Κοινοβουλίου - οι δύο μεγάλες πολιτικές ομάδες προσπάθησαν να λύσουν το πρόβλημα με μια συγκεντρωτική διαδικασία. Έτσι όμως η επιτροπή μας δεν μπορούσε να προβεί σε διαφοροποιημένους συντονισμούς, με αποτέλεσμα να μην αντεπεξέλθουμε ικανοποιητικά στο ελεγκτικό μας καθήκον. Βέβαια, ο κ. Wynn ανέφερε σήμερα ρητά ότι αυτό θα αλλάξει στην επόμενη διαδικασία προϋπολογισμού. Ελπίζω ότι θα μπορέσουμε να συνεργαστούμε εκεί για να επεξεργαστούμε μια ευφυή διαδικασία που θα δίνει στο Κοινοβούλιο τη δυνατότητα να αντεπεξέρχεται στο ελεγκτικό του καθήκον ως προς τις γραμμές A30. Δεν πρέπει να εκτεθούμε στον κίνδυνο να κατηγορηθούμε για πελατειακές σχέσεις. Πραγματικά, κάτι τέτοιο είναι απαγορευτικό στο πλαίσιο του προϋπολογισμού.
<P>
Θεωρώ ότι εν προκειμένω επιβάλλεται κάποια αυτοκριτική. Γνωρίζω ότι ο χρόνος πιέζει αλλά θα πρέπει παρ' όλα αυτά να μπορεί κανείς να δικαιολογεί από πολιτική άποψη και προς τα έξω την κάθε επιμέρους θέση του προϋπολογισμού ειδικά στον εν λόγω τομέα. Συνολικά, τελειώνοντας την παρέμβασή μου, στηριζόμενος στα λεγόμενα των προηγούμενων ομιλητών, θα ήθελα να απευθύνω έκκληση στο Κοινοβούλιο να προωθήσει τις δικές του μεταρρυθμίσεις. Μόνον εάν φανούμε αξιόπιστοι στις προσπάθειές μας για τις δικές μας μεταρρυθμίσεις, θα μπορέσουμε να απαιτήσουμε αξιόπιστα μεταρρυθμίσεις από το Συμβούλιο και την Επιτροπή. Κατά την άποψή μου, αυτό δεν ελήφθη επαρκώς υπόψη στις αποφάσεις του Προεδρείου χθες το απόγευμα.

<SPEAKER ID=140 LANGUAGE="FI" NAME="Seppδnen">
Κύριε Πρόεδρε, ο προϋπολογισμός εσόδων-εξόδων για το προσεχές έτος ακολουθεί μια εξαιρετικά αυστηρή γραμμή. Ενώ το ακαθάριστο εγχώριο προϊόν των κρατών μελών της ΕΕ έχει ωθήσει σε ταχύτατη αύξηση των πιστώσεων πληρωμών του προϋπολογισμού, το μερίδιο προϋπολογισμού της ΕΕ έχει συρρικνωθεί σε ποσοστό 1,03 του συνολικού ΑΕγχΠ. Αυτό υποδηλώνει ότι το σχέδιο προϋπολογισμού για το προσεχές έτος δεν περιλαμβάνει ειδικές προτεραιότητες. Στον προϋπολογισμό της Ένωσης το ανώτατο επιτρεπόμενο όριο ορίζεται στο 1,27% του ΑΕγχΠ των κρατών μελών. Συνεπώς υπάρχει περιθώριο για τομείς προτεραιότητας, όμως το Συμβούλιο και η Επιτροπή δεν φαίνεται να διαθέτουν ούτε την πολιτική βούληση αλλά ούτε και την ικανότητα να δημιουργήσουν προτεραιότητες, όπως η απασχόληση και η υγιεινή διατροφή.
<P>
Η πολιτική ελίτ της ΕΕ δεν συζητεί πλέον καν το θέμα της καταπολέμησης της ανεργίας, και ακόμη λιγότερο από τη στιγμή που θεωρητικά εφαρμόζεται η κατάλληλη πολιτική για την καταπολέμηση της. Η Ομάδα μας παραδοσιακά προβάλλει το θέμα της καταπολέμησης της ανεργίας. Τις περισσότερες φορές η ανεργία δεν συνιστά καθαυτό λόγο για τον άνεργο, αλλά εκείνος βρίσκεται στο έλεος της χρονικής στιγμής και τέτοιου είδους συγκυριών. Αυτό που πρέπει να επιθυμούμε είναι μια πολιτική ενάντια στην ανεργία. Βέβαια η πολιτική ελίτ και οι υπάλληλοι της ΕΕ μεριμνούν για τα ίδια συμφέροντα. Αυτή τη στιγμή αναμένουμε το σύστημα πρώιμης συνταξιοδότησης, το οποίο ανταμείβει πλουσιοπάροχα εκείνους που δεν μπορούν να συμμετάσχουν στο μηχανισμό της ΕΕ, ούτε καν μετά από επιμόρφωση. Εάν υπάρχουν εκατοντάδες υπάλληλοι άχρηστοι στη δουλειά τους, αυτό υποδηλώνει ότι η πολιτική της ΕΕ για το προσωπικό δεν βρίσκεται σε καλή κατάσταση.
<P>
Η ικανότητα της Επιτροπής να θέτει σε εφαρμογή τις πολιτικές αποφάσεις του Κοινοβουλίου είναι μέτρια. Συνεχώς δημιουργείται τεράστια διαφορά μεταξύ του εγκεκριμένου προϋπολογισμού και του εφαρμοσμένου προϋπολογισμού από την Επιτροπή. Η Επιτροπή δεν συμπεριλαμβάνει στα σημαντικά θέματα τις καθυστερήσεις πληρωμών, τις οποίες το Κοινοβούλιο θεωρεί συχνά σημαντικές. Ο προϋπολογισμός της ΕΕ είναι ένα πολιτικό έγγραφο, το οποίο παρέχει χρήματα στις ελίτ της ΕΕ, και τώρα στα ευρωπαϊκά πολιτικά κόμματα και για την προπαγάνδα υπέρ της ΕΕ. Έτσι όμως δεν οικοδομείται η Ευρώπη των πολιτών.
<P>
Εάν διεξαγόταν παράνομος πόλεμος τέτοιου είδους όταν βομβαρδίστηκε η Γιουγκοσλαβία, οι ενισχύσεις για την ανασυγκρότηση δεν μπορούν να περιληφθούν στις περικοπές, και ελπίζεται ότι η ψηφοφορία CARDS δεν θα προκαλέσει έκπληξη στις μεγάλες ομάδες..

<SPEAKER ID=141 LANGUAGE="FR" NAME="Caullery">
Κύριε Πρόεδρε, το προσχέδιο προϋπολογισμού της Ευρωπαϊκής Επιτροπής, όπως διαπιστώνουμε, υπερβαίνει για πρώτη φορά το συμβολικό ποσό των 100 δισ. ευρώ και αφορά κυρίως τις γεωργικές δαπάνες για καταστάσεις κρίσης, καθώς και τις εξωτερικές υποχρεώσεις. Όσον αφορά την πρώτη ανάγνωση, αρκετές επιλογές του εισηγητή βρίσκουν σύμφωνη την Ομάδα μας, με αφετηρία τις οριζόντιες τροπολογίες επί της αρχής, και ιδιαίτερα τις τροπολογίες περί συστηματικής μείωσης των RAL και τη βούληση να προληφθεί η σύσταση νέων.
<P>
Όσο για τη γεωργία, πρόκειται για έναν τομέα που γνωρίζει την επανεγγραφή όλων σχεδόν των πιστώσεών της, γεγονός που θα αυξήσει το αίσθημα ασφάλειας των αγροτών μας, κάτι που το έχουν ανάγκη. Η έγκριση των 180 εκατομμυρίων ευρώ από την Επιτροπή Προϋπολογισμών υπέρ άλλων γεωργικών παρεμβάσεων ακολουθεί την ίδια κατεύθυνση, ακόμη και αν είναι δυστυχώς καταφανώς ανεπαρκείς οι πιστώσεις για το κτηνιατρικό ταμείο για επείγοντα περιστατικά, για την διανομή γεωργικών προϊόντων στους μη προνομιούχους της Κοινότητας και για τους νέους αγρότες.
<P>
Σχετικά με τις διασυνοριακές περιφέρειες, καλό είναι να υπενθυμίσουμε ότι απολαμβάνουν ήδη μια μείζονα χρηματοδοτική ενίσχυση, και μπορεί δίκαια να αναρωτηθεί κανείς, δεδομένης της ποικιλομορφίας τους, εάν θα αποτελούσε κατάλληλη λύση ένα ενιαίο όργανο.
<P>
Όσον αφορά τις εσωτερικές πολιτικές, διασφαλίζονται τα συμφέροντα των μικρομεσαίων επιχειρήσεων, και το Σώμα μας αξίζει συγχαρητήρια για την αύξηση των πιστώσεων που προορίζονται για την καταπολέμηση των μορφών βίας έναντι γυναικών και παιδιών, όπως είναι η παιδεραστία, και η κακή χρήση του Διαδικτύου.
<P>
Ωστόσο, η μείωση στην οποία προέβη το Συμβούλιο όσον αφορά τις δαπάνες για τη διαφήμιση του ευρώ, τις οποίες αύξησε το Κοινοβούλιο, δεν μας φαίνεται επαρκής. Στην πραγματικότητα, η διαφήμιση αυτή, που την πληρώνουν ακριβά οι πολίτες των χωρών μας, μοιάζει τελικά με καθαρή προπαγάνδα.
<P>
Ομοίως, η γαλλική αντιπροσωπεία της Ομάδας Ένωση για την Ευρώπη των Εθνών αντιτίθεται στις πιστώσεις που εγγράφονται στα περισσότερα κονδύλια του κεφαλαίου Α30, οι οποίες δεν κάνουν τίποτε άλλο από το να προωθούν τις επιταγές του ομοσπονδιακού συστήματος, και μόνον αυτές, χωρίς να αναγνωρίζονται οι άλλες ευαισθησίες, παρά τις επιλογές του εκλογικού σώματος.
<P>
Σχετικά με την Ευρωπόλ - μάλιστα ο ίδιος συλλογισμός ισχύει και για την Eurojust - πρέπει να κινητοποιηθούμε έντονα προς την κατεύθυνση της καταπολέμησης της τρομοκρατίας, σε όλες της τις μορφές, πράγμα που δεν έπαψε να κάνει και να υπενθυμίζει ο πρόεδρός μας, ο Charles Pasqua. Η απαραίτητη ενίσχυση της αλληλεγγύης και της συνεργασίας μεταξύ των αστυνομικών και δικαστικών αρχών των χωρών μας δεν πρέπει να χρησιμοποιηθεί ως πρόσχημα για μια υφέρπουσα κοινοτικοποίηση των πολιτικών και των δράσεων για τις οποίες είναι αρμόδια τα κυρίαρχα εθνικά κράτη.
<P>
Επιπλέον, η Ευρωπόλ χρηματοδοτείται από εθνικές πηγές και, κατά τη γνώμη μας, δεν έχει θέση σ' αυτόν τον προϋπολογισμό.
<P>
Σχετικά με τις εξωτερικές δράσεις, ενώ η Ομάδα μας υποστηρίζει το διπλασιασμό των πιστώσεων πληρωμών για το πρόγραμμα ΜEDA 2002, καταδικάζει τις δραστικές μειώσεις των προβλεπόμενων πιστώσεων για την αλιευτική συμφωνία με το Μαρόκο: η καθαρά λογιστική θεώρηση δεν απετέλεσε ποτέ ορθή πολιτική. Έτσι, η απόφαση αυτή της Επιτροπής Προϋπολογισμών είναι ένα απ' τα χειρότερα μηνύματα που θα μπορούσαμε ποτέ να απευθύνουμε στους μαροκινούς φίλους μας, ιδιαίτερα σήμερα που διανύουμε μια δύσκολη περίοδο εξαιτίας της διεθνούς κρίσης.
<P>
Τέλος, κύριε Πρόεδρε, αν και χαιρετίζουμε τη μέθοδο που ακολούθησε ο εισηγητής, πρέπει να παραδεχτούμε ότι το υπερβολικά αυξημένο επίπεδο των πιστώσεων πληρωμών που αποφάσισε η Επιτροπή Προϋπολογισμών ασφαλώς δεν προσανατολίζεται προς την κατεύθυνση του ελέγχου των δημοσίων δαπανών, τη στιγμή, που μόνο για τη Γαλλία, οι πιστώσεις πληρωμών αντιπροσωπεύουν ένα πρόσθετο κόστος περίπου 27 δισ. γαλλικών φράγκων.

<SPEAKER ID=142 NAME="Van Dam">
 - (NL) Κύριε Πρόεδρε, κυρία Επίτροπε, το κατεξοχήν μέσο για την πραγματοποίηση των επιλογών των πολιτικών προτεραιοτήτων της Ευρωπαϊκής Ένωσης είναι ο προϋπολογισμός. Αυτές οι επιλογές, και αυτό πρέπει για άλλη μία φορά να το επισημάνω, πρέπει να εξυπηρετούν τα συμφέροντα όλων των ευρωπαίων πολιτών.
<P>
Η συνεχιζόμενη συζήτηση για τον τελικό στόχο της Ένωσης κατέδειξε ότι υπάρχουν σχετικά πολλές διαφορετικές απόψεις. Με ανησυχία διαπιστώνω ότι αυτή η ποικιλία οραμάτων δεν συναντάται σε πολλά ευρωπαϊκά σχέδια. Το γεγονός ότι συνειδητά και με δαπάνες των πολιτών λειτουργεί ένα μονομερές μεγάφωνο προπαγάνδας από τις Βρυξέλλες, μου προκαλεί έντονες ανησυχίες. Οι ανησυχίες αυτές ενισχύθηκαν περαιτέρω όταν η Επιτροπή Προϋπολογισμών απέρριψε μία τροπολογία των συντηρητικών άγγλων συναδέλφων μας για να ενισχυθεί η αμεροληψία στην ενημερωτική πολιτική της Επιτροπής.
<P>
Και υπάρχουν ακόμη περισσότερα. Η Επιτροπή, και στο μεγαλύτερο μέρος του και το Κοινοβούλιο, επιμένουν. Εμπνεόμενοι από την ένθερμη επιθυμία τους για την υλοποίηση, το συντομότερο δυνατόν, μίας πολιτικής ένωσης, η Ευρωπαϊκή Επιτροπή υπέβαλε πρόταση για την καταβολή κοινοτικών χρημάτων "στα" ευρωπαϊκά πολιτικά κόμματα.
<P>
Αξιοσημείωτο, επειδή αυτά τα ευρωπαϊκά κόμματα μόλις και υφίστανται. Οι πολίτες δεν τα γνωρίζουν και πρέπει, εντούτοις, να τα χρηματοδοτήσουν; Εν προκειμένω, για άλλη μία φορά, παραμερίζεται η πολιτική ποικιλομορφία στην Ευρωπαϊκή Ένωση. Μόνο τα μεγάλα σε ευρωπαϊκό επίπεδο οργανωμένα ρεύματα κατά αυτόν τον τρόπο δικαιούνται επιδότηση από την Ένωση, ενώ τα εθνικά, αυτά δηλαδή που λειτουργούν εγγύτερα στον πολίτη, πολιτικά κόμματα δεν λαμβάνονται υπόψη. Συνεχώς δημοσκοπήσεις καταδεικνύουν ότι οι πολίτες στα κράτη μέλη δεν λαμβάνουν υπόψη τους τις παρεμβάσεις των Βρυξελλών. Η υποστήριξη ευρωπαϊκών πολιτικών κομμάτων θα οδηγήσει τους πολίτες στην περαιτέρω απομάκρυνσή τους από την ευρωπαϊκή πολιτική. Για αυτό, συνιστούμε θερμά την τροπολογία μας για την κατάργηση αυτών των συνεισφορών.
<P>
Κύριε Πρόεδρε, η επιθυμία πολιτικής προβολής της Επιτροπής και του Ευρωπαϊκού Κοινοβουλίου δεν περιορίζεται μόνο εντός των συνόρων της Ένωσης. Ένα παράδειγμα: περισσότερα από 180 εκατ. ευρώ διατίθενται ετησίως στην Παλαιστινιακή Αρχή. Για το γεγονός ότι τα συντηρούμενα από αυτούς τους πόρους σχολεία εκπαιδεύουν με βάση σκοτεινά σχολικά βιβλία, τα οποία διαπνέονται πλήρως από ρατσιστικό και αντισημιτικό πνεύμα, η Επιτροπή νίπτει τα χείρας της. Γιατί συνεχίζει η Επιτροπή να αγνοεί αυτό το κακό και αρνείται την πολιτική της ευθύνη;
<P>
Πρέπει να διαπιστώσω ότι το σακάκι, το οποίο επιχειρεί να φορέσει η Ένωση, είναι ιδιαίτερα μεγάλο για αυτή. Η Ένωση πρέπει να περιορίζεται στους τομείς πολιτικής, όπου η ευρωπαϊκή παρέμβαση έχει μία σαφή προστιθέμενη αξία. Η θεμελιώδης επιλογή, την οποία εγώ, παρά τα θετικά στοιχεία του δεν βρίσκω σε αυτό τον προϋπολογισμό είναι ο καθορισμός προτεραιοτήτων για τα βασικά καθήκοντα της Ευρωπαϊκής Ένωσης και την ανάθεση των υπολοίπων εκεί που ανήκουν: στα κράτη μέλη.

<SPEAKER ID=143 LANGUAGE="DE" NAME="Ilgenfritz">
Κύριε Πρόεδρε, στον προϋπολογισμό εγγράφηκαν πάλι σημαντικά κονδύλια για τη σχεδιαζόμενη διεύρυνση. Δεν θα πρέπει όμως εν προκειμένω να ξεχνάμε τις 23 μεθοριακές περιοχές που θίγονται ιδιαίτερα - και με αρνητικό τρόπο - από την ένταξη των υποψηφίων χωρών. Ως βουλευτής μιας τέτοιας περιοχής, συγκεκριμένα του Κέρντεν, αισθάνομαι απογοήτευση. Με λυπεί πολύ το γεγονός ότι η Επιτροπή, το Συμβούλιο αλλά και η Επιτροπή Προϋπολογισμών δεν υποστηρίζουν ικανοποιητικά τις εν λόγω περιοχές, προβλέποντας επαρκείς πιστώσεις στον προϋπολογισμό. Με τα συναισθήματα του εντόπιου πληθυσμού παίζεται επικίνδυνο παιχνίδι, όταν περικόπτονται οι πιστώσεις ειδικά για τις περιοχές αυτές. Αν υπερισχύσουν τα μειονεκτήματα - κάτι για το οποίο θα πρέπει μάλλον να ανησυχούμε - δεν αποκλείεται ο πληθυσμός αυτών των περιοχών να εκφραστεί ενάντια στη διεύρυνση και έτσι να διακυβευτεί το συνολικό εγχείρημα.

<SPEAKER ID=144 LANGUAGE="DE" NAME="Ferber">
Κύριε Πρόεδρε, κύριε Προεδρεύοντα του Συμβουλίου, κυρία Επίτροπε, αγαπητοί συνάδελφοι, συζητώντας σήμερα σε πρώτη ανάγνωση για τον κοινοτικό προϋπολογισμό του επόμενου έτους, μιλάμε φυσικά για πολιτική δίνοντάς της τη μορφή αριθμών. Αυτός είναι και ο τρόπος που θα πρέπει να εξετάσουμε πολλές από τις πρωτοβουλίες του Ευρωπαϊκού Κοινοβουλίου. Επιθυμούμε να ασκήσουμε πίεση στο Συμβούλιο, κάτι που είναι επειγόντως απαραίτητο - το επεσήμαναν ήδη και προηγούμενοι ομιλητές - αλλά και στην Επιτροπή, καθότι πολλά σημεία δεν έχουν ληφθεί δεόντως υπόψη.
<P>
Επιτρέψτε μου να συνεχίσω στο σημείο που σταμάτησε ο συνάδελφος Ilgenfritz σχετικά με το θέμα των μεθοριακών περιοχών. Δεν είναι σαν είχαμε περικόψει κάτι ασήμαντο. Επομένως, περιμένουμε φυσικά ότι, εκτός από μια ισχνή ανακοίνωση, η Επιτροπή θα μας υποβάλει κάτι περισσότερο για τις μεθοριακές περιοχές, κυρία Επίτροπε, μια και η Επιτροπή κατέχει το μονοπώλιο όσον αφορά τις πρωτοβουλίες. Σε άλλα ζητήματα ήσασταν φυσικά σε θέση να προτείνετε πολύ γρήγορα νομικές βάσεις, αλλά στο ζήτημα των μεθοριακών περιοχών κάνετε ασκήσεις σεμνοτυφίας. Δεν μας αρκεί να λέτε ότι παρακολουθείτε με μεγάλο ενδιαφέρον τις επιδιώξεις του Κοινοβουλίου. Εδώ απαιτείται από την Επιτροπή να καταθέσει μια πρωτοβουλία. Είναι τιμητικό σας καθήκον και δεν μπορείτε να απεκδυθείτε των ευθυνών σας. Ως εκ τούτου, ελπίζω ότι την Πέμπτη θα κατορθώσουμε εδώ στο Κοινοβούλιο να εγκρίνουμε την εγγραφή των 10,8 εκ. ευρώ στο αποθεματικό για το πρόγραμμα PRINCE. Πιστεύω ότι αυτό θα ενισχύσει τα κίνητρα της Επιτροπής να υποβάλει αντίστοιχη πρόταση και για τον τομέα των μεθοριακών περιοχών.
<P>
Το ίδιο ισχύει και για το ζήτημα των 317 θέσεων που ζήτησε η Επιτροπή. Νομίζω ότι ήρθε η ώρα να συγχρονίσουμε τη διαδικασία του προϋπολογισμού με τη νομοθετική διαδικασία της Επιτροπής. Δεν είναι δυνατόν να συζητούμε εν συντομία σχετικά με τις ετήσιες εκθέσεις των νομοθετικών σχεδίων, όταν ουσιαστικά έχει ήδη ψηφιστεί ο προϋπολογισμός. Και εδώ θα πρέπει να υπάρξει ο αντίστοιχος συγχρονισμός μεταξύ των δύο ενεργειών. Για τον λόγο αυτό είναι σωστό αυτές οι θέσεις, ή μάλλον οι πιστώσεις για αυτές τις θέσεις, να παραμείνουν ακόμα στο αποθεματικό.
<P>
Κύριε Προεδρεύοντα του Συμβουλίου, το ίδιο ισχύει κατά τα άλλα και για την κοινή εξωτερική πολιτική και πολιτική ασφάλειας. Μου έρχονται δάκρυα στα μάτια όταν σας ακούω να λέτε ότι κάνουμε οικονομίες σε έναν πολύ σημαντικό τομέα. Σας παρακαλώ να λάβετε υπόψη σας ότι έχουμε ίδιο συμφέρον να διεκπεραιώνονται αυτά τα ζητήματα στο πλαίσιο του κοινοτικού προϋπολογισμού. Και τούτο διότι εκεί είναι σε μεγάλο βαθμό η φυσική τους θέση και αντίστοιχα θα πρέπει φυσικά να γίνουν και εκεί περικοπές στην ανάλογη γραμμή του προϋπολογισμού. Δεν είναι δυνατόν το Συμβούλιο να γεμίζει συνεχώς τον κουμπαρά του μέσω αυτής της γραμμής και να αναπτύσσει δραστηριότητες ανεξάρτητα από την Επιτροπή και το Κοινοβούλιο. Υπάρχουν τα αντίστοιχα έγγραφα στο Συμβούλιο. Να είσαστε βέβαιος ότι το Κοινοβούλιο δεν θα το επιτρέψει. Παρόμοια πράγματα ισχύουν και για την Europol και την Eurojust. Δεν θέλω όμως να υπεισέλθω βαθύτερα στο ζήτημα.
<P>
Επιτρέψτε μου να ευχαριστήσω θερμά τους εισηγητές και ιδίως τον Carlos Costa Neves και φυσικά και τη συνάδελφο Buitenweg για την ευχάριστη συνεργασία. Στο προϋπολογισμό του Κοινοβουλίου σημειώσαμε κάποια πρόοδο όσον αφορά την αλήθεια και τη σαφήνεια. Δεν έχει νόημα να εγγράφει κανείς στο αποθεματικό πιστώσεις για ένα καταστατικό, οι οποίες στο τέλος δαπανώνται για κτίρια. Είναι λοιπόν πιο σωστό οι πιστώσεις αυτές να εγγράφονται άμεσα στη γραμμή του προϋπολογισμού που αφορά τα κτίρια, μια και στο τέλος του χρόνου θα χρησιμοποιηθούν έτσι κι αλλιώς για αυτά. Θα πρέπει ωστόσο να εξασφαλίσουμε ότι για τον προϋπολογισμό του Κοινοβουλίου θα μας υποβάλει το Προεδρείο όλες τις προτάσεις ήδη το Μάιο - και αυτό αποτελεί δίδαγμα από τη φετινή διαδικασία προϋπολογισμού. Δεν μπορούμε να αποδεχτούμε τη διαδικασία, που, όπως έγινε φέτος, προβλέπει τη λήψη πολλών σημαντικών αποφάσεων τον Σεπτέμβριο, λίγο πριν από τις διαβουλεύσεις στην Επιτροπή Προϋπολογισμών.
<P>
Με ανησυχεί πολύ η κατάσταση της υγείας των συνεργατών μας στα διάφορα θεσμικά όργανα. Είχαμε ζητήσει για το τρέχον έτος μια έκθεση για τον αριθμό των ασθενών. Πραγματικά είναι πολύ επικίνδυνο να εργάζεται κανείς σε ορισμένα όργανα, αφού εκεί εμφανίζεται πολύ υψηλός αριθμός ασθενών. Θα πρέπει να ασχοληθούμε με το συγκεκριμένο ζήτημα προκειμένου να λάβουμε μέτρα ώστε να βελτιωθεί κάπως η κατάσταση της υγείας των συνεργατών μας στα επιμέρους θεσμικά όργανα.
<P>
Τέλος, θα ήθελα πραγματικά να παρακαλέσω - και ο Terry Wynn έκανε ήδη μια εντυπωσιακή αναφορά στο ζήτημα αυτό - να προχωρήσουμε τον Νοέμβριο αρκετά στις συνεργασίες μας ώστε να είμαστε τον Δεκέμβριο σε θέση να ψηφίσουμε έναν εύλογο προϋπολογισμό για το 2002.

<SPEAKER ID=145 LANGUAGE="DE" NAME="Walter">
Κύριε Πρόεδρε, αξιότιμοι κυρίες και κύριοι, κύριε Προεδρεύοντα του Συμβουλίου, κυρία Επίτροπε, επιτρέψτε και σε μένα να ευχαριστήσω καταρχάς θερμά τους τρεις εισηγητές, την κ. Buitenweg, τον κ. Costa Neves και τον κ. Seppδnen, για την εργασία τους. Όποιος παρακολουθεί τόσο εντατικά τη διαδικασία, όπως κάνουν ενίοτε οι συντονιστές, είναι σε θέση να κρίνει τον όγκο της εργασίας που επενδύεται. Για τον λόγο αυτό σας εκφράζω ιδιαίτερα θερμές ευχαριστίες και εξ ονόματος όλης της πολιτικής μου ομάδας.
<P>
Χαίρομαι που εξακολουθεί να είναι παρών ο Προεδρεύων του Συμβουλίου, επειδή θεωρώ ότι η διαδικασία προϋπολογισμού προσφέρει κάθε χρόνο την ευκαιρία να επισημανθεί το εξής: η συγκεκριμένη διαδικασία του προϋπολογισμού παρουσιάζει ελλείψεις. Το Κοινοβούλιο, παρά τις δυνατότητες συμμετοχής του στη διαδικασία, δεν διαθέτει ακόμα απόλυτα την εξουσία που θα έπρεπε να διαθέτει ως κοινοβουλευτική εκπροσώπηση των πολιτών, όταν πρόκειται για τον προϋπολογισμό του επόμενου έτους. Έχω ήδη προμηνύσει ότι αυτό θα το επαναλαμβάνω συνεχώς. Η συμπεριφορά μου αυτή θα μπορούσε να παρομοιαστεί με εκείνη του Κάτωνα του Πρεσβύτερου στη Ρώμη που επαναλάμβανε αδιάκοπα πως ήθελε να δει την Καρχηδόνα να καταστρέφεται. Εγώ βέβαια δεν θα φτάσω σε αυτό το σημείο. Θέλω μόνο να δω να καταστρέφεται μια αντιδημοκρατική διαδικασία και θα σας το υπενθυμίζω συνεχώς. Η διαδικασία προϋπολογισμού θα καταστεί πλήρης και στην περίπτωση του προϋπολογισμού για τη γεωργία, από τη στιγμή που θα συμμετέχουμε ισότιμα και θα φέρουμε ίσες ευθύνες για τα έσοδα και τις δαπάνες. Γνωρίζω βέβαια ότι εσείς προσωπικά δεν είσαστε τόσο αντίθετος με αυτό, αλλά θα πρέπει να αναπτύξουμε περισσότερο το ζήτημα κατά τη διάρκεια της συζήτησης, ή μάλλον της αντιπαράθεσης. Μόνο με την ίση συμμετοχή μας στη διαδικασία αυτή θα είναι σε θέση οι πολίτες της Ευρωπαϊκής Ένωσης να αποφανθούν με την ψήφο τους κατά πόσο εμείς - το παρόν Κοινοβούλιο - επιτελέσαμε σωστά το έργο μας.
<P>
(Χειροκροτήματα)
<P>
Το Συμβούλιο και η Επιτροπή θα συμμετέχουν φυσικά και στο μέλλον στην εν λόγω διαδικασία, και αυτό θα το εκτιμήσουμε πολύ. Θεωρώ όμως, ότι το Κοινοβούλιο, ως η εκλεγμένη εκπροσώπηση των πολιτών, θα πρέπει να έχει τον πρώτο λόγο. Θα επισημαίνουμε συνεχώς και στο μέλλον ότι στο συγκεκριμένο ζήτημα είναι απαραίτητο να σημειωθεί πρόοδος. Οι εργασίες μας σε σχέση με τον προϋπολογισμό οριοθετούνται από ένα πολύ στενό πλαίσιο το οποίο είναι δεδομένο από τις δημοσιονομικές προοπτικές τις οποίες τηρούμε. Τις τηρούμε παρότι διαπιστώνουμε ότι θα κληθούμε να αντιμετωπίσουμε επιπλέον προκλήσεις οι οποίες δεν ήταν ακόμα ορατές την περίοδο που αποφασίστηκαν οι δημοσιονομικές προοπτικές. Πρέπει να προετοιμαστούμε για αυτό και να είμαστε σε θέση να αντιμετωπίσουμε τις εξελίξεις στο πλαίσιο του προϋπολογισμού μας.
<P>
Αυτό είναι ασφαλώς ακόμα δυνατόν σήμερα αφού οι επιστροφές στο τέλος κάθε χρόνου προσφέρουν ακόμα αρκετά περιθώρια, μια και είτε τα προγράμματα δεν εκτελέστηκαν σωστά - σφάλμα με το οποίο θα πρέπει να ασχοληθούμε - είτε οι προβλέψεις ήταν στην πραγματικότητα υπερβολικές. Θα μπορούσαμε να αντλήσουμε και από εκεί πόρους. Ωστόσο, σας λέω ξεκάθαρα, κύριε Προεδρεύοντα του Συμβουλίου και κυρία Επίτροπε, σύντομα, το αργότερο με τη λήξη των σημερινών δημοσιονομικών προοπτικών, θα πρέπει να συζητήσουμε για το πώς θα εξελιχθούν μελλοντικά τα πράγματα. Θα πρέπει να σκεφτούμε πώς θα εξελιχθεί το ζήτημα των δημοσιονομικών προοπτικών ώστε να αντιμετωπίζουμε νέες προκλήσεις πολύ πιο δραστήρια και συγκεκριμένα, γιατί μέχρι τότε θα έχουμε εξαντλήσει όλα τα περιθώρια και θα έχουμε φτάσει στο βασικό κορμό. Θα πρέπει επίσης να συζητήσουμε τι μορφή είναι δυνατόν να έχει η προικοδότηση του προϋπολογισμού του Κοινοβουλίου και του προϋπολογισμού στο σύνολό του. Σε αυτές τις εξελίξεις θα είμαστε έτοιμοι για έντονες αντιπαραθέσεις με εσάς.
<P>
Θα προσφέρουμε στην Επιτροπή τη δέουσα υποστήριξη στην πορεία της προς τον εκσυγχρονισμό των διοικητικών της διαδικασιών. Θα είμαστε στη διάθεσή της όταν πρόκειται για προσλήψεις αναγκαίου προσωπικού. Αντίστροφα, όμως, θα προβάλουμε και εμείς πολύ μεγάλες απαιτήσεις. Θα απαιτήσουμε επιτακτικά να υπάρξει μέριμνα ώστε να εκτελούνται όντως τα προγράμματά μας κατά τη διάρκεια του έτους με τα αριθμητικά στοιχεία που έχουμε διατυπώσει στον προϋπολογισμό. Δεν θα εξακολουθήσουμε να παρακολουθούμε άπραγοι τη συσσώρευση των εκκρεμουσών πληρωμών. Έχει βέβαια σημειωθεί πρόοδος, όπως οφείλω να ομολογήσω, και δεν θέλω να ισχυριστώ ότι βρισκόμαστε ακόμα στο σημείο που ήμασταν πριν από δύο ή τρία χρόνια. Παρόλα αυτά είναι επιβεβλημένες οι εργώδεις προσπάθειες. Θα σας υποστηρίξουμε - όπως είπαμε - αλλά θα προβάλουμε και απαιτήσεις!
<P>
Σε όλες τις επιμέρους γραμμές και στις επιμέρους κατηγορίες θα διατηρήσουμε ό,τι έχει αποδειχθεί χρήσιμο. Οι πολίτες που μας εμπιστεύονται ότι παρέχουμε την κατάλληλη βοήθεια, θα πρέπει να μπορέσουν να μας εμπιστεύονται και μελλοντικά. Αυτό ξεκινά με την κατηγορία 1, με τους αγρότες που δεν μπορούν να προχωρήσουν σε ριζικές αλλαγές από τη μία ημέρα στην άλλη, αλλά χρειάζονται ορισμένη προετοιμασία. Οι εν λόγω πολίτες πρέπει όμως να γνωρίζουν ότι υπάρχει κάποια αλλαγή στην Ευρωπαϊκή Ένωση. Εμείς, ως Κοινοβούλιο, θα συνδιαμορφώσουμε αυτή την αλλαγή. Στο μέλλον θα παρακολουθήσουμε εκ του σύνεγγυς την κατηγορία 1 και θα εισαγάγουμε καινοτομίες. Αν δεν διαπιστώσουμε πρόοδο στους τομείς που δεν εμπίπτουν μεν στην κατηγορία 1 αλλά στην κατηγορία 7, και αφορούν ωστόσο τη γεωργία, αν το προενταξιακό μέσο SAPARD δεν εκτελεστεί λέμε: εφαρμόστε εκεί τα καινοτόμα μέσα του προγράμματος LEADER, που ήταν επιτυχή, ώστε να παρασχεθεί βραχυπρόθεσμα και γρήγορα βοήθεια. Θα το απαιτήσουμε αυτό και θα φροντίσουμε ώστε, παράλληλα με την εξασφάλιση των αγροτών, οι καταναλωτές να είναι βέβαιοι ως προς την ασφάλεια των τροφίμων ότι το αποτέλεσμα είναι επωφελές και για αυτούς και τα τρόφιμα δεν θα είναι επιβλαβή για την υγεία τους. Στην πρώτη ανάγνωση θα ψηφίσουμε να εγγραφούν στο αποθεματικό τα αντίστοιχα κονδύλια τα οποία κρίνονται μέχρι σήμερα απαραίτητα για τη σωστή αντιμετώπιση της ΣΕΒ και του αφθώδους πυρετού. Γνωρίζουμε ότι τις τελευταίες ημέρες σημειώθηκαν εξελίξεις που αφορούν, μεταξύ άλλων, και τα πρόβατα. Δεν ξέρω αν θα υπάρξουν περαιτέρω εξελίξεις. Αρχικά θα ενεργήσουμε ανάλογα, μέχρι ότου μας υποβληθεί η Διορθωτική Επιστολή ώστε να έχουμε μια συνολική εικόνα.
<P>
Όσον αφορά την κατηγορία 2 θα φροντίσουμε να αντιμετωπιστούν σωστά οι δύο μεγάλες προκλήσεις. Αποφασιστικής σημασίας είναι η αναδιάρθρωση του ισπανικού και πορτογαλικού αλιευτικού στόλου. Εν προκειμένω οι άνθρωποι θεώρησαν ως δεδομένο ότι υπό ορισμένες προϋποθέσεις θα είναι σε θέση να κερδίζουν τα προς το ζην. Αυτό δεν είναι πια δυνατόν αφού ναυάγησε η σύναψη συμφωνίας με το Μαρόκο. Εδώ στρέφομαι προς την Επιτροπή και το Συμβούλιο επισημαίνοντας ότι θεωρήσαμε έλλειψη σοβαρότητας την εγγραφή αυτών των 125 εκ. στον προϋπολογισμό, παρόλο που στις αρχές του χρόνου ήταν ήδη σαφές ότι θα είναι αδύνατον να χρησιμοποιηθούν τα εν λόγω κονδύλια. Παρ' όλα αυτά ή μάλλον ακριβώς για αυτό τον λόγο οι αλιείς έχουν την αξίωση να τους χορηγηθεί βοήθεια. Στη διαδικασία θα φροντίσουμε για τις αντίστοιχες ενέργειες.
<P>
Το ίδιο ισχύει και για τις μεθοριακές περιοχές, όπου δεν πρόκειται πάντα για περιοχές πλούσιες οι οποίες είναι σε θέση να αντεπεξέλθουν από μόνες τους στις ανάγκες τους, όπως για παράδειγμα η Βαυαρία. Τέτοιες περιοχές βρίσκονται σε κάπως καλύτερη θέση. Υπάρχουν όμως και άλλες περιοχές που χρειάζονται πραγματικά πολύ περισσότερη βοήθεια και θα φροντίσουμε σχετικά. Όσον αφορά την κατηγορία 3 θα αναπτύξουμε επίσης πράγματα που θα έχουν κύριο προσανατολισμό το μέλλον. Ιδιαίτερα μετά τα γεγονότα της 11ης Σεπτεμβρίου γνωρίζουμε ότι θα χρειαστεί να γίνουν πολλά. Θα πρέπει να αναπτυχθούν περισσότερο η Europol και η Eurojust και θα πρέπει εν προκειμένω να ξεπεραστούν οι εθνικές ευαισθησίες. Για να καταπολεμηθεί η τρομοκρατία, πρέπει να εξαλειφθεί οτιδήποτε την διευκολύνει. Δεν μπορούμε να επιμένουμε σε πεπαλαιωμένα δικαιώματα. Εδώ πρέπει να προχωρήσουμε μπροστά. Στόχος μας είναι η συνέχιση αυτού που ξεκίνησε τον περασμένο χρόνο, και συγκεκριμένα η κοινωνική ενσωμάτωση των ανθρώπων μέσω της δυνατότητας ένταξής τους στην αγορά εργασίας. Δεν επιτρέπεται να το ξεχάσουμε, έναν χρόνο μετά, αφότου το συγκεκριμένο θέμα ήταν ένα από τα κεντρικά σημεία της έκθεσης της κ. Haug σχετικά με τον προϋπολογισμό. Οι άνθρωποι αυτοί έχουν δικαίωμα στην κοινωνική ενσωμάτωση ακόμα και μέσω της μετεκπαίδευσής τους για να ανταποκριθούν στις απαιτήσεις της σύγχρονης τεχνολογίας πληροφοριών και επικοινωνίας. Αυτό δεν ισχύει μόνο για τα καλά εκπαιδευμένα και υψηλού επιπέδου στελέχη αλλά και για όσους εκτελούν απλές εργασίες. Σας ευχαριστώ θερμά για την προσοχή σας. Ευχαριστώ για άλλη μια φορά τους εισηγητές και ελπίζω ότι, σε συνεργασία με τα άλλα δύο θεσμικά όργανα, θα μπορέσουμε να οδηγήσουμε τη διαδικασία σε καλό αποτέλεσμα.
<P>
(Χειροκροτήματα)

<SPEAKER ID=146 NAME="Mulder">
 - (NL) Κύριε Πρόεδρε, και εγώ θα ήθελα να αρχίσω με ευχαριστίες για τους εισηγητές και ιδιαίτερα τον κ. Costa Neves. Βάσει της εμπειρίας μου, είναι η πρώτη φορά που ο εισηγητής δεν λεπτολογεί πολύ με τις δημοσιονομικές προοπτικές. Αυτό το βρίσκω θετικό, κυρίως, επειδή το τελευταίο έτος μεταφέραμε περίπου 11 δισεκατ. ευρώ στον προϋπολογισμό.
<P>
Ορισμένες παρατηρήσεις για τις διάφορες κατηγορίες. Κατά πρώτον, η κατηγορία 1: είμαι υπέρ του αποθέματος για τον αφθώδη πυρετό. Δεν γνωρίζω τι άλλες καταστροφές θα μας βρουν, αλλά νομίζω ότι το τέλος δεν είναι ακόμη ορατό. Επαναλαμβάνω, ακόμη μία φορά, αν και το έχω πει ήδη συχνά: δεν νομίζω ότι η Επιτροπή πρέπει να σταματήσει να μελετά πιθανές εναλλακτικές λύσεις για τη χρηματοδότηση τέτοιων κρίσεων. Μπορούμε να μελετήσουμε ασφαλιστικά συστήματα. Μπορούμε να περιορίσουμε όλα τα πιθανά θέματα, αλλά δεν νομίζω ότι μπορούμε να θεωρούμε δεδομένο ότι και κατά τα επόμενα έτη κάθε χρόνο θα υπάρχει ένα υπόλοιπο 1 με 2 δισεκατ. στον προϋπολογισμό για τη γεωργία.
<P>
Θα επιθυμούσα να συστήσω στο Συμβούλιο Υπουργών ιδιαίτερα τις τροπολογίες της Επιτροπής Γεωργίας για την περαιτέρω έρευνα του αφθώδους πυρετού. Μπορούμε να αναπτύξουμε εμβόλια ιχνηθέτες; Μπορούμε να αναπτύξουμε νέες μεθόδους ελέγχου; Μπορούμε να διερευνήσουμε κατά πόσο ένα εμβολιασμένο ζώο μπορεί επίσης να μεταδώσει την ασθένεια;
<P>
Όσον αφορά την κατηγορία 2, υποστηρίζω γενικά τη θέση του εισηγητή για μία καλύτερη πολιτική για τις δαπάνες και τον έλεγχο. Επομένως, είμαι υπέρ των τροπολογιών, οι οποίες έχουν κατατεθεί για το σκοπό αυτό, με μόνο μία εξαίρεση: νομίζω ότι η αύξηση των πιστώσεων πληρωμών είναι εξαιρετικά μεγάλη. Δεν βλέπω, όπως και η Επιτροπή, πώς είναι δυνατόν αυτές να διατεθούν κατά λογικό τρόπο. Στο σημείο αυτό, θα ψηφίσω διαφορετικά όπως και πολλοί άλλοι πιθανόν.
<P>
Όσον αφορά τις προτάσεις για τη χρησιμοποίηση ενός μέσου ευελιξίας για την αναδιάρθρωση του αλιευτικού στόλου της Ισπανίας και της Πορτογαλίας, αναμένω με ενδιαφέρον τις προτάσεις της Επιτροπής.
<P>
Ένα τελευταίο σημείο: νομίζω ότι δεν πρέπει να εγκαταλείψουμε την Ανατολική Ευρώπη. Οι προθεσμίες πληρωμής του SAPARD πρέπει να παραταθούν μέχρι το 2003. Το γεγονός ότι τα όργανα πληρωμών δεν έχουν ακόμη εγκριθεί δεν πρέπει να είναι εις βάρος αυτών των χώρων.

<SPEAKER ID=147 NAME="Staes">
 - (NL) Κύριε Πρόεδρε, συνάδελφοι, κύριε Πρόεδρε του Συμβουλίου, ως Πρόεδρος της αντιπροσωπείας του ΕΚ για τις σχέσεις με την Κεντρική Ασία θα περιοριστώ σε ορισμένες παρατηρήσεις σχετικά με τα εν λόγω κονδύλια του προϋπολογισμού.
<P>
Για τί πρόκειται; Κατά πρώτον, πρόκειται για την υποστήριξη των χωρών εταίρων της Ανατολικής Ευρώπης και της Κεντρικής Ασίας. Η Κεντρική Ασία είναι μία ασταθής περιοχή και από την έναρξη του πολέμου στο Αφγανιστάν βρίσκεται στο κέντρο της παγκόσμιας πολιτικής. Γνωρίζουμε όλοι μας ότι μόνο μία στρατιωτική επέμβαση δεν πρόκειται να επιφέρει καμία διαρκή λύση σε αυτή την περιοχή και ότι όλοι πρέπει να επενδύσουμε σε δημοκρατικά όργανα, σε μία κοινωνία των πολιτών, σε κοινωνικοοικονομικές και οικολογικές μεταρρυθμίσεις, στην καταπολέμηση των ναρκωτικών, στην καταπολέμηση της φτώχειας και σε κατάλληλη εκπαίδευση. Αυτό, κύριε Πρόεδρε του Συμβουλίου, είναι το περιεχόμενο των προσπαθειών μας στην Κεντρική Ασία. Από αυτό προέρχεται και το αίτημά μας για την αύξηση του κονδυλίου του προϋπολογισμού κατά 5% για τις πιστώσεις ανάληψης υποχρεώσεων και κατά 20% για τις πιστώσεις πληρωμών.
<P>
Κατά δεύτερον, ζητώ την προσοχή σας για τη βοήθεια στα θύματα της ραδιενέργειας και, συγκεκριμένα, στην περιοχή Semipalatinsk στο Καζακστάν. Εκεί ο σοβιετικός στρατός πραγματοποίησε 607 δοκιμές πυρηνικών όπλων, μεταξύ του ' 49 και του ' 99, εκ των οποίων ένα μεγάλο μέρος επί του εδάφους. Οι Σοβιετικοί υποχρέωναν τον πληθυσμό να εγκαταλείπει τα σπίτια τους και να θαυμάζει το μεγάλο πυρηνικό μανιτάρι. Οι συνέπειες είναι καταστροφικές, τα κρούσματα καρκίνου είναι πέντε φορές υψηλότερα από τον εθνικό μέσο όρο, οι αναπηρίες των νεογέννητων είναι τρεις φορές υψηλότερες από το μέσο όρο της χώρας, πολλοί νέοι άνδρες είναι ανίκανοι, δωδεκάχρονα κορίτσια υποφέρουν από καρκίνο του στήθους. Οι ψυχολογικές διαταραχές και οι αυτοκτονίες αποτελούν συχνά φαινόμενα, ενώ ο μέσος όρος ζωής, δεν ξεπερνά τα 52 έτη. Για αυτό, κύριε Πρόεδρε του Συμβουλίου, επιθυμούμε την αύξηση των πιστώσεων πληρωμών στη γραμμή του προϋπολογισμού B7-524 από 45 σε 60 εκατ. ευρώ.
<P>
Κύριε Vande Lanotte, έρχεστε εδώ, παρακολουθείτε τη συνεδρίαση, ακούτε αυτά που λέγονται, επιφυλάσσεστε να απαντήσετε, όπως είπατε, και όλα αυτά τα καταλαβαίνω. Αλλά θα ήθελα να επισύρω την προσοχή σας ιδιαίτερα σε αυτές τις δύο σημαντικές τροπολογίες και πιθανόν μπορούμε μετά την ολοκλήρωση της διαδικασίας για την ψήφιση του προϋπολογισμού του 2002 να ταξιδεύσουμε μαζί στο Semipalatinsk και να μελετήσουμε τις φρικτές συνέπειες του πυρηνικού παραλογισμού και να διαπιστώσουμε ότι τα ευρωπαϊκά χρήματα πραγματικά μπορούν να διατεθούν κατά ένα καλό και χρήσιμο τρόπο. Θα σας ήμουν ευγνώμων για αυτό.

<SPEAKER ID=148 NAME="Miranda">
Κύριε Πρόεδρε, οι προτάσεις για το 2002 επιβεβαιώνουν την τάση των τελευταίων ετών για μείωση του σχετικού βάρους του κοινοτικού προϋπολογισμού, όπως καθίσταται σαφές από το χαμηλότερο ποσοστό της δεκαετίας, ύψους μόλις 1,03% του ΑΕΠ. Λόγω των περιοριστικών προσανατολισμών του Συμφώνου Σταθερότητας και επίσης των δυσκολιών που απορρέουν από την έντονη οικονομική επιβράδυνση, το Συμβούλιο συνεχίζει να προτείνει περικοπές, γεγονός που δημιουργεί αντικειμενικές δυσκολίες για την εφαρμογή του προϋπολογισμού.
<P>
Η διαδικασία του έτους αυτού καταδεικνύει και πάλι ένα αληθινό δημοσιονομικό χάος, με νέες ανάγκες να εμφανίζονται, τον αριθμό των προτεραιοτήτων να αυξάνεται και τις πιστώσεις να μειώνονται όλο και περισσότερο, γεγονός που οδηγεί σε συγκρούσεις και περικοπές που μπορούν να υπερπηδηθούν μόνο με την αναθεώρηση των χρηματοδοτικών προοπτικών, όπως δηλώναμε πάντα. Γι' αυτό και το Ευρωπαϊκό Κοινοβούλιο, υιοθετώντας τη λογική του Συμβουλίου, δεν πράττει τίποτα περισσότερο από το να προσπαθεί να καλύψει με μικρά ποσά τις αναμφισβήτητες ανάγκες. Η κατάσταση αυτή καθιστά επίσης προφανή την απουσία σαφών προτεραιοτήτων και συνεκτικής στρατηγικής για να διασφαλιστεί η πλήρης χρηματοδότηση των κοινοτικών πολιτικών σε διάφορους τομείς, κυρίως στους τομείς της συνεργασίας, της γεωργίας ή της απασχόλησης. Η ανησυχία μας για την κατάσταση αυτή αυξάνεται ακόμη περισσότερο λόγω της δημιουργίας σημαντικών αποθεματικών που, στο παρόν πλαίσιο, δεν μπορεί παρά να προκαλούν αυξημένες αμφιβολίες.
<P>
Όσον αφορά την κατηγορία 4, το μοναδικό κεφάλαιο του προϋπολογισμού όπου εξακολουθεί να σημειώνεται απόλυτη μείωση των πόρων, η απουσία πιστώσεων είναι έκδηλη, κυρίως εάν λάβουμε υπόψη τις ανάγκες και τις δεσμεύσεις που έχουν αναληφθεί σχετικά με τα Βαλκάνια, την Παλαιστίνη, το Αφγανιστάν, σχετικά με το Παγκόσμιο Ταμείο για την Υγεία ή την μετατροπή των στόλων που δραστηριοποιούνται στο Μαρόκο.
<P>
Η άποψη του εισηγητή, που δεν είναι καινούρια, στοχεύει στην περικοπή των δαπανών, ειδικά για τα Βαλκάνια, ώστε να καταστεί δυνατή η αύξηση των υπολοίπων ενισχύσεων για τη συνεργασία και να υποχρεωθεί το Συμβούλιο να διαπραγματευτεί. Ελπίζουμε ότι αυτό δεν θα οδηγήσει σε νέες περικοπές στη συνεργασία όπως κατά το προηγούμενο έτος. Θα δούμε το Δεκέμβριο τί θα συμβεί.
<P>
Αυτοί είναι ορισμένοι από τους βασικούς λόγους για τους οποίους διαχωρίζουμε τη θέση μας από τον προϋπολογισμό αυτό.

<SPEAKER ID=149 LANGUAGE="FR" NAME="Dell'Alba">
Κύριε Πρόεδρε, επιτρέψτε μου καταρχάς να ευχαριστήσω τον εισηγητή, όπως και τον αρμόδιο για τα λοιπά όργανα εισηγητή. Θεωρώ ότι και οι δύο ολοκλήρωσαν ένα θαυμάσιο έργο. Παρουσίασαν στην Ολομέλεια μια πρόταση αποδεκτή στο σύνολό της, την οποία, σε κάθε περίπτωση, θα υποστηρίξουν οι ριζοσπάστες βουλευτές. Υπογραμμίζω, επίσης, τη συμμετοχή σε όλη αυτή τη συζήτηση του Προεδρεύοντα του Συμβουλίου, συμμετοχή για την οποία τον ευχαριστώ και η οποία μαρτυρεί βούληση για διάλογο. Ελπίζω ότι η βούληση αυτή θα αποφέρει καρπούς κατά τη δεύτερη ανάγνωση όχι μόνο στο θέμα του προϋπολογισμού, αλλά και σε άλλες σημαντικότατες δημοσιονομικές πτυχές, και κυρίως όσον αφορά τον δημοσιονομικό κανονισμό.
<P>
Θα ήθελα να προβώ σε δύο βασικές παρατηρήσεις για τη συνολική στρατηγική του εισηγητή. Η πρώτη αφορά τα RAL. Υποστηρίζω απολύτως την στρατηγική που εφαρμόζεται για την απόπειρα μείωσης του άχθους των RAL, το οποίο καθίσταται πλέον κάπως δυσβάστακτο, καθώς και την έντονη ενθάρρυνση προς την Επιτροπή να ασχοληθεί με το θέμα. Αναρωτιέμαι, και ρωτώ και τον εισηγητή, εάν αρμόζει να εφαρμοστεί η στρατηγική αυτή σε μια πολύ ειδική περίπτωση, όπως είναι αυτή του Αφγανιστάν. Τα RAL έχουν προφανώς σχέση με το ζήτημα της παροχής βοήθειας σε εκτοπισμένους πληθυσμούς και με την ανθρωπιστική βοήθεια. Αναρωτιέμαι, λοιπόν, μήπως πρέπει (κι εδώ απευθύνομαι στον εισηγητή, κατανοώντας συγχρόνως τη δυσκολία σε τόσο προχωρημένο στάδιο) να εγγράψουμε στο αποθεματικό - απευθύνοντας έτσι ένα πολιτικό μήνυμα - κονδύλια για τους αφγανούς πρόσφυγες. Φυσικά, μια τέτοια κίνηση πρέπει να εντάσσεται σε μια συνολική στρατηγική, πράγμα απόλυτα δικαιολογημένο, αναρωτιέμαι πάντως αν, γι' αυτό το συγκεκριμένο μήνυμα, θα μπορούσαμε να παρακάμψουμε κάπως αυτή τη στρατηγική, τουλάχιστον κατά τη δεύτερη ανάγνωση.
<P>
Η άλλη παρατήρηση αφορά τη μεταρρύθμιση της Επιτροπής. Και εδώ έρχομαι να διαψεύσω τις δηλώσεις του James Elles. Μου φαίνεται εξάλλου ότι το Προεδρείο, εχθές, και η Διάσκεψη των Προέδρων υποστήριξαν ομόφωνα τις προτάσεις της επιφορτισμένης με αυτό το ζήτημα ομάδας σε επίπεδο Κοινοβουλίου. Επαναλαμβάνω ότι το τελευταίο πρότεινε - ή εν πάση περιπτώσει υπέδειξε - στην Επιτροπή, και κυρίως στον αρμόδιο για τη μεταρρύθμιση αντιπρόεδρο, ότι ο δρόμος που συνιστά δεν είναι ο σωστός και ότι δεν είναι αυτός που υποστηρίζει το Κοινοβούλιο. Εξάλλου βλέποντας τις παρανοήσεις σχετικά με τη βαρύτητα των μη καλυμμένων θέσεων, αναρωτιέμαι μάλιστα μήπως ήταν προτιμότερο το παλιό σύστημα, όπου ένας μόνο Επίτροπος ήταν αρμόδιος ταυτόχρονα για τον προϋπολογισμό και για το προσωπικό, στο μέτρο που επέτρεπε μια συνολική θεώρηση της κατάστασης. Επαναλαμβάνω, λοιπόν, ότι το Κοινοβούλιο υποστηρίζει την αντίθετη πρόταση από αυτήν που μόλις διατύπωσε ο αντιπρόεδρος Kinnock.

<SPEAKER ID=150 LANGUAGE="ES" NAME="Garriga Polledo">
Κύριε Πρόεδρε, εξ ονόματος της Ομάδας μου και εμού προσωπικά, θέλω να συγχαρώ τον γενικό εισηγητή, κ. Costa Neves, και τους άλλους δύο εισηγητές, την κ. Buitenweg και τον κ. Seppδnen.
<P>
Όσον αφορά τον προϋπολογισμό, το έτος 2002 ο ρυθμός εκτέλεσης των πιστώσεων θα πρέπει ήδη να έχει αυξηθεί αλματωδώς: δεν υπάρχει αλληλοεπικάλυψη με την προηγούμενη περίοδο προγραμματισμού και δεν μπορεί πλέον να υπάρξει καθυστέρηση στην εφαρμογή των προγραμμάτων. Είναι ένα έτος πλήρους αξιοποίησης των προβλέψεων που συμπεριλαμβάνονται στις οικονομικές προοπτικές. Για να επιτευχθεί αυτή η πλήρης αξιοποίηση από τους δύο υπεύθυνους για την εκτέλεση (την Επιτροπή και τα κράτη μέλη), ο εισηγητής μας προσφέρει μία στρατηγική για την μείωση των εκκρεμών αναλήψεων υποχρεώσεων ή του άχθους του παρελθόντος. Χρησιμοποιεί, για να διατηρήσει τη στρατηγική του, τους ίδιους "στόχους επιδόσεων" που καθορίστηκαν από την Επιτροπή κατόπιν αιτήσεως μίας πρωτοβουλίας που το Ευρωπαϊκό Λαϊκό Κόμμα παρουσίασε για τον προϋπολογισμό του 2001. Είναι σημαντικό το Σώμα αυτό να υιοθετήσει την στρατηγική Costa Neves αναφορικά με τις πιστώσεις πληρωμών. Χωρίς μία αποφασιστική δράση του Ευρωπαϊκού Κοινοβουλίου, θα είναι δύσκολο να επιτευχθεί ένας διοργανικός πολιτικός συμβιβασμός όσον αφορά τη βελτίωσης της ποιότητας των δαπανών, η οποία ήταν πάντα προτεραιότητά μας.
<P>
Στηρίζουμε επίσης τη στρατηγική του γενικού εισηγητή όσον αφορά τα νέα αιτήματα, τη διορθωτική επιστολή της Επιτροπής, στην αναφορά του για την κινητοποίηση του μέσου ευελιξίας, για τη χρηματοδότηση των νέων διαρθρωτικών απαιτήσεων, η αναδιάρθρωση του ισπανικού και πορτογαλικού στόλου που αλίευαν στα ύδατα του Μαρόκου, περιμένει αυτή την πρόταση χρηματοδότησης που η Επιτροπή υποσχέθηκε αλλά δεν έχει ακόμη παρουσιάσει.
<P>
Ο εισηγητής παρουσίασε επίσης ενδείξεις "προς υπόμνηση" στις θέσεις του προϋπολογισμού της εν λόγω αναδιάρθρωσης, όπως και αναφορικά με ένα πρόγραμμα για την ενίσχυση της ανταγωνιστικότητας των μεθοριακών περιοχών ενόψει της διεύρυνσης της Ένωσης. Ελπίζουμε ότι μεταξύ της πρώτης και της δεύτερης ανάγνωσης, η Επιτροπή θα διασαφηνίσει την κατάσταση αυτού του προγράμματος και τις πιθανές προτάσεις της χρηματοδότησής του.
<P>
Από την άλλη πλευρά, υπάρχει το άλυτο πρόβλημα της έλλειψης των οικονομικών πόρων στην κατηγορία 4 των εξωτερικών δράσεων. Αυτό το πρόβλημα απειλεί να προσβάλλει τη μια διεργασία του προϋπολογισμού μετά την άλλη. Η Ένωση αναλαμβάνει κάθε φορά περισσότερες εξωτερικές δεσμεύσεις, πολύ συχνά χωρίς να συμβουλευτεί αυτό το Σώμα. Στη συνέχεια, αποφασίζονται περικοπές στις παραδοσιακές θέσεις της εξωτερικής δράσης με την πρόφαση μίας ελλιπούς εκτέλεσης, της οποίας η ευθύνης αποδίδεται πάντα σε εξωτερικούς παράγοντες και ποτέ στη λειτουργία της ίδιας της Επιτροπής ή των κρατών μελών. Επομένως, το Κοινοβούλιο πρέπει να εμπλέκεται, τον ένα χρόνο μετά τον άλλο, σ' έναν μάταιο αγώνα για την αναπλήρωση των περικοπών τις οποίες πραγματοποιούν, είτε η Επιτροπή στο προσχέδιό της, είτε το Συμβούλιο στην πρώτη του ανάγνωση. Αυτό βλάπτει το ρόλο που πρέπει να διαδραματίζουν κοινοβουλευτικές επιτροπές τόσο σχετικές όπως η Επιτροπή Εξωτερικών Υποθέσεων, η Επιτροπή Ανάπτυξης ή η ίδια Επιτροπή Προϋπολογισμών. Ένα ευκρινέστατο παράδειγμα είναι αυτό το έτος τα 125 εκατομμύρια της αλιευτικής συμφωνίας με το Μαρόκο η οποία δεν υπογράφηκε ποτέ. Ποτέ δεν διευκρινίστηκε για ποιο λόγο η Επιτροπή κατέγραψε αυτές τις πιστώσεις στο αποθεματικό της, όμως η σίγουρη συνέπεια ήταν ότι ο εισηγητής έπρεπε να εφαρμόσει (και οι πολιτικές ομάδες το υποστηρίζουν) μία στρατηγική περικοπών για να κατορθώσει να επιστρατευτούν αυτές οι μη χρησιμοποιημένες πιστώσεις της αλιείας.
<P>
Η σωστή διοργανική συνεργασία πρέπει να περνά από την αναγνώριση των αρμοδιοτήτων επί του προϋπολογισμού καθενός από τα θεσμικά όργανα. Η αναμονή της συνδιαλλαγής του Νοεμβρίου για την επίλυση θεμάτων ουσίας αποδυναμώνει τον ρόλο της κοινοβουλευτικής διαδικασίας και τον ρόλο των τριμερών συσκέψεων καθ' όλη την διάρκεια του χρόνου. Στο Ευρωπαϊκό Λαϊκό Κόμμα θεωρούμε ουσιαστικές για την καλή πορεία της διαδικασίας του προϋπολογισμού, μεταξύ άλλων, την εναρμόνιση των νομοθετικών και των δημοσιονομικών διαδικασιών, την πραγματική συμμετοχή του Ευρωπαϊκού Κοινοβουλίου στην επεξεργασία των κανόνων του παιχνιδιού, δηλαδή, του δημοσιονομικού κανονισμού, την εκ των προτέρων ενημέρωσή του για το πρόγραμμα εργασίας της Επιτροπής, μία πιο ενεργή συμμετοχή του Κοινοβουλίου στην πλευρά του προϋπολογισμού της μεταρρύθμισης της Επιτροπής, κλπ. Όλες αυτές οι επιδιώξεις συμπεριλαμβάνονται στις τροπολογίες μας, τις οποίες θα υποβάλλουμε προς ψηφοφορία την επόμενη Πέμπτη, και οι οποίες ελπίζουμε ότι θα λάβουν την υποστήριξη της πλειοψηφίας.

<SPEAKER ID=151 LANGUAGE="SV" NAME="Fδrm">
Κύριε Πρόεδρε, συνάδελφοι, όπως και οι προλαλήσαντες, θα ήθελα καταρχάς να ευχαριστήσω και εγώ τον εισηγητή, κ. Costa Neves. Η συνεργασία υπήρξε πραγματικά καλή. Ως σκιώδης εισηγητής του ΕΣΚ, αντιμετώπισα πάντοτε εποικοδομητική στάση από τον εισηγητή και τον ευχαριστώ για αυτό.
<P>
Τη στιγμή αυτή έχει ολοκληρωθεί η συζήτηση σχεδόν όλων των συγκεκριμένων προτάσεων του Κοινοβουλίου και θα ήθελα για το λόγο αυτό να αναφερθώ σε ορισμένα γενικότερα ζητήματα. Ο προϋπολογισμός αποτελεί την υπέρτατη έκφραση της δημοκρατίας και της κοινωνικής ανάπτυξης. Μέσω αυτού αποφασίζουμε πώς θα επεμβαίνουν τα δημόσια όργανα μέσω των πόρων που διαθέτουν προκειμένου να επιδρούν στην κοινωνία. Σε διασυνοριακά ευρωπαϊκά ζητήματα το ρόλο αυτό διαδραματίζει ο προϋπολογισμός της ΕΕ.
<P>
Είναι πάντοτε δύσκολο να ισορροπεί κανείς μεταξύ αφενός της φιλοδοξίας να επιτυγχάνει σημαντικούς στόχους και αφετέρου της ανάγκης να σέβεται τη δημοσιονομική πειθαρχία και να φροντίζει ώστε να διατίθενται σωστά τα χρήματα των φορολογουμένων. Η επίτευξη αυτής της ισορροπίας στην ΕΕ αποτελεί εξαιρετικά περίπλοκο εγχείρημα, καθώς μάλιστα θα πρέπει να επιτυγχάνεται μεταξύ δύο δημοσιονομικών αρχών αφενός και εντός κάθε μίας από αυτής αφετέρου. Στην περίπτωση του Συμβουλίου μάλιστα, η διαδικασία αυτή θα πρέπει να εφαρμόζεται εντός κάθε μίας από τις 15 κυβερνήσεις.
<P>
Το πρόβλημα δυστυχώς οφείλεται συχνά στο γεγονός ότι ένα μέρος του Συμβουλίου, πχ. οι Υπουργοί Γεωργίας και Εξωτερικών, υπόσχονται τη διάθεση πόρων, λχ. στη γεωργία για τη ΣΕΒ και τον αφρώδη πυρετό, για την αναδιάρθρωση καθυστερημένων περιοχών, για τους αλιευτικούς στόλους, για τα Βαλκάνια, για τους αφγανούς πρόσφυγες κλπ., ενώ η άλλη πλευρά, οι Υπουργοί Οικονομικών λένε όχι στην αύξηση των δαπανών. Η κατάσταση μάλιστα δεν βελτιώνεται από το γεγονός ότι συχνά ορισμένοι υπόσχονται βοήθεια ενώ σπάνια φροντίζουν ώστε η Επιτροπή, η οποία εφαρμόζει όλα αυτά τα μέτρα, να διαθέτει τους πόρους που απαιτούνται για την τήρηση αυτών των υποσχέσεων. Τα μέτρα αυτά είναι συχνά μεγαλεπήβολα, όμως η εφαρμογή τους είναι περιορισμένη και η χρηματοδότησή τους ανεπαρκής.
<P>
Παρά τις κριτικές αυτές, πιστεύω, όπως είπα, ότι γενικά διατίθενται σωστά τα χρήματα των φορολογουμένων. Εκπροσωπώ τη Σουηδία, την πλέον ευρωσκεπτικιστική χώρα της ΕΕ και συγχρόνως την χώρα στην οποία οι φορολογούμενοι διαθέτουν τους περισσότερους πόρους στον προϋπολογισμό της ΕΕ. Για το λόγο αυτό δεν είναι πάντοτε εύκολο να πείσει κανείς τους πολίτες ότι οι πόροι αυτοί χρησιμοποιούνται σωστά. Ο μύθος μίας ΕΕ η οποία είναι ένας αδιόρθωτος κολοσσός έχει τόσο βαθιές ρίζες ώστε ελάχιστοι με πιστεύουν στην πατρίδα μου όταν τους αναφέρω ότι ακόμα και για τη Σουηδία το καθαρό κόστος για την ΕΕ αντιστοιχεί στο 1% μόλις του κρατικού προϋπολογισμού, ότι σε πραγματικές τιμές δεν αυξάνει ο προϋπολογισμός και ότι η εφαρμογή του κοινοτικού προϋπολογισμού εξασφαλίζει την επιστροφή στο σουηδικό κορβανά της σουηδικής συνεισφοράς κάθε χρόνο. Στη πράξη το 1/10 ολόκληρου του προϋπολογισμού επιστρέφεται στα κράτη μέλη.
<P>
Πιστεύω ότι σωστά διατίθενται τα χρήματα των φορολογουμένων, εξακολουθούν όμως να παρατηρούνται σημαντικές ελλείψεις. Θα πρέπει να πράξουμε πολλά στο μέλλον προκειμένου να πείσουμε τους πολίτες ότι τα χρήματά τους διατίθενται σωστά. Το πρώτο που πιστεύω ότι θα πρέπει να κάνουμε είναι να απλοποιήσουμε την ίδια την διαδικασία κατάρτισης του προϋπολογισμού και να φροντίσουμε να καταστεί αυτή περισσότερο διαφανής. Ο νέος δημοσιονομικός κανονισμός και η διάθεση των πόρων ανάλογα με τις δραστηριότητες που πραγματοποιούνται θα πρέπει να συμβάλουν προς την κατεύθυνση αυτή. Το δεύτερο που οφείλουμε να κάνουμε είναι να ξεκινήσουμε τις εσωτερικές μεταρρυθμίσεις. Έχουμε αφήσει βέβαια αρκετές υπηρεσίες στο αποθεματικό, στόχος όμως με αυτό δεν ήταν να επιβραδύνουμε αλλά να δώσουμε ώθηση στις μεταρρυθμίσεις.
<P>
Είμαι επίσης πεπεισμένος ότι, όπως ανέφερε στην παρουσίασή της η Επίτροπος Schreyer, θα χρειαστούμε περισσότερη ελαστικότητα στον προϋπολογισμό και περισσότερη ικανότητα να αντιδρούμε στις εξελίξεις. Για να επιτύχουμε τον στόχο αυτό πιστεύω ότι απαιτείται ένα νέο πνεύμα συνεργασίας μεταξύ των δύο κλάδων της δημοσιονομικής αρχής. Περισσότερο προφανείς είναι οι ελλείψεις αυτές ίσως στην κατηγορία 4, στις εξωτερικές δαπάνες, όπου το Συμβούλιο κάθε χρόνο προσθέτει νέες δαπάνες: στήριξη προς το Κοσσυφοπέδιο, στήριξη προς τη Σερβία, νέες αλιευτικές συμφωνίες κλπ. Εφέτος διεξαγάγαμε μία ευρεία συζήτηση τόσο σχετικά με τη στήριξη προς τους πρόσφυγες, το Παγκόσμιο Ταμείο για την Υγεία, όσο και σχετικά με άλλες πρωτοβουλίες κατά του AIDS κλπ.
<P>
Τόσο το 2000 όσο και το 2001 επιλύσαμε αυτό το πρόβλημα μέσω της ευελιξίας, γεγονός που μας απέδωσε 200 εκατομμύρια επιπλέον ετησίως. Το πρόβλημα εφέτος είναι ότι τα προγράμματα για το Κοσσυφοπέδιο και τη Σερβία, τα οποία χρηματοδοτήθηκαν χάρη στο μέσο της ευελιξίας, θα πρέπει και στο μέλλον να εκτελούνται σε υψηλό επίπεδο, χωρίς ωστόσο να μπορούμε να χρησιμοποιήσουμε εφέτος τα 200 εκατομμύρια του μέσου ευελιξίας. Παρόλα αυτά, το Συμβούλιο θέλει να μας εμποδίσει να χρησιμοποιήσουμε τους πόρους που δεν χρειάζονται στις αλιευτικές συμφωνίες, γεγονός που δεν μπορώ να το καταλάβω. Γιατί να μην μπορούμε να χρησιμοποιήσουμε τους πόρους αυτούς τη στιγμή που έχουμε να αντιμετωπίσουμε σημαντικές δαπάνες για τα προγράμματα που έχουμε συμφωνήσει; Πραγματικά δεν καταλαβαίνω! Με τη πολιτική αυτή το Συμβούλιο μας αναγκάζει να κάνουμε κάτι που θα προτιμούσα να αποφύγουμε, δηλαδή να απορρίψουμε μεγάλο μέρος των σημαντικών δαπανών για τα Βαλκάνια, παρόλο που φυσικά θα εξακολουθούμε να παρέχουμε προστασία στις πιο ευαίσθητες περιοχές, την Σερβία και το Κοσσυφοπέδιο.
<P>
Ας διεξαγάγουμε ένα ανοικτό διάλογο στη βάση της εμπιστοσύνης για τα ζητήματα αυτά! Έχουμε κατανόηση για τις προτεραιότητες του Συμβουλίου όσον αφορά τα Βαλκάνια, το AIDS κλπ., όμως ζητούμε και εμείς κάποια κατανόηση προκειμένου να μην αναγκαστούμε να εγκαταλείψουμε τα ζητήματα που εμείς θεωρούμε σημαντικά. Θέλουμε να περισώσουμε την βοήθεια προς τα Βαλκάνια. Ας προσέλθουμε στο τραπέζι των διαπραγματεύσεων!

<SPEAKER ID=152 LANGUAGE="DE" NAME="Fiebiger">
Κύριε Πρόεδρε, εκ πρώτης όψεως, ο προϋπολογισμός 2002 της Ευρωπαϊκής Ένωσης, συνολικού ύψους 51 δισ. ευρώ, φαίνεται ισορροπημένος και καθόλου περίπλοκος. Η αύξηση κατά 5% σε σύγκριση με τις δαπάνες του οικονομικού έτους 2001 αντιστοιχεί στις κατευθυντήριες γραμμές του Βερολίνου για τη γεωργική πολιτική. Αυτό και καλό είναι και έτσι πρέπει να είναι, αφού καμιά άλλη πολιτική δεν έχει κοινοτικοποιηθεί σε τέτοιο βαθμό όσο η γεωργική πολιτική. Ωστόσο, παρατηρώ με ιδιαίτερη ανησυχία ότι αυτό το τεράστιο κομμάτι που ονομάζεται γεωργικές δαπάνες ξυπνά όλο και περισσότερο ορέξεις και ότι θεωρείται από αρκετούς πολιτικούς ως κάτι διαθέσιμο που μπορεί κανείς να το μεταφέρει κατά βούληση.
<P>
Για να αντιμετωπίσει κανείς τέτοιου είδους αιτήματα είναι αναγκαίο να χαρακτηρισθούν από την Επιτροπή οι δημοσιονομικές προοπτικές, να αποκλεισθεί κάθε είδους κερδοσκοπία και να μην χρειάζεται να εκτελεστεί το μόνιμο αίτημα για γραμμικές περικοπές στον γεωργικό προϋπολογισμό. Μετά την εμφάνιση του αφθώδους πυρετού πριν από ένδεκα μήνες, η κατάσταση στον τομέα των ζώων έχει αποσταθεροποιηθεί προπάντων όσον αφορά την ασφάλεια τροφίμων, την προστασία των ζώων και την εσωτερική αγορά. Στρεβλώσεις του ανταγωνισμού στις αγορές διάθεσης γεωργικών προϊόντων οδηγούν σε απώλειες θέσεων εργασίας καθώς και σε απώλειες εισοδήματος. Υπάρχουν μεγάλες αποκλίσεις στις τιμές και κανείς δεν μπορεί να το εξηγήσει. Για τον λόγο αυτό υποστηρίζω ότι θα πρέπει προσωρινά να αυξηθεί η προικοδότηση της κοινοτικής οργάνωσης αγοράς εκτροφής ζώων. Υποστηρίζω ότι δεν θα πρέπει να αναβληθεί η επονομαζόμενη ενδιάμεση αποτίμηση της Ατζέντα 2000 για να ικανοποιήσουμε ένα και μόνο κράτος. Επιπλέον, υποστηρίζω ότι θα πρέπει να παραμείνει το αποθεματικό μέχρις ότου αποσαφηνιστεί η αντίφαση που ενυπάρχει στο γεγονός ότι πριν από έναν χρόνο το ζητούμενο ήταν 1 δισ. ευρώ και φέτος μόνο 400 εκ.

<SPEAKER ID=153 LANGUAGE="FR" NAME="Berthu">
Κύριε Πρόεδρε, σ' αυτή την πρώτη ανάγνωση του προϋπολογισμού 2002, εκφράζουμε τις επιφυλάξεις μας για ορισμένες τροπολογίες που παρουσίασε το Ευρωπαϊκό Κοινοβούλιο οι οποίες ασκούν πίεση για αύξηση των δαπανών, προκειμένου, όπως εξηγεί το σχέδιο ψηφίσματος, να ανταποκριθούν στις - παραθέτω το σχετικό απόσπασμα - "νόμιμες προσδοκίες των πολιτών, περιφερειών και κυβερνήσεων από την Ένωση" .
<P>
Οι πολίτες αποτελούν λοιπόν το πρόσχημα! Μέσα στο σύντομο χρόνο που μου αναλογεί θα αναφέρω ένα μόνο παράδειγμα: αυτό της θέσης Β3-500 του προϋπολογισμού στην οποία το Κοινοβούλιο ήθελε να εγγράψει 7 εκατομμύρια ευρώ για τη χρηματοδότηση των αποκαλούμενων ευρωπαϊκών πολιτικών κομμάτων. Κατ' εμέ, η πίστωση αυτή δεν διαθέτει ούτε νομική βάση ούτε ηθική δικαιολογία. Φυσικά ουδέποτε οι πολίτες έχουν εκφέρει γνώμη επ' αυτού, εάν όμως τους ρωτούσε κανείς αν επιθυμούν να πληρώσουν και άλλους φόρους για να χρηματοδοτούνται τα πολιτικά κόμματα στις Βρυξέλλες, θα απαντούσαν προφανώς "όχι" . Αντίθετα, οι βουλευτές του Ευρωπαϊκού Κοινοβουλίου από την πλευρά τους απαντούν "ναι" , εφόσον έχουν ιδιαίτερο συμφέρον. Στην πραγματικότητα αυτά τα ευρωπαϊκά κόμματα αποτελούν διακομματικές δομές χωρίς δική τους εκλογική βάση, τη χρηματοδότηση των οποίων - που έως τώρα εξασφαλίζεται από τις πιστώσεις λειτουργίας των κοινοβουλευτικών ομάδων του Σώματος αυτού - αμφισβήτησε σε πρόσφατη έκθεσή του το Ελεγκτικό Συνέδριο. Λόγω αυτού του συμβάντος, τα αποκαλούμενα ευρωπαϊκά κόμματα αναζητούν νέες πηγές τροφοδότησης. Και εφόσον οι πολίτες δεν φαίνεται να έχουν τη διάθεση να πληρώνουν οικειοθελώς, θα τους υποχρεώσουμε να πληρώνουν μέσω των υποχρεωτικών εισφορών.
<P>
Για τους λόγους που ήδη εξήγησα κατά τη διάρκεια της συζήτησής μας για τη έκθεση Schleicher, στις 17 του παρελθόντος Μαΐου, όπως και κατά την αιτιολόγηση της ψήφου μου την ίδια μέρα, η θέση αυτή B3-500 του προϋπολογισμού στερείται κατά τη γνώμη μου νομικής βάσης, όπως ακριβώς και το σχέδιο κανονισμού για το καταστατικό και τη χρηματοδότηση των ευρωπαϊκών πολιτικών κομμάτων, με το οποίο εξάλλου διαφωνεί το Συμβούλιο μέχρι σήμερα. Η Συνθήκη της Νίκαιας προβλέπει πάντως τη δυνατότητα ύπαρξης νομικής βάσης με την προσθήκη ενός δεύτερου εδαφίου στο άρθρο 191 ΣΕΚ, δεν χρειάζεται, όμως, να σας υπενθυμίσω - ιδίως ύστερα από το "όχι" των Ιρλανδών - ότι η επικύρωση της Συνθήκης αυτής θα αργήσει πολύ. Τέλος, το σχέδιο κανονισμού χωρίς νομική βάση που εξετάζεται τώρα από το Συμβούλιο επιθυμεί την εφαρμογή ενός συστήματος αθέμιτης χρηματοδότησης που θα καταστρατηγεί τις ελευθερίες των πολιτών. Ως επιστέγασμα όλων αυτών, οι πρόεδροι των πέντε ευρωπαϊκών κομμάτων μόλις ζήτησαν με γραπτή αίτησή τους προς το Συμβούλιο και την Επιτροπή την αύξηση των ευρωπαϊκών πιστώσεων από 7 σε 15 εκατομμύρια ευρώ! Ο πληθωρισμός άρχισε κιόλας!
<P>
Πιστεύουμε, από την πλευρά μας, ότι τα ευρωπαϊκά πολιτικά κόμματα πρέπει να χρηματοδοτούνται οικειοθελώς από τους πολίτες και από τα εθνικά πολιτικά κόμματα, τα οποία με τη σειρά τους χρηματοδοτούνται σύμφωνα με τους εθνικούς κανόνες που απορρέουν από κάθε εθνικό νομικό σύστημα και από τα συντάγματα των κρατών μελών.
<P>
Να, γιατί κύριε Πρόεδρε, από κοινού με τους βουλευτές μέλη του SOS Δημοκρατία, οι βουλευτές της Κίνησης για τη Γαλλία θα καταψηφίσουν τη θέση B3-500.

<SPEAKER ID=154 LANGUAGE="DE" NAME="Bφge">
Κύριε Πρόεδρε, αγαπητοί συνάδελφοι, πρόκειται για μια διαδικασία προϋπολογισμού με μερικά από καιρό γνωστά προβλήματα και με νέες προκλήσεις τις οποίες δεν είναι ακόμα δυνατόν να αξιολογήσουμε πλήρως και να αντιμετωπίσουμε στην πρώτη ανάγνωση. Στο σημείο αυτό θέλω να παραπέμψω για άλλη μια φορά ρητά σε ένα γεγονός, επειδή μερικές φορές επικρατούν στο Σώμα κάπως ασαφείς αντιλήψεις. Από το 1992 υπάρχει ουσιαστική αλλαγή του συστήματος της Κοινής Γεωργικής Πολιτικής.
<P>
.
<P>
Κυρία Επίτροπε, μας προαναγγείλατε μια Διορθωτική Επιστολή. Αυτό μου θυμίζει το απόφθεγμα: τα ίδια Παντελάκη μου τα ίδια Παντελή μου. Όπως και κάθε χρόνο, έτσι και φέτος στην αρχή δημιουργείται μια δημοσιονομική κρίση και μετά ορίζουμε τα περιθώρια για τον γεωργικό προϋπολογισμό. Υποστηρίζω απερίφραστα το αποθεματικό για απρόβλεπτα. Εάν όμως υπάρξει κρίση θα πρέπει το αποθεματικό να χρησιμοποιηθεί πραγματικά, αφού έτσι κι αλλιώς στην εποχή μας πολλοί τομείς βρίσκονται εκ των πραγμάτων σε υπαρξιακή κρίση.
<P>
Θα ήθελα να αναφερθώ στη συζήτηση για τη διεύρυνση προς ανατολάς και να αποσαφηνίσω το εξής: δεν έχω καμία αντίρρηση για την πλήρη ενσωμάτωση της γεωργική οικονομίας των υπό ένταξη χωρών στην κοινή αγορά ήδη το 2004. Αυτό όμως υπό την προϋπόθεση ότι θα έχουν υλοποιηθεί στον ίδιο βαθμό και οι υπόλοιπες πτυχές της ιδιότητας πλήρους μέλους όπως λ.χ. η ελεύθερη κυκλοφορία ατόμων, κεφαλαίων, υπηρεσιών και αγαθών, έτσι ώστε να μπορεί να διεξαχθεί επιτέλους μια έντιμη συζήτηση για το συνολικό πλαίσιο αυτού του ζητήματος.
<P>
Στα συμπεράσματα των αρχηγών κρατών και κυβερνήσεων στη Νίκαια, από τη μια πλευρά τονίστηκε η ανάγκη να δρομολογηθεί η αναδιάρθρωση του ισπανικού και πορτογαλικού αλιευτικού στόλου. Το υποστηρίζω βέβαια αυτό, αλλά ταυτόχρονα θέλω να επισημάνω ότι από την άλλη πλευρά δεν είναι δυνατόν να προβαίνουμε σε μεγάλες περικοπές για τα επόμενα δύο χρόνια, αφήνοντας τον αλιευτικό στόλο της υπόλοιπης Ευρώπης να πεθαίνει της πείνας. Θα πρέπει να συζητήσουμε το ζήτημα με την Επιτροπή.
<P>
Θέλω να επισημάνω ρητά ότι κατά την άποψη του Κοινοβουλίου, όπως αυτή διατυπώθηκε στο ψήφισμα της 5ης Σεπτεμβρίου, η ανακοίνωση της Επιτροπής της 25ης Ιουλίου σχετικά με τις μεθοριακές περιοχές δεν ανταποκρίνεται στις απαιτήσεις που έχει καθορίσει το Ευρωπαϊκό Συμβούλιο. Για τον λόγο αυτό, κυρία Επίτροπε, καλούμε την Επιτροπή να καταθέσει συγκεκριμένη πρόταση κανονισμού για τις μεθοριακές περιοχές.
<P>
Θα αναφερθώ και σε ένα ακόμα σημείο. Στον προϋπολογισμό 2001 είχαμε διαθέσει 400 θέσεις προσωπικού. Τώρα συζητούμε για 317 θέσεις που υπολείπονται. Κυρία Επίτροπε, ρίξτε μια ματιά στις κενές θέσεις της Επιτροπής οι οποίες δεν έχουν ακόμα στελεχωθεί. Θέλω να υπενθυμίσω ρητά ότι, παράλληλα με όλα τα άλλα σημεία στα οποία αναφερόμαστε σε σχέση με την αποδέσμευση του αποθεματικού, είχαμε προειδοποιήσει πέρσι επανειλημμένα πως στη μεταρρύθμιση ανήκει και η απλοποίηση του κοινοτικού κεκτημένου, βέβαια χωρίς αλλαγές στην ουσία του. Κατά την άποψή μου εδώ χρειάζονται περαιτέρω ενέργειες.
<P>
Ένα τελευταίο σημείο, κύριε Πρόεδρε. Αναμένουμε από την Επιτροπή εκτεταμένη έκθεση όπου θα επανεξετάζεται το σχέδιο της εξωτερικής πολιτικής ήδη πριν από τη δεύτερη ανάγνωση, ώστε να έχουμε ένα συνεκτικό σχέδιο ενόψει των σημερινών προκλήσεων και να είμαστε σε θέση να συνενώσουμε σε ένα εύλογο πακέτο μέτρων κοινοτικής χρηματοδότησης τα μέτρα για την πρόληψη συγκρούσεων, για σημαντική ανθρωπιστική βοήθεια και για τη συμμαχία κατά της τρομοκρατίας, και στη δεύτερη ανάγνωση να μπορέσουμε να ψηφίσουμε για το πακέτο αυτό στο σύνολό του.

<SPEAKER ID=155 LANGUAGE="IT" NAME="Pittella">
Κύριε Πρόεδρε, θα ήθελα καταρχάς να αναφερθώ κυρίως στην έκθεση Seppδnen. Πρόκειται για μία πλήρη έκθεση, η οποία λαμβάνει υπόψη όλα τα προβλήματα που αφορούν την τελευταία περίοδο ζωής της ΕΚΑΧ, καθώς επίσης και τα μελλοντικά προβλήματα, εάν είναι αλήθεια - και είναι αλήθεια! - ότι η ΕΚΑΧ αποβιώνει αλλά η βιομηχανία άνθρακα και χάλυβα θα πρέπει να συνεχίσει να αναπτύσσεται στην Ευρώπη. Το ποσό που προβλέπεται για τους υπόλοιπους 10 μήνες στον προϋπολογισμό της ΕΚΑΧ είναι επαρκές, όπως επίσης και η πρόσθετη χρηματοδότηση υπέρ της έρευνας, χρηματοδότηση η οποία ευθυγραμμίζεται με τις προοπτικές για την εποχή μετά την εκπνοή της Συνθήκης ΕΚΑΧ. Το Κοινοβούλιο αισθάνεται συμπρωταγωνιστής στις προσπάθειες που οφείλουμε να καταβάλουμε προκειμένου να καθησυχάσουμε τους 357 000 εργαζόμενους στον τομέα και να δώσουμε μία ασφαλή προοπτική στην ανάπτυξη και στην αναδιάρθρωση στον τομέα.
<P>
Θα ήθελα να αφιερώσω το τελευταίο μέρος της παρέμβασής μου στο γενικό προϋπολογισμό της Ένωσης. Όπως ανέφεραν ήδη οι συνάδελφοι της Ομάδας μου, με πρώτο το συντονιστή, κ. Ralf Walter, βλέπουμε θετικά το έργο που πραγματοποίησε ο συνάδελφος Costa Neves και η συνάδελφος Buitenweg. Περιλαμβάνει πολλές πτυχές τις οποίες επικροτούμε: την προσπάθεια βελτίωσης της ποιότητας και της αποτελεσματικότητας των διατιθέμενων πόρων, και αναφέρομαι εδώ στα διαρθρωτικά ταμεία, σχετικά με τα οποία προτείνεται έκτακτη δράση των ευρωπαϊκών οργάνων προκειμένου το έργο τους να ενισχυθεί, να συντονιστεί και να εκτιμηθεί, εκ των προτέρων και εκ των υστέρων, έτσι ώστε να μην αποτύχει αυτό το μεγάλο πείραμα ευρωπαϊκού φεντεραλισμού. η προσοχή που δίνεται, όπως υπογράμμισε η Επίτροπος Schreyer, στο ζήτημα των παραμεθορίων περιφερειών - και εγώ συμφωνώ με τον κ. Bφge ότι χρειάζεται να αποσαφηνιστεί η έννοια της παραμεθόριας περιφέρειας - λαμβάνοντας υπόψη και τη διαδικασία της διεύρυνσης: περιφέρειες που θα πρέπει να ενισχυθούν, υπογραμμίζω όμως, κυρία Επίτροπε, όχι αποκλειστικά, καθώς το πιλοτικό σχέδιο που εγκρίθηκε πέρυσι, δεν αφορά, ούτε πρέπει να αφορά, αποκλειστικά τις παραμεθόριες περιφέρειες.
<P>
Η αρχή της διαδικασίας είναι καλή: θα πραγματοποιηθεί η διαπραγμάτευση και πιστεύω ότι τελικά θα μπορέσουμε να έχουμε ένα καλό προϋπολογισμό, όταν όμως φέρνω στο μυαλό μου αυτή τη μεγάλη κληρονομιά που λέγεται Ευρώπη, η οποία ανήκει σε εμάς και μόνο σε εμάς, δηλαδή μία υπερεθνική πολιτική οντότητα, η οποία όλοι βλέπουμε ότι αντιμετωπίζει νέες προκλήσεις, διερωτώμαι: δεν θα πρέπει πραγματικά να αναθεωρήσουμε τους μηχανισμούς χρηματοδότησης του ευρωπαϊκού προϋπολογισμού, προκειμένου να ενισχύσουμε μία μεγάλη υπερεθνική οντότητα για την οποία άλλοι μας ζηλεύουν και η οποία χρειάζεται ωστόσο περισσότερους πόρους και σαφέστερες αρμοδιότητες;

<SPEAKER ID=156 NAME="Πατάκης">
Κύριε Πρόεδρε, ο προϋπολογισμός του 2002 της Ευρωπαϊκής Ένωσης είναι ένας καθρέφτης της αντιλαϊκής και αυταρχικής πολιτικής της. Ένας προϋπολογισμός διαχείρισης συμφερόντων που δεν εμφανίζει, έστω και για προπαγανδιστικούς λόγους, κεντρικούς στόχους για την επίλυση των προβλημάτων που δημιουργεί η κρίση.
<P>
Στο σχέδιο προϋπολογισμού δεν γίνεται καμία σοβαρή και ουσιαστική προσπάθεια για την αναδιανομή του εισοδήματος προς τις λιγότερο αναπτυγμένες περιοχές ή για τα λαϊκά στρώματα που υποφέρουν από την ανεργία, την υποαπασχόληση και τη φτώχεια. Στα πλαίσια της δημοσιονομικής πειθαρχίας που επιβάλλεται στα κράτη μέλη και στην ίδια την Ευρωπαϊκή Ένωση, λιγοστεύουν ακόμη και τα κονδύλια που μέχρι τώρα διατίθενται. Οι αγροτικές δαπάνες συνεχώς μειώνονται, με τραγικά αποτελέσματα για τους αγρότες, σε μια προσπάθεια να πληρώνουν οι εθνικοί προϋπολογισμοί την αντιαγροτική πολιτική που αποφασίζεται στις Βρυξέλλες.
<P>
Αντίθετα, μετά το τρομοκρατικό κτύπημα της 11ης του Σεπτέμβρη, η Ευρωπαϊκή Ένωση καλείται να χρηματοδοτήσει τη διακυβερνητική συνεργασία στον λεγόμενο χώρο δικαιοσύνης, δηλαδή στο φακέλωμα και τη δίωξη των πολιτών που υπερβαίνουν τα ανεκτά από το σύστημα όρια αντίστασης και αντίδρασης.
<P>
Τέλος, οι ευρωβουλευτές του ΚΚΕ θα καταψηφίσουμε αυτόν τον προϋπολογισμό γιατί αντί να επιλύσει τα υπάρχοντα, θα δημιουργήσει νέα προβλήματα στους εργαζόμενους, τους αγρότες και τις μικρές επιχειρήσεις· αντί να συμβάλλει στην ειρήνη στον κόσμο, προωθεί τον πόλεμο και την ιμπεριαλιστική ηγεμονία· αντί να προστατεύει τα συλλογικά και ατομικά δημοκρατικά, πολιτικά, εργασιακά δικαιώματα, τα καταλύει.

<SPEAKER ID=157 LANGUAGE="SV" NAME="Stenmarck">
Ευχαριστώ κύριε Πρόεδρε! Θα ήθελα καταρχάς να ευχαριστήσω τον κ. Carlos Costa Neves για το πολύ καλό έργο που πραγματοποίησε όσον αφορά τον προϋπολογισμό του επομένου έτους. Εγώ τουλάχιστον διαπιστώνω με ικανοποίηση ότι για πρώτη φορά εδώ και πολλά χρόνια δεν υποβλήθηκε καμία σοβαρή πρόταση να αναθεωρήσουμε τα ανώτατα όρια του προϋπολογισμού. Θεωρώ ότι αυτό αποτελεί ένδειξη ότι ο εισηγητής επέλεξε πραγματικά να σεβαστεί και να εφαρμόσει τα δημοσιονομικά σχέδια ως ανώτατα επίπεδα δαπανών και όχι ως δαπάνες - στόχους. Θεωρώ θετικό το γεγονός αυτό ενόψει των επόμενων διαβουλεύσεων.
<P>
Παρόλα αυτά πιστεύω ότι θα πρέπει να προσέξουμε ώστε να μην έχουμε έναν υπερβολικά επεκτατικό προϋπολογισμό, κυρίως όσον αφορά τις κατηγορίες 3 και 4. Το περιορισμένο περιθώριο σε αυτές τις 2 κατηγορίες μας δημιουργεί ανησυχίες, ιδιαίτερα μάλιστα μετά από τις τρομοκρατικές επιθέσεις της 11ης Σεπτεμβρίου, πιστεύουμε ότι θα χρειαστεί να ληφθούν μέτρα για τη παροχή ανθρωπιστικής βοήθειας στο Αφγανιστάν καθώς επίσης και μέτρα στο τομέα της δικαιοσύνης και των εσωτερικών υποθέσεων.
<P>
Ήδη τη στιγμή αυτή η Ευρωπαϊκή Ένωση κοστίζει ακριβά στους φορολογουμένους. Θεωρώ προφανή την ανάγκη να φροντίσουμε ώστε να μην καταστεί ακόμα ακριβότερη. Επίσης θεωρώ προφανές το γεγονός ότι το Κοινοβούλιο θα πρέπει να δημιουργήσει αυτή την περίοδο διαπραγματευτικά περιθώρια απέναντι στο Συμβούλιο. Θα ήθελα όμως τη στιγμή αυτή να ζητήσω να υπάρξει συντονισμός μεταξύ Κοινοβουλίου και Συμβουλίου πριν από τη δεύτερη ανάγνωση, έτσι ώστε να μπορέσουμε να αντιμετωπίσουμε μέσω του προϋπολογισμού την κατάσταση που δημιουργήθηκε μετά από τις τρομοκρατικές επιθέσεις στις Ηνωμένες Πολιτείες.
<P>
Τέλος, λίγα μόνο σχόλια για την έκθεση Buitenweg. Η εισηγήτρια πραγματοποίησε πρόοδο στις εργασίες προετοιμασίας της διεύρυνσης έως το 2004. Αυτό είναι καλό και θα θέλαμε να την ευχαριστήσουμε. Διαπιστώνω ωστόσο συγχρόνως ότι θα πρέπει να πραγματοποιηθούν πάρα πολλά ακόμα προκειμένου να προετοιμαστούν και να προσαρμοστούν οι διοικήσεις πριν από τη διεύρυνση η οποία απέχει μόλις 2 χρόνια.

<SPEAKER ID=158 LANGUAGE="ES" NAME="Colom i Naval">
Κύριε Πρόεδρε, μετά από αυτό τον μακρύ κατάλογο ομιλητών, ενδείκνυται να επικεντρωθούμε και να θίξουμε ορισμένα σημεία στον προϋπολογισμό.
<P>
Καταρχάς, θα αναφέρω ένα ζήτημα που δεν είχα σημειώσει στο κείμενό μου: το Συμβούλιο συγχαίρει το Κοινοβούλιο που συμμερίζεται την ανησυχία του για τις εκκρεμούσες αναλήψεις υποχρεώσεων, τα RAL. Αν δεν είχα 17 ευρωπαϊκούς προϋπολογισμούς στις πλάτες μας, θα δήλωνα εμβρόντητος. Εκ των πραγμάτων, για την δημιουργία των RAL την μεγαλύτερη ευθύνη έχουν οι κυβερνήσεις και το Συμβούλιο θα μπορούσε να συμβάλλει πολύ εποικοδομητικά στη μείωση των RAL σταματώντας τον συστηματικό ανεπαρκή προϋπολογισμό των πιστώσεων πληρωμών, που είναι εκείνες που βαραίνουν στις τσέπες των Υπουργών Οικονομικών.
<P>
Αλλά, πραγματικά, αυτό που με απασχολεί περισσότερο σ' αυτόν τον προϋπολογισμό είναι ότι, σε πραγματικούς όρους, σε ποσό ευρώ, από το 1999 η βοήθεια σε τρίτες χώρες μειώνεται. Αν έχει γίνει κάτι σαφές μετά την 11η Σεπτεμβρίου είναι ακριβώς ότι θα πρέπει να διατηρηθεί και να αναπτυχθεί η ανθρωπιστική βοήθεια και η συμβολή μας στην αναπτυξιακή βοήθεια. Και αυτό δεν εξασφαλίζεται καθόλου από τον κοινοτικό προϋπολογισμό, παρά τις προσπάθειες του εισηγητή, προσπάθειες που χαιρετίζω.
<P>
Οι προοπτικές δεν είναι επαρκείς - σαφώς - και έχουμε ένα τηλε-εθισμένο Συμβούλιο Υπουργών, οι εξωτερικές προτεραιότητες του οποίου, δηλαδή, κατευθύνονται από τον τελευταίο τίτλο ειδήσεων που βγαίνει στην τηλεόραση. Έχουμε το Κοσσυφοπέδιο: πρέπει να βοηθήσουμε το Κοσσυφοπέδιο. Έχουμε τη Σερβία: πρέπει να βοηθήσουμε τη Σερβία. Έχουμε το Αφγανιστάν: πρέπει να βοηθήσουμε το Αφγανιστάν. Και ο επόμενος τίτλος θα είναι η επόμενη προτεραιότητα. Και με ποιο κόστος; Με κόστος τις περικοπές των πολιτικών που ήδη είχαμε. Συνεχίζουμε να έχουμε προβλήματα στα Βαλκάνια. Συνεχίζουμε να έχουμε ένα σοβαρό πρόβλημα στην Αφρική. Συνεχίζουμε να έχουμε προβλήματα υπανάπτυξης στην Λατινική Αμερική ή την Ασία. Αλλά πρέπει να κάνουμε περικοπές.
<P>
Το άλλο ζήτημα, που συνδέεται με το προηγούμενο, το οποίο θα ήθελα να επισημάνω συνίσταται στην ερώτηση αν υπάρχουν Ευρωπαϊκά Συμβούλια πρώτης και δευτέρας τάξης. Γιατί το Βερολίνο είναι πιο σημαντικό από τη Νίκαια, όσον αφορά τις δαπάνες; Γιατί; Στο Βερολίνο καθορίστηκαν ορισμένες χρηματοδοτικές προοπτικές για τις οποίες έπρεπε να συμφωνήσει το Κοινοβούλιο, αλλά στη Νίκαια, το ίδιο το Ευρωπαϊκό Συμβούλιο, σχεδόν με την ίδια σύσταση, είπε ότι έπρεπε να γίνει ένα ειδικό πρόγραμμα για την μετατροπή του αλιευτικού στόλου που αλίευε στο Μαρόκο. Γιατί δεν έχει καταρτιστεί ακόμη ο προϋπολογισμός της; Γιατί το Συμβούλιο, έχοντας ήδη μία πρόταση της Επιτροπής, η οποία αξιολογείται σε 197 εκατομμύρια ευρώ, δεν την έχει προϋπολογίσει; Θα έπρεπε να το είχε κάνει.
<P>
Και λυπάμαι που το Κοινοβούλιο δεν εκπλήρωσε την υποχρέωσή του διότι στην πρώτη ανάγνωση αυτό που πρέπει να κάνουμε είναι να καταρτίζουμε τον προϋπολογισμό όπως εμείς θέλουμε. Στη συνέχεια θα έρθει το Συμβούλιο με τη διαπραγμάτευση της δεύτερης ανάγνωσης. Λυπάμαι που αυτό δεν μπόρεσε να γίνει, αλλά έχω την πεποίθηση ότι, από τώρα ως τον Δεκέμβριο, θα μπορέσουμε να επιλύσουμε αυτό το πρόβλημα.

<SPEAKER ID=159 LANGUAGE="FR" NAME="Deprez">
Κύριε Πρόεδρε, επιτρέψτε μου καταρχάς να υπενθυμίσω ότι ομιλώ εξ ονόματος της Επιτροπής Ελευθεριών και Δικαιωμάτων των Πολιτών και όχι εξ ονόματος της πολιτικής μου ομάδας. Με αυτό το δεδομένο λοιπόν επιθυμώ να μάθω τι ακριβώς συνέβη και για ποιο λόγο δεν συμπεριλήφθηκε το όνομά μου στον κατάλογο των συντακτών γνωμοδοτήσεων. Εάν διέπραξα σφάλμα, σας ζητώ συγνώμη, όμως εάν δεν διέπραξα, θα επιθυμούσα μια επίσημη εξήγηση.
<P>
Κατόπιν αυτού, κύριε Πρόεδρε, αγαπητοί συνάδελφοι, θα ήθελα καταρχάς να ευχαριστήσω τους συναδέλφους μου της Επιτροπής Προϋπολογισμών και ιδιαίτερα τον γενικό εισηγητή κ. Costa Neves για την προσοχή με την οποία αντιμετώπισαν τα αιτήματα και τις ανησυχίες της Επιτροπής Ελευθεριών και Δικαιωμάτων των Πολιτών. Ζητήσαμε πολλά, κύριε Πρόεδρε, και πήραμε πολλά, πράγμα για το οποίο χαίρομαι ιδιαιτέρως. Δεν διατυπώσαμε τίποτα άλλο εκτός από νόμιμα αιτήματα. Ζητήσαμε και επιτύχαμε αύξηση των χρηματοδοτικών πόρων του Ευρωπαϊκού Ταμείου για τους Πρόσφυγες. Ζητήσαμε και επιτύχαμε αύξηση των πόρων για τα μέτρα καταπολέμησης της βίας απέναντι στις γυναίκες, στα παιδιά και στους νέους. Ζητήσαμε και επιτύχαμε παγίωση των πόρων για την καταπολέμηση της παιδικής πορνογραφίας στο Διαδίκτυο. Ζητήσαμε και λάβαμε τουλάχιστον έξι νέες θέσεις στον προϋπολογισμό. Επιτύχαμε τη δημιουργία ενός ευρωπαϊκού παρατηρητηρίου μετανάστευσης που θα επιτρέψει στην ΕΕ να προβλέπει τα μεταναστευτικά κύματα και να προετοιμάζεται καλύτερα γι' αυτά. Αποκτήσαμε ένα εξειδικευμένο πρόγραμμα έρευνας και αξιολόγησης με αντικείμενο το σεβασμό των θεμελιωδών δικαιωμάτων στην ΕΕ, προκειμένου να καταστεί πλέον ο Χάρτης των Θεμελιωδών Δικαιωμάτων πραγματικότητα και να μην μείνει μόνο στα λόγια. Επιτύχαμε τη δημιουργία μιας νέας θέσης στον προϋπολογισμό η οποία θα βελτιώσει τη λειτουργικότητα της Eurojust. Επιτύχαμε την τροφοδότηση με πόρους της θέσης Σένγκεν ενόψει της προσαρμογής του Συστήματος Πληροφοριών Σένγκεν στη διεύρυνση, και τέλος προβλέψαμε, και απευθύνω σχετικά ένα πιεστικό αίτημα προς το φίλο μου, τον Πρόεδρο του Συμβουλίου, υπεύθυνο για την εκτέλεση του προϋπολογισμού, κύριε Πρόεδρε, προβλέψαμε μέσα στο τρέχον πλαίσιο κατ' εξαίρεση κάποιες πιστώσεις που θα τεθούν στην διάθεση της Ευρωπόλ για την καταπολέμηση της τρομοκρατίας. Γνωρίζουμε καλά τα όρια δράσης της Ευρωπόλ, γνωρίζουμε επίσης πως βασίζεται σε κάποιες συμβάσεις και επομένως μπορεί να τεθεί νομικό πρόβλημα για τη χρήση αυτών των πιστώσεων. Απευθύνουμε όμως επίσημη έκκληση προς το Συμβούλιο: "μην αφήσετε τις πιστώσεις αυτές αναξιοποίητες. Δημιουργείστε τη νομική βάση που θα επιτρέψει στην Ευρωπόλ να καταστεί πλήρως λειτουργική και στη Eurojust να επιτύχει μια ολοκληρωμένη ανάπτυξη" .

<SPEAKER ID=160 NAME="Πρόεδρος">
Ευχαριστώ πολύ, κύριε Deprez. Το όνομά σας δεν υπήρχε στον κατάλογο για να μιλήσετε εξ ονόματος της επιτροπής. Θα προσπαθήσουμε να σας δώσουμε μία απάντηση όποτε είναι δυνατό.

<SPEAKER ID=161 LANGUAGE="FR" NAME="Guy-Quint">
Κύριε Πρόεδρε, θα ακολουθήσω τις συμβουλές του Joan Colom i Naval και θα θίξω το πρόβλημα της μεταρρύθμισης για την οποία μάλιστα είμαι ο μόνιμος εισηγητής. Το ζήτημα αυτό είναι απόλυτα ουσιαστικό, γιατί πρέπει τακτικά να υπενθυμίζουμε ότι το Ευρωπαϊκό Κοινοβούλιο διάκειται ευνοϊκά απέναντι σε μια διοικητική μεταρρύθμιση της λειτουργίας των θεσμικών οργάνων. Οι υφιστάμενες διαφωνίες μεταξύ των υποστηρικτών πολλών γραμμών σταδιοδρομίας πρέπει κανονικά να έπονται των βασικών προβλημάτων, και βασικό πρόβλημα είναι να καταστεί περισσότερο κατανοητή και αποτελεσματική η δράση της ΕΕ απέναντι στις προσδοκίες των πολιτών, προκειμένου κι εκείνοι να ανανεώσουν την εμπιστοσύνη τους στην Ευρωπαϊκή Ένωση.
<P>
Γνωρίζετε ότι, στον προϋπολογισμό αυτό, σημειώσαμε μεγάλη καθυστέρηση σχετικά με την υλοποίηση αυτής της μεταρρύθμισης, ιδιαίτερα σε ό,τι αφορά την απάντηση της Ευρωπαϊκής Επιτροπής - που δεν έχει έρθει ακόμα - σχετικά με την αναμόρφωση του δημοσιονομικού κανονισμού, όπως και σχετικά με την εφαρμογή της δραστηριότητας "διαχείριση βάσης" .
<P>
Όμως το βασικό σημείο αφορά τη μεταρρύθμιση του καθεστώτος και της λειτουργίας της σταδιοδρομίας στον ευρωπαϊκό δημόσιο τομέα. Χρειάστηκε να υιοθετήσουμε μια συνετή προσέγγιση εγγράφοντας στο αποθεματικό κάποια κονδύλια για τη δημιουργία των νέων θέσεων που ζήτησε η Επιτροπή. Η τοποθέτηση των ποσών αυτών στο αποθεματικό δεν αποτελεί παρά μια συνετή τοποθέτηση και σας υπενθυμίζω ότι αυτή τη στιγμή βρισκόμαστε στη φάση της πρώτης ανάγνωσης, καθώς ζητήσαμε από την Επιτροπή διευκρινίσεις σχετικά με την εφαρμογή του ενιαίου καθεστώτος, έτσι ώστε να λάβουμε απολύτως ακριβείς και ρεαλιστικές απαντήσεις κυρίως για το ζήτημα των καθεστώτων πρόωρης συνταξιοδότησης του μόνιμου και έκτακτου προσωπικού, όπως επίσης και για τα προβλήματα που προκύπτουν από τις απουσίες και τις κενές θέσεις. Ευελπιστούμε ότι η Ευρωπαϊκή Επιτροπή θα μπορέσει να παράσχει απαντήσεις πάνω σε όλα αυτά, θα ήθελα ωστόσο να επιστήσω την προσοχή σας στο γεγονός ότι η μεταρρύθμιση δεν πρόκειται να προχωρήσει υιοθετώντας δογματικές θέσεις.
<P>
Έχουμε 15 κράτη και 7 ευρωπαϊκά θεσμικά όργανα, όμως δεν έχουμε παρά μία μόνο Ευρωπαϊκή Ένωση, για την οποία χρειάζεται ένα μόνο καθεστώς. Δεν πρέπει να καταφεύγουμε στις εκθέσεις του περασμένου χρόνου, γιατί η γραμμική σταδιοδρομία έχει πλέον αλλάξει. Επιθυμούμε, λοιπόν, ένα σαφές δημοσιονομικό πλαίσιο προκειμένου να πάρουμε θέση. Επαναλαμβάνω λοιπόν το αίτημα σύσσωμης της κοινοβουλευτικής επιτροπής στο Συμβούλιο: το Συμβούλιο οφείλει να παύσει να είναι φειδωλό στις απαντήσεις τους και να μας παρέχει τακτικά απαντήσεις, ώστε όλες οι διαδικασίες μας - και ιδιαίτερα η μεταρρύθμιση - να σημειώνουν πρόοδο μέσα σε ένα αποτελεσματικό, από δημοσιονομική άποψη, πλαίσιο.
<P>
Η μεταρρύθμιση αυτή είναι ζωτικής σημασίας. Δεν πρέπει να εμφανίζεται ωραία μόνο στα χαρτιά, αλλά πρέπει να είναι ρεαλιστική και εφαρμόσιμη μέσα στο χρόνο. Τίποτε δεν θα σταματήσει το 2004. Όλα πρέπει να συνεχιστούν. Η μεταρρύθμιση πρέπει να επιτρέψει τη δημιουργία νέων κινήτρων και τον εκσυγχρονισμό της λειτουργίας της Επιτροπής, ενώ οφείλει να διατηρήσει τον προσανατολισμό του ευρωπαϊκού δημόσιου τομέα προς ένα στόχο: την υλοποίηση πολιτικών προγραμμάτων της ΕΕ που θα αποκαταστήσουν την εμπιστοσύνη των πολιτών.

<SPEAKER ID=162 LANGUAGE="DE" NAME="Wuermeling">
Κύριε Πρόεδρε, κυρία Schreyer, αξιότιμοι κυρίες και κύριοι, αγαπητοί συνάδελφοι, η Ομάδα του Ευρωπαϊκού Λαϊκού Κόμματος - Ευρωπαίοι Δημοκράτες στο πλαίσιο της Επιτροπής Νομικών Θεμάτων και Εσωτερική Αγοράς έδωσε μεγάλη προσοχή στη συνένωση των αγορών κατά την προς ανατολάς διεύρυνση. Κατά τον σχεδιασμό του προϋπολογισμού θα πρέπει να ληφθούν υπόψη οι επιπτώσεις που θα έχει η εν λόγω συνένωση.
<P>
Αν εξετάσουμε τις τέσσερις ελευθερίες θα διαπιστώσουμε ότι σε μερικούς τομείς δεν υπάρχει κανένα πρόβλημα. Σε άλλους όμως θα προκύψουν δυσκολίες προσαρμογής. Στον τομέα της ελεύθερης κυκλοφορίας αγαθών δεν θα υπάρξουν μεγάλες αλλαγές, εφόσον εδώ επικρατεί εκτεταμένη ελευθέρωση. Ούτε στην ελευθερία εγκατάστασης θα υπάρξουν προβλήματα, επειδή εδώ ισχύουν οι όροι του κράτους εγκατάστασης. Προβλήματα θα προκύψουν ωστόσο στην ελεύθερη κυκλοφορία των εργαζομένων και των υπηρεσιών επειδή μέχρι σήμερα δεν υπάρχει ανταγωνισμός σε αυτούς τους τομείς και οι αγορές αυτές - αν μπορεί κανείς να τις ονομάσει έτσι - προσανατολίζονται μόνο στις ανάγκες της δικής τους περιοχής. Ως εκ τούτου, όταν καθιερωθούν οι αντίστοιχες ελευθερίες, σχετική πίεση θα δέχονται ιδίως οι μεθοριακές περιοχές, και θα χρειαστούν ειδική βοήθεια.
<P>
Στις συστάσεις της, η Επιτροπή Νομικών Θεμάτων και Εσωτερική Αγοράς, υποστήριξε απερίφραστα την επιπλέον προικοδότηση του προγράμματος για τις μεθοριακές περιοχές το οποίο αναφέρατε, αξιότιμη κυρία Επίτροπε.
<P>
Ευχαριστούμε την Επιτροπή Προϋπολογισμών και ιδιαίτερα τον εισηγητή όχι μόνο για την υιοθέτηση αυτών των συστάσεων αλλά και για τις συμπληρώσεις που έγιναν εν μέρει. Κατά τη δική μου άποψη προέχει ένα ειδικό σημείο. Τα μέτρα που πρότεινε η Επιτροπή δεν επαρκούν για την ενίσχυση της ανταγωνιστικότητας στις μεθοριακές περιοχές, επειδή προάγουν μόνο τη συνεργασία μεταξύ Ανατολής και Δύσης, αλλά δεν βοηθούν συγκεκριμένα την ειδική κατάσταση των μεθοριακών περιοχών. Επομένως, εδώ χρειάζεται ειδικό πρόγραμμα και παρακαλούμε την Επιτροπή να υποβάλει την αντίστοιχη νομική βάση. Από τα λεγόμενά σας κατάλαβα ότι υπάρχει η σχετική προθυμία.

<SPEAKER ID=163 NAME="Pronk">
 - (NL) Κύριε Πρόεδρε, καταρχάς θα ήθελα να διαμαρτυρηθώ για το γεγονός ότι οι υπηρεσίες δεν θεώρησαν τη γνωμοδότησή μας ως γνωμοδότηση, κυρίως επειδή αποτελείται από τροπολογίες. Τις θεώρησαν ως ξεχωριστές τροπολογίες της Επιτροπής Απασχόλησης και Κοινωνικών Υποθέσεων. Ελπίζω ότι αυτού του είδους οι διαδικασίες στο μέλλον θα είναι σαφέστερες.
<P>
Όσον αφορά τον εν λόγω προϋπολογισμό: χάρη στην εξαιρετική εργασία του εισηγητή μας, αυτός κατέστη ένας προϋπολογισμός παγίωσης. Υπάρχουν φυσικά πάντοτε διαμάχες σχετικά με όλα τα μέρη του προϋπολογισμού, αλλά στο παρελθόν είχαμε περισσότερες διαφορές. Πρέπει επίσης να πω ότι εμφανώς στο πεδίο της επιτροπής μας, δηλαδή της Επιτροπής Κοινωνικών Υποθέσεων και Απασχόλησης, υπήρξαν σαφώς λιγότερες διαμάχες. Επίσης, το Συμβούλιο προσπάθησε να διαγράψει πολύ περισσότερα από ό,τι συνέβαινε τις προηγούμενες περιόδους και για τον λόγο αυτό θα ήθελα να απευθύνω τα συγχαρητήριά μου στο Συμβούλιο. Τα προβλήματα, τα οποία εξακολουθούν να υπάρχουν, κατά τη γνώμη μου, εντοπίζονται στον τομέα του ανοικτού συντονισμού. Το Συμβούλιο επιχείρησε ακόμη μία φορά να δηλώσει ότι αυτός πρέπει να χρηματοδοτείται από τον προϋπολογισμό του Κοινοβουλίου. Το Κοινοβούλιο πρέπει να εγκρίνει αυτόν τον προϋπολογισμό, κατά το Συμβούλιο, αλλά οι απόψεις του δεν χρειάζεται να λαμβάνονται ιδιαίτερα υπόψη. Επί αυτού του σημείου, θα επιθυμούσαμε τα επόμενα έτη να συζητήσουμε ακόμη εκτεταμένα. Έχουμε μία σειρά διαφορετικών απόψεων σχετικά και ελπίζω ότι κατά το επόμενο έτος τα προβλήματα αυτά θα μπορέσουν να διευθετηθούν.
<P>
Υπήρχε ακόμη ένα πρόβλημα με το EQUAL, ένα από τα μέρη του Κοινωνικού Ταμείου. Και σε αυτό το θέμα, το Συμβούλιο επιχείρησε να παρέμβει έντονα. Ελπίζω ότι θα καταστεί δυνατό στο σημείο αυτό να αποκατασταθεί το προσχέδιο της Επιτροπής. Αυτό μου φαίνεται ιδιαίτερα σημαντικό. Νομίζω ότι η Επιτροπή καλώς καθόρισε το πώς πρέπει να τεθεί ακριβώς αυτή η πρόταση.

<SPEAKER ID=164 LANGUAGE="DE" NAME="Sommer">
Κύριε Πρόεδρε, κυρίες και κύριοι, στο πλαίσιο της μέριμνας για τη δημόσια υγεία ασχολούμαστε κάθε χρόνο με τις επιδοτήσεις για τα καπνά, οι οποίες δεν είναι τίποτε άλλο παρά μια άμεση εισοδηματική στήριξη για τους θιγόμενους. Υπάρχουν ωστόσο και άλλες λύσεις. Ως εκ τούτου ζητούμε, όπως και κάθε χρόνο, να μειωθούν σταδιακά οι επιδοτήσεις για τα καπνά και να αυξηθούν αντίστοιχα οι ενισχύσεις για την ανάπτυξη της υπαίθρου, έχοντας στο στόχαστρο εναλλακτικές λύσεις για εισοδήματα, και μάλιστα λύσεις από τις οποίες θα μπορούσαν να ωφεληθούν επίσης όσοι απασχολούνται στις θιγόμενες περιοχές σε τομείς άμεσα εξαρτώμενους από τον τομέα των καπνών. Κάθε χρόνο έχουμε τα ίδια και τίποτα δεν έχει αλλάξει μέχρι σήμερα. Ωστόσο, δεν πρέπει να σταματήσουμε να ελπίζουμε.
<P>
Σχετικά με της ΜΚΟ: υποστηρίζουμε πάντα την ενίσχυση των ΜΚΟ. Θέλουμε όμως να γνωρίζουμε πώς χρησιμοποιούνται τα κονδύλια που εγκρίνουμε. Η επιθυμία μας είναι απόλυτα θεμιτή. Ως εκ τούτου, ζητούμε να δημοσιοποιούνται τακτικά οι σχετικές πληροφορίες. Μόνο έτσι θα έχουμε μια κάποια δυνατότητα να ελέγχουμε κατά πόσο δικαιολογείται η οικονομική ενίσχυση που χορηγούμε. Πιστέψτε με, είναι έτσι κι αλλιώς εξαιρετικά δύσκολο να έχουμε κάποια εποπτεία και να γνωρίζουμε ποιες οργανώσεις ενισχύουμε.
<P>
Ωστόσο, το ίδιο αδιαφανής είναι και η απόφαση της Επιτροπής να σταματήσει τις επιχορηγήσεις στην οργάνωση για το περιβάλλον Globe. Δεν είναι επουδενί κατανοητή και κατά συνέπεια δημιουργεί την εντύπωση ότι είναι μια απόφαση εντελώς αυθαίρετη. Εξάλλου, ήδη το τρέχον οικονομικό έτος δεν καταβλήθηκαν στην Globe να κονδύλια που της είχαν εγκριθεί. Ωστόσο και οι ΜΚΟ πρέπει να μπορούν να είναι σίγουρες για τον σχεδιασμό τους, ώστε να είναι σε θέση να συνεχίσουν λ.χ. να πληρώνουν μισθούς για γραμματειακή υποστήριξη. Αυτό που κάνει εδώ η Επιτροπή είναι αντικοινωνικό. Όπου υπάρχει πολιτική βούληση, κυρία Επίτροπε, υπάρχουν πάντα λύσεις ή αντίστοιχα, υπάρχουν για το μέλλον και άλλες γραμμές του προϋπολογισμού.
<P>
Σχετικά με τις αποκεντρωμένες υπηρεσίες: έχει δημιουργηθεί πραγματικά η εντύπωση ότι μερικές από αυτές τις υπηρεσίες δρουν εντελώς αυτόνομα από καιρό. Υπάρχουν, και συνεπώς χρηματοδοτούνται. Ανεξάρτητα από την απόδοσή τους, εισπράττουν κάθε χρόνο όλο και περισσότερα χρήματα. Αυτό και μόνο είναι σημαντικό. Αυτή η κατάσταση δεν μπορεί να συνεχιστεί μια και σε άλλους τομείς υπάρχει φυσικά έλλειψη πόρων. Είναι δικό μας μέλημα να φροντίσουμε ώστε να εργάζονται αποδοτικά όσοι χρηματοδοτούνται από εμάς. Αποδοτικότητα και αποτελεσματικότητα δεν επιτυγχάνονται με αυξήσεις κονδυλίων στα τυφλά αλλά με τακτική παρακολούθηση και ελέγχους και ενδεχομένως με αναγκαίες διορθώσεις.

<SPEAKER ID=165 LANGUAGE="DE" NAME="Jarzembowski">
Κύριε Πρόεδρε, αγαπητή κύρία Επίτροπε, αξιότιμε κύριε Προεδρεύοντα του Συμβουλίου, επιτρέψτε μου να πάρω τον λόγο εξ ονόματος της Ομάδας του ΕΛΚ στην Επιτροπή Περιφερειακή Πολιτικής, Μεταφορών και Τουρισμού. Αρχικά θέλω να ευχαριστήσω τους συναδέλφους της Επιτροπής Προϋπολογισμών που υιοθέτησαν σχεδόν όλες τις τροπολογίες που κατέθεσε η επιτροπή μας. Κυρία Επίτροπε, ουσιαστικά επαναφέραμε τις προβλέψεις που είχατε προτείνει εσείς σχετικά με τις πιστώσεις για την περιφερειακή πολιτική και την πολιτική μεταφορών. Κάνω πραγματικά έκκληση στο Συμβούλιο να αποφύγει τις αμφισημίες και τις διπροσωπίες.
<P>
Δεν είναι δυνατόν να διατυμπανίζει κανείς στη Σύνοδο Κορυφής του Γκέτεμποργκ ότι επιθυμούμε να έχουμε μια μακροπρόθεσμα βιώσιμη πολιτική μεταφορών και μετά το Συμβούλιο να κάνει περικοπές στον τομέα της αειφόρου κινητικότητας. Αυτή η αμφισημία είναι απαράδεκτη και ελπίζουμε ότι το Συμβούλιο θα πάρει θέση. Εάν επιθυμεί κανείς μια λογική, ευρωπαϊκή πολιτική μεταφορών με σεβασμό προς το περιβάλλον, δεν είναι δυνατόν να κάνει περικοπές στα κονδύλια που προορίζονται για την επίτευξη αυτού του στόχου.
<P>
Το κύριο σημείο που επιθυμώ να θίξω είναι όμως ο τουρισμός. Δυστυχώς οι συνάδελφοι της Επιτροπής Προϋπολογισμών ήταν ανελέητοι όσον αφορά τον τουρισμό. Θα ήθελα να σας παρακαλέσω να ξανασκεφτείτε το ζήτημα. Είχαμε προτείνει να εγγραφούν κονδύλια για την προώθηση του τουρισμού στην Ευρώπη. Κατά πρώτο λόγο είναι σε όλους σας γνωστή η συζήτηση που διαρκεί χρόνια σχετικά με το πρόγραμμα Φιλοξενία. Πρόκειται για την τουριστική διαφήμιση στο εξωτερικό με στόχο την προσέλευση τουριστών στην Ευρώπη. Το ζήτημα αυτό έχει προσλάβει μια εντελώς νέα διάσταση από τις 11 Σεπτεμβρίου και μετά. Δεν έχουν θιγεί μόνο οι αεροπορικές εταιρίες με τη μείωση του αριθμού επιβατών κατά 20% - 30%, αλλά και τα ξενοδοχεία στις Βρυξέλλες, στο Βερολίνο και σε όλες τις ευρωπαϊκές πόλεις, καθώς επίσης και τα εστιατόρια, τα καταστήματα που πουλούν σουβενίρ τα καταστήματα που πουλούν μόδα. Υπάρχει τεράστια πτώση στον τουρισμό, ειδικά στον αριθμό τουριστών από τις ΗΠΑ και τον Καναδά. Η κατάσταση οδηγεί σε μεγάλα προβλήματα στην οικονομία και θέτει σε κίνδυνο θέσεις εργασίας. Παρακαλώ το Συμβούλιο και την Επιτροπή να επανέλθουμε στο θέμα της προώθησης του τουρισμού όταν θα συζητήσουμε τον επόμενο μήνα για τις συνέπειες της 11ης Σεπτεμβρίου.

<SPEAKER ID=166 LANGUAGE="DE" NAME="Rόbig">
Κύριε Πρόεδρε, πρώτα απ' όλα θέλω να ευχαριστήσω θερμά τον κ. Costa Neves για την κατανόησή του επειδή επεξεργάστηκε με μεγάλη προσοχή και ενδιαφέρον τα ζητήματα που συζητούνται εδώ. Είμαι αναπληρωτής πρόεδρος της αντιπροσωπείας για τη Σλοβακία και την περασμένη εβδομάδα ήμασταν στη Σλοβακία. Μεταξύ άλλων είχαμε προγραμματίσει μια επίσκεψη στα σύνορα προς την Ουκρανία, κοντά στο Kosice, όπου η διέλευση γίνεται χωρίς πολλές διατυπώσεις . Εκεί διαπιστώσαμε ότι περνούν τα σύνορα πάρα πολλοί πρόσφυγες, ιδίως από το Αφγανιστάν και μάλιστα πιθανότατα όχι μόνο με ειρηνικούς σκοπούς. Εκτιμάται ότι 10% - 30% εξ αυτών ενδέχεται να έχουν άλλα σχέδια, π.χ. στρατιωτικές ή και τρομοκρατικές ενέργειες.
<P>
Για τον λόγο αυτό απευθύνω επείγουσα παράκληση στην Επιτροπή και στο Συμβούλιο να κάνουν το παν για να διασφαλίσουν τα εξωτερικά σύνορα της ΕΕ. Ιδίως σε σχέση με τα σύνορα των υποψηφίων για ένταξη χωρών με χώρες που δεν ανήκουν στην Ευρωπαϊκή Ένωση θα πρέπει να γίνει άμεση εκμετάλλευση του πλαισίου της προενταξιακής ενίσχυσης ώστε να διατεθεί ο απαραίτητος εξοπλισμός. Πρόκειται για απλό εξοπλισμό όπως λ.χ. κιάλια νυκτός και οχήματα, ώστε να ξεκινήσει αμέσως η καλύτερη επιτήρηση των συνόρων.
<P>
Δεύτερον, στην επιτροπή ασχοληθήκαμε εντατικότατα με τα προβλήματα που σχετίζονται με τις ενισχύσεις από το πρόγραμμα PHARE και την περίπτωση Toth. Η επιτροπή αποφάσισε και τόσο από τη σλοβακική όσο και από την ευρωπαϊκή πλευρά να μην εγγραφούν οι πιστώσεις στο αποθεματικό. Στη Σλοβακία υπήρξαν κατα ανάγκη συνέπειες. Ο αρμόδιος αναπληρωτής πρωθυπουργός παραιτήθηκε, δηλαδή υπήρξαν πολιτικές συνέπειες. Παραιτήθηκε και ο αρμόδιος συντελεστής - διευθυντής και στη θέση του διορίστηκε κάποιος άλλος. Επιπλέον το Κοινοβούλιο θέσπισε ένα νόμο για δημοσιονομικούς και εσωτερικούς ελέγχους λογαριασμών. Μέχρι τη δεύτερη ανάγνωση θα αφαιρέσουμε ασφαλώς τα κονδύλια αυτά από το αποθεματικό.

<SPEAKER ID=167 NAME="Dover">
Κύριε Πρόεδρε, θέλω να θίξω δύο σημεία απόψε και ταυτόχρονα να εγκωμιάσω τον εισηγητή για τον πολύ ευαίσθητο και ευγενικό τρόπο με τον οποίο χειρίστηκε τον προϋπολογισμό ενόψει του επομένου έτους. Το πρώτο σημείο που θέλω να θίξω απευθύνεται στην Επίτροπο και αφορά τις θέσεις του κεφαλαίου Β-1, όπου η Επιτροπή δαπανά ένα τεράστιο ποσό σε επιχορηγήσεις της καλλιέργειας ρυζιού, της μπανάνας και της απόσταξης οίνου. Πρόκειται για θέσεις όπου νόμιζα πως επρόκειτο πλέον να αρχίσουμε να μειώνουμε τις πληρωμές. Της ζητώ να το εξετάσει. Κατέθεσα πολλές τροπολογίες που ανέρχονται σε εκατοντάδες εκατομμύρια ευρώ. Ελπίζω ότι, αντί οι υποχρεωτικές δαπάνες σαν κι αυτές να αφήνονται να αυξάνονται χρόνο με το χρόνο, θα έπρεπε να εξετάζονται πολύ προσεκτικά. Θα μπορούσα ίσως να της ζητήσω να γίνει αυτό πριν από τους μελλοντικούς προϋπολογισμούς.
<P>
Το άλλο ζήτημα είναι ένα αιώνιο θέμα που ανακύπτει κάθε χρόνο: το Λόμπυ των Ευρωπαίων Γυναικών και η χρηματοδότηση των γυναικείων οργανώσεων γενικότερα. Καταθέσαμε μια τροπολογία, το ίδιο και η κ. Avilιs Perea από την Επιτροπή για τα Δικαιώματα της Γυναίκας και τις Ίσες Ευκαιρίες, σύμφωνα με την οποία τα ποσά που εγκρίνονται για γυναικείες οργανώσεις ειδικών συμφερόντων μετά τη συνδιάσκεψη του Πεκίνου δεν πρέπει να χορηγούνται όλα στο Φόρουμ των Ευρωπαίων Γυναικών, όπως γίνεται πολλά χρόνια τώρα.
<P>
Γνωρίζω ότι πολλοί συνάδελφοι στο Σώμα λαμβάνουν κάθε είδους επιστολές και ηλεκτρονικά μηνύματα από όλη την Ευρώπη που υποστηρίζουν ότι όλα τα ποσά πρέπει να χορηγούνται σε αυτήν την οργάνωση. Αυτό είναι λάθος, πρέπει να ενθαρρύνουμε νέες οργανώσεις σε αυτόν τον πολύ σημαντικό τομέα. Η υπερψήφιση της τροπολογίας που πρότεινε η αντιπροσωπεία του Ηνωμένου Βασιλείου ήταν ορθή και πρόσφορη. Έγινε έτσι σαφές, στη στήλη των παρατηρήσεων, ότι μια και μόνη οργάνωση, οποιαδήποτε μεμονωμένη οργάνωση στο πλαίσιο αυτής της θέσης δαπανών, δεν μπορεί να λαμβάνει ποσοστό ανώτερο του 65%. Ελπίζω η εγκριθείσα τροπολογία να διατηρηθεί στον οριστικό προϋπολογισμό. Ευχαριστώ την Επίτροπο για το ενδιαφέρον της.

<SPEAKER ID=168 NAME="McCartin">
Κύριε Πρόεδρε, θέλω να ευχαριστήσω τον κ. Costa Neves για τις προσπάθειές του εξ ονόματος όλων μας σε αυτήν τη διαδικασία και να πω ότι ανέλαβε ένα πολύ τεχνικό και δύσκολο καθήκον: το έφερε εις πέρας με μεγάλη δεξιότητα και επέδειξε μεγάλη υπομονή και ευγένεια απέναντι σε όλους εμάς που θέλαμε να ληφθούν υπόψη οι ιδέες μας. Δεν γνώρισα άλλον Επίτροπο που να παρακολούθησε τις εργασίες από τόσο κοντά ή που να διέθεσε τόσο χρόνο στην Επιτροπή Προϋπολογισμών όσο η σημερινή Επίτροπος. Βέβαια, από πολλές απόψεις, πρόκειται για ένα ιδιαίτερα τεχνικό εγχείρημα και, αντίθετα με τους εθνικούς προϋπολογισμούς, δεν επηρεάζει ιδιαίτερα την πορεία της οικονομικής ανάπτυξης στην Ευρωπαϊκή Ένωση. Είναι πολύ μικρός για κάτι τέτοιο, ακόμη και στον τομέα των διαρθρωτικών ταμείων, γιατί ακόμη και οι πιο γενναιόδωρα επωφελούμενοι λαμβάνουν ένα πολύ μικρό ποσοστό του ΑΕΠ. Η Ιρλανδία, στην καλύτερη των περιπτώσεων, ελάμβανε 2% ενώ η Πορτογαλία και οι πιο φτωχές περιοχές της Ισπανίας λαμβάνουν μεταξύ 1% και 2% του ΑΕΠ. Δεν είναι και πολύ γενναιόδωρη δαπάνη αλλά, εάν τη χρησιμοποιήσουμε για να κατευθύνουμε τις οικονομικές πολιτικές τους προς την κατεύθυνση που κρίνουμε καλύτερη, τότε είναι χρήματα που δαπανώνται για χρήσιμους σκοπούς.
<P>
Ανέκαθεν, έτρεφα μια ιδέα και μια ελπίδα. Πριν από μερικά χρόνια είπα, νομίζω, ότι σε σύγκριση με τα εθνικά κοινοβούλια ήμασταν σαν παιδιά που παίζουν τους μεγάλους. Οι πόροι που έχουμε στην διάθεσή μας είναι πολύ μικροί και λίγα πράγματα μπορούμε να κάνουμε με αυτούς, ωστόσο υπάρχει ένας τομέας που θα ήθελα να αναπτυχθεί. Δεν επιζητώ την επέκταση των δημόσιων δαπανών σε ευρωπαϊκό επίπεδο. Αλλά στον τομέα της οικονομικής συνεργασίας και ανάπτυξης, αν μπορούσαμε να συνενώσουμε σε ευρωπαϊκό επίπεδο τους πόρους που οι χώρες της Ευρωπαϊκής Ένωσης και η ίδια η Ευρωπαϊκή Ένωση αφιερώνουν στη διεθνή και αναπτυξιακή συνεργασία, θα μπορούσαμε να μεταβάλουμε τις χωριστές εθνικές προσπάθειες σε μια κοινή ευρωπαϊκή προσπάθεια χωρίς να αυξήσουμε το ποσό της φορολογίας. Αυτό είναι ουσιώδες, εάν πρόκειται να αναπτύξουμε μια κοινή εξωτερική πολιτική και πολιτική ασφάλειας. Πιστεύω ότι θα είχαμε πολύ μεγαλύτερο αντίκτυπο στην ανάπτυξη των φτωχότερων χωρών και θα επαναπροσανατολίζαμε την εξωτερική μας πολιτική έτσι ώστε να βοηθήσουμε τους φτωχούς, να συμβάλουμε στην εγκαθίδρυση της ειρήνης και να επηρεάσουμε πραγματικά τον κόσμο. Εάν υπάρχει ένας τομέας όπου θα έπρεπε να απαιτήσουμε την επικουρικότητα από τα εθνικά κράτη στην Ευρωπαϊκή Ένωση, είναι αυτός.

<SPEAKER ID=169 LANGUAGE="ES" NAME="Naranjo Escobar">
Κύριε Πρόεδρε, όπως και τα προηγούμενα χρόνια, αυτή η συζήτηση σηματοδοτείται από δύο στοιχεία τα οποία θα μπορούσαμε να χαρακτηρίσουμε ενδημικά. Το ένα αναφέρεται στα γενικά συνολικά ποσά και το άλλο στις ελλείψεις των κανόνων της διαχείρισης του προϋπολογισμού. Οι ελλείψεις μας σε κάθε μία από τις κατηγορίες δαπανών είναι σαφείς και δεν πρόκειται να υπεισέλθω σε λεπτομέρειες.
<P>
Κυρία Επίτροπε, κυρίες και κύριοι του Συμβουλίου, χρειαζόμαστε ο προϋπολογισμός να είναι ένας αποτελεσματικός και αξιόπιστος μοχλός που εργάζεται για την πλήρη απασχόληση, την έρευνα, τη στήριξη των μικρών επιχειρήσεων και για την οικοδόμηση ενός πραγματικού χώρου δικαιοσύνης και ασφάλειας. Το Κοινοβούλιο έχει δώσει δείγματα ευελιξίας και αυστηρότητας σ' αυτή τη διαδικασία και, ως εκ τούτου, είναι σε θέση να ζητήσει από το Συμβούλιο να μην εμμείνει σ' ένα πολιτικό αυτισμό και να δείξει αναμφισβήτητα σημάδια ότι είναι διατεθειμένο να διαπραγματευτεί. Ελπίζω να επωφεληθούν της ευελιξίας που επέδειξε ο εισηγητής μας, Carlos Costa, η εργασία του οποίου - όπως και η προσπάθεια των άλλων δύο εισηγητών, της κ. Buitenweg και του κ. Seppδnen - αξίζουν τα συγχαρητήριά μας.
<P>
Όσον αφορά τους πόρους που προορίζονται για τις εξωτερικές δράσεις της Ένωσης, αυτό που απαιτούμε είναι η διασφάλιση των αναντίρρητων πολιτικών στόχων γι' αυτό το Κοινοβούλιο, που περνάει από τη διάθεση πόρων σε ζώνες κλειδιά για την παγκόσμια ισορροπία, όπως είναι η Μεσόγειος και η Λατινική Αμερική. Σ' αυτή τη διαδικασία, η Επιτροπή προτείνει τη χρησιμοποίηση του μέσου της ευελιξίας για την χρηματοδότηση της αναδιάρθρωσης των κοινοτικών στόλων που δραστηριοποιούνταν στο πλαίσιο της μη ισχύουσας πλέον αλιευτικής συμφωνίας με το Μαρόκο. Αυτή η απόφαση είναι δίκαιη, τεχνικά άρτια και απαραίτητη. Αφορά την αντιμετώπιση ενός πολύ σημαντικού προβλήματος που επηρεάζει την απασχόληση και τη σημαντική δραστηριότητα για πολλές περιοχές, και που παρουσιάζεται σε ένα περιβάλλον κρίσης. Πρέπει να υπενθυμίσουμε ότι είμαστε έτοιμοι να θέσουμε σε εφαρμογή μία νέα κοινή αλιευτική πολιτική η οποία συνεχίζει εδώ και δεκαετίες απαράδεκτες διακρίσεις απέναντι στην υπόλοιπη οικονομική δραστηριότητα από την άποψη των κανονισμών της εσωτερικής αγοράς.
<P>
Όσον αφορά τη διαχείριση του προϋπολογισμού, αυτό το Κοινοβούλιο έχει καταγγείλει επανειλημμένα την ανικανότητα της Επιτροπής να λύσει το πρόβλημα του λεγόμενου "αφύσικου RAL" . Και από αυτό απορρέει η σωστή στρατηγική, στην οποία αναφέρθηκε ο εισηγητής μας, και η οποία συνδέεται άμεσα με την μεταρρύθμιση της Επιτροπής. Πρέπει να έχουμε υπόψη ότι τα τρία τελευταία οικονομικά έτη δεν πραγματοποιήθηκαν πληρωμές πολύ υψηλών ποσών. Επομένως, πρόκειται για την εύρεση κανόνων που λειτουργούν, μεθόδων που επιτρέπουν την εκτέλεση με μεγαλύτερη ευελιξία και κανονισμών που συντομεύουν τον κύκλο των σχεδίων. Και ελπίζω, ως τελευταίος ομιλητής, ότι η Επιτροπή και το Συμβούλιο θα ακολουθήσουν το ευαγγελικό αξίωμα όταν έρθει η στιγμή να δώσουν προσοχή και ότι οι ύστατοι θα γίνουμε πρώτοι, όχι μόνο στο Βασίλειο των Ουρανών, αλλά και εδώ, στην Ολομέλεια επίσης.

<SPEAKER ID=170 NAME="Schreyer">
Κύριε Πρόεδρε, η αιτία που ζητώ και πάλι το λόγο δεν είναι για να ολοκληρώσω με έναν ωραίο επίλογο, αλλά για να αναφερθώ σε μερικά σημεία, που έθιξαν μερικοί συνάδελφοι απευθυνόμενοι στην Επιτροπή, και στα οποία είτε δεν αναφέρθηκα προηγουμένως είτε επιθυμώ να δώσω μιαν απάντηση.
<P>
Κατά πρώτον θα αναφερθώ και πάλι στο αποθεματικό ευελιξίας. Το ερώτημα ήταν πότε θα καταθέσει η Επιτροπή την πρότασή της. Αυτό θα γίνει με τη Διορθωτική Επιστολή για τη χρήση του αποθεματικού ευελιξίας σε αντιστοιχία με την πρόταση που υπέβαλε η Επιτροπή για το πρόγραμμα αναδιάρθρωσης του ισπανικού και πορτογαλικού αλιευτικού στόλου. Εκεί επισημαίνεται ότι θα χρησιμοποιηθούν για αυτό το πρόγραμμα 197 εκ. από το αποθεματικό ευελιξίας.
<P>
Δεύτερον, σχετικά με τις μεθοριακές περιοχές. Σας εφιστώ και πάλι την προσοχή ότι οι περιοχές που βρίσκονται τώρα στα σύνορα της Ευρωπαϊκής Ένωσης λαμβάνουν πολύ υψηλές ενισχύσεις από τα διαρθρωτικά ταμεία. Είναι μια κατάσταση διαφορετική από εκείνη της διεύρυνσης προς το Νότο. Είμαι πρόθυμη να σας υποβάλω ειδική έκθεση σχετικά με το βαθμό που οι μεθοριακές περιοχές εκμεταλλεύονται τα προγράμματα των διαρθρωτικών ταμείων σε συνάρτηση με την προβληματική των μεθοριακών περιοχών και κατά πόσο υφίσταται ενδεχομένως ανάγκη για αναπροσανατολισμούς. Επαναλαμβάνω ότι προς στιγμή το μεγαλύτερο πρόβλημα είναι τα διαρθρωτικά ταμεία σε σχέση με την υλοποίηση των προγραμμάτων τους. Αντιμετωπίζουμε και φέτος την ίδια κατάσταση, δηλαδή ότι τα κράτη μέλη έκαναν εκτεταμένες προγνώσεις σχετικά με το βαθμό που πρόκειται να υλοποιήσουν τα προγράμματα. Υπάρχουν ωστόσο μεγάλες καθυστερήσεις. Δεν ξέρω τι θα μπορέσει να γίνει μέχρι το τέλος του χρόνου και αυτό αφορά φυσικά και τις μεθοριακές περιοχές.
<P>
Σας εξέθεσα για άλλη μια φορά την πρόταση της Επιτροπής, την οποία έχετε ήδη επεξεργαστεί και στις επιτροπές. Τα δημοσιονομικά περιθώρια του προϋπολογισμού είναι ελάχιστα. Δεν βλέπω ούτε στην κατηγορία 3 μεγάλα περιθώρια, ακόμα και μετά από τις αποφάσεις που μάλλον θα πάρετε την Πέμπτη. Λαμβάνω υπόψη μου ότι ζητάτε νέους κανονισμούς και νομοθετικές προτάσεις. Το θέμα μας είναι το έτος 2002, καθώς και το ότι η διεύρυνση θα λάβει χώρα το 2004, δηλαδή τα προενταξιακά μέτρα θα πρέπει να έχουν υλοποιηθεί και από την πλευρά των κρατών μελών μέχρι το 2002/2003. Επομένως το ζήτημα νέων νομοθετικών πρωτοβουλιών είναι εν προκειμένω δίκοπο μαχαίρι. Αυτός ήταν και ο λόγος που η Επιτροπή στράφηκε σε ήδη υπάρχοντα προγράμματα και τα επέκτεινε, όπως π.χ. το πρόγραμμα για τα διευρωπαϊκά δίκτυα. Υποβάλαμε τώρα και μια συγκεκριμένη πρόταση σχετικά με τον τρόπο της προσαύξησης, και το ίδιο θα γίνει στο πρόγραμμα για τη Νεολαία. Πρόκειται για ήδη υφιστάμενο πρόγραμμα που δεν χρειάζεται νέα νομοθετική βάση, αλλά είναι δυνατόν να αυξηθεί η προικοδότησή του. Φυσικά η Επιτροπή θα παρακολουθήσει και θα αναλύσει επακριβέστατα τις αποφάσεις του Κοινοβουλίου στον συγκεκριμένο τομέα.
<P>
Μια σύντομη απάντηση στο ερώτημα του κ. Wynn σχετικά με το Παγκόσμιο Ταμείο για την Υγεία. Ο συνάδελφός μου, ο κ. Nielson, θα υποβάλει τώρα σχετική πρόταση για το 9ο Ευρωπαϊκό Ταμείο Ανάπτυξης. Πρόκειται για 60 εκ. από αυτό το ειδικό τμήμα που προβλέπεται για συνεισφορές σε διεθνείς πρωτοβουλίες. Ο συνάδελφος Nielson θα προτείνει να χρησιμοποιηθούν αυτά τα 60 εκ. για την τροφοδότηση του Παγκόσμιου Ταμείου για την Υγεία. Πιστεύω ότι αυτό είναι σωστό και στο πνεύμα των συνολικών δαπανών στο πλαίσιο του Ευρωπαϊκού Ταμείου Ανάπτυξης. Θεωρούμε ότι από τα κονδύλια του ΕΤΑ για το 2002 είναι δυνατόν να μεταφερθούν 60 εκ.
<P>
Επαναλαμβάνω: ως προς τον κοινοτικό προϋπολογισμό προτείνουμε να χρησιμοποιηθούν πιστώσεις από το 2001. Τέθηκε και το ζήτημα επανεξέτασης του δημοσιονομικού κανονισμού. Προκειμένου να ληφθούν υπόψη οι επιθυμίες του Κοινοβουλίου για τροποποιήσεις θα καταθέσουμε τις προτάσεις μας το αργότερο για την επόμενη σύνοδο της Ολομέλειας στο Στρασβούργο.
<P>
Είμαι ακόμα αρκετά αισιόδοξη, μια και με μερικές προσπάθειες - προπάντων από την πλευρά του Συμβουλίου - θα ήταν μεν δυνατόν να διατηρήσουμε μεν τον παλιό δημοσιονομικό κανονισμό για το έτος 2002, αλλά ενδεχομένως το 2003 να εκτελέσουμε τον προϋπολογισμό στη βάση ενός νέου δημοσιονομικού κανονισμού. Πιστεύω ότι αυτό θα συνιστούσε πολύ εύλογο εκσυγχρονισμό υπό το πνεύμα πολλών αιτημάτων που διατυπώσατε σήμερα.

<SPEAKER ID=171 LANGUAGE="DE" NAME="Walter">
Κύριε Πρόεδρε, θα διαβιβάσω την απάντησή σας στον πρόεδρο της Επιτροπής Προϋπολογισμών. Με είχε παρακαλέσει να την περιμένω. Προσωπικά θα ήθελα να ευχαριστήσω θερμά προπάντων τον Προεδρεύοντα του Συμβουλίου κ. Vande Lanotte, που παρέμεινε κοντά μας σε όλη τη διάρκεια της διαβούλευσης για τον προϋπολογισμό. Αυτό δεν το συναντάμε πάντα. Για τον λόγο αυτό, χωρίς να θέλω να αυτοπροβληθώ, σας εκφράζω τις θερμές ευχαριστίες μας όχι μόνο διότι επιδείξατε τέτοιο σεβασμό απέναντί μας αλλά και επειδή αποδείξατε ότι ενδιαφερόσαστε πραγματικά να συνεργαστείτε μαζί μας. Σας ευχαριστούμε πολύ!
<P>
(Χειροκροτήματα)

<SPEAKER ID=172 NAME="Πρόεδρος">
Ευχαριστώ πολύ, κύριε Walter, για την τόσο εποικοδομητική σας παρέμβαση επί της διαδικασίας.
<P>
Η κοινή συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.

<CHAPTER ID=8>
ΕΤΕ: επιλεγμένα περιβαλλοντικά σχέδια στο ρωσικό τμήμα της λεκάνης της Βαλτικής Θάλασσας
<SPEAKER ID=173 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0350/2001) του κ. Seppδnen, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου για τη χορήγηση εγγύησης της Κοινότητας στην Ευρωπαϊκή Τράπεζα Επενδύσεων για ζημίες σε ειδικά δάνεια που αφορούν την εκτέλεση επιλεγμένων περιβαλλοντικών σχεδίων στο τμήμα της λεκάνης της Βαλτικής Θάλασσας που ανήκει στη Ρωσία, στο πλαίσιο της Βόρειας Διάστασης (COM(2001) 297 - C5-0307/2001 - 2001/0121(CNS)).

<SPEAKER ID=174 LANGUAGE="FI" NAME="Seppδnen">
. (FI) Κύριε Πρόεδρε, η Ευρωπαϊκή Ένωση έχει έναν φθηνό τρόπο να βοηθά τις άλλες χώρες, παρέχοντας στην Ευρωπαϊκή Τράπεζα Επενδύσεων εγγύηση για τις πιστώσεις που χορηγεί η τράπεζα στις άλλες χώρες. Χάρη στις εγγυήσεις της ΕΕ, οι παραλήπτες των πιστώσεων επωφελούνται από επιτόκια που είναι χαμηλότερα από τα επιτόκια της αγοράς. Γι' αυτό εξετάζεται και η εγγύηση δανείου της Ευρωπαϊκής Τράπεζας Επενδύσεων προς τη Ρωσία για επενδύσεις που αφορούν την προστασία του περιβάλλοντος. Το ανώτατο όριο αποθεματικών εγγυήσεων ανέρχεται σε 100 εκατομμύρια ευρώ. Η τράπεζα θέτει τα κριτήρια βάσει των οποίων χορηγούνται οι πιστώσεις. Εάν η Ρωσία δεν προτείνει σχέδια που να πληρούν τα κριτήρια της τράπεζας, τότε δεν υπάρχει λόγος να χορηγηθούν οι πιστώσεις. Το θέμα όμως είναι ότι αυτή τη στιγμή υπάρχει μια νέα θετική πρωτοβουλία η οποία προσδίδει νέο περιεχόμενο στην έννοια της Βόρειας Διάστασης της ΕΕ, που στις μέρες μας έχει καταστεί υποτονική. Οι πιστώσεις αποσκοπούν στη βελτίωση της περιβαλλοντικής κατάστασης σε ολόκληρη την περιοχή της Βαλτικής και συνεπώς στα κράτη μέλη της ΕΕ.
<P>
Το Κοινοβούλιο δεν έχει θέσει υπό αμφισβήτηση τις πιστώσεις προς τη Ρωσία. Η πρόταση περιλαμβάνει την πιο ευρεία πολιτική ενίσχυση. Ωστόσο ο τρόπος με τον οποίο το Συμβούλιο και η Επιτροπή προωθούν το θέμα έχει προκαλέσει προβλήματα. Το καλοκαίρι η Επιτροπή υπέβαλε πρόταση στο Κοινοβούλιο σύμφωνα με την οποία οι εγγυήσεις δανείων θα μπορούσαν να χορηγούνται με τον ίδιο τρόπο που χορηγούνται τα λοιπά δάνεια της Ευρωπαϊκής Τράπεζας Επενδύσεων με εγγύηση ΕΕ, και η εγγύηση θα μπορούσε να ανέρχεται σε 65%. Αυτή εξακολουθεί να παραμένει η μοναδική πρόταση που έχει υποβάλει η Επιτροπή προς το Κοινοβούλιο. Αργότερα εντούτοις το Συμβούλιο ενέκρινε μια διαδικασία εξαιρετικού χαρακτήρα και απαίτησε να χορηγηθεί εγγύηση 100%, κι όχι 65%, για τα δάνεια της Ρωσίας. Η Ρωσία έτυχε διαφορετικής αντιμετώπισης από τους λοιπούς δανειολήπτες που επωφελούνται από την εγγύηση της ΕΕ.
<P>
Η Επιτροπή αποδέχθηκε την πρόταση του Συμβουλίου, όμως δεν υπέβαλε νέα πρόταση στο Κοινοβούλιο. Συνεπώς, εμείς στο Κοινοβούλιο πρέπει να εξετάσουμε την αρχική πρόταση της Επιτροπής, με επίπεδο εγγύησης δανείου 65%. Λόγω της τροποποιημένης πρότασης, το Κοινοβούλιο απαίτησε νέα διαβούλευση. Μετά από ποικίλες διαπραγματεύσεις με τους εκπροσώπους του Συμβουλίου και της Επιτροπής, λάβαμε μία επιστολή εκ μέρους του Συμβουλίου, την οποία με λίγη καλή θέληση μπορούμε να ερμηνεύσουμε για τη νέα διαβούλευση του Κοινοβουλίου. Επίσης η Επιτροπή έχει εκφράσει γραπτώς την έγκρισή της για εγγύηση 100%. Όταν όμως το ζήτημα αφορά εξαίρεση από το γενικό κανόνα, τότε η επιθυμία της Επιτροπής Προϋπολογισμών είναι να λάβει μια εξολοκλήρου νέα πρόταση από την Επιτροπή. Η Επιτροπή δήλωσε ότι δεν μπορούσε να την υποβάλει εγκαίρως. Εν προκειμένω "εγκαίρως" σημαίνει ότι είναι οικονομικότερο για όλα τα μέρη να ληφθεί απόφαση επί του θέματος κατά τη διάρκεια του τρέχοντος έτους.
<P>
Οι εγγυήσεις της ΕΕ έχουν ανώτατο όριο το οποίο καθορίζεται από ένα ειδικό ταμείο εγγυήσεων. Στο ταμείο αυτό μεταφέρονται πόροι από τα αποθεματικά εγγυήσεων όσο παρέχονται δεσμεύσεις χορήγησης εγγυήσεων. Φέτος το ανώτατο όριο ανέρχεται σε 280 εκατομμύρια ευρώ. Οι εγγυήσεις των δανείων της Ρωσίας μπορούν να καλυφθούν από την ποσόστωση του τρέχοντος έτους, παρόλο που η 100% εγγύηση προκαλεί μεγαλύτερη εκροή από την εγγύηση επιπέδου 65%. Θέλουμε να ληφθεί φέτος η απόφαση διότι οι δεσμεύσεις θα είναι τόσες πολλές κατά το προσεχές έτος, ώστε το ταμείο εγγυήσεων δεν θα έχει καθόλου περιθώριο για νέες εγγυήσεις -ούτε και για τα ρωσικά δάνεια για επενδύσεις σχετικά με την προστασία του περιβάλλοντος. Έτσι θα έπρεπε όλα τα θεσμικά όργανα της ΕΕ να αποφασίσουν ομόφωνα για την αύξηση της εγγυητικής οροφής, και κάτι τέτοιο δεν είναι πάντοτε απλό να επιτευχθεί.
<P>
Εάν λοιπόν θέλουμε να διασφαλίσουμε τις πιστώσεις της Ευρωπαϊκής Τράπεζας Επενδύσεων για εκτέλεση περιβαλλοντικών σχεδίων στο τμήμα της λεκάνης της Βαλτικής Θάλασσας που ανήκει στη Ρωσία, το βέβαιο είναι ότι πρέπει να τις εγκρίνουμε φέτος. Η Επιτροπή Προϋπολογισμών είναι έτοιμη, παρόλο που η δραστηριότητα του Συμβουλίου και της Επιτροπής δεν μπορεί να θεωρηθεί απολύτως ενδεδειγμένη. Έτσι η επιτροπή ξεκινά από το γεγονός ότι δεν υπάρχει προηγούμενο για το θέμα και ότι στο μέλλον δεν θα διευθετούνται με τον ίδιο τρόπο αντίστοιχα θέματα. Το Κοινοβούλιο απαιτεί να ληφθούν επιπλέον υπόψη οι προτεραιότητες που έχει θέσει.
<P>
Ως μόνιμος εισηγητής της Επιτροπής Προϋπολογισμών για θέματα δανείων και εγγυήσεων εφιστώ εκ νέου την προσοχή στο γεγονός ότι του χρόνου το ταμείο εγγυήσεων δεν θα έχει καθόλου περιθώριο για νέες και αιφνίδιες δράσεις ενίσχυσης. Με βάση το θέμα αυτό η Επιτροπή θα πρέπει να δρομολογήσει διαδικασία λήψης μέτρων.

<SPEAKER ID=175 LANGUAGE="SV" NAME="Arvidsson">
. (SV) Κύριε Πρόεδρε, η Επιτροπή Περιβάλλοντος, Δημόσιας Υγείας και Πολιτικής των Καταναλωτών υποστηρίζει θερμά την απόφαση του Συμβουλίου να παράσχει κοινοτική εγγύηση στην Ευρωπαϊκή Τράπεζα Επενδύσεων προκειμένου να καλύψει τις απώλειες από τον δανεισμό μέσων υπέρ περιβαλλοντικών προγραμμάτων στο ρωσικό τμήμα της λεκάνης της Βαλτικής θάλασσας. Η κατάσταση του περιβάλλοντος στην περιοχή αυτή μας γεννά έντονες ανησυχίες, καθώς πρόκειται μάλιστα για περιοχή η οποία συνορεύει με την Ευρωπαϊκή Ένωση.
<P>
Θεωρούμε ότι οι περιβαλλοντικές επενδύσεις σε αυτή την περιοχή είναι απολύτως απαραίτητες, σε ορισμένες μάλιστα περιπτώσεις επείγουσες, και διαπιστώνουμε ότι η Ευρωπαϊκή Τράπεζα Επενδύσεων έχει ήδη ξεκινήσει διαπραγματεύσεις για τη συμμετοχή σε προγράμματα επεξεργασίας λυμάτων από την Αγία Πετρούπολη και το Καλίνιγκραντ. Θεωρούμε σημαντικό να επιλυθούν τα προβλήματα αυτών των περιοχών το συντομότερο δυνατόν.
<P>
Πιστεύουμε επίσης ότι οι περιβαλλοντικές επενδύσεις σε αυτή τη περιοχή μπορούν να αποδειχθούν αποτελεσματικότερες από πολλές άλλες επενδύσεις εντός της Κοινότητας και ότι αυτές μπορεί να έχουν θετικές επιπτώσεις στο περιβάλλον και στην υγεία των πολιτών της Ευρωπαϊκής Ένωσης. Για το λόγο αυτό η Επιτροπή Περιβάλλοντος, Δημόσιας Υγείας και Πολιτικής των Καταναλωτών υποστηρίζει θερμά την παρούσα πρόταση.

<SPEAKER ID=176 LANGUAGE="SV" NAME="Fδrm">
Κύριε Πρόεδρε, θα ήθελα να ευχαριστήσω τον εισηγητή, κ. Seppδnen, και να εκφράσω την υποστήριξή μου στην έκθεσή του. Η κατάσταση του περιβάλλοντος σε ορισμένες περιοχές κοντά στην ΕΕ είναι πραγματικά ανησυχητική, ιδιαίτερα όσον αφορά τα ύδατα της Βαλτικής θάλασσας. Οι χώρες της ΕΕ πλήττονται φυσικά το ίδιο από τα προβλήματα αυτά όπως μεγάλες περιοχές της Ρωσίας, της Πολωνίας, του Καλίνιγκραντ κλπ. Προκειμένου να καθαρίσουν τα ύδατα της Βαλτικής θάλασσας είναι επομένως απολύτως απαραίτητο να υπάρξει διασυνοριακή συνεργασία.
<P>
Εγώ ο ίδιος κατοικώ στο Norrkφping, μία κοινότητα κοντά στη Βαλτική θάλασσα, όπου αντιμετωπίζουμε ένα μεγάλο πρόβλημα σχετικά με την ποιότητα των υδάτων, καθώς εξακολουθούμε να δεχόμαστε πάρα πολλά ρυπογόνα απόβλητα από υποψήφιες χώρες και από τη Ρωσία. Πρόκειται για ένα εξαιρετικά σοβαρό πρόβλημα που αντιμετωπίζουν και τα κράτη μέλη της ΕΕ. Γνωρίζουμε πχ. ότι εξακολουθούν να ρίχνονται στη θάλασσα ανεπεξέργαστα λύματα από 3-4 εκατομμύρια κατοίκους της περιοχής της Αγίας Πετρούπολης, ενώ η κατάσταση στην περιοχή του Καλίνιγκραντ είναι περίπου η ίδια. Τα προβλήματα αυτά αφορούν όλους μας.
<P>
Προκειμένου να αναπτυχθεί αυτή η περιοχή και προκειμένου να αντιμετωπίσει τα μεγάλα περιβαλλοντικά προβλήματα, δημιουργήσαμε τη "Βόρεια Διάσταση" , η οποία περιλαμβάνει μία τεράστια περιοχή από την Ισλανδία στα δυτικά μέχρι τη Ρωσία στα ανατολικά. Η αποκατάσταση της ισορροπίας στη Βαλτική αποτελεί καθήκον άμεσης προτεραιότητας.
<P>
Υπάρχουν ελλείψεις και χαίρομαι για το λόγο αυτό που η Επιτροπή Περιβάλλοντος, Δημόσιας Υγείας και Πολιτικής των Καταναλωτών υπέβαλε συγκεκριμένες προτάσεις. Ως μέλος της Επιτροπής Προϋπολογισμών, θεωρώ σημαντικό να ληφθούν υπόψη και οι οικονομικές πτυχές σε αυτή την πρόταση και ως Επιτροπή Προϋπολογισμών θα θέλαμε να απευθύνουμε ορισμένες προειδοποιήσεις. Το αποθεματικό εγγυήσεων που υπάρχει για την κάλυψη ενδεχομένων πιστωτικών απωλειών έχει εξαντληθεί σε μεγάλο βαθμό, τόσο για εφέτος όσο και για του χρόνου. Περιθώρια για τη παροχή αυτού του δανείου προς τη Ρωσία μπορούν να δημιουργηθούν μόνο εφόσον δεν εφαρμόσουμε άλλα μέτρα. Αναγκαστήκαμε να αναβάλουμε άλλα, πολλά υποσχόμενα σχέδια για το μέλλον, ειδάλλως δεν θα μπορούσαμε να χορηγήσουμε αυτό το δάνειο εντός των καθορισμένων χρονικών πλαισίων. Για το λόγο αυτό, προκειμένου να μην αθετούμε τις υποσχέσεις μας στο μέλλον, ούτε να εγκαταλείψουμε τις νέες μας φιλοδοξίες, το Συμβούλιο και η Επιτροπή οφείλουν να αναθεωρήσουν σχετικά γρήγορα τα ανώτατα ποσά των αποθεματικών εγγυήσεων.
<P>
Η κατάσταση μας θυμίζει κάπως τη συζήτηση που διεξάγαμε σχετικά με το προϋπολογισμό παλαιότερα, δηλαδή ότι το Συμβούλιο αρέσκεται να δίνει υποσχέσεις, όμως στη συνέχεια δεν παρέχει επαρκή χρηματοδότηση για την τήρηση των υποσχέσεων αυτών. Για το λόγο αυτό θα ήθελα να ρωτήσω τον Επίτροπο Solbes Mira τι προτίθεται να πράξει η Επιτροπή προκειμένου να υποβάλει πρόταση σχετικά με το μέλλον του αποθεματικού εγγυήσεων. Θεωρώ ότι ο Επίτροπος συμφωνεί μαζί μου πως τα ανώτατα ποσά που έχουν καθοριστεί δεν επαρκούν πλέον.

<SPEAKER ID=177 LANGUAGE="SV" NAME="Thors">
Κύριε Επίτροπε, κυρία εισηγήτρια, συμφωνώ με όλα όσα ανέφερε ο κ. Per-Arne Arvidsson σχετικά με τη σημασία και τις επιπτώσεις αυτής της απόφασης στο περιβάλλον. Γνωρίζουμε επίσης ότι η απόφαση την οποία συζητούμε σήμερα αποτελεί προφανώς τη σημαντικότερη θέση που υιοθέτησε το Ευρωπαϊκό Συμβούλιο της Στοκχόλμης. Θα ήθελα για άλλη μία φορά να υπογραμμίσω ότι οι βόρειες ακτές του Φινλανδικού Κόλπου δέχονται όλα τα απόβλητα από την Αγία Πετρούπολη, γεγονός που δημιουργεί έντονο υπερτροφισμό και γεμίζει τις θάλασσες με φύκια. Για το λόγο αυτό θα ήθελα να τονίσω ότι το ζήτημα αυτό με ενδιαφέρει ιδιαίτερα, το γεγονός δηλαδή ότι τα λύματα 3,5 εκατομμυρίων ανθρώπων ρυπαίνουν το περιβάλλον στη χώρα μου, τη Φινλανδία, και ιδιαίτερα το φινλανδικό αρχιπέλαγος.
<P>
Έχουμε καθορίσει ανώτατο όριο 100 εκατομμυρίων ευρώ. Οι πόροι αυτοί θα πρέπει να διατεθούν σε επίλεκτα προγράμματα τα οποία περιλαμβάνουν σαφείς περιβαλλοντικούς στόχους και έχουν σημαντικές συνέπειες και για την ΕΕ. Πιστεύω ότι συζητούμε ένα πολύ κρίσιμο ζήτημα, εάν λάβουμε υπόψη αυτά που αναφέρθηκαν στη συζήτηση που πραγματοποιήθηκε εχθές κατά τη διάσκεψη της Βόρειας Διάστασης στη Φινλανδία. Ένας ρώσος υπουργός ανέφερε ότι βλέπει με σκεπτικισμό τα κριτήρια επιλογής και ζητά να συμμετέχουν περισσότερο οι διεθνείς οργανισμοί χρηματοδότησης στο σχεδιασμό των προγραμμάτων. Γνωρίζουμε συγχρόνως ότι ο προϋπολογισμός της Βορειοδυτικής Υπηρεσίας Καθαρισμού έχει υπερβεί σημαντικά τους υπολογισμούς της Τράπεζας Επενδύσεων των Βορείων Χωρών και της Φινλανδίας.
<P>
Πιστεύω ότι θα πρέπει να παρέχουμε εγγύηση σε ποσοστό 100%. Δεν πιστεύω ότι 100 εκατομμύρια ευρώ μπορούν να λύσουν το πρόβλημα. Γνωρίζουμε ότι η Ρωσική Ομοσπονδία δεν παρέχει εγγυήσεις και ότι οι εγγυήσεις της πόλεως της Αγίας Πετρούπολης έχουν εξαντληθεί πλήρως. Για το λόγο αυτό απευθύνω έκκληση στους συναδέλφους να επιδείξουμε αλληλεγγύη σε αυτό το ζήτημα. Ας δώσουμε εγγύηση σε ποσοστό 100% για το πρόγραμμα αυτό. Είναι προς το συμφέρον μας κάτι τέτοιο και δημιουργούμε προοδευτικά τις δυνατότητες για αύξηση της ευαισθητοποίησης σε περιβαλλοντικά ζητήματα στην Αγία Πετρούπολη, ζήτημα στο οποίο θα πρέπει να δίνουμε πάντοτε ιδιαίτερη σημασία. Το πρόβλημα είναι σαφώς πιο περίπλοκο από ό,τι πιστεύει η Επίτροπος Wallstrφm.

<SPEAKER ID=178 LANGUAGE="ES" NAME="Solbes">
. (ES) Κύριε Πρόεδρε, θέλω καταρχάς να ευχαριστήσω το Κοινοβούλιο που διατίθεται να εγκρίνει μία έκθεση σχετικά μ' αυτό το ειδικό μέσο στο πλαίσιο της Βόρειας Διάστασης της Ένωσης. Με αυτό τον τρόπο θα επεκταθεί η εγγύηση της Κοινότητας για δάνεια της ΕΤΕπ, αξίας 100 εκατομμυρίων ευρώ, για περιβαλλοντικά σχέδια στην Ρωσία, όπως ακριβώς εσείς υποδείξατε.
<P>
Όπως γνωρίζετε, αυτή είναι μία απόφαση που υιοθετήθηκε με πολύ ειδικό τρόπο. Είναι η πρώτη φορά που γίνεται δεκτή η χρηματοδότηση επιχειρήσεων στη Ρωσία και η επιχείρηση δεν είναι ενδιαφέρουσα μόνο για τη Ρωσία, αλλά επίσης για τις γειτονικές χώρες της Ένωσης. Η Επιτροπή είχε προτείνει την εγγύηση που καθορίζεται συνήθως σε τέτοιου είδους επιχειρήσεων, το 65%, όπως προβλέπεται από την γενική εντολή της Ευρωπαϊκής Τράπεζας Επενδύσεων. Ωστόσο, είναι γνωστό ότι το Συμβούλιο, λόγω μίας σειράς αποφάσεων που συνδέονται ακριβώς με το μοναδικό χαρακτήρα της επιχείρησης αυτής, και με την επιθυμία για μεγαλύτερη διαφάνεια, έθεσε την αναγκαιότητα να υπάρξει σ' αυτή την περίπτωση μία έκτακτη εγγύηση από την Κοινότητα της τάξης του 100%.
<P>
Η επιτακτική ανάγκη της χρησιμοποίησης των πόρων αυτού του έτους οδήγησε την Επιτροπή να δεχτεί αυτό το 100%. Δεν γνωρίζω ακριβώς τα διαδικαστικά προβλήματα λόγω των οποίων η ενημέρωση έφτασε υπερβολικά αργά στο Κοινοβούλιο, όμως, σύμφωνα με τη δική μου πληροφόρηση, το ίδιο το Συμβούλιο ενημέρωσε το Κοινοβούλιο στις 20 Σεπτεμβρίου σχετικά με τις προτεινόμενες τροπολογίες, στις 12 Οκτωβρίου η βελγική Προεδρία εξήγησε τις αλλαγές με μεγαλύτερη λεπτομέρεια και, την ίδια μέρα, η Επιτροπή έστειλε στην Επιτροπή Προϋπολογισμών μία ενημέρωση σχετικά με τους λόγους για τους οποίους δεχτήκαμε τις τροπολογίες του Συμβουλίου. Με την ομόφωνη απόφαση του Συμβουλίου, με την αποδοχή της Επιτροπής, δεν ήταν απαραίτητη η παρουσίαση μίας νέας πρότασης εκ μέρους της Επιτροπής.
<P>
Εμείς θεωρούμε ότι είναι επείγον να εγκριθεί αυτή η απόφαση μέσα στο 2001 για τους ίδιους λόγους που εσείς θέσατε. Μία αναβολή για το έτος 2002 θα μας δυσκόλευε καθαρά τη χρηματοδότηση λόγω του στενού περιθωρίου ελιγμών που θα διαθέτουμε τον επόμενο χρόνο. Ωστόσο, αυτή η απόφαση δεν πρόκειται να επηρεάσει άλλου είδους επιχειρήσεις. Ο κ. Seppδnen έκανε στην έκθεσή του μία αναφορά σε άλλες χρηματοδοτήσεις: η τουρκική περίπτωση είναι η πιο προφανής, με χρέωση στις χορηγήσεις του έτους 2000. Οι δράσεις του 2000 και του 2001 έχουν ήδη χρηματοδοτηθεί και δεν τίθενται προβλήματα αυτής της φύσεως.
<P>
Ωστόσο, παρουσιάζεται ένα άλλο πρόβλημα πιο μακροπρόθεσμα: πώς πρόκειται να χειριστούμε την ικανότητα χρηματοδότησης της Ευρωπαϊκής Τράπεζας Επενδύσεων στον δικό μας μηχανισμό δανείων; Ρώτησα επίσης τον κ. Fδrm τι σκεφτόμαστε να κάνουμε ως Επιτροπή. Θα ήθελα να σας πω, καταρχάς ότι η Επιτροπή ευχαριστεί το Κοινοβούλιο που ανακίνησε αυτό το πρόβλημα της περιορισμένης ικανότητας χρέωσης που έχουμε στο πλαίσιο του μηχανισμού του Ταμείου Εγγυήσεων. Αυτό το πρόβλημα το έχει θέσει ήδη η Επιτροπή στο Συμβούλιο και επίσης εδώ, στο Κοινοβούλιο, σε ορισμένες περιπτώσεις, και πιστεύουμε ότι, αν υπάρξουν νέες πρωτοβουλίες μέσα στο έτος 2002, θα επιδεινωθούν τα ήδη υφιστάμενα προβλήματα και θα είναι απαραίτητο να ληφθούν ορισμένες αποφάσεις.
<P>
Από την άποψη της Επιτροπής, επί του παρόντος, ζυγίζουμε διάφορες επιλογές και σκεφτόμαστε να υιοθετήσουμε μία πρωτοβουλία σε ένα σχετικά μικρό χρονικό διάστημα, μέσω μίας ανακοίνωσης που θα στείλουμε στο Συμβούλιο και το Κοινοβούλιο. Δεν μπορώ να απαντήσω στον κ. Fδrm υποδεικνύοντάς του ποια είναι η επιλογή που σκεφτόμαστε αυτή τη στιγμή, αλλά, ωστόσο, θέλω να υπενθυμίσω ότι ήδη στο παρελθόν προτείναμε μία μείωση του ποσοστού εγγύησης από το 65 στο 60%. Αυτό θα μπορούσε να είναι ένα από τα μέσα, όπως οποιοδήποτε άλλο θα ήταν απαραίτητο, για να έχουμε ένα μεγαλύτερο περιθώριο ελιγμών για δράσεις στο μέλλον. Αυτές είναι οι παρατηρήσεις που μπορώ να κάνω αυτή τη στιγμή και θέλω να σας ευχαριστήσω για τη συνεργασία σας στη συζήτηση αυτής της έκθεσης.

<SPEAKER ID=179 NAME="Πρόεδρος">
Ευχαριστώ πολύ, κύριε Solbes.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=9>
ΕΤΑΑ: προστατευτικό κάλυμμα στο Τσερνομπίλ
<SPEAKER ID=180 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0345/2001) του κ. Virrankoski, εξ ονόματος της Επιτροπής Προϋπολογισμών, σχετικά με την πρόταση απόφασης του Συμβουλίου σχετικά με μία δεύτερη συνεισφορά της Ευρωπαϊκής Κοινότητας στην Ευρωπαϊκή Τράπεζα Ανασυγκρότησης και Ανάπτυξης για το Ταμείο Προστατευτικού Καλύμματος του Τσερνομπίλ (COM(2001) 251 - C5-0305/2001 - 2001/0113(CNS)).

<SPEAKER ID=181 LANGUAGE="FI" NAME="Virrankoski">
. (FI) Κύριε Πρόεδρε, όπως όλοι ενθυμούμεθα το πυρηνικό ατύχημα του Τσερνομπίλ συνέβη στις 26 Απριλίου 1986 και εξακολουθεί να αποτελεί το σοβαρότερο ατύχημα πυρηνικού σταθμού στην ιστορία. Η ρύπανση από τη ραδιενέργεια επηρέασε τους πληθυσμούς και τα οικοσυστήματα μεγάλων περιοχών της Ουκρανίας, της Λευκορωσίας και της Ρωσίας, αλλά επλήγησαν και χώρες που σήμερα περιλαμβάνονται στα κράτη μέλη της ΕΕ.
<P>
Λόγω των συνθηκών που επικρατούσαν, κατασκευάστηκε βιαστικά γύρω από την κατεστραμμένη μονάδα ένα κάλυμμα του πυρηνικού αντιδραστήρα προκειμένου να σταματήσει η εκπομπή των ρύπων. Πάνω από διακόσιοι τόνοι ουρανίου και σχεδόν ένας τόνος ραδιοϊσοτόπων, από τα οποία το 80% είναι πλουτώνιο, παραμένουν στο εσωτερικό του καλύμματος που προοδευτικά καταστρέφεται.
<P>
Το Ταμείο Προστατευτικού Καλύμματος του Τσερνομπίλ δημιουργήθηκε το 1997 για τη χρηματοδότηση του Σχεδίου Εφαρμογής Προστατευτικού Καλύμματος, το οποίο αποσκοπούσε στην προστασία του πληθυσμού και του περιβάλλοντος από νέα ραδιενεργό ρύπανση. Η αρχική εκτίμηση του κόστους του σχεδίου για την περίοδο 1998-2005 ανερχόταν σε 758 εκατ. δολάρια περίπου. Η πρώτη διάσκεψη για τη χρηματοδότηση έγινε στη Νέα Υόρκη το Νοέμβριο του 1997. Έχουν δοθεί χρηματοδοτικές εγγυήσεις από είκοσι πέντε χώρες για ποσό 400 εκατ. δολαρίων, στα οποία συμπεριλαμβάνεται η συνεισφορά της Ουκρανίας, σε είδος, αξίας 50 εκατ. δολαρίων. Το ποσό αυτό ήταν επαρκές για την πρώτη φάση του Σχεδίου Εφαρμογής Προστατευτικού Καλύμματος. Η Ευρωπαϊκή Ένωση χρηματοδότησε αρχικά τη δράση για το προστατευτικό κάλυμμα, με 100 εκατομμύρια δολάρια περίπου, ανταποκρινόμενη στη δέσμευση που είχε αναλάβει στη Διάσκεψη Κορυφής του Ντένβερ, το 1997. Το ποσό αυτό χορηγήθηκε από το γενικό προϋπολογισμό των ετών 1998 και 1999. Τον Ιούλιο του 2000 πραγματοποιήθηκε στο Βερολίνο η δεύτερη χρηματοδοτική διάσκεψη, η οποία είχε ως στόχο να ρυθμίσει το υπόλοιπο της χρηματοδότησης. Τότε 22 συνολικά χώρες αποφάσισαν να δεσμευτούν ότι θα χορηγήσουν πιστώσεις ύψους 320 εκατ. δολαρίων περίπου, και στο πλαίσιο της διάσκεψης αυτής η Ευρωπαϊκή Ένωση δεσμεύθηκε να χορηγήσει 100 εκατ. δολάρια κατά την περίοδο 2001-2004.
<P>
Η υπό εξέταση έκθεση αφορά την πρόταση απόφασης του Συμβουλίου σχετικά με τη δεύτερη κοινοτική συνεισφορά στην Ευρωπαϊκή Τράπεζα Ανασυγκρότησης και Ανάπτυξης για το Ταμείο Προστατευτικού Καλύμματος του Τσερνομπίλ. Το θέμα λοιπόν είναι η γνωμοδότηση του Κοινοβουλίου ενόψει της έγκρισης του εν λόγω κανονισμού. Η οικονομική κατάσταση του Ταμείου έχει αυτή τη στιγμή ως εξής: οι συνολικές δεσμεύσεις χρηματοδότησης στο Ταμείο Προστατευτικού Καλύμματος του Τσερνομπίλ ανέρχονται σε 716 εκατ. δολάρια, συμπεριλαμβανομένης της συνεισφοράς σε είδος της Ουκρανίας, αξίας 50 εκατ. δολαρίων. Προκύπτει λοιπόν ότι η χρηματοδότηση παραμείνει κάπως ελλιπής, αφού η αξία των δαπανών είναι ελαφρώς μεγαλύτερη, δηλαδή 720 με 730 εκατομμύρια δολάρια. Για το λόγο αυτό - δεδομένου ότι το θέμα θα προχωρήσει περαιτέρω - πρέπει να υποθέσουμε και να αναμείνουμε ότι η Ουκρανία θα μπορέσει να τακτοποιήσει και το δεύτερο μέρος της συνεισφοράς.
<P>
Το πρόβλημα είναι στην προκειμένη περίπτωση ότι η αρμόδια αρχή για τον προϋπολογισμό του 1998 όρισε ανώτατο όριο 13% για τα σχέδια πυρηνικής ασφάλειας που υλοποιούνται με πιστώσεις του Tacis. Σε περίπτωση που εφαρμοστεί το ανώτατο όριο, είναι αδύνατον να υλοποιηθεί αυτή η απόφαση όπως την έχουν προτείνει η Επιτροπή και το Συμβούλιο. Υποστηρίζω ωστόσο την πρόταση της Επιτροπής να δεσμεύσει 100 εκατ. ευρώ για το Ταμείο Προστατευτικού Καλύμματος του Τσερνομπίλ, επειδή η υλοποίηση του σχεδίου αυτού είναι υψίστης σημασίας τόσο για τον πληθυσμό της Ευρωπαϊκής Ένωσης όσο και για την ασφάλειά του. Επιπλέον, στηρίζω την πρόταση της Επιτροπής, να δημιουργηθεί δηλαδή ειδική θέση στον προϋπολογισμό για το θέμα, ούτως ώστε να μπορούμε να παρακολουθούμε τη χρήση των πόρων.
<P>
Είναι σαφές ότι η χρήση των πόρων αυτών είναι δύσκολη, όταν πρέπει να αναληφθεί δράση σε πολύ δύσκολες συνθήκες, τις οποίες αντιμετωπίζουν πολλοί διεθνείς φορείς και οι οποίες επικρατούν σε κάποιο βαθμό επίσης στην πολύπλοκη κατάσταση της διοίκησης των χωρών της ΚΑΚ. Όμως υποστηρίζω συνολικά τη συγκεκριμένη πρόταση του Συμβουλίου με τις γνωστές προτάσεις τροπολογιών.

<SPEAKER ID=182 LANGUAGE="IT" NAME="Pittella">
Κύριε Πρόεδρε, ζητώ το λόγο εξ ονόματος της Ομάδας του ΕΣΚ για να υποστηρίξω την έκθεση του κ. Virrankoski, η οποία επιτρέπει στο Κοινοβούλιο να χορηγήσει μία περαιτέρω ενίσχυση, όπως εξήγησε ο εισηγητής, προκειμένου να συμπληρωθεί το προστατευτικό κάλυμμα του Τσερνομπίλ. Υποστηρίζω τα επιχειρήματα που εξέφρασε ο κ. Virrankoski υπέρ αυτής της επιλογής και, κυρίως, υποστηρίζω την πολιτική επιλογή της Ευρωπαϊκής Ένωσης να συμβάλει συγκεκριμένα προκειμένου να εξασφαλιστεί η ασφάλεια μετά την καταστροφή του 1986. Η Ευρωπαϊκή Ένωση αποτέλεσε το σημαντικότερο δωρητή, με μεγάλη διαφορά από τους άλλους, όχι μόνο για το Τσερνομπίλ αλλά επίσης και για την ασφάλεια κατά την πυρηνικής μόλυνσης των νέων ανεξαρτήτων κρατών. Ήταν σωστή αυτή η επιλογή: κανείς από εμάς δεν μπορεί να λησμονήσει την καταστροφή του 1986 και κανείς δεν έχει ακόμα συνειδητοποιήσει πλήρως τις καταστροφικές επιπτώσεις που μπορεί ακόμα να έχει δυστυχώς αυτή η καταστροφή. Όπως υπογράμμισε ο κ. Virrankoski, στη σαρκοφάγο του Τσερνομπίλ παραμένουν 200 τόνοι ουρανίου και 1 τόνος πλουτωνίου, υλικά τα οποία αποτελούν μόνιμο κίνδυνο και ίσως - ίσως λέγω - υλικά που θα ενδιέφεραν ιδιαίτερα λαθρεμπόρους. Υπήρξε όμως, και υπάρχει ακόμα, μία σαφής και θεμιτή επιλογή σε νομικό επίπεδο: ο νέος κανονισμός TACIS δηλώνει πράγματι ότι η υποστήριξη στις πρωτοβουλίες που έχει αναλάβει η Ευρωπαϊκή Ένωση, όπως η πρωτοβουλία για το κλείσιμο του Τσερνομπίλ, θα αποτελέσει ζήτημα προτεραιότητας σχετικά με την πυρηνική ασφάλεια.
<P>
Εν κατακλείδι λοιπόν, η συμβολή αυτή ήταν και παραμένει πρώτα από όλα καθήκον της Ευρωπαϊκής Ένωσης απέναντι στις επόμενες γενεές.

<SPEAKER ID=183 LANGUAGE="DE" NAME="Schroedter">
Κύριε Πρόεδρε, θέλω να αναφερθώ σε δύο σημεία. Πρώτον στο ζήτημα της πολιτικής διάστασης και δεύτερον στο ζήτημα της αποδοτικότητας του κόστους και του κοινοβουλευτικού ελέγχου.
<P>
Σχετικά με την πολιτική διάσταση έχω να επισημάνω τα εξής: η πυρηνική καταστροφή στο Τσερνομπίλ μας έδειξε ότι η χρήση της ατομικής ενέργειας εμπεριέχει ανεξέλεγκτους κινδύνους. Μια τέτοιων διαστάσεων καταστροφή είναι αδύνατον να αντιμετωπιστεί με τα κονδύλια ενός και μόνου εθνικού προϋπολογισμού. Ως εκ τούτου, αυτή τη στιγμή μπορεί να συζητηθεί μόνο η επειγόντως απαραίτητη διαδικασία που θα καταστήσει ασφαλή αυτή τη σαρκοφάγο. Πρόκειται μόνο για κλάσμα των κονδυλίων που απαιτούνται για την αντιμετώπιση της συνολικής καταστροφής. Η ρύπανση του εδάφους και των υπογείων υδάτων καθώς και οι βλάβες που υπέστη η υγεία του πληθυσμού είναι επίσης αδύνατον να αντιμετωπιστούν από τον προϋπολογισμό της Ουκρανίας και εν μέσω αυτής της κατάστασης συρρικνώνεται και η συνεισφορά της ΕΕ για λόγους που αδυνατώ να κατανοήσω. Αυτό συνεπάγεται ότι τα εκεί προβλήματα θα εξακολουθούν να παραμένουν άλυτα και για τις επόμενες γενιές. Ειρήσθω εν παρόδω, κανένα από τα δυτικά κράτη - ούτε τα πιο πλούσια - δεν θα ήταν σε θέση να αντιμετωπίσει μια τέτοια καταστροφή, στηριζόμενο αποκλειστικά στο δικό του προϋπολογισμό και χωρίς εξωτερική βοήθεια. Για τον λόγο αυτό εμείς, η πολιτική ομάδα των Πράσινων και των περιφερειακών κομμάτων, συμφωνούμε απόλυτα με την έκθεση.
<P>
Ωστόσο, δεν πιστεύουμε ότι αυτή θα είναι και η τελευταία συνεισφορά για την αντιμετώπιση των συνεπειών του Τσερνομπίλ, οι οποίες πρόκειται να επιβαρύνουν οικονομικά τόσο την Ανατολή όσο και τη Δύση για ολόκληρες γενιές ακόμα. Επομένως, με αφορμή την έκθεση τίθεται το εξής ερώτημα: μήπως από την άποψη της πρόληψης θα ήταν λογικό να δρομολογήσουμε επιτέλους μια ευρωπαϊκή στρατηγική για την εγκατάλειψη της πυρηνικής ενέργειας; Τίθεται επίσης το ερώτημα κατά πόσο θα έπρεπε η ίδια η βιομηχανία πυρηνικής ενέργειας να καταβάλει εισφορές σε ένα ταμείο για να συμβάλει στην αντιμετώπιση της καταστροφής, μια και εξακολουθεί να αποκομίζει κέρδη ιδίως από την πυρηνική ενέργεια της Ανατολικής Ευρώπης.
<P>
Θα αναφερθώ τώρα στο δεύτερο ζήτημα. Δεν πιστεύουμε ότι η λύση για το πρόβλημα της υλοποίησης είναι η Ευρωπαϊκή Τράπεζα Ανασυγκρότησης και Ανάπτυξης, μια και η τελευταία δεν διασφαλίζει ούτε τον κοινοβουλευτικό έλεγχο ούτε τις πιο ευνοϊκές ως προς το κόστος λύσεις, δεδομένου ότι κατά τη χρήση των κονδυλίων δεν λαμβάνονται υπόψη οι ουκρανικές επιχειρήσεις. Ως εκ τούτου, καλούμε την Επιτροπή να χρησιμοποιήσει όλες τις πηγές πληροφόρησης και όχι μόνο την Τράπεζα Ανάπτυξης και να ενημερώσει εκτεταμένα και έγκαιρα το Κοινοβούλιο.

<SPEAKER ID=184 LANGUAGE="ES" NAME="Solbes">
. (ES) Κύριε Πρόεδρε, καταρχάς θέλω να ευχαριστήσω τον εισηγητή, κ. Virrankoski, καθώς επίσης τον κ. Pittella και την κ. Schroedter για τις παρατηρήσεις τους.
<P>
Είναι αλήθεια ότι, δεδομένης της απειλής που συνεπάγεται η παρούσα κατάσταση του Τσερνομπίλ για το περιβάλλον σ' όλη την Ευρώπη, είναι πολύ σημαντικό το σχέδιο προστατευτικού καλύμματος ή συστήματος προστασίας να συνεχίσει με τις διορθώσεις του και να ολοκληρωθεί και να εκπληρώσει τους στόχους του από τώρα μέχρι το έτος 2007, όπως ακριβώς είχε προβλεφθεί στο αρχικό σχέδιο της Ευρωπαϊκής Τράπεζας Ανασυγκρότησης και Ανάπτυξης. Γι' αυτό, είναι απαραίτητη η συμβολή της Ευρωπαϊκής Ένωσης. Εσείς είπατε, και είναι απολύτως σωστό, ότι το μέγεθος της καταστροφής δεν καθιστά εφικτή τη χρηματοδότηση από μία μόνο χώρα.
<P>
Σύμφωνα με την Ευρωπαϊκή Τράπεζα Ανασυγκρότησης και Ανάπτυξης, αυτή τη στιγμή η υπόσχεση συνεισφοράς ανέρχεται σε 720 εκατομμύρια δολάρια περίπου, χάρη στην οποία, σύμφωνα επίσης με τις εκτιμήσεις της Τράπεζας, το σχέδιο θα μπορέσει να τηρήσει το χρονοδιάγραμμα και το προβλεπόμενο κόστος, ακόμη και αν καθυστερήσουν ορισμένες δευτερεύουσες ενέργειες. Από την άλλη πλευρά, έχουν γίνει ήδη σημαντικά βήματα όπως, για παράδειγμα, τα πιο επείγοντα έργα σταθεροποίησης, που προκαλούσαν, αναμφίβολα, τη μεγαλύτερη ανησυχία. Η Επιτροπή συνεχίζει την εφαρμογή του προγράμματος έναρξης του προστατευτικού καλύμματος και συμμετέχει στις συνελεύσεις των χορηγών. Παρουσιάσαμε ήδη μία δεύτερη έκθεση της κατάστασης, σύμφωνα με την απόφαση 98/381/ΕΚ του Συμβουλίου, και σύμφωνα επίσης με τις κατευθυντήριες γραμμές που συμπεριλαμβάνονται στην έκθεση του κ. Gordon Adams αναφορικά με την πρώτη συνεισφορά. Απ' αυτή την άποψη καθησυχάζω την κ. Schroedter και τη διαβεβαιώνω ότι θα συνεχίσει να ενημερώνεται. Θα συνεχίσουμε να ενημερώνουμε και το Κοινοβούλιο. Είναι αλήθεια ότι η ΕΤΑΑ δεν εμπίπτει στον έλεγχο του Κοινοβουλίου αλλά η Επιτροπή θα ενημερώνει το Κοινοβούλιο για όλες τις ενέργειες που εκτελούνται με τα κεφάλαια που προέρχονται από την Ένωση.
<P>
Όσον αφορά τις προτάσεις της Επιτροπής Προϋπολογισμών, η Επιτροπή θεωρεί ότι και οι δύο προτάσεις είναι αποδεκτές και εμπλουτίζουν την πρόταση της Επιτροπής. Επομένως, θα ήθελα να σας ευχαριστήσω για τη συμβολή σας και την εργασία που αφιερώσατε σ' αυτό το σημαντικό θέμα για την αποφυγή των κινδύνων που θα μπορούσαν να απορρέουν ως επιπρόσθετες επιπτώσεις στις ήδη σοβαρές που υφιστάμεθα ως συνέπεια του ζητήματος του Τσερνομπίλ και τις οποίες εξέθεσε τόσο καλά ο κ. Virrankoski στην αρχική του παρουσίαση. Ευχαριστώ πολύ.

<SPEAKER ID=185 NAME="Πρόεδρος">
Σας ευχαριστούμε για την παρέμβασή σας, κύριε Επίτροπε. Ελπίζουμε να μπορέσετε να ανακτήσετε τις δυνάμεις σας για να είσαστε και πάλι μαζί μας στις 23.00.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.
<P>
(Η συνεδρίαση διακόπτεται στις 19.20 και συνεχίζεται στις 21.00)

<CHAPTER ID=10>
Ευρωπαϊκό Κοινωνικό Ταμείο (2000-2006)
<SPEAKER ID=186 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0328/2001) της κ. Κράτσα-Τσαγκαροπούλου, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για την υλοποίηση καινοτόμων μέτρων σύμφωνα με το άρθρο 6 του Κανονισμού του Ευρωπαϊκού Κοινωνικού Ταμείου για την προγραμματική περίοδο 2000-2006 (COM(2000) 894 - C5-0341/2001 - 2001/2141(COS)).

<SPEAKER ID=187 NAME="Κράτσα-Τσαγκαροπούλου">
. Κύριε Πρόεδρε, κυρία Επίτροπε, κυρίες και κύριοι συνάδελφοι, η έννοια της καινοτομίας είναι παρούσα όλο και περισσότερο στους στόχους και τις πολιτικές μας σε ευρωπαϊκό και εθνικό επίπεδο. Έχουμε την ξεχωριστή ευκαιρία όμως, στο πλαίσιο της ανακοίνωσης της Επιτροπής για τα καινοτόμα μέτρα του άρθρου 6 του Ευρωπαϊκού Κοινωνικού Ταμείου, να προσεγγίσουμε την καινοτομία στη στρατηγική για την απασχόληση και όχι στενά στην εφαρμογή της νέας τεχνολογίας.
<P>
Πράγματι, τα καινοτόμα μέτρα του άρθρου 6 του Ευρωπαϊκού Κοινωνικού Ταμείου μπορούν να διαδραματίσουν ζωτικό ρόλο για την αύξηση της απασχόλησης και τη βελτίωση της περιφερειακής και κοινωνικής συνοχής, που αποτελούν απαραίτητες προϋποθέσεις για τους στρατηγικούς μας στόχους, και πρέπει όχι μόνο να τα αξιοποιήσουμε, αλλά και να κινητοποιηθούμε για να κερδίσουμε τον χαμένο χρόνο και τους χαμένους πόρους, διότι οι κατευθυντήριες γραμμές για τα καινοτόμα μέτρα εγκρίθηκαν οριστικά ένα ολόκληρο έτος μετά την ψήφιση των κανονισμών των διαρθρωτικών ταμείων, πράγμα το οποίο κατέστησε αναπόφευκτη την καθυστέρηση στην έναρξη της εκτέλεσης. Και, πέρα από την περιορισμένη χρηματοδότησή τους, αφαιρέθηκαν πόροι ύψους 104 εκατ. ευρώ από τα καινοτόμα μέτρα και την τεχνική βοήθεια προκειμένου να καλυφθούν παλαιά βάρη από την προηγούμενη προγραμματική περίοδο. Επίσης, παρά την περικοπή αυτών των πόρων, η Επιτροπή δεν δέσμευσε κατά το οικονομικό έτος 2000, περίπου 31 εκατ. ευρώ και άφησε τους πόρους να ακυρωθούν αντί να τους μεταφέρει στο επόμενο οικονομικό έτος.
<P>
Σήμερα, εκφράζουμε την ικανοποίησή μας για το γεγονός ότι η Ευρωπαϊκή Επιτροπή ανταποκρίθηκε στο αίτημα του Ευρωπαϊκού Κοινοβουλίου για τη διαμόρφωση ενός σχεδίου όσον αφορά το περιεχόμενο αυτής της καινοτομίας, τους τρόπους διαχείρισης, την αξιολόγηση των εκτελουμένων ενεργειών, καθώς και τη στρατηγική για τη διάδοση των αποτελεσμάτων. Εκφράσαμε όμως την ανησυχία μας για την αποτελεσματικότητα της πρότασης αυτής, λόγω αρκετών ασαφών σημείων που την χαρακτηρίζουν και άλλων αδυναμιών.
<P>
Καταλαβαίνουμε, κυρία Επίτροπε, ότι η καινοτομία είναι έννοια πολυδιάστατη, σύνθετη, και ως εκ τούτου δύσκολο να ορισθεί, αλλά και να περιορισθεί σε συγκεκριμένους τομείς ή κατευθύνσεις. Διαπιστώνουμε παράλληλα ότι δεν υπάρχει και ουσιαστική αξιολόγηση προηγουμένων καινοτόμων δράσεων, που θα μπορούσαν να αποτελέσουν μια βάση για τον μελλοντικό σχεδιασμό μας. Διαπιστώνουμε επίσης την έλλειψη εμπειρίας των κοινωνικών εταίρων και των κοινωνικών φορέων, καθώς και τη δυσκολία που αντιμετωπίζουν στην προσπάθειά τους να προσεγγίσουν την έννοια αυτή και να σχεδιάσουν καινοτόμες δράσεις.
<P>
Γι' αυτό προτείνουμε η Ευρωπαϊκή Επιτροπή να υιοθετήσει πάγια κριτήρια, τα οποία θα λαμβάνει υπόψη της στο πλαίσιο του καθορισμού των προτεραιοτήτων για την υποστήριξη και την επιλογή των σχεδίων, και τα οποία θα κάνει με σαφήνεια γνωστά στις προσκλήσεις υποβολής προσφορών. Τα κριτήρια αυτά είναι: άμεση σχέση των έργων με την αύξηση της απασχόλησης, πραγματικά καινοτόμος χαρακτήρας, ως προς το σχεδιασμό και την εφαρμογή της δράσης, ποιότητα και βιωσιμότητα του μέτρου, δυνατότητα διάχυσης και διάδοσης των αποτελεσμάτων στο πλαίσιο του Ευρωπαϊκού Κοινωνικού Ταμείου.
<P>
Ασάφεια επίσης διαπιστώσαμε στη διατύπωση της Ευρωπαϊκής Επιτροπής όσον αφορά τη συμπληρωματικότητα. Η συμπληρωματικότητα στην ευρωπαϊκή πολιτική έχει μεγάλη σημασία για την καλή διαχείριση των πόρων και τον πολλαπλασιασμό των αποτελεσμάτων. Στην πρωινή συζήτηση ήταν εμφανής η σημασία της συμπληρωματικότητας. Πιστεύω όμως, κυρία Επίτροπε, ότι η συμπληρωματικότητα δεν πρέπει να σημαίνει σε καμία περίπτωση ότι τα καινοτόμα μέτρα θα χάσουν τον ιδιαίτερο και διακριτό τους χαρακτήρα, όπως επίσης δεν σημαίνει κατάργηση κονδυλίων του προϋπολογισμού που αναφέρονται σε συναφείς μεν, αλλά ξεχωριστές δράσεις.
<P>
Ασάφεια παρατηρούμε επίσης στην περιγραφή των θεματικών πεδίων, ιδίως σε ό,τι αφορά τους κοινωνικούς εταίρους. Ο ρόλος των κοινωνικών εταίρων είναι σημαντικός. Όλοι το συμμεριζόμαστε, αλλά οι ίδιοι το αγνοούν. Οι ίδιοι αγνοούν τόσο τις δυνατότητες που τους προσφέρονται στο πλαίσιο της ευρωπαϊκής πολιτικής, όσο και το μέγεθος της ευθύνης τους για τη δημιουργία μιας πραγματικής ευρωπαϊκής αγοράς εργασίας, αλλά και την αύξηση της απασχόλησης σε τοπικό επίπεδο. Θα πρέπει να τους βοηθήσουμε, ίσως με κάποιες πιο σαφείς κατευθύνσεις και παραδείγματα. Θα υπηρετηθεί καλύτερα η ουσία των καινοτόμων μέτρων αν, για τον καθορισμό των θεματικών πεδίων για το 2002 και τα επόμενα χρόνια, η Ευρωπαϊκή Επιτροπή συμβουλευθεί το Ευρωπαϊκό Κοινοβούλιο προτού ανακοινώσει τους θεματικούς τομείς, καθώς και την Επιτροπή Περιφερειών και την Οικονομική και Κοινωνική Επιτροπή.
<P>
Χαιρετίσαμε ιδιαίτερα, κυρία Επίτροπε, την αναφορά σας στην ισότητα ευκαιριών και πιστεύουμε ότι η αρχή αυτή δεν πρέπει να διακρίνει μόνο την μεταχείριση ανδρών και γυναικών, αλλά και την πρόσβαση στην πολιτική για τα καινοτόμα μέτρα των περιφερειών οι οποίες παρουσιάζουν έλλειμμα καινοτομίας και αντιμετωπίζουν ιδιαίτερα διαρθρωτικά προβλήματα, όπως είναι οι ορεινές και οι νησιωτικές περιοχές. Αν πιστεύουμε ότι στον τομέα αυτό των δράσεων του Ευρωπαϊκού Κοινωνικού Ταμείου πρέπει να πραγματοποιηθεί ένα άλμα, μια υπέρβαση των συνηθισμένων πολιτικών μας, πρέπει αυτό να εκφρασθεί και στην πολιτική αξιολόγησης και διάδοσης των αποτελεσμάτων. Πιστεύουμε ότι η Ευρωπαϊκή Επιτροπή πρέπει να επινοήσει πρωτοποριακές μεθόδους, με μεγαλύτερη διεισδυτικότητα και αποτελεσματικότητα από αυτές που εφαρμόζονται μέχρι σήμερα. Ήδη, η δημιουργία της ειδικής μονάδας για τη διαχείριση των καινοτόμων μέτρων είναι καλό βήμα και ελπίζουμε αυτή να στελεχωθεί με το κατάλληλο προσωπικό που θα μπορέσει να τη βοηθήσει να επιτελέσει το έργο της.
<P>
Δεν αρκεί βέβαια μόνο η δική σας προσπάθεια, πρέπει και τα κράτη μέλη να μη μείνουν αποξενωμένα από αυτήν την διαδικασία. Πρέπει να προάγουν τη διάδοση της πληροφόρησης και την τεχνική υποστήριξη των ενδιαφερομένων, μέσω ειδικά στελεχωμένων μονάδων που θα λειτουργούν με τον καλύτερο τρόπο σε περιφερειακό επίπεδο.

<SPEAKER ID=188 LANGUAGE="ES" NAME="Avilιs Perea">
Κύριε Πρόεδρε, κυρία Επίτροπε, αυτή η έκθεση σχετικά με την εφαρμογή καινοτόμων μέτρων που προβλέπονται στο Ευρωπαϊκό Κοινωνικό Ταμείο, την οποίο πραγματοποίησε τόσο καλά η εισηγήτρια, κ. Κράτσα-Τσαγκαροπούλου, περιλαμβάνει καινοτόμες δράσεις και πιλοτικά σχέδια σε ευρωπαϊκή κλίμακα, σχετικά με τις αγορές εργασίας, την απασχόληση και την επαγγελματική κατάρτιση, μελέτες, ανταλλαγή εμπειριών και επίσης με τον κοινοτικό διάλογο, ο οποίος αποτελεί ένα μέσο τεράστιας σημασίας για την δημιουργία θέσεων εργασίας και την κοινωνική συνοχή. Ο πρωταρχικός στόχος της Ευρωπαϊκής Ένωσης, που τέθηκε στη Σύνοδο Κορυφής της Λισαβόνας, είναι να καταστεί η Ευρωπαϊκή Ένωση η πλέον ανταγωνιστική και δυναμική, βασιζόμενη στη γνώση οικονομία στον κόσμο, ικανή για μία βιώσιμη οικονομική ανάπτυξη με περισσότερες και καλύτερες θέσεις εργασίας και μία μεγαλύτερη οικονομική συνοχή. Ο στόχος αυτός, που όλοι θέλουμε να επιτευχθεί, απαιτεί καινοτόμες δράσεις για την ένταξη στην αγορά εργασίας των ομάδων με ιδιαίτερων δυσκολίες. Μεταξύ αυτών των ομάδων υπογραμμίζεται η ανάγκη διατήρησης του στόχου των ίσων ευκαιριών, εφόσον η παρουσία της γυναίκας στην αγορά εργασίας είναι ακόμη ανεπαρκής. Η συνεργασία μεταξύ διαφόρων οικονομικών φορέων, όπως και η επιλογή των θεματικών πεδίων θα βοηθήσουν στην επίτευξη του προτεινόμενου στόχου. Ευχαριστώ πολύ.

<SPEAKER ID=189 NAME="Van Dam">
 - (NL) Κύριε Πρόεδρε, η εν λόγω ανακοίνωση της Επιτροπής απογοητεύει στο σύνολό της, κυρίως, επειδή δεν περιλαμβάνει μία ακριβή και δεσμευτική περιγραφή του περιεχομένου της επιδιωκόμενης καινοτομίας. Ακριβώς αυτή η έλλειψη μπορεί να αποδειχθεί ιδιαίτερα αρνητική για την αποτελεσματικότητα της ρύθμισης.
<P>
Από την άποψη της επικουρικότητας μπορούν να τεθούν ερωτήματα σχετικά με αυτές τις καινοτόμες δράσεις. Ποια ακριβώς προστιθέμενη αξία μπορούν να επιφέρουν αυτές οι δράσεις; Ο προσδιορισμός της ανακοίνωσης στο σημείο αυτό παραμένει ιδιαίτερα σαφής. Ο μεγάλος κίνδυνος που τίθεται σχετικά είναι η Επιτροπή να υποστηρίζει κατάλληλες δράσεις, οι οποίες ούτως ή άλλως θα μπορούσαν να υπάρξουν και χωρίς την επιδότηση από το ΕΚΤ, επειδή οι εθνικές και οι τοπικές αρχές τις θεωρούν απαραίτητες.
<P>
Το γεγονός ότι εξακολουθεί να μην έχει υποβληθεί έκθεση αξιολόγησης για τις καινοτόμες δράσεις κατά την προηγούμενη περίοδο του προγράμματος (1994-1999) θα μπορούσε να κινητοποιήσει την δημοσιονομική αρχή. Η Επιτροπή πραγματοποίησε μία επιπλέον εξοικονόμηση για την περίοδο 2000-2006. Μπορεί η Επίτροπος να εξηγήσει τους λόγους αυτής της εξοικονόμησης; Και μπορεί η Επίτροπος να μας ενημερώσει για τους λόγους, για τους οποίους δεν υπάρχει η έκθεση αξιολόγησης, καθώς και πότε αυτή θα μας υποβληθεί;
<P>
Συμμερίζομαι τον κριτικό τόνο της έκθεσης. Ένα αδύνατο σημείο σχετικά είναι οι προσπάθειες για μία ευρωπαϊκή αγορά εργασίας. Αυτή εξακολουθεί να αποτελεί ένα φανταστικό σενάριο, δεδομένων των γλωσσικών εμποδίων, των πολιτισμικών διαφορών και των διαφορών των εθνικών συστημάτων φορολογίας, κοινωνικής ασφάλισης και συνταξιοδότησης. Το βασικό χαρακτηριστικό της Ευρώπης είναι η ποικιλομορφία της και για αυτό δεν μπορεί να συγκριθεί με τις ΗΠΑ.
<P>
Οι εμπειρίες με τις επιδοτήσεις του ΕΚΤ στις Κάτω Χώρες καταδεικνύουν ότι είναι συχνά ασαφές το τι πρέπει να επιδοτηθεί και τι όχι. Σύμφωνα με το ολλανδικό Ελεγκτικό Συνέδριο, αυτό οφείλεται στην ασαφή και περίπλοκη διατύπωση της νομοθεσίας της ΕΕ. Αν και δεν μπορεί τόσο γρήγορα να γίνει αναφορά σε σύγκρουση συμφερόντων, όσον αφορά την υποστήριξη των καινοτόμων δράσεων, εντούτοις, διερωτώμαι κατά πόσο η υποβληθείσα ανακοίνωση έχει εξετάσει επαρκώς τον κίνδυνο κατάχρησης και ανέντιμης χρησιμοποίησής τους.

<SPEAKER ID=190 NAME="Διαμαντοπούλου">
. Θα ήθελα να συγχαρώ την κ. Κράτσα για την έκθεσή της σχετικά με τις καινοτόμες δράσεις του άρθρου 6 και να συμφωνήσω, τόσο με την κ. Κράτσα όσο και με τις παρεμβάσεις των ομιλητών, στο ότι δύο είναι τα βασικά θέματα κοινού ενδιαφέροντός μας. Το ένα είναι η βελτιστοποίηση της εφαρμογής του άρθρου 6 και το δεύτερο είναι η καλύτερη και πιο αποτελεσματική σχέση ανάμεσα στο Ευρωπαϊκό Κοινοβούλιο και την Επιτροπή.
<P>
Όσον αφορά την εφαρμογή του άρθρου 6, πρέπει να πω ότι δημιουργήθηκε, στελεχώθηκε και λειτουργεί από τον Δεκέμβριο του 2000 η μονάδα που ασχολείται αποκλειστικά με το άρθρο 6. Έτσι, μπορέσαμε να ασχοληθούμε αποκλειστικά με την υλοποίησή του και να προχωρήσουμε ικανοποιητικά. Ήδη προκηρύχθηκε η πρώτη φάση του προγράμματος με πρόσκληση υποβολής σχεδίων με θέμα "Προσαρμογή στην νέα οικονομία" στο πλαίσιο του κοινωνικού διαλόγου. Αυτό έγινε τον Φεβρουάριο του 2001. Έγινε επίσης μια δεύτερη πρόσκληση με θέμα "Τοπικές στρατηγικές για την απασχόληση και την καινοτομία", που πρόκειται να δημοσιευθεί στο τέλος Οκτωβρίου.
<P>
Η πρώτη πρόσκληση ήταν απολύτως επιτυχής. Υπήρξε ένας μεγάλος αριθμός διακρατικών σχεδίων, όπου έπαιξαν πολύ σημαντικό ρόλο οι κοινωνικοί εταίροι, και τα συνδικάτα και οι εργοδότες, αλλά και η τοπική αυτοδιοίκηση και οι επιχειρήσεις. Σύμφωνα με την επιθυμία του Ευρωπαϊκού Κοινοβουλίου, ενισχύθηκε και η αξιολόγηση αυτών των σχεδίων, και μάλιστα δεν γίνεται μόνο εξατομικευμένη αξιολόγηση του κάθε σχεδίου χωριστά, αλλά και του συνόλου των δράσεων, ώστε να δούμε και τη συμπληρωματικότητά τους. Πρέπει να πούμε δε, ότι στις προσκλήσεις ενδιαφέροντος ελήφθησαν ιδιαίτερα υπόψη τα 4 σημεία στα οποία επικεντρώθηκε και το Κοινοβούλιο.
<P>
Όσον αφορά τη συνεργασία μας με το Κοινοβούλιο, πρέπει πρώτον να πούμε ότι θα υποβληθεί επίσημα η πρώτη έκθεση, που έχει ολοκληρωθεί και αφορά την υλοποίηση της προηγούμενης περιόδου του άρθρου 6 - ένα αντίγραφο έχει ήδη διαβιβασθεί επίσημα στην κ. Κράτσα -, και η ανακοίνωση προβλέπει μια ετήσια έκθεση του Ευρωπαϊκού Κοινωνικού Ταμείου προς την Επιτροπή σχετικά με την εφαρμογή του άρθρου 6. Η πρώτη από αυτές τις εκθέσεις συντάσσεται και πρόκειται να σας υποβληθεί τους επόμενους μήνες.
<P>
Βεβαίως, υπάρχουν και άλλοι τρόποι συνεργασίας και περαιτέρω ανταλλαγής απόψεων. Νομίζω ότι στα πλαίσια της μικτής επιτροπής που λειτουργεί ανάμεσα στο Κοινοβούλιο και στην Επιτροπή για το Ευρωπαϊκό Κοινωνικό Ταμείο θα μπορούσε να αποτελέσει ένα ιδιαίτερο θέμα το άρθρο 6 και η υλοποίησή του, αλλά υπάρχουν και άλλα φόρα τα οποία γίνονται για την ανταλλαγή απόψεων. Ένα από αυτά θα γίνει στις 18 Δεκεμβρίου, όπου θα προσκληθούν όλοι οι υπεύθυνοι των σχεδίων κοινωνικού διαλόγου τα οποία επελέγησαν και στα οποία, βεβαίως, θα θέλαμε να συμμετάσχει και το Κοινοβούλιο.

<SPEAKER ID=191 NAME="Πρόεδρος">
Ευχαριστώ πολύ, κυρία Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=11>
αΙση μεταχείριση ανδρών και γυναικών (πρόσβαση στην απασχόληση, επαγγελματική εκπαίδευση και προώθηση και συνθήκες εργασίας)
<SPEAKER ID=192 NAME="Πρόεδρος">
Η ημερήσια διάταξη προβλέπει την σύσταση για τη δεύτερη ανάγνωση (A5-0358/2001) της Επιτροπής για τα Δικαιώματα της Γυναίκας και τις Ίσες Ευκαιρίες σχετικά με την κοινή θέση του Συμβουλίου εν όψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 76/207/EOK του Συμβουλίου περί της εφαρμογής της αρχής της ίσης μεταχειρίσεως ανδρών και γυναικών, όσον αφορά την πρόσβαση στην απασχόληση, την επαγγελματική εκπαίδευση και προώθηση και τις συνθήκες εργασίας (9848/1/2001 - C5-0387/2001 - 2000/0142(COD)) (Εισηγήτρια: κ. Hautala).

<SPEAKER ID=193 LANGUAGE="FI" NAME="Hautala">
. (FI) Κύριε Πρόεδρε σε αυτή τη δεύτερη ανάγνωση εισηγούμαι μια έκθεση εξαιρετικά ευρείας νομοθετικής φύσεως. Στόχος της είναι να εκσυγχρονίσει την κομβικής σημασίας οδηγία περί ίσης μεταχείρισης στην εργασία, η οποία θεσπίστηκε καταρχάς το 1976. Στα σαράντα χρόνια που πέρασαν από τότε η κοινωνία έχει αλλάξει πολύ, με αποτέλεσμα η επιτροπή να έχει κάνει μεγάλη προσπάθεια για να συμπεριλάβει στην έκθεση αυτή όλα τα ζητήματα που έχουν ανακύψει στις μέρες μας. Θέλω να ευχαριστήσω τους συναδέλφους και τις λοιπές πολιτικές ομάδες για την ενεργό και αποδοτική συνεργασία την οποία αποκομίσαμε και ενόψει αυτής της δεύτερης ανάγνωσης.
<P>
Καταρχάς η Επιτροπή έχει για πρώτη φορά προβάλει δεσμευτικές δράσεις, τις οποίες θα πρέπει να εφαρμόσουν τα κράτη μέλη για την πρόληψη της σεξουαλικής παρενόχλησης στο χώρο εργασίας. Μέχρι στιγμής υπήρχαν μόνο συστάσεις, και τα διαφορετικά κράτη μέλη εφάρμοζαν πολύ διαφορετικές πρακτικές. Τώρα το Ευρωπαϊκό Κοινοβούλιο επαναλαμβάνει την αξίωσή του, την οποία το Συμβούλιο δεν έχει αποδεχθεί, ότι τα κράτη μέλη θα πρέπει να υποχρεώνουν τους εργοδότες να προλαμβάνουν τη σεξουαλική παρενόχληση στο χώρο εργασίας. Η επιτροπή έχει επισημάνει ότι ένα σύστημα, που μπορεί να αποδειχθεί ιδιαίτερα ωφέλιμο στην πρόληψη και τη διόρθωση ζημίας από σεξουαλική παρενόχληση, είναι αυτό σύμφωνα με το οποίο σε κάθε χώρο εργασίας πρέπει να υπάρχει ένα άτομο εμπιστοσύνης στο οποίο μπορεί κανείς να απoτανθεί για τέτοια θέματα.
<P>
To δεύτερο σημαντικό θέμα είναι ότι η οδηγία επιδιώκει να ενισχύσει τα δικαιώματα που αφορούν τη μητρότητα, την υιοθεσία, τους ηλικιωμένους, και να προστατεύσει ιδιαίτερα τις μητέρες, αλλά και τους πατέρες, από τη διακριτική συμπεριφορά, την οποία οι εργοδότες μπορεί να εφαρμόσουν προς νέους και ηλικιακά μεγαλύτερους. Κάθε μέρα ακούγονται παραδείγματα για εργοδότες που εξακολουθούν να ρωτούν τις νέες γυναίκες εάν σκοπεύουν να τεκνοποιήσουν στο άμεσο μέλλον, κι έτσι ένα μεγάλο ποσοστό ατόμων που επιθυμεί να εισέλθει στην αγορά εργασίας καταλήγει να μειονεκτεί σοβαρά. Βέβαια αυτή η συμπεριφορά θεωρείται ήδη παράνομη, όμως πρέπει οπωσδήποτε να συνεχιστεί η πρόληψη των διακρίσεων. Το Ευρωπαϊκό Κοινοβούλιο προβάλλει ότι με τη συγκεκριμένη οδηγία αυτό υλοποιείται. Το ζήτημα είναι μεταξύ άλλων ότι τα άτομα πρέπει να διαθέτουν το δικαίωμα να επιστρέφουν στην ίδια εργασία ή τουλάχιστον σε ανάλογη θέση και με τους ίδιους όρους και συνθήκες, για παράδειγμα μετά από άδεια μητρότητας. Ως εισηγήτρια παρουσίασα μια τροπολογία, η οποία επιδιώκει επίσης να τονίσει ότι στο πλαίσιο της οδηγίας αυτής απαγορεύεται η δυσμενής συμπεριφορά προς τους πατέρες. Επιπλέον είναι καίριας σημασίας το γεγονός ότι αύριο το Κοινοβούλιο θα εγκρίνει - κατά τα φαινόμενα - την τροπολογία της εισηγήτριας και των διαφόρων ομάδων, η οποία προστατεύει επίσης εκείνους τους πατέρες και εκείνες τις μητέρες που ασκούν το δικαίωμα της γονικής άδειας, για παράδειγμα, προκειμένου να μην υπάρξουν φαινόμενα διάκρισης, επειδή όλοι εμείς καταλαβαίνουμε πόσο σημαντικό είναι για τις νέες οικογένειες αλλά και για τα παιδιά μας να υπάρχει συμβιβασμός ανάμεσα στην επαγγελματική και την οικογενειακή ζωή.
<P>
Είναι πραγματικά υπέροχο να διαπιστώνει κανείς ότι και η Επιτροπή συνειδητοποίησε τελευταία πως είναι σημαντικό να υπάρχουν υπηρεσίες φύλαξης παιδιών και ότι έτσι επιτυγχάνεται η επαγγελματική ανέλιξη των γυναικών στους βαθμούς των ανδρών, ούτως ώστε να προσλαμβάνονται περισσότεροι εργαζόμενοι. Αυτό δεν πρόκειται βεβαίως να συμβεί, εάν δεν υπάρξουν υπηρεσίες φύλαξης παιδιών υψηλού επιπέδου. Η οδηγία αυτή δεν θεσπίζει νέα δικαιώματα, αλλά αποσκοπεί να προστατεύσει από τη διάκριση όσους ασκούν τα εν λόγω δικαιώματα στην επαγγελματική τους ζωή -τόσο πατέρες όσο και μητέρες.
<P>
Το Κοινοβούλιο προτείνει να εφαρμοστούν προγράμματα ίσης μεταχείρισης στο χώρο εργασίας. Αυτή η πρόταση έχει στρατηγική σημασία, επειδή η ισότητα πρέπει να προωθηθεί με τρόπο προγραμματισμένο στη βάση της, εκεί δηλαδή όπου εργάζονται οι άνθρωποι. Μάλιστα είχα την ευτυχία να δω ότι και οι οργανισμοί απασχόλησης ενέκριναν την ιδέα. Ελπίζω ότι θα έχουμε ευρεία υποστήριξη για την πρόταση αυτή.
<P>
Θα ήθελα να ευχαριστήσω την Επιτροπή για την εποικοδομητική της στάση. Πιστεύω ότι η οδηγία θα μπορέσει να εγκριθεί σύντομα και στο πλαίσιο των κοινών μας δυνάμεων. Ακόμη και εάν το Συμβούλιο δεν εγκρίνει όλες τις προτάσεις του Κοινοβουλίου, η συνδιαλλαγή θα μπορέσει να δρομολογηθεί ταχύτατα.

<SPEAKER ID=194 LANGUAGE="DE" NAME="Lulling">
Κύριε Πρόεδρε, μια γερμανική παροιμία λέει, ότι το καλό πράγμα αργεί. Ωστόσο, ακόμα δεν έχω πεισθεί, ιδίως μετά από την αγόρευση της εισηγήτριας, ότι όλα θα πάνε καλά κατά την αυριανή ψηφοφορία για τη σύσταση για δεύτερη ανάγνωση σχετικά με την τροποποίηση αυτής της σημαντικής οδηγίας του 1976. Οφείλω να ομολογήσω ότι η προοδευτική κοινή θέση του Συμβουλίου ήταν για μένα ευχάριστη έκπληξη, και μάλιστα μετά την αποτυχία της πρώτης ανάγνωσης εδώ στην Ολομέλεια, για την οποία όμως δεν ευθύνεται σε μεγάλο βαθμό η πολιτική μου ομάδα. Θα μπορούσα μάλιστα να αποδεχθώ χωρίς τροποποιήσεις το κείμενο που προτείνει το Συμβούλιο. Τώρα όμως με τις νέες και υπερβολικά πολυάριθμες τροπολογίες κινδυνεύουμε να χάσουμε πολύτιμο χρόνο με επίπονες διαπραγματεύσεις για ψηφίσματα, και αυτό θα μπορούσαμε να το είχαμε αποφύγει. Στάθηκε όμως αδύνατον επειδή στην Επιτροπή για τα Δικαιώματα της Γυναίκας και τις Ίσες Ευκαιρίες αγνοήθηκε και πάλι η κοινότοπη αρχή ότι ο εχθρός του καλού είναι το καλύτερο.
<P>
Χάρη στην επιμονή μας, ιδίως της κ. Ghilardotti και της δικής μου, καθώς εκπροσωπούμε τις δύο μεγάλες πολιτικές ομάδες - είμαστε χρήσιμες επειδή συγκεντρώνουμε 314 ψήφους - κατορθώσαμε να αποτρέψουμε την εισηγήτρια να καταθέσει ακόμα περισσότερες περιττές τροπολογίες που εκτός από σημασιολογικής υφής δογματισμό και αποτυχημένες ιδεολογίες δεν είχαν να προσφέρουν στις γυναίκες τίποτα περισσότερο. Τώρα έχουμε μπροστά μας και πάλι νέες τροπολογίες που υπέβαλε η Ομάδα των Πρασίνων / Ευρωπαϊκή Ελεύθερη Συμμαχία, στην οποία ανήκει η εισηγήτρια. Η οδηγία είναι ένα από τα σημαντικότερα νομοθετικά κείμενα της Ευρωπαϊκής Ένωσης. Πρέπει να είναι σαφής και από νομική άποψη βάσιμη. Και προπάντων δεν πρέπει να επιβαρύνεται με περιττή λογοτεχνία που δεν έχει καμία θέση σε ένα νομοθετικό κείμενο το οποίο πρόκειται να ερμηνεύσουν οι δικαστές του Ευρωπαϊκού Δικαστηρίου στο Λουξεμβούργο. Στους δικαστές που παρουσίασα τους νέους προτεινόμενους ορισμούς για την παρενόχληση και τη σεξουαλική παρενόχληση σηκώθηκαν όρθιες οι τρίχες της κεφαλής τους.
<P>
Θέλω ιδίως να υπογραμμίσω ότι το Συμβούλιο αναγνώρισε το χωριστό δικαίωμα άδειας πατρότητας για τους άνδρες. Χρειαστήκαμε όλη μας την πειστικότητα για να μην εγγράψει η εισηγήτρια στο κείμενο ότι όχι μόνο η οποιαδήποτε άνιση μεταχείριση γυναίκας που συνδέεται με την εγκυμοσύνη της ή τη μητρότητα αποτελεί διάκριση υπό την έννοια της παρούσας οδηγίας, αλλά και η άνιση μεταχείριση των ανδρών. Στο τέλος καταφέραμε να της αποσαφηνίσουμε ότι οι άνδρες δεν είναι ακόμα σε θέση να εγκυμονούν και κατά συνέπεια ούτε να τίκτουν.
<P>
Η εισηγήτρια ήθελε τώρα, την τελευταία στιγμή, να προσθέσει στο κείμενο - κατέθεσε μια τροπολογία παραβιάζοντας τη συμφωνία μας - ότι ισχύει ως διάκριση η άνιση μεταχείριση ανδρός και γυναικός σε σχέση με τη συμβατότητα μεταξύ οικογενειακής και επαγγελματικής ζωής. Αυτό θα οδηγήσει μόνο σε δικαστικές διαμάχες, τις οποίες επιδιώκουν ιδίως κάποιοι τύποι που κάνουν κατάχρηση των ασαφών διατάξεων αυτού του είδους. Πολλοί από εμάς δεν αισθάνονται άνετα με τα παράπονα που θα δεχθούμε από επαγγελματικές ενώσεις και με την πρόσκληση προς του εργοδότες να εκπονούν περίπλοκες ετήσιες εκθέσεις και στατιστικές.
<P>
Ακόμα μερικά λόγια για την ισότητα των μισθών. Έχουμε μια οδηγία από το 1975 που αφορά την ίση αμοιβή για ίση εργασία ή για εργασία ίσης αξίας. Επιδέχεται ασφαλώς βελτιώσεις αλλά στο δικό της πλαίσιο και όχι εδώ. Ζητούμε από τα κράτη μέλη να λάβουν μέτρα για να εξασφαλίσουν ότι οι εργοδότες προάγουν την ισότητα των αμοιβών για ίση εργασία με προσχεδιασμένο και συστηματικό τρόπο. Αυτό είναι για πολλούς λόγους άτοπο. Κατά πρώτον έχουμε την αυτονομία των εταίρων στις συλλογικές διαπραγματεύσεις, έχουμε τους εργοδότες και τα συνδικάτα. Να ζητούμε εδώ την προαγωγή της ίσης αμοιβής για ίση εργασία από την πλευρά των εργοδοτών, είναι σαν να ζητούμε λιγότερα από όσα διασφαλίζουν οι όροι της οδηγίας για την ίση αμοιβή του 1975.
<P>
Μια γαλλική παροιμία λέει Superflue, chose trθs nιcessaire. Δεν έχουμε ωστόσο μια τέτοια περίπτωση, όταν πρόκειται για νομοθετικά κείμενα. Ελπίζω ότι προς το συμφέρον της ίσης μεταχείρισης ανδρών και γυναικών θα αναλογιστούμε ποιο είναι το ουσιώδες και αύριο στην ψηφοφορία θα διαγράψουμε οτιδήποτε περιττό.

<SPEAKER ID=195 LANGUAGE="IT" NAME="Ghilardotti">
Κύριε Πρόεδρε, θα ήθελα να ευχαριστήσω την εισηγήτρια, κ. Hautala, για την προθυμία που έδειξε να λάβει υπόψη τα σχόλια και το έργο όλων των πολιτικών ομάδων. Η έκθεση που μας υπέβαλε σήμερα και για την οποία θα ψηφίσουμε αύριο δείχνει ότι το Κοινοβούλιο επικεντρώθηκε στα σημαντικότερα ζητήματα τα οποία μπορούν να βελτιώσουν την κοινή θέση, προκειμένου να καταλήξουμε σύντομα στην έγκριση της τροποποίησης της οδηγίας. Παρόλο που η κοινή θέση ανεγνώρισε τη θέση του Κοινοβουλίου στην πρώτη ανάγνωση σχετικά με τον ακριβή ορισμό της άμεσης και έμμεσης διακριτικής μεταχείρισης, γεγονός που μας ικανοποιεί, θεωρούμε ότι χρειάζεται - και πρόκειται εδώ για μία σημαντική τροπολογία - να ορίσουμε συγκεκριμένα τις παρενοχλήσεις, τις σεξουαλικές παρενοχλήσεις και τους τρόπους καταπολέμησης και πρόληψης τους. Πιστεύουμε εξάλλου ότι είναι σημαντικό να διατηρηθεί η τροπολογία μας η οποία περιορίζει τις παρεκκλίσεις που προβλέπει η Επιτροπή και το Συμβούλιο στην εφαρμογή της οδηγίας, καθώς επίσης και ότι χρειάζεται να ενισχυθεί η προστασία προς τη μητρότητα και την πατρότητα, λαμβάνοντας υπόψη και την υιοθεσία, προκειμένου να εξασφαλισθούν όλα τα αναγκαία μέτρα κατά της διακριτικής μεταχείρισης εις βάρος γονέων που κάνουν χρήση του αναγνωρισμένου δικαιώματος τους στη μητρότητα και στη πατρότητα.
<P>
Το ζήτημα αυτό θα αποτελέσει αναμφίβολα αντικείμενο συζήτησης στη διαδικασία συνδιαλλαγής, διότι και η Επιτροπή στο σημείο αυτό, στην τροποποιημένη θέση της, έχει εκφράσει επιφυλάξεις, ενώ υπάρχει ένδειξη συγκεκριμένων προβλέψεων για θετικές δράσεις. Θεωρήσαμε σημαντικό να διατηρηθεί το σημείο αυτό διότι αποτελεί ενίσχυση του σχετικού άρθρου της Συνθήκης.
<P>
Ένα άλλο σημαντικό σημείο που πιστεύω ότι θα πρέπει να διατηρηθεί αφορά την πρόβλεψη για αναλογικές, αποτελεσματικές και αποτρεπτικές κυρώσεις, αφήνοντας στα κράτη μέλη τη λεπτομερή διατύπωση των διαδικασιών, ζήτημα που θίξαμε και σε άλλες συζητήσεις που διεξήχθηκαν σήμερα στην αίθουσα αυτή και για το οποίο ψηφίσαμε με την ευκαιρία της έκθεσης για την ενημέρωση και διαβούλευση των εργαζομένων.
<P>
Εξάλλου θα πρέπει να διευκρινιστεί, όπως είχαμε συζητήσει στο παρελθόν, η έννοια της προστασίας των θυμάτων, η κάλυψη από αυτήν και των συνδικαλιστικών αντιπροσώπων καθώς και η ανάγκη να εξασφαλιστούν στους οργανισμούς που δημιουργούνται για την εφαρμογή της αρχής της ισότητας τα αναγκαία μέσα προκειμένου να παρέχουν την κατάλληλη νομική αρωγή και κάθε άλλη αρωγή στα θύματα σχετικών διακρίσεων.
<P>
Υπογραμμίζουμε επίσης την δυνατότητα σχετικά με τη συλλογική δράση σε περίπτωση παραβίασης της οδηγίας καθώς και τον καθορισμό από τους εργοδότες επιπέδων ισότητας. Η Ομάδα των Σοσιαλιστών θα ψηφίσει υπέρ όλων αυτών των τροπολογιών που εγκρίθηκαν στην επιτροπή. Θα πρέπει να πω δυστυχώς στην εισηγήτρια ότι οι δύο τροπολογίες που υπέβαλε από κοινού με τους Φιλελευθέρους και την Συνομοσπονδιακή Ομάδα της Ευρωπαϊκής Ενωτικής Αριστεράς δεν μας βρίσκουν σύμφωνους, όχι τόσο επί του περιεχομένου, όσο διότι πιστεύουμε ότι δεν προσθέτουν τίποτα ιδιαίτερα σημαντικό σε νομοθετικό επίπεδο, αλλά αντίθετα αποτελούν άσκοπη υπέρβαση του συμβιβασμού στον οποίο καταλήξαμε, τον οποίο ελπίζω μάλιστα να επιβεβαιώσουμε αύριο με συντριπτική πλειοψηφία στην αίθουσα αυτή προκειμένου να συμμετάσχουμε με ενισχυμένες θέσεις στη διαδικασία συνδιαλλαγής.

<SPEAKER ID=196 NAME="Van der Laan">
 - (NL) Κύριε Πρόεδρε, η εισηγήτρια κατέβαλε κάθε προσπάθεια για την εξεύρεση συμβιβασμού. Αξίζει επομένως συγχαρητηρίων για το καλό αποτέλεσμα, το οποίο μας υπέβαλε. Πραγματοποιήθηκαν πολλές χρήσιμες βελτιώσεις στα μέτρα εναντίον της σεξουαλικής παρενόχλησης, της άδειας υιοθεσίας και του δικαιώματος για την επιστροφή στην παλαιά θέση μετά από την άδεια εγκυμοσύνης. Εάν η Επιτροπή και το Συμβούλιο εννοούν σοβαρά την ίση μεταχείριση ανδρών και γυναικών, πρέπει να αποδεχθούν τη συμπερίληψη όλων αυτών των τροπολογιών.
<P>
Ακουσα με έκπληξη από τους χριστιανοδημοκράτες συναδέλφους μου ότι η εγκυμοσύνη είναι ένα καθαρά γυναικείο θέμα. Είναι ακριβώς ιδιαίτερα σημαντικό να έχουν και οι άνδρες την ευκαιρία να ασχοληθούν περισσότερο με τη νέα ζωή, την οποία βοηθούν να δημιουργηθεί.
<P>
Η κοινή τροπολογία, η οποία κατατέθηκε σχετικά, δεν δημιουργεί νέα δικαιώματα. Το μόνο που επιδιώκουμε σχετικά είναι οι άνδρες να μπορούν να κάνουν χρήση των υφιστάμενων εθνικών δικαιωμάτων τους, για παράδειγμα, μίας τριήμερης άδειας, και αυτό να μην μπορεί να εμποδιστεί. Το να μπορούν να κάνουν χρήση χωρίς διακρίσεις των υφιστάμενων δικαιωμάτων συνδυασμού εργασίας και φροντίδας φαίνεται στην Ομάδα των Φιλελευθέρων, σε αντίθεση με τις δύο μεγάλες Ομάδες, ότι δεν αποτελεί ένα υπερβολικό αίτημα. Σε τελική ανάλυση ζούμε στον 21ο αιώνα.
<P>
Είναι αυτονόητο ότι η τροπολογία των Πρασίνων, των Φιλελευθέρων και της Συνομοσπονδιακής Ομάδας της Ευρωπαϊκής Ενωτικής Αριστεράς σχετικά με το mainstreaming αποτελεί επίσης σημαντική προσθήκη. Ελπίζω ότι και οι άλλοι θα μας βοηθήσουν με την υποστήριξή τους και ότι αύριο θα έχουμε μία ευρεία πλειοψηφία για ένα περισσότερο ισότιμο μέλλον.

<SPEAKER ID=197 NAME="Sφrensen">
 - (NL) Κύριε Πρόεδρε, συνάδελφοι, η αρχική πρόταση της Επιτροπής πρέπει, για να χρησιμοποιήσω μία ήπια έκφραση, να θεωρηθεί εξαιρετικά αδύναμη, με την εξαίρεση ορισμένων θετικών μέτρων. Παρουσιάζει διάφορες σημαντικές ελλείψεις. Δεν υπάρχουν νέες καινοτόμες ιδέες, με την εξαίρεση της προσέγγισης για τη σεξουαλική βία και αυτό για μία οδηγία, η οποία είναι ήδη 25 ετών.
<P>
Φυσικά, είναι θετικό το γεγονός ότι η σεξουαλική παρενόχληση αναγνωρίζεται ως μία μορφή διακρίσεων εναντίον των γυναικών, αλλά παραμένει στην απλή αναγνώριση. Εξακολουθεί να λείπει όμως μία ρύθμιση για μία ενδεχόμενη πολιτική πρόληψης και επιπλέον η προστασία των μαρτύρων δεν ρυθμίζεται επαρκώς. Απουσιάζει επίσης μία συνεκτική ρύθμιση για κυρώσεις, σε περίπτωση που εκδηλωθεί αυτή η διάκριση. Είναι σαν να παραβιάζουμε ένα κόκκινο φανάρι. Μπορείς να οδηγήσεις, κανείς δεν σου το απαγορεύει και δεν λαμβάνονται σχετικά μέτρα. Επιπλέον, η ποινή σχετικά είναι πολύ χαμηλή.
<P>
Για να προστατευθούν καλύτερα οι γυναίκες μετά την εγκυμοσύνη πρέπει σε εκείνες τις χώρες όπου υφίσταται ρύθμιση να μπορούν και οι πατέρες να χαίρουν παρόμοιας προστασίας όπως οι μητέρες, έτσι ώστε να μπορεί να συνδυάζεται η εργασία και η οικογενειακή ζωή. Εξ αυτού προέρχεται η τροπολογία των Πρασίνων για την υιοθέτηση μίας ρύθμισης για αμφοτέρους, έτσι ώστε και οι πατέρες να μπορούν να αναλαμβάνουν τη φροντίδα των παιδιών, αλλά και να προστατεύονται ισότιμα.
<P>
Σε αυτό το Κοινοβούλιο, είναι δυνατό να υπάρξει μία σαφής πλειοψηφία για τη ρύθμιση διαφόρων περισσότερο ειδικών θεμάτων. Οι περισσότερες από αυτές ανήκουν σε άλλες ιδιαίτερες οδηγίες, όπως την οδηγία για την εγκυμοσύνη και για ισότιμη εργασία.
<P>
Κατά τα παρελθόντα έτη, η Επιτροπή δεν φαινόταν να ήταν σε θέση να προτείνει μία σειρά τροποποιήσεων των οδηγιών, οι οποίες θα προσαρμόζονταν καλύτερα στις σημερινές ανάγκες των γυναικών. Η Ομάδα των Πρασίνων/Ελεύθερης Ευρωπαϊκής Συμμαχίας ζητά επειγόντως για ακόμη μία φορά από την Επιτροπή να προτείνει τέτοιου είδους τροποποιήσεις των υφιστάμενων οδηγιών, ενδεχομένως υπό τη μορφή κωδικοποίησης του κεκτημένου σχετικά με την ισότητα ανδρών και γυναικών. Με ενδιαφέρον αναμένουμε εν τω μεταξύ την πρόταση της Επιτροπής για την ισότητα ανδρών και γυναικών εκτός της εργασιακής διαδικασίας.
<P>
Θα ήθελα να εκφράσω την ελπίδα ότι η βελγική Προεδρία δεδομένης της δικής της προοδευτικής νομοθεσίας σχετικά θα επιτύχει πριν από τις 2 Ιανουαρίου να πείσει τα κράτη μέλη για το ενδιαφέρον της έγκρισης της οδηγίας και ότι αυτή θα μπορέσει να εγκριθεί υπό την Προεδρία της κ. Onkelinkx.

<SPEAKER ID=198 LANGUAGE="FR" NAME="Fraisse">
Κύριε Πρόεδρε, κυρία Επίτροπε, αγαπητοί συνάδελφοι, θα ήθελα καταρχάς να ευχαριστήσω την κ. Hautala για την επιμονή της, πριν από το καλοκαίρι και μέχρι σήμερα ακόμη, όσον αφορά την προσπάθεια δόμησης της πρότασης της Επιτροπής χωρίς να λησμονεί να υπενθυμίζει τη σημασία κάποιων οδηγιών, όπως των οδηγιών για τις ίσες αμοιβές και για την προστασία της μητρότητας, παράλληλα με την αναγνώριση στο εξής της ή των παρενοχλήσεων, όπως και του συνδυασμού της οικογενειακής και επαγγελματικής ζωής. Σας ευχαριστώ, κυρία Hautala, για το δύσκολο έργο που φέρατε εις πέρας με επιτυχία.
<P>
Θα ήθελα τώρα να εξηγήσω γιατί υποστηρίζω την τροπολογία της κ. Hautala από κοινού με την Ομάδα των Φιλελευθέρων. Η Επιτροπή έχει τη βούληση βέβαια να αναγνωρίσει το δικαίωμα των πατεράδων να ασχολούνται με τα παιδιά τους. Υπάρχει, βεβαίως, η σύσταση για την προστασία των εργαζομένων που ασχολούνται με τα παιδιά τους. Γιατί όμως σταματάμε εδώ; Οφείλουμε, στο εξής, και αυτή είναι η ουσία της τροπολογίας μας, να αναγνωρίσουμε ότι μπορεί να υπάρχει άνιση μεταχείριση, δηλαδή ότι μπορεί να γίνονται διακρίσεις, στην περίπτωση των πατεράδων που θέλουν να ασχοληθούν με τα παιδιά τους. Γιατί η Επιτροπή για τα Δικαιώματα της Γυναίκας δεν έφθασε έως εκεί; Προσωπικά, δεν το κατανοώ και θα επιθυμούσα να φανούμε λογικότεροι αύριο. Διότι σε τι θα βοηθούσε κάτι τέτοιο; Δεν θα ενίσχυε μόνο την τάση προσφυγής σε δίκες, όπως πιστεύει η κ. Lulling, αλλά θα συνέβαλε στην καλύτερη συνειδητοποίηση ότι χρειάζεται να διάγουν ισορροπημένο επαγγελματικό και οικογενειακό συγχρόνως βίο, τόσο οι γυναίκες όσο και οι άνδρες. Εάν δεν επιτύχουμε το συνδυασμό των δύο, δεν θα προχωρήσουμε στον 21ο αιώνα, όπως μόλις είπε η κ. van der Laan. Να γιατί μου φαίνεται ότι η τροπολογία αυτή παρέχει τη δυνατότητα ενίσχυσης του συγκεκριμένου δικαιώματος των πατεράδων, το οποίο εξάλλου επιθυμούμε και θέλουμε να αναγνωρίσουμε. Να, γιατί μου φαίνεται σημαντική η υποστήριξη της τροπολογίας αυτής.
<P>
Τώρα, θα ήθελα, επίσης, να υπογραμμίσω αρκετά νέα σημεία που περιλαμβάνονται στις προτεινόμενες τροπολογίες. Καταρχάς, η εισαγωγή της υιοθεσίας παιδιών είναι πολύ σημαντική, πρόκειται για καινοτομία και πρέπει να σταθμιστεί δεόντως. Ύστερα, οφείλω να πω ότι η Ομάδα μου υποστηρίζει την αναγκαιότητα καθορισμού θετικών μέτρων. Δεν πρέπει να αρκείται κανείς σε αόριστες αναφορές, αλλά πρέπει να τα προσδιορίζει ακριβώς. Αυτό ακριβώς έγινε με σκοπό την παροχή ενός αληθινού νομικού εργαλείου. Πρέπει επίσης, πιστεύω, να υποστηριχθεί η δυνατότητα ενώσεων και οργανισμών να καταγγέλλουν περιπτώσεις διακριτικής μεταχείρισης. Αναγνωρίζουμε, επομένως, ότι δεν χρειάζεται τα άτομα να υπερασπίζονται μόνα τους ένα δικαίωμα ή να κινούν μόνα τους διαδικασίες, αλλά ότι μπορούν να λαμβάνουν υποστήριξη από οργανισμούς. Για αυτόν τον λόγο ίσως, αν και πράγματι είναι καλό το να μπορούμε να χαιρόμαστε για το ότι οι εκπρόσωποι των εργαζομένων τυγχάνουν προστασίας όταν υποστηρίζουν όσους διαμαρτύρονται για διακριτική μεταχείριση, μου φαίνεται λανθασμένη ενέργεια η κατάργηση της προστασίας ενδεχομένων μαρτύρων, δηλαδή ατόμων που προσέρχονται ως μάρτυρες σε υποθέσεις παρενοχλήσεων ή διακριτικής μεταχείρισης εις βάρος ορισμένων ατόμων. Προσωπικά, λυπούμαι πολύ για αυτό, αν και δεν έχουμε καταθέσει σχετική τροπολογία για αύριο.
<P>
Αυτά ήταν, κύριε Πρόεδρε, κυρία Επίτροπε, αγαπητοί συνάδελφοι, τα σημεία που ήθελα να υποστηρίξω εξ ονόματος της Ομάδας μου.

<SPEAKER ID=199 LANGUAGE="IT" NAME="Angelilli">
Κύριε Πρόεδρε, θα ήθελα καταρχάς να ευχαριστήσω την εισηγήτρια για το έργο που πραγματοποίησε. Σε πολλές περιπτώσεις το Κοινοβούλιο υπογράμμισε ότι ίσες ευκαιρίες μεταξύ ανδρών και γυναικών δεν θα πρέπει να αποτελούν απλώς ζήτημα αρχής. Οι ίσες ευκαιρίες αποτελούν μία έννοια, ένα ορισμό ο οποίος θα πρέπει να μεταφραστεί σε πραγματικές δεσμεύσεις από τα όργανα της Ένωσης προκειμένου να εξασφαλιστεί πρώτα από όλα η συγκεκριμένη ισότητα στην αντιμετώπιση ανδρών και γυναικών όσον αφορά την πρόσβαση στην εργασία και την επαγγελματική εκπαίδευση. Όχι μόνο αυτό, αλλά η εργαζόμενη γυναίκα θα πρέπει να διαθέτει τη δυνατότητα να δημιουργεί οικογένεια, να ανατρέφει τα παιδιά της, χωρίς αυτό να θεωρείται μειονέκτημα για την επαγγελματική της σταδιοδρομία. Θα πρέπει η κοινωνία να ξανασυνηθίσει να θεωρεί ότι η μητρότητα δεν αποτελεί μόνο δικαίωμα των γυναικών, αλλά και ευκαιρία για το σύνολο της κοινωνίας, λαμβάνοντας υπόψη μεταξύ άλλων το γεγονός ότι μία από τις αιτίες της υπογεννητικότητας είναι ακριβώς το γεγονός ότι πολλές γυναίκες αποθαρρύνονται από την τεκνοποίηση εξαιτίας των άκαμπτων μηχανισμών της αγοράς εργασίας. Για αυτόν ακριβώς το λόγο δεν αρκεί μόνο να εξασφαλίζεται το δικαίωμα στις γυναίκες μετά το τέλος της μητρικής άδειας να επιστρέφουν στις θέσεις εργασίας που κατείχαν πριν, αλλά, προκειμένου να προστατευθούν πραγματικά οι εργαζόμενες μητέρες, χρειάζεται να τους προσφέρουμε μία περισσότερο ευέλικτη νομοθεσία όσον αφορά τη γονική άδεια, επιτρέποντας και στους πατέρες να κάνουν χρήση γονικής άδειας προκειμένου να φροντίζουν το παιδί τους κατά τους πρώτους μήνες της ζωής του.
<P>
Εν κατακλείδι, κύριε Πρόεδρε, η Ευρωπαϊκή Ένωση οφείλει να ενδυναμώνει όλο και περισσότερο εκείνα τα κοινωνικά, νομικά και οικονομικά όργανα τα οποία μπορούν να αποτελέσουν μία συγκεκριμένη και ισχυρή, και όχι μόνο καταρχήν, υποστήριξη προς τις γυναίκες, κυρίως προς τις εργαζόμενες γυναίκες και επομένως μία ισχυρή υποστήριξη προς τις οικογένειες.

<SPEAKER ID=200 LANGUAGE="FR" NAME="Lulling">
Κύριε Πρόεδρε, ζητώ το λόγο για προσωπικό θέμα. Οφείλω να διαμαρτυρηθώ γι' αυτό που ειπώθηκε από την εκπρόσωπο των Φιλελευθέρων, ότι δηλαδή η στάση του ΕΛΚ σχετικά με την άδεια πατρότητας δεν είναι σωστή.
<P>
Οφείλω να της πω - όχι, δεν γνωρίζω το όνομα της εν λόγω κυρίας και ζητώ συγνώμη για αυτό - οφείλω να της πω λοιπόν ότι, αν είχε διαβάσει με προσοχή τις προτάσεις που διατυπώνονται στη σύσταση της κ. Hautala για τη δεύτερη ανάγνωση, δεν θα μπορούσε να μας κατηγορήσει για τις προθέσεις μας.
<P>
Δεν γνωρίζω αν η συνάδελφος της Ομάδας της ΕΕΑ διάβασε κι εκείνη τις τροπολογίες χωρίς να δώσει προσοχή, γιατί το κείμενο σχετικά με το χωριστό δικαίωμα άδειας·.
<P>
(Ο Πρόεδρος διακόπτει την ομιλήτρια)
<P>
Ναι, οφείλω να το πω, όμως, κύριε Πρόεδρε! Μας κατηγορούν για τις προθέσεις μας. Οι κυρίες αυτές δεν έδωσαν την απαιτούμενη προσοχή στο κείμενο, και, προσωπικά, δεν ανέχομαι να μας κατηγορούν για τις προθέσεις μας σχετικά με την άδεια πατρότητας, γιατί ό,τι ειπώθηκε σχετικά με το δικαίωμα στην άδεια πατρότητας - το οποίο υποστηρίζουμε, κύριε Πρόεδρε - είναι ακριβώς ό,τι υποστήριξε το Συμβούλιο. Επομένως, γιατί εκτοξεύονται κατηγορίες για την πρόθεση της Ομάδας μου να υποστηρίξει την άδεια πατρότητας: το έχουμε πει αυτό, και το κείμενό είναι ίδιο με το κείμενο του Συμβουλίου.
<P>
Κύριε Πρόεδρε, δεν μπορώ να ανεχτώ τις κατηγορίες των εκπροσώπων των Ομάδας των Φιλελευθέρων και της ΕΕΑ για τις προθέσεις μας. Όφειλαν να διαβάσουν πρώτα τα κείμενα!

<SPEAKER ID=201 NAME="Πρόεδρος">
Κυρία Lulling, σας ευχαριστώ που δώσατε ζωή στη βραδινή μας συνεδρίαση. Συνήθως αυτές οι συνεδριάσεις είναι λίγο μονότονες. Σας υπενθυμίζω, όμως, τον Κανονισμό μας.
<P>
Οφείλετε να περιμένετε το τέλος της συζήτησης, εάν επιθυμείτε να εκφραστείτε επί προσωπικού θέματος. Επίσης ο χρόνος είναι περιορισμένος. Πήρατε το λόγο για περισσότερα από δύο λεπτά. Νομίζω, πάντως, ότι οι συνάδελφοί σας κατανόησαν σωστά τη θέση σας αυτή τη φορά.
<P>
Ερχόμαστε τώρα, λοιπόν, στους ομιλητές που εγγράφηκαν και θα ομιλήσουν εξ ονόματός τους, αρχίζοντας από την κ. Avilιs Perea.

<SPEAKER ID=202 LANGUAGE="ES" NAME="Avilιs Perea">
Κύριε Πρόεδρε, κυρία Επίτροπε, κυρίες και κύριοι, βρισκόμαστε στη δεύτερη ανάγνωση μίας σημαντικής οδηγίας για την εφαρμογή της αρχής της ίσης μεταχείρισης μεταξύ ανδρών και γυναικών, όσον αφορά την πρόσβαση στην απασχόληση, την επαγγελματική εκπαίδευση και προώθηση και τις συνθήκες εργασίας.
<P>
Αυτή η οδηγία μας πήρε πολλές ώρες εργασίας, συνεδριάσεις και συμφωνίες μεταξύ των διαφόρων Ομάδων ώστε να επιτευχθεί ένα κείμενο αποδεκτό από την πλειοψηφία της Συνέλευσης, όπως επίσης και από το Συμβούλιο και την Επιτροπή. Δεν ήταν εύκολο, αλλά επικράτησε η επιθυμία για ένα νόμιμο κείμενο το οποίο θα ήταν ένα καλό μέσο για τη διευκόλυνση της πρόσβασης της γυναίκας στην αγορά εργασίας με ίσες συνθήκες επιτρέποντάς της το συμβιβασμό οικογενειακής και επαγγελματικής ζωής, που ακόμη και σήμερα θέτει τεράστια προβλήματα για τις γυναίκες και, ιδιαίτερα για τις νέες γυναίκες.
<P>
Η παράγραφος 2 του άρθρου 1, που εγγυάται την διατήρηση της θέση εργασίας μετά από μία άδεια μητρότητας, έχει τη μεγαλύτερη σημασία. Και όχι επειδή αυτό είναι μία καινοτομία, αφού συμπεριλαμβάνεται ήδη στην πλειοψηφία των εθνικών νομοθεσιών, αλλά επειδή, παρά το γεγονός αυτό, η διατήρηση της θέσης εργασίας και η συνέχιση της επαγγελματικής προώθησης μετά τη μητρότητα εξακολουθούν να δημιουργούν τεράστια προβλήματα στις γυναίκες. Αυτά τα προβλήματα βαρύνουν κυρίως τη γυναίκα, αλλά η οδηγία προβλέπει ότι, όταν ο πατέρας παίρνει μία άδεια πατρότητας, θα μπορεί να έχει τις ίδιες εγγυήσεις με τη γυναίκα, μολονότι η άδεια αυτή δίνεται μετά της άδειας του τοκετού, που είναι ίδιο και αποκλειστικό προνόμιο των γυναικών.
<P>
Επίσης συμπεριλαμβάνονται θετικά μέτρα που ευνοούν την παρουσία του λιγότερο εκπροσωπούμενου φύλου σε ένα συγκεκριμένο εργασιακό πεδίο, για την επίτευξη μίας μεγαλύτερης ισότητας μεταξύ ανδρών και γυναικών.
<P>
Είναι επίσης σημαντικό να επισημάνουμε ότι εξετάζει ένα πρόβλημα στο χώρο εργασίας που επηρεάζει, δυστυχώς, κυρίως τις γυναίκες: τη σεξουαλική παρενόχληση, που όχι μόνο θα διώκεται και θα τιμωρείται αλλά επίσης θα υιοθετηθούν προληπτικά μέτρα στις επιχειρήσεις. Μολονότι αντιλαμβανόμαστε ότι για τις μικρές επιχειρήσεις ίσως να υπάρξουν προβλήματα στη τήρηση αυτής της οδηγίας, πιστεύουμε ότι είναι ένα σημαντικό επίτευγμα για την ισότητα μεταξύ ανδρών και γυναικών. Ελπίζω ότι, τελικά, θα είναι μία βοήθεια για τις γυναίκες και δεν θα τους δημιουργήσει επιπρόσθετα προβλήματα.

<SPEAKER ID=203 LANGUAGE="DE" NAME="Grφner">
Κύριε Πρόεδρε, ευχαριστώ πολύ, κυρία Hautala, για την εργασία που εκτελέσαμε από κοινού. Η πρόταση ήταν πια αναγκαία αφού το Ευρωπαϊκό Δικαστήριο είχε κληθεί να αποφασίσει σε περισσότερες από 40 περιπτώσεις. Οι πιο γνωστές ήταν οι περιπτώσεις Kalanke και Marschall που είχαν απασχολήσει πολύ και εμάς εδώ στο Κοινοβούλιο. Οι εν λόγω περιπτώσεις που είχαν ευρύτατες επιπτώσεις όχι μόνο στη Γερμανία αλλά και σε ολόκληρη την ευρωπαϊκή επικράτεια, είχαν οδηγήσει σε σχετική νομική αβεβαιότητα.
<P>
Η Συνθήκη του Αμστερνταμ μας παρέχει σαφή νομική βάση με το άρθρο 3 σχετικά με την εξάλειψη των διακρίσεων καθώς και με τα άρθρα 141 και 3, έτσι ώστε να είναι δυνατή η τροποποίηση της οδηγίας με την έννοια της βελτίωσης της κατάστασης των γυναικών.
<P>
Σε πολλά σημεία της κοινής θέσης ανακαλύψαμε τις εκτεταμένες τροπολογίες που είχαμε υποβάλει στην πρώτη ανάγνωση. Αυτή ήταν και η πρώτη επιτυχία των εργασιών μας. Αμεση ή έμμεση διάκριση, σεξουαλική παρενόχληση στο χώρο εργασίας, θετικές δράσεις - όλα αυτά τα καλύπτει πλέον η κοινή θέση. Παρ' όλα αυτά εμείς προχωρούμε ένα βήμα παρακάτω. Θέλουμε - και αυτό το ξαναβρήκαμε στην κοινή θέση - να προστατεύσουμε όχι μόνο τη μητέρα αλλά και τον πατέρα, γεγονός που αρχικά συνάντησε εδώ στο Σώμα αρκετές αντιστάσεις. Αλλά και αυτό αποτελεί κανόνα. Πιστεύω ότι τώρα το ζητούμενο είναι να βρεθούν πιο σαφείς διατυπώσεις. Σε μακρές συνεδριάσεις εργασίας επιτύχαμε για 15 συμβιβαστικές προτάσεις ευρεία βάση στο Κοινοβούλιο.
<P>
Για το λόγο αυτό θα συνιστούσα στην πολιτική μου ομάδα να τηρήσει αυτόν το συμβιβασμό. Στόχος μας εξακολουθεί να παραμένει να επιτύχουμε γρήγορα τη βελτίωση της κατάστασης των γυναικών και των ανδρών που αισθάνονται υπόχρεοι απέναντι στην οικογένειά τους και υποστηρίζουν τη συμβατότητα της οικογενειακής με την επαγγελματική ζωή.
<P>
Θέλουμε να δημιουργήσουμε σαφές νομικό πλαίσιο. Για το λόγο αυτό θέλουμε, αν χρειαστεί, τη γρήγορη δρομολόγηση μιας διαδικασίας συνδιαλλαγής. Ελπίζουμε ότι η συμβιβαστική λύση που υποστηρίζει το Κοινοβούλιο θα συνεχίσει να υποστηρίζεται και ότι θα επιφέρει στην Επιτροπή και το Συμβούλιο την προθυμία να συνταχθούν για το καλό των γυναικών.

<SPEAKER ID=204 NAME="Πρόεδρος">
Η εισήγηση της κ. Hautala διαπραγματεύεται την ισότητα ανδρών και γυναικών όσον αφορά την πρόσβαση στην απασχόληση.
<P>
Όσον αφορά την πρόσβαση στο λόγο, η ισότητα αυτή δεν τηρήθηκε απόψε. Πιστέψτε με, λυπάμαι γιατί μέσα σε 16 ομιλήτριες υπάρχει μόνον ένας ομιλητής, τον οποίο θα ακούσουμε με ακόμη μεγαλύτερη προσοχή για δύο λεπτά.

<SPEAKER ID=205 LANGUAGE="SV" NAME="Schmidt Olle">
Κύριε Πρόεδρε, ευχαριστώ την κ. Hautala για το καλό έργο που πραγματοποίησε. Εάν είχε εξαρτηθεί από αυτήν αποκλειστικά, το αποτέλεσμα θα μπορούσε σίγουρα να ήταν πολύ καλύτερο, όμως οφείλουμε να κάνουμε συμβιβασμούς και η συζήτηση που πραγματοποιείται σήμερα για την ενίσχυση της ισότητας στην Ευρώπη είναι σημαντικό.
<P>
Το δικαίωμα στην ίση μεταχείριση στην απασχόληση είναι θεμελιώδες και όφειλε να θεωρείται προφανές. Δυστυχώς δεν συμβαίνει αυτό. Το ζήτημα αφορά την ανθρώπινη αξιοπρέπεια και την κατάργηση της σεξουαλικής παρενόχλησης, κάτι με το οποίο όλοι θα έπρεπε να συμφωνούμε. Παρόλα αυτά, γνωρίζουμε ότι πολλές γυναίκες στη σημερινή Ευρώπη αποτελούν καθημερινά αντικείμενο σεξουαλικής παρενόχλησης. Χρειάζεται μία πραγματική αλλαγή νοοτροπίας, καθώς επίσης και αποφασιστική και σαφής νομοθεσία προκειμένου να επιτύχουμε ίση μεταχείριση στην εργασία. Η κρατούσα νοοτροπία έχει ως αποτέλεσμα επίσης μεγαλύτερες μισθολογικές διαφορές μεταξύ ανδρών και γυναικών.
<P>
Πιστεύω παρόλα αυτά ότι είναι σημαντικό να υπογραμμίσουμε ότι η ίση μεταχείριση ανδρών και γυναικών δεν αποτελεί αποκλειστικά γυναικείο πρόβλημα. Είναι ένα ζήτημα που μας αφορά όλους, ασχέτως φύλου. Χρειάζονται δικαιώματα που να επιτρέπουν το συνδυασμό της επαγγελματικής με την οικογενειακή ζωή, τόσο για τις μητέρες όσο και για τους πατέρες. Η μητρική και η πατρική άδεια οφείλουν φυσικά να εξισωθούν. Η ισότητα θα πρέπει να αρχίσει στο σπίτι, ομιλώ εκ πείρας, κάποτε μάλιστα μου δίνεται η εντύπωση ότι η Επιτροπή για τα Δικαιώματα της Γυναίκας και τις Ίσες Ευκαιρίες δεν περιλαμβάνει σε ικανοποιητικό βαθμό εμάς τους άνδρες στις προτάσεις της σχετικά με την ισότητα. Λυπούμαι για το γεγονός αυτό, το οποίο δημιουργεί τον κίνδυνο να καθυστερήσει η πραγματοποίηση ενός περισσότερου αποτελεσματικού αγώνα υπέρ της ισότητας εντός της Ευρωπαϊκής Ένωσης.
<P>
Θα ήθελα καταλήγοντας να υπογραμμίσω ότι δεν με ικανοποιεί η τροπολογία 7. Δεν πιστεύω ότι η διατύπωσή της είναι αρκετά σαφής. Κάθε μητέρα και κάθε πατέρας οφείλουν να έχουν το δικαίωμα να επιστρέφουν στη δική τους εργασία μετά το πέρας της γονικής άδειας. Υπογραμμίζω τη λέξη δική τους, δεν αρκεί η διατύπωση ισότιμη εργασία. Δημιουργείται ο κίνδυνος να εκμεταλλευτούν ορισμένοι ανεύθυνοι εργοδότες τη δυνατότητα αυτή προκειμένου να προσφέρουν χειρότερους όρους για τη γονική άδεια. Δυστυχώς υπάρχουν πολλά τέτοια παραδείγματα ακόμα και στη χώρα μου. Θα προτιμούσα για το λόγο αυτό μία σαφέστερη διατύπωση.
<P>
Κύριε Πρόεδρε, δώστε μου ακόμα δέκα δευτερόλεπτα, αφού δώσατε δύο λεπτά και στην κ. Astrid Lulling, και επιτρέψτε μου να της πω ότι ο γάμος μου σε καμία περίπτωση δεν θα είχε επιβιώσει. Δεν θα είχε επιβιώσει σε καμία περίπτωση εάν εγώ και η σύζυγός μου δεν είχαμε μοιραστεί σε ίση βάση τη γονική άδεια.
<P>
Η κ. Lulling μίλησε με πολύ σαφήνεια, και για αυτό θεωρούμε όλοι εδώ ότι η τροπολογία 17 θα υποστηριχθεί φυσικά από την κ. Lulling, και την ευχαριστώ πολύ για αυτό. Σας ευχαριστώ!

<SPEAKER ID=206 NAME="Smet">
 - (NL) Κύριε Πρόεδρε, θα ήθελα καταρχάς να ευχαριστήσω κυρίως την κ. Hautala, αλλά, παράλληλα, να δηλώσω: ουκ εν τω πολλώ το ευ. Οι δύο τροπολογίες, οι οποίες υποβλήθηκαν από την κ. Hautala, προκάλεσαν πολλές δυσκολίες, επειδή δίνουν ένα επιχείρημα σε κάποιους, οι οποίοι δεν είναι ικανοποιημένοι με αυτή την οδηγία, για να καταψηφίσουν και πολλά άλλα ζητήματα. Και το γεγονός ότι εσείς χρειάζεστε 314 ψήφους θα έπρεπε να σας αναγκάσει να φανείτε περισσότερο έξυπνη.
<P>
Ο συμβιβασμός που επιτεύχθηκε σχετικά είναι πολύ σημαντικότερος από τις δύο συμπληρωματικές τροπολογίες, τις οποίες καταθέσατε. Θα ήθελα να σας πω σαφώς ότι ακολουθήσατε μία κακή στρατηγική.
<P>
Δεύτερο σημείο, και αυτό απευθύνεται προς την Επιτροπή. Το 1993 είχα συμβάλει στην έκδοση Βασιλικού Διατάγματος στη χώρα μου, βάσει του οποίου οι επιχειρήσεις υποχρεώνονταν να υποβάλλουν ετήσια έκθεση για την ισότητα των ευκαιριών μεταξύ ανδρών και γυναικών στις επιχειρήσεις τους. Αυτό το Βασιλικό Διάταγμα προχωρούσε περισσότερο από ό,τι το παρόν κείμενο, δεδομένου ότι το παρόν κείμενο παρέχει απλά ένα κίνητρο για τις επιχειρήσεις, ενώ εγώ είχα επιβάλει μία υποχρέωση.
<P>
Θα ήθελα να σας πω, κυρία Επίτροπε, ότι εάν εσείς επιθυμείτε να υπάρξουν αποτελέσματα, τότε πρέπει να διαβουλευτείτε με τους κοινωνικούς εταίρους πολύ περισσότερο από ό,τι μέχρι τώρα και να συμφωνήσετε με αυτούς για την εφαρμογή των διατάξεων των νόμων και των οδηγιών. Διότι το μεγάλο μας πρόβλημα δεν είναι η νομοθεσία. Ο νομοθέτης ορίζει αυτά που προβλέπουν οι ευρωπαϊκές οδηγίες, σε ορισμένες περιπτώσεις πολύ αργά. Το πρόβλημά μας είναι η εφαρμογή επί τόπου, η οποία επαφίεται στους κοινωνικούς εταίρους. Για τα συνδικάτα και για τους εργοδότες, ο ίσος μισθός, η ίση μεταχείριση και οτιδήποτε άλλο για τις γυναίκες, δεν αποτελεί ποτέ μία προτεραιότητα. Νομίζω ότι η Επιτροπή και τα κράτη μέλη πρέπει να πιέσουν για αυτό.

<SPEAKER ID=207 LANGUAGE="SV" NAME="Theorin">
Κύριε Πρόεδρε, φανταστείτε να κέρδιζαν οι άνδρες στην Ευρώπη μόλις το 15% των μισθών των γυναικών. Φανταστείτε να αποτελούσαν θύματα σεξουαλικής παρενόχλησης οι μισοί άνδρες. Φανταστείτε να υπεραντιπροσωπευόντουσαν οι άνδρες στην Ευρώπη σε επισφαλείς, χαμηλών προσόντων θέσεις μερικής απασχόλησης και να μπορούσαν να απολυθούν εάν ενημέρωναν τον εργοδότη τους ότι προτίθενται να γίνουν πατέρες. Φανταστείτε εάν το ποσοστό των ανδρών στα εθνικά κοινοβούλια της Ευρώπης ήταν μόλις 20%. Μένει άφωνος κανείς και μόνο να σκεφτεί κάτι τέτοιο! Βέβαια τη στιγμή αυτή οι γυναίκες, και όχι οι άνδρες, αποτελούν αντικείμενα τέτοιας διακριτικής μεταχείρισης.
<P>
"Απαιτείται νέος τρόπος σκέψης προκειμένου να λυθούν τα προβλήματα που δημιούργησε ο παλαιός τρόπος σκέψης" , είπε κάποτε ο Αλμπερτ Αϊνστάιν. Θα ήθελα να συγχαρώ την κ. Hautala η οποία πρότεινε ένα νέο τρόπο για να αντιμετωπιστούν τα προβλήματα που αφορούν την πεπαλαιωμένη κοινοτική οδηγία για την ίση μεταχείριση.
<P>
Η πρόταση επί της οποίας θα ψηφίσουμε αύριο δημιουργεί τη βάση για την υιοθέτηση αποτελεσματικής και σαφούς νομοθεσίας στα κράτη μέλη, η οποία να προστατεύει τις γυναίκες και τους άνδρες από διακρίσεις λόγω φύλου στην αγορά εργασίας. Τα κράτη μέλη οφείλουν να λάβουν αποτελεσματικά μέτρα προκειμένου να προωθήσουν την ισότητα στην πράξη. Σημαντικότερο είναι ίσως το αίτημα της κ. Hautala να προλαμβάνουν οι δημόσιοι και ιδιωτικοί εργοδότες στην Ευρώπη με συστηματικό και σχεδιασμένο τρόπο τις διακρίσεις λόγω φύλου, τη σεξουαλική παρενόχληση και την προσβλητική ιδιαίτερη μεταχείριση. Δεν αρκεί πλέον να αντιδρά κανείς αφού διαμαρτυρηθεί ένας εργαζόμενος. Καλούνται οι εργοδότες να εκπονούν ετήσια σχέδια για την ισότητα με στατιστικές σχετικά με το ποσοστό γυναικών και ανδρών στα διάφορα επίπεδα, τις μισθολογικές διαφορές καθώς και προτάσεις μέτρων κατά των διαφορών αυτών. Οι εργοδότες οφείλουν να αναλαμβάνουν τις ευθύνες τους προκειμένου οι υπάλληλοί τους να μην αποτελούν αντικείμενα σεξουαλικής παρενόχλησης, να έχουν ίσο μισθό για ίση εργασία, να διαθέτουν τη δυνατότητα να πραγματοποιούν σταδιοδρομία και κυρίως να μπορούν να συνδυάζουν την εργασία με την οικογένεια.
<P>
Θεωρώ ότι το Συμβούλιο είναι διατεθειμένο να υιοθετήσει την πρότασή μας. Τότε μόνο θα διαθέτουμε ένα όργανο προκειμένου να εξαλείψουμε τις έντονες διακρίσεις που υπάρχουν κατά των γυναικών στην αγορά εργασίας.

<SPEAKER ID=208 NAME="Καραμάνου">
Κύριε Πρόεδρε, η τροποποίηση της οδηγίας του 1976 αποτελεί ένα εξαιρετικά σημαντικό γεγονός που καταδεικνύει την ευαισθησία της Επιτροπής για τα θέματα της ίσης μεταχείρισης των δύο φύλων. Η Επιτροπή Δικαιωμάτων των Γυναικών από την πλευρά της, χάρη στις άκνοες προσπάθειες της εισηγήτριάς μας κ. Hautala αλλά και άλλων συναδέλφων, έχει συμβάλει στο να παρουσιαστεί σήμερα ένα βελτιωμένο κείμενο που συγκεντρώνει ευρύτατη συναίνεση. Για αυτό περιμένουμε την ένθερμη υποστήριξη της Επιτροπής αλλά και του Συμβουλίου. Η νέα οδηγία ασφαλώς έρχεται να ανταποκριθεί στις νέες συνθήκες που έχουν δημιουργηθεί κατά τα τελευταία είκοσι πέντε χρόνια στον χώρο της απασχόλησης και της επαγγελματικής κατάρτισης των γυναικών και να αντικαταστήσει ένα παρωχημένο νομικό πλαίσιο, που έχει συντελέσει τα μέγιστα στις διακρίσεις εις βάρος των γυναικών, σε σοβαρές αποκλίσεις από την αρχή της ισότητας, στα αυξημένα ποσοστά ανεργίας, στον αποκλεισμό των γυναικών από πολλούς επαγγελματικούς κλάδους και, γενικότερα, στη διαίρεση της αγοράς εργασίας κατά φύλο.
<P>
Θα ήθελα να σας ενημερώσω ότι πρόσφατα το Ελληνικό Κοινοβούλιο αντικατέστησε σχεδόν παμψηφεί ανάλογη διάταξη του Συντάγματος που επέτρεπε επίσης αποκλίσεις από την αρχή της ισότητας των φύλων στην αγορά εργασίας. Η έκθεση Hautala κάνει ένα βήμα στη διαμόρφωση ενός καλύτερου πλαισίου και εισάγει νέους τομείς δράσεις, όπως μέτρα για την πρόληψη και καταπολέμηση της σεξουαλικής παρενόχλησης στον χώρο εργασίας, την αποτελεσματική προστασία των εργαζομένων από άνιση μεταχείριση που συνδέεται με την εγκυμοσύνη και την μητρότητα, τη δικαστική προστασία, θετικά μέτρα για την εφαρμογή στην πράξη της ισότητας, όπως τονίστηκε από πολλές συναδέλφους, καθώς και κυρώσεις σε περιπτώσεις παραβιάσεως της οδηγίας. Ωστόσο, θεωρώ ότι η οδηγία θα μπορούσε να είναι πιο σαφής στον καθορισμό αντικειμενικών και μόνο κριτηρίων στην επιλογή για οποιαδήποτε θέση εργασίας και να μην αφήνει παραθυράκια για παρεκκλίσεις και αποκλεισμούς με βάση το φύλο.

<SPEAKER ID=209 NAME="Κράτσα-Τσαγκαροπούλου">
Κύριε Πρόεδρε, η οδηγία αυτή είναι πολύ σημαντική για το μέλλον της Ευρώπης, διότι ρυθμίζει θέματα που αφορούν ολόκληρη την κοινωνία - τόσο τις γυναίκες όσο και τους άνδρες - και αποτελεί μέσο για την επίτευξη θεμελιωδών στρατηγικών στόχων της Ευρωπαϊκής Ένωσης, όπως αυτοί καθορίζονται στην Συνθήκη της Ευρωπαϊκής Κοινότητας, άρθρα 2 και 3, και στην Ευρωπαϊκή Κοινωνική Ατζέντα. Ο εκσυγχρονισμός της οδηγίας είναι απόλυτα αναγκαίος, ώστε αυτή να καταστεί αποτελεσματικό μέσο για την επίτευξη των ανωτέρω στόχων.
<P>
Η διαδικασία αναθεώρησης της οδηγίας υπήρξε επίπονη, και σε ορισμένα σημεία δύσκολη, όπως συμβαίνει με την προσπάθεια να καταστεί ένα κείμενο δεσμευτικό, σωστό και αποτελεσματικό. Καλή διάθεση υπήρξε, τόσο από την εισηγήτρια, όσο και από όλες τις πολιτικές ομάδες. Η ισορροπία ήταν δύσκολη μεταξύ, από τη μία πλευρά, των φιλόδοξων στόχων που έχει θέσει η Ευρωπαϊκή Ένωση όσον αφορά τη γυναικεία απασχόληση και την ποιότητά της, του ήδη υψηλού κοινωνικού κεκτημένου στον τομέα της ίσης μεταχείρισης ανδρών και γυναικών και των ιδιαίτερα καλών επιδόσεων μερικών κρατών μελών, υψηλότερου επιπέδου, μερικές φορές, από τις προτάσεις οδηγίας (η κ. Καραμάνου και η κ. Smet αναφέρθηκαν σε αντίστοιχες εμπειρίες της Ελλάδας και του Βελγίου), ενώ, από την άλλη πλευρά, είχαμε τον ρεαλισμό να μην δυσχεράνουμε την ευελιξία και την θέση της γυναικείας εργασίας σε ένα δύσκολο οικονομικό και εργασιακό περιβάλλον, να διευκολύνουμε την επιτάχυνση της συνεργασίας μας με το Συμβούλιο και την Ευρωπαϊκή Επιτροπή, αλλά και να μην επιβαρύνουμε το κείμενο με θέματα σημαντικά για τις γυναίκες, όπως η ισότητα αμοιβών, που αποτελούν αντικείμενο άλλων τομέων, και να επιτύχουμε την απαιτούμενη συναίνεση και την ενισχυμένη πλειοψηφία που χρειάζεται.
<P>
Προσωπική μου εμπειρία είναι ότι η διαδικασία αυτή μας έκανε όλους, ευρωπαϊκά όργανα, εθνικές κυβερνήσεις, κοινωνικούς εταίρους και κοινωνικούς φορείς, πιο υπεύθυνους απέναντι στα προβλήματα των γυναικών και στη σημασία που έχει η γυναικεία απασχόληση για τους αναπτυξιακούς μας στόχους. Πιστεύω ότι αυτή η ωριμότητα θα εκφραστεί και στην αυριανή ψηφοφορία.
<P>
Οι θέσεις της πολιτικής μου ομάδας εκφράστηκαν και τις συμμερίζομαι. Προσωπικά, θα εκφράσω την υποστήριξή μου στην τροπολογία 17, στο σημείο της αναγνώρισης της πατρότητας ως παράγοντα της στρατηγικής για την προώθηση νέων συνθηκών εργασίας, ως παράγοντα ισόρροπης συμμετοχής γυναικών και ανδρών στην οικογενειακή και επαγγελματική ζωή, ως παράγοντα αναγνώρισης των κοινωνικών αξιών της οικογενειακής ζωής και υποστήριξης των γυναικών στους πολλαπλούς και ταυτόχρονους ρόλους τους.

<SPEAKER ID=210 LANGUAGE="DE" NAME="Klaί">
Κύριε Πρόεδρε, κυρία Επίτροπε, κυρίες και κύριοι, η ίση μεταχείριση ανδρών και γυναικών όσον αφορά την πρόσβασή τους στην απασχόληση, στην επαγγελματική κατάρτιση και στην επαγγελματική σταδιοδρομία αποτελεί κοινό στόχο όλων μας. Αμφιλεγόμενος είναι μόνο ο τρόπος που θα τον επιτύχουμε. Σε τελική ανάλυση τίθεται το ερώτημα πόσο αποτελεσματικά είναι μερικά επιμέρους μέτρα και μήπως τα τελευταία επιβάλλουν μόνο επιπλέον όρους και επιπλέον κόστος και γραφειοκρατία, καθότι αυτό είναι κάτι που δεν χρειαζόμαστε καθόλου.
<P>
Στην κοινή θέση, το Συμβούλιο δεν υιοθέτησε όλα τα αιτήματα του Κοινοβουλίου. Διαπιστώνουμε όμως ότι το κείμενο της αρχικής πρότασης έχει παρ' όλα αυτά βελτιωθεί. Έχει γίνει ένα σημαντικό βήμα στην πορεία προς τον εκσυγχρονισμό της κοινοτικής νομοθεσίας.
<P>
Ωστόσο, μερικά ζητήματα και προβληματικά σημεία παραμένουν ανοιχτά. Η Επιτροπή για τα Δικαιώματα της Γυναίκας και τις Ίσες Ευκαιρίες εξέτασε ενδελεχώς όλα τα ανοιχτά προβλήματα και σε συνεννόηση μεταξύ των πολιτικών ομάδων λήφθηκε η απόφαση να μην επαναφέρουμε όλα τα εκκρεμή αιτήματα, παρά μόνο τα σημαντικότερα. Η εισηγήτρια κ. Hautala κατέβαλε μεγάλες προσπάθειες για την επεξεργασία βατών συμβιβαστικών λύσεων και το αποτέλεσμα βρίσκεται τώρα μπροστά μας. Ήδη κατά την πρώτη ανάγνωση η συζήτηση στράφηκε γύρω από το θέμα ότι η προστασία του πατέρα δεν είναι δυνατόν να εξισωθεί με την προστασία της μητέρας. Η συμβιβαστική λύση αφήνει άθικτη την ελευθερία των κρατών μελών να αναγνωρίζουν το ξεχωριστό δικαίωμα του πατέρα για άδεια πατρότητας. Τόσο η μητέρα όσο και ο πατέρας πρέπει να έχουν τη δυνατότητα να αφιερώνονται στα οικογενειακά τους καθήκοντα. Αυτό - σε αντίθεση με τη άποψη που υποστηρίχθηκε εδώ - αποτελεί οπωσδήποτε δηλωμένο στόχο της Ομάδας του Ευρωπαϊκού Λαϊκού Κόμματος / Ευρωπαίοι Δημοκράτες.
<P>
Θα πρέπει επίσης να ληφθεί υπόψη και η διατύπωση ότι μετά τη λήξη της άδειας μητρότητας οι γυναίκες έχουν το δικαίωμα να επιστρέψουν στην εργασία τους ή σε ανάλογη θέση. Προβλήματα έχουμε ωστόσο με τον ορισμό της σεξουαλικής παρενόχλησης. Εδώ, βρήκαμε κατά την άποψή μου μια μάλλον ασαφή διατύπωση, μια και κανένας δικαστής ή κάποιος που θα πρέπει να αποφανθεί, δεν θα μπορέσει να χειριστεί αυτόν τον ορισμό.
<P>
Θα ήθελα εν συντομία να αντιταχθώ στην εκπόνηση ετήσιας έκθεσης από τους εργοδότες σχετικά με τις εξελίξεις όσον αφορά την ισότητα των δύο φύλων. Θα επιφέρει περισσότερη γραφειοκρατία και αυτό δεν συμβάλλει στην ίση μεταχείριση. Θα πρέπει να σκεφτούμε και τις μικρές και μεσαίες επιχειρήσεις, ώστε και αυτές να αποδέχονται μελλοντικά στην κοινωνία γυναίκες που ζητούν θέση εργασίας.
<P>
(Χειροκροτήματα)

<SPEAKER ID=211 NAME="Martens">
 - (NL) Κύριε Πρόεδρε, κυρία Επίτροπε, συζητούμε σήμερα για την ίση μεταχείριση ανδρών και γυναικών, όσον αφορά την πρόσβαση στην εργασιακή διαδικασία, την επαγγελματική εκπαίδευση και προώθηση των ευκαιριών, καθώς και όσον αφορά τις συνθήκες εργασίας. Στην πραγματικότητα, είναι παράξενο το γεγονός ότι εξακολουθούμε να μιλάμε σχετικά, επειδή ήδη αναφερόμαστε σε αυτό επί χρόνια και ο καθένας είναι πεπεισμένος σχετικά, τόσο οι γυναίκες όσο και οι άνδρες, ότι η ίση μεταχείριση ορθά είναι αυτονόητη και έτσι πρέπει να είναι. Αλλά δυστυχώς δεν βρισκόμαστε ακόμη σε αυτό το σημείο. Ακόμη συνεχίζουν οι γυναίκες να παραμερίζονται και να υφίστανται διακρίσεις, ακόμη και σε θέματα εργασίας. Ακόμη εξακολουθεί να δημιουργεί προβλήματα σε πολλές περιπτώσεις ο συνδυασμός εργασίας και φροντίδας των παιδιών. Για αυτό, είμαι ικανοποιημένη με την έκθεση αυτή.
<P>
Επίσης είμαι ικανοποιημένη επειδή εμείς σε μία σειρά σημαντικών σημείων μπορέσαμε να καταλήξουμε σε ένα συναινετικό κείμενο. Ελπίζω επίσης ότι αύριο θα μπορέσουμε να ψηφίσουμε θετικά, έτσι ώστε να υπάρξει ένα βήμα προόδου στη διαδικασία της ίσης μεταχείρισης.
<P>
Η έκθεση προσφέρει ένα κίνητρο στα κράτη και στις ενδιαφερόμενες οργανώσεις να λάβουν μέτρα για την ίση μεταχείριση και για την αντιμετώπιση της σεξουαλικής παρενόχλησης. Προσφέρεται επίσης καλύτερη νομική προστασία και προσφέρονται οι ευκαιρίες, για παράδειγμα, για την επιστροφή στην εργασία μετά την εγκυμοσύνη ή την υιοθεσία. Επίσης επιτρέπει να διαθέτουμε καλύτερη άποψη για την πραγματική κατάσταση όσον αφορά τη συμμετοχή ανδρών και γυναικών και μπορούμε να διαθέτουμε καλύτερα και ενημερωμένα στατιστικά στοιχεία.
<P>
Για αυτό, ευχαριστώ θερμά την Επιτροπή για την πρωτοβουλία της. Επίσης, ευχαριστώ θερμά την εισηγήτρια για όλες τις προσπάθειές της για να εξασφαλίσει τη συμφωνία όλων μας, αλλά, κυρίως, θέλω να ευχαριστήσω όλους εκείνους, οι οποίοι συνέβαλαν σε αυτό το κείμενο το οποίο βρίσκει ευρεία υποστήριξη.

<SPEAKER ID=212 NAME="Διαμαντοπούλου">
. (ΕΝ) Θα ήθελα να αρχίσω συγχαίροντας την εισηγήτρια, την κ. Hautala, και όλα τα μέλη της επιτροπής για τις προσπάθειές τους και για τις εξαίρετες συμβολές τους σε αυτόν τον δύσκολο και περίπλοκο τομέα.
<P>
Γνωρίζω τις ανησυχίες σας για τη βελτίωση του κειμένου της κοινής θέσης ως προς την οποία υπήρξε ομόφωνη συμφωνία στο Συμβούλιο στις 11 Ιουνίου 2001. Όπως ξέρετε από την πρώτη ανάγνωση, η Επιτροπή δέχτηκε το πνεύμα των περισσότερων τροπολογιών σας - 49 σε σύνολο 70 - και στη συνέχεια συνέταξε μια τροποποιημένη πρόταση που αντανακλά αυτήν την θέση.
<P>
Γενικά, πρέπει να τονισθεί ότι η κοινή θέση ενισχύει σημαντικά το κείμενο της αρχικής πρότασης και ανταποκρίνεται στην επιθυμία επικαιροποίησης του κειμένου της οδηγίας 76/207.
<P>
Τώρα πρέπει να επικεντρωθούμε στα πιο ουσιώδη θέματα της οδηγίας και να προσπαθήσουμε από κοινού να βρούμε πιθανές λύσεις για να βελτιώσουμε ακόμη περαιτέρω την κοινή θέση. Όπως γνωρίζετε, το Συμβούλιο κατέληξε σε συμφωνία μόνο μετά από μακρές συζητήσεις σε θέματα όπως η ακριβής διατύπωση των ορισμών και του άρθρου για τη γονική άδεια για γυναίκες και άνδρες, όπου ήταν πολύ δύσκολο να επιτευχθεί συμφωνία στο Συμβούλιο. Γι' αυτό, ο συμβιβασμός είναι πολύ λεπτός. Από την άλλη πλευρά, πιστεύω ότι το Συμβούλιο θα μπορούσε να κάνει και άλλους συμβιβασμούς σε τομείς όπως τα σχέδια ισότητας, ο ρόλος των φορέων για την προώθηση της ισότητας και η εισαγωγή προληπτικών μέτρων για την καταπολέμηση της σεξουαλικής παρενόχλησης.
<P>
Σε αυτό το πλαίσιο, η Επιτροπή μπορεί να δεχθεί τις παρακάτω τροπολογίες. Όσον αφορά τις τροπολογίες 1 και 5 για τα προληπτικά μέτρα κατά της σεξουαλικής παρενόχλησης, η Επιτροπή μπορεί να δεχθεί εν μέρει την ιδέα για την εισαγωγή μέτρων πρόληψης της σεξουαλικής παρενόχλησης αλλάζοντας τη διατύπωση του κειμένου. Αντί να υποχρεώνονται οι εργοδότες να εισαγάγουν προληπτικά μέτρα, θα ήταν προτιμότερο να ενθαρρύνονται να το κάνουν.
<P>
Σχετικά με την τροπολογία 8 για τα θετικά μέτρα, η Επιτροπή μπορεί να δεχθεί αυτήν την τροπολογία εν μέρει, εάν ο ορισμός περιληφθεί στις αιτιολογικές σκέψεις και όχι σε άρθρο της οδηγίας.
<P>
Όσον αφορά την τροπολογία 9 για τις ρυθμίσεις στις συμβάσεις και τις συμφωνίες, η Επιτροπή δέχεται ότι η ακυρότητα πρέπει να είναι υποχρεωτική, αλλά απορρίπτει τη διαγραφή της δυνατότητας τροποποίησης της σύμβασης. Εδώ υπάρχει ανάγκη για ευελιξία.
<P>
Σχετικά με την τροπολογία 13 για το ρόλο των ανεξάρτητων προϋπολογισμών, η Επιτροπή μπορεί να δεχθεί εν μέρει αυτήν την τροπολογία αλλάζοντας τη διατύπωση του προτεινόμενου κειμένου. Το κείμενο της κοινής θέσης μπορεί να βελτιωθεί με την ενίσχυση του ρόλου των φορέων για την προώθηση της ίσης μεταχείρισης και με την προσθήκη στα καθήκοντά τους του ελέγχου και της παρακολούθησης της κοινοτικής νομοθεσίας στον τομέα της ίσης μεταχείρισης. Η Επιτροπή μπορεί επίσης να δεχθεί μια διαφορετική διατύπωση του άρθρου 6(3), αναφέροντας ρητά ότι οι καθορισμένοι φορείς που εκπροσωπούν τα θύματα έχουν συμφέρον να εξασφαλίσουν τη συμμόρφωση με τους όρους αυτής της οδηγίας.
<P>
Όσον αφορά την τροπολογία 14 για τα σχέδια ισότητας και το επίπεδο της επιχείρησης, η Επιτροπή μπορεί να δεχθεί αυτήν την ιδέα εν μέρει, αλλά με νέα διατύπωση του άρθρου 8 (β).
<P>
Όσον αφορά την τροπολογία 15 για την υποβολή έκθεσης σχετικά με τα θετικά μέτρα δράσης, η Επιτροπή θα προτείνει εναλλακτικό κείμενο έτσι ώστε η έκθεση για τα θετικά μέτρα να υποβάλλεται μόνο κάθε τρία χρόνια.
<P>
Όσον αφορά την τροπολογία 16 για την ενσωμάτωση της διάστασης της ισότητας των φύλων στη νομοθεσία, η Επιτροπή δέχεται αυτήν την τροπολογία εν μέρει και ως προς το πνεύμα της αλλά μόνο στο μέτρο που σέβεται τη διατύπωση της Συνθήκης.
<P>
Θα ήθελα να αναφερθώ τώρα στις τροπολογίες που δεν μπορούν να γίνουν δεκτές από την Επιτροπή. Η τροπολογία 4 που επαναδιατυπώνει τον ορισμό της σεξουαλικής παρενόχλησης στην κοινή θέση έτσι ώστε να ληφθεί υπόψη ο ορισμός του Κοινοβουλίου για τη σεξουαλική παρενόχληση. Οι τροπολογίες 7 και 17 που επαναδιατυπώνουν το κείμενο της κοινής θέσης για τη γονική άδεια για άνδρες και γυναίκες εισάγοντας εκ νέου, μεταξύ άλλων, την ιδέα της γονικής άδειας και για τους δύο γονείς σε περίπτωση υιοθεσίας. Η κοινή θέση συζητήθηκε εντόνως στο Συμβούλιο για το σημείο αυτό και επιτεύχθη ένας ευαίσθητος συμβιβασμός. Γι' αυτό, δεν είναι πιθανόν να γίνουν δεκτές περαιτέρω αλλαγές.
<P>
Εδώ θα ήθελα να σας υπενθυμίσω απλώς ότι υπάρχει φυσικά η οδηγία για τη γονική άδεια για τους άνδρες - η πρώτη που θα υιοθετηθεί μετά από συμφωνία με τους κοινωνικούς εταίρους.
<P>
Η Επιτροπή δεν δέχθηκε την τροπολογία 11 σχετικά με την άσκηση συλλογικής αγωγής σε περίπτωση διακρίσεων - ιδίως χωρίς τη συγκατάθεση του θύματος των διακρίσεων.
<P>
Όσον αφορά τις τροπολογίες 2, 3, 6, 10 και 12, η Επιτροπή θεωρεί ότι το περιεχόμενό τους καλύπτεται ήδη από την κοινή θέση.
<P>
Για να συνοψίσω, η Επιτροπή μπορεί να δεχθεί εν μέρει ή στο πνεύμα τους τις τροπολογίες 1, 5, 8, 9, 13, 14, 15 και 16. Απορρίπτει τις τροπολογίες 2, 3, 4, 6, 7, 10, 11, 12 και 17.

<SPEAKER ID=213 NAME="Πρόεδρος">
Ευχαριστώ πολύ, κυρία Διαμαντοπούλου.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<CHAPTER ID=12>
Απαλλαγή 1999: έκτο, έβδομο και όγδοο Ευρωπαϊκό Ταμείο Ανάπτυξης
<SPEAKER ID=214 NAME="Πρόεδρος">
Η ημερήσια διάταξη προβλέπει τώρα τη συζήτηση της δεύτερης έκθεσης (A5-0337/2001) της κ. Rόhle, εξ ονόματος της Επιτροπής Ελέγχου του Προϋπολογισμού, σχετικά με την απαλλαγή της Επιτροπής όσον αφορά την εκτέλεση του προϋπολογισμού του έκτου, έβδομου και όγδοου Ευρωπαϊκού Ταμείου Ανάπτυξης για το οικονομικό έτος 1999.
<P>
Παραχωρώ αμέσως τον λόγο στην εισηγήτριά μας, την κ. Rόhle, για πέντε λεπτά.

<SPEAKER ID=215 LANGUAGE="DE" NAME="Rόhle">
Κύριε Πρόεδρε, σας προτείνω σήμερα την απαλλαγή της Επιτροπής από την ευθύνη εκτέλεσης των εργασιών του έκτου, έβδομου και όγδοου Ευρωπαϊκού Ταμείου Ανάπτυξης για το οικονομικό έτος 1999. Δυστυχώς την άνοιξη υποχρεωθήκαμε να αναβάλουμε τη συγκεκριμένη απαλλαγή, επειδή ως εισηγήτρια δεν είχα λάβει από την Επιτροπή επαρκείς πληροφορίες. Εν τω μεταξύ, οι πληροφορίες αυτές είναι πλέον διαθέσιμες, και θα ήθελα να ευχαριστήσω θερμά την Επιτροπή για την αγαστή συνεργασία. Σήμερα μπορώ χωρίς επιφυλάξεις και ενδοιασμούς να συστήσω την απαλλαγή.
<P>
Ελπίζω ωστόσο και προσδοκώ ότι η αγαστή αυτή συνεργασία, την οποία έχουμε από την άνοιξη με την Επιτροπή, θα συνεχιστεί και κατά τη μελλοντική υποβολή εκθέσεων στο πλαίσιο του Ταμείου Ανάπτυξης, επειδή μια τέτοια συνεργασία είναι απαραίτητη προκειμένου να επιλυθούν από κοινού τα προβλήματα στο συγκεκριμένο τομέα.
<P>
Εντούτοις, η έκθεσή μου εξακολουθεί να είναι εξαιρετικά επικριτική. Και τούτο διότι αναφέρεται στο έτος 1999, το πρώτο οικονομικό έτος, για το οποίο η νέα Επιτροπή φέρει ακέραια την ευθύνη. Το γεγονός ότι φέρει ακέραια την ευθύνη δεν σημαίνει ωστόσο ότι μπορούν να καταλογιστούν στην Επιτροπή λάθη του παρελθόντος. Όλοι μας γνωρίζουμε ότι οι μεταρρυθμίσεις χρειάζονται χρόνο, και διαπιστώνουμε ότι έχουν δρομολογηθεί ήδη οι απαιτούμενες ενέργειες. Παρ' όλα αυτά θα ήθελα να επαναλάβω εν συντομία ακόμα μια φορά την κριτική μου. Πρόκειται για το ζήτημα της εφαρμογής - για παράδειγμα η διαφορά μεταξύ των πιστώσεων ανάληψης υποχρεώσεων και των πληρωμών που όντως πραγματοποιήθηκαν το 1999 ήταν 2,69 δισεκατομμύρια ευρώ έναντι 1,27 δισεκατομμυρίων ευρώ. Το ίδιο συμβαίνει επίσης με την εκτέλεση της πρωτοβουλίας διαγραφής των χρεών των φτωχότερων χωρών του κόσμου. Γνωρίζω ασφαλώς ότι οι αριθμοί αυτοί αποτελούν έκφραση μιας γενικότερης κρίσης της αναπτυξιακής βοήθειας, καθώς και ότι στην περίπτωση αυτή το θέμα δεν είναι μόνο το Ταμείο Ανάπτυξης και η εργασία της Επιτροπής, αλλά το ότι όλα τα κράτη μέλη, η Επιτροπή και το Κοινοβούλιο πρέπει από κοινού να σκεφθούν νέες προσεγγίσεις σχετικά με την αναπτυξιακή πολιτική.
<P>
Το πρόβλημα είναι ότι δεν υπάρχει επαρκής πολιτική βούληση για προσφορά γενναιόδωρης οικονομικής βοήθειας, ενώ συγχρόνως υπάρχει έλλειψη μέσων προκειμένου να αξιοποιηθούν αποτελεσματικά οι διαθέσιμοι πόροι. Αυτό είναι εν ολίγοις το πρόβλημα. Στο σημείο αυτό, επειδή η ώρα έχει περάσει, δεν θα ήθελα να αναλωθώ σε λεπτομέρειες, αλλά θα ήθελα να υπογραμμίσω με έμφαση, ότι οι προσεγγίσεις της Επιτροπής για την επίλυση του συγκεκριμένου προβλήματος κινούνται προς τη σωστή κατεύθυνση. Ενίσχυση των αντιπροσωπειών επί τόπου, καλύτερος εξοπλισμός και προετοιμασία, κοντολογίς, περισσότερες αρμοδιότητες επί τόπου. Ωστόσο, στο πλαίσιο αυτό θα ήθελα να απευθύνω έκκληση στο Κοινοβούλιο. Στην Επιτροπή Προϋπολογισμών υπήρξαν έντονες αντιπαραθέσεις σχετικά με την ανάγκη για επιπλέον προσωπικό, κυρίως για τις αντιπροσωπείες, ενώ και η Επιτροπή Ελέγχου του Προϋπολογισμού άσκησε πίεση στην Επιτροπή Προϋπολογισμών προκειμένου να διατεθούν οι θέσεις αυτές και να μην υπάρξει στο συγκεκριμένο ζήτημα κάποιο εσφαλμένο πολιτικό παιχνίδι, ένα παιχνίδι, σύμφωνα με το οποίο η Επιτροπή θα πρέπει πρώτα να αποφέρει κάποια αποτελέσματα στη μεταρρύθμιση, προκειμένου να είμαστε σε θέση στη συνέχεια να εγκρίνουμε το προσωπικό. Αυτό ασφαλώς είναι παράλογο, επειδή καταρχάς το προσωπικό αυτό χρειάζεται στις αντιπροσωπείες επί τόπου για να μπορέσουν σε τελική ανάλυση να εφαρμόσουν τις μεταρρυθμίσεις.
<P>
Επίσης οι περαιτέρω μεταρρυθμιστικές προσπάθειες, οι οποίες αναφέρονται εκ νέου στην εσωτερική έκθεση λογιστικού ελέγχου της Επιτροπής, είναι σημαντικές και πρέπει να συζητηθούν διεξοδικά ανάμεσα στην Επιτροπή και το Κοινοβούλιο. Θα ήθελα ωστόσο εν συντομία να θίξω ορισμένες ακόμη προσδοκίες, σε συνέχεια της έκθεσης του Ελεγκτικού Συνεδρίου, οι οποίες ελπίζω ότι μελλοντικά θα διέπουν την απαλλαγή αλλά και τη συνεργασία ανάμεσα στο Κοινοβούλιο και την Επιτροπή.
<P>
Ένα άκρως σημαντικό σημείο είναι ότι χρειαζόμαστε συνεχή αξιολόγηση της υλοποίησης των προβλεφθέντων μέτρων για τη μεταρρύθμιση της δημόσιας διοίκησης στις χώρες ΑΚΕ. Χρειαζόμαστε τον έλεγχο της επιτευχθείσας προόδου στους ζωτικούς τομείς της υγείας και της περίθαλψης με τη βοήθεια αξιόπιστων δεικτών, για παράδειγμα τον δείκτη της αύξησης του αριθμού των καθηγητών ή των ιατρών, δηλαδή χρειαζόμαστε περισσότερο ποιοτικό και όχι ποσοτικό έλεγχο. Αυτό θα σήμαινε εξάλλου ότι θα έπρεπε να τροποποιηθεί η διαδικασία απαλλαγής στο ίδιο το Κοινοβούλιο. Αυτό σημαίνει ότι θα έπρεπε επίσης να επιχειρήσουμε μια έρευνα περισσότερο προς την κατεύθυνση του ποιοτικού ελέγχου και να μην προκαλούνται σκάνδαλα για λεπτομέρειες. Επιπλέον, θα πρέπει να διεξάγουμε ετήσιο έλεγχο της λογιστικής διαχείρισης και της οικονομικότητας της διαχείρισης των πόρων βάσει δειγματοληπτικών ελέγχων, ενώ ως τελευταίο σημείο θα πρέπει να επιβάλουμε σαφώς προσδιορισμένες κυρώσεις, όπως για παράδειγμα περικοπή ή αναστολή των πληρωμών σε περίπτωση μη τήρησης των συμφωνηθέντων μεταρρυθμιστικών μέτρων. Εάν λάβουμε από κοινού τα μέτρα αυτά, τότε θεωρώ ότι θα έχουμε όλοι προβεί σε ένα σημαντικό βήμα προς την κατεύθυνση μιας καλύτερης διαμόρφωσης της αναπτυξιακής βοήθειας και ότι με τον τρόπο αυτό θα αποκτήσουμε μεγαλύτερη πειθώ έναντι των φορολογουμένων της Ευρωπαϊκής Ένωσης, ενώ συγχρόνως θα υπάρχει μεγαλύτερη ετοιμότητα για έγκριση των απαραίτητων κονδυλίων. Αλλωστε η παρούσα κρίση της 11ης Σεπτεμβρίου αποδεικνύει το πόσο σημαντική είναι η αναπτυξιακή βοήθεια. Πρόκειται άλλωστε να αναδειχθεί σε έναν άκρως κομβικό παράγοντα. Εξάλλου η ΕΕ αποτελεί εν τέλει το μεγαλύτερο χρηματοδότη παγκοσμίως σε σχέση με την αναπτυξιακή βοήθεια. Ως εκ τούτου, χρειαζόμαστε επειγόντως αυτή την κοινή μεταρρύθμιση!

<SPEAKER ID=216 LANGUAGE="ES" NAME="Sauquillo Pιrez del Arco">
. (ES) Κύριε Πρόεδρε, οι δύσκολες περιστάσεις, γνωστές σε όλους, που συνόδευσαν τη διαχείριση του προϋπολογισμού για το οικονομικό έτος 1999, επηρέασαν ιδιαίτερα τα κεφάλαια που προορίζονται για τις εξωτερικές σχέσεις και, ακόμη περισσότερο, για τη βοήθεια προς τρίτες χώρες, συμπεριλαμβανομένου του Ευρωπαϊκού Ταμείου Ανάπτυξης.
<P>
Για τη σοσιαλιστική Ομάδα, η καλή διαχείριση του Ευρωπαϊκού Ταμείου Ανάπτυξης δεν είναι αναγκαία μόνο για λόγους διόρθωσης και διαφάνειας του προϋπολογισμού, αλλά επειδή αυτό το ταμείο και όλοι οι κοινοτικοί πόροι βοήθειας είναι θεμελιώδεις για τη συμβολή στη μείωση της φτώχειας, η οποία είναι μία από τις προτεραιότητές μας. Γι' αυτό, παρακολουθούμε με ιδιαίτερη προσοχή τις ενέργειες της Επιτροπής στο πεδίο αυτό. Απόδειξη αυτού του ενδιαφέροντος είναι η πολυτάραχη διαδρομή που ακολούθησε αυτή η έκθεση στις αρμόδιες επιτροπές, μέχρι να επιτύχει την έγκρισή της.
<P>
Τον περασμένο χρόνο εγκρίναμε τη διαχείριση του 1998 με τον όρο να προσανατολιστούν οι κοινοτικές δαπάνες προς τη μείωση της φτώχειας και βελτιώσαμε τη διάρθρωση του προϋπολογισμού προς αυτή την κατεύθυνση, για να μειωθούν οι κίνδυνοι διασποράς των κεφαλαίων βοήθειας. Αυτό τον χρόνο αναβάλαμε, σε μία περίπτωση, την έγκριση της διαχείρισης, εν αναμονή μίας σειράς εκθέσεων του Ελεγκτικού Συνεδρίου. Σήμερα είμαστε σε θέση να την εγκρίνουμε, μετά την υιοθέτηση εκ μέρους της Επιτροπής μίας σειράς μέτρων βελτίωσης της αποτελεσματικότητας της βοήθειας, μεταξύ των οποίων πρέπει να επισημάνουμε την δημιουργία της υπηρεσίας Europe Aid, αλλά παράλληλα, με τις επιφυλάξεις που μας προκαλούν ορισμένα στοιχεία: το 1999 το επίπεδο πληρωμών του ΕΤΑ σε σχέση με το επίπεδο πιστώσεων αναλήψεων υποχρεώσεων και με τις πληρωμές των προηγούμενων χρόνων, ήταν απογοητευτικό, όπως είπε και η κ. Rόhle. Πρωτοβουλίες όπως η μείωση του χρέους των λιγότερο αναπτυγμένων χωρών δεν εκπληρώνονται στο μέτρο που είχε δεσμευτεί η Επιτροπή. Οι συμβάσεις που έχουν χρηματοδοτηθεί από το ΕΤΑ ωφελούν, βασικά, τις επιχειρήσεις των κρατών μελών εις βάρος των τοπικών επιχειρήσεων και οργανώσεων. Η Επιτροπή δεν προσανατολίζει ακόμη επαρκώς την βοήθειά της στη μείωση της φτώχειας.
<P>
Θέλουμε απλοποίηση των διαδικασιών, ενσωμάτωση του κύκλου συνεργασίας, διαφάνεια στην διαχείριση, αξιολόγηση τομέων πολύ σημαντικών όπως της υγείας και της εκπαίδευσης. Θα παρακολουθούμε την εφαρμογή των συστάσεων του ψηφίσματος που συζητάμε σήμερα. Η Επιτροπή γνωρίζει ότι έχει την στήριξη της σοσιαλιστικής Ομάδας στις προσπάθειές της να βελτιώσει τη διαχείριση του ΕΤΑ και η σοσιαλιστική Ομάδα έχει την πεποίθηση ότι αυτές οι βελτιώσεις θα είναι ορατές στα επόμενα οικονομικά έτη, για να μπορούμε να εγκρίνουμε τη διαχείριση με λιγότερα προβλήματα και όρους απ' όσους υπήρχαν μέχρι τώρα. Ευχαριστώ πολύ.

<SPEAKER ID=217 LANGUAGE="DE" NAME="Stauner">
Κύριε Πρόεδρε, αγαπητοί συνάδελφοι, με την έκθεσή της για την απαλλαγή του Ευρωπαϊκού Ταμείου Ανάπτυξης η συνάδελφος Rόhle περιγράφει με σαφήνεια τις αντιφάσεις της αναπτυξιακής μας πολιτικής. Αφενός διατυπώνεται η διαμαρτυρία ότι δεν υπάρχει επαρκής βούληση για γενναιόδωρη προσφορά οικονομικής βοήθειας, και αφετέρου είμαστε υποχρεωμένοι να διαπιστώσουμε ότι οι πόροι που είναι όντως διαθέσιμοι δαπανούνται μόνον εν μέρει και συχνά με μεγάλη καθυστέρηση.
<P>
Κάποιο πρόβλημα πρέπει να υπάρχει στο σύστημα, όταν στα τέλη του 1999 υπήρχε ποσό σχεδόν 10 δισ. ευρώ, χωρίς καθορισμένες προθεσμίες, σε διαθέσιμους και εγκριθέντες πόρους οι οποίοι δεν χρησιμοποιήθηκαν. Φυσικά η Επιτροπή θα ισχυριστεί ότι εν τω μεταξύ παρατηρούνται εδώ και εκεί κάποιες ενδείξεις βελτίωσης. Παρ' όλα αυτά εξακολουθεί να ισχύει η διαπίστωση ότι πρέπει να αναθεωρήσουμε εκ βάθρων την προσέγγισή μας.
<P>
Η βοήθειά μας στο πλαίσιο του Ταμείου Ανάπτυξης έχει εξαντλήσει τα όριά της, επειδή αποσκοπεί στην ενίσχυση κρατών, τα οποία εν μέρει υπάρχουν μόνο στα χαρτιά. Απουσιάζει εν πολλοίς έστω και μια στοιχειωδώς λειτουργική δημόσια διοίκηση, απουσιάζει ο δημοκρατικός έλεγχος των κυβερνώντων, ενώ ορισμένες χώρες βρίσκονται σε ανοιχτό εμφύλιο πόλεμο ή στα πρόθυρα πολέμου.
<P>
Σε καταστάσεις εμφυλίων πολέμων πρέπει να επικεντρωνόμαστε πρωτίστως σε βοήθειες που αποσκοπούν στην εξομάλυνση διενέξεων και σε ανθρωπιστική βοήθεια. Σε άλλες περιπτώσεις θα πρέπει να εστιάζουμε τις προσπάθειές μας, σε μεγαλύτερο βαθμό από ό,τι συνέβαινε μέχρι σήμερα, στη δημιουργία λειτουργικών δημοσίων διοικήσεων. Οι λειτουργικές διοικήσεις αποτελούν προϋπόθεση, ούτως ώστε οι πόροι της οικονομικής βοήθειας της ΕΕ ή άλλων χρηματοδοτών της διεθνούς κοινότητας να αξιοποιούνται εν τέλει με λογικό τρόπο. Αποτελούν επίσης προϋπόθεση, ούτως ώστε οι χώρες να διαχειρίζονται τα φορολογικά τους έσοδα υπεύθυνα και προς το συμφέρον των πολιτών.
<P>
Η βοήθεια μας πρέπει επομένως να συνδυάζεται πάντοτε με ένα μεταρρυθμιστικό πρόγραμμα για τη δημόσια διοίκηση. Εάν προχωρούν οι συγκεκριμένες μεταρρυθμίσεις θα υπάρχει υποστήριξη, εάν όμως δεν προχωρούν ή αν υπάρχουν δυσχέρειες, τότε δεν θα πρέπει να διστάσουμε να διακόψουμε τη χρηματοδότηση. Γνωρίζω ότι αυτό το τελευταίο είναι το δυσκολότερο κομμάτι της αποστολής μας, ωστόσο η Επιτροπή πρέπει, ιδίως σε τέτοιες περιπτώσεις, να επιδεικνύει σταθερότητα και πίστη στις αρχές της.
<P>
Ολοκληρώνοντας, μία ακόμα επισήμανση σχετικά με τη διαδικασία απαλλαγής: η απαλλαγή έπρεπε να αναβληθεί, επειδή καταρχάς η Επιτροπή δεν διαβίβασε τις απαραίτητες πληροφορίες. Επιπλέον, προέκυψε εκ νέου πρόβλημα, καθώς συγκεκριμένες εμπιστευτικές πληροφορίες διαβιβάστηκαν μόνο στην πρόεδρο της αρμόδιας επιτροπής και στην εισηγήτρια. Με τον τρόπο αυτό δημιουργούνται - το έχω ήδη αναφέρει πολλές φορές, το επαναλαμβάνω ακόμα μία - δύο κατηγορίες βουλευτών: εκείνοι που έχουν πρόσβαση σε παρόμοιες πληροφορίες και εκείνοι που δεν έχουν.
<P>
Η επιτροπή κατέστησε στην έκθεσή της απολύτως σαφές, ότι η παρούσα κατάσταση δεν επιτρέπεται να εμφανιστεί και πάλι στο μέλλον και ότι μελλοντικά στη διαδικασία απαλλαγής πρέπει να ισχύσουν πλήρως οι όροι του κανονισμού μας. Αυτό σημαίνει ότι όλα τα μέλη του παρόντος Σώματος θα έχουν πρόσβαση σε όλες τις εμπιστευτικές πληροφορίες.

<SPEAKER ID=218 LANGUAGE="DA" NAME="Blak">
Κύριε Πρόεδρε, η Επιτροπή θα έπρεπε τώρα να έχει λάβει απαλλαγή για το 1999 αλλά το Κοινοβούλιο πέτυχε τελικά πολλά μέσω της αναβολής χορήγησης απαλλαγής στον πρώτο γύρο. Η Επιτροπή πιέστηκε να λάβει ορισμένες πρωτοβουλίες που ειδάλλως δεν θα είχαν ληφθεί. Θεωρώ ότι η εισηγήτρια μας υπέβαλε μια πολύ καλή εργασία, αλλά θεωρώ επίσης ότι η Επιτροπή αξίζει σπουδαία συγχαρητήρια όταν σημειώνει βήματα προόδου και στην προκειμένη περίπτωση θεωρώ ότι τα σημείωσε. Θα ήθελα συνεπώς εξ ονόματος των σοσιαλιστών να συστήσω τη χορήγηση απαλλαγής για το Ταμείο Ανάπτυξης και συγχρόνως θέλω να βεβαιώσω την Επιτροπή ότι όλα τα εκκρεμή προβλήματα θα παρακολουθηθούν κατά τη χορήγηση απαλλαγής για το έτος 2000.
<P>
Η Επιτροπή υλοποίησε μια μεγάλη έρευνα για τα ανταλλαγματικά κεφάλαια, όπως και για την ευθύνη και το ρόλο των αντιπροσωπειών. Ερευνήθηκε εάν οι αντιπροσωπείες έχουν σταθεί στο ύψος των υποχρεώσεών τους και από ό,τι φαίνεται έχουν διότι δεν πρόκειται να ξεκινήσουν πειθαρχικές διαδικασίες. Μπορώ πάντως να ρωτήσω τον κ. Nielson εάν η Επιτροπή θέλει να επιβεβαιώσει ότι δεν θα ξεκινήσουν πειθαρχικές διαδικασίες βάσει των ερευνών της. Μπορώ επίσης να ρωτήσω - ίσως λίγο πειραχτικά - εάν η Επιτροπή θέλει να επιβεβαιώσει αυτή την έκθεση η οποία δεν πρόκειται να διαβιβαστεί στο Κοινοβούλιο.
<P>
Η υπηρεσία εσωτερικού ελέγχου ξεκίνησε καλά με τις έρευνες των ανταλλαγματικών κεφαλαίων. Είναι μια καλή έκθεση, η οποία ασκεί κριτική στον τρόπο που λειτουργεί το σύστημα. Τα ανταλλαγματικά κεφάλαια είναι μια άμεση ενίσχυση του προϋπολογισμού και ούτε η Επιτροπή ούτε οι αντιπροσωπείες στα δικαιούχα κράτη έχουν οιονδήποτε έλεγχο επί των χρημάτων. Η έκθεση υπογραμμίζει ότι η άμεση ενίσχυση του προϋπολογισμού είναι παρακινδυνευμένη ανεξάρτητα από το πώς γίνεται. Ο κ. Nielson έχει πει ότι παρ' όλα αυτά θα διατηρηθεί αυτή η μορφή ενίσχυσης. Πώς όμως πιστεύει ότι θα βελτιωθεί ο έλεγχος των κεφαλαίων; Πρέπει επίσης να συγχαρούμε την Επιτροπή για το γεγονός ότι διαβίβασε αμέσως την εν λόγω έκθεση στο Κοινοβούλιο. Αυτό δείχνει ότι έμαθε κάτι από όλα όσα συνέβησαν με αυτή την ιστορία. Η απαλλαγή αναβλήθηκε κατά βάση επειδή υπήρχαν προβλήματα στη διαβίβαση πληροφοριών: εκθέσεις που διαβιβάζονταν σε λάθος μέρη, εκθέσεις που καθυστερούσαν αδικαιολόγητα και εκθέσεις που ποτέ δεν έφταναν. Ωστόσο θεωρώ ότι φτάσαμε σε ένα καλό αποτέλεσμα και για τον λόγο αυτό συνιστώ τη χορήγηση απαλλαγής στην Επιτροπή.

<SPEAKER ID=219 LANGUAGE="DE" NAME="Bφsch">
Κύριε Πρόεδρε, αγαπητοί συνάδελφοι, θα ήθελα καταρχάς να απευθύνω τα εύσημα στη συνάδελφό μου Rόhle. Προφανώς διαισθάνθηκε σωστά την κατάσταση την άνοιξη και ανέβαλε την απαλλαγή για το Ευρωπαϊκό Ταμείο Ανάπτυξης. Μέχρι τη συγκεκριμένη στιγμή δεν είχαμε λάβει, ως Επιτροπή Ελέγχου του Προϋπολογισμού, σαφείς πληροφορίες σχετικά με τα επακόλουθα μέτρα που λήφθηκαν για περιπτώσεις απάτης, οι οποίες αποκαλύφθηκαν κατά τη διάρκεια του έτους 1999. Ωστόσο, εν τω μεταξύ γνωρίζουμε με βεβαιότητα αυτό που μέχρι τότε μπορούσαμε μόνο να υποπτευόμαστε, ότι δηλαδή στο θέμα αυτό η Επιτροπή, αλλά και η Υπηρεσία Καταπολέμησης της Απάτης OLAF, έχουν μόνο περιορισμένες δυνατότητες. Ένα παράδειγμα: στην περίπτωση της Ακτής του Ελεφαντοστού αποκαλύφθηκαν τα έτη 1998/1999 απάτες στον τομέα της υγείας. Ιατρικός εξοπλισμός, όπως π.χ. σύριγγες μίας χρήσης ή ζυγαριές για βρέφη, υπολογίζονταν από παλιά με το πολλαπλάσιο της πραγματικής τους αξίας. Η ζημία ανήλθε σε περίπου 27,4 εκατομμύρια ευρώ. Όταν η περίπτωση αυτή έγινε γνωστή, τότε η Επιτροπή, που την εποχή εκείνη μόλις είχε αναλάβει τα καθήκοντά της, δήλωσε φυσικά ότι τα χρήματα αυτά πρέπει να επιστραφούν. Εν τω μεταξύ γνωρίζουμε ότι τα χρήματα αυτά δεν επέστρεψαν στα ταμεία του Ευρωπαϊκού Ταμείου Ανάπτυξης. Η αιτία - σύμφωνα με την Επιτροπή - είναι η εξής: δεν ήταν νομικά εφικτή η απαίτηση για επιστροφή των χρημάτων αυτών!
<P>
Στο σημείο αυτό δεν θα ήθελα να υπεισέλθω σε περαιτέρω λεπτομέρειες, αλλά καθίσταται σαφές, πόσο δύσκολο είναι να υπάρξουν διορθωτικές παρεμβάσεις, όταν τα χρήματα έχουν πια μεταβιβαστεί. Επιπλέον, η OLAF δεν διαθέτει στις χώρες ΑΚΕ τις ίδιες ελεγκτικές εξουσίες που διαθέτει στα κράτη μέλη της Ένωσης, ενώ δεν θα πρέπει να γίνεται καν λόγος για το ότι υπάρχει σαφής έλλειψη προσωπικού, προκειμένου να υπάρξει συνολικά συντονισμός της καταπολέμησης της απάτης από τις Βρυξέλλες.
<P>
Επομένως είναι σημαντικό να ασκήσουμε πίεση ούτως ώστε να βελτιωθεί γενικά στις λήπτριες χώρες η προστασία του δημοσίου χρήματος. Χώρες, οι οποίες δεν προστατεύουν τα ίδια τους τα φορολογικά έσοδα από απάτες, διαφθορά και σπατάλη, δεν θα μπορούν να προστατεύσουν αποτελεσματικά ούτε τους πόρους από τα ταμεία της ΕΕ. Για την Επιτροπή αυτό σημαίνει ωστόσο ότι πρέπει να ενδυναμώσει την παρουσία της στις λήπτριες χώρες - στο σημείο αυτό συμμερίζομαι τη γνώμη της εισηγήτριας στην επιτροπή -, όχι όμως μόνο με μεγαλύτερο αριθμό υπαλλήλων στην αντιπροσωπεία, αλλά επίσης με μεγαλύτερη εξουσία της αντιπροσωπείας επί τόπου. Δεν θα έπρεπε να είναι δυνατόν να παρακάμπτεται πρακτικά η αντιπροσωπεία αυτή επί τόπου με το να συνάπτονται εν τέλει αντίστοιχες συμφωνίες απευθείας με τις Βρυξέλλες. Για ακόμα μια φορά τα θερμά μου συγχαρητήρια για την εν λόγω έκθεση, κύρια συνάδελφε Rόhle, θα την υπερψηφίσουμε με μεγάλη μας χαρά!

<SPEAKER ID=220 NAME="Casaca">
Κύριε Πρόεδρε, το κλείσιμο, η υποβάθμιση του καθεστώτος και η μείωση του προσωπικού σε πάνω από είκοσι αντιπροσωπείες σε χώρες ΑΚΕ, όπως αποφάσισε πρόσφατα η Επιτροπή, αποτελεί ένα σκληρό πλήγμα για τις δεσμεύσεις μας σχετικά με την ανάπτυξη που αναλάβαμε στις συμφωνίες του Κοτονού. Εάν υπάρχει ένα δίδαγμα που, κατά τη γνώμη μου, έγινε σαφές όσον αφορά την παρακολούθηση της εξωτερικής αναπτυξιακής δράσης των Κοινοτήτων είναι ότι το κλειδί της επιτυχίας της είναι η ύπαρξη μίας ισχυρής, υπεύθυνης, αυτόνομης και αξιόπιστης παρουσίας στις χώρες που λαμβάνουν τη βοήθεια. Τα επιχειρήματα της δημοσιονομικής ουδετερότητας που χρησιμοποιεί η Επιτροπή είναι απατηλά διότι το κόστος για τη δημιουργία αντιπροσωπείας σε χώρες όπως η Σαουδική Αραβία δεν συγκρίνεται με το κόστος του συνόλου της ευρωπαϊκής παρουσίας στις χώρες της Αφρικής, της Καραϊβικής και του Ειρηνικού.
<P>
Πέραν τούτου, το ζήτημα εδώ δεν είναι μόνο να βλέπουμε το κόστος μίας αντιπροσωπείας αλλά επίσης τις σοβαρότατες ζημιές σε σχέση με την αποτελεσματικότητα των δημοσίων δαπανών, που προκύπτουν από την απουσία παρακολούθησης των δημοσίων δαπανών. Η Ευρωπαϊκή Ένωση δεν μπορεί να παραιτηθεί από μία αυτόνομη και συνεπή πολιτική για τις λιγότερο αναπτυγμένες χώρες και να την υποκαταστήσει από μία περιφερειοποίηση που γίνεται στα μέτρα ορισμένων παλαιών αποικιακών δυνάμεων. Ελπίζω ότι η Επιτροπή θα επανεξετάσει αυτή την ενέργειά της και ότι θα μπορέσει να δώσει στις χώρες ΑΚΕ και στη διαχείριση του ΕΤΑ τη σημασία που τους αξίζει.

<SPEAKER ID=221 NAME="Nielson">
. (ΕΝ) Κύριε Πρόεδρε, πρώτον, θα ήθελα να ευχαριστήσω την εισηγήτρια για το εξαιρετικό και πολύ σοβαρό έργο της για την απαλλαγή σχετικά με το ΕΤΑ 1999, που ήταν η χρονιά κατά την οποία ανέλαβε τα καθήκοντά της η παρούσα Επιτροπή. Αυτό σημαίνει ότι αισθάνομαι υπεύθυνος ιδιαίτερα για τους τελευταίους τέσσερις μήνες αυτού του έτους.
<P>
Ο κ. Blak ανέφερε ότι το Κοινοβούλιο κέρδισε πολλά από την καθυστέρηση αυτής της απαλλαγής. Πιστεύω ότι αυτό είναι αλήθεια, αλλά πρέπει να σημειωθεί ότι η Επιτροπή νιώθει εξίσου ευχαριστημένη με το αποτέλεσμα. Είναι σαν μια ωραία ιστορία αγάπης - πάντοτε αξίζει τον κόπο να την περιμένεις. Είναι, όμως, ανακριβές ότι η καθυστέρηση οφείλετο συγκεκριμένα σε πληροφορίες που παρακρατήθηκαν κατά παράβαση της συμφωνίας μεταξύ της Επιτροπής και του Κοινοβουλίου. Ο κύριος λόγος της καθυστέρησης οφειλόταν στο ότι η έκθεση της εσωτερικής υπηρεσίας οικονομικού ελέγχου δεν είχε ολοκληρωθεί και δεν μπορούσε να ολοκληρωθεί γιατί εμείς, και από τις δύο πλευρές, θεωρήσαμε απαραίτητο και καλό να διευρύνουμε το πεδίο της έτσι ώστε να έχουμε μια σοβαρή και βαθιά μελέτη για το πώς πρέπει να χειριστούμε αυτήν τη μέθοδο της αναπτυξιακής συνεργασίας. Έτσι, επιλύσαμε προβλήματα που υπερέβαιναν αυτό το οποίο αφορά συνήθως η διαδικασία απαλλαγής και γι' αυτό μπορούμε να συγχαρούμε αλλήλους απόψε.
<P>
Μια παρατήρηση στον κ. Bφsch σχετικά με την Ακτή Ελεφαντοστού - επιτύχαμε πλήρη επιστροφή των χορηγηθέντων ποσών παρότι έγινε στρατιωτικό πραξικόπημα! Δεν τους αφήσαμε σε ησυχία. Εμμείναμε σε αυτό που είπα στο Κοινοβούλιο: ότι θέλαμε να διατηρήσουμε μια θέση μηδενικής ανοχής και οι νέοι στρατιωτικοί δικτάτορες στην Ακτή Ελεφαντοστού αποδέχτηκαν τις υποχρεώσεις τους εντός της προθεσμίας.
<P>
Ποτέ μέχρι τώρα, όσο καιρό διατελώ Επίτροπος, δεν υπήρξε περίπτωση που να μην επιτύχαμε την πλήρη επιστροφή, όταν τα αποτελέσματα του οικονομικού ελέγχου υποδείκνυαν την ανάγκη για κάτι τέτοιο.
<P>
Η συνεργασία μας μέσω των ΕΤΑ συνέχισε να αυξάνεται ενώ η υποστήριξη άλλων μείζονων δωρητών για τις αναπτυσσόμενες χώρες και ιδίως για τις λιγότερο προηγμένες χώρες έφθινε. Τα Ταμεία αποτελούν μια διαρκώς σημαντικότερη πηγή χρημάτων γι' αυτές τις χώρες και γι' αυτό φυσικά οφείλουμε σε αυτές, όπως και στους ευρωπαίους φορολογούμενους, να χρησιμοποιούμε αυτούς τους πόρους όσο το δυνατόν πιο αποτελεσματικά.
<P>
Αντίστοιχα, η Επιτροπή πρέπει να φροντίζει να ελέγχει ότι οι δικαιούχοι χώρες κάνουν ό,τι μπορούν για να βελτιώσουν τις ικανότητές τους για αποτελεσματική δημοσιονομική και χρηματοπιστωτική διαχείριση. Αυτό αποτέλεσε μείζον θέμα στην παρούσα απαλλαγή και κατάφερε να στρέψει την προσοχή σε έναν σημαντικό τομέα της αναπτυξιακής συνεργασίας. Το θέμα της χρηστής οικονομικής διαχείρισης της δημοσιονομικής υποστήριξης έγινε, πιστεύω, πιο κατανοητό κατ' αποτέλεσμα του έργου του Ελεγκτικού Συνεδρίου και της εσωτερικής υπηρεσίας οικονομικού ελέγχου της Επιτροπής, σε συνεργασία με τις διάφορες αρμόδιες υπηρεσίες της Επιτροπής.
<P>
Δεν βλέπω καμία ανάγκη να τροποποιηθεί η Συμφωνία του Κοτονού γι' αυτό το λόγο. Πιστεύω ότι υπάρχει σαφής συναίνεση μεταξύ της Επιτροπής, του Ελεγκτικού Συνεδρίου και του Κοινοβουλίου για το δρόμο που πρέπει να ακολουθήσουμε και ιδίως για τη σημασία της δημοσιονομικής στήριξης. Πρόκειται για κεντρικό εργαλείο ενίσχυσης της σταθερότητας και της οικονομικής διακυβέρνησης. Πράττοντας έτσι, σε συνεργασία με τους άλλους κύριους δωρητές και με τρόπο που να τονίζει την ευθύνη της αποδέκτριας κυβέρνησης, παίζουμε έναν πολύ σημαντικό ρόλο. Νιώθω βαθιά ευγνωμοσύνη προς το Κοινοβούλιο για το ότι η προοπτική αυτή έγινε κατανοητή για την παρούσα οικονομική χρήση. Πρέπει να συνεχίσουμε. Κανείς άλλος δωρητής δεν μπορεί ούτε είναι πρόθυμος να απαντήσει σε αυτήν την πρόκληση όσο εμείς.
<P>
Βέβαια, δεν μπορούμε να κλείσουμε τα μάτια στις περιπτώσεις διαφθοράς ή αμέλειας κατά τη διαχείριση των δημοσίων πόρων και μπορώ να σας διαβεβαιώσω ότι θα συνεχίσουμε αυτήν την πολιτική μηδενικής ανοχής απέναντι στην απάτη και τη διαφθορά. Αλλά πρέπει να γνωρίζουμε, όπως και εσείς πρέπει να γνωρίζετε, ότι η ενίσχυση των συστημάτων οικονομικού ελέγχου σε αυτές τις χώρες είναι μια μακροπρόθεσμη διαδικασία. Πρέπει να αντιμετωπίζεται με ρεαλισμό. Πρέπει να αξιολογούμε τους κινδύνους που ενέχει κάθε δράση για την οποία εξετάζεται το ενδεχόμενο χρηματοδότησης από το ΕΤΑ και να αναλαμβάνουμε δράση με σαφή κατανόηση αυτών των κινδύνων. Πρέπει να βασιζόμαστε σε μια κοινή προσέγγιση με τους λοιπούς δωρητές. Μια μεμονωμένη προσέγγιση από την Επιτροπή δεν θα ήταν ρεαλιστική. Πρέπει να βασίζεται στην ανάπτυξη εσωτερικής λογοδοσίας. Η συνεργασία με άλλους δωρητές στον τομέα αυτό είναι καλύτερη από ποτέ άλλοτε. Όλοι χρειαζόμαστε βελτίωση και αυτό σίγουρα προωθείται με την καλή συνεργασία.
<P>
Με αυτά καλύπτεται η απαλλαγή για το 1999, ενώ οι επιδόσεις για το 2000 είναι από πολλές απόψεις πιο ενθαρρυντικές.
<P>
Ένας από τους κύριους στόχους της μεταρρύθμισης της διαχείρισης των προγραμμάτων εξωτερικής βοήθειας της Κοινότητας είναι, ασφαλώς, ο δραστικός περιορισμός της ψαλίδας μεταξύ αναλήψεων και πληρωμών. Η Επιτροπή έχει υλοποιήσει μέτρα από το Μάιο του περασμένου έτους για να επιλύσει αυτό το πρόβλημα. Για παράδειγμα, προωθήσαμε τη λήξη, όπου ήταν δυνατόν, παλαιών και αδρανών αναλήψεων και προτείναμε την εισαγωγή της λεγόμενης ρήτρας "sunset clause" για να μειώσουμε το διάστημα μέσα στο οποίο μπορούν να χρησιμοποιηθούν οι πόροι που χορηγούνται σε μια δράση για συμβάσεις. Γι' αυτό, έχουμε λόγους να ελπίζουμε ότι η κατάσταση σταδιακά θα βελτιωθεί.
<P>
Σε σχέση με τον αργό ρυθμό των πληρωμών, οι αριθμοί που διαθέτουμε ήδη δείχνουν ότι οι πληρωμές αυξήθηκαν το 2000 από 1,27 δισ. ευρώ σε 1,55 δισ. ευρώ. Εξακολουθεί να υπάρχει απίστευτη αδράνεια στη διαδικασία, στον τρόπο που κινούνται αυτοί οι αριθμοί. Αυξήσαμε το συνολικό όγκο των ενεργειών μας σε αυτόν τον τομέα και αυτό είναι κάτι που θα συμβεί σταδιακά ως αποτέλεσμα των περισσότερων δραστηριοτήτων χρόνο με το χρόνο. Αυτή είναι, φυσικά, η πρόκληση που αντιμετωπίζουμε.
<P>
Έχω πει, με πολλές ευκαιρίες, ότι η έλλειψη ολοκληρωμένων στοιχείων για τις επιχειρήσεις μας μάς προκαλεί πραγματική αμηχανία. Σημειώσαμε κάποια πρόοδο προς την κατεύθυνση πιο αποτελεσματικών συστημάτων πληροφοριών διαχείρισης. Ξέρω ότι το Κοινοβούλιο και ιδίως η Επιτροπή Ανάπτυξης ανυπομονεί να δει κάποια πρόοδο σε αυτόν τον τομέα και κάνουμε ό,τι μπορούμε. Ωστόσο, μένουν ακόμη πολλά να γίνουν και έχουμε πλήρη επίγνωση της ανάγκης να προχωρήσουμε σε μεταρρυθμίσεις της διαχείρισης των προγραμμάτων μας.
<P>
Συγκεκριμένα, ανησυχούμε ότι η διαδικασία αποκέντρωσης, ή παροχής εξουσιοδότησης σε αντιπροσωπείες, όπως προτιμώ να την ονομάζω εγώ, πρέπει να προχωρήσει ομαλά. Η Επιτροπή έχει ζητήσει πρόσθετο προσωπικό, αλλά οι απαιτούμενες θέσεις αξιολογήθηκαν πολύ συντηρητικά και, πραγματικά, η κάθε μια από αυτές είναι απαραίτητη.
<P>
Γι' αυτό, ελπίζω ότι το Κοινοβούλιο θα μας στηρίξει σε αυτήν την προσπάθεια με τις αποφάσεις του για τον προϋπολογισμό του 2002. Από αυτήν την άποψη, ήταν ενθαρρυντικά όσα ακούσαμε από τον κ. Casaca. Σας ευχαριστώ για την ενθουσιώδη υποστήριξή σας και ελπίζω ότι θα την κάνετε πράξη. Είμαστε αποφασισμένοι να μην λήξει το εγχείρημα της αποκέντρωσης με την απλή εξαγωγή των προβλημάτων που οφείλονται στην ελλιπή στελέχωση από τις Βρυξέλλες στις αντιπροσωπείες. Είναι σοβαρή υπόθεση.
<P>
Στο ψήφισμα εκφράζονται ανησυχίες για το ποσοστό των συμβάσεων του ΕΤΑ που ανατίθενται σε εταιρείες των χωρών ΑΚΕ και ζητείται από την Επιτροπή να το αυξήσει από περίπου 25% σε 40% μέσα σε πέντε χρόνια. Οι χώρες ΑΚΕ λαμβάνουν πολύ υψηλότερο ποσοστό συμβάσεων στο πλαίσιο του ΕΤΑ από ό,τι από οποιονδήποτε άλλο δωρητή. Αυτό δεν πρέπει να λησμονείται. Οι εταιρείες ΑΚΕ απολαμβάνουν ήδη μεγάλου περιθωρίου προτίμησης σε περιπτώσεις όπου οι προσφορές είναι τεχνικά ισοδύναμες. Εάν πρόκειται να έχουμε ένα διάφανο και δίκαιο σύστημα διαγωνισμών, η Επιτροπή δεν μπορεί να δεχθεί κανένα σύστημα προκαθορισμένων ποσοστώσεων που θα εισήγαγαν διακρίσεις κατά των ευρωπαϊκών εταιρειών και θα έρχονταν σε αντίθεση με τους κανόνες του ΠΟΕ. Εντούτοις, συμμεριζόμαστε την πολιτική πρόθεση του Κοινοβουλίου να μεγιστοποιήσει τα οφέλη της βοήθειας που παρέχουμε στις τοπικές οικονομίες, ιδίως εκεί όπου υπάρχει τεχνικά άρτιος και διαρθρωμένος ιδιωτικός τομέας.
<P>
Θα ήθελα να επισημάνω τη νέα επενδυτική δυνατότητα, τμήμα της Συμφωνίας του Κοτονού, ύψους 2,2 δισ. ευρώ, η οποία έχει ρυθμιστεί έτσι ώστε να τονώσει την ανάδυση αυτής της δραστηριότητας στις χώρες-εταίρους μας. Με αυτόν τον τρόπο μπορούν να βελτιώσουν τη θέση τους από αυτή ακριβώς την άποψη. Ήδη ο τομέας αυτός έχει επισημανθεί ως τομέας όπου πρέπει να ασκήσουμε πίεση για την επίτευξη προόδου.
<P>
Θέλω ιδιαίτερα να διαβεβαιώσω το Κοινοβούλιο ότι η Επιτροπή ενισχύει τις διαδικασίες παρακολούθησης της συνέχειας που δίδεται στον οικονομικό έλεγχο. Αυτό αποτελεί σημαντικό τμήμα της μεταρρύθμισης της οικονομικής διαχείρισης και ελέγχου της Επιτροπής. Σχεδιάζουμε επίσης βελτιώσεις στην παρουσίαση των λογαριασμών ως απάντηση στα σχόλια του Ελεγκτικού Συνεδρίου. Είμαστε έτοιμοι να προβούμε σε άμεσο διάλογο για να δούμε πώς μπορεί αυτό να γίνει με τον καλύτερο τρόπο.
<P>
Θα πω λίγα λόγια για τα σημεία του ψηφίσματος που αναφέρονται στη διαβίβαση εμπιστευτικών εγγράφων. Η τήρηση του απορρήτου και η εφαρμογή ορθών διαδικασιών διαβίβασης παραμένουν ζωτικής σημασίας. Η διαδικασία απαλλαγής για το 1999 έδειξε ότι η συμφωνία-πλαίσιο παρέχει ένα αποτελεσματικό και ικανοποιητικό πλαίσιο για τη συνεργασία μεταξύ της Επιτροπής και του Κοινοβουλίου. Αυτά που συζητούμε απόψε εντάσσονται σε αυτούς τους κανόνες. Θέλω να γίνει τελείως σαφές αυτό.
<P>
Η διαδικασία απαλλαγής του 1999 ήταν η πρώτη στην οποία εφαρμόστηκε αυτή η συμφωνία-πλαίσιο. Η Επιτροπή θέλησε να εφαρμόσει τη συμφωνία πλήρως και πιστά σε όλη τη διαδικασία. Κατά την άποψη της Επιτροπής, η συμφωνία-πλαίσιο αποδείχτηκε αποτελεσματικός μηχανισμός, ο οποίος παρέχει στο Κοινοβούλιο μεταξύ άλλων τη δυνατότητα να λαμβάνει εμπιστευτικές και άλλες συναφείς πληροφορίες. Η κατανόηση της σημασίας της αναπτυξιακής βοήθειας φαίνεται να αυξάνεται καθώς κατανοούμε καλύτερα την παγκοσμιοποίηση. Και υπό το φως των πρόσφατων γεγονότων, καταλάβαμε καλύτερα την πραγματικότητα και την επιτακτικότητα της αλληλεξάρτησης αυτού του κόσμου. Δεν μπορούμε να ενεργούμε μόνοι. Η πρόκληση της μείωσης της φτώχειας είναι κάτι που αφορά ολόκληρη τη διεθνή κοινότητα και μοιραζόμαστε με άλλους το πλαίσιο για την παροχή βοήθειας και για την αξιολόγηση των αποτελεσμάτων.

<SPEAKER ID=222 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.

<SPEAKER ID=223 LANGUAGE="DE" NAME="Bφsch">
Κύριε Πρόεδρε, εξεπλάγην κάπως με την ανακοίνωση του Επιτρόπου, ότι μας επεστράφησαν τα χρήματα από την Ακτή του Ελεφαντοστού. Θα ήμουν εξαιρετικά ευγνώμων στον Επίτροπο με ή χωρίς συμφωνία πλαίσιο, εάν θα μπορούσε να με ενημερώσει - και γραπτώς -, πού έχει καταχωρηθεί όλο αυτό, ούτως ώστε να μπορέσουμε να το παρακολουθήσουμε.

<SPEAKER ID=224 NAME="Πρόεδρος">
Βλέπω, αγαπητοί συνάδελφοι, ότι ο Επίτροπος συμφωνεί. Θα λάβετε σίγουρα πολύ σύντομα όλες αυτές τις πληροφορίες.

<CHAPTER ID=13>
Κοινή ονοματολογία των εδαφικών στατιστικών μονάδων (NUTS)
<SPEAKER ID=225 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0335/2001) της κ. Miguιlez Ramos, εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τη θέσπιση μιας κοινής ονοματολογίας των εδαφικών στατιστικών μονάδων (NUTS) (COM(2001) 83 - C5-0065/2001 - 2001/0046(COD)).

<SPEAKER ID=226 LANGUAGE="ES" NAME="Miguιlez Ramos">
. (ES) Κύριε Πρόεδρε, η Επιτροπή Περιφερειακής Πολιτικής χαιρετίζει τη πρωτοβουλία για τη θέσπιση Κανονισμού που αφορά την κοινή ονοματολογία των εδαφικών στατιστικών μονάδων, εφοδιάζοντάς την έτσι με μία νομική βάση. Μέχρι σήμερα, και λόγω της ανυπαρξίας μίας τέτοιας νομικής βάσης, οι αλλαγές και οι ενημερώσεις των μονάδων πραγματοποιούνται μέσω συμφωνιών κυρίων μεταξύ κρατών μελών και Eurostat.
<P>
Προσωπικά πιστεύω ότι οι στατιστικές δεν είναι ουδέτερες ούτε πολιτικά αθώες. Πιστεύω, κατά συνέπεια, ότι αυτή η πρόταση κανονισμού έχει ένα ευρύ πολιτικό πλαίσιο, όχι μόνο επειδή εφαρμόζεται για τον προσδιορισμό περιοχών στις οποίες τα διαρθρωτικά ταμεία θα διαθέσουν τους πόρους τους, αλλά και επειδή δίνει μορφή σ' ένα συγκεκριμένο όραμα της Ευρώπης, της εδαφικής της πραγματικότητας, της περιφερειακής και της επαρχιακής της οργάνωσης και, συνεπώς, των ανομοιοτήτων και των ανισοτήτων της.
<P>
Η πρόταση διατηρεί τη διαίρεση του χώρου των κρατών μελών σε στατιστικές μονάδες, ιεραρχικά οργανωμένες σε τρία επίπεδα, ενώ ταυτόχρονα προτείνει κριτήρια για τον ορισμό των περιφερειών αυτών στις υποψήφιες προς ένταξη χώρες, κριτήρια που ζητά να συνεχίσουν να προσδιορίζονται στη βάση των εδαφικών οργανώσεων και εντός των υπαρχόντων δημογραφικών ορίων.
<P>
Η Επιτροπή Περιφερειακής Πολιτικής συμμερίζεται τους στόχους που διατυπώνει η Επιτροπή στην πρόταση κανονισμού, αλλά ωστόσο, θεωρεί ότι η διαίρεση που γίνεται δεν οδηγεί καθόλου στην επίτευξή τους, γεγονός που, κατά την εκτίμησή της μεταφράζεται από τους πολίτες ως μια τεχνική διαίρεση του ευρωπαϊκού εδάφους. Πράγματι, στο παράρτημα, η Επιτροπή περιορίζεται στη συλλογή των εδαφικών διοικητικών μονάδων που υπάρχουν σε κάθε κράτος μέλος, αναμειγνύοντάς τες με άλλες που δεν έχουν αυτό το θεσμικό χαρακτήρα, γεγονός που μεταφράζεται σε μία προφανή έλλειψη ομοιογένειας.
<P>
Η Επιτροπή Περιφερειακής Πολιτικής πιστεύει ότι η πρόταση θα έπρεπε να συμπεριλαμβάνει μία ευρωπαϊκή θεώρηση ικανή να υπερβεί το πλαίσιο των συνόρων μεταξύ κρατών. Προς την κατεύθυνση αυτή το επίπεδο NUTS 1 θα έπρεπε να συνυπολογίζει τις μεγάλες εδαφικές μονάδες που ξεπερνούν τα σύνορα αυτά, οι οποίες μπορούν να χρησιμεύσουν ως βάση για μία μελλοντική χωροταξική οργάνωση της ευρωπαϊκής επικράτειας. Το επίπεδο NUTS 1 παρουσιάζει, κυρίες και κύριοι, εμφανείς ελλείψεις. Μόνο οι περιφέρειες της Γερμανίας και του Βελγίου θεωρούνται μονάδες, ενώ σε άλλα κράτη μέλη όπως η Ισπανία, η Γαλλία ή η Ιταλία, το επίπεδο NUTS 1 αντιστοιχεί σε μεγάλες ομαδοποιήσεις περιφερειών απολύτως τεχνητές και, σχεδόν πάντα, αυθαίρετες.
<P>
Στο αντίθετο άκρο η πρόταση αξιολογεί τη φινλανδική νήσο Aland ως μονάδα NUTS 1, παρά το γεγονός ότι οι 25 000 κάτοικοί της βρίσκονται πολύ μακριά από το ελάχιστο των 3 εκατομμυρίων που απαιτείται σύμφωνα με το δημογραφικό κριτήριο. Συνεχίζω να σκέπτομαι λοιπόν ότι η πρόταση της Επιτροπής έπρεπε να ήταν πιο τολμηρή, πιο συνεκτική και ίσως, αν μου επιτρέπετε να το πω, πιο ευρωπαϊκή.
<P>
Οι ανομοιογένειες αυξάνονται στο επίπεδο 3, όπου μόνο ένα κράτος μέλος, η Γερμανία έχει περισσότερες εδαφικές μονάδες από το σύνολο των άλλων οκτώ κρατών μελών: Γαλλία, Ιταλία, Ηνωμένο Βασίλεια, Ισπανία, Κάτω Χώρες, Δανία, Ιρλανδία και Λουξεμβούργο. Η ανισορροπία όσον αφορά την έκταση ή το μέγεθος των εδαφικών μονάδων, είναι επίσης προφανής, εφόσον στην πρόταση το κριτήριο που υπερισχύει είναι αυτό του πληθυσμού και όχι αυτό της εδαφικής έκτασης. Η Επιτροπή της Περιφερειακής Πολιτικής παροτρύνει την Επιτροπή και τα κράτη μέλη να εργαστούν για τη σύσταση ενός νέου επιπέδου NUTS 4 ακόμη και του NUTS 5, το οποίο θα αντιπροσώπευε τις τοπικές διοικητικές μονάδες.
<P>
Η Επιτροπή Περιφερειακής Πολιτικής παρουσιάζει στην Ολομέλεια έντεκα τροπολογίες στην πρόταση αυτή. Πρέπει να πω ότι αυτή η έκθεση εγκρίθηκε στην επιτροπή με 43 ψήφους υπέρ και μία αποχή. Ως εισηγήτρια, η στάση μου είναι θετική σ' αυτές τις τροπολογίες και αντίθετη μ' εκείνες που παρουσιάστηκαν στην Ολομέλεια, οι οποίες απερρίφθησαν ήδη στην επιτροπή. Πιστεύω ότι η έκθεση που εγκρίθηκε από την Επιτροπή Περιφερειακής Πολιτικής είναι αποδεκτή από το Συμβούλιο και την Επιτροπή. Η αποδοχή της θα μπορούσε να αποτρέψει τη δεύτερη ανάγνωση και τη διαδικασία διαβούλευσης και θα επέτρεπε την έναρξη ισχύος της από την 1η Ιανουαρίου. Αν γίνει έτσι, χαιρόμαστε που θέσαμε σ' ένα νομικό κείμενο τη βάση για τον προσδιορισμό των εδαφικών μονάδων που είναι απαραίτητες για τη συλλογή στατιστικών στοιχείων σ' αυτή τη μεγάλη Ευρώπη που έχουμε ενώπιόν μας. Ας μην μας συμβεί αυτό της περίφημης φράσης, σύμφωνα με την οποία οι στατιστικές θα είναι η τέχνη που δείχνει δύο άτομα να τρώνε αξιοπρεπώς όταν, στην πραγματικότητα, το ένα έχει φάει δύο κοτόπουλα και το άλλο κανένα.

<SPEAKER ID=227 LANGUAGE="ES" NAME="Ripoll y Martνnez de Bedoya">
Κύριε Πρόεδρε, κύριε Επίτροπε, καταρχάς, θέλω να συγχαρώ την εισηγήτρια. Ξεκινώντας από μία πρόταση της Επιτροπής με καλές προθέσεις, με καλές κατευθυντήριες γραμμές, με - ας το πούμε έτσι - καλούς τόνους, πιστεύω ότι η εισηγήτρια παρουσίασε στην επιτροπή ένα καλό σχέδιο έκθεσης και ότι το αποτέλεσμα που επιτεύχθηκε από αυτή την επιτροπή, όπως επεσήμανε η εισηγήτρια, είναι πάρα πολύ ικανοποιητικό. Θα ήταν καλό η Επιτροπή και το Συμβούλιο στη συνέχεια να δεχτούν τις προτάσεις της Επιτροπής Περιφερειακής Πολιτικής αυτού του Κοινοβουλίου.
<P>
Η Ευρώπη οικοδομείται στη βάση συμφωνιών και συναινέσεων. Εδώ βρισκόμαστε μπροστά σε ένα παράδειγμα, του τι σημαίνει, σε πολλές περιπτώσεις, αυτή η λειτουργία: συμφωνία κυρίων. Αλλά είναι απαραίτητο, από σήμερα κιόλας, πολλές απ' αυτές τις συμφωνίες να αντικατοπτρίζονται στις Συνθήκες, με μία ανάλογη νομική βάση. Αυτό είναι ένα πολύ σημαντικό ζήτημα όπως επεσήμανε πολύ σωστά η εισηγήτρια. Βρισκόμαστε ενώπιον της ευρωπαϊκής εδαφικής οικοδόμησης. Και εδώ απαιτούνται σαφή, ομοιογενή και γεωγραφικά κριτήρια. Κριτήρια τα οποία βασίζονται σε κριτήρια - συγχωρέστε μου τον πλεονασμό - πολιτικό-διοικητικά. Δεν πρέπει να δημιουργήσουμε τεχνητές μονάδες, οι οποίες, στο τέλος, το μόνο στο οποίο οδηγούν είναι σε μία έλλειψη εμπιστοσύνης στο ευρωπαϊκό οικοδόμημα, εκ μέρους των διαφόρων κρατών, των διαφόρων περιφερειών και, σε τελική ανάλυση, των πολιτών. Επομένως, χαιρετίζω την πρόταση της επιτροπής. Τέλος θα ήθελα να υπενθυμίσω εδώ μία τροπολογία που αντανακλά λίγο το πνεύμα για το οποίο μιλάμε: την τροπολογία της κ. Cerdeira για την διαίρεση των πόλεων της Ceuta και της Melilla, οι οποίες είναι πολιτικό-διοικητικές μονάδες, κάθε μία με το δικό της καθεστώς. Θέλω να υπενθυμίσω, σ' αυτή τη συγκεκριμένη περίπτωση, ότι ο κ. Hernαndez Mollar, της Ομάδας μου, αγωνίστηκε επίσης πολύ καιρό γι' αυτή την αναγνώριση, και πιστεύω ότι αύριο, όταν εγκριθεί η έκθεση που παρουσιάζει η Επιτροπή Περιφερειακής Πολιτικής, θα έχουμε φτάσει σ' ένα ικανοποιητικό αποτέλεσμα. Αυτό είναι το παράδειγμα και η αντανάκλαση αυτού που θέλουμε όσον αφορά τη διαίρεση και την διάρθρωση της Ευρώπης.

<SPEAKER ID=228 NAME="Μαστοράκης">
Κύριε Πρόεδρε, κύριε Επίτροπε, αγαπητοί συνάδελφοι, είναι βέβαιο ότι το θέμα της ονοματολογίας των εδαφικών στατιστικών μονάδων δεν είναι τυπικό, όπως ίσως εκ πρώτης όψεως φαίνεται, δεν είναι μια τεχνική συζήτηση με στατιστικούς όρους, αλλά ένα θέμα ουσίας αφού η υιοθέτηση της όποιας ταξινόμησης έχει άμεσες επιπτώσεις στη στήριξη της ανάπτυξης της κάθε εδαφικής μονάδας. Ιδίως ενόψει της διεύρυνσης, ή σωστότερα των διευρύνσεων, δεδομένου ότι κατά ομάδες θα γίνει η ένταξη των υποψήφιων κρατών μελών, είναι απαραίτητο να βαδίσουμε προς την αντικειμενικοποίηση των κριτηρίων κατάταξης των εδαφικών μονάδων, ώστε τα νέα μέλη να γνωρίζουν τους κανόνες του παιχνιδιού.
<P>
Μια απλή σκέψη βέβαια θα ήταν η αποδοχή πλήρως ενιαίων κριτηρίων για κάθε ένα από τα επίπεδα ταξινόμησης και για όλα τα κράτη μέλη. Όμως, οι πολλαπλές ιδιαιτερότητες που υπάρχουν στις χώρες της Ένωσης προφανώς καθιστούν ανέφικτη και μη εφαρμόσιμη αυτή την ιδέα. Έτσι, θα πρέπει να συμφωνήσουμε με την εισηγήτρια και με την ικανοποίησή της για την πρωτοβουλία της Επιτροπής η οποία, με τον προτεινόμενο κανονισμό, δημιουργεί την νομική βάση για την ονοματολογία των στατιστικών εδαφικών μονάδων.
<P>
Θα πρέπει επίσης να συγχαρούμε την εισηγήτρια που, έχοντας την αίσθηση του μέτρου και την γυναικεία οξυδέρκεια, θα έλεγα, προτείνει και αποδέχεται εφικτές βελτιώσεις στην άποψη της Επιτροπής προς την κατεύθυνση μεγαλύτερης προσέγγισης του βασικού στόχου, που δεν μπορεί παρά να είναι η διαμόρφωση πραγματικά συγκρίσιμων εδαφικών μονάδων, με ό,τι αυτό σημαίνει και συνεπάγεται ώστε να αποκτήσουμε ένα καθολικά αποδεκτό ευρωπαϊκό στατιστικό σύστημα.
<P>
Στις εύλογες απορίες του για τις συντελούμενες αδικίες, ο ευρωπαίος πολίτης δεν θα πρέπει να παίρνει απογοητευτικές απαντήσεις του τύπου, ας πούμε, "ενισχύεται αυτή η περιοχή, αν και είναι σε καλύτερη κατάσταση από τη δική σου επειδή είναι εδαφική μονάδα NUTS II, ενώ η δική σου δεν είναι". Ο εξορθολογισμός σε όλα τα επίπεδα λειτουργίας της Ένωσης θα πρέπει να είναι βασική και σταθερή επιδίωξή μας.

<SPEAKER ID=229 LANGUAGE="FI" NAME="Pohjamo">
Κύριε Πρόεδρε, κύριε Επίτροπε, αγαπητοί συνάδελφοι, κι εγώ θα ήθελα να ευχαριστήσω την εισηγήτρια κ. Miguιlez Ramosia για αυτήν την καλή προσπάθεια. Η εισηγήτρια έχει εγείρει σημαντικά ζητήματα και έχει επίσης προβάλει προτάσεις συναδέλφων. Η ομάδα μας στηρίζει την πρόταση της Επιτροπής καθώς και τη θέση της εισηγήτριας σχετικά με τη δημιουργία της κατάλληλης νομικής βάσης για την ενίσχυση της ονοματολογίας.
<P>
Το θέμα είναι επίκαιρο επίσης, επειδή οι υποψήφιες χώρες παραλαμβάνουν τις κατευθυντήριες γραμμές για την ενίσχυση της περιφερειακής ονοματολογίας. To πρόβλημα στη σημερινή ονοματολογία NUTS είναι, μεταξύ άλλων, ότι οι ονοματολογίες των χωρών έχουν διαμορφωθεί ανάλογα με τις παραδόσεις και τις ανάγκες της κάθε χώρας. Στα αρνητικά σημεία περιλαμβάνεται η απουσία της εδαφικής έκτασης ως στατιστικού κριτηρίου. Οι μονάδες παρουσιάζουν μεγάλες διαφορές στο μέγεθος, και η χαμηλή πυκνότητα πληθυσμού ή η σταδιακή εγκατάλειψη ορισμένων περιοχών, για παράδειγμα, δεν τυγχάνουν προσοχής. Οι στόχοι της πρότασης για σαφείς κανόνες, συγκρισιμότητα και αμεροληψία πρέπει να υποστηριχθούν. Σημαντικό είναι επίσης να καθοριστούν κανόνες επεξεργασίας των τροποποιήσεων και να βεβαιωθεί ότι οι ονοματολογίες NUTS δεν θα τροποποιούνται πάρα πολύ συχνά.
<P>
Ζητούμε την υποστήριξη της τροπολογίας που υπέβαλε η Ομάδα μας, σύμφωνα με την οποία στο εδάφιο 3 της παραγράφου 4 του άρθρου 3 προστίθενται τα νησιά και οι απομακρυσμένες περιοχές, προκειμένου να αποφευχθεί μια νέα ονοματολογία τη στιγμή που δεν είναι απαραίτητη. Η Ομάδα μας τονίζει ότι οι ονοματολογίες απαιτούν επίσης ευελιξία, προκειμένου οι διοικητικές λεπτομέρειες και οι γεωγραφικές, κοινωνικές και οικονομικές συνθήκες, μεταξύ άλλων, να ληφθούν δεόντως υπόψη. Η ομάδα μας στηρίζει τη θέση της εισηγήτριας, να εξετάσει δηλαδή η Επιτροπή την ενσωμάτωση του επιπέδου NUTS 4 στην πρόταση.
<P>
Ο στόχος της ονοματολογίας συγκρίσιμων περιοχών είναι δύσκολη και χρονοβόρος αποστολή. Ωστόσο είναι ουσιαστικό να υπάρξει μια δίκαιη ονοματολογία η οποία να βοηθά να κατευθυνθούν οι σωστές δράσεις στις σωστές περιοχές.

<SPEAKER ID=230 LANGUAGE="DE" NAME="Schroedter">
Κύριε Πρόεδρε, είναι πράγματι κρίμα το ότι ο κ. Barnier δεν παρευρίσκεται αυτοπροσώπως, επειδή όσον αφορά το ζήτημα του καθορισμού της NUTS δεν πρόκειται για ένα απλό τεχνικό ή στατιστικό ζήτημα, αλλά για ένα από τα σημαντικότερα πολιτικά ζητήματα της μελλοντικής πολιτικής συνοχής. Πρόκειται δηλαδή για το ποιος θα λαμβάνει στο μέλλον ευρωπαϊκούς διαρθρωτικούς πόρους, τι ύψους πόρους θα λαμβάνει, και το ποιος θα καθορίζει το πώς θα διατίθενται. Αυτά είναι βασικά ζητήματα για το μέλλον της Ευρωπαϊκής Ένωσης και την πολιτική της συνοχής, και ως εκ τούτου το θέμα αυτό, το οποίο επεξεργαζόμαστε σήμερα εδώ σε τόσο προχωρημένη ώρα, διαδραματίζει πολύ πιο σημαντικό ρόλο από ό,τι ήταν σαφές μέχρι τώρα.
<P>
Η Επιτροπή στηριζόταν πάντοτε μόνο σε στατιστικά κριτήρια για τον καθορισμό των περιοχών και δεν λάμβανε υπόψη της τα πολιτικά αυτά ζητήματα. Έτσι εμφανιζόταν διαρκώς μια τάση, οι διαρθρωτικοί πόροι να διατίθενται τελικά σύμφωνα με την αρχή από λίγο σε όλους και όχι επικεντρωμένα και αποτελεσματικά προς όφελος των πιο φτωχών περιοχών. Εάν τώρα εξετάσω το θέμα αυτό στις χώρες της διεύρυνσης, πρέπει να διαπιστώσω ότι οι περιοχές του στόχου 1 επεκτείνονται σε ισχυρές εισοδηματικά περιοχές και σε αστικά κέντρα, όπως τη Βαρσοβία και τη Ρίγα, και ότι οι περιοχές αυτές μπορούν να επιχορηγηθούν με τους ίδιους διαρθρωτικούς πόρους όπως και οι πιο φτωχές περιοχές της διευρυνθείσας Ευρωπαϊκής Ένωσης, όπως οι Latgale και Masuren. Αυτό δεν μπορεί να είναι σωστό. Το γεγονός αυτό εμποδίζει μια αξιόπιστη πολιτική συνοχής και το θεωρώ εντελώς παράλογο! Για το λόγο αυτό τίθεται το ερώτημα: πρέπει η ίδια υπηρεσία, η οποία χορηγεί στις αρχές τους διαρθρωτικούς πόρους, να είναι ταυτόχρονα και ελεγκτικό όργανο; Η αρχή από κάτω προς την κορυφή δεν λαμβάνεται κατά τη γνώμη μου υπόψη στην τωρινή πρόταση.

<SPEAKER ID=231 LANGUAGE="DE" NAME="Berend">
Κύριε Πρόεδρε, αγαπητοί συνάδελφοι, θεωρώ την πρόταση κανονισμού σχετικά με τη θέσπιση μιας κοινής ονοματολογίας των εδαφικών στατιστικών μονάδων (NUTS) από στατιστική και πολιτική σκοπιά ως λογική και κατανοητή. Πρέπει ωστόσο να διασφαλιστεί ότι για την τροποποίηση της ονοματολογίας θα απαιτείται επίσης η προηγούμενη συμφωνία των κρατών μελών. Επιπλέον πρέπει να διασφαλιστεί ότι ο καθορισμός των περιοχών αγοράς εργασίας στο πλαίσιο του κοινοτικού έργου θα μπορεί και μελλοντικά να επιτυγχάνεται κατά παρέκκλιση από το επίπεδο NUTS 3. Το προβλεπόμενο χρονικό διάστημα των δύο ετών ανάμεσα στην έγκριση και τη θέση σε ισχύ της τροποποίησης NUTS θα έπρεπε να μειωθεί σημαντικά ή να καταργηθεί εντελώς, επειδή από την περιφερειακή κατανομή μπορεί να εξαρτηθεί η χορήγηση κονδυλίων από την Επιτροπή προς τα κράτη μέλη.
<P>
Κατά τα λοιπά είμαι απόλυτα ικανοποιημένος με την πρόταση της Επιτροπής και θα ήμουν ακόμα πιο ευτυχής χωρίς τις τροποποιήσεις της εισηγήτριας, οι οποίες ενεκρίθησαν κατά πλειοψηφία στην Επιτροπή Περιφερειακής Πολιτικής, Μεταφορών και Τουρισμού. Είπα, κατά πλειοψηφία, ωστόσο ενεκρίθησαν μάλλον ομοφώνως με μία αποχή ψήφου, καθώς η συγκεκριμένη αποχή προερχόταν από εμένα.
<P>
Η ψήφος μου στην αρμόδια επιτροπή ήταν αρνητική για ορισμένες τροπολογίες. Αλλωστε στην έκθεση ορίζεται συνεχώς ως στόχος η υιοθέτηση πρόσθετων κριτηρίων για τον καθορισμό των περιοχών. Το γεγονός αυτό το θεωρώ προβληματικό. Ο συνυπολογισμός για παράδειγμα οικονομικών, γεωγραφικών και κοινωνικών κριτηρίων στις μη διοικητικές μονάδες πρόκειται να οδηγήσει σε ασάφεια αυτών των κατανοητών κριτηρίων. Κατά την άποψή μου το σημαντικότερο κριτήριο για τον καθορισμό πρέπει να είναι ο αριθμός των ανθρώπων που διαβιούν σε μια περιφέρεια, οι οποίοι σε τελική ανάλυση θίγονται από αποφάσεις που προκύπτουν από τη διαίρεση NUTS.
<P>
Εάν η εισηγήτρια θεωρεί στην αιτιολόγηση ότι θα έπρεπε να υπάρχουν τουλάχιστον τρία επίπεδα ανάλυσης, τότε με τη χρήση της λέξης "τουλάχιστον" υπονοείται ότι θα έπρεπε να θεσπιστούν περαιτέρω επίπεδα ονοματολογίας των εδαφικών μονάδων. Πρέπει ωστόσο να ληφθεί υπόψη ότι η υιοθέτηση νέων στατιστικών για τις σχετικές περιοχές συνεπάγεται σημαντικό πρόσθετο διοικητικό κόστος. Αυτό θεωρώ ότι θα έπρεπε μάλλον να περιοριστεί.

<SPEAKER ID=232 LANGUAGE="ES" NAME="Solbes">
. (ES) Κύριε Πρόεδρε, θέλω να ευχαριστήσω την κ. Miguιlez και όλους τους ομιλητές που παρενέβησαν σ' αυτή τη συζήτηση.
<P>
Αρχικά, θα ήθελα να διευκρινίσω δύο σημεία που θεωρώ σημαντικά. Εσείς μπορείτε να αξιολογείτε αν μία στατιστική ταξινόμηση μπορεί να έχει ένα πολιτικό αντίκτυπο ή όχι· αυτό που μπορώ να σας διαβεβαιώσω είναι ότι αυτός δεν είναι ο στόχος αυτού του εγγράφου, ούτε ήταν ο στόχος της Επιτροπής. Είναι ένα κείμενο που βασίζεται σε μία πρόταση της Eurostat που επιδιώκει να βρει την πιο ισότιμη δυνατή μεταχείριση για όλες τις χώρες και περιφέρειες της Ευρωπαϊκής Ένωσης. Ούτε προδικάζει το έγγραφο αυτό την περιφερειακή πολιτική: ποιος ανήκει στο στόχο 1, ποιος ανήκει στο στόχο 2; Το παρόν σύστημα περιφερειακής πολιτικής θα είναι το ίδιο στο μέλλον; Και μιλάμε για το σύστημα για να βελτιώσουμε τις στατιστικές και να τις κάνουμε όσο το δυνατόν πιο δίκαιες για όλες τις χώρες της Ένωσης.
<P>
Τι επιδιώκουμε; Επιδιώκουμε μία πρακτική που εφαρμόζουμε μέχρι σήμερα να μεταφραστεί σε κανονισμό. Και το θέλουμε αυτό, διότι θεωρούμε ουσιαστικό να προσδώσουμε ένα νόμιμο χαρακτήρα σε κάτι που μέχρι τώρα ήταν μία συναίνεση μεταξύ των κρατών μελών και της Επιτροπής. Αλλά επίσης το θεωρούμε θεμελιώδες αναφορικά με την καθιέρωση των αρχών για τη διεύρυνση και για να συνεχίσουμε να εφαρμόζουμε τα ίδια κριτήρια που εφαρμόζονται μέχρι σήμερα. Μέχρι σήμερα, τα NUTS δεν είχαν νομική βάση, και τώρα την αποκτούν: αυτός είναι ο στόχος του παρόντος κανονισμού.
<P>
Σε ποια κριτήρια βασιστήκαμε για τον προσδιορισμό των NUTS? Βασικά, υπάρχουν τρεις αρχές στη βάση του εγγράφου μας. Η πρώτη είναι ότι τα NUTS είναι διοικητικές περιφέρειες· επομένως προσπαθούμε ο εδαφικός τους ορισμός να αντιστοιχεί σε ήδη υπάρχοντες πολιτικούς νομοθετικούς προσδιορισμούς: ένας καλός ορισμός, αναγνωρισμένος από τα κράτη μέλη, εδαφικών μονάδων τα οποία, σε πολλές περιπτώσεις, έχουν ήδη κυβερνητικές δομές και διαθέτουν συγκριτικές στατιστικές, γεγονός που τους προσδίδει, επομένως, επαρκή αξιοπιστία.
<P>
Ως δεύτερη αρχή, εμείς προτείνουμε τρία ιεραρχικά επίπεδα NUTS. Εσείς, στις τροπολογίες σας, προχωρείτε ακόμη περισσότερο και ζητάτε τρία επίπεδα, το λιγότερο. Με το περιθώριο ελιγμών που διαθέτουμε επί του παρόντος, από την άποψη της επεξεργασίας των στατιστικών, η εργασία της Eurostat με περισσότερα από τρία επίπεδα θα έθετε χρηματοδοτικά προβλήματα. Αυτός είναι ήδη ένας λόγος, αλλά επιπλέον πιστεύουμε ότι τα τρία επίπεδα μας δίνουν επαρκείς και έγκυρες πληροφορίες.
<P>
Η τρίτη αρχή είναι η προσπάθεια οι περιφερειακές στατιστικές να είναι συγκρίσιμες. Ως εκ τούτου το μέγεθος των NUTS πρέπει να είναι όσο το δυνατόν πιο ομοιογενές. Αλλά επίσης έχουμε την επίγνωση ότι υπάρχουν ιστορικές πραγματικότητες, νόμιμες καταστάσεις σε κάθε μία από τις χώρες, οι οποίες καθιστούν αδύνατο να εφαρμοστεί αυτή η αρχή αυτόματα ή μηχανικά και θα πρέπει να ληφθούν υπόψη συγκεκριμένες προϋποθέσεις.
<P>
Μεταξύ των κρατών μελών υπάρχει η συναίνεση ότι αυτές οι αρχές, που χρησιμοποιούμε μέχρι σήμερα, θα πρέπει να είναι επίσης οι βάσεις του νέου κανονισμού. Όπως έλεγα προηγουμένως, όχι μόνο για να εφαρμοστούν σήμερα στις χώρες μας, αλλά επίσης και στις χώρες που πρόκειται να ενωθούν μ' εμάς τα επόμενα χρόνια. Επομένως ο κανονισμός ανταποκρίνεται σε μία σειρά στόχων, που μπορέσατε να συζητήσετε σε βάθος, όπως επίσης και να κάνετε ορισμένες διορθώσεις σ' αυτούς. Προχωράμε σε NUTS αποσυνδεμένων από τη συμφωνία με τα ήδη υπάρχοντα περιφερειακά συστήματα, διότι πιστεύουμε ότι αυτό είναι ένα πιο αποτελεσματικό μέσο απ' αυτό που διαθέτουμε σήμερα για την συλλογή, τον υπολογισμό και τη διάδοση των περιφερειακών στατιστικών. Επιπλέον, στον κανονισμό καθιερώνουμε κριτήρια για τον προσδιορισμό των περιφερειών κατά τέτοιο τρόπο ώστε οι υποψήφιες χώρες να διαθέτουν κάποιες κατευθυντήριες γραμμές για την περιφερειακή τους ταξινόμηση. Αυτός ο στόχος είναι σημαντικός την παρούσα στιγμή.
<P>
Αλλο στοιχείο που θα ήθελα να υπογραμμίσω είναι η αναγκαιότητα ότι οι στατιστικές πρέπει να είναι συγκρίσιμες και όσο το δυνατόν πιο αμερόληπτες. Δεν μπορούν να είναι στατιστικές που θα πραγματοποιούνται για να εξυπηρετούν διάφορους πολιτικούς σκοπούς. Θα ήταν πολύ δύσκολο να καθιερώσουμε ορισμένα πολιτικά συμφέροντα τα οποία, αναμφίβολα θα μας οδηγούσαν σε καθαρές αντιφάσεις. Το ζήτημα είναι προφανώς θεμελιώδες για την περιφερειακή πολιτική της Ένωσης, αλλά, όπως έλεγα προηγουμένως, δεν προδικάζουμε μία στατιστική ταξινόμηση η οποία θα γίνει η μελλοντική πολιτική της Ένωσης σε περιφερειακά θέματα.
<P>
Επιδιώκουμε να υπάρχουν σαφείς κανόνες για τις μελλοντικές τροποποιήσεις των NUTS διότι έτσι, αποφεύγουμε μελλοντικές συγκρούσεις (ορισμένες εκ των οποίων είχαμε στο παρελθόν). Οι τροποποιήσεις είναι αναπόφευκτες. Δεν μπορούμε να μιλάμε για εντελώς μόνιμες καταστάσεις, αλλά δεν ενδείκνυται να τροποποιούνται τα NUTS με υπερβολική συχνότητα και, φυσικά, έχουμε ένα σύστημα που βασίζεται σε συγκεκριμένους κανόνες και σε συγκεκριμένες προκαθορισμένες αρχές. Γι' αυτό, θεωρούμε πρόσφορο οι τροποποιήσεις να μην γίνονται με περιοδικότητα μικρότερη των τριών χρόνων, διότι διαφορετικά, θα δημιουργούνταν δυσκολίες παρακολούθησης.
<P>
Ο κανονισμός, όπως γίνεται αντιληπτός, μας επιτρέπει να προχωρήσουμε και να βελτιώσουμε αυτό που ήδη έχουμε. Εσείς συμβάλατε με 11 τροπολογίες οι οποίες, κατά την άποψή μας, βοηθούν στη διασαφήνιση και βελτίωση του κανονισμού. Επομένως, από την άποψη της Επιτροπής, μπορούμε να δεχτούμε τις 11 τροπολογίες που υπέβαλε η Επιτροπή Περιφερειακής Πολιτικής, Μεταφορών και Τουρισμού.
<P>
Τελειώνοντας, θα ήθελα να επισημάνω ότι ο κανονισμός NUTS θα αποτελέσει ένα σημαντικό μέσο για την εκτέλεση συγκρίσιμων και αμερόληπτων περιφερειακών στατιστικών στην Ευρωπαϊκή Ένωσης, στις οποίες θα μπορούμε να βασίσουμε την περιφερειακή πολιτική που θα αποφασίσουμε όταν έρθει η κατάλληλη στιγμή. Ευχαριστώ πολύ.

<SPEAKER ID=233 NAME="Πρόεδρος">
Ευχαριστώ πάρα πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 11.30.1
<P>
(Η συνεδρίαση λήγει στις 23.09)

