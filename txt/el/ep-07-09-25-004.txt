<CHAPTER ID="004">
Αναδιάρθρωση του κλάδου της ζάχαρης - Κοινή οργάνωση των αγορών στον τομέα της ζάχαρης (συζήτηση)
<SPEAKER ID="013" NAME="Πρόεδρος">
" ημερήσια διάταξη προβλέπει την κοινή συζήτηση σχετικά με
<P>
την έκθεση της κ. Μπατζελή, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την αναδιάρθρωση του τομέα της ζάχαρης - C6-0176/2007 -, και
<P>
την έκθεση της κ. Μπατζελή, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την κοινή οργάνωση των αγορών στον τομέα της ζάχαρης - C6-0177/2007 -.
<SPEAKER ID="014" NAME="Mariann Fischer Boel">
μέλος της Επιτροπής. - (EN) Κύριε Πρόεδρε, επιτρέψτε μου καταρχάς να ευχαριστήσω την κ. Μπατζελή και τα μέλη της Επιτροπής Γεωργίας και Ανάπτυξης της Υπαίθρου για τις προσπάθειές τους σχετικά με την κατάρτιση αυτής της πρότασης. Θα προχωρήσω τώρα στην ανάλυση του πλαισίου στο οποίο εντάσσεται η πρόταση.
<P>
Όπως γνωρίζετε, το ταμείο αναδιάρθρωσης δεν ανταποκρίθηκε στις προσδοκίες μας κατά τη διάρκεια του δεύτερου έτους της περιόδου αναδιάρθρωσης, μετά από ένα πολλά υποσχόμενο πρώτο έτος.
<P>
Όπως θα θυμάστε ίσως, αναμέναμε την αποποίηση περίπου 1,5 εκατ. τόνων ποσοστώσεων το πρώτο έτος και περισσότερων από 3 εκατ. τόνων το δεύτερο έτος. Στην πραγματικότητα, η συνολική κατά τη διάρκεια των δύο πρώτων ετών ανήλθε σε μόλις 2,2 εκατ. τόνους, αντί των αναμενόμενων 4,5 εκατ. τόνων.
<P>
Εξακολουθώ να είμαι πεπεισμένη ότι το ταμείο αναδιάρθρωσης δεν παύει να είναι ένα χρήσιμο μέσο, το οποίο πρέπει να ενισχυθεί και να βελτιωθεί, λαμβάνοντας υπόψη τις μέχρι τώρα εμπειρίες.
<P>
Όσον αφορά την πρόταση που συζητούμε σήμερα, επιτρέψτε μου να καταστήσω σαφές ότι εν προκειμένω δεν επαναδιαπραγματευόμαστε τη μεταρρύθμιση του 2005 σχετικά με το καθεστώς της ζάχαρης. Λόγω της ανεπαρκούς απόδοσης του ταμείου αναδιάρθρωσης τα δύο πρώτα χρόνια της λειτουργίας του, στόχος μας είναι τώρα να εξασφαλίσουμε την επιτυχία του τα δύο εναπομείναντα χρόνια. Διαφορετικά, το 2010 θα φανούν τα αποτελέσματα της τελικής περικοπής των ποσοστώσεων για την οποία δεν θα υπάρχει αντιστάθμιση.
<P>
Αυτή η πρόταση έχει ως στόχο να προσφέρει μια πολύ ελκυστική προσφορά στις επιχειρήσεις και τους καλλιεργητές που επιθυμούν να αποποιηθούν τμήμα της ποσόστωσης της παραγωγής τους την περίοδο εμπορίας 2008/09, διατηρώντας καταρχήν αμετάβλητους τους όρους για το τελευταίο έτος της περιόδου αναδιάρθρωσης. Για πρώτη φορά, οι καλλιεργητές θα είναι σε θέση να λάβουν την πρωτοβουλία στη διαδικασία αναδιάρθρωσης, αλλά μόνο μέχρις ενός ορίου 10% της ποσόστωσης για κάθε εκμετάλλευση. Το ποσοστό της ενίσχυσης αναδιάρθρωσης που προορίζεται για τους καλλιεργητές θα οριστεί στο 10%, και σε αυτήν τη χρηματοδότηση θα προστίθεται στη συνέχεια ένα συμπλήρωμα 237,5 ευρώ ανά τόνο ποσόστωσης ζάχαρης, γεγονός που σημαίνει ότι το συνολικό ποσό ανέρχεται σε 300 ευρώ ανά τόνο.
<P>
Φρονώ ότι η προσφορά αυτή είναι πολύ ενδιαφέρουσα για τους καλλιεργητές, και δεν θεωρώ αναγκαίο να προχωρήσουμε περισσότερο. Γι' αυτό δεν θα μπορέσω να στηρίξω τις τροπολογίες στην έκθεση σχετικά με το ταμείο αναδιάρθρωσης με τις οποίες ζητείται η αλλαγή των καταβαλλόμενων ποσών, για παράδειγμα τις τροπολογίες 6, 7 και 12, ή η αλλαγή του ποσοστού που αντιστοιχεί στους γεωργούς: ήτοι την τροπολογία 8.
<P>
Ένα στοιχείο αναδρομικότητας θα διασφαλίσει ότι οι εκμεταλλεύσεις και οι παραγωγοί ζαχαρότευτλων που έχουν ήδη μετάσχει στο πρόγραμμα αναδιάρθρωσης δεν θα έχουν βρεθεί ούτε πρόκειται να βρεθούν σε μειονεκτική θέση λόγω αυτής τους της επιλογής.
<P>
Όπως ζητείται στην τροπολογία 9, η επιλεξιμότητα των παραγωγών σιροπιού ινουλίνης και των καλλιεργητών κιχωρίου για αναδρομικές πληρωμές θα αναφέρεται ρητώς στο τελικό κείμενο. Επιπλέον, οι εκμεταλλεύσεις που θα αναδιαρθρωθούν κατά το έτος εμπορίας ή καλλιέργειας 2008/09 θα μπορούν να εξαιρεθούν από το τέλος αναδιάρθρωσης βάσει της ποσότητας σύμφωνα με την προληπτική απόσυρση για την περίοδο 2007/08, με την προϋπόθεση ότι θα αποποιηθούν την αντίστοιχη ποσόστωσή τους. Τέλος, ως πρόσθετο κίνητρο για τις εκμεταλλεύσεις, οι ατομικές τους προσπάθειες αναδιάρθρωσης θα λαμβάνονται υπόψη σε περίπτωση υποχρεωτικής τελικής περικοπής ποσόστωσης.
<P>
Προκειμένου να διευκολυνθεί η εξισορρόπηση της αγοράς την περίοδο αναδιάρθρωσης, προτείνεται να καταστεί η προληπτική απόσυρση μόνιμο μέσο, και όχι μόνο κατά τη διάρκεια της περιόδου αναδιάρθρωσης, ακριβώς όπως προτείνει στην έκθεσή της η κ. Μπατζελή.
<P>
Τα προτεινόμενα σχέδια κανονισμών αποσκοπούν στη διαμόρφωση ασφαλούς περιβάλλοντος και στην άρση των υφιστάμενων φραγμών του συστήματος. Όλες αυτές οι βελτιώσεις αναμένεται να εξασφαλίσουν την επιτυχία του ταμείου κατά τη διάρκεια του τρίτου έτους, χωρίς μεταβολή της κοινής οργάνωσης αγοράς για τη ζάχαρη βάσει της μεταρρύθμισης την οποία συμφωνήσαμε το 2005. Τα μέτρα που προτείνονται είναι ισορροπημένα, ώστε να προσφέρουν ισχυρά κίνητρα σε όλους τους παράγοντες που εμπλέκονται στη διαδικασία αναδιάρθρωσης.
<P>
Σας ευχαριστώ για τη συνεργασία σας, η οποία μας επιτρέπει να τηρήσουμε το πιεστικό χρονοδιάγραμμα βάσει του οποίου οφείλουμε να εργαστούμε και να έχουμε έτοιμο για την περίοδο εμπορίας 2008/09 αυτό το πολύ πιο αποτελεσματικό σύστημα. Γνωρίζω ότι το ταμείο πρέπει να βελτιωθεί, προκειμένου να επιτύχει τον στόχο του και, εφόσον αυτό δεν καταστεί δυνατό, είμαι βέβαιη ότι δεν θα υπάρξουν κερδισμένοι. Θα υπάρχουν μόνο χαμένοι, και, ως εκ τούτου, είμαι ιδιαιτέρως ευγνώμων για τη στήριξη που μου προσέφεραν η Επιτροπή Γεωργίας και οι βουλευτές του ΕΚ.
<SPEAKER ID="015" NAME="Κατερίνα Μπατζελή">
εισηγήτρια. - Κύριε Πρόεδρε, κυρία Επίτροπε, να μου επιτρέψετε κατ' αρχήν να υπενθυμίσω ότι το Ευρωπαϊκό Κοινοβούλιο στην αρχική γνωμοδότησή του για την κοινή οργάνωση αγοράς ζάχαρης είχε επισημάνει ότι οι προτάσεις της Επιτροπής έπρεπε να συμβάλουν στην ουσιαστική βιωσιμότητα του νέου καθεστώτος και στη διασφάλιση των τευτλοπαραγωγών, των εργαζόμενων στα εργοστάσια της ζάχαρης αλλά και των παραγωγικών περιφερειών που θα θίγονταν από την εγκατάλειψη των ποσοστώσεων. Αυτή ήταν η πολιτική μας δέσμευση, η πολιτική μας συμφωνία, για να δώσουμε τη σύμφωνη γνώμη στην Επιτροπή.
<P>
Οι τελικές όμως αποφάσεις του Συμβουλίου το 2005 για την αναθεώρηση του τομέα ζάχαρης, ενός τομέα ιδιαίτερα σημαντικού για την εξισορρόπηση της αγοράς των αροτραίων καλλιεργειών, της τροφοδοσίας των ευρωπαϊκών βιομηχανιών ζάχαρης και βιοαιθανόλης αλλά και της ανάδειξης ενός νέου πλαισίου πολιτικών για την τροποποίηση και άλλων υπό αναθεώρηση κοινών οργανώσεων αγοράς στα πλαίσια της νέας ΚΑΠ, δεν μπόρεσαν να ανταποκριθούν στις υψηλές αυτές προσδοκίες. Οι αποφάσεις του Συμβουλίου φάνηκαν εξ αρχής ότι ήταν θνησιγενείς και οριακές, διότι δεν ήταν τίποτε άλλο από μία συρραφή εθνικών αιτημάτων και πολύπλοκων μηχανισμών.
<P>
Αποτέλεσμα της απόφασης αυτής, αλλά και του τρόπου εφαρμογής της σε εθνικό επίπεδο, είναι να μην υπερβαίνει η μέχρι σήμερα μείωση της παραγωγής τους 2,2 εκατομμύρια τόνους έναντι του στόχου των 6 περίπου εκατομμυρίων για το 2010. Θα ήθελα δε να υπενθυμίσω ότι για οποιαδήποτε μείωση της παραγωγής μετά το 2010 οι παραγωγικές περιφέρειες, οι εργαζόμενοι και οι παραγωγοί δεν θα λάβουν καμία αποζημίωση από το Ταμείο Αναδιάρθρωσης, ένα ταμείο καθαρά αυτοχρηματοδοτούμενο.
<P>
Αυτά λοιπόν ήταν τα σημαντικά πολιτικά ζητήματα τα οποία μας απασχόλησαν στην Επιτροπή Γεωργίας για να λάβουμε τις αποφάσεις στην έκθεση την οποία γνωρίζετε.
<P>
Κυρία Επίτροπε, στην Επιτροπή Γεωργίας και Ανάπτυξης υιοθετήσαμε ουσιαστικές βελτιώσεις για την απρόσκοπτη εφαρμογή σε εθνικό επίπεδο των κοινοτικών αποφάσεων χωρίς να επιδιώξουμε την εκ βάθρων αναθεώρηση της ΚΟΑ ζάχαρης, όπως άλλωστε και εσείς επισημαίνετε στο κείμενό σας. Δεν επιδιώξαμε να προτείνουμε μία αναθεώρηση "πολλαπλών ταχυτήτων", εφόσον σε πολλές περιφέρειες έχει ήδη μειωθεί μερικώς ή εγκαταλειφθεί εξ ολοκλήρου η παραγωγή ζάχαρης, όπως, για παράδειγμα, έγινε στην Ιρλανδία.
<P>
Επίσης, λάβαμε υπόψη μας τις υπάρχουσες εξοικονομήσεις στον προϋπολογισμό οι οποίες φθάνουν τα 3 εκατομμύρια ευρώ περίπου και οι οποίες, εάν δεν διατεθούν, δεν ανακυκλωθούν στον τομέα, θα ενσωματωθούν σε άλλες δράσεις ή θα επιστραφούν.
<P>
Τέλος, σεβόμενοι την αρχή της αναλογικότητας και ισοτιμίας απέναντι στους τευτλοπαραγωγούς, θα πρέπει να συμφωνήσουμε όλοι με την αρχή της αναδρομικότητας των προτεινόμενων μέτρων έτσι ώστε να μην δημιουργηθεί κλίμα αδικίας μεταξύ παραγωγών, βιομηχανιών και περιφερειών οι οποίες ήδη έχουν ενταχθεί στο νέο σύστημα.
<P>
Θα ήθελα επίσης να τονίσω ότι μας προβλημάτισε έντονα η μη αποτελεσματικότητα του μεγάλου βαθμού ευελιξίας και επικουρικότητας από τα κράτη μέλη, ευελιξία η οποία έφθανε σε σημείο μιας άτυπης μορφής εθνικοποίησης των μέτρων εφόσον τα κράτη μέλη ήταν ελεύθερα να εφαρμόσουν τη νέα κοινή οργάνωση αγοράς κατά το δοκούν και ανάλογα με τις πιέσεις που δέχονταν από τους συλλογικούς φορείς και τις αρχές της περιφέρειας. " συμπεριφορά αυτή των κρατών μελών απέναντι στην έννοια και στην πολιτική "της ευελιξίας" θα πρέπει να μας προβληματίσει για τις μελλοντικές αναθεωρήσεις αλλά και για το πώς θα χρησιμοποιηθεί αυτή η πολιτική στα πλαίσια των αποφάσεων για το health check.
<P>
Κυρία Επίτροπε, πέραν των πολιτικών ζητημάτων θα πρέπει να περάσουμε και στα τεχνικά ζητήματα τα οποία θα κρίνουν και την πορεία της αναθεώρησης της κοινής οργάνωσης αγοράς. Σε ό,τι αφορά την τροποποίηση του Κανονισμού αριθ. 318, θεωρούμε ότι απαιτείται μια δικαιότερη εφαρμογή των τελικών γραμμικών μειώσεων των ποσοστώσεων μέχρι το 2010. Αν κριθεί απαραίτητη μια ευθύγραμμη μείωση των ποσοστώσεων το 2010, η επιτροπή μας είναι της γνώμης ότι η μείωση αυτή θα πρέπει να πραγματοποιηθεί σε δύο στάδια. Κατά το πρώτο στάδιο μία γραμμική περικοπή κατά 13,5%. Στο δεύτερο στάδιο εφαρμόζεται η πρόταση της Επιτροπής σύμφωνα με την οποία απαλλάσσονται τα κράτη μέλη και οι επιχειρήσεις εκείνες που αποποιήθηκαν ποσοστώσεις κατά τη διάρκεια του καθεστώτος αναδιάρθρωσης. " απαλλαγή θα είναι ανάλογη των προσπαθειών που κατέβαλαν σε εθνικό επίπεδο.
<P>
Θα ήθελα να επισημάνω όμως προς την Επιτροπή και προς το Συμβούλιο - το οποίο δεν παρευρίσκεται σήμερα εδώ στη συζήτηση - ότι στις μειώσεις θα πρέπει να ληφθεί υπόψη η συμβολή των επιχειρήσεων που είτε μείωσαν εθελοντικά τις ποσοστώσεις τους, μετέχοντας στο καθεστώς αναδιάρθρωσης, είτε μετείχαν στο καθεστώς προληπτικής απόσυρσης. Προτείνουμε μία ευρύτερη και περισσότερο μακροπρόθεσμη αξιοποίηση του μέτρου της προληπτικής απόσυρσης βοηθώντας έτσι την ομαλότερη προσαρμογή του τομέα στις μελλοντικές προκλήσεις. Και επειδή το θέμα της προληπτικής απόσυρσης δεν βρίσκεται μέχρι τώρα στον συμβιβασμό που υπάρχει σε επίπεδο Συμβουλίου, θα επιθυμούσα, κυρία Επίτροπε, εάν συμφωνήσετε να το εντάξετε.
<P>
Σε ό,τι αφορά την τροποποίηση του Κανονισμού αριθ. 320 για το καθεστώς αναδιάρθρωσης, που αποτελεί άλλωστε και την κεντρική πτυχή της μεταρρύθμισης, με την έκθεσή μου προτείνεται:
<P>
πρώτον, το κατ' αποκοπή ποσόν των 237 εκατ. ευρώ ανά τόνο το οποίο θα λάβουν οι παραγωγοί να αυξηθεί σε 260 ευρώ ανά τόνο. Και επιμένουμε, παρά τις διαφωνίες σας κυρία Επίτροπε, διότι θεωρούμε ότι είναι ένα σημαντικό κίνητρο για τους παραγωγούς να μπουν στη λογική της εθελοντικής εγκατάλειψης του 10%·
<P>
δεύτερον, το ενιαίο ποσοστό αποζημίωσης των παραγωγών από την ενίσχυση αναδιάρθρωσης που σταθεροποιείται στο 10% να αυξηθεί στο 50%. Το 50% είναι μία πολιτική δέσμευση του Ευρωπαϊκού Κοινοβουλίου από την αρχική πρόταση και σηματοδοτεί το γεγονός ότι οι επιδοτήσεις θα πρέπει να πάνε κυρίως στους παραγωγούς. Είναι πολιτικό μήνυμα και όχι τόσο χρηματοοικονομικό·
<P>
τρίτον, η αποζημίωση που καταβάλλεται στις επιχειρήσεις για την παραγωγή βιοαιθανόλης από 35% να φθάσει στο 100%, θεωρώντας ότι πρέπει να δοθεί ένα σημαντικό κίνητρο για τη συμβολή του τομέα στις ανανεώσιμες πηγές ενέργειας·
<P>
τέταρτον, και ιδιαίτερα σημαντικό για τις περιφέρειες, η διατήρηση της ενίσχυσης για διαφοροποίηση στις περιφέρειες όπου έκλεισαν τα εργοστάσια να παραμείνει σε 109,5 ευρώ ανά τόνο αποποιηθείσας ζάχαρης έως την περίοδο 2009-2010. Κυρία Επίτροπε, επιδιώκουμε να βελτιώσουμε μερικώς τις χρηματοδοτήσεις για να μειωθούν οι κραδασμοί οι οποίοι έχουν δημιουργηθεί στις περιφέρειες αλλά και για να προσφέρουμε επιπλέον κίνητρα. " αναθεώρηση δεν είναι να τροποποιήσουμε μερικές γενικές διατάξεις αλλά να ενισχύσουμε τα κίνητρα·
<P>
πέμπτον, η αποποίηση 10% των ποσοστώσεων να εφαρμόζεται κατ' αρχήν στους μικρούς ή λιγότερο ανταγωνιστικούς παραγωγούς·
<P>
έκτον, η αύξηση της ενίσχυσης αναδιάρθρωσης στην περίπτωση της μερικής εγκατάλειψης από 218,75 σε 625 ευρώ για την περίοδο 2008-2009 - και εδώ οφείλω να ομολογήσω ότι η τοποθέτηση του εισηγητή έχει ιδιαίτερο ειδικό βάρος όταν έχει να υποστηρίξει τέτοια ζητήματα.
<P>
Από τις προτάσεις αυτές της Επιτροπής Γεωργίας θα ήθελα, ως εισηγήτρια, να επισημάνω ότι ορισμένες θα πρέπει να επανεξετασθούν για να βρεθεί η χρυσή τομή. Και γι' αυτόν το λόγο θεωρώ ότι θα πρέπει να λάβουμε υπόψη τη χρηματοδότηση από το Ταμείο Αναδιάρθρωσης αλλά και τις συμπληρωματικές χρηματοδοτήσεις από το Ευρωπαϊκό Ταμείο Γεωργικού Προσανατολισμού και Εγγυήσεων.
<P>
Ως εκ τούτου, θα ήθελα, ως εισηγήτρια, να υποστηρίξω τις τροπολογίες 27 έως 30, οι οποίες εισάγουν τρεις βασικές αρχές:
<P>
πρώτον, την αναδρομικότητα, διότι δεν μπορεί να τιμωρηθούν οι παραγωγοί, οι επιχειρήσεις και οι περιφέρεις οι οποίες συμμορφώθηκαν σταδιακά από την έναρξη της νέας ΚΟΑ·
<P>
δεύτερον, το ύψος των ενισχύσεων να είναι λογικό και αποδεκτό από όλες τις πλευρές (και όχι ποσόν 625 ευρώ για μία χρονιά), και
<P>
τρίτον, είναι σημαντικό να αυξηθούν αναδρομικά και μέχρι το τέλος της μεταβατικής περιόδου οι ενισχύσεις που δίνονται σε εργοστάσια για μερική εγκατάλειψη παραγωγής.
<P>
Κλείνοντας, θα ήθελα να εκφράσω μία ανησυχία: παρακολουθούμε την εξέλιξη των διαπραγματεύσεων που πραγματοποιεί η Επιτροπή στο πλαίσιο των συμφωνιών οικονομικής εταιρικής σύμπραξης με τις χώρες ΑΚΕ. Φαίνεται ότι η Επιτροπή είναι έτοιμη να καταργήσει τις ρήτρες ασφάλειας σχετικά με τις συνολικές ποσότητες ζάχαρης που μπορούν να εισάγονται στην Κοινότητα από κάθε χώρα εταίρο καθώς και τη ρήτρα της ελάχιστης τιμής για την εισαγόμενη ζάχαρη. Επίσης, προτίθεται να απελευθερώσει ανάλογα την πρόσβαση στην κοινοτική αγορά και στις 16 χώρες του Πρωτοκόλλου Ζάχαρης.
<P>
Κυρία Επίτροπε, θεωρώ ότι εδώ καλούμαστε να επιτελέσουμε σημαντικό έργο και τέτοιες αποφάσεις εκτός θεσμικού πλαισίου δεν θα πρέπει να ισχύουν διότι με τον τρόπο αυτόν καταργείτε τον πολιτικό και θεσμικό ρόλο που διαδραματίζει το Ευρωπαϊκό Κοινοβούλιο.
<SPEAKER ID="016" NAME="László Surján">
συντάκτης της γνωμοδότησης της Επιτροπής Προϋπολογισμών. - (HU) Σας ευχαριστώ που μου δίνετε την ευκαιρία να λάβω τον λόγο, κύριε Πρόεδρε. " Επιτροπή Προϋπολογισμών κατά βάση στηρίζει αυτήν την πρόταση. Επιτρέψτε μου επίσης να συγχαρώ προσωπικά την εισηγήτρια. Είναι πολύ δύσκολο, υπό οιεσδήποτε συνθήκες, να επιχειρήσει κανείς να πείσει τους παραγωγούς σε έναν συγκεκριμένο τομέα να περιορίσουν τη παραγωγή τους. Επιπλέον, με το να στηρίζουμε και να χρηματοδοτούμε τέτοιες πρακτικές δεν δίνουμε πολύ καλή εικόνα στους ευρωπαίους πολίτες.
<P>
Παρόλα αυτά, εάν φανεί αναγκαίο να παρέμβουμε με τέτοιο τρόπο και, επιπλέον, εάν δεν έχει μεγαλύτερο αντίκτυπο στον συνολικό προϋπολογισμό της Ευρωπαϊκής Ένωσης σε σύγκριση με το τρέχον καθεστώς, τότε είναι σωστό το σύστημα να εστιαστεί καλύτερα και να προσφερθούν αποζημιώσεις και στήριξη σε όσους λαμβάνουν πραγματικά μέτρα για το θέμα αυτό από την πλευρά της παραγωγής, όπως συμβαίνει στην προκειμένη περίπτωση.
<P>
Είναι μείζον πρόβλημα, ωστόσο, να υπάρχουν περιπτώσεις χωρών οι οποίες έχουν ήδη απεμπολήσει μέρος των ποσοστώσεών τους, μόνο και μόνο για να διαπιστώσουν ότι οι κανόνες άλλαξαν στη συνέχεια. Στην έκθεση προτείνονται τρόποι επίλυσης αυτού του προβλήματος, και καλώ το Κοινοβούλιο να τους στηρίξει σύμφωνα με την παρούσα μορφή του κειμένου. Σας ευχαριστώ για την ευγενική προσοχή σας.
<SPEAKER ID="017" NAME="Albert Deß">
εξ ονόματος της Ομάδας PPE-DE. - (DE) Κύριε Πρόεδρε, κυρία Επίτροπε, κυρίες και κύριοι, θα ήθελα να κάνω μία σύντομη ανασκόπηση της τελευταίας μεταρρύθμισης. Πολλοί τευτλοπαραγωγοί ερωτούν γιατί είναι αναγκαία η μεταρρύθμιση αυτής της οργάνωσης αγοράς που έχει αποδείξει την αξία της για πολλές δεκαετίες. Υπάρχουν δύο λόγοι για τους οποίους η μεταρρύθμιση αυτή ήταν και είναι αναγκαία. Πρώτον, πριν από λίγα χρόνια αποφασίστηκε στο πλαίσιο της πρωτοβουλίας για τα όπλα ότι από το 2009 θα επιτρέπεται να εισάγονται από τις φτωχότερες χώρες στην Ευρώπη τα πάντα εκτός από όπλα. Αυτό αφορά και τον τομέα της ζάχαρης.
<P>
Ο δεύτερος λόγος είναι πως υπάρχει απόφαση του ΠΟΕ και πρέπει να καταργήσουμε τα πλεονάσματα. Αυτό έχει ως αποτέλεσμα να πρέπει να αποσύρουμε από την παραγωγή πάνω από 6 εκατ. τόνους ζάχαρης. Κυρία Επίτροπε, το 2005 υποβάλαμε προτάσεις στο Κοινοβούλιο, και εσείς μόλις είπατε ότι το ταμείο αναδιάρθρωσης δεν εκπλήρωσε τις προσδοκίες μας. Σήμερα θα ήθελα να παρατηρήσω σχετικά το εξής: αν η Επιτροπή και το Συμβούλιο είχαν ακολουθήσει πιο πιστά τις προτάσεις του Κοινοβουλίου, προφανώς θα είχαν εγκαταλειφθεί εθελοντικά μεγαλύτερες ποσότητες ζάχαρης.
<P>
Τώρα έχουμε την ευκαιρία να προβούμε σε διορθώσεις, προκειμένου να βελτιωθούν τα κίνητρα. Δεν μπορώ παρά να ζητήσω από την Επιτροπή και το Συμβούλιο να συμμορφωθούν με τις προτάσεις. Θα ήθελα να ευχαριστήσω την εισηγήτρια κ. Μπατζελή για την έκθεσή της. " Επιτροπή Γεωργίας υιοθέτησε σε μεγάλο μέτρο αυτές τις προτάσεις -με μικρές διορθώσεις- και είμαι πεπεισμένος ότι, εάν η Επιτροπή ακολουθήσει τις εν λόγω προτάσεις, θα αυξηθούν τόσο τα κίνητρα, ώστε θα εγκαταλειφθούν εθελοντικά πολύ μεγαλύτερες ποσότητες ζάχαρης. Κυρία Επίτροπε, θα ήθελα να επισημάνω ότι στην Επιτροπή Γεωργίας υπάρχουν πολλά μέλη που άκουσαν με προσοχή τους τευτλοπαραγωγούς. Αν εκπληρωθούν οι επιθυμίες που διατυπώνονται εδώ, πιστεύω ότι η μεταρρύθμιση αυτή θα έχει επιτυχία.
<SPEAKER ID="018" NAME="Csaba Sándor Tabajdi">
εξ ονόματος της Ομάδας PSE. - (HU) Κυρία Fischer Boel, φρονώ ότι η έκθεση της Κατερίνας Μπατζελή και η γνωμοδότηση του László Surján είναι τεχνικώς επαρκείς και πολύ ορθές από πολιτική άποψη. " αποκατάσταση της ισορροπίας στην αγορά είναι σημαντική, και απέχουμε ακόμη πολύ από το να επιτύχουμε την εξισορρόπηση της αγοράς έως το 2010 όσον αφορά την παραγωγή ζάχαρης και την καλλιέργεια ζαχαρότευτλων στην Ευρώπη.
<P>
Δεν ζηλεύω τη θέση της Επιτροπής ή του Κοινοβουλίου, διότι δεν είναι εύκολο να επέλθει τάξη και ισορροπία σε ένα στρεβλό, εξαιρετικά περίπλοκο και υπερφορτωμένο με ενισχύσεις σύστημα. Άλλωστε, ο τομέας αυτός ήταν το αγαπημένο παιδί της κοινής γεωργικής πολιτικής (ΚΓΠ) σε σύγκριση με άλλους, λιγότερο ευνοημένους, τομείς.
<P>
Συμφωνώ πλήρως με την ανάγκη αντιστάθμισης. Αν εφαρμόσουμε την πρόσθετη μείωση κατά 10%, θα συνεχίσει να υπάρχει πλεόνασμα 2,1 εκατ. τόνων στο σύστημα, και, αν δεν καταφέρουμε να αντιμετωπίσουμε αυτό το πρόβλημα έως το 2010, θα χρειαστεί να προβούμε σε περαιτέρω μείωση σε ποσοστό 14%.
<P>
Φρονώ ότι είναι άδικο, και καλώ την κ. Επίτροπο και την Επιτροπή να σταθμίσουν προσεκτικά το ζήτημα αυτό, διότι χώρες οι οποίες έχουν προβεί σε σημαντικές μειώσεις, όπως η Ιταλία, η Πορτογαλία και η Φινλανδία, θα υποχρεωθούν να προβούν σε περαιτέρω μείωση 10% μαζί με τις υπόλοιπες χώρες. Αυτό δεν είναι δίκαιο.
<P>
Συμφωνώ επίσης με τη θέση ότι πρέπει να κάνουμε περισσότερα για να προστατέψουμε τα συμφέροντα των μικρών και μεσαίων καλλιεργητών, διότι ο κανόνας "ο πρώτος αφιχθείς εξυπηρετείται πρώτος" τους θέτει σε μειονεκτική θέση όσον αφορά την ενημέρωση σε σύγκριση με τις πολυεθνικές. Στην Ουγγαρία έχει κλείσει ένα εργοστάσιο στα πέντε. " καλύτερη βιομηχανία παραγωγής ζάχαρης έχει σταματήσει τη λειτουργία της, όμως αυτό δεν απέβη αρνητικό ούτε για τη βιομηχανία ούτε για τους καλλιεργητές. Το μόνο που δεν καλύπτεται επαρκώς στον προηγούμενο κανονισμό ήταν η αποζημίωση των εργαζομένων, και αναφέρομαι στην αποζημίωση των υπαλλήλων της βιομηχανίας ζάχαρης.
<P>
Τέλος, φρονώ ότι είναι πολύ σημαντικό να μην χρειάζεται να καταβάλλουν οι εκμεταλλεύσεις το τέλος αναδιάρθρωσης, εφόσον μειώσουν την ποσόστωσή τους. Έχει διατυπωθεί σχετικό αίτημα. Καλώ την κ. Fischer Boel να στηρίξει αυτό το αίτημα, καθώς θα ενθαρρύνει περαιτέρω μειώσεις και θα συμβάλει στην αποκατάσταση της ισορροπίας στην αγορά. Συνεπώς, επαναλαμβάνω ότι είναι πολύ σημαντικό να βοηθηθούν οι μικροί και μεσαίοι καλλιεργητές, διότι αυτό θα έχει σημαντικό κοινωνικό αντίκτυπο στους ευρωπαίους καλλιεργητές ζαχαρότευτλων. Σας ευχαριστώ για την προσοχή σας.
<SPEAKER ID="019" NAME="Andrzej Tomasz Zapałowski">
εξ ονόματος της Ομάδας UEN. - (PL) Κύριε Πρόεδρε, η αναδιάρθρωση του τομέα της παραγωγής ζάχαρης στην παρούσα της μορφή είναι απαράδεκτη. Πλήττει πρωτίστως τους παραγωγούς ζαχαρότευτλων και τους εργαζόμενους σε μονάδες παραγωγής ζάχαρης. " εξαιρετικά έντονη δραστηριότητα που ανέπτυξαν ευρωπαϊκές επιχειρήσεις όσον αφορά την εξαγορά μονάδων παραγωγής ζάχαρης σε χώρες της Ανατολικής Ευρώπης πριν από την προσχώρησή τους στην ΕΕ δημιουργεί την υποψία ότι αυτή η αναδιάρθρωση είχε ήδη σχεδιαστεί από τότε, οπότε και είχαν προβλεφθεί τεράστια ποσά ως αποζημιώσεις για τους ιδιοκτήτες μονάδων παραγωγής ζάχαρης που θα τις έκλειναν.
<P>
Στα νέα κράτη μέλη, κατά τη διάρκεια της προενταξιακής περιόδου, γεωργοί επένδυσαν τεράστια ποσά για την αναβάθμιση των εκμεταλλεύσεών τους, περιλαμβανομένης της παραγωγής ζαχαρότευτλων. Δύο χρόνια μετά προκύπτει ότι η παραγωγή πρέπει να περιοριστεί, ενώ οι κύριοι αποδέκτες των αποζημιώσεων για την εγκατάλειψη της παραγωγής ζάχαρης θα είναι οι νέοι ιδιοκτήτες των μονάδων παραγωγής ζάχαρης. Εκτιμάται ότι μόνο στην Πολωνία θα κλείσουν περί τις δέκα μονάδες παραγωγής.
<P>
Οι προτεινόμενες προσαρμογές, οι οποίες προβλέπουν τη διάθεση μεγαλύτερων ποσών από το ταμείο αναδιάρθρωσης στους καλλιεργητές, είναι θετικές. Οι αμφιβολίες μου, ωστόσο, οφείλονται στην ενίσχυση των παραγωγών που έχουν αγοράσει μονάδες παραγωγής ζάχαρης τα τελευταία χρόνια, επειδή δεν είναι απίθανο να τις αγόραζαν, προκειμένου να τις κλείσουν επικερδώς.
<SPEAKER ID="020" NAME="Friedrich-Wilhelm Graefe zu Baringdorf">
εξ ονόματος της Ομάδας Verts/ALE. - (DE) Κύριε Πρόεδρε, κυρία Επίτροπε, η οργάνωση αγοράς ζάχαρης δεν είναι από τα καλύτερα έργα της Επιτροπής και του Συμβουλίου! Όπως είπε ήδη ο κ. Deß, αν είχατε ακούσει λίγο περισσότερο τι προτείνει το Κοινοβούλιο, δεν θα είχαν συμβεί κάποιες ζημιές.
<P>
Όταν έχει κανείς ένα μέσο όπως οι ποσοστώσεις, πρέπει και να το εφαρμόζει και όχι να απειλεί ότι θα το κάνει το 2010, και μετά θα πρέπει να γίνουν γραμμικές ή κλιμακωτές περικοπές και να παρασχεθούν αποζημιώσεις γι' αυτό. " επιλογή σας να το κάνετε αυτό μέσω της τιμής ήταν καταδικασμένη να αποτύχει, διότι πρώτα αυξήσατε την ποσόστωση κατά ένα εκατ. τόνους μετατρέποντας τη ζάχαρη Γ σε ζάχαρη ποσόστωσης. Ακόμα, η χρηματοδότηση από τους καταναλωτές μέσω της τιμής είχε ως αποτέλεσμα να μην ενδιαφέρεται η βιομηχανία ζάχαρης για αναδιάρθρωση. Δεν μειώθηκαν ριζικά οι εξαγωγικές επιδοτήσεις, πράγμα που θα ήταν επίσης αναγκαίο.
<P>
Πρέπει να επισημανθούν τα λάθη, που τώρα μάλιστα δεν διορθώνονται. Το ταμείο αναδιάρθρωσης και η ενίσχυση αναδιάρθρωσης συνιστούν στην ουσία διακοπή. Οι περιφέρειες, οι συνδικαλιστικές οργανώσεις και οι αγρότες είναι εναντίον σας. Δεν έγινε διαφοροποίηση, όπως είχε ζητήσει το Κοινοβούλιο, προκειμένου να εξασφαλιστεί η κοινωνική και οικολογική ανάπτυξη των περιφερειών. Όλα αυτά τα λάθη δεν διορθώνονται ούτε τώρα και συνεπώς αντιμετωπίζουμε τα λάθος συμπτώματα.
<P>
Ένα ακόμα σημαντικό θέμα είναι το εξής: θέλετε τώρα να περιορίσετε στο 10% την ενίσχυση αναδιάρθρωσης προς τους αγρότες. Όμως οι χώρες μπορούσαν να αρχίσουν από πιο ψηλές τιμές. Εμείς κάνουμε εδώ μια διαφορετική πρόταση, και ελπίζω ότι αυτήν τη φορά το Κοινοβούλιο θα την επιβάλει χρησιμοποιώντας την αναπομπή, γιατί δεν εκπληρώσατε τις υποσχέσεις που μας είχατε δώσει στην τελευταία ψηφοφορία, παρά τις παίρνετε τώρα πίσω.
<SPEAKER ID="021" NAME="Διαμάντω Μανωλάκου">
εξ ονόματος της Ομάδας GUE/NGL. - Κύριε Πρόεδρε, ο νέος Κανονισμός του τομέα ζάχαρης, που ψηφίστηκε το 2006 και ήδη εφαρμόζεται, έχει δώσει τα πικρά αποτελέσματά του και τα πρώτα θύματά του.
<P>
Εμείς, βέβαια, τον είχαμε καταψηφίσει και δικαιωθήκαμε γιατί έκλεισαν εργοστάσια του τομέα της ζαχαροβιομηχανίας και πολλοί τευτλοπαραγωγοί έχουν βρεθεί στον δρόμο της ανεργίας και παίρνουν κάτι ψίχουλα σαν αποζημίωση που και αυτά είναι για να πνίξετε την αντίδραση και τη διαμαρτυρία τους.
<P>
Στη χώρα μου, την Ελλάδα, η τευτλοκαλλιέργεια εξασφάλιζε την αυτάρκεια του λαού σε ζάχαρη, αλλά και δουλειά σε πολλούς εργαζόμενους και αγρότες, όπως επίσης και οικονομική ζωντάνια σε παραμελημένες περιφερειακές περιοχές. Σήμερα, έκλεισαν τα δύο από τα πέντε εργοστάσια, μειώθηκε η παραγωγή κατά 50%, οι άνεργοι στον τομέα αυξήθηκαν, αγρότες ξεκληρίστηκαν, περιοχές ερήμωσαν.
<P>
Οι σημερινές τροποποιήσεις που προτείνονται έχουν στόχο την απόλυτη εφαρμογή του νέου κανονισμού ώστε να μην υπάρχει καμία απόκλιση από τους ρυθμούς μείωσης της παραγωγής η οποία είχε ήδη αποφασιστεί: δηλαδή, από 2,2 εκατομμύρια τόνους, η μείωση παραγωγής να φτάσει τα 6 εκατομμύρια τόνους.
<P>
Αυτό σημαίνει ακόμη μεγαλύτερες επιπτώσεις από αυτές που έχουν ήδη σημειωθεί. Κερδισμένοι θα είναι οι βιομήχανοι τροφίμων που θα εισάγουν φθηνή ζάχαρη, και χαμένοι οι εργαζόμενοι στον τομέα της βιομηχανίας ζάχαρης αφού και άλλα εργοστάσια θα κλείσουν και νέος αριθμός μικρομεσαίων τευτλοπαραγωγών θα ξεκληριστεί.
<P>
Διαφωνούμε και θα καταψηφίσουμε τις συμπληρωματικές ρυθμίσεις γιατί ενισχύουν την υλοποίηση του βασικού κανονισμού και ολοκληρώνουν το έγκλημα κατά της ευρωπαϊκής ζαχαροβιομηχανίας και των εργαζομένων.
<SPEAKER ID="022" NAME="Hélène Goudin">
εξ ονόματος της Ομάδας IND/DEM. - (SV) Κύριε Πρόεδρε, η ευρωπαϊκή βιομηχανία ζάχαρης διατηρείται στη ζωή με τεχνητά μέσα. Ο αναπνευστήρας, που είναι τώρα η ΕΕ, κάθε χρόνο παρέχει άμεσες ενισχύσεις αξίας εκατομμυρίων ευρώ και παρεμβάσεις υπέρ των ευρωπαίων παραγωγών ζάχαρης. Οι φορολογούμενοι της ΕΕ χρηματοδοτούν ένα απαρχαιωμένο σύστημα το οποίο έχει ξεπεραστεί. Δυστυχώς, οι προτάσεις της αρμόδιας επιτροπής οδηγούν σε αύξηση του κόστους και επιβράδυνση του ρυθμού της μεταρρύθμισης, δηλαδή στο ακριβώς αντίθετο της προσαρμογής στην αγορά που απαιτείται απεγνωσμένα σε αυτόν τον μη ανταγωνιστικό κλάδο.
<P>
Οι εκτός της ΕΕ χώρες που παράγουν ζάχαρη πρέπει να αποκτήσουν πρόσβαση στην εσωτερική αγορά χωρίς περιορισμούς. Το διεθνές εμπόριο βάσει πιο δίκαιων όρων είναι ένα μέσο που επιτρέπει στις λιγότερο αναπτυγμένες χώρες να ανταγωνίζονται στη διεθνή αγορά. " ελευθέρωση της βιομηχανίας ζάχαρης θα ωφελήσει επίσης τους ευρωπαίους καταναλωτές. Δεν θα χρειάζεται να χρηματοδοτούν ένα σύστημα τεχνητής στήριξης των παραγωγών μέσω των φόρων τους και, επιπροσθέτως, θα δουν μείωση των τιμών στα καταστήματα. Αυτό θα είναι επωφελές για όλους.
<SPEAKER ID="023" NAME="Jean-Claude Martinez">
εξ ονόματος της Ομάδας ITS. - (FR) Κύριε Πρόεδρε, κυρία Επίτροπε, η ΚΟΑ στον τομέα της ζάχαρης λειτουργούσε. Το κόστος της ήταν μικρό και προσέφερε συγχρόνως στις χώρες ΑΚΕ πρόσβαση στην αγορά μας.
<P>
Ωστόσο, στο πλαίσιο των διαπραγματεύσεων του ΠΟΕ, η Ταϊλάνδη, η Αυστραλία και κυρίως η Βραζιλία διεκδίκησαν το μονοπώλιο της ζάχαρης. Συγχρόνως, για να κερδίσει συμμάχους στον γύρο της Ντόχα, ο Pascal Lamy, που ήταν εκείνη την περίοδο ο αρμόδιος για το εξωτερικό εμπόριο Επίτροπος, προσέφερε την κατάργηση των τελωνειακών δασμών στις 49 λιγότερο ανεπτυγμένες χώρες με το πρόγραμμα "Όλα εκτός όπλων". Επίσης, την περίοδο 2009-2010, θα αρχίσει να εισάγεται στην Ευρώπη η ζάχαρη που θα προέρχεται, θεωρητικώς, από φτωχές χώρες, αλλά θα παράγεται με κεφάλαια του Κουβέιτ, της Σαουδικής Αραβίας ή άλλων χωρών στο Σουδάν και αλλού.
<P>
Με άλλα λόγια, οι ευρωπαίοι παραγωγοί τεύτλων και ζάχαρης των άκρως απομακρυσμένων περιφερειών πρέπει να θυσιαστούν προς όφελος της Βραζιλίας και άλλων χωρών, γι' αυτό άλλωστε έγινε η μεταρρύθμιση του 2006, όπως και στις περιπτώσεις των δημητριακών, του γάλακτος και του οίνου προσεχώς. Οι παραγωγοί μας πρέπει να εξαφανιστούν, και αυτό ονομάζεται, στην ευρωπαϊκή γλώσσα, "αναδιάρθρωση".
<P>
Εξυπακούεται ότι, για να εγκαταλείψουν την παραγωγή τους οι καλλιεργητές δημητριακών, τους πληρώνουμε: αυτό αποκαλείται "ενίσχυση αναδιάρθρωσης", ενώ υπάρχουν επίσης ενισχύσεις για την παύση καλλιέργειας καθώς και πριμοδοτήσεις για την εκρίζωση.
<P>
Δεκαοκτώ μήνες, όμως, μετά τη διάθεση αυτών των ενισχύσεων, το σύστημα δεν λειτουργεί! Κυρία Επίτροπε, μας γυρίζετε στις συζητήσεις του παρελθόντος -στα βουνά δημητριακών, τους ωκεανούς γάλακτος- όταν λέτε ότι την περίοδο 2007-2008 θα υπάρχουν 4 εκατ. τόνοι πλεονάζουσας παραγωγής, και γι' αυτό κατατίθενται οι σημερινές δύο προτάσεις κανονισμού, ώστε να επιτευχθεί η αποποίηση, όπως λέγεται, περίπου 4 εκατ. τόνων ζάχαρης. Αυξάνονται έτσι τα οικονομικά κίνητρα, οι ετήσιες επιστροφές τόσο μέσω συμπληρωματικών πληρωμών όσο και μέσω αυξημένων ενισχύσεων. Εννοείται ότι οι ενισχύσεις αυτές θα εξαφανιστούν μετά το 2010, και οι γεωργοί μας θα εξαφανιστούν, ενώ θα εγκαταλειφθούν επίσης οι παραγωγοί των χωρών ΑΚΕ, για να μην αναφέρουμε καν τους εργάτες του τομέα, καθόσον οι μόνοι κερδισμένοι θα είναι οι εισαγωγείς.
<P>
Εντούτοις, αυτές οι μαλθουσιανές πολιτικές έχουν εφαρμοστεί από το 1993 στον τομέα των δημητριακών, και ο κ. Parish μας είπε στις 9 το πρωί ότι υπάρχει έλλειψη σιτηρών, ότι οι τιμές έχουν εκτιναχθεί, και ότι πρέπει να εγκαταλειφθεί η παύση καλλιέργειας. Υπάρχει λοιπόν μια ακόμη μικρή αχτίδα ελπίδας: το 2011, θα προταθεί ένας νέος κανονισμός με τον οποίο θα μας εξηγούν ότι υπάρχει έλλειψη ζάχαρης, και ότι πρέπει να ξεκινήσουμε και πάλι την καλλιέργεια!
<SPEAKER ID="024" NAME="Jana Bobošíková" AFFILIATION="NI">
(CS) Κυρίες και κύριοι, ως βουλευτής αυτού του Κοινοβουλίου από την Τσεχική Δημοκρατία, όπου η αγορά στον τομέα της ζάχαρης έχει ήδη αναδιαρθρωθεί, δεν μπορώ να συμφωνήσω με τις προτεινόμενες αλλαγές. Είναι άστοχες και άδικες.
<P>
Καθίσταται σαφές ότι η μεταρρύθμιση δεν οδηγεί στη δημιουργία σειράς μη ανταγωνιστικών οικονομικώς εταιρειών. Παράγει μια κατάσταση ανισότητας από την οποία ωφελούνται μόνο οι μεγάλες ευρωπαϊκές βιομηχανίες παραγωγής ζάχαρης, ενώ δεν προσφέρεται κανένα απολύτως όφελος στους καταναλωτές και τους καλλιεργητές.
<P>
Δεν μπορώ να εξηγήσω στους πολίτες πώς ορισμένες χώρες δεν έχουν απεμπολήσει καθόλου τις ποσοστώσεις τους στον τομέα της ζάχαρης ή το έπραξαν σε πολύ περιορισμένη μόνο κλίμακα, ενώ εμείς οι υπόλοιποι καλούμαστε τώρα να τους δώσουμε περισσότερα χρήματα, επειδή δεν τήρησαν μια δέσμευσή τους.
<P>
Πρώτα και κύρια, δεν συμφωνώ καθόλου με την αύξηση της ενίσχυσης σε περιπτώσεις μερικής αναδιάρθρωσης στο επίπεδο της πλήρους ενίσχυσης αναδιάρθρωσης. Δεύτερον, η αύξηση του ποσού της ενίσχυσης αναδιάρθρωσης στους καλλιεργητές ζαχαρότευτλων και συμβεβλημένους προμηθευτές εξοπλισμού από 10% σε 50% είναι εντελώς αδικαιολόγητη. Τρίτον, διαφωνώ με την αύξηση των πρόσθετων πληρωμών σε παραγωγούς και με κάθε αύξηση της προσωρινής ενίσχυσης αναδιάρθρωσης· διαφωνώ επίσης με την αύξηση των πρόσθετων πληρωμών σε προμηθευτές. Τέταρτον, η πρόταση να θεωρηθεί ότι η διάλυση εγκαταστάσεων που πραγματοποιήθηκε πέρυσι πραγματοποιήθηκε το τρέχον οικονομικό έτος και κατά τη διάρκεια των προσεχών ετών είναι, κατά τη γνώμη μου, απολύτως παράλογη.
<P>
Αντιθέτως, κυρίες και κύριοι, το καίριο ζήτημα είναι κατ' εμέ να ληφθεί υπόψη το σύνολο των ποσοστώσεων που εγκαταλείφθηκαν σε όλη τη διάρκεια της περιόδου αναδιάρθρωσης. Σε καμία περίπτωση δεν στηρίζω την κίνηση να επιτραπεί ο συνυπολογισμός των ποσοστώσεων τις οποίες αποποιήθηκαν οι επιχειρήσεις για το οικονομικό έτος 2008-2009.
<P>
Φρονώ ότι, εκτός εάν η Επιτροπή σκοπεύει να τροποποιήσει την καθαρά γραφειοκρατική και εξαιρετικά άδικη μέθοδο με την οποία διαχειρίζεται τη μεταρρύθμιση του τομέα της ζάχαρης, το καλύτερο που έχει να κάνει είναι να καταργήσει τις ποσοστώσεις στον τομέα της ζάχαρης το ταχύτερο δυνατόν και να ελευθερώσει την αγορά ζάχαρης.
<SPEAKER ID="025" NAME="Kyösti Virrankoski">
εξ ονόματος της Ομάδας ALDE. - (FI) Κύριε Πρόεδρε, η πολιτική της ΕΕ στον τομέα της ζάχαρης βρίσκεται αντιμέτωπη με μια παράδοξη κατάσταση. Οι ποσοστώσεις ζάχαρης έχουν μειωθεί κατά 2,2 εκατ. τόνους, ενώ συγχρόνως η Επιτροπή πωλεί εκατομμύρια τόνους νέων ποσοστώσεων. " καθαρή μείωση ανέρχεται συνεπώς σε έναν μόνο τόνο, ενώ ο στόχος ήταν εξαπλάσιος.
<P>
Συγχρόνως, οι χώρες με μεγάλη παραγωγή ζάχαρης έχουν αυξήσει την παραγωγή τους. Για παράδειγμα, η Γερμανία αύξησε την παραγωγή της από περίπου 240 000 τόνους ετησίως και η Γαλλία από περίπου 350 000 τόνους ετησίως. Πρωτίστως, μόνο οι μικρές χώρες έχουν μειώσει την παραγωγή τους. Από τις μεγαλύτερες χώρες, μόνο η Ιταλία έχει μειώσει σημαντικά την παραγωγή της. Αυτό έχει ως αποτέλεσμα να υποχρεωθούν οι μικρές χώρες και οι πιο φτωχές από την άποψη των φυσικών τους πόρων χώρες να μειώσουν την παραγωγή τους στον τομέα της ζάχαρης.
<P>
Και πάλι όμως, περισσότερα από 3 δισ. ευρώ -τρεις χιλιάδες εκατ. ευρώ- έχουν συσσωρευτεί στο ταμείο αναδιάρθρωσης, από τα οποία φαίνεται ότι δεν έχουν δαπανηθεί ακόμα περίπου 2 000 ευρώ. Τα χρήματα αυτά προέρχονται κυρίως από τους καταναλωτές, καθόσον οι τιμές καταναλωτή μειώνονται με βραδύτερους ρυθμούς από ό,τι οι τιμές παραγωγού, και η διαφορά αυτή συσσωρεύτηκε στο ταμείο. Μέρος όμως των χρημάτων προέρχεται και από τους γεωργούς, για τους οποίους οι τιμές παραγωγού έχουν μειωθεί. Τα χρήματα αυτά καταβάλλονται, και τώρα και στο παρελθόν, κυρίως στη βιομηχανία, με τη μορφή ενός τεράστιου ποσού αποζημίωσης της τάξης των 730 ευρώ ανά τόνο, ενώ συγχρόνως μόλις το 10% περίπου, και στην καλύτερη περίπτωση το 20%, αυτού του ρευστού διατίθεται για τη μεταβολή της βιομηχανικής διάρθρωσης και τη διάλυση παραγωγικών μονάδων.
<P>
Στο σύνολό της η πολιτική στον τομέα της ζάχαρης είναι ένα παράδειγμα προς αποφυγήν όσον αφορά το τι μπορεί να συμβεί, αν αρχίσουμε να εφαρμόζουμε γεωργικές πολιτικές με τους όρους της βιομηχανίας. " βιομηχανία λαμβάνει τεράστια ποσά ως αποζημιώσεις, και κερδίζουμε ελάχιστα αντισταθμίσματα. Ας ελπίσουμε ότι στο μέλλον η γεωργική πολιτική θα ασκείται ως γεωργική και όχι ως βιομηχανική πολιτική.
<P>
Πρέπει να εστιάσουμε ιδιαίτερα την προσοχή μας στη σημασία της αλληλεγγύης. Αυτή η πτυχή πρέπει να ληφθεί επίσης υπόψη, διότι όλες οι χώρες, περιλαμβανομένων όσων έχουν μειώσει την παραγωγή ζάχαρης, εξακολουθούν να είναι υποχρεωμένες να αγοράζουν τη ζάχαρη σε τιμές υψηλότερες από τις τιμές στις διεθνείς αγορές, παρότι απλούστατα δεν τους επιτρέπεται να παράγουν ζάχαρη, επειδή έτσι αποφάσισε η βιομηχανία.
<P>
Ομοίως, στο μέλλον θα χρειαστεί να διασφαλίσουμε ότι δεν θα αρχίσουμε να εφαρμόζουμε παρόμοια συστήματα σε άλλους τομείς της γεωργικής παραγωγής.
<SPEAKER ID="026" NAME="Neil Parish" AFFILIATION="PPE-DE">
(EN) Κύριε Πρόεδρε, ευχαριστώ θερμά την κ. Μπατζελή για την έκθεσή της. Θέλω επίσης να ευχαριστήσω πολύ τον κ. Deß, για το έργο του ως σκιώδους εισηγητή της Ομάδας ΕΛΚ-ΕΔ.
<P>
Νομίζω ότι η Μάργκαρετ Θάτσερ είχε πει κάποτε ότι δεν μπορεί κανείς να πάει κόντρα στις αγορές, και το πρόβλημα με το καθεστώς της ζάχαρης είναι ότι αυτό ακριβώς προσπαθούσαμε να κάνουμε όλα αυτά τα χρόνια.
<P>
Συγχαίρω την Επίτροπο για την προσπάθειά της, καθότι η κατάσταση είναι εξαιρετικά σύνθετη και οφείλουμε να την διευθετήσουμε. Πρέπει να αφαιρέσουμε μεγαλύτερες ποσότητες ζάχαρης από το σύστημα και να καταστήσουμε την Ευρώπη πολύ πιο ανταγωνιστική στον τομέα της παραγωγής ζάχαρης. Βασικός προσανατολισμός της μεταρρύθμισης της ΚΓΠ είναι πλέον η ενίσχυση των γεωργών για περιβαλλοντικούς λόγους, αλλά και σε μεγάλο βαθμό η προώθηση της στροφής τους στην παραγωγή για τις ανάγκες της αγοράς.
<P>
Φρονώ ότι η μεταρρύθμιση του τομέα της ζάχαρης θα είναι ίσως ευκολότερη εφέτος σε σύγκριση με παρελθόντα έτη, για τον απλό λόγο ότι οι τιμές των δημητριακών διαμορφώνονται πλέον σε επίπεδα τριπλάσια από τα περυσινά. Συνεπώς, ορισμένοι παραγωγοί ζάχαρης θα αποφασίσουν ενδεχομένως να χρησιμοποιήσουν τα χρήματα της αναδιάρθρωσης και να στραφούν σε καλλιέργειες δημητριακών ή ελαιοκράμβης, από τις οποίες μπορούν να εξασφαλίσουν ικανοποιητικό επίπεδο διαβίωσης. Με άλλα λόγια, όποιες και αν είναι οι αποφάσεις μας στον τομέα της ζάχαρης, πρέπει να κινηθούμε, όπως προανέφερα, προς την κατεύθυνση της μείωσης των ποσοτήτων που παράγονται στην Ευρώπη - οι γεωργοί όμως πρέπει να συνεχίσουν να μπορούν να εξασφαλίζουν ικανοποιητικό επίπεδο διαβίωσης από την καλλιέργεια της γης.
<P>
Πρέπει επίσης να λάβουμε υπόψη όχι μόνο την εξισορρόπηση της παραγωγής ζάχαρης στην Ευρωπαϊκή Ένωση, αλλά και το γεγονός ότι υπάρχουν χώρες ΑΚΕ από τις οποίες εισάγουμε ζάχαρη. Στη χώρα μου, το "νωμένο Βασίλειο, η εταιρεία Tate & Lyle εισάγει πάνω από ένα εκατ. τόνους ζάχαρης. Την ενδιαφέρει ιδιαιτέρως να εξασφαλιστεί η πρόσβασή της σε αυτές τις ποσότητες ζάχαρης, παράλληλα με τις δικές μας προσπάθειες μείωσης και μεταρρύθμισης του καθεστώτος της ζάχαρης. Καλώ λοιπόν την Επίτροπο να προσεγγίσει με ευνοϊκό τρόπο και αυτήν την πτυχή του ζητήματος.
<SPEAKER ID="027" NAME="María Isabel Salinas García" AFFILIATION="PSE">
(ES) Κύριε Πρόεδρε, κυρία Επίτροπε, σχεδόν δύο χρόνια πριν εγκρίθηκε νομοθετική δέσμη για τη μεταρρύθμιση του τομέα της ζάχαρης, με στόχο την προσαρμογή του σε μια παγκοσμιοποιημένη αγορά που άφηνε πραγματικά ελάχιστες ευκαιρίες για τους αγρότες μας.
<P>
Όπως θυμάστε, κυρία Επίτροπε, ήταν μια τραυματική μεταρρύθμιση στην οποία ήταν δύσκολο να επιτευχθεί συμφωνία στο Κοινοβούλιο. Τώρα φαίνεται ότι οι στόχοι της μείωσης των ποσοστώσεων δεν έχουν επιτευχθεί· γι' αυτόν τον λόγο η Επιτροπή παρουσιάζει αυτήν τη νέα πρόταση που αποσκοπεί στην επανόρθωση της κατάστασης πριν είναι πολύ αργά.
<P>
Πιστεύουμε ότι επί της αρχής, η πρόταση της Επιτροπής είναι θετική, καθώς ως ένα βαθμό δίνει στους αγρότες την ευκαιρία να λάβουν την πρωτοβουλία να τις αποποιηθούν. Ωστόσο, από ορισμένες απόψεις, κυρία Επίτροπε, πιστεύουμε επίσης ότι είναι ανεπαρκής, και ότι μπορεί να επιφέρει ανεπιθύμητα αποτελέσματα σε ορισμένες χώρες όπως η Ισπανία.
<P>
Επομένως θέλω να επισημάνω δύο σημεία που πιστεύω ότι είναι πολύ σημαντικά. Καταρχάς, θέλω να υπογραμμίσω τη σημασία των τροπολογιών που υπέβαλε η Σοσιαλιστική Ομάδα, και θέλω να ευχαριστήσω την εισηγήτριά μας, Κατερίνα Μπατζελή, για την εργασία της σχετικά με την ανάγκη, σε ορισμένες περιπτώσεις, να επεκταθούν οι συμπληρωματικές ενισχύσεις για την απόσυρση για τους αγρότες για την περίοδο εμπορίας 2009-2010. Πιστεύουμε ότι αυτή η αλλαγή είναι ζωτική, ώστε το μέτρο να μην αποδειχτεί ανεπαρκές και οι προσδοκίες των παραγωγών να εκπληρωθούν.
<P>
Δεύτερον, θέλω να επιστήσω την προσοχή στην τροπολογία που εγκρίθηκε στην επιτροπή εξ ονόματός μου, η οποία έρχεται στην Ολομέλεια ως τροπολογία 11, σύμφωνα με την οποία θεωρείται ότι έχει πραγματοποιηθεί πλήρης διάλυση σε περίπτωση που εγκαταστάσεις έχουν αναπροσαρμοστεί με σκοπό την παραγωγή βιοαιθανόλης. Αυτό το μέτρο έχει δύο στόχους: αφενός, ενθαρρύνει την αποποίηση, καθώς δίνει διέξοδο σε άλλες αγορές γι' αυτές τις εγκαταστάσεις και, αφετέρου, προωθεί έναν τομέα όπως τα βιοκαύσιμα σε μια χρονική στιγμή που γίνεται τόσο πολύς λόγος για την ανάγκη αύξησης του εφοδιασμού.
<P>
Κυρία Επίτροπε, αυτή η μεταρρύθμιση ήταν ήδη τραυματική για πολλές χώρες, όπως η δική μου· πιστεύω ότι πρέπει να υπάρχουν χρήματα και ευκαιρίες για να διατηρηθεί το εισόδημα των αγροτών που επιθυμούν να αποποιηθούν τις ποσοστώσεις, αλλά, πάνω απ' όλα, για τους αγρότες που επιθυμούν να συνεχίσουν.
<SPEAKER ID="028" NAME="Janusz Wojciechowski" AFFILIATION="UEN">
(PL) Κύριε Πρόεδρε, η μεταρρύθμιση της αγοράς ζάχαρης είναι μια από τις μεταρρυθμίσεις τις οποίες είναι πολύ δύσκολο να εξηγήσουμε στους γεωργούς της Ευρωπαϊκής Ένωσης, περιλαμβανομένων των γεωργών της χώρας μου, της Πολωνίας. " διοικητική και οικονομική πίεση για τον περιορισμό της παραγωγής ζάχαρης από 18 σε 12 εκατομμύρια τόνους δεν μπορεί να δικαιολογηθεί με πειστικό τρόπο. Γίνεται λόγος για την αναγκαιότητα της αλληλεγγύης προς τους γεωργούς άλλων ηπείρων, ενώ είναι σαφές ότι δεν επιδιώκεται η προστασία των συμφερόντων τους: το θέμα δεν είναι τα συμφέροντα των γεωργών όσο τα παγκόσμια συμφέροντα μεγάλων επιχειρήσεων. Στο όνομα αυτών των συμφερόντων, η Ευρωπαϊκή Ένωση, με πρόφαση διαδοχικές "μεταρρυθμίσεις", εγκαταλείπει σταδιακά τη γεωργία της και εμμένει να ακολουθεί την πολύ ολισθηρή οδό της εξάρτησής της από την προμήθεια τροφίμων από το εξωτερικό. Αυτή η πολιτική οδηγεί στην απώλεια της ασφάλειας στην προμήθεια με είδη διατροφής, ασφάλειας η οποία έχει τεράστια σημασία για τις μελλοντικές γενιές. Φοβούμαι ότι πολύ σύντομα όλοι, και όχι μόνο οι γεωργοί, θα μετανιώσουν για αυτές τις ανεύθυνες μεταρρυθμίσεις που βρίσκονται σήμερα σε εξέλιξη, και τις ολέθριες συνέπειες των οποίων θα αναγνωρίσουμε όλοι σύντομα.
<SPEAKER ID="029" NAME="Ilda Figueiredo" AFFILIATION="GUE/NGL">
(PT) Ως γνωστόν, επικρίνουμε πολύ έντονα αυτή τη μεταρρύθμιση του τομέα της ζάχαρης. Ανέκαθεν στηρίζαμε την επισιτιστική κυριαρχία και ως εκ τούτου θεωρούμε ότι είναι απαράδεκτο μια χώρα όπως η Πορτογαλία, με μόνο μία μονάδα παραγωγής ζάχαρης στο Coruche και μία μικρή μονάδα στο São Miguel, στις Αζόρες, η οποία μετά βίας καταφέρνει να προμηθεύσει το ήμισυ των καταναλωτικών αναγκών της χώρας, να βρίσκεται αντιμέτωπη με την υποχρέωση να μειώσει την ποσόστωσή της για τη ζάχαρη που παράγεται από ζαχαρότευτλα.
<P>
Είναι σαφές ποιες θα είναι οι συνέπειες: οι γεωργοί και οι επιχειρήσεις του τομέα θα εγκαταλείψουν την παραγωγή, δημιουργώντας έτσι ακόμη μεγαλύτερη ανεργία και προκαλώντας αρνητικές επιπτώσεις ως προς την ανάπτυξη των αγροτικών περιοχών. Είναι λοιπόν επιβεβλημένο -όπως επιβεβαίωσαν χιλιάδες μικροί και μεσαίοι καλλιεργητές στους δρόμους του Πόρτο στις 17 Σεπτεμβρίου, ενώ συνεδρίαζε στην Πορτογαλία το Συμβούλιο Γεωργίας- να αλλάξει η πολιτική, ώστε να ληφθούν υπόψη οι ιδιαιτερότητες όλων των κρατών μελών καθώς και οι ιδιαίτερες ανάγκες τους όσον αφορά την παραγωγή και την κατανάλωση, διασφαλίζοντας τα εισοδήματα των γεωργών και την ανάπτυξη των αγροτικών περιφερειών. Αυτή είναι η πρόταση που για μια ακόμη φορά υποβάλλουμε στην Επίτροπο.
<SPEAKER ID="030" NAME="Kathy Sinnott" AFFILIATION="IND/DEM">
(EN) Κύριε Πρόεδρε, προτού ξεκινήσω επιτρέψτε μου να υπενθυμίσω σε όλες και όλους ότι δεν τίθεται θέμα επιλογής μεταξύ τεύτλων και σιτηρών. Στην Ιρλανδία, τα τεύτλα καλλιεργούνται στο πλαίσιο αμοιβαία επωφελούς εναλλαγής με τις καλλιέργειες σιτηρών.
<P>
Κυρία Επίτροπε, η αναδιάρθρωση της ζάχαρης στην Ιρλανδία ήταν καταστροφική. Την διαχειρίστηκαν άσχημα και η εταιρεία Greencore και ο υπουργός Γεωργίας μας. Πολλά από τα μέλη της εκλογικής μου περιφέρειας επλήγησαν σοβαρά, ενώ η κοινωνική περιθωριοποίηση είναι ευρέως διαδεδομένο φαινόμενο, εξ ου και το ελάχιστο που μπορούμε να κάνουμε είναι να αποζημιώσουμε τους ανθρώπους αυτούς.
<P>
" ελπίδα μας να επιτύχουμε τη δημιουργία μιας ορθολογικής βιομηχανίας βιοκαυσίμων η οποία θα συνδέεται αρμονικά και δεν θα βρίσκεται σε σχέση ανταγωνισμού με την παραγωγή τροφίμων έχει πάει πολλά χρόνια πίσω, αν δεν έχει τελείως καταστραφεί. Όταν προσέγγισα την Επιτροπή σε μια προσπάθεια αποτροπής της καταστροφής, μου είπαν ότι το πρόγραμμα είχε ήδη καθοριστεί, και ότι τυχόν παρέμβαση, ακόμη και για βάσιμους λόγους, θα το οδηγούσε σε συνολική κατάρρευση. Τώρα όμως παρεμβαίνουμε στο πρόγραμμα. Δεν υπάρχει καμία δυνατότητα στο παρόν στάδιο της προσαρμογής να κάνουμε κάτι και για την ολέθρια κατάσταση που διαμορφώθηκε στην Ιρλανδία εξαιτίας αυτών των πολιτικών;
<SPEAKER ID="031" NAME="Ιωάννης Γκλαβάκης" AFFILIATION="PPE-DE">
Κύριε Πρόεδρε, κυρία Επίτροπε, κυρία Μπατζελή και κύριε Deß, όλοι γνωρίζουμε ότι ο σκοπός των προτεινόμενων τροποποιήσεων του Κανονισμού για την ΚΟΑ ζάχαρης είναι να καταστεί ελκυστικότερη η συμμετοχή της κοινοτικής ζαχαροβιομηχανίας στο καθεστώς αναδιάρθρωσης ώστε να επιτευχθεί ο επιδιωκόμενος στόχος της μείωσης της κοινοτικής παραγωγής ζάχαρης. Θα ήθελα επ' αυτού να κάνω τρεις επισημάνσεις:
<P>
πρώτον, ο τρόπος με τον οποίον προσεγγίζει η Επιτροπή το θέμα είναι θετικός, ιδίως με την πρόταση για τη χορήγηση, ακόμη και αναδρομικά, της αυξημένης ενίσχυσης στους δικαιούχους που είχαν ήδη συμμορφωθεί με τον Κανονισμό αριθ. 318 του 2006 ώστε να μην αισθάνονται αδικημένοι, παρόλο που ήταν οι πρώτοι που συνεισέφεραν στην αναδιάρθρωση του τομέα·
<P>
δεύτερον, θεωρώ ότι καλώς διευκρινίζεται επίσης το γεγονός ότι αν δεν επιτευχθεί η επιθυμητή μείωση της παραγωγής τα μελλοντικά μέτρα γραμμικής μείωσης θα αφορούν μόνο τα κράτη μέλη που δεν κατέβαλαν προσπάθειες για την επίτευξη αυτού του στόχου. Αντίθετα, ο κανονισμός θα λάβει υπόψη τις χώρες που έχουν κάνει σημαντικές μειώσεις και βρίσκονται ήδη σε οριακά επίπεδα για τη λειτουργία όσων βιομηχανικών μονάδων τους έχουν μείνει. Έχει ιδιαίτερη σημασία για χώρες όπως η δική μου να υπάρχει η βεβαιότητα ότι αυτή η θέση δεν θα ξεχαστεί όταν θα συζητάμε το μέλλον της ΚΟΑ ζάχαρης για την περίοδο μετά το 2010·
<P>
τρίτον, θα ήθελα να επισημάνω το ζήτημα της βιοαιθανόλης, και με την ευκαιρία αυτή να εξετάσουμε σοβαρά το ενδεχόμενο μήπως τελικά εκλείψει ο ενθουσιασμός με τον οποίον όλοι μας έχουμε στραφεί προς τη βιοαιθανόλη και αποδειχθεί ότι πολλά από τα εργοστάσια ίσως δεν θα είναι βιώσιμα. Ποιό θα είναι το μέλλον των εργαζομένων στις βιομηχανίες αυτές, αλλά τί θα γίνει και με τους αγρότες; Θα έχουμε πάλι να αντιμετωπίσουμε μία καινούρια στρατιά ανέργων;
<SPEAKER ID="032" NAME="Gábor Harangozó" AFFILIATION="PSE">
(HU) Σας ευχαριστώ, κύριε Πρόεδρε. Κυρία Επίτροπε, κυρίες και κύριοι. Δυστυχώς, η αναδιάρθρωση της αγοράς ζάχαρης δεν έφερε τα αποτελέσματα που ελπίζαμε. Κατά την τροποποίηση του συστήματος αναδιάρθρωσης, πρέπει να ληφθεί υπόψη ότι ορισμένα κράτη μέλη έχουν αποποιηθεί σημαντικό μέρος των ποσοστώσεών τους. " Ουγγαρία έχει αποποιηθεί το 27% των ποσοστώσεών της, ενώ ο μέσος όρος για την Ευρωπαϊκή Ένωση συνολικά είναι μόλις 10,5%.
<P>
Ως εκ τούτου, κατά τον καθορισμό των τελικών μειώσεων των ποσοστώσεων, τάσσομαι υπέρ του να ληφθεί υπόψη η κλίμακα της παραγωγής σε κάθε κράτος μέλος. Θα ήταν άστοχο να επιβληθεί η ίδια μείωση για όλα τα κράτη μέλη της Ευρωπαϊκής Ένωσης συγχρόνως, δεδομένου ότι τα χαρακτηριστικά του παραγωγικού τομέα διαφέρουν από χώρα σε χώρα.
<P>
Επιπλέον, η τροποποίηση του συστήματος αναδιάρθρωσης δεν πρέπει να έχει αρνητικές επιπτώσεις για τα κράτη μέλη που έχουν ήδη εφαρμόσει μείωση των ποσοστώσεων υψηλότερη του μέσου όρου. Γι' αυτό διαφωνώ με το να συνυπολογίζονται οι ποσοστώσεις που αφορούν τα τεύτλα και την ισογλυκόζη κατά τον υπολογισμό του τμήματος της ποσόστωσης που έχει εγκαταλειφθεί σε σύγκριση με την αρχική ποσόστωση. Εν τω μεταξύ, το μέγιστο ποσό ενίσχυσης αναδιάρθρωσης πρέπει επίσης να χορηγείται σε περιπτώσεις στις οποίες δεν διαλύονται εγκαταστάσεις, αλλά τροποποιούνται, προκειμένου να εξυπηρετούν εναλλακτικές χρήσεις, όπως η παραγωγή βιομάζας ή βιοαιθανόλης. Σας ευχαριστώ για την προσοχή σας.
<SPEAKER ID="033" NAME="Zdzisław Zbigniew Podkański" AFFILIATION="UEN">
(PL) Κύριε Πρόεδρε, το γεγονός ότι, στο πλαίσιο της μεταρρύθμισης της αγοράς ζάχαρης, η προμήθεια ζάχαρης μειώθηκε κατά 0,2 εκατ. τόνους την τελευταία διετία, ποσότητα η οποία διαφέρει σημαντικά από το προτεινόμενο επίπεδο, δεν πρέπει να εκπλήσσει κανέναν. Αυτό το αποτέλεσμα το είχαν προβλέψει οι πολωνοί βουλευτές του ΕΚ, όπως αποδεικνύουν οι ομιλίες μας τόσο στους κόλπους της Επιτροπής Γεωργίας και Ανάπτυξης της Υπαίθρου όσο και ενώπιον της Ολομέλειας του Ευρωπαϊκού Κοινοβουλίου.
<P>
" αδυναμία επίτευξης των επιδιωκόμενων στόχων καταδεικνύει ότι δεν είχαν θεσπιστεί επαρκή κίνητρα, περιλαμβανομένης της παροχής στους καλλιεργητές ζαχαρότευτλων της δυνατότητας να στραφούν σε άλλες καλλιέργειες. Αυτό αναγνωρίστηκε από την Επιτροπή Γεωργίας και Ανάπτυξης της Υπαίθρου, όταν πρότεινε, μεταξύ άλλων, την αύξηση του ποσού των ενισχύσεων σε καλλιεργητές και φορείς παροχής υπηρεσιών από 10% σε 50% των ενισχύσεων που διατίθενται σε μια επιχείρηση παραγωγής ζάχαρης, καθώς και την αύξηση του πρόσθετου ποσού για τους καλλιεργητές για το οικονομικό έτος 2008-2009 από 237,50 ευρώ σε 260 ευρώ ανά τόνο εγκαταλειφθείσας ποσόστωσης.
<P>
Πρέπει δε να επισημανθεί ότι η Επιτροπή δεν εφαρμόζει σήμερα τις αρχές της μεταρρύθμισης, σκοπός της οποίας είναι να διατηρηθεί η παραγωγή στις πιο ανταγωνιστικές περιφέρειες. Οι προτεινόμενες αλλαγές δεν συμβάλλουν καθόλου στην αντιστάθμιση των προβλημάτων, πόσο μάλλον στην επίλυσή τους· επιδεινώνουν απλώς την κατάσταση.
<SPEAKER ID="035" NAME="Carmen Fraga Estévez" AFFILIATION="PPE-DE">
(ES) Κυρία Πρόεδρε, ευχαριστώ πολύ την Επίτροπο που είναι εδώ. Πιστεύω ότι η Επίτροπος, η εισηγήτρια και πολλοί από τους ομιλητές έχουν επισημάνει τα προβλήματα που υπήρξαν στην εφαρμογή της μεταρρύθμισης του τομέα της ζάχαρης, και το γεγονός ότι η εγκατάλειψη της παραγωγής έχει υποστεί καθυστερήσεις με αποτέλεσμα να έχει μείνει πολύ πίσω από τον στόχο των 6 εκατ. τόνων που προβλέπεται στη μεταρρύθμιση.
<P>
Πιστεύω επομένως ότι χαιρετίζουμε όλοι την πρόταση που παρουσιάζει τώρα η Επιτροπή, η οποία θα δώσει νέα ώθηση στην εγκατάλειψη της παραγωγής. Επίσης ο τομέας, κυρίως ο τομέας παραγωγής των ζαχαροτεύτλων, είναι πολύ ευχαριστημένος για την επίσπευση της διαδικασίας αναδιάρθρωσης, δεδομένου ότι, όπως είπε επίσης η Επίτροπος, διαφορετικά θα υπάρξει γραμμική περικοπή των ποσοστώσεων το 2010, χωρίς κεφάλαια ενισχύσεων για την αποζημίωση αυτών των περικοπών.
<P>
Πιστεύω ότι η τροπολογία που παρουσίασα εξ ονόματος της Ομάδας του Ευρωπαϊκού Λαϊκού Κόμματος (Χριστιανοδημοκράτες) και των Ευρωπαίων Δημοκρατών είναι σύμφωνη με αυτήν τη φιλοσοφία και αυτήν τη νέα πρόταση. Αναφέρομαι στην τροπολογία 31, η οποία ζητά έκθεση αξιολόγησης της μεταρρύθμισης και, αν είναι αναγκαίο, προτάσεις για να επεκταθεί αυτό το ταμείο ενισχύσεων κατά ένα χρόνο κατά τη διάρκεια του έτους εμπορίας 2010-2011. Αρχικά ήταν σχεδιασμένο για περίοδο τεσσάρων ετών, για να αποζημιώσει, όπως είπα, για αυτήν την αρχική καθυστέρηση στην εφαρμογή της μεταρρύθμισης.
<P>
Αυτό είναι κάτι που έχουν ζητήσει οι παραγωγοί, και πιστεύω ότι πρέπει να στηριχθεί, ιδιαίτερα δεδομένου ότι το ταμείο χρηματοδοτείται αποκλειστικά από τον τομέα, και επομένως δεν έχει καμία δημοσιονική επίπτωση στην κοινοτικό προϋπολογισμό.
<P>
Ζητώ, κυρία Επίτροπε, να εγκριθεί αυτή η τροπολογία από την Επιτροπή, και ασφαλώς από τους συναδέλφους μου επίσης.
<P>
Τέλος, θέλω απλώς να ευχαριστήσω την κ. Μπατζελή για την εργασία της, τις εκθέσεις της, και τις βελτιώσεις που έχει προτείνει, με τη στήριξη όλη της Επιτροπής Γεωργίας, στην πρόταση που παρουσίασε η Επιτροπή.
<SPEAKER ID="036" NAME="Libor Rouček" AFFILIATION="PSE">
(CS) Κυρίες και κύριοι, αναμφίβολα απαιτούνται εκτεταμένες μεταρρυθμίσεις στη βιομηχανία ζάχαρης της Ευρωπαϊκής Ένωσης, προκειμένου να συνεχίσει να είναι επιτυχής στο μέλλον. " μείωση της παραγωγής είναι αναγκαία συνιστώσα αυτών των μεταρρυθμίσεων. Ωστόσο, τέτοια μείωση πρέπει να εστιάζεται πρωτίστως σε επιχειρήσεις οι οποίες δεν είναι ανταγωνιστικές· δυστυχώς, η πραγματικότητα είναι συχνά πολύ διαφορετική.
<P>
Λόγου χάρη, στη χώρα μου, την Τσεχική Δημοκρατία, έκλεισαν μονάδες παραγωγής ζάχαρης που ήταν νέες, αποδοτικές και ευημερούσες και εγκαταλείφθηκαν ποσοστώσεις χάριν υπερεθνικών παραγωγών. Προφανώς, αυτό είχε πολύ αρνητικές επιπτώσεις για τους εγχώριους καλλιεργητές και καταναλωτές.
<P>
Απευθύνω λοιπόν έκκληση στην Επιτροπή να λάβει υπόψη τις αρχές της ανταγωνιστικότητας, περισσότερο από ό,τι στο παρελθόν, κατά την εφαρμογή των αναγκαίων μεταρρυθμίσεων στη βιομηχανία ζάχαρης, και να μεριμνήσει περισσότερο για την ανάπτυξη του τομέα των βιοκαυσίμων. Φρονώ ότι τα βιοκαύσιμα προσφέρουν νέες ευκαιρίες στους καλλιεργητές ζαχαρότευτλων, και ότι αποτελούν το μέλλον.
<SPEAKER ID="037" NAME="Zbigniew Krzysztof Kuźmiuk" AFFILIATION="UEN">
(PL) Κυρία Πρόεδρε, κυρία Επίτροπε, η αναδιάρθρωση της αγοράς ζάχαρης που ξεκίνησε το 2005 δεν εξασφαλίζει τα προσδοκώμενα αποτελέσματα, παρά τις τεράστιες χρηματικές δαπάνες. Παρά την ύπαρξη σημαντικών οικονομικών κινήτρων, τα οποία ανέρχονταν σε 730 ευρώ ανά τόνου μείωσης της παραγωγής ζάχαρης, στο σύνολο της Κοινότητας η παραγωγή ζάχαρης μειώθηκε μόλις κατά 1,1 εκατ. τόνους, αντί των αναμενόμενων 6 εκατ. " νέα δέσμη αλλαγών στη λειτουργία της αγοράς ζάχαρης που προτείνει η Επιτροπή δεν αδυνατεί απλώς να βελτιώσει την κατάσταση, αλλά στην πραγματικότητα θα την επιδεινώσει, δεδομένου ότι δεν συνάδει με τη βασική αρχή της μεταρρύθμισης, με άλλα λόγια τη διατήρηση της παραγωγής ζάχαρης στις πιο ανταγωνιστικές περιφέρειες.
<P>
Αυτό που κατά τη γνώμη μου απαιτείται είναι, πρώτον, να δημιουργήσουμε προϋποθέσεις σταθερής ανάπτυξης για τους πιο ανταγωνιστικούς παραγωγούς ζάχαρης στην Κοινότητα, ώστε να είναι σε θέση η κοινοτική παραγωγή να ανταγωνίζεται σε μια όλο και πιο ανοικτή παγκόσμια αγορά.
<P>
Δεύτερον, πρέπει να αντλήσουμε το μεγαλύτερο δυνατό όφελος από το εξαγωγικό δυναμικό της ζάχαρης στο πλαίσιο του ορίου που συμφωνήθηκε με τον Παγκόσμιο Οργανισμό Εμπορίου.
<P>
Τρίτον, τέλος, εάν οι λύσεις αυτές δεν καταστεί δυνατό να οδηγήσουν σε εμφανή βελτίωση στην αγορά ζάχαρης, θα είναι αναγκαία η μείωση της παραγωγής, βάσει όμως ενός γραμμικού παράγοντα που θα είναι ίδιος για όλα τα κράτη μέλη.
<SPEAKER ID="038" NAME="Vladimír Železný" AFFILIATION="IND/DEM">
(CS) Κυρία Πρόεδρε, εκπροσωπώ μια χώρα η οποία επινόησε τους κύβους ζάχαρης. " παραγωγή ζάχαρης υψηλής ποιότητας ήταν κάτι για το οποίο ήμασταν υπερήφανοι, όμως η Ευρωπαϊκή Ένωση μας στέρησε χωρίς καμία αναστολή αυτήν την πηγή υπερηφάνειας.
<P>
Αν εφαρμοστεί ο κανονισμός (ΕΚ) αριθ. 320/2006, η Τσεχική Δημοκρατία θα τιμωρηθεί για την έντιμη συμπεριφορά της απέναντι στους εξωτερικούς επενδυτές από τις αρχικές χώρες της ΕΕ στους οποίους επέτρεψε να αποκτήσουν τον έλεγχο της βιομηχανίας ζάχαρης της χώρας. Ο εν λόγω κανονισμός είναι μια άστοχη απόπειρα να εξυπηρετηθούν τα συμφέροντα των μεγάλων ευρωπαϊκών επιχειρήσεων ραφιναρίσματος ζάχαρης, ενώ αγνοούνται τα συμφέροντα των χωρών που είναι οι παραδοσιακοί καλλιεργητές και παραγωγοί ζάχαρης.
<P>
Είναι λοιπόν αναγκαίο, όπως προτείνεται την τροπολογία του κ. Fajmon και άλλων, να επιτραπεί στα κράτη μέλη να καταργήσουν τις διατάξεις α) και β) και να δοθεί στα επιμέρους κράτη μέλη η δυνατότητα να καθορίσουν τον τρόπο με τον οποίο θα διαχειριστούν την κρίσιμη κατάσταση που θα προκύψει, εάν μειωθεί η ποσόστωση κατά 20% ή περισσότερο. Διαφορετικά, η Τσεχική Δημοκρατία δεν αποκλείεται, όσο παράλογο και αν μοιάζει αυτό, να καταστεί εισαγωγέας ενός παραδοσιακού προϊόντος το οποίο παράγει επί αιώνες.
<P>
Κάποτε, όταν τα εγγόνια μας θα καταρτίζουν τον κατάλογο των λόγων για τους οποίους η Τσεχική Δημοκρατία πρέπει να εγκαταλείψει την Ευρωπαϊκή Ένωση, η πολιτική στον τομέα της ζάχαρης και οι κανονισμοί τους οποίους συζητούμε τώρα θα βρίσκονται στην κορυφή του καταλόγου.
<SPEAKER ID="039" NAME="Ville Itälä" AFFILIATION="PPE-DE">
(FI) Κυρία Πρόεδρε, κυρία Επίτροπε, κατανοώ πλήρως ότι οι ποσοστώσεις ζάχαρης πρέπει να μειωθούν περαιτέρω και τάσσομαι υπέρ αυτής της μείωσης. Κατανοώ επίσης, βάσει των στοιχείων που έχουμε στη διάθεσή μας, ότι η προηγούμενη μεταρρύθμιση δεν ευδοκίμησε.
<P>
Εν προκειμένω, όμως, το θέμα είναι πώς πρόκειται να εφαρμοστεί αυτή η μελλοντική μεταρρύθμιση. Πρέπει να είναι δίκαιη για όλα τα κράτη μέλη, και, αν προσεγγίσουμε το θέμα από την οπτική γωνία της χώρας μου, της Φινλανδίας, λόγου χάρη, υπήρχαν δύο μονάδες παραγωγής ζάχαρης στη χώρα, και η προηγούμενη μείωση των ποσοστώσεων, η οποία ανερχόταν πρακτικά στο 40%, οδήγησε στο κλείσιμο της μίας εξ αυτών. Εάν πραγματοποιηθεί περαιτέρω μείωση σε ποσοστό 13% στο πλαίσιο αυτής της μεταρρύθμισης, στη χειρότερη περίπτωση ενδέχεται να τερματιστεί πλήρως η παραγωγή ζάχαρης στη Φινλανδία, καθόσον θα έχουν υποχρεωθεί να κλείσουν και οι δύο μονάδες.
<P>
Αυτή η κατάσταση είναι εμφανώς άδικη για τους παραγωγούς ζάχαρης και την οικεία βιομηχανία στη Φινλανδία. Γι' αυτό στηρίζω την τροπολογία την οποία κατέθεσε ο συνάδελφός μου, κ. Fajmon, και στην οποία αναφέρεται ότι η υπό εξέταση πρόταση δεν πρέπει να ισχύσει με κανέναν τρόπο στα κράτη μέλη οι ποσοστώσεις των οποίων έχουν ήδη μειωθεί σε ποσοστό άνω του 20%, εκτός εάν τα ίδια αποφασίσουν διαφορετικά.
<P>
Ευελπιστώ ότι η Επίτροπος κατανοεί επίσης την κατάσταση την οποία αντιμετωπίζουν οι μικρές χώρες. Στη Φινλανδία, καθώς συζητούμε τώρα το θέμα της περικοπής των ενισχύσεων στο νότιο τμήμα της χώρας σύμφωνα με το άρθρο 141 της Συνθήκης Προσχώρησης, η εμπιστοσύνη του αγροτικού πληθυσμού στην Ευρωπαϊκή Ένωση είναι εξαιρετικά αποδυναμωμένη. Πρέπει να δοθεί κάποια αχτίδα ελπίδας, και πάνω από όλα αυτές οι μεταρρυθμίσεις πρέπει να εφαρμοστούν δίκαια, ώστε όλα τα κράτη μέλη να τύχουν της ίδιας μεταχείρισης.
<SPEAKER ID="040" NAME="Mariann Fischer Boel">
μέλος της Επιτροπής. - (EN) Κυρία Πρόεδρε, θέλω καταρχάς να σας ευχαριστήσω όλες και όλους για τα πολύ χρήσιμα σχόλιά σας. Φρονώ ότι ο σύνθετος χαρακτήρας αυτού του θέματος γίνεται αντιληπτός από τα σχόλια που ακούστηκαν στη σημερινή συζήτηση. Επιτρέψτε μου απλώς να διατυπώσω ορισμένες επισημάνσεις.
<P>
Καταρχάς, είμαι πεπεισμένη ότι η πρόταση που έχει κατατεθεί -η οποία θεωρώ ότι αποτελεί μεγάλο καρότο για τον τομέα- θα λειτουργήσει αποτελεσματικά. Το καρότο είναι πολύ ελκυστικό, διότι προσφέρουμε τώρα στους γεωργούς την ευκαιρία να λάβουν 10% από το ταμείο αναδιάρθρωσης, το οποίο για το έτος 2008/09 ανέρχεται σε 625 ευρώ. Με 62,5 ευρώ συν το συμπλήρωμα που καταβάλλουμε από τους πόρους της αναδιάρθρωσης -237,5 ευρώ- φτάνουμε τα 300 ευρώ ανά τόνο που επιστρέφουν στην Επιτροπή οι παραγωγοί.
<P>
" σημαντικότερη, νομίζω, πτυχή είναι ότι, για πρώτη φορά, οι γεωργοί μπορούν να ενεργοποιήσουν το ταμείο αναδιάρθρωσης. Αυτό δεν ήταν δυνατόν στο παρελθόν. Παλαιότερα αυτήν τη δυνατότητα την είχε μόνο η βιομηχανία. Τώρα οι γεωργοί μπορούν να δηλώσουν ότι επιθυμούν να αποχωρήσουν και να λάβουν τα 300 ευρώ ανά τόνο, καθώς και την πρόσθετη αποζημίωση για τη μείωση των τιμών. Και δεν πρόκειται για κατ' αποκοπή πληρωμή: η καταβολή του ποσού συνεχίζεται.
<P>
Συμφωνώ πλήρως με τον κ. Parish. Φρονώ ότι οι εναλλακτικές αντί της παραγωγής ζαχαρότευτλων είναι τώρα πολύ πιο ελκυστικές από κάθε άλλη περίοδο τις τελευταίες δεκαετίες, ενόψει των τιμών των δημητριακών ή των ελαιούχων καρπών. Συνεπώς, θεωρώ ότι οι γεωργοί θα κάνουν τους υπολογισμούς τους και θα αποφασίσουν ποιος είναι εν τέλει ο πιο ελκυστικός τρόπος σχεδιασμού της μελλοντικής τους παραγωγής.
<P>
Στην εισαγωγική μου ομιλία αναφέρθηκα στην αναδρομικότητα. " αναδρομικότητα υπάρχει, ώστε να μην τιμωρηθούν όσοι κατέβαλαν εξαρχής επιτυχημένες προσπάθειες, για τις οποίες θα αποζημιωθούν. Αφορά τους καλλιεργητές τεύτλων, τους παραγωγούς σιροπιού ινουλίνης και τους καλλιεργητές κιχωρίου. Συνεπώς, δεν υπάρχει διαφορά μεταξύ των διαφόρων τύπων παραγωγής τεύτλων.
<P>
Αισθάνομαι λοιπόν σιγουριά και είμαι ευγνώμων στο Κοινοβούλιο για την πολύ ταχεία αντίδρασή του, η οποία ευελπιστώ ότι θα μας επιτρέψει να επιτύχουμε πολιτική συμφωνία στο Συμβούλιο αύριο, ώστε να στείλουμε σαφές μήνυμα στον τομέα, στους καλλιεργητές τεύτλων, προκειμένου να είναι σε θέση να ξεκινήσουν τον σχεδιασμό της επόμενης περιόδου παραγωγής τους.
<P>
Είμαι βέβαιη ότι αυτό θα είναι προς όφελος του τομέα συνολικά, καθόσον, όπως επίσης αναφέρθηκε στη σημερινή συζήτηση, εάν δεν χρησιμοποιηθεί αυτή η δυνατότητα, μόνη εναλλακτική λύση θα είναι η γραμμική περικοπή χωρίς αποζημίωση. Είμαι λοιπόν βέβαιη ότι στις διάφορες εκμεταλλεύσεις και περιοχές για τις οποίες θα είναι ελκυστική η πρόταση αυτή θα γίνουν πολλοί υπολογισμοί, ώστε να εξασφαλιστούν οι τόνοι που χρειαζόμαστε, προκειμένου να επιτευχθεί η κατάλληλη ισορροπία στον τομέα της ζάχαρης στην Ευρώπη.
<P>
Σας ευχαριστώ και πάλι θερμά -και ιδιαίτερα την εισηγήτρια, κ. Μπατζελή- για τις προσπάθειες που καταβάλατε κατά την επεξεργασία του πολύ δύσκολου αυτού θέματος.
<SPEAKER ID="041" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί σήμερα.
<P>
Γραπτές δηλώσεις (άρθρο 142 του Κανονισμού)
<SPEAKER ID="977" NAME="Béla Glattfelder  " AFFILIATION="PPE-DE">
γραπτώς. - (HU) Κυρία Πρόεδρε, στο πλαίσιο της τρέχουσας αναθεώρησης των μεταρρυθμίσεων στον τομέα της ζάχαρης, η Ευρωπαϊκή Επιτροπή απαιτεί από τους ευρωπαίους γεωργούς και την ευρωπαϊκή βιομηχανία ζάχαρης να κάνουν ακόμη περισσότερες παράλογες θυσίες στο όνομα της αποκατάστασης της ισορροπίας στην αγορά ζάχαρης. Στη γνωμοδότησή μου σχετικά με την έκθεση του Ευρωπαϊκού Κοινοβουλίου που καταρτίστηκε εξ ονόματος της Επιτροπής Διεθνούς Εμπορίου πριν από κάποιο χρονικό διάστημα, είχα επισημάνει ότι δεν ήταν δυνατόν να επιτευχθεί η επιθυμητή ισορροπία στην ευρωπαϊκή αγορά ζάχαρης, όσο δεν υφίσταται νομοθεσία που να προβλέπει την αποτελεσματική προστασία των εισαγωγών. Στην έκθεσή του, το Ευρωπαϊκό Κοινοβούλιο απηύθυνε επίσης προτάσεις στην Ευρωπαϊκή Επιτροπή και το Συμβούλιο των Υπουργών Γεωργίας για τον περιορισμό των εισαγωγών ζάχαρης από τρίτες χώρες. Εν τέλει το νομοθετικό σώμα δεν ενέταξε τις προτάσεις αυτές στο τελικό έγγραφο.
<P>
Συμφωνώ με την τροπολογία που έχει κατατεθεί στην παρούσα πρόταση, σύμφωνα με την οποία τα κράτη μέλη που έχουν ήδη αποποιηθεί τουλάχιστον το 20% της ποσόστωσής τους δεν πρέπει να υποστούν περαιτέρω μείωση της ποσόστωσης αυτής. Αυτό θα είναι δίκαιο και έντιμο απέναντι στις χώρες οι οποίες έχουν καταβάλει ήδη σοβαρή προσπάθεια για την εφαρμογή των μεταρρυθμίσεων στον τομέα της ζάχαρης.
<P>
Συγχρόνως, όμως, θεωρώ ότι είναι σημαντικό η αναθεώρηση των μεταρρυθμίσεων στον τομέα της ζάχαρης να περιλαμβάνει επίσης μέτρα, προκειμένου να καταστεί η βιομηχανία ζάχαρης πιο ανταγωνιστική. Ως εκ τούτου, κατέθεσα μια τροπολογία βάσει της οποίας πρέπει να δοθεί στα κράτη μέλη η διακριτική ευχέρεια να αποφασίσουν να επιτρέψουν πρώτα στους μικρότερους, λιγότερο ανταγωνιστικούς, καλλιεργητές ζαχαρότευτλων να αποποιηθούν το δικαίωμα μεταφοράς τεύτλων. Έτσι προσφέρεται σημαντικό πλεονέκτημα στους μικρότερους, λιγότερο ενημερωμένους, καλλιεργητές, ενώ συγχρόνως παρέχεται η δυνατότητα στην ευρωπαϊκή βιομηχανία ζάχαρης να καταστεί πιο ανταγωνιστική και σε διεθνές επίπεδο.
<SPEAKER ID="042" NAME="Mairead McGuinness  " AFFILIATION="PPE-DE">
γραπτώς. - (EN) Είναι λυπηρό το γεγονός ότι η Επιτροπή επανήλθε σε τόσο σύντομο χρονικό διάστημα προτείνοντας δεύτερη δέσμη μέτρων αναδιάρθρωσης επί της οποίας καλείται να ψηφίσει το Κοινοβούλιο. " αρχική δέσμη μέτρων είχε ως αποτέλεσμα την καταστροφή της ιρλανδικής βιομηχανίας ζάχαρης, εις βάρος της χώρας, των παραγωγών και των καλλιεργητών.
<P>
Δυστυχώς, μέχρι στιγμής η δέσμη μέτρων αποζημίωσης δεν έχει φτάσει πλήρως ούτε στους γεωργούς ούτε στους εργολήπτες.
<P>
Διαφωνώ με την απόπειρα της Επιτροπής να περιορίσει το ποσό της αποζημίωσης που θα καταβληθεί στους καλλιεργητές και τους εργολήπτες σε 10% μόλις στο πλαίσιο της τρέχουσας δέσμης - η διάθεση του υπόλοιπου 90% στον τομέα της επεξεργασίας μοιάζει υπερβολική.
<P>
Βάσει του αρχικού προγράμματος αναδιάρθρωσης, οι καλλιεργητές και οι εργολήπτες λάμβαναν ως ελάχιστο ποσοστό το 10%, ενώ τα κράτη μέλη είχαν την ευελιξία να αποφασίζουν την ακριβή κατανομή των ποσών, με αυτήν όμως τη δέσμη μέτρων η Επιτροπή είναι πολύ συγκεκριμένη όσον αφορά τον τρόπο κατανομής των αποζημιώσεων.
<P>
Είναι σαφές ότι, για την επίτευξη των στόχων της Επιτροπής, απαιτείται αυξημένο επίπεδο ενισχύσεων αναδιάρθρωσης. Χαιρετίζω το γεγονός ότι αυτές οι αυξημένες ενισχύσεις αναδιάρθρωσης θα καταβληθούν σε όσους έχουν ήδη εγκαταλείψει την παραγωγή τεύτλων.
<P>
Απευθύνω έκκληση να καταβληθούν επειγόντως οι αποζημιώσεις που οφείλονται στους ιρλανδούς γεωργούς και εργολήπτες - η οδύσσειά τους έχει διαρκέσει ήδη πάρα πολύ.
<SPEAKER ID="043" NAME="Witold Tomczak  " AFFILIATION="IND/DEM">
γραπτώς. - (PL) Κυρία Πρόεδρε, οι κανόνες της κοινής γεωργικής πολιτικής παραβιάζονται κατάφωρα σε πολλές αγορές του κλάδου εδώ και πολύ καιρό. " αγορά ζάχαρης είναι απλώς ένα ακόμη επαίσχυντο παράδειγμα αυτού του φαινομένου. " μεταρρύθμιση αυτής της αγοράς που υιοθετήθηκε πριν από μόλις δύο χρόνια περιελάμβανε άδικες λύσεις για τα νέα κράτη μέλη, καθόσον ήταν ευνοϊκή για λίγα παλαιά κράτη μέλη τα οποία παράγουν πλεονάσματα στο πλαίσιο των λεγόμενων ποσοστώσεων Β, οι οποίες κοστίζουν στον φορολογούμενο. Ένας από τους στόχους της μεταρρύθμισης ήταν η βελτίωση της ανταγωνιστικότητας του τομέα. Υποτίθεται ότι όσοι θα παρέμεναν εν τέλει στην αγορά θα ήταν και οι πιο ανταγωνιστικοί. " αναθεώρηση που προτείνεται σήμερα έχει ως στόχο να τιμωρήσει όσους είναι πιο ανταγωνιστικοί. Αν μη τι άλλο, αυτό θα επιτύχουν η εισαγωγή νέων παραμέτρων και η χορήγηση αυξημένων αποζημιώσεων με αναδρομική ισχύ. Έχουν καμία λογική όσα συμβαίνουν εν προκειμένω;
<P>
Όταν πλήττονται τα συμφέροντα της παλαιάς ΕΕ, οι αρχές εγκαταλείπονται εν ριπή οφθαλμού. " αλληλεγγύη ή οι ίσοι όροι ανταγωνισμού δεν σημαίνουν πλέον τίποτε.
<P>
Αυτό ισχύει για το σύνολο του γεωργικού τομέα, στον οποίο οι πλουσιότερες χώρες λαμβάνουν τις περισσότερες ενισχύσεις. Κάθε προσπάθεια κατάργησης των διακρίσεων εις βάρος των πιο φτωχών νέων κρατών μελών έρχεται αντιμέτωπη με την αφοπλιστική ειλικρίνεια των εκπροσώπων των παλαιών κρατών - έχετε δίκιο, μας λένε, όμως δεν πρόκειται να ανοίξουμε το "κουτί της Πανδώρας". Τώρα, όμως, στον τομέα της ζάχαρης, μπορεί να μεταβληθεί η συμφωνία την οποία μόλις προσφάτως είχαμε υπογράψει! Απλώς και μόνο επειδή επηρεάζει τα συμφέροντα των παλαιών κρατών μελών και των μεγάλων επιχειρήσεων.
