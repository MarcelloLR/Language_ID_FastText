<CHAPTER ID=1>
Eπανάληψη της συνόδου
<SPEAKER ID=1 NAME="Πρόεδρος">
Kηρύσσω την επανάληψη της συνόδου του Eυρωπαϊκού Kοινοβουλίου που είχε διακοπεί την Παρασκευή 30 Σεπτεμβρίου 1996.

<CHAPTER ID=2>
Έγκριση των συνοπτικών πρακτικών
<SPEAKER ID=2 NAME="Πρόεδρος">
Tα συνοπτικά πρακτικά της τελευταίας συνεδρίασης έχουν διανεμηθεί.
<P>
Yπάρχουν παρατηρήσεις;

<SPEAKER ID=3 LANGUAGE="NL" NAME="Plooij-Van Gorsel">
Πρόεδρε, συνάδελφοι, ίσως να θυμόσαστε ότι κατά τη διάρκεια της περασμένης περιόδου συνόδου στο Στρασβούργο ρώτησα για ποιο λόγο αποσύρθηκε από το τοπικό δίκτυο ο ολλανδικός τηλεοπτικός σταθμός RTL4. Πριν από δύο εβδομάδες, η Υπηρεσία του Κοινοβουλίου μου τηλεφώνησε για να μου πει ότι ο RTL4 θα επανερχόταν στο τηλεοπτικό δίκτυο κατά την παρούσα περίοδο συνόδου. Ήρθα λοιπόν στο Στρασβούργο γεμάτος προσδοκίες, σήμερα το μεσημέρι άνοιξα την τηλεόρασή μου, χωρίς όμως να μπορέσω να βρω το σταθμό. Στο κανάλι 12 υπήρχε τώρα ένα πρόγραμμα τηλεαγορών για την πώληση γερμανικών προϊόντων, που φυσικά δεν έχει καμία σχέση με τα προηγούμενα. Θα ήθελα λοιπόν να σας παρακαλέσω, κύριε Πρόεδρε, να φροντίσετε ώστε να επανέλθει στο τηλεοπτικό δίκτυο ο RTL4, για να εκπληρωθεί η υπόσχεση που μας δόθηκε.
<P>
Πρόεδρε, η δεύτερη ερώτηση που θα ήθελα να υποβάλω αφορά τη συνέχεια που δίδεται στις γραπτές ερωτήσεις που υποβάλλουμε. Στις 9 Σεπτεμβρίου υπέβαλα ερώτηση σύμφωνα με το άρθρο 42, πράγμα το οποίο σημαίνει ότι θα πρέπει φυσιολογικά να μου δοθεί απάντηση εντός τριών εβδομάδων και, σε περίπτωση που πρόκειται για κάποιο δύσκολο πρόβλημα, εντός 6 εβδομάδων. Από τις 9 Σεπτεμβρίου μέχρι σήμερα έχουν περάσει ακριβώς 6 εβδομάδες και δεν έχω λάβει ακόμα καμία απάντηση. Σε ποιον πρέπει να απευθυνθώ ώστε να λάβω μία απάντηση στο ερώτημά μου;

<SPEAKER ID=4 NAME="Πρόεδρος">
Kυρία Plooij-van Gorsel, το πρώτο θέμα που θίξατε θα το εξετάσουμε. Όσον αφορά το δεύτερο, γνωρίζετε πολύ καλά πως εγώ είμαι εκείνος που προσπάθησε να τηρήσει τις προθεσμίες εκατό τοις εκατό, ειδικά όσον αφορά τις ερωτήσεις των κυρίων συναδέλφων. Aν στην προκειμένη περίπτωση δεν το καταφέραμε, θα κάνω το παν, ώστε μέσα σε πολύ σύντομο χρονικό διάστημα να πάρετε επιτέλους απάντηση.
<P>
(Tο Σώμα εγκρίνει τα συνοπτικά πρακτικά)

<CHAPTER ID=3>
Διάταξη των εργασιών
<SPEAKER ID=5 NAME="Πρόεδρος">
Προχωρούμε τώρα στον καθορισμό της διάταξης των εργασιών.
<P>
Tο τελικό σχέδιο της ημερήσιας διάταξης, που κατάρτισε η Διάσκεψη των Προέδρων κατά τη συνεδρίαση της 17ης Oκτωβρίου 1996, σύμφωνα με το άρθρο 95 του Kανονισμού, έχει διανεμηθεί.
<P>
Tετάρτη 23 Oκτωβρίου 1996:

<SPEAKER ID=6 NAME="Πρόεδρος">
H Oμάδα της Eυρωπαϊκής Pιζοσπαστικής Συμμαχίας ζητεί, σύμφωνα με το άρθρο 129 του Kανονισμού, την αναπομπή στην αρμόδια επιτροπή της έκθεσης του κ. Posselt, εξ ονόματος της Eπιτροπής Eξωτερικών Oικονομικών Σχέσεων, σχετικά με τις δημοσιονομικές πτυχές της συμφωνίας μεταξύ της Eυρωπαϊκής Ένωσης και της Δημοκρατίας της Σλοβενίας.
<P>
Tο λόγο έχει ο κ. Dell' Alba για την αιτιολόγηση της αίτησης.

<SPEAKER ID=7 LANGUAGE="IT" NAME="Dell'Alba">
Κύριε Πρόεδρε, επιθυμώ να διευκρινίσω τους λόγους για τους οποίους ζητώ την αναπομπή σε επιτροπή της παρούσας έκθεσης. Πριν από όλα διότι η επιτροπή REX, που όλοι θα πρέπει να σεβόμαστε, με μία παράγραφο εκφράζει τη σύμφωνη γνώμη της, αν και δεν εμπίπτει στις αρμοδιότητές της. Γνωρίζω ότι υπήρξε μία διόρθωση. Είναι απλούστατο, διότι η αιτιολογική σκέψη στην οποία στηρίζεται μια έκθεση, αγαπητέ συνάδελφε Posselt, θα πρέπει να είναι συνεπής με αυτή. Στην προκειμένη περίπτωση όμως, σε μία έκθεση οικονομικού χαρακτήρα έχουμε την ανασύνθεση ιστορικών γεγονότων από το 1945 και εξής, τραγικών γεγονότων που αφορούν όχι μόνο την Κοινότητα και ορισμένες κοινότητες που αναφέρονται στην έκθεση, αλλά και την κοινότητα των Ιταλών που ζούν σε αυτές τις εντελώς ξεχασμένες περιοχές. Επειδή, εξάλλου, όλα αυτά τα γεγονότα δεν έχουν σχέση με το θέμα της έκθεσης, ζητώ την αναπομπή της έκθεσης στην επιτροπή και επιπλέον διότι η αιτιολογική έκθεση δεν λαμβάνει υπόψη της ούτε την έκθεση ούτε τις ιστορικές αλήθειες. Θα ήταν σκανδαλώδες, και είναι ο ηπιότερος χαρακτηρισμός, εάν το Κοινοβούλιο υιοθετούσε μία αιτιολογική σκέψη αυτού του είδους.

<SPEAKER ID=8 LANGUAGE="EN" NAME="Green">
Κύριε Πρόεδρε, όπως θα θυμόσαστε το θέμα αυτό είχε συζητηθεί στη Διάσκεψη των Προέδρων της περασμένης Πέμπτης κατά τη διάρκεια της οποίας επετεύχθη συμφωνία για το ότι ένα τμήμα του περιεχομένου της αιτιολογικής έκθεσης δεν συμφωνούσε με τον Κανονισμό του Σώματος. Αναλάβατε την υποχρέωση να αντιμετωπίσετε αυτό το θέμα πριν φτάσει στο Σώμα. Ελπίζω ότι το θέμα θα επιλυθεί έτσι και ότι θα μπορούμε να προχωρήσουμε σύμφωνα με την ημερήσια διάταξη και να συζητήσουμε την έκθεση Posselt. Αυτό είναι που υποστηρίζει η ομάδα μου και βλέπουμε με ευνοϊκό μάτι την προσπάθειά σας να αφαιρέσετε τα τμήματα αυτά της αιτιολογικής έκθεσης που έρχονται σε αντίθεση με τον Κανονισμό του Σώματος.

<SPEAKER ID=9 NAME="Πρόεδρος">
Aποδώσατε πολύ σωστά το συμπέρασμα των συνομιλιών μας, κατά τη Διάσκεψη των Προέδρων των πολιτικών ομάδων. Όσον αφορά την πρόταση ψηφίσματος, κατατέθηκαν στο μεταξύ κάποιες διορθώσεις; έτσι, το θέμα με την πρόταση ψηφίσματος έχει λήξει, με την κατάθεση των διορθώσεων. Παραμένει το πρόβλημα της αιτιολογικής έκθεσης. Aλλά βλέπω ότι ο εισηγητής κ. Posselt ζητεί να πάρει το λόγο.

<SPEAKER ID=10 NAME="Posselt">
Kύριε Πρόεδρε, θα ήθελα μόνο να πω ότι προσπάθησα να παρουσιάσω διεξοδικά, στην έκθεσή μου, τις δημοσιονομικές πτυχές και να τις συνδυάσω, όπως γίνεται συνήθως στην Eπιτροπή Eξωτερικών Oικονομικών Σχέσεων, με τις πολιτικές συνθήκες πλαίσιο, πράγμα που είναι απαραίτητο για μια αντικειμενική κρίση.
<P>
H Eπιτροπή Eξωτερικών Oικονομικών Σχέσεων ενέκρινε την έκθεση σχεδόν ομόφωνα: με 18 ψήφους υπέρ και 1 κατά, και με τις ψήφους όλων των ιταλών συναδέλφων. O κ. Dell' Alba δεν εκπροσωπούνταν εκεί. Yπέβαλε μια έκθεση μειοψηφίας, στην Eπιτροπή Eξωτερικών Yποθέσεων, Aσφάλειας και Aμυντικής Πολιτικής. Aλλά, στην Eπιτροπή Eξωτερικών Oικονομικών Σχέσεων, η έκθεση εγκρίθηκε σχεδόν ομόφωνα. Όσον αφορά την αιτιολογική έκθεση, η οποία, συνήθως, δεν είναι αντικείμενο της ψηφοφορίας, υπήρξε μάλιστα αλληλογραφία μεταξύ του συναδέλφου Konecny, ως σκιώδους εισηγητή της Oμάδας του Eυρωπαϊκού Σοσιαλιστικού Kόμματος, και εμού, κι επεξεργασθήκαμε την αιτιολογική έκθεση με ευρεία συναίνεση; περιέλαβα σ' αυτήν, πράγμα που σπάνια συμβαίνει, όλες τις παρατηρήσεις των συναδέλφων της αρμόδιας επιτροπής και αυτήν την ενέκρινε με ευρεία συναίνεση η αρμόδια επιτροπή.

<SPEAKER ID=11 NAME="Πρόεδρος">
Eπέτρεψα στον κ. Posselt να μιλήσει, για να εκθέσει την κατάσταση στην αρμόδια επιτροπή. Aυτό αντιμετωπίσθηκε με μεγάλη μεγαλοψυχία - βλέπω πως ο κ. Fayot, ως Πρόεδρος της Eπιτροπής Kανονισμού, με κοιτάζει με κάποιο σκεπτικισμό. Γι' αυτό και θα δώσω το λόγο ακόμη μια φορά στον ο κ. Dell' Alba, επί της διαδικασίας. Ξέρω τι σημαίνει αυτό. Παρόλα αυτά λέω το εξής: H ψηφοφορία, την οποία θα κάνουμε ευθύς αμέσως, θα αναφέρεται μόνο στο αν θα παραπεμφθεί εκ νέου η έκθεση αυτή στην αρμόδια επιτροπή, και σε τίποτε άλλο.

<SPEAKER ID=12 LANGUAGE="IT" NAME="Dell'Alba">
Κύριε Πρόεδρε, μετά τις παρατηρήσεις της προέδρου, κ. Green, αποσύρουμε την αίτηση. Μας ικανοποιεί η απάντηση εάν η καταστεί δυνατή η τροποποίηση της αιτιολογικής έκθεσης. Η Διάσκεψη των Προέδρων είχε συμφωνήσει να τροποποιηθεί με τον κατάλληλο τρόπο. Θα ήθελα να πω στο συνάδελφο κ. Posselt ότι δεν μπορώ να συμμετέχω στις εργασίες των είκοσι επιτροπών του Ευρωπαϊκού Κοινοβουλίου.

<SPEAKER ID=13 NAME="Πρόεδρος">
Έτσι λύσαμε το πρόβλημα, με τρόπο πολύ κομψό και πολύ σωστά.
<P>
Παρασκευή 25 Oκτωβρίου 1996

<SPEAKER ID=14 NAME="Πρόεδρος">
Όσον αφορά τις ψηφοφορίες που προβλέπονται για την Παρασκευή, κατ' εφαρμογήν της διαδικασίας χωρίς έκθεση, 29 βουλευτές αντιτίθενται, σύμφωνα με το άρθρο 99, παράγραφος 2 του Kανονισμού, στην εφαρμογή αυτής της διαδικασίας. Πρόκειται για την ένσταση κατά της πρότασης κανονισμού, σχετικά με την προστασία των δασών από την ατμοσφαιρική ρύπανση, και κατά της πρότασης κανονισμού, σχετικά με την προστασία των δασών από πυρκαγιές. Έτσι, οι προτάσεις αυτές θα παραπεμφθούν εκ νέου στην αρμόδια επιτροπή για να επανεξεταστούν. Aυτό προβλέπει ο Kανονισμός μας; η αναπομπή γίνεται κατά κάποιον τρόπο αυτόματα, λόγω της ένστασης των 29 βουλευτών.

<SPEAKER ID=15 LANGUAGE="IT" NAME="Castagnetti">
Κύριε Πρόεδρε, δεν έχω καταλάβει ποιος ακριβώς είναι ο πίνακας των κατεπειγόντων θεμάτων που έχουν γίνει δεκτά. Είχα ζητήσει να ενταχθούν στα κατεπείγοντα θέματα και οι θεομηνείες που έπληξαν την Ιταλία, οι πλημμύρες στην Καλαβρία και ο σεισμός, διότι οι καταστροφές είναι πράγματι τεράστιες. Ευτυχώς τα θύματα δεν είναι πάρα πολλά, αλλά οι καταστροφές των καλλιτεχνικών και δημόσιων αγαθών είναι τεράστιες. Νομίζω ότι οι εκδηλώσεις αλληλεγγύης θα πρέπει να εκφράζονται σε πραγματικό χρόνο και όχι μετά από μήνες.

<SPEAKER ID=16 NAME="Πρόεδρος">
Kύριε συνάδελφε, με παρεξηγήσατε. Γνωστοποίησα μια αίτηση του Συμβουλίου για εφαρμογή της διαδικασίας κατεπείγοντος. O κατάλογος των θεμάτων της συζήτησης επί επικαίρων, επειγόντων και σημαντικών θεμάτων, δηλαδή τα κοινοβουλευτικά κατεπείγοντα θέματα, θα υποβληθεί αύριο, επειδή σήμερα το βράδυ θα γίνει, πάλι, μια Διάσκεψη των Προέδρων των πολιτικών ομάδων επί του θέματος, μια και την προηγούμενη εβδομάδα δεν μπορέσαμε να συμφωνήσουμε επ' αυτού.
<P>
Kύριε Cornelissen, απ' όσο σας γνωρίζω, δεν θέλετε να μιλήσετε επί της διαδικασίας και γι' άλλο θέμα δεν μπορώ να σας δώσω το λόγο.

<SPEAKER ID=17 NAME="Cornelissen">
Πρόεδρε, εάν ακούσατε αυτά που είπα θα συμφωνήσετε μαζί μου ότι ορθώς επιχείρησα να επιστήσω την προσοχή σας σε ένα σοβαρό λεωφορειακό δυστύχημα που συνέβηκε και πάλι εχθές. Εξ ονόματος της Επιτροπής Μεταφορών και Τουρισμού, θα ήθελα να σας ρωτήσω, Πρόεδρε, εάν είστε διατεθειμένος να εκφράσετε τα συλληπητήρια του Σώματος προς τα θύματα και τις οικογένειές τους. Επί τη ευκαιρία, θα ήθελα να ρωτήσω την Επιτροπή πότε πρόκειται να τεθούν σε εφαρμογή τα ανακοινωθέντα μέτρα για τη βελτίωση της ασφάλειας των μεταφορών με λεωφορεία, δεδομένου ότι, όπως αποδεικνύεται, η υπόθεση αυτή έχει εξαιρετικά επείγοντα χαρακτήρα.

<SPEAKER ID=18 NAME="Πρόεδρος">
Kύριε συνάδελφε, θα εκφράσω τα συλλυπητήρια του Σώματος στους οικείους τους. Όσον αφορά την Eπιτροπή, αύριο θα γίνει συζήτηση για το ετήσιο πρόγραμμα της Eπιτροπής, κι εκεί θα έχετε την ευκαιρία να θίξετε το θέμα.

<SPEAKER ID=19 LANGUAGE="EN" NAME="Crowley">
Κύριε Πρόεδρε, ζητώ συγγνώμη που σας απασχολώ αλλά θα ήθελα να καταχωρηθεί στα πρακτικά ως διαδικαστικό θέμα η αντίρρησή μου για το γεγονός ότι στις 5.30 μ.μ. της Τρίτης η ημερήσια διάταξη προβλέπει την Ώρα των Ερωτήσεων προς την Επιτροπή ενώ την ίδια ώρα έχουμε επίσης συσκέψεις των επιτροπών. Η Ώρα των Ερωτήσεων αποτελεί τη μόνη ευκαιρία του Κοινοβουλίου να θέσει την Επιτροπή στο εδώλιο και να της υποβάλλει τις ερωτήσεις που απασχολούν τους εκλογείς μας. Πιστεύω ότι αποτελεί σφάλμα η σύμπτωση του χρόνου της Ώρας των Ερωτήσεων με τον αντίστοιχο των συσκέψεων των επιτροπών.

<SPEAKER ID=20 NAME="Πρόεδρος">
Kύριε συνάδελφε, όπως γνωρίζετε, στην αρχή της θητείας μου, προσπάθησα να αποφύγω να γίνονται συνεδριάσεις ταυτόχρονα με τις συνόδους της ολομέλειάς μας. Στην πρωτοβουλία αυτή, δεν με ακολούθησε το Σώμα, συμπεριλαμβανομένης και της ομάδας σας. Συνεπώς, δεν μπορώ να αλλάξω τίποτε εδώ.

<CHAPTER ID=4>
Kινηματογραφική και τηλεοπτική παραγωγή
<SPEAKER ID=21 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Guinebertiθre, εξ ονόματος της Eπιτροπής Πολιτισμού, Nεότητας, Παιδείας και Mέσων Eνημέρωσης (A4-0304/96), επί της πρότασης απόφασης του Συμβουλίου (COM(95)0546 - C4-0070/96-95/0281(CNS)), σχετικά με τη δημιουργία Eυρωπαϊκού Tαμείου Eγγυήσεων, για την ενθάρρυνση της κινηματογραφικής και τηλεοπτικής παραγωγής.

<SPEAKER ID=22 NAME="Guinebertiθre">
Κύριε Πρόεδρε, αγαπητοί συνάδελφοι, η έκθεση που σας παρουσιάζω σήμερα εξ ονόματος της Επιτροπής Πολιτισμού, Νεότητας, Παιδείας και Μέσων Ενημέρωσης ψηφίσθηκε ομόφωνα πλην μίας αποχής και, ωστόσο, η εν λόγω έκθεση γνώρισε στιγμές πολιτικής αναμονής και επιτάχυνσης, όπως δυστυχώς συμβαίνει πολύ συχνά στο Ευρωπαϊκό Κοινοβούλιο. Η έκθεση προτείνει την ίδρυση ενός Ευρωπαϊκού Ταμείου Εγγυήσεων για την ανάπτυξη της κινηματογραφικής και οπτικοακουστικής παραγωγής.
<P>
Κατά τις διαπραγματεύσεις της ΓΣΔΕ, η Ευρώπη πέτυχε την πολιτιστική εξαίρεση που επιτρέπει στους πολιτικούς υπευθύνους να δημιουργήσουν μέσα στήριξης του οπτικοακουστικού τομέα. Όμως, στην κοινωνία της πληροφορίας όπου η ανάγκη για εικόνες ακολουθεί ανοδική πορεία, τείνοντας στην κατακόρυφη άνοδο, υφίστανται πολιτιστικές και οικονομικές προκλήσεις ολκής. Η εν λόγω πρόταση εντάσσεται στη γενικότερη πολιτική του Συμβουλίου και της Επιτροπής υπέρ της οπτικοακουστικής βιομηχανίας, η οποία διαρθρώνεται κατά βάση γύρω από τους ακόλουθους τρεις άξονες.
<P>
Την οδηγία Τηλεόραση χωρίς σύνορα, η οποία καθορίζει το νομικό πλαίσιο, το πρόγραμμα MEDIA II, το οποίο, όπως γνωρίζετε, επιτρέπει τη στήριξη προγραμμάτων και καταλόγων...
<P>
(Ο Πρόεδρος διακόπτει την ομιλήτρια)

<SPEAKER ID=23 NAME="Πρόεδρος">
Παρακαλώ τους δύο συναδέλφους που κάθονται πολύ κοντά στην ομιλήτρια, να σταματήσουν τη συζήτηση. Θεωρώ πολύ μεγάλη αγένεια να συζητούν μεταξύ τους.
<P>
(Xειροκροτήματα)

<SPEAKER ID=24 LANGUAGE="FR" NAME="Guinebertiθre">
Σας ευχαριστώ, κ. Πρόεδρε. Πράγματι, είναι καλύτερα τώρα, διότι ακούγομαι.
<P>
Την οδηγία Τηλεόραση χωρίς σύνορα, που καθορίζει το νομικό πλαίσιο, το πρόγραμμα MEDIA II, το οποίο, όπως όλοι γνωρίζουμε, επιτρέπει τη στήριξη των κινηματογραφικών και οπτικοακουστικών προγραμμάτων, όμως, δυστυχώς, παρατηρείται ότι δεν αρκεί για να αναστραφεί η τάση υπέρ των έργων που προέρχεται από τις Ηνωμένες Πολιτείες, η οποία παραμένει ευνοϊκή, και το Ταμείο Εγγυήσεων, το οποίο αποτελεί και τον τρίτο άξονα.
<P>
Η πρόταση απόφασης που υπέβαλε η Επιτροπή περιέχει πέντε βασικά σημεία: κατ'αρχάς, την ίδρυση ενός Ταμείου Εγγυήσεων, το οποίο θα λειτουργεί ως ασφαλιστής επιμερισμένων κινδύνων μαζί με τους χρηματοδότες του οπτικοακουστικού τομέα. Χάρη στον προτρεπτικό του χαρακτήρα, θα ενθαρρύνει τις τράπεζες να χρηματοδοτήσουν την οπτικοακουστική και κινηματογραφική παραγωγή, η οποία, όπως γνωρίζουμε, χαρακτηρίζεται δραστηριότητα "υψηλού κινδύνου».
<P>
Οι προτάσεις της Επιτροπής συνίστανται στη δημιουργία ενός κεφαλαίου, το οποίο θα εξασφαλισθεί κατά το ήμισυ από την Ένωση, η οποία θα διαθέσει 90 εκατ. Ecu, ενώ το υπόλοιπο ήμισυ, άλλα 90 εκατ. Ecu, θα διατεθούν από ιδιωτικές τράπεζες. Η Επιτροπή ζητά οι χορηγούμενες ενισχύσεις να μην υπερβαίνουν το ήμισυ των συγκεκριμένων δανείων και πιστώσεων. Σύμφωνα με την πρόταση, η διαχείριση του Ταμείου θα ανατεθεί στο ΕΤΕ, το οποίο θα συνάψει συμβάσεις εγγυήσεων με τις τράπεζες. Μία συμφωνία συνεργασίας θα συνδέει το ΕΤΕ με το ευρωπαϊκό εκτελεστικό όργανο για τη διαχείριση του εν λόγω Ταμείου, το οποίο προτείνεται να δημιουργηθεί για περιορισμένο χρόνο, ενώ προβλέπεται αξιολόγηση κάθε τρία χρόνια και αργότερα κάθε πέντε χρόνια.
<P>
Ποια ήταν η αντίδραση του Συμβουλίου; Η ομάδα για τον οπτικοακουστικό τομέα εξέτασε τον φάκελο τρεις φορές και έθεσε πολλά ερωτήματα. Ζήτησε κυρίως να υποβληθεί στο Συμβούλιο ECOFIN, όπως και έγινε στις 11 Μαρτίου 1996. Ορισμένα ερωτήματα τεχνικής και χρηματοοικονομικής φύσεως που τέθηκαν άφησαν να πλανάται η αμφιβολία σχετικά με την πολιτική βούληση των κρατών. Διατυπώθηκε το αίτημα συμπληρωματικής μελέτης. Εξάλλου, δεν πρέπει να αρνηθούμε ότι η άμεση συμμετοχή των τραπεζών στο κεφάλαιο του Ταμείου δεν είναι προφανής, σε έναν πρώτο χρόνο, διότι η υφιστάμενη πρόταση αποσιωπά το θέμα των όρων της συμμετοχής των τραπεζών στη διαχείριση των ιδίων κεφαλαίων τους, στο πλαίσιο του ΕΤΕ. Εξάλλου, τα ιδιωτικά κεφάλαια που θα τροφοδοτήσουν το εν λόγω Ταμείο πρέπει να αποζημιώνονται βάσει όρων που θα έχουν καθορισθεί στη συμφωνία συνεργασίας, ενώ και στο σημείο αυτό υπάρχουν αοριστίες.
<P>
Ως εισηγητής και μετά από διαβούλευση με πολλούς χρηματοπιστωτικούς και επαγγελματικούς οργανισμούς, η Επιτροπή Πολιτισμού προτείνει να παραμείνει ανοιχτό το κεφάλαιο του Ταμείου, ιδιαίτερα προς το ΕΤΕ, να μπορεί το Ταμείο όχι μόνο να εγγυάται τις παραγωγές, αλλά και να ευνοεί τις συμπαραγωγές και τη σύνταξη καταλόγων, να δίνει τη δυνατότητα ανάπτυξης της ενδοευρωπαϊκής και διεθνούς κυκλοφορίας των κινηματογραφικών και τηλεοπτικών έργων, να ευνοεί τις συμπαραγωγές με παραγωγούς από χώρες περιορισμένης γλωσσικής εμβέλειας.
<P>
Προτείνουμε επίσης μία πειραματική φάση πέντε ετών, μετά το πέρας της οποίας θα πραγματοποιηθεί αξιολόγηση της χρηματοοικονομικής του εξέλιξης και μελέτη του αντικτύπου του στον τομέα, οι οποίες, από κοινού με τις ενδεχόμενες προτάσεις, θα επιτρέψουν στην Επιτροπή να συστήσει το οριστικό Ταμείο. Στόχος μας επίσης είναι η διαχείριση του Ταμείου να ανατεθεί σε μία δομή ad hoc στο πλαίσιο του ΕΤΕ, τη λεγόμενη "τραπεζική επιτροπή», στην οποία θα συμμετέχουν οι εξωτερικοί εταίροι, το ΕΤΕ και η Επιτροπή.
<P>
Τέλος, πιστεύουμε ότι η ανωτέρω δομή πρέπει να επικουρείται από επιτροπή προεπιλογής των φακέλων, η οποία θα αποτελείται από εμπειρογνώμονες του τραπεζικού και του οπτικοακουστικού τομέα και θα επιτρέπει στη συνέχεια στους φορείς προώθησης των σχεδίων να διαπραγματεύονται τα επιτόκια για τα εγγυούμενα ποσά.
<P>
Οι τροπολογίες που προτείνουμε είναι εποικοδομητικές και ευελπιστούμε ότι θα βοηθήσουν την Επιτροπή να τελειοποιήσει το σχέδιό της ώστε να επιτύχει τον προσεταιρισμό των κρατών μελών. Είμαι πεπεισμένη, από την πλευρά μου, ότι ένας τέτοιος μηχανισμός προώθησης της ευρωπαϊκής παραγωγής μπορεί να καταστήσει ανταγωνιστικές τις πρωτότυπες παραγωγές μας έναντι του αμερικανικού γίγαντα. Στην Ευρώπη υπάρχουν πάρα πολλά ταλέντα. Ας τα βοηθήσουμε να μας δώσουν έργα που θα προβάλλονται για τα 370 εκατομμύρια ευρωπαίων τηλεθεατών και όσο γρηγορότερα τόσο το καλύτερο.
<P>
(Χειροκροτήματα)

<SPEAKER ID=25 LANGUAGE="EN" NAME="Tongue">
Κύριε Πρόεδρε, καταρχάς θα ήθελα να απευθύνω πολλές ευχαριστίες στην εισηγήτριά μας, κ. Guinebertiθre, η οποία εκπόνησε μια πράγματι καταπληκτική εργασία σχετικά με την παρούσα πρόταση δείχνοντας όραμα και μεγάλη προσοχή στη λεπτομέρεια. Θέλω επίσης να απευθύνω ευχαριστίες στην Επιτροπή και τον Επίτροπο που βρίσκονται μαζί μας σήμερα για τη συζήτηση της προτάσεώς τους η οποία, και πολύ ορθώς, συμπληρώνει την τριλογία των μέτρων προς υποστήριξη της ευρωπαϊκής βιομηχανίας και της πολιτικής οπτικοακουστικών μέσων.
<P>
Πιστεύω ότι το Ευρωπαϊκό Ταμείο Εγγυήσεων αποτελεί ένα ζωτικό στοιχείο στη στρατηγική μας για την προσέλκυση επενδύσεων και δημιουργία θέσεων εργασίας σ' αυτόν τον ταχέως αναπτυσσόμενο τομέα της οικονομίας. Δεν θα πρέπει να ξεχνάμε ποτέ ότι η περίφημη Λευκή Βίβλος Delors προέβλεψε ότι θα υπάρξουν δύο εκατομμύρια νέες θέσεις εργασίας σ' αυτόν τον τομέα της οικονομίας. Μόνο με μέτρα όπως το Ταμείο για το οποίο συζητούμε τώρα θα μπορέσουμε να δημιουργήσουμε αυτές τις θέσεις εργασίας στην Ευρώπη.
<P>
Δεν θα πρέπει επίσης να ξεχνάμε ότι αντιμετωπίζουμε ένα έλλειμμα 4 εκατομμυρίων δολλαρίων στο οπτικοακουστικό μας ισοζύγιο με τις Ηνωμένες Πολιτείες. Το γεγονός αυτό υπογραμμίζει για μια ακόμη φορά ότι το Ταμείο είναι απαραίτητο για την αντιμετώπιση του ελλείμματος αυτού αλλά και πολύ σημαντικό για την ενίσχυση της πολιτιστικής διαφοροποίησης στις οθόνες μας. Ο πολιτιστικός πλουραλισμός θα αναπτυχθεί μόνον όταν υπάρξει οικονομικός πλουραλισμός και αυτό που θα βοηθήσει στην ανάπτυξη οικονομικού πλουραλισμού στον κινηματογράφο και την τηλεόραση είναι το παρόν Ταμείο.
<P>
Η πρόσφατη έκθεση της Ευρωπαϊκής Τραπέζης Επενδύσεων την οποία μνημόνευσε η εισηγήτριά μας επιβεβαιώνει την αξία, τη βιωσιμότητα και τις δυνητικά θετικές επιπτώσεις που θα έχει το Ταμείο στην κινηματογραφική και τηλεοπτική μας βιομηχανία. Η έκθεση επιβεβαιώνει επίσης, κι' αυτό είναι πολύ σημαντικό, το θετικό ενδιαφέρον του χρηματοπιστωτικού τομέα. Απευθύνω έκκληση στους Υπουργούς: θα πρέπει να λάβουν πολύ σοβαρά υπόψη τους τόσο την παρούσα έκθεση όσο και τις απόψεις που θα διατυπώσει σήμερα το Σώμα.
<P>
Το Ευρωπαϊκό Κοινοβούλιο υποστηρίζει το Ταμείο, οι επαγγελματίες της βιομηχανίας υποστηρίζουν το Ταμείο και ορισμένες διορατικές κυβερνήσεις υποστηρίζουν το Ταμείο. Από την άποψη αυτή οφείλουμε πολλά στον ιρλανδό Υπουργό, Michael D. Higgins, η αποφασιστικότητα του οποίου για να θέσει τον πολιτισμό και την οπτικοακουστική βιομηχανία στην καρδιά της Ευρωπαϊκής Ένωσης είναι ανεπανάληπτη. Του ευχόμεθα κάθε επιτυχία στην επομένη σύσκεψη των Υπουργών Πολιτισμού επί του θέματος.
<P>
Ορισμένες όμως κυβερνήσεις διστάζουν, ορισμένες κυβερνήσεις είπαν «ας δούμε πρώτα τι λένε οι Υπουργοί του ECOFIN σχετικά μ' αυτή την έκθεση». Βεβαίως δεν απετέλεσε έκπληξη το γεγονός ότι όταν ρωτήθηκαν οι Υπουργοί του ECOFIN απάντησαν: »Χρειαζόμαστε πράγματι αυτό το Ταμείο; Θα δημιουργήσει άραγε θέσεις εργασίας; » Πιστεύω ότι αρνητικά σχόλια αυτής της μορφής δείχνουν οικονομική και πολιτιστική αγραμματωσύνη.
<P>
Όπως είπε πρόσφατα ο Michael D. Higgins, εάν η Ευρωπαϊκή Ένωση συνεχίσει να ασχολείται μόνον με την οικονομία και τις πολιτικές του ανταγωνισμού δεν πρόκειται ποτέ να κερδίσει τις καρδιές και τα αισθήματα των πολιτών μας. Τις καρδιές και τα αισθήματα των πολιτών μας θα τα κερδίσουμε με τις οθόνες των κινηματογράφων και των τηλεοράσεων και με την υποστήριξή μας προς την οπτικοακουστική βιομηχανία. Όπως είπε ο ιρλανδός Υπουργός: τα βιβλία και οι ταινίες δεν είναι κουβάδες. Θα προσέθετα ότι δεν είναι ούτε ψάρια.
<P>
Κατά τη διάρκεια της Διασκέψεως Κορυφής των Καννών το 1995 οι αρχηγοί κρατών και κυβερνήσεων είπαν ουσιαστικά στην Επιτροπή να προχωρήσει και να προβεί σε πρόταση για το Ταμείο. Θα ήθελα να μην ξεχνούσαν τόσο εύκολα οι Υπουργοί ότι οι ίδιοι ήταν εκείνοι που ζήτησαν αρχικά αυτές τις προτάσεις. Επομένως, κατά την επόμενη σύσκεψη των Υπουργών Πολιτισμού, υπό την εμπνευσμένη προεδρία του Michael D. Higgins, ας καταλήξουν σε μια πολιτική απόφαση για τη δημιουργία του Ταμείου. Οι λεπτομέρειες μπορούν να διακανονιστούν αργότερα.
<P>
Κατά τη διάρκεια αυτού του αιώνα οι κυβερνήσεις των Ηνωμένων Πολιτειών υπήρξαν πάντα σοβαρές στην υποστήριξη τους προς την κινηματογραφική και τηλεοπτική βιομηχανία. Θα πρέπει να είμαστε εξ ίσου σοβαροί. Ας δείξουν για μια φορά οι Υπουργοί μας ότι σκέφτονται σοβαρά τον πολιτισμό και τη δημιουργική οικονομία και ότι τη φροντίζουν περισσότερο από τα αυτοκίνητα, τα κίνητρα ή τις πολιτικές του ανταγωνισμού. Το Ταμείο αυτό θα πρέπει να έχει θεσμοθετηθεί και να λειτουργεί με τις αρχές του 1997. Ο, τιδήποτε λιγότερο θα αποτελεί προδοσία της οπτικοακουστικής βιομηχανίας μας και των θέσεων εργασίας που μπορεί να δημιουργήσει.

<SPEAKER ID=26 LANGUAGE="EN" NAME="Banotti">
Κύριε Πρόεδρε, ευχαριστώ την κ. Guinebertiθre για την ηρωική της εργασία επ' αυτού του εξαιρετικά πολύπλοκου εγγράφου. Παρατηρώ επίσης ότι σε σχέση με το παρόν αντικείμενο οι συνάδελφοι από την άλλη πλευρά του ημικυκλίου φαίνεται ότι έχουν υποκλέψει τον ιρλανδό Υπουργό Πολιτισμού. Ασφαλώς έχουν υποκλέψει ορισμένα από τα δικά μου επιχειρήματα!
<P>
Η παρούσα είναι μια πολύ καλοδεχούμενη έκθεση για όλους εμάς που έχουμε εργαστεί επί του θέματος στην Επιτροπή Πολιτισμού, Νεότητας, Παιδείας και Μέσων Ενημέρωσης. Η πρόταση σχετικά με το Ταμείο Εγγυήσεων είναι και επίκαιρη και προοδευτική. Γνωρίζουμε τη σημαντική ανάπτυξη της οπτικοακουστικής αγοράς στην ΕΕ - 16 % ετησίως - η οποία την κάνει να είναι η ταχύτερα αναπτυσσόμενη παρόμοια αγορά σ' ολόκληρο τον κόσμο. Γνωρίζουμε εξ ίσου καλά το άνοιγμα μεταξύ του μεγέθους της αγοράς και της θέσης των ευρωπαϊκών παραγωγών σ' αυτή. Μέσα σ' αυτό το πλαίσιο μια πρόταση όπως η παρούσα για το Ταμείο Εγγυήσεων, η οποία θεσμοθετεί τον τέταρτο ακρογωνιαίο λίθο στην ανάπτυξη της κοινοτικής οπτικοακουστικής αγοράς, είναι εξαιρετικά ευπρόσδεκτη. Ας ελπίσουμε ότι όταν το Ταμείο συγκροτηθεί και λειτουργήσει θα μπορέσουμε επιτέλους να παράγουμε ταινίες που ο κόσμος θα θέλει να βλέπει, που θα ενισχύσουν το απόθεμα των πολιτιστικών μας προϊόντων, ταινίες τις οποίες και οι άλλοι ευρωπαίοι θα θελήσουν να παρακολουθήσουν. Η κ. Tongue τόνισε ότι αυτό αποτελεί ένα πολιτικό θέμα και είχε απόλυτα δίκιο.
<P>
Υποστηρίζοντας γενικά το Ταμείο Εγγυήσεων, θα πρέπει εν τούτοις να τονιστεί ότι η επιτυχία του θα εξαρτηθεί από ορισμένες σημαντικές αρχές που θα πρέπει να αντιμετωπιστούν από τη θεσμοθέτηση του. Πρώτα απ' όλα θα πρέπει να είναι ένα πραγματικό πανευρωπαϊκό Ταμείο. Θα πρέπει να είναι διαρθρωμένο κατά τέτοιο τρόπο ώστε να διασφαλίζει την πρόσβαση όλων των χωρών. Καθώς γνωρίζουμε, οι τραπεζικές δομές και οι σχέσεις τους με την παραγωγή ταινιών ποικίλλουν από χώρα σε χώρα της Ευρώπης. Είναι πολύ σημαντικό όπως το Ταμείο παίξει ρόλο κινήτρου σε χώρες με τραπεζικά συστήματα λιγότερο φιλικά προς την παραγωγή ταινιών για να συμμετάσχουν σε χρηματοδοτήσεις παραγωγής ταινιών, να αναλάβουν κάποιο κίνδυνο, να παίξουν ένα παιχνίδι και να προσπαθήσουν να δημιουργήσουν κάτι για το οποίο δεν θα είναι μόνο τελικά υπερήφανες που συμμετείχαν αλλά από το οποίο θα μπορούν να κερδίσουν και χρήματα.
<P>
Ίσως να απαιτηθεί όπως το Ταμείο υιοθετήσει ένα σύστημα συντελεστών βαρύτητας ούτως ώστε να αντικατοπτρίζει τα διαφορετικά χρηματοπιστωτικά συστήματα. Το Κοινοβούλιο ήδη αντιμετώπισε το δικαίωμα ισότητας συμμετοχής με την αναφορά του στη θέση των χωρών με μικρή ικανότητα παραγωγής οπτικοακουστικών παραγωγών. Αυτό είναι σημαντικό και πρέπει να διατηρηθεί. Έχει ενδιαφέρον να σημειωθεί ότι η διαφοροποίηση της συμμετοχής του τραπεζικού τομέα στην παραγωγή ταινιών δεν εκπροσωπεύει αναγκαστικά τη δυναμικότητα παραγωγής οπτικοακουστικών προϊόντων της χώρας. Ο ρόλος της Ευρωπαϊκής Τραπέζης Επενδύσεων στη διάρθρωση και τη λειτουργία του Ταμείου, όπως προτείνεται, είναι ζωτικός. Γνωρίζουμε ότι η ΕΤΕπ ασχολείται κυρίως με σημαντικά σχέδια υποδομών όπου τα επίπεδα διασφάλισης είναι υψηλά και όπου τα χρονοδιαγράμματα εκτέλεσης μετρώνται σε πολλά έτη. Το γεγονός ότι η υλοποίηση των σχεδίων για οπτικοσκουστικές παραγωγές είναι πολύ πιο βραχυπρόθεσμη θα πρέπει να τύχει αναγνώρισης. Δεν μπορούν, όπως είπε η κ. Tongue, να αντιμετωπίζονται με τον ίδιο τρόπο όπως οι περισσότερο σαφείς και συγκεκριμένες οικονομικές προτάσεις.
<P>
Το Ταμείο, με τη μορφή που προτείνεται αυτή τη στιγμή, επιτρέπει τη συμμετοχή εταιρειών διανομής και άλλων χρηματοδοτών συμπεριλαμβανομένων των εταιρειών εκπομπών και των ανεξάρτητων ευρωπαίων παραγωγών ταινιών. Και το γεγονός αυτό εστιάζεται επάνω σε ένα κύριο στοιχείο της ευρωπαϊκής πολιτικής και σκέψης σχετικά με τη σημασία που έχει για τις ευρωπαϊκές ταινίες η διανομή και η πρόσβαση στις αγορές.
<P>
Γνωρίζουμε επίσης πολύ καλά ότι με την ιρλανδική προεδρία, η οποία υποστηρίζει ένθερμα και έχει πολύ θετική εμπειρία από μια αναπτυσσόμενη κινηματογραφική βιομηχανία, γίνεται πολύ καλή πρόοδος στον τομέα αυτόν. Είναι βέβαιο ότι θα προχωρήσουμε με προσοχή, αλλά είναι επίσης βέβαιο ότι το Ταμείο Εγγυήσεων αποτελεί ένα ζωτικό παράγοντα για το μέλλον της ευρωπαϊκής οπτικοακουστικής βιομηχανίας.

<SPEAKER ID=27 NAME="Δασκαλάκη">
Κύριε Πρόεδρε, θα ήθελα κι'εγώ να συγχαρώ θερμά την κ. Γκυνμπερτιέρ για την εξαιρετική αυτή έκθεση. Χαιρετίζουμε με ικανοποίηση την ανάληψη ενός τέτοιου καθαρά ευρωπαϊκού εγχειρήματος που στόχο έχει να στηρίξει τον ευρωπαϊκό κινηματογράφο και τον ευρύτερο οπτικοακουστικό χώρο, καθρέπτη της πολυπολιτισμικής ευρωπαϊκής κουλτούρας.
<P>
Το προτεινόμενο ταμείο αποτελεί μία ενδιάμεση μορφή μεταξύ των συστημάτων επιχορηγήσεων, όπως είναι το MEDIA παραδείγματος χάριν, που μόνες τους δεν αρκούν για να στηρίξουν τον ευρωπαϊκό κινηματογράφο και των καθαρά εμπορικών συστημάτων χρηματοδότησης. Μία τέτοια μορφή επιμερισμού του κινδύνου είναι πρωτοποριακή και κινείται προς την σωστή κατεύθυνση της ανάγκης δημιουργίας ευρωπαϊκών οπτικοακουστικών προϊόντων υψηλής ποιότητας και με προοπτική εμπορικής επιτυχίας, έτσι ώστε να προσελκύουν και το ενδιαφέρον ισχυρών επενδυτών.
<P>
Σωστά επισημαίνεται η ανάγκη σαφήνειας και ως προς την πολιτική βούληση για την τελική δημιουργία του Ταμείου και ως προς τους μηχανισμούς λειτουργίας του. Σε αυτό το πλαίσιο, όμως, είναι ιδιαίτερα σημαντικές οι τροπολογίες της εισηγήτριας, που προτείνουν, πρώτον, σύσταση ενός ad hoc οργάνου στο πλαίσιο του Ευρωπαϊκού Ταμείου Επενδύσεων και, δεύτερον, πρόβλεψη μιας πενταετούς πειραματικής περιόδου.
<P>
Ανησυχούμε όμως για τα κριτήρια επιλεξιμότητας των σχεδίων που θα χρηματοδοτούνται, καθώς τα κριτήρια της εμπορικής επιτυχίας και μόνον παραπέμπουν σε μία πολιτική στήριξης μόνον μεγάλων σχεδίων που παραβλέπει την ιδιαιτερότητα του οπτικοακουστικού τομέα στην Ευρώπη και την πολυπολιτισμική του φυσιογνωμία. Η έκθεση επισημαίνει αυτούς τους κινδύνους, με ιδιαίτερη επιτυχία.
<P>
Οι μικρομεσαίες επιχειρήσεις, και γενικότερα οι παραγωγές που προέρχονται από κράτη μέλη μικρής οπτικοακουστικής παραγωγής, περιορισμένης γεωγραφικής έκτασης και γλωσσικής εμβέλειας, πρέπει να τύχουν ευνοϊκότερης μεταχείρισης, όπως ακριβώς συμβαίνει και στα πλαίσια του MEDIA II. 'Ετσι, θέλουμε να δούμε συγκεκριμένο ποσοστό του συνολικού κονδυλίου δεσμευμένο για αυτές τις περιπτώσεις, προσδοκούμε μία προτεραιότητα στις προτάσεις για διεθνείς συμπαραγωγές από τουλάχιστον δύο κράτη μέλη και, τέλος, θεωρούμε ότι οι ανεξάρτητοι παραγωγοί, εκφραστές συνήθως πολιτισμικών και γλωσσικών ιδιαιτεροτήτων, αξίζει να τύχουν ιδιαίτερης στήριξης.

<SPEAKER ID=28 LANGUAGE="PT" NAME="Vaz da Silva">
Κύριε Πρόεδρε, η έκθεση Guinebertiθre αξίζει να λάβει μία ισχυρή κοινοβουλευτική συναίνεση διότι, με μεγάλη αίσθηση ισορροπίας, η έκθεση προωθεί συγκεκριμένες τεχνικές λύσεις για να καταστεί εφικτή η δημιουργία ενός ταμείου εγγύησης για την προαγωγή της ευρωπαϊκής οπτικοακουστικής παραγωγής.
<P>
Θα διακρίνω ως πιο σημαντικά σημεία τη δημιουργία ενός ειδικού πλαισίου για αυτό το ταμείο· στο πεδίο του Ευρωπαϊκού Ταμείου Επενδύσεων, λόγω της πολιτισμικής του ιδιαιτερότητας, τη φροντίδα για δημιουργία χρηματοδοτικών προϋποθέσεων που θα είναι ελκυστικές για όλους τους ενδιαφερόμενους εταίρους και, τέλος, μία πτυχή η οποία μου είναι ιδιαιτέρως ευχάριστη, τη σημασία που αποδίδεται στη συμπερίληψη των χωρών με μικρή παραγωγή και των σχεδίων μικρής διάστασης.
<P>
Πρέπει να δηλώσουμε ότι, χωρίς τη ταμείο αυτό, το Πρόγραμμα Μιdia ΙΙ, το οποίο στηρίζει την εκπαίδευση, την ανάπτυξη και τη διανομή, και η Οδηγία Tηλεόραση χωρίς σύνορα, η οποία ρυθμίζει την τηλεοπτική μετάδοση, δεν θα επιτύχουν το μεγάλο στόχο να προωθήσουν την ευρωπαϊκή παραγωγή και να την καταστήσουν ανταγωνιστική σε παγκόσμια κλίμακα.
<P>
Η έκθεση Guinebertiθre ακολουθεί αλλά διασαφηνίζει και ενισχύει την πρόταση της Επιτροπής, την οποία η Επιτροπή Πολιτισμού θεώρησε ομόφωνα μία καλή βάση. Απομένει να ξεπεράσουμε τις αμφιβολίες τις οποίες μπορεί να διατηρούν ορισμένα κράτη μέλη. Προς τα κράτη μέλη που, παρότι κατανοούν την αναγκαιότητα του Ταμείου, διστάζουν ακόμη να δώσουν το πράσινο φως, θα ήθελα, εξ ονόματος της Ομάδας των Φιλελευθέρων, να υπενθυμίσω τρία πράγματα:
<P>
'Οτι όλοι οι επαγγελματικοί τομείς του οπτικοακουστικού τομέα ζητούν ομόφωνοα τη δημιουργία του·-'Οτι η τεχνική γνωμοδότηση για το ΕΤΕ, η οποία ζητήθηκε από την Επιτροπή, επιβεβαίωσε τη χρηματοδοτική βιωσιμότητά του·-'Οτι θα εξακολουθήσουν να χάνονται οι δεκάδες εκατομμυρίων Ecu που έχουν διατεθεί στο Πρόγραμμα Mιdia II, εφόσον αυτό, χωρίς το πολλαπλασιαστικό αποτέλεσμα του Ταμείου Εγγύησης, θα παράγει μόνο περιθωριακά αποτελέσματα.Ολοκληρώνω, απευθύνοντας έκκληση για σύγκλιση των προσπαθειών και βουλήσεων ώστε, από το 1997, να δημιουργηθεί ένα Ταμείο, για μία πειραματική περίοδο και με όλες τις εγγυήσεις παρακολούθησης και ελέγχου, όπως προτείνει η έκθεση. Αυτό το Ταμείο Εγγύησης θα επιτρέψει, τέλος, την προσέλκυση της επαρκούς κρίσιμης μάζας των ιδιωτικών επενδυτών που θα δώσουν στην ευρωπαϊκή δημιουργικότητα ευκαιρίες για να αποδείξει τη δυναμή της μέσα και έξω από τα σύνορα.

<SPEAKER ID=29 LANGUAGE="FR" NAME="Pailler">
Κύριε Πρόεδρε, χαιρόμαστε βεβαίως για τον ενθουσιασμό της κ. Guinebertiθre για την ίδρυση του Ευρωπαϊκού Ταμείου Εγγυήσεων, ωστόσο μπορούμε εύκολα να φανταστούμε πόση θέληση, πίστη, αλλά και χιούμορ και αισιοδοξία θα χρειάστηκε για να παρουσιάσει την έκθεσή της στη συνεδρίαση ολομελείας. Πράγματι, χρειαζόμαστε το Ταμείο Εγγυήσεων για να προωθηθεί η κινηματογραφική παραγωγή, η διανομή των ταινιών στις αίθουσες και η προβολή των ευρωπαϊκών έργων από τους τηλεοπτικούς σταθμούς.
<P>
Σπεύδουμε να παραθέσουμε τα στοιχεία που το αποδεικνύουν, κάθε φορά που χρειάζεται να υπερασπίσουμε στην αίθουσα αυτή την πολιτιστική ταυτότητα, την οπτικοακουστική και κινηματογραφική βιομηχανία, σα να επρόκειτο για καπρίτσιο της Ευρώπης, εάν δεν ήμουν φεμινιστής θα έλεγα "μίας χορεύτριας». Ωστόσο, ο τομέας αυτός δεν έχει καθόλου ευκαταφρόνητες δυνατότητες όσον αφορά την απασχόληση, γεγονός που έχει κατανοήσει το Χόλλυγουντ και οι Ηνωμένες Πολιτείες εδώ και πενήντα χρόνια. Το αποτέλεσμα είναι ότι, σύμφωνα με τα στοιχεία του Ευρωπαϊκού Παρατηρητηρίου για τον Οπτικοακουστικό Τομέα, το 77, 7 % των έργων με υπόθεση που προβλήθηκαν το 1994 από τους 88 τηλεοπτικούς σταθμούς της Ευρωπαϊκής Ένωσης είχαν μη ευρωπαϊκή προέλευση.
<P>
Σταματώ εδώ την παράθεση αριθμών. Δεν κατανοώ όμως τη θέση ενός τμήματος του Συμβουλίου. Τι πρέπει να κάνουμε για να σας πείσουμε; Εκτός βεβαίως εάν έχει ληφθεί η ιστορική, αλλά απαράδεκτη απόφαση, να εγκαταλειφθεί, να θυσιασθεί απλούστατα ο ευρωπαϊκός πολιτισμός. Και στην περίπτωση αυτή οι αριθμοί είναι ενδεικτικοί. Η αρχική πρόταση του 1994 προέβλεπε τη διάθεση του 1 % των Διαρθρωτικών Ταμείων, δηλαδή 1, 5 δισ. Ecu για πέντε χρόνια. Σήμερα η Επιτροπή προτείνει 90 εκατ. Ecu, δηλαδή ακριβώς το ποσό που αποσπάστηκε από το πρόγραμμα MEDIA II.
<P>
Ασφαλώς, για να έχει εποικοδομητική δράση, το εν λόγω Ταμείο δεν πρέπει να αντιμετωπίζει προνομιακά τις μεγάλες παραγωγές.
<P>
Τελειώνοντας, θα ήθελα να απευθυνθώ ειδικότερα στους Γάλλους υπουργούς οι οποίοι, αντί να θέτουν σε κίνδυνο στη Γαλλία τον θετικό ρόλο των Sofica προτείνοντας την κατάργηση των φορολογικών πλεονεκτημάτων, θα έπρεπε να προτείνουν την επέκταση στην Ευρώπη αυτού του πολύ αποτελεσματικού τρόπου χρηματοδότησης του κινηματογράφου, όπως υπογράμμισε η κ. Guinebertiθre.
<P>
Πριν από το Συμβούλιο Υπουργών Πολιτισμού στις 16 Δεκεμβρίου, η εν λόγω έκθεση έχει το τεράστιο ενδιαφέρον ότι επιβεβαιώνει τις δυνατότητες και το πολιτιστικό, βιομηχανικό και οικονομικό ενδιαφέρον που παρουσιάζει ο κινηματογράφος και ο οπτικουακουστικός τομέας.
<P>
Επιτρέψτε μου να ολοκληρώσω παραφράζοντας λίγο τα λόγια του Wim Wenders. Εκείνος αναφερόταν στη βιομηχανία, εγώ θα μιλήσω για την πολιτική και την Ένωση. Μπορούμε ίσως να δεχθούμε ότι η Ευρωπαϊκή Ένωση δεν μπορεί να χαρακτηρίζεται από ιδεαλισμό, ότι όμως έχει το δικαίωμα να περιφρονεί τις βιομηχανίες και τους πολίτες της, αυτό όχι μόνο δεν μπορούμε να το δεχθούμε, πρέπει να της το απαγορεύσουμε.

<SPEAKER ID=30 LANGUAGE="DE" NAME="Wolf">
Kύριε Πρόεδρε, αγαπητοί συνάδελφοι, η οπτικοακουστική γλώσσα εξακολουθεί να είναι - και θα γίνεται ολοένα και περισσότερο - η κατ' εξοχήν γλώσσα της μαζικής επικοινωνίας, της ψυχαγωγίας και της συνεννόησης; η ενεργητική και παθητική συμμετοχή θα μετατίθενται ολοένα και περισσότερο προς τον τομέα αυτόν, επειδή εδώ θα αποφασίζεται το θέμα της ιδιοποίησης ή της παθητικής αντιμετώπισης για μεγάλα τμήματα των πολιτών μας. Kι εδώ ακριβώς θα διαδραματίζεται η τραγωδία της διαχείρισης και αξιοποίησης του κοινού κτήματος, να γίνεται δηλαδή η γλώσσα και η ικανότητα έκφρασης αντικείμενο καθαρής εκμετάλλευσης στην αγορά, αντί να θεωρείται δημόσιο καθήκον, να προωθείται δηλαδή η καλλιέργεια, η αρχειοθέτηση, η ενημέρωση και η δημιουργία.
<P>
O νεωτερισμός και η δημιουργικότητα του ατόμου δεν προκύπτουν δευτερευόντως από τον ανταγωνισμό στην αγορά, και γι' αυτό χρειαζόμαστε μέσα για τη δημόσια ενίσχυσή τους. Tο Tαμείο Eγγυήσεων είναι στοιχείο βασικό. Oφείλουμε όμως να μην ξεχνάμε ποτέ πως εδώ θα πρέπει να περιλαμβάνεται και η ενίσχυση της δημοσιο-δικαιϊκής παραγωγής και διανομής. Kαι δεν θα πρέπει να διαπράξουμε το σφάλμα να αναζητήσουμε απάντηση στην αφηρημένη κουλτούρα του Disney.
<P>
Xρειαζόμαστε πραγματική πολυμορφία, συμπεριλαμβανομένης και της ικανότητας του διαλόγου με άλλους; χρειαζόμαστε πράγματι πανευρωπαϊκές προσεγγίσεις, στις οποίες θα συμμετέχουν, επίσης, οι μικρές χώρες και οι γλωσσικές κοινότητες, ως βασικό στοιχείο του πλούτου μας. Xρειαζόμαστε μια πολιτική λογική που θα στρέφεται κατά της απλής συνειδητοποίησης της λογικής του ΠOE, σε παγκόσμια κλίμακα.
<P>
Xρειαζόμαστε την έκθεση αυτή, για την οποία ευχαριστώ θερμά την κ. Guinebertiθre. Θα πρέπει όμως να γνωρίζουμε πολύ καλά ότι οι θέσεις της συμμαχίας των ευρωπαϊκών κινηματογραφικών εταιριών, από τις οποίες ξεκίνησε αρχικά το πρόγραμμα, - ότι τα χρήματα θα έφθαναν για 17 χρόνια περίπου, χωρίς να χρειάζεται να προσθέσει κανείς άλλα, - λόγω των αυξανόμενων κεφαλαιουχικών επενδύσεων, ειδικά σ' αυτόν τον τομέα, είναι ασφαλώς μη ρεαλιστικές. Eπιπλέον θα πρέπει να ξεκαθαρίσουμε ότι το δυναμικό των δύο έως τριών εκατομμυρίων απασχολουμένων, το οποίο προβλήθηκε εδώ ως επιχείρημα, δεν είναι ρεαλιστικό, δυστυχώς, λόγω των διαδικασιών ορθολογισμού στον τομέα αυτό, εξαιτίας των νέων τεχνολογιών και ιδεών οργάνωσης.
<P>
Aκόμη σπουδαιότερο είναι να θέσουμε σε κίνηση εδώ το στοιχείο αυτό της πολιτικής ενεργοποίησης και να καλέσουμε την πολιτική βούληση των κρατών μελών να το ακολουθήσουν πραγματικά. Σύμφωνα με το πνεύμα αυτό επαναλαμβάνω και πάλι: Θα υποστηρίξουμε την πρόταση, αλλά δεν θα πρέπει να περιπέσουμε στην πλάνη ότι κατ' αυτόν τον τρόπο θα έχουμε καταφέρει την αποφασιστική ρήξη.

<SPEAKER ID=31 LANGUAGE="FR" NAME="Leperre-Verrier">
Κύριε Πρόεδρε, είναι δυνατόν η οικονομία να βοηθήσει τον πολιτισμό κατόπιν εορτής; Στο ερώτημα αυτό, κατά κάποιον τρόπο, θα έπρεπε να απαντήσει η σύσταση του Ευρωπαϊκού Ταμείου Εγγυήσεων για την ανάπτυξη της κινηματογραφικής και τηλεοπτικής παραγωγής. Πράγματι, πώς μπορεί να προωθηθεί η ανάπτυξη ενός ισχυρού και δυναμικού οπτικοακουστικού τομέα τη στιγμή που, ακριβώς λόγω έλλειψης επαρκών επενδύσεων, ο τελευταίος παρουσιάζει ορισμένες αδυναμίες;
<P>
Η Ευρωπαϊκή Επιτροπή μας προτείνει σήμερα τη σύσταση του εν λόγω Ταμείου Εγγυήσεων, ενός φορέα που αποσκοπεί να ασφαλίσει τους κινδύνους που αναλαμβάνουν οι χρηματοπιστωτικοί φορείς όταν επενδύουν στον οπτικοακουστικό τομέα. Αξιοποιώντας παρόμοιες προσπάθειες που εφαρμόζονται στη Γαλλία και στην Ισπανία, ο εν λόγω μηχανισμός θα μπορούσε να ασφαλίσει, μετά την ολοκλήρωσή του, το 50 % των κινδύνων που συνεπάγονται τα επιλεγόμενα σχέδια. Ωστόσο, όπως υπογραμμίζει η κ. Guinebertiθre στην εξαίρετη έκθεσή της, εάν το εν λόγω σχέδιο αποτελεί απαραίτητο εργαλείο για τη στήριξη μίας πραγματικής οπτικοακουστικής βιομηχανίας, μερικά στοιχεία πρέπει να διευκρινισθούν. Ειδικότερα, έχω κατά νου το ρόλο του Ευρωπαϊκού Ταμείου Επενδύσεων, που θα συμμετέχει ως εταίρος στο πρόγραμμα. Έχω επίσης κατά νου το πρόβλημα της επιλογής των σχεδίων και τον τρόπο συμβιβασμού του πολιτιστικού ενδιαφέροντος και της οικονομικής απόδοσης.
<P>
Εξάλλου, το ύψος της χρηματοδότησης θα έπρεπε να διευκρινισθεί. Πράγματι, μου είναι δύσκολο να πιστέψω ότι τα δημοσιονομικά κονδύλια που θα διατεθούν για την εκκίνηση του σχεδίου, λίγες δεκάδες εκατομμυρίων Ecu, θα είναι αρκετά για τη δημιουργία μίας πραγματικής δυναμικής. Είναι γνωστοί οι δισταγμοί του τραπεζικού τομέα ως προς τις επενδύσεις σε έναν τομέα που θεωρείται ότι εμπεριέχει κινδύνους: πώς είναι δυνατόν λοιπόν να πιστέψουμε ότι ο τραπεζικός τομέας θα εμπλακεί στην ίδρυση ενός ταμείου που θα διαχειρίζεται λιγότερα από 110 εκατ. Ecu;
<P>
Επιπλέον, γνωρίζουμε ότι η οργάνωση των εταιρειών παραγωγής στις ευρωπαϊκές χώρες έχει πολλές ατέλειες και ότι έχει ανάγκη ενίσχυσης. Πράγματι, δεδομένου του πολύ μικρού μεγέθους τους, δύσκολα μπορούν να ανταγωνισθούν τις αμερικανικές εταιρείες παραγωγής, ογιγαντισμός των οποίων συμβαδίζει με τον επεκτατισμό.
<P>
Θα παράσχει λοιπόν το εν λόγω ταμείο την απαραίτητη ανάσα για να προαχθεί και να αναδιαρθρωθεί ο τομέας αυτός; Εάν το κατορθώσει, τότε ίσως χάρη στο Ταμείο Εγγυήσεων ο Ευρωπαίος Δαυίδ να νικήσει τον χολλυγουντιανό Γολιάθ.

<SPEAKER ID=32 LANGUAGE="NL" NAME="De Coene">
Πρόεδρε, αξιότιμοι συνάδελφοι, το Κοινοβούλιο γνωμοδοτεί σχετικά με την ίδρυση ενός Ευρωπαϊκού Ταμείου Εγγυήσεων τη στιγμή που από μελέτη του EIF προκύπτει ότι μία παρόμοια ενέργεια θα ήταν ιδιαίτερα ωφέλιμη. Το ταμείο εγγυήσεων θα μπορούσε να λειτουργήσει για δεκαεπτά χρόνια χωρίς νέες κοινοτικές ενισχύσεις και να συνεισφέρει για μία δεκαετία στη χρηματοδότηση 630 περίπου κινηματογραφικών και τηλεοπτικών παραγωγών καθώς και στην κατάρτιση 60 περίπου καταλόγων.
<P>
Η σοσιαλιστική παράταξη υποστηρίζει την άμεση έναρξη της λειτουργίας του ταμείου αυτού, για την οποία συντρέχουν διάφοροι λόγοι. Καταρχήν, υπάρχουν πολιτιστικοί λόγοι. Γνωρίζετε ότι είμαστε υπέρ της καθιέρωσης ποσοστώσεων με την αναθεώρηση της οδηγίας για την τηλεόραση χωρίς σύνορα. Οι αντίπαλοί μας ισχυρίζονται ότι υπάρχουν καλύτερα μέσα για την προαγωγή της παραγωγής ευρωπαϊκών ταινιών και ότι τηρούμε αμυντική στάση. Εμείς παραπέμπουμε στην εναλλακτική λύση η οποία περιλαμβάνει, εκτός άλλων, το ταμείο αυτό. Σήμερα τους προκαλούμε να κρατήσουν το λόγο τους. Είναι οι κυβερνήσεις διατεθειμένες να δαπανήσουν ορισμένα κονδύλια σε μία προσπάθεια που θα προσφέρει μία ανάσα στους πολιτισμούς των λαών της Ευρώπης;
<P>
Υπάρχει, όμως, και ένας οικονομικός λόγος. Είναι οι κυβερνήσεις διατεθειμένες να διοχετεύσουν πόρους για την επέκταση ενός κλάδου ο οποίος αντιμετωπίζει δυσκολίες με τον εξ Αμερικής ανταγωνισμό; Υπάρχει ακόμη και ένας κοινωνικός λόγος. Οι εκατοντάδες παραγωγές και η διανομή τους θα έχουν ως αποτέλεσμα τη δημιουργία πολλών θέσεων απασχόλησης. Το ερώτημα είναι κατά πόσον οι κυβερνήσεις είναι διατεθειμένες να επενδύσουν για τη δημιουργία νέας απασχόλησης.
<P>
Υποβάλλουμε όλες αυτές τις ερωτήσεις επειδή δεν αισθανόμαστε καθυσηχασμένοι. Πρωτύτερα, το Συμβούλιο τήρησε απαισιόδοξη στάση όσον αφορά την ίδρυση του ταμείου αυτού. Τέθηκαν πολλές ερωτήσεις που κατά την άποψή μας απαντήθηκαν με τον κατάλληλο τρόπο από την έκθεση του EIF. Εξάλλου, το Κοινοβούλιο, μέσω της εισηγήτριάς του κ. Guinebertiθre, τήρησε ιδιαίτερα ελαστική στάση και έδειξε ότι έχει όλη την καλή διάθεση να υποστηρίξει με τον καλύτερο δυνατό τρόπο την ίδρυση του ταμείου.
<P>
Για όλους τους λόγους που προανέφερα, ελπίζουμε ότι το Συμβούλιο θα δώσει το πράσινο φως, στις 15 Δεκεμβρίου, αποδεικνύοντας ότι είναι διατεθειμένο να υποστηρίξει την ευρωπαϊκή βιομηχανία παραγωγής ταινιών. Δυστυχώς, το μόνο που μπορεί να κάνει το Κοινοβούλιο από τη στιγμή αυτή είναι να αναμένει τις εξελίξεις.

<SPEAKER ID=33 LANGUAGE="EN" NAME="Perry">
Θα ήθελα να προσθέσω κι' εγώ τις ευχαριστίες μου και τα συγχαρητήριά μου στην κ. Guinebertiθre, μολονότι θα μιλήσω από μία ελαφρώς διαφορετική γωνία σε σύγκριση με εκείνη των βουλευτών που προηγήθηκαν.
<P>
Εξετάζοντας την παρούσα πρόταση ξεκινώ από τη θέση πως πιστεύω ότι δεν θα πρέπει να ξεχνάμε πως οι δημόσιες επιδοτήσεις, με την πιθανότητα να παραχαϊδέψουν και να απομονώσουν μια βιομηχανία από τις γνήσιες δυνάμεις της αγοράς, μπορούν να κάνουν περισσότερο κακό παρά καλό. Θα πρέπει να είμαστε πολύ προσεκτικοί έναντι της ιδέας ότι όλα τα προβλήματα μπορούν να λυθούν απλά και μόνο ανοίγοντας το πορτοφόλι μας.
<P>
Ασφαλώς διατηρώ επιφυλάξεις εάν οι εθνικοί ή οι ευρωπαϊκοί δημόσιοι υπάλληλοι έχουν την ικανότητα να κρίνουν τι είναι εκείνο που κάνει μια ταινία να είναι καλή και εάν τα χρήματα των φορολογουμένων θα πρέπει να επενδυθούν στη μια και όχι στην άλλη ταινία.
<P>
Κατόπιν τούτων, θα πρέπει να πω ότι αποδέχομαι ότι η ευρωπαϊκή κινηματογραφική βιομηχανία είναι σημαντική τόσο ως όχημα του ευρωπαϊκού πολιτισμού όσο και ως ένας σημαντικός δημιουργός ευημερίας και απασχόλησης. Κατά τη συζήτηση για την τηλεόραση χωρίς σύνορα αντιτάχθηκα με σθεναρότητα στη σύλληψη των ποσοστώσεων παραγωγής την οποία θεωρώ ως μία σημαντική στρέβλωση της αγοράς αλλά είμαι έτοιμος να κοιτάξω πιο θετικά το Ταμείο Εγγυήσεων με την προϋπόθεση ότι θα τηρηθούν δύο σημαντικές συνθήκες. Οι γραφειοκρατικές παρεμβολές θα πρέπει να τηρηθούν στο ελάχιστο δυνατό επίπεδο και οι αποφάσεις για το ποιές ταινίες θα υποστηριχθούν θα πρέπει να στηρίζονται σε υγιή αντικειμενικά, οικονομικά και πολιτιστικά κριτήρια. Ελπίζω ότι η προβλεπόμενη Συμβουλευτική Επιτροπή και οι άλλοι προτεινόμενοι μηχανισμοί θα εκπληρώσουν αυτή τη συνθήκη, αλλά αυτό είναι ένα θέμα που θα χρειάζεται συνεχή παρακολούθηση.
<P>
Η άλλη συνθήκη είναι ότι το Ταμείο αυτό δεν θα πρέπει να αποτελέσει ένα δοχείο χωρίς πυθμένα για την αφαίμαξη των κοινοτικών κονδυλίων. Οι προβλέψεις που έχουν γίνει, σύμφωνα με το σενάριο της χειρότερης περίπτωσης, δείχνουν ότι το Ταμείο θα γίνει αυτοχρηματοδοτούμενο σε λίγα χρόνια - ελπίζω.
<P>
Επαινώ ιδιαίτερα την τροπολογία της Επιτροπής Προϋπολογισμών σύμφωνα με την οποία στην περίπτωση που μια ταινία αποδειχθεί επιτυχία και αφήσει περισσεύματα, τότε κάποιο ποσό από αυτά να επιστρέφει στο Ταμείο. Σημειώνω ότι ακόμη και ο Διευθύνων Σύμβουλος της Polygram - μιας από τις σημαντικότερες ευρωπαϊκές κινηματογραφικές εταιρείες - υπεστήριξε την πρόταση αυτή λέγοντας ότι το 2 % των καθαρών κερδών από τις επιτυχημένες ταινίες θα πρέπει να επιστρέφει στο Ταμείο. Δεν χρειάζεται βέβαια να λεχθεί ότι η παροχή των εγγυήσεων θα πρέπει να γίνεται με τη μεγαλύτερη δυνατή διαφάνεια και εντιμότητα ούτως ώστε να διασφαλίζεται ότι οι πιστώσεις θα δαπανώνται δίκαια και αποδοτικά χωρίς, κατά κανένα τρόπο, να γίνεται κατάχρησή τους.
<P>
Έχοντας υπόψη τα ανωτέρω κριτήρια πιστεύω ότι η Κοινότητα μπορεί και πρέπει να προσφέρει πρακτική και θετική υποστήριξη σ' αυτή την πολύ σημαντική ευρωπαϊκή βιομηχανία.

<SPEAKER ID=34 NAME="Παπαγιαννάκης">
Κύριε Πρόεδρε, πράγματι η πολιτιστική εξαίρεση από τη GATT επιτρέπει να φτιάξουμε εργαλεία πολιτικής. Το εργαλείο όμως που φτιάξαμε και το οποίο εξέθεσε η συνάδελφός μας τόσο καθαρά και με τόση οξύτητα είναι ως προς την ποιότητά του σωστό, γιατί είναι ανοησία να πιστεύουμε ότι η ελεύθερη αγορά θα κάνει πολιτιστική ανάπτυξη, ως προς την εμβέλειά του μικρό. Μιλάω για χρήματα κύριε Πρόεδρε, είναι λίγα, έχουν κλαπεί από αλλού -από το MEDIA- και η έναρξη δεν νομίζω ότι ανταποκρίνεται στην έννοια της κρίσιμης μάζας. Θα το υποστηρίξουμε πάντως και εύχομαι να πάνε όλα καλά.
<P>
Αν μας ακούει το Συμβούλιο, θα τονίσω τρία σημεία, κύριε Πρόεδρε: Πρώτον, ελπίζω όσα συμφωνηθούν να τηρηθούν και να μην επαναληφθούν οι γελοιότητες της οδηγίας «τηλεόραση χωρίς σύνορα» την οποία τα δύο τρίτα των κυβερνήσεών μας δεν τηρούν. Δεύτερον, ελπίζω να μείνει μακρυά από την ιστορία το ECOFIN. 'Εδειξε την ανικανότητά του, την έλλειψη έμπνευσης, την έλλειψη πνοής, την έλλειψη οποιασδήποτε ιδέας για ανάπτυξη στην Ευρώπη -θυμίζω τα διευρωπαϊκά δίκτυα. Τρίτον, ξέρουμε όλοι ότι για να αναπτυχθεί ο οπτικοακουστικός τομέας χρειάζονται και άλλα πράγματα, λείπει όμως η πολιτική βούληση, που πολύ σωστά η εισηγήτριά μας χαρακτήρισε νωθρή.

<SPEAKER ID=35 LANGUAGE="FR" NAME="Caudron">
Κύριε Πρόεδρε, αγαπητοί συνάδελφοι, η μάχη που δίνουμε πριν από τη δεύτερη ανάγνωση της οδηγίας "Τηλεόραση χωρίς σύνορα» συμβάλλει στην προάσπιση και την προώθηση του ευρωπαϊκού πολιτισμού και γνωρίζω ότι η μεγαλύτερη μερίδα του Κοινοβουλίου συμμερίζεται τη φιλοδοξία αυτή.
<P>
Στο πλαίσιο αυτό, μας προτείνεται σήμερα το σύστημα του Ευρωπαϊκού Ταμείου Εγγυήσεων για την ανάπτυξη της ευρωπαϊκής κινηματογραφικής και τηλεοπτικής παραγωγής. Στόχος της πρότασης είναι η ανάπτυξη του τομέα μέσω της μείωσης του κινδύνου που διατρέχουν οι επενδυτές και της παροχής κινήτρων προς αυτούς προκειμένου να προωθήσουν περισσότερες ευρωπαϊκές παραγωγές στο μέλλον. Η κινηματογραφική βιομηχανία είναι, πράγματι, αντιμέτωπη με έναν σκληρό αντίπαλο, τις Ηνωμένες Πολιτείες και για να αντεπεξέλθει στον ανταγωνισμό χρειάζεται πολλά μέσα και κυρίως τη συντονισμένη στάση έναντι των τραπεζικών κύκλων, οι οποίοι είναι πολύ διστακτικοί στον τομέα αυτόν.
<P>
Το σύνολο της Επιτροπής Πολιτισμού, Νεότητας, Παιδείας και Μέσων Ενημέρωσης ενέκρινε με μεγάλη πλειοψηφία την έκθεση της συναδέλφου μας. Τούτο αποτελεί απόδειξη ότι το Κοινοβούλιό μας, στο σύνολό του, αντιμετωπίζει με ευαισθησία την κινηματογραφική και τηλεοπτική ανάπτυξη στην Ευρώπη και εγώ προσωπικά είμαι ευτυχής για τούτο. Φοβούμαι δυστυχώς ότι το Συμβούλιο προσπαθεί να παίξει ένα διπλό παιχνίδι. Παρουσιάζει το σχέδιο για το Ευρωπαϊκό Ταμείο Εγγυήσεων ως μία αναγκαιότητα, ένα συμπλήρωμα της οδηγίας Τηλεόραση χωρίς σύνορα και του προγράμματος MEDIA II.
<P>
Ταυτόχρονα όμως, προβλέπει, κατά τα φαινόμενα, τη μείωση του προϋπολογισμού του προγράμματος MEDIA II. Ασφαλώς, οι γραμμές του προϋπολογισμού είναι διαφορετικές, αλλά το Συμβούλιο δεν φαίνεται πρόθυμο να καταβάλει τις δημοσιονομικές προσπάθειες που θα απαιτούσε η υλοποίηση των στόχων του. Φαίνεται ότι προσπαθεί να συγκαλύψει την πραγματικότητα και να μεταφέρει εκατομμύρια Ecu από τη μία γραμμή προϋπολογισμού σε μία άλλη. Όμως δεν είναι δυνατόν να περιοριστούν οι κίνδυνοι της κινηματογραφικής παραγωγής μόνο μέσω λογιστικών πράξεων. Εάν όλα τούτα πράγματι ισχύουν, θα διαπιστώσουμε για άλλη μία φορά το χάσμα μεταξύ λόγων και έργων και ελπίζω ότι η πραγματικότητα θα με διαψεύσει.
<P>
Κατόπιν τούτων, κύριε Πρόεδρε, αγαπητοί συνάδελφοι, εγκρίνω την έκθεση και στηρίζω την ίδρυση του Ταμείου Εγγυήσεων, διότι πρέπει να βοηθηθεί η οπτικοακουστική δημιουργία. Αναμφίβολα, για να επιτευχθεί τούτο, χρειάζονται περισσότερα μέσα, περισσότερες πιστώσεις, διότι πρόκειται για θέμα ζωτικής σημασίας για την Ευρώπη.

<SPEAKER ID=36 LANGUAGE="ES" NAME="Aρoveros Trias de Bes">
Κύριε Πρόεδρε, θα ήθελα κατ' αρχήν να συγχαρώ την κ. Guinebertiθre για την εξαίρετη εργασία της. Αν και η πρότασή της εγκρίθηκε ομόφωνα, αυτό δε σημαίνει ότι η εκπόνησή της ήταν εύκολη. Γι' αυτό και η αξία της είναι διπλή, εφόσον αφενός είχε την επιδεξιότητα να υπερκεράσει όλα τα εμπόδια που συνάντησε, και αφετέρου εξασφάλισε ένα λαμπρό αποτέλεσμα. Βεβαίως, θα ήθελα επίσης να εκφράσω τις ευχαριστίες μου και προς την Επιτροπή και τον κ. Επίτροπο.
<P>
Η κινηματογραφική βιομηχανία διατρέχει μεγάλο εμπορικό κίνδυνο και ο κύριος στόχος του Ταμείου είναι η κάλυψη αυτού του κινδύνου. Ωστόσο, η καινοτομία της πρότασης έγκειται στο ότι το Ταμείο δεν θα έχει παρεμβατικό χαρακτήρα, αλλά θα βοηθά ώστε οι βιώσιμες παραγωγές να μπορούν να εξελιχθούν με τις καλύτερες προϋποθέσεις.
<P>
Μια άλλη καινοτομία είναι ο χρηματοδοτικός του χαρακτήρας. Το Ταμείο δεν προϋποθέτει τη δημιουργία μιας νέας διοικητικής δομής, αλλά εντάσσεται στο Ευρωπαϊκό Ταμείο Επενδύσεων, που έχει ως στόχο την παροχή τραπεζικών εγγυήσεων. Μέσω του Ταμείου θα ενισχυθούν οι ευρωπαϊκές παραγωγές που θα είναι εμπορικώς βιώσιμες, και συγχρόνως θα υποστηριχθεί ο ευρωπαϊκός πολιτισμός μέσω της ειδικής προστασίας που θα παρέχεται στις μειονοτικές γλώσσες και τους πολιτισμούς.
<P>
Η κινηματογραφική και τηλεοπτική βιομηχανία βασίζεται σε ένα στέρεο παραγωγικό σύστημα, αλλά η επιβίωσή της εξαρτάται από την εμπορική διανομή των προϊόντων της. Οι πόλεμοι που διεξάγονται στον κόσμο του πολιτισμού ξεσπούν στον τομέα της διανομής. Γι' αυτό, το Κοινοβούλιο εισήγαγε στο πεδίο του Ταμείου Εγγυήσεων τη διανομή των κινηματογραφικών και τηλεοπτικών έργων.
<P>
Ολοκληρώνω, κύριε Πρόεδρε, τονίζοντας ότι αυτό το σχέδιο συνδυάζει ελαστικότητα, αποκέντρωση, πολιτιστική πολιτική και οικονομική αποτελεσματικότητα, κάτι που αποδεικνύει ότι η Ευρώπη μπορεί να δημιουργεί μέσα διαφανή και κοντινά στον πολίτη.

<SPEAKER ID=37 NAME="Oreja Aguirre">
Κύριε Πρόεδρε, κυρίες και κύριοι βουλευτές, θα ήθελα να σας ευχαριστήσω για τη βοήθεια που συνεπάγονται οι παρεμβάσεις σας, και επίσης να σας συγχαρώ για την εξαίρετη εργασία που πραγματοποιήσατε όλους αυτούς τους μήνες. Γνωρίζετε πολύ καλά ποιό ήταν το πρόγραμμα της Επιτροπής. Γνωρίζετε ότι, εκτός από την Οδηγία σχετικά με την τηλεόραση χωρίς σύνορα -που συμπλήρωνε την Οδηγία του 1989- και το Πρόγραμμα MEDIA, το οποίο προοριζόταν στην αναπαραγωγή -δηλαδή σε ό, τι αφορά την ανάπτυξη, τη διανομή και την κατάρτιση, και διέθετε έναν σημαντικό και αξιοσημείωτο προϋπολογισμό, εφόσον αυτός ανερχόταν σε 310 εκατομμύρια Ecu- θεωρήσαμε ότι ήταν απαραίτητο να δημιουργηθεί ένα συμπλήρωμα, και, αφού το εξετάσαμε επισταμένα, καταλήξαμε ότι το καλύτερο θα ήταν το Ταμείο Εγγυήσεων με τα χαρακτηριστικά που προτείναμε, κάτι για το οποίο χρειαζόμαστε φυσικά την υποστήριξη του Κοινοβουλίου -γι' αυτό και μας καθησυχάζει πολύ και μας τονώνει ο τρόπος με τον οποίο εκφράστηκαν απόψε εδώ οι αξιότιμοι κύριοι βουλευτές- και βεβαίως χρειαζόμαστε επίσης την υποστήριξη του Συμβουλίου, του άλλου νομοθετικού κλάδου, το οποίο προβλέπεται να αποφανθεί στις 16 Δεκεμβρίου.
<P>
Θα ήθελα να σας πω ότι θα λάβουμε σοβαρά υπόψη τις ιδέες που εκφράσατε. Ιδιαίτερα, όσον αφορά την έναρξη του πειραματικού σταδίου του Ταμείου, γιατί αυτό γίνεται στην πραγματικότητα. Δε μπαίνουμε σε κάποια περιπέτεια, αυτό που κάνουμε είναι να δούμε πώς μπορεί να λειτουργήσει το Ταμείο αυτό, θα το λειτουργήσουμε για μερικά χρόνια και θα δούμε ποιό θα είναι το αποτέλεσμα. Πρόκειται επίσης να λάβουμε πολύ σοβαρά υπόψη -διότι γνωρίζω ότι αυτό ανησυχεί πολλούς βουλευτές- το ζήτημα των μικρών χωρών. Αυτό δεν είναι μια εφεύρεση μόνο για τις μεγάλες χώρες, δεν είναι μια εφεύρεση μόνο για τις μεγάλες παραγωγές, είναι και για τις μικρές χώρες επίσης. Και κατ' αυτήν την έννοια πιστεύω ότι πρέπει να λάβουμε υπόψη τη συμπαραγωγή μεταξύ διαφόρων χωρών, καθώς και το γεγονός ότι ο αντίκτυπος του Ταμείου μπορεί να αποδειχθεί πραγματικά αποτελεσματικός για την παραγωγή και για τη διανομή.
<P>
Θα ήθελα να συγχαρώ όλως ιδιαιτέρως την εισηγήτρια, κ. Guinebertiθre. Και θα ήθελα επίσης να της πω ότι αισθάνομαι να με καλύπτουν πλήρως τα όσα μας είπε σήμερα εδώ. Η ιδέα το Ταμείο να υποστηρίζει τις συμπαραγωγές, να τονωθεί η ενδοευρωπαϊκή κυκλοφορία των ταινιών, να βοηθηθεί η συμπαραγωγή με χώρες πιο περιορισμένων δυνατοτήτων, καθώς και τα πέντε χρόνια πειραματικού σταδίου, αποτελούν, όπως έχω σημειώσει, τα πέντε βασικά σημεία της ανάλυσης που μας παρουσίασε η κ. Guinebertiθre, και θα πρέπει να της πω ότι, από την άποψη της Επιτροπής, είμαστε απολύτως σύμφωνοι. Αυτό που χρειαζόμαστε είναι το Κοινοβούλιο και η Επιτροπή να συνενώσουμε τις προσπάθειές μας για να επιχειρήσουμε να πείσουμε το Συμβούλιο να προχωρήσουμε.
<P>
Ολοκληρώνω, κύριε Πρόεδρε, λέγοντας ότι η Επιτροπή αποδέχεται 21 από τις 33 τροπολογίες που προτάθηκαν, είτε στο σύνολό τους, είτε κατά το πνεύμα, είτε μερικώς. Αποδεχόμαστε στο σύνολό τους τις τροπολογίες 1, 3, 4, 8, 10, 12 και 14. Αποδεχόμαστε κατά το πνεύμα τις τροπολογίες 5, 6, 9, 15, 16, 18, 19, 22, 23 και 36. Αποδεχόμαστε μερικώς τις τροπολογίες 11, 28, 30 και 35. Δεν είμαστε σε θέση να αποδεχθούμε τις τροπολογίες 7, 17, 20, 21, 24, 25, 26, 27, 29, 31, 32 και 33. Οι τροπολογίες που δε μπορούμε να αποδεχθούμε είτε αφορούν θέματα ελαστικότητας του μηχανισμού, είτε εμφανίζουν απλώς ορισμένα προβλήματα διατύπωσης ή παρουσίασης. Κατά τα λοιπά όμως, θα είδατε ότι είτε στο σύνολό τους, είτε κατά το πνεύμα, αποδεχόμαστε το μεγαλύτερο μέρος των τροπολογιών που παρουσιάστηκαν.
<P>
Πιστεύω ότι, εν κατακλείδι, λαμβάνοντας υπόψη όλες αυτές τις προτάσεις του Κοινοβουλίου που χωρίς καμία αμφιβολία εμπλουτίζουν την παρουσίαση της Επιτροπής, δεν μου απομένει παρά να ευχαριστήσω ειλικρινά το Σώμα για τη συνεργασία του.

<SPEAKER ID=38 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=5>
Ariane
<SPEAKER ID=39 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση της Επιτροπής Πολιτισμού, Νεότητας και Μέσων Ενημέρωσης (Α4-0308/96) σχετικά την κοινή θέση που καθόρισε το Συμβούλιο για την έκδοση της απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση προγράμματος κοινοτικής υποστήριξης στον τομέα των βιβλίων και της ανάγνωσης (ARIANE) (C40377/96-94/0189(COD)) (Εισηγήτρια - η κα Μούσχουρη).

<SPEAKER ID=40 NAME="Μούσχουρη">
Κύριε Πρόεδρε, κύριε Επίτροπε και αγαπητοί συνάδελφοι, δεχθήκαμε με πολύ μεγάλη ανακούφιση, μετά από μακρόχρονη αναμονή, την κοινή θέση του Συμβουλίου όσον αφορά το πρόγραμμα ΑΡΙΑΔΝΗ για την προώθηση του βιβλίου και της ανάγνωσης.
<P>
Είναι όμως, ειλικρινά, κρίμα που ένα τέτοιο πρόγραμμα, με εξαιρετικά μέτριο προϋπολογισμό και με περιεχόμενο που τόσο εμπλουτίζει τη γνώση και συμβάλλει στη διάδοση των αμοιβαίων μας πολιτισμών, συνάντησε τόσες δυσκολίες για να καταλήξει σ'ένα αποτέλεσμα συντομότερα. Αυτό μας αποδεικνύει ακόμα μια φορά σε ποιό σημείο η απαίτηση μιας ομόφωνης ψήφου είναι δυσάρεστη σε μια διαδικασία συναπόφασης.
<P>
Η κοινή θέση του Συμβουλίου ανασχηματίζει κατά αρκετά ουσιαστικό τρόπο το περιεχόμενο και τη δομή που είχε προβλέψει αρχικά η Εκτελεστική Επιτροπή. Οι πιο σημαντικές αλλαγές είναι τέσσερις:
<P>
Κατ'αρχάς, η διάρκεια του προγράμματος μειώθηκε από 5 χρόνια σε 2-1997 μέχρι 1998- αλλά στο άρθρο 8 της απόφασης προβλέπεται η δυνατότητα για το Ευρωπαϊκό Κοινοβούλιο και το Συμβούλιο να υιοθετηθεί ένα καινούργιο πρόγραμμα, εάν η έκθεση αξιολόγησης της Εκτελεστικής Επιτροπής για το πρόγραμμα ΑΡΙΑΔΝΗ είναι πράγματι θετική.
<P>
'Οσον αφορά τον προϋπολογισμό, περιορίσθηκε από 34 εκ. ECU για 5 χρόνια σε 7 εκ. ECU για 2 χρόνια, ενώ ένας προϋπολογισμός 2, 5 εκ. ECU χρησιμοποιήθηκε για ένα πιλοτικό σχέδιο για το έτος 1996.
<P>
Στη συνέχεια, ως προς το θέμα της επιτροπολογίας. Το Συμβούλιο αντικατέστησε τη συμβουλευτική επιτροπή, την οποία είχε προτείνει αρχικά η Εκτελεστική Επιτροπή, με μια μικτή επιτροπή τόσο εκτελεστική, όσο και συμβουλευτική.
<P>
Τέλος, σχετικά με την δομή του προγράμματος, από τις τρεις δράσεις που είχε προβλέψει αρχικά η Εκτελεστική Επιτροπή, περάσαμε σε 6, πράγμα που μας δίνει μία πιο ευδιάκριτη εικόνα του πεδίου εφαρμογής του προγράμματος.
<P>
Δίνεται επίσης μεγαλύτερη προτεραιότητα στη μετάφραση, με τη διευκρίνιση ότι 50 % του προϋπολογισμού του προγράμματος προορίζεται γι'αυτήν. Θα μπορούσα να εκφράσω την απογοήτευσή μου για το γεγονός ότι τόσο η διάρκεια, όσο και ο προϋπολογισμός μειώθηκαν τόσο πολύ. Σχετικά με τη διάρκεια, μας παρηγορεί το γεγονός ότι σχεδιάζεται η υιοθέτηση ενός καινούργιου προγράμματος, αλλά δεν μπορούμε να αρκεσθούμε σ'ένα τόσο μικρό προϋπολογισμό εάν θέλουμε να αφήσουμε το πρόγραμμα ΑΡΙΑΔΝΗ να αναπτυχθεί, γι'αυτό έχει ζητηθεί μια αύξηση 3, 5 MECU.
<P>
Η επικεφαλίδα του προγράμματος τροποποιήθηκε λίγο με την καταχώρηση της μνείας ότι η προώθηση του βιβλίου και της ανάγνωσης θα γίνει ιδίως μέσω της μετάφρασης. 'Ετσι θα αντανακλάται με πιο ακριβή τρόπο το περιεχόμενο του προγράμματος.
<P>
Θελήσαμε στην Επιτροπή Πολιτισμού να δώσουμε έμφαση στην προώθηση των έργων στις λιγότερο διαδεδομένες γλώσσες της Ευρωπαϊκής 'Ενώσεως. 'Ετσι, καλείται να διευκρινίσει η Επιτροπή στη δική της έκθεση αξιολόγησης τον αντίκτυπο του προγράμματος στη διάδοση της γραπτής λογοτεχνίας σ'αυτές τις γλώσσες. Είναι η τροπολογία 3.
<P>
Γι'αυτόν τον λόγο, προτιμήσαμε να επανέλθουμε στην αρχική νομοθεσία την οποία πρότεινε η Εκτελεστική Επιτροπή για τη βοήθεια μετάφρασης έργων στις λιγότερο διαδεδομένες γλώσσες. Αυτό σημαίνει ότι, όσον αφορά αυτές τις γλώσσες, καμιά προηγούμενη προϋπόθεση μετάφρασης δεν απαιτείται σε μία άλλη γλώσσα της Ευρωπαϊκής Ενώσεως για να επωφεληθούν από την υποστήριξη του προγράμματος ΑΡΙΑΔΝΗ, ενώ η κοινή θέση του Συμβουλίου θέτει όρους που δεν μας φαίνονται καθόλου δικαιολογημένοι και δημιουργούν δυσκολίες προσβάσεως γι'αυτές τις γλώσσες στην μετάφραση.
<P>
Στο πλαίσιο της δράσεως 2, η οποία προορίζεται για σχέδια συνεργασίας, εισαγάγαμε τη δυνατότητα χορήγησης βοηθείας για τη δημιουργία δύο ειδών βάσεων δεδομένων. Η πρώτη περιέχει πληροφορίες για τα διαθέσιμα βιβλία στην αγορά για τους εκδοτικούς οίκους και η δεύτερη για τις βάσεις δεδομένων σχετικά με τις δυσκολίες και τις σημασιολογικές ιδιομορφίες για τους τεχνικούς και φιλολογικούς μεταφραστές.
<P>
Θα ήθελα, τελειώνοντας, να αναφερθώ στο πρόβλημα της επιτροπολογίας. Η επιλογή του Συμβουλίου για μια μικτή επιτροπή επιφέρει μία υπερβολικά βαρειά διαδικασία εν συγκρίσει με την έκδοση του προγράμματος. Η πρόταση της Εκτελεστικής Επιτροπής για μια συμβουλευτική επιτροπή μας φαίνεται πολύ πιο κατάλληλη. Θα ήθελα, επίσης, να προσθέσω ότι προσπαθήσαμε να είμασtε πολύ συντηρητικοί και καθόλου απαιτητικοί στη σύσταση της δεύτερης ανάγνωσης με τις τροπολογίες μας, για να μην δυσκολεύσουμε πολύ το Συμβούλιο να τις αποδεχθεί. Ελπίζω, λοιπόν, ότι το Συμβούλιο θα λάβει υπόψη του αυτές τις βελτιώσεις που προτείνουμε και ότι θα μπορέσουμε να θέσουμε σε κίνηση πολύ σύντομα αυτό το τόσο αναμενόμενο πρόγραμμα ΑΡΙΑΔΝΗ.
<P>
(Χειροκροτήματα)

<SPEAKER ID=41 LANGUAGE="EN" NAME="Morgan">
Κύριε Πρόεδρε, θα ήθελα να ευχαριστήσω την κ. Μούσχουρη για την πολύ ολοκληρωμένη παρουσίαση του τρόπου με τον οποίο έχει προχωρήσει το πρόγραμμα από την τελευταία ανάγνωση. Η κ. Μούσχουρη ομιλεί εξ ονόματος όλων των μελών της επιτροπής όταν διατυπώνει την απογοήτευσή της με τα αποτελέσματα.
<P>
Το ΑΡΙΑΔΝΗ είναι ένα πρόγραμμα υποστήριξης στον τομέα του βιβλίου και της ανάγνωσης. Δεν είναι ένα πρόγραμμα επίλυσης όλων των προβλημάτων αναλφαβητισμού στην Ευρωπαϊκή Ένωση. Ωστόσο, η χρηματοδότηση του προγράμματος είναι τόσο περιορισμένη που θα πρέπει να διατυπώσουμε με απόλυτη σαφήνεια τους στόχους του και να μη δημιουργήσουμε ψεύτικες ελπίδες στον κόσμο. Πιστεύω επομένως ότι θα πρέπει να καταστήσουμε απολύτως σαφές στην επικεφαλίδα ότι πρόκειται περί προγράμματος υποστήριξης στον τομέα του βιβλίου και της ανάγνωσης, κυρίως μέσω μεταφράσεων.
<P>
Αποτελεί, επίσης, ένα πρόγραμμα το οποίο θα πρέπει να αποδόσει προτεραιότητα σε βιβλία γραμμένα στις λιγότερο διαδεδομένες γλώσσες της Κοινότητας έστω κι' αν - και σ' αυτό το σημείο διαφωνούμε με το Συμβούλιο - δεν έχουν προηγουμένως μεταφραστεί σε άλλες κοινοτικές γλώσσες. Αυτός είναι ο λόγος. Έχω εδώ ένα εξαιρετικό σύγχρονο μυθιστόρημα γραμμένο στα ουαλλικά το οποίο είναι διαθέσιμο μόνο σε 500.000 άτομα σε ολόκληρη την Κοινότητα. Αποτελεί ντροπή το γεγονός να μην μπορούν να έχουν πρόσβαση σ' αυτό το είδος των βιβλίων περισσότεροι ευρωπαίοι. Ο Βαλτάρι είναι ένας φινλανδός μυθιστοριογράφος ο οποίος έχει γράψει ένα εξαίρετο βιβλίο για έναν αιγύπτιο. Το βιβλίο αυτό θα πρέπει να μπορούν να το διαβάσουν και οι ισπανοί και οι πορτογάλοι. Οι συγγραφείς που χρησιμοποιούν λιγότερο διαδεδομένες γλώσσες χρειάζονται χείρα βοηθείας. Το πρόγραμμα αυτό θα πρέπει να τους την παράσχει.
<P>
Το πρόγραμμα χρειάστηκε πάρα πολύ χρόνο για να έρθει στο Κοινοβούλιο για τη δεύτερη ανάγνωση και φοβούμαι ότι σε ορισμένα ζωτικά σημεία διατηρούμε ακόμη διαφωνίες με το Συμβούλιο. Βρισκόμαστε μπροστά στο παλιό πρόβλημα της επιτροπολογίας. Η επιτροπή μας πέρασε τα ίδια με το πρόγραμμα ΚΑΛΕΙΔΟΣΚΟΠΙΟ. Φαίνεται ότι οδηγούμεθα πάλι στη διαδικασία της συνδιαλλαγής για τον ίδιο ακριβώς λόγο. Το Συμβούλιο προτείνει όπως οι αποφάσεις σχετικά με τα κύρια σημεία υλοποίησης του προγράμματος λαμβάνονται από μια μη δημοκρατική ομάδα εκπροσώπων η οποία θα συνεδριάζει πίσω από κλειστές πόρτες. Η διαβούλευση με την ομάδα αυτή θα είναι επίσης υποχρεωτική για κάθε σχέδιο κόστους άνω των 10.000 Ecu. Μπορείτε να φανταστείτε τη γραφειοκρατία που θα προκύψει. Την ώρα που οι λαοί της Ευρώπης επιζητούν λιγότερη γραφειοκρατία και περισσότερη δημοκρατία, η πράξη αυτή έχει τη μορφή εσκεμμένης πρόκλησης.
<P>
Τέλος, θα ήθελα να υπενθυμίσω στο Συμβούλιο και στην Επιτροπή, ακόμη και μέσα στο πλαίσιο του παρόντος προγράμματος, τη δέσμευσή τους για καταπολέμηση της ανεργίας. Για τον σκοπό αυτό έχουν επιλέξει τις μικρές και μεσαίου μεγέθους επιχειρήσεις. Γιατί λοιπόν διέγραψαν την αναφορά για την απόδοση προτεραιότητας στους μικρούς και ανεξάρτητους εκδοτικούς οίκους; Μέσω του παρόντος προγράμματος η Ευρωπαϊκή Ένωση δηλώνει ότι δεν αποσκοπεί στη δημιουργία ενός ευρωπαϊκού μονο-πολιτισμού. Ζούμε σε μία ήπειρο που αποτελεί ένα πολιτιστικό μωσαϊκό. Το παρόν πρόγραμμα αποτελεί ένα μικρό λιθαράκι που θα δώσει χρώμα σ' αυτό το μωσαϊκό το οποίο κάποια μέρα θα αποτελέσει ολοκληρωμένη εικόνα που όλοι οι λαοί της Ευρώπης θα θαυμάζουν.

<SPEAKER ID=42 LANGUAGE="EN" NAME="Banotti">
Κύριε Πρόεδρε, θα πρέπει να δηλώσω ότι όταν άκουσα για πρώτη φορά για το πρόγραμμα ΑΡΙΑΔΝΗ σκέφτηκα «τι στην ευχή λένε τώρα; » Κάτι για την προώθηση του βιβλίου και της ανάγνωσης. Είναι ως να λέμε ότι έχουμε ένα πρόγραμμα για την προώθηση της όρασης ή του βαδίσματος ή κάποιας άλλης λειτουργίας την οποία πράγματι εκτελούμε εντελώς φυσιολογικά μέσα στα πλαίσια των καθημερινών δραστηριοτήτων μας.
<P>
Ωστόσο, πολύ σύντομα κατέστη προφανές - και θα ήθελα στο σημείο αυτό να ευχαριστήσω την κ. Μούσχουρη για την εργασία της επί του παρόντος προγράμματος - ότι διεξάγουμε μια μάχη οπισθοφυλακών έναντι της παθιασμένης υποστήριξης ορισμένων Επιτρόπων υπέρ αυτών των πολύ ελκυστικών νέων ηλεκτρονικών μέσων προς ζημία - για εκείνους από εμάς που είναι φανατικοί αναγνώστες, όπως είμαι βεβαία ότι είναι πάρα πολλοί από εμάς στο Σώμα - του έντυπου λόγου. Επομένως, παρόλο ότι το παρόν είναι ένα πολύ μικρό και περιορισμένο πρόγραμμα, είναι τουλάχιστον κάτι μέσω του οποίου μπορεί να αναγνωριστεί και να προσελκυστεί η προσοχή των ανθρώπων στην ανάγκη προστασίας, υπεράνω όλων, της ευχαρίστησης κουλουριάσματος στο κρεββάτι με ένα καλό βιβλίο στο χέρι.
<P>
Προερχόμενη από μία μικρή χώρα που ομιλεί μία από τις λιγότερο διαδεδομένες κοινοτικές γλώσσες θα ήθελα επίσης να αναγνωρίσω ότι, μέσα στο πλαίσιο αυτό, οι μικροί εκδότες έργων στις λιγότερο διαδεδομένες γλώσσες αποτελούν πράγματι τους ήρωες του κόσμου των εκδόσεων. Οι συνάδελφοι ίσως να ενδιαφέρονται να πληροφορηθούν ότι ένας από τους νικητές του Βραβείου «Αριστείον», το οποίο αποτελεί μέρος του παρόντος προγράμματος, είναι ο σύζυγος πρώην συναδέλφου στο Σώμα. Είναι ένας διακεκριμένος δανός ποιητής, συμπατριώτης σας κ. Πρόεδρε, ο Θόρκιλντ Μπιόρνβιγκ, ο οποίος κέρδισε το βραβείο για τις μεταφράσεις του των έργων του Ρίλκε από τα γερμανικά στα δανικά, τα οποία μολονότι δεν αποτελούν λιγότερο διαδεδομένη γλώσσα εν τούτοις ομιλούνται λιγότερο στην Κοινότητα.
<P>
Δεν μπορούμε να αδιαφορήσουμε για το γεγονός ότι η επερχόμενη γενεά των νέων ανθρώπων έχει αιχμαλωτιστεί και ασχολείται μόνο με τα ηλεκτρονικά μέσα και ίσως θα πρέπει οι γηραιότεροι και ωριμότεροι να τους τονίζουν ξανά και ξανά τις γνήσιες απολαύσεις του εντύπου λόγου και την ανάγκη προστασίας του, έστω και με μικρά προγράμματα όπως το παρόν. Θα ήθελα να συγχαρώ ξανά την κ. Μούσχουρη. Ελπίζω ότι το πρόγραμμα θα προχωρήσει και θα ήθελα να αναφωνήσω: ζήτω το καλό βιβλίο!

<SPEAKER ID=43 NAME="Δασκαλάκη">
Κύριε Πρόεδρε, νομίζω ότι δεν υπάρχει κανείς ανάμεσά μας που να μην υποστηρίζει κάθε προσπάθεια για την διάδοση και την στήριξη του βιβλίου. Με ιδιαίτερη ικανοποίηση λοιπόν χαιρετίζουμε όλοι την απεμπλοκή επί τέλους του προγράμματος ΑΡΙΑΔΝΗ. Το πρόγραμμα αυτό αποσκοπεί στον εμπλουτισμό των γνώσεων και στην επέκταση της διάδοσης της λογοτεχνικής παραγωγής των λαών της Ευρώπης, καθώς και στην ενίσχυση της πρόσβασης του ευρωπαίου πολίτη σε αυτήν, ιδίως μέσα από την λογοτεχνική μετάφραση, που αποτελεί ένα σημαντικό εισιτήριο των μικρότερων πολιτισμών στην ενιαία Ευρώπη.
<P>
Η κοινή θέση πράγματι περιλαμβάνει μεγάλο μέρος των τροπολογιών που το Κοινοβούλιο επέβαλε κατά την πρώτη ανάγνωση. Εν τούτοις, δεν μπορούμε παρά να εκφράσουμε την απογοήτευσή μας -το έκανε ήδη η εισηγήτρια- για την δραματική συρρίκνωση του προϋπολογισμού του προγράμματος που, παράλληλα με τις συρρικνώσεις των προϋπολογισμών και των άλλων πολιτισμικών προγραμμάτων, δείχνει μία γενικότερη τάση υποβάθμισης των πολιτικών στήριξης του ευρωπαϊκού πολιτισμού. Το Ευρωπαϊκό Κοινοβούλιο λοιπόν ορθώς υποβάλλει τροπολογίες για την ενίσχυση του προγράμματος ΑΡΙΑΔΝΗ, καθώς επίσης και τροπολογίες προς την κατεύθυνση μιας πιο ευέλικτης διαδικασίας με την επιλογή της λύσης συμβουλευτικής επιτροπής και μόνον.
<P>
'Οσον αφορά τις λιγότερο διαδεδομένες γλώσσες, επαναλαμβάνουμε την θεμελιώδη θέση ότι πρέπει να στηριχθούν με κάθε τρόπο και να αποτραπεί η όποια προσπάθεια περιθωριοποίησής τους ή και αφανισμού τους, που είναι ορατή προσπάθεια, καθώς οι σχετικοί κίνδυνοι είναι και αυτοί ορατοί μέσα στην λογική των ταχύτατων δικτύων. Το θέμα ταυτίζεται με τον κίνδυνο υποβάθμισης του πολυδιάστατου και πολυγλωσσικού ευρωπαϊκού πολιτισμού και του παραγκωνισμού του από την ευκολία και την αφθονία μιας μονοδιάστατης πολιτισμικής έκφρασης που ταυτίζεται με την εμπορική επιτυχία.
<P>
Για όλους αυτούς τους λόγους, στηρίζουμε την εισηγήτρια στις τροπολογίες, πρώτον, για την δημιουργία βάσεων σημασιολογικών δεδομένων και, δεύτερον, για την συμπερίληψη πληροφοριών σχετικά με την επίδραση του προγράμματος στην διάδοση της λογοτεχνίας των λιγότερο διαδεδομένων γλωσσών στην έκθεση αξιολόγησης της Επιτροπής.
<P>
Με τον ίδιο τρόπο στηρίξαμε και υποκινήσαμε και στο παρελθόν άλλες πρωτοβουλίες που σκοπό είχαν την ευνοϊκότερη μεταχείριση προϊόντων πολυγλωσσικών ή προϊόντων που προέρχονται από πολίτες της Ευρωπαϊκής 'Ενωσης με λιγότερο διαδεδομένες γλώσσες. Θυμίζω συγκεκριμένα τα πλαίσια του Προγράμματος MEDIA II και INFO 2000.

<SPEAKER ID=44 LANGUAGE="ES" NAME="Vallvι">
Κύριε Πρόεδρε, κύριε Επίτροπε, θα ήθελα κατ' αρχήν να συγχαρώ την κ. Μούσχουρη για την εξαίρετη εργασία της ως εισηγήτρια. Δυστυχώς, το Πρόγραμμα ΑΡΙΑΔΝΗ «χάθηκε μέσα στο λαβύρινθο» και επί σειρά μηνών βρισκόταν σε αναμονή λύσης, παρά το ότι πρόκειται για ένα ζήτημα τόσο σημαντικό, όπως ο πολιτισμός του βιβλίου και η δυνατότητα να διευκολυνθεί η ανάγνωση Ευρωπαίων συγγραφέων στις ευρωπαϊκές γλώσσες -στις γλώσσες των Ευρωπαίων πολιτών.
<P>
Πρόκειται για ένα θέμα σημαντικό για την ενίσχυση της ευρωπαϊκής ταυτότητας, αυτής της έννοιας της Ευρώπης που είναι σε όλους μας προσφιλής. Τα μέτρα στον τομέα της μετάφρασης δεν πρέπει να περιορίζονται στις επίσημες γλώσσες της Ευρωπαϊκής Ένωσης. Πρέπει να επεκτείνονται επίσης και σε εκείνες τις άλλες γλώσσες οι οποίες, αν και είναι επίσημες σε ορισμένες περιοχές της Ευρώπης, δεν είναι επίσημες στην Ευρωπαϊκή Ένωση. Και ο κύριος Επίτροπος, λόγω της καταγωγής του, γνωρίζει καλά σε τι αναφέρομαι στην προκειμένη περίπτωση.
<P>
Η κ. Morgan μίλησε επίσης για άλλες γλώσσες που δεν είναι επίσημες -όπως η περίπτωση της ουαλικής- και είναι εξίσου σημαντικό να μπορεί κανείς να αναγνώσει αυτούς τους Ευρωπαίους συγγραφείς.
<P>
Εκφράζω τη λύπη μου διότι το Πρόγραμμα αυτό περιορίστηκε από δημοσιονομικής άποψης, διότι μειώθηκε ο χρόνος εφαρμογής του και ο προϋπολογισμός του. Περάσαμε από 6, 8 εκατομμύρια Ecu ετησίως σε έναν προϋπολογισμό που ανέρχεται σήμερα σε 3, 5 εκατομμύρια Ecu ετησίως. Πιστεύω ότι το βιβλίο αξίζει καλύτερη υποστήριξη και γι' αυτό νομίζω ότι θα είναι θετική η έγκριση της τροπολογίας που παρουσιάζεται και πάλι σχετικά με την αύξηση του προϋπολογισμού που του αφιερώνει η Ευρωπαϊκή Ένωση σε 5, 25 εκατομμύρια.
<P>
Ελπίζω ότι τα επόμενα χρόνια το Πρόγραμμα αυτό θα μπορέσει να επεκταθεί και σε άλλα ευρωπαϊκά Κράτη και θα μπορέσουμε να δούμε τα έργα της κ. Wislawa Szymborska, της Πολωνίδας συγγραφέως που τιμήθηκε φέτος με το Βραβείο Νόμπελ Λογοτεχνίας, μεταφρασμένα και σε άλλες γλώσσες ευρωπαϊκών Κρατών. Κατ' αυτόν τον τρόπο θα συμβάλουμε ώστε η Ευρωπαϊκή Ένωση να προχωρήσει μπροστά και να μη λιμνάζει «στο λαβύρινθο».

<SPEAKER ID=45 LANGUAGE="DE" NAME="Wolf">
Kύριε Πρόεδρε, κυρίες και κύριοι, το ύψος των πιστώσεων και η διάρκεια του προγράμματος είναι κάτι περισσότερο από ανεπαρκείς, ενώ επισημάνθηκε ήδη ο μη δημοκρατικός χαρακτήρας της επιτροπολογίας, όπως αυτή προτάθηκε. Δυστυχώς, το Eυρωπαϊκό Kοινοβούλιο δεν έχει τα μέσα να επικρατήσει στον τομέα αυτό έναντι του Συμβουλίου.
<P>
Λείπει η πολιτική βούληση των κρατών μελών να καταστήσουν πραγματικά προσιτή στους πολίτες την πολύμορφη πολιτιστική κληρονομιά που μας συνδέει μέσα στην Kοινότητα, και πέρα απ' αυτή, και η οποία αποτελεί σημαντική συμβολή στην πολιτιστική κληρονομιά της ανθρωπότητας. Aυτή αρχίζει με την πολυμορφία της μετάφρασης, αλλά θα πρέπει να ερμηνευθεί πολύ ευρύτερα. H πρωτογενής παραγωγή, τα αρχεία, οι δημόσιες βιβλιοθήκες, ανήκουν κι αυτά εδώ. Θέλω επίσης να αναφέρω και τρεις γλώσσες ή γλωσσικές ομάδες, που επίσης θα έπρεπε να συμπεριληφθούν: τη βορειογερμανική, τη δυτικογερμανική και τη σορβική.
<P>
Kυρίες και κύριοι, η γραφή, η ανάγνωση και το βιβλίο αναφέρονται εδώ, πολύ σωστά, ως βασικά στοιχεία ενός ολόκληρου πολιτισμού. Θεωρώ επικίνδυνη πλάνη το να πιστεύουμε ότι η μετάβαση στην εποχή της πληροφόρησης με τις καινούριες τεχνολογίες συλλογής, διάδοσης και αναπαραγωγής πληροφοριών, θα απέκλειε το να αναπτυχθούν καινούριες μορφές μαζικού αναλφαβητισμού. Tο γεγονός ότι οι περισσότεροι είναι σε θέση να καταλαβαίνουν τις οδηγίες χρήσης και τις επιτυχίες, δε σημαίνει τίποτε.
<P>
Σαφώς και η έκθεση της κ. Mούσχουρη προσανατολίζεται προς τη σωστή κατεύθυνση, ενόψει της απόφασης του Συμβουλίου για το πρόγραμμα APIAΔNH, η οποία μας θυμίζει την πρακτική «Trompe l' oeil» στην αρχιτεκτονική της απολυτοκρατίας, με το να σχεδιάζει κανείς παράθυρα εκεί που δεν μπορεί να τα έχει, κάνοντας δηλαδή περικοπές, ειδικά στα μικρά δημοσιονομικά κονδύλια, και ταυτόχρονα υπονομεύοντας το ρόλο των κονδυλίων αυτών με το να διευρύνουμε σημαντικά το πεδίο των καθηκόντων και τον κύκλο των πιθανών αιτούντων.
<P>
Θεωρούμε ανησυχητική την πρακτική αυτή; κάνει σαφές ότι, στην πολιτική για τον πολιτισμό, χρειαζόμαστε μια πραγματική αλλαγή. Eίναι όμως ένα πολύ μικρό κομμάτι, ενώ εμείς χρειαζόμαστε πολύ περισσότερα.

<SPEAKER ID=46 LANGUAGE="DE" NAME="Lukas">
Κύριε Πρόεδρε, αξιότιμοι κυρίες και κύριοι, χαίρομαι ιδιαίτερα για το ότι, μετά τις εκλογές για το Eυρωπαϊκό Kοινοβούλιο, που έγιναν στις 13 Oκτωβρίου στην Aυστρία, μου επιτρέπεται να πάρω εν συντομία το λόγο, πρώτος από τους νεοεκλεγμένους, ή καλύτερα επανεκλεγμένους, βουλευτές, και χαίρομαι ακόμη ιδιαίτερα για το ότι η παρέμβασή μου αυτή αναφέρεται στην έκθεση μιας προσωπικότητας που εκτιμώ ιδιαίτερα, όπως είναι η κ. Mούσχουρη.
<P>
Oι συνάδελφοί μου κι εγώ, εκτιμάμε ιδιαίτερα τους τόνους που δίνει η κ. Mούσχουρη στην πολιτική για τον πολιτισμό και την παιδεία. Σύμφωνα με το πνεύμα αυτό, θεωρώ την έκθεση θαυμάσια και, μαζί με όλες τις τροπολογίες της, βρίσκει την πλήρη υποστήριξή μας. H αμοιβαία γνωριμία και η αμοιβαία κατανόηση είναι σημαντικές για την Eυρώπη, και δεν υπάρχει ιδανικότερο μέσο για καλύτερη γνωριμία και κατανόηση από τη λογοτεχνία.
<P>
Iδιαίτερη προσοχή αξίζει στην έκθεση αυτή η αναφορά στους μικρούς και ανεξάρτητους εκδοτικούς οίκους, από τη μια μεριά, και η έντονη επισήμανση των λιγότερο διαδεδομένων γλωσσών, από την άλλη, όπου εδώ ασφαλώς θα πρέπει να ληφθούν υπόψη και οι γλώσσες των μειονοτήτων. Eίναι πολύ σημαντικό να τυγχάνουν ευρύτερης διάδοσης και λογοτεχνικά έργα που γράφτηκαν σε γλώσσες μειονοτήτων και αποτελούν λογοτεχνικά στοιχεία της ηπείρου μας, και να μην είναι υποχρεωμένα να ζήσουν, μεταξύ φθοράς και αφθαρσίας, αποκλεισμένα από την ευρύτερη ευρωπαϊκή δημοσιότητα.
<P>
Δυστυχώς, το δημοσιονομικό πλαίσιο είναι πολύ μικρό; φυσικά και θα πρέπει να υπερψηφιστεί η πρόταση για μια αύξηση σε 10, 5 εκατομμύρια Ecu. Δεν θα ήθελα να κάνω κατάχρηση της ευκαιρίας αυτής, αλλά θα την εκμεταλλευτώ, ωστόσο, για να πω ότι η ενισχυμένη, μετά τις εκλογές, ομάδα μας, θα συνεχίσει να προσφέρει εποικοδομητικό έργο σ' αυτό το Kοινοβούλιο. Eίμαστε Eυρωπαίοι, παρόλο που στον προεκλογικό αγώνα μάς κατηγορούσαν συνεχώς ότι δεν είμαστε. Aσκούμε κριτική, αλλά αντιμετωπίζουμε εποικοδομητικά την Eυρώπη. Eδώ, βασική μας αρχή θα είναι πάντα ότι ο υπερβολικός συγκεντρωτισμός είναι κακός για ολόκληρη την Eυρώπη και για τα μεμονωμένα κράτη.

<SPEAKER ID=47 LANGUAGE="DE" NAME="Hawlicek">
Κύριε Πρόεδρε, στον προλαλήσαντα Lukas θα ήθελα να πω μόνο πως οι εκλογές πέρασαν και δεν χρειάζεται πλέον να βγάζει προεκλογικούς λόγους. Θα ήθελα να εκφράσω την άποψή μου για το πρόγραμμα προώθησης του τομέα «Bιβλίο και ανάγνωση», το οποίο είναι ιδιαίτερα σημαντικό, ειδικά σε μια εποχή που κυριαρχούν τα μέσα ενημέρωσης, και στο σημείο αυτό να ευχαριστήσω και τη συνάδελφο κ. Mούσχουρη για την φιλότιμη δουλειά που έκανε.
<P>
Ήδη στα τέλη της δεκαετίας του 80, η Eπιτροπή, με την υποστήριξη του Eυρωπαϊκού Kοινοβουλίου, θέσπισε το ευρωπαϊκό βραβείο λογοτεχνίας και το βραβείο για τις καλύτερες μεταφράσεις ευρωπαϊκών λογοτεχνικών έργων για την προώθηση του βιβλίου και της ανάγνωσης. Γι' αυτό και, ουσιαστικά, θα 'πρεπε να χαιρόμαστε που σήμερα συζητάμε, σε δεύτερη ανάγνωση, το πολιτιστικό πρόγραμμα ενίσχυσης APIAΔNH, του οποίου οι στόχοι, πάντως, προσανατολίζονται προς την σωστή κατεύθυνση: Προώθηση μιας ευρύτερης διάδοσης των έργων σύγχρονης λογοτεχνίας, σύγχρονων θεατρικών κομματιών, εγχειριδίων, συνεργασία δικτύων και εταιρικές σχέσεις.
<P>
Σημαντική είναι ακόμη και η συνεργασία με το Συμβούλιο της Eυρώπης, και το ότι τα προγράμματα είναι ανοικτά και για τις χώρες της Kεντρικής και Aνατολικής Eυρώπης. Για μένα προσωπικά, είναι ιδιαίτερα σημαντικό το ότι η άγνωστη, επί πολλά χρόνια απαγορευμένη λογοτεχνία της Aνατολικής Eυρώπης, γίνεται γνωστή και διαδίδεται και σε μας.
<P>
Όλα αυτά θα ήταν ωραία και καλά, αλλά το δημοσιονομικό θέμα είναι κάτι περισσότερο από θλιβερό. Aρχικά το πρόγραμμα είχε χρηματοδοτηθεί με 34 εκατ. Ecu και είχε διάρκεια πέντε ετών. Σύμφωνα με την άποψη της Eπιτροπής, καθώς και με τις απόψεις των βουλευτών της Eπιτροπής Πολιτισμού, Nεότητας, Παιδείας και Mέσων Eνημέρωσης, θα 'πρεπε με τα χρήματα αυτά να μεταφραστούν 2400 λογοτεχνικά έργα και 650 θεατρικά κομμάτια. Mετά την ύπαρξη ενός πιλοτικού προγράμματος, το 1996, το πρόγραμμα όχι μόνο θα καθυστερήσει και θα περιοριστεί σε δύο χρόνια, - αυτό θα μπορούσαμε και να το υποστούμε ακόμη - αλλά και θα χρηματοδοτηθεί μόνο με 7 εκατ. Ecu. Tάσσομαι ένθερμα υπέρ της εγγραφής 10, 5 εκατ. Ecu στον προϋπολογισμό, για το πρόγραμμα αυτό.
<P>
H πρόταση που αναφέρεται στην επιτροπολογία, δηλαδή σε μια διπλή συμβουλευτική και διαχειριστική επιτροπή, είναι απαράδεκτη, ειδικά για τον τομέα του πολιτισμού. Γνωρίζουμε πως οι ασχολούμενοι κυρίως με τον πολιτισμό παραπονούνται για τη γραφειοκρατία, και η πρόταση αυτή εδώ είναι αντιπαραγωγική. Όπως ο Θησέας με τη βοήθεια του μίτου της Aριάδνης μπόρεσε να βγει από το λαβύρινθο, έτσι ελπίζω κι εμείς πως με το νέο πρόγραμμα APIAΔNH, για την προώθηση της σύγχρονης λογοτεχνίας, δεν θα βρούμε βέβαια διέξοδο και λύση σ' όλα μας τα προβλήματα, αλλά θα μπορέσουμε να τα καταφέρουμε καλύτερα στην Eυρώπη, με τη βοήθεια των ποιητών και των μεταφραστών.

<SPEAKER ID=48 LANGUAGE="NL" NAME="Larive">
Πρόεδρε, η παρούσα πρόταση για το πρόγραμμα Αριάδνη δεν είναι παρά ένα ασθενικό απόσταγμα της αρχικής, ελπιδοφόρας πρότασης του Επιτρόπου Oreja. Από τα 34 εκατομμύρια Ecu για περίοδο 5 ετών για τρεις κοινοτικές περιοχές δράσης, καταλήξαμε σε 7 εκατομμύρια Ecu, για 2 χρόνια και για έξι περιοχές δράσης. Αυτό σημαίνει ότι το ποσό που θα διατίθεται κατά μέσο όρο ετησίως για κάθε δράση θα είναι μόνο 0, 58 εκατομμύρια Ecu, σε αντίθεση με το ποσό των 2, 26 εκατομμυρίων Ecu της αρχικής πρότασης. Εάν διαιρέσουμε το ποσό των 0, 58 εκατομμυρίων Ecu διά του 15, δεδομένου ότι κάθε κράτος μέλος θα διεκδικήσει το μερίδιό του, καταλήγουμε σε λιγότερο από 40.000 Ecu ανά κράτος μέλος, ανά δράση, ετησίως. Συνάδελφοι, το ποσό αυτό αντιστοιχεί περίπου στο ένα τέταρτο του ετήσιου μισθού ενός ευρωπαϊκού Επιτρόπου, τον οποίο δεν εποφθαλμιώ.
<P>
Στην πράξη, οι ενισχύσεις από το πρόγραμμα Αριάδνη θα είναι ακόμη χαμηλότερες, δεδομένου ότι η έκτη δράση αποσκοπεί στη συμμετοχή τρίτων χωρών. Αυτές είναι, λοιπόν, οι διαθέσεις του Συμβουλίου στον τομέα του πολιτισμού.
<P>
Η τροπολογία για το ποσό των 10, 5 εκατομμυρίων Ecu αντιστοιχεί στις ελάχιστες ανάγκες. Η πολιτική μου ομάδα υποστηρίζει όλες τις τροπολογίες της κ. Μούσχουρη. Αισθάνομαι επίσης ιδιαίτερη ικανοποίηση που υιοθέτησε και τις ιδέες από το πρόγραμμα Gutenberg, όπως είναι η χορήγηση ενισχύσεων σε μικρούς ανεξάρτητους εκδότες, ιδιαιτέρως για τους νέους συναδέλφους. Σε έκθεση πρωτοβουλίας που εκπόνησε ήδη το 1982, η Επιτροπή Πολιτισμού πρότεινε την κατάρτιση ενός προγράμματος για την προαγωγή του βιβλίου και της ανάγνωσης. Για το σκοπό αυτό, προβλέψαμε στον προϋπολογισμό του 1995 ποσό 500.000 Ecu. Ωστόσο, παρά τις επίμονες εκκλήσεις, δεν δημιουργήθηκε η απαιτούμενη νομική βάση. Παρεμπιπτόντως, εισηγήτρια της έκθεσης αυτής ήμουν εγώ.
<P>
Για το λόγο αυτό, καταθέσαμε πέρυσι τροπολογία στον προϋπολογισμό και φροντίσαμε ώστε, μέσω του Αριάδνη, να διατεθούν κονδύλια για την υλοποίηση των στόχων του Gutenberg. Υπάρχουν 90 εκατομμύρια λόγοι που το κάναμε αυτό, 90 εκατομμύρια άνθρωποι στην Ευρωπαϊκή Ένωση που αντιμετωπίζουν μεγάλα προβλήματα ανάγνωσης ή δεν μπορούν να διαβάσουν καθόλου. Η νέα παράγραφος για τον πολιτισμό μας προσφέρει τη δυνατότητα να κάνουμε κάτι για την κατάσταση αυτή.
<P>
Σε σχέση με τα προαναφερθέντα θα ήθελα να απευθύνω μία τελευταία παρατήρηση προς τον Επίτροπο. Στόχος του προγράμματος Αριάδνη είναι η προαγωγή του βιβλίου και της ανάγνωσης. Σε πολλές όμως περιπτώσεις, η τιμή του βιβλίου συνιστά σοβαρό εμπόδιο. Η ΓΔ IV θα αποφασίσει σύντομα σχετικά με τον καθορισμό μίας σταθερής τιμής για τα βιβλία στη γερμανοαυστριακή περιφέρεια. Σας καλώ να επιλέξετε την πολιτιστική παράγραφο στη Συνθήκη του Μάαστριχτ η οποία προσφέρει τη δυνατότητα μίας πολιτισμικής, και όχι μόνο οικονομικής, προσέγγισης του θέματος. Εξ ονόματος της πολιτικής μου ομάδας θα ήθελα να ευχαριστήσω τη συνάδελφο Μούσχουρη για την επίπονη και καλή εργασία που πραγματοποίησε.

<SPEAKER ID=49 NAME="Κοκκόλα">
Κύριε Πρόεδρε, η ανάπτυξη μιας ουσιαστικής πολιτικής για τις γλωσσικές ιδιαιτερότητες της Ευρώπης είναι ζωτικής σημασίας και οπωσδήποτε σημαντικότερη από τα οποιαδήποτε συγκυριακά συμφέροντα όποιων κρατών μελών. Η πολιτιστική πολυμορφία είναι και γλωσσική πολυμορφία και η προσέγγιση της ευρωπαϊκής διάστασης της ευρωπαϊκής ταυτότητας πρέπει να περνά και μέσα από τη γλώσσα, γιατί πιστεύω ότι όλοι συμφωνούμε ότι ο καλύτερος πρεσβευτής μιας χώρας είναι η τέχνη της. Για τον λόγο αυτόν το πρόγραμμα ΑΡΙΑΔΝΗ είναι σημαντικότατο για την Ευρωπαϊκή 'Ενωση. Η μετάφραση κειμένων λογοτεχνίας, θεατρικών έργων, ποίησης συμβάλλει στην πολιτισμική αναβάθμιση των λαών της Ευρώπης και στη διάδοση των έργων που είναι γραμμένα σε ολιγότερο διαδεδομένες γλώσσες; και έτσι, ας μου επιτραπεί η παρατήρηση, θα έπρεπε να τις λέμε και όχι γλώσσες μειονότητος, όπως άκουσα επανειλημμένως και ακούω.
<P>
Κύριε Πρόεδρε, κύριε Επίτροπε, κατά τη γνώμη μου δεν υπάρχουν άλλα περιθώρια. Το φιλόδοξο στη γένεσή του πρόγραμμα AΡΙΑΔΝΗ, και σωστά φιλόδοξο, υπέστη τέτοιους περιορισμούς στη χρονική του διάρκεια και τέτοια μείωση στον προϋπολογισμό του που κανένας από τους εμπνευστές του δεν θα μπορούσε να προβλέψει. Η κ. Μούσχουρη τα ανέπτυξε και δεν θα μπω σε λεπτομέρειες. Θα ήθελα και εγώ να ζητήσω την αύξηση της χρηματοδότησης και θα συμφωνήσω με την εισηγήτρια για το ποσό των τουλάχιστον 10, 5 εκατομμυρίων ECU; διότι δεν νομίζω ότι θα οικοδομήσουμε τελικά μια ενωμένη Ευρώπη μόνο με το ενιαίο νόμισμα.
<P>
Αντίθετα μάλιστα, μια Ευρωπαϊκή 'Ενωση πρέπει πρωτίστως να οικοδομηθεί πάνω στον πολιτισμό των λαών που είναι η κάθε μορφή τέχνης, αρχαίας αλλά και σύγχρονης.
<P>
Αν οι λαοί δεν πλησιάσουν και δεν επικοινωνήσουν, κανένα ενιαίο νόμισμα δεν θα τους ενώσει. Θα μας ενώσει μόνο η ποιότητα της ζωής μας. Είτε αυτό λέγεται περιβάλλον, είτε λέγεται πολιτιστικά προγράμματα, είτε λέγεται ισότητα ευκαιριών για τις γυναίκες και τους άνδρες; και αυτά είναι που δυστυχώς περικόπτονται πρώτα απ'όλα στο όνομα της σύγκλισης.
<P>
Τελειώνοντας, κύριε Πρόεδρε, θα ήθελα να ζητήσω από την Επιτροπή να αναλάβει τις απαραίτητες πρωτοβουλίες ώστε η έναρξη του προγράμματος, έστω και πετσοκομμένου, να είναι άμεση.

<SPEAKER ID=50 LANGUAGE="EN" NAME="Evans">
Κύριε Πρόεδρε, εγείρομαι με μεγάλη ικανοποίηση για να υποστηρίξω τις λιγότερο διαδεδομένες γλώσσες και το δικαίωμα των ατόμων να μπορούν να διαβάζουν και να μελετούν λογοτεχνικά έργα και άλλα συγγράμματα στη γλώσσα της επιλογής τους, η οποία μπορεί να είναι είτε η μητρική τους είτε κάποια άλλη. Πιστεύω ότι οιαδήποτε χρηματικά ποσά δαπανώνται στον τομέα αυτόν αποτελούν επένδυση, όχι μόνο πολιτιστική αλλά και κοινωνική.
<P>
Εκείνοι οι οποίοι δεν γνωρίζουν άλλες γλώσσες, εκείνοι οι οποίοι δεν γνωρίζουν άλλες χώρες και άλλους πολιτισμούς, εκείνοι οι οποίοι ζουν, πολλές φορές, σε ευτυχή άγνοια είναι πολύ συχνά εκείνοι που είναι περισσότερο επιρρεπείς στην παραπληροφόρηση. Αυτοί είναι εκείνοι οι οποίοι υπόκεινται στον μεγαλύτερο κίνδυνο να πιστέψουν μισές αλήθειες και διαστροφές της πραγματικότητας. Όταν οι άνθρωποι βρεθούν σ' αυτή τη θέση πιστεύω ότι αναπτύσσουν φοβία έναντι οιουδήποτε που η πολιτιστική του κληρονομιά, η γλώσσα του, η θρησκεία του ή η εμφάνισή του μπορούν να διαφέρουν από την δική του. Η φοβία αυτή είναι ο προθάλαμος για το επόμενο στάδιο που είναι η απόρριψη. Όταν εκφύγει των ορίων, η απόρριψη των άλλων οδηγεί στον ρατσισμό, τον εθνικισμό και τον φασισμό.
<P>
Αντιθέτως, πιστεύω ακράδαντα ότι η κατανόηση των άλλων γλωσσών και η εκμάθηση της γραφής και της ομιλίας τους αποτελεί ένα θετικό βήμα που μπορούμε να κάνουμε για να προωθήσουμε τον διεθνισμό, την ανεκτικότητα και την κατανόηση. Με τη μετάφραση των λογοτεχνικών και άλλων έργων σε ένα ευρύ φάσμα γλωσσών μπορούμε να το επιτύχουμε αυτό, μπορούμε να υπερκεράσουμε ορισμένες από τις φοβίες αυτές.
<P>
Σε μια εποχή που οικονομία και η ανταγωνιστικότητα αποκτούν ολοένα και μεγαλύτερη σημασία, οι κύριες γλώσσες της Ευρώπης θα μπορέσουν να επιβιώσουν από μόνες τους. Οι άλλες, οι λιγότερο διαδεδομένες, εξ ίσου σημαντικές όπως και οι αντίστοιχες ομάδες ανθρώπων, χρειάζονται υποστήριξη - υποστήριξη, προτείνω, από το Κοινοβούλιο τούτο. Ελπίζω ότι στο μέλλον θα μπορέσουμε να προχωρήσουμε σε ακόμη μεγαλύτερη διαφοροποίηση διότι ελπίζω ότι δεν θα συγκεντρώσουμε τους πόρους μας μόνο στις γλώσσες που ιστορικά είναι ευρωπαϊκές αλλά θα προχωρήσουμε και παραπέρα σε γλώσσες που ολοένα και περισσότερο μιλούνται τώρα από ανθρώπους που έχουν γεννηθεί και ζουν στην Ευρώπη, γλώσσες που αποτελούν κι' αυτές μέρος της ευρωπαϊκής παράδοσης. Μπορούμε μελλοντικά να ενδιαφερθούμε και γι' αυτές τις γλώσσες.
<P>
Υποστηρίζω με μεγάλη ικανοποίηση την παρούσα έκθεση. Συγχαίρω την εισηγήτρια και ελπίζω πάρα πολύ ότι ο Επίτροπος θα είναι σε θέση να υποστηρίξει τις τροπολογίες για μεγαλύτερη χρηματοδότηση.

<SPEAKER ID=51 NAME="Oreja Aguirre">
Κύριε Πρόεδρε, κυρίες και κύριοι βουλευτές, χρειάστηκε βεβαίως να περιμένουμε πολύ καιρό -περισσότερο από δύο χρόνια- για να υπάρξει μια κοινή θέση του Συμβουλίου, και θα ήθελα να σας πω ότι ακούσαμε σήμερα εδώ τις παρεμβάσεις που έγιναν με μεγάλη ικανοποίηση, διότι το Κοινοβούλιο απέδειξε για μιαν ακόμη φορά την υποστήριξή του στην προώθηση μιας φιλόδοξης πολιτιστικής δράσης και η Επιτροπή εκφράζει τη βαθιά της ικανοποίηση σχετικά με αυτό. Θα ήθελα να ευχαριστήσω ιδιαιτέρως την κ. Μούσχουρη διότι με τις τροπολογίες της υποστηρίζει ορισμένα βασικά σημεία της αρχικής πρότασης της Επιτροπής.
<P>
Θα ήθελα επίσης να πω ότι η Επιτροπή είναι ιδιαίτερα ευαίσθητη απέναντι στα επιχειρήματα που χρησιμοποιήθηκαν εδώ σχετικά με τις μειονοτικές γλώσσες. Είμαστε ιδιαίτερα ευαίσθητοι σε αυτό, και ευχαριστώ τον κ. Vallvι για τη σχετική του αναφορά· ο κ. Vallvι γνωρίζει ότι είμαι ιδιαίτερα ευαίσθητος σε ό, τι αφορά αυτές τις γλώσσες, τις οποίες επιπλέον θεωρώ ευρωπαϊκή πολιτιστική κληρονομιά, και ακριβώς ως ευρωπαϊκή πολιτιστική κληρονομιά έχουμε την υποχρέωση να τις προάγουμε και να τις υποστηρίζουμε. Κατά συνέπεια, να ξέρετε ότι ο υποφαινόμενος Επίτροπος πάντοτε θα βρίσκεται στο πλευρό σας όταν πρόκειται να προσπαθήσουμε να διαφυλάξουμε κάτι που είναι πολύ δικό μας, διότι πιστεύω ότι για οποιονδήποτε Ευρωπαίο, και όχι μόνο για εμάς που ανήκουμε σε αυτές τις περιοχές και τους λαούς που έχουν μια μειονοτική γλώσσα, η διαφύλαξη αυτών ακριβώς των μειονοτικών γλωσσών εμπλουτίζει την ίδια την πολιτιστική του κληρονομιά.
<P>
Σχετικά με τις τροπολογίες, θα ήθελα να σας πω ότι η Επιτροπή δέχεται ευνοϊκά τις τροπολογίες που αφορούν τη συμβουλευτική επιτροπή -τροπολογία Αριθ. 2-, την αναφορά στην έκθεση αξιολόγησης του αντίκτυπου του Προγράμματος επί της διάδοσης της λογοτεχνίας των λιγότερο διαδεδομένων γλωσσών - τροπολογία Αριθ. 4-, την κατανομή των κονδυλίων του προϋπολογισμού του Προγράμματος μεταξύ των διαφόρων δράσεων -τροπολογία Αριθ. 7-, τη δυνατότητα επιχορήγησης για έργα που έχουν γραφτεί στις λιγότερο διαδεδομένες γλώσσες χωρίς να έχουν προηγουμένως μεταφραστεί σε μια από τις γλώσσες της Κοινότητας -τροπολογία Αριθ. 5-, την προτεραιότητα που παραχωρείται στους μικρούς εκδοτικούς οίκους -τροπολογία Αριθ. 6- και τη δυνατότητα δημιουργίας τραπεζών και βάσεων δεδομένων -τροπολογία Αριθ. 8.
<P>
Ποιές είναι οι τροπολογίες που δε μπορεί να αποδεχθεί η Επιτροπή; Θα πρέπει να σας πω σχετικά ότι η Επιτροπή, με βαθιά της λύπη -και εκτιμώντας την πραγματική αξία των προσπαθειών του Κοινοβουλίου- δε μπορεί να αποδεχθεί τις τροπολογίες που αφορούν την αύξηση του προϋπολογισμού από 7 σε 10, 5 εκατομμύρια Ecu. Ωστόσο, θα ήθελα να σας υπενθυμίσω ότι η Επιτροπή έχει καθήκον να τηρεί τον προγραμματισμό του προϋπολογισμού όπως προβλέπεται στο αναθεωρημένο δημοσιονομικό δελτίο, δηλαδή δυόμισι εκατομμύρια Ecu για το 1996, τρία εκατομμύρια Ecu για το 1997, τέσσερα εκατομμύρια Ecu για το 1988, πέντε για το 1999 και εννέα για το έτος 2000. Γι' αυτό, η αύξηση της δημοσιονομικής προικοδότησης θα έπρεπε, κατά την άποψή μας, να συνοδεύεται από μια παράταση της περιόδου εφαρμογής του Προγράμματος. Είτε τρία χρόνια και δώδεκα εκατομμύρια Ecu, είτε τέσσερα χρόνια και είκοσι ένα εκατομμύρια Ecu. Και δεν θεωρούμε πρόσφορη την αλλαγή του τίτλου -τροπολογία Αριθ. 1- λαμβανομένης υπόψη της σημερινής κατανομής των πόρων, δηλαδή το 50 % για τη μετάφραση και το υπόλοιπο 50 % για τις υπόλοιπες δραστηριότητες υπέρ του βιβλίου και της ανάγνωσης.
<P>
Η Επιτροπή θεωρεί ότι μάλλον δεν είναι ακριβής ο ισχυρισμός ότι η κοινοτική υποστήριξη παρέχεται βασικά στον τομέα της μετάφρασης. Υπάρχει ο τομέας της μετάφρασης που είναι πολύ σημαντικός, και υπάρχει επίσης το συμπλήρωμα υπέρ του βιβλίου και της ανάγνωσης. Αυτός είναι και ο λόγος για τον οποίο θεωρούμε ότι δεν είναι πρόσφορη η αλλαγή του τίτλου.
<P>
Τέλος, θα ήθελα να σας πω αυτό που επιθυμώ: αφού χρειάστηκε να περιμένουμε τόσον καιρό, είναι τώρα απαραίτητο να καταλήξουμε σύντομα στην έγκριση του Προγράμματος και το ΑΡΙΑΔΝΗ να μπορέσει να αποτελέσει -και είμαι σίγουρος ότι πρέπει να αποτελέσει- μια στέρεη βάση για μελλοντικές προτάσεις, για προτάσεις περισσότερο ευρείες, για προτάσεις περισσότερο φιλόδοξες υπέρ του βιβλίου και της ανάγνωσης.

<SPEAKER ID=52 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί αύριο στις 12 το μεσημέρι.

<CHAPTER ID=6>
Πολιτιστική κληρονομιά πρόγραμμα RAPHAEL
<SPEAKER ID=53 NAME="Πρόεδρος">
Η ημερήσια διάταξη προβλέπει τη συζήτηση της σύστασης για τη δεύτερη ανάγνωση της Επιτροπής Πολιτισμού Νεότητας, Παιδείας και Μέσων Ενημέρωσης (Α4-0307/96) σχετικά με την κοινή θέση που καθόρισε το Συμβούλιο για την έκδοση της απόφασης του Ευρωπαϊκού Κοινοβουλίου και του Συμβουλίου που αφορά τη θέσπιση κοινοτικού προγράμματος δράσης στον τομέα της πολιτιστικής κληρονομιάς Πρόγραμμα- «RAPHAEL» (C4-0378/96-95/0078(COD)) (Εισηγητής: ο κ. Sanz Fernαndez).

<SPEAKER ID=54 NAME="Sanz Fernαndez">
Κύριε Πρόεδρε, η Επιτροπή Πολιτισμού προτείνει λίγες -πλην σημαντικές- τροπολογίες στο κείμενο της κοινής θέσης του Συμβουλίου σχετικά με το πρόγραμμα δράσης στον τομέα της πολιτιστικής κληρονομιάς. Με τις τροπολογίες αυτές επιχειρούμε να επιτύχουμε την αύξηση του προϋπολογισμού ώστε το νέο πρόγραμμα να προωθήσει τη δράση που αναπτύσσεται ήδη τα τελευταία χρόνια στο πεδίο της πολιτιστικής κληρονομιάς. Επίσης, όσον αφορά την επιτροπολογία, η Επιτροπή Πολιτισμού προτείνει μια συμβουλευτική επιτροπή για τη διαχείριση του προγράμματος, απέναντι στην επιτροπή διαχείρισης που προτείνει το Συμβούλιο, κάτι που αυξάνει με τρόπο περιττό τη γραφειοκρατία και περιορίζει την ικανότητα δράσης της Ευρωπαϊκής Επιτροπής.
<P>
Αξιότιμοι κύριοι, η δημοσιονομική προικοδότηση αποτελεί το βασικό πρόβλημα που μας χωρίζει από το Συμβούλιο. Το κείμενο της κοινής θέσης του Συμβουλίου αντανακλά ένα πρόγραμμα φιλόδοξο και καλά επεξεργασμένο, όμως ο προϋπολογισμός που προτείνεται είναι μόνον 30 εκατομμύρια Ecu για τέσσερα χρόνια, με αναθεώρηση μετά το δεύτερο -όταν, τα τελευταία χρόνια, χρησιμοποιούνται γύρω στα 10 εκατομμύρια Ecu ετησίως στο στάδιο του πιλοτικού προγράμματος όπου βρισκόμαστε.
<P>
Έτσι λοιπόν, με την πρόταση του Συμβουλίου, η έναρξη του πολυετούς προγράμματος θα σημαίνει απλώς τη συνέχιση των δράσεων που ήδη υλοποιούνται, χωρίς να μπορούν να εκπληρωθούν οι φιλόδοξοι στόχοι που περιλαμβάνονται στο κείμενο της κοινής θέσης και στην πρόταση της Ευρωπαϊκής Επιτροπής. Η Επιτροπή Πολιτισμού προτείνει έναν προϋπολογισμό 86 εκατομμυρίων Ecu για τα επόμενα τέσσερα χρόνια: κατά τη γνώμη μου, το Συμβούλιο δεν έχει επίγνωση του ρόλου που πρέπει να διαδραματίσει ο πολιτισμός στην ευρωπαϊκή οικοδόμηση, ούτε και λαμβάνει υπόψη τη δυνατότητα δημιουργίας θέσεων απασχόλησης από τις επενδύσεις στο πεδίο της πολιτιστικής κληρονομιάς. Η ευρωπαϊκή οικοδόμηση δε μπορεί να περιοριστεί στις οικονομικές πτυχές. Οφείλουμε να εμπλέξουμε τον κάθε πολίτη στην περιπέτεια της Ευρωπαϊκής Ένωσης, εξοπλίζοντας αυτήν την τελευταία με μια ψυχή, με μια πιο πνευματική έννοια: ο πολιτισμός, η κοινή πολιτιστική κληρονομιά των Ευρωπαίων και η ευρωπαϊκή ιθαγένεια θα μας κάνουν να νιώθουμε πιο ενθουσιώδεις για αυτήν την Ένωση που δεν κλείνει με την εσωτερική αγορά και με το ενιαίο νόμισμα.
<P>
Το Πρόγραμμα RAPHAEL λοιπόν θα διατηρήσει και θα καταστήσει γνωστό ό, τι υπάρχει κοινό στην πλούσια και πολύμορφη πολιτιστική κληρονομιά των Κρατών μελών και των περιφερειών μας, θα συμβάλει στο να δοθεί έμφαση στην ευρωπαϊκή διάσταση της πολιτιστικής κληρονομιάς, με σεβασμό στην πολιτιστική πολυμορφία των λαών μας. Πολλές Κυβερνήσεις, τη στιγμή της δημοσιονομικής προσαρμογής, όπως η τωρινή, περικόπτουν δραστικά τις επενδύσεις σε θέματα πολιτισμού, λες και είναι μια πολυτέλεια που μπορούμε να επιτρέψουμε στον εαυτό μας μόνο σε καιρούς ευημερίας. Ξεχνούν το καθήκον που έχουμε να διατηρήσουμε και να μεταδώσουμε το πολιτιστικό κληροδότημα που έχουμε λάβει στις επερχόμενες γενεές και αγνοούν τη δυνατότητα δημιουργίας θέσεων απασχόλησης από τις επενδύσεις στον πολιτισμό, διότι οι επενδύσεις στην πολιτιστική κληρονομιά επιτρέπουν την επαναφορά παλαιών επαγγελμάτων που σχετίζονται με την πολιτιστική κληρονομιά, δημιουργούν θέσεις εργασίας και προωθούν την τουριστική βιομηχανία και την οικονομική ανάπτυξη πολλών περιφερειών της Κοινότητας με πλούσια πολιτιστική κληρονομιά μεν, αλλά με καθυστέρηση στην οικονομική τους ανάπτυξη.
<P>
Επιπλέον όμως, οι πολιτιστικές δράσεις και το Πρόγραμμα RAPHAEL θα βοηθήσουν την αμοιβαία γνωριμία μεταξύ των λαών της Ευρώπης, θα δώσουν έμφαση στις κοινές μας αξίες και θα ευνοήσουν την ανοχή και τον αμοιβαίο σεβασμό, σε καιρούς έξαρσης του αποκλεισμού -τώρα που μεγαλώνει η απόρριψη του διαφορετικού.
<P>
Για όλους αυτούς τους λόγους, δε μπορούμε να αποδεχθούμε τον γελοίο προϋπολογισμό που προτείνει το Συμβούλιο για το Πρόγραμμα RAPAHEL, το οποίο αποτελεί την πλέον εμβληματική δράση της Κοινότητας σε θέματα πολιτισμού. Η Συνθήκη του Μάαστριχτ καθιέρωσε τον πολιτισμό μεταξύ των κοινών δράσεων που πρέπει να προωθούνται· το πολυετές πρόγραμμα πρέπει να συνεπάγεται ένα άλμα προς τα εμπρός -μια προώθηση- και όχι μιαν απλή παράταση των λιγοστών δραστηριοτήτων που πραγματοποιούνται με τις πιλοτικές δράσεις. Η πλειοψηφία των Υπουργών Πολιτισμού και η Ευρωπαϊκή Επιτροπή επιθυμούν ένα πρόγραμμα με μεγαλύτερη δημοσιονομική προικοδότηση. Το Ευρωπαϊκό Κοινοβούλιο αποφάνθηκε επίσης προς την κατεύθυνση αυτή με την ευκαιρία της πρώτης ανάγνωσης, και θα διατηρήσουμε σθεναρά τη θέση μας κατά τη διαδικασία συνδιαλλαγής αν το Συμβούλιο δεν αποδεχθεί τη δημοσιονομική τροποποίηση που θα τεθεί αύριο σε ψηφοφορία στην Ολομέλεια του Ευρωπαϊκού Κοινοβουλίου.

<SPEAKER ID=55 LANGUAGE="IT" NAME="Vecchi">
Κύριε Πρόεδρε, αυτή την εβδομάδα το Ευρωπαϊκό Κοινοβούλιο ετοιμάζεται να πραγματοποιήσει ένα ακόμη βήμα στη μακρά και πολυσύνθετη πορεία για την υιοθέτηση του προγράμματος RAFFAELLO. Οι τροπολογίες που προτείνει ο εισηγητής, κ. Sanz Fernandez, εξ ονόματος της Επιτροπής Πολιτισμού είναι σε μεγάλο βαθμό θετικές και είμαστε πεπεισμένοι ότι μόνο με την υιoθέτησή τους θα μπορέσει το πρόγραμμα RAFFAELLO να διαδραματίσει το ρόλο που του ανήκει και να αποτελέσει ένα σημείο αναφοράς για την προστασία και την αξιοποίηση της ευρωπαϊκής πνευματικής κληρονομιάς.
<P>
Έχουν πλέον ωριμάσει οι μεγάλες προσδοκίες που ενόψει του RAFFAELLO τρέφουν όλοι οι παράγοντες που δρουν στο πεδίο του πολιτισμού, είτε ανήκουν στα θεσμικά όργανα είτε σε οργανώσεις, είτε είναι ιδιώτες. Οι προσδοκίες τους δεν θα πρέπει να διαψευσθούν. Στόχος του προγράμματος είναι ακριβώς η προώθηση μιας γενικότερης κινητοποίησης όλων των υπευθύνων και των πνευματικών δυνάμεων των ευρωπαϊκών χωρών υπέρ της προστασίας και της διάθεσης στους πολίτες της μεγαλύτερης πολιτιστικής κληρονομιάς ολοκλήρου του κόσμου. Γι αυτούς τους λόγους υποστηρίζουμε τα δύο σημεία κλειδιά που περιέχονται στις τροπολογίες μας: το πρώτο αφορά την οικονομική προικοδότηση του προγράμματος. Θα πρέπει να προβλεφθούν, όπως προτείνουμε, πιστώσεις 86 τουλάχιστον εκατ. Ecu για τα τέσσερα προσεχή χρόνια. Πρόκειται όντως για το ελάχιστο αναγκαίο ποσό που θα επιτρέψει στο πρόγραμμα RAFFAELLO να έχει ουσιαστική επίπτωση στην ευρωπαϊκή πραγματικότητα.
<P>
Το δεύτερο σημείο αφορά τη σωστή άρνηση του Κοινοβουλίου να δεχθεί τη σύσταση μιας διαχειριστικής επιτροπής του προγράμματος που θα αποτελείται από εκπροσώπους των κρατών μελών. Δεν είναι πράγματι κατανοητό για ποιούς λόγους η επιλογή των σχεδίων στο πλαίσιο του RAFFAELLO θα πρέπει να υποβάλλεται σε διπλωμταικές διαπραγματεύσεις ή χειρότερα ακόμη να αποτελεί αντικείμενο κατανομής μεταξύ των 15 εθνικών κυβερνήσεων.
<P>
Ευχόμαστε συνεπώς να εγκρίνει γρήγορα το Συμβούλιο τις τροπολογίες του Ευρωπαϊκού Κοινοβουλίου ώστε να καταστεί το ταχύτερο δυνατή η εφαρμογή ενός από πιο σημαντικά κοινοτικά προγράμματα.

<SPEAKER ID=56 LANGUAGE="ES" NAME="Escudero">
Κύριε Πρόεδρε, θα ήθελα μόνο να πω ορισμένα λόγια για να συγχαρώ τον κ. Sanz Fernαndez για τη σχολαστική του εργασία κατά την εκπόνηση αυτής της έκθεσης, καθώς και για να εκφράσω μεγαλόφωνα ορισμένους συλλογισμούς σχετικά με το δρόμο που ακολουθήσαμε ως εδώ. Κατά πρώτο λόγο, ο εισηγητής έδωσε αποδείξεις αξιέπαινης διαύγειας πνεύματος συντάσσοντας μια έκθεση που περιλαμβάνει και ερμηνεύει τα κυριότερα προβλήματα. Έδωσε επίσης αποδείξεις σταθερότητας στις αρχές, αλλά και ελαστικότητας, υπερασπιζόμενος με ζήλο τα ουσιώδη και υποχωρώντας στις δευτερεύουσες ή βοηθητικές πτυχές. Και όλα αυτά ευθυγραμμιζόμενα με το πνεύμα της Επιτροπής Πολιτισμού, και μέσα σε αυτή, με τα όσα υποστηρίξαμε από πλευράς της Ομάδας μου.
<P>
Τώρα -και αυτός είναι ένας δεύτερος συλλογισμός- σε τι αποσκοπούν τα ανώτατα όργανα του Συμβουλίου όταν αγωνίζονται για το ζήτημα των επιτροπών, και κυρίως όταν μειώνουν τον προϋπολογισμό του RAPHAEL σε ένα συμβολικό, αν όχι ντροπιαστικό ποσόν; Σε τι αποσκοπούσαν -μπορούμε να αναρωτηθούμε- τα υψηλά συμβαλλόμενα μέρη που υπέγραψαν τη Συνθήκη για την Ένωση εισάγοντας έναν νέο τίτλο -τον ένατο- και ένα νέο Αρθρο -το 128- αφιερωμένα στον πολιτισμό; Αποσκοπούσαν ίσως στο να προβούν σε μια κενή διακήρυξη αρχών που αργότερα θα έχανε το κύρος της στην πράξη; Υπό την προστασία του εν λόγω Αρθρου 128 καθώς και του Προγράμματος Καλειδοσκόπιο, δύο μεγάλα προγράμματα -το RAPHAEL και το ΑΡΙΑΔΝΗ- τέθηκαν σε κίνηση, και τα δύο εν μέσω γραφικών αγώνων, μέσα σε κλίμα γλισχρότητας και σκαιότητας, με παζαρέματα και περικοπές, που είναι μάλλον κατάλληλα για να αμβλύνουν το αναπόφευκτο και αυτό που εγκυμονεί διενέξεις παρά για να θέσουν σε κίνηση ένα πρόγραμμα εφευρετικό, ελπιδοφόρο και μακρόπνοο.
<P>
Το Πρόγραμμα RAPHAEL, κύριε Πρόεδρε, είναι βασικό για τη προστασία και την προώθηση της πολιτιστικής κληρονομιάς, ή, με άλλα λόγια, είναι βασικό για την προστασία της ευρωπαϊκής πολιτιστικής ταυτότητας, που σημαίνει τον ουσιαστικό λόγο ύπαρξης της ευρωπαϊκής ιθαγένειας, σε τελευταία ανάλυση τον ουσιαστικό λόγο για τον οποίο όλοι εμείς βρισκόμαστε εδώ.
<P>
Δεν το θέλετε αυτό; Πείτε μας. Θέλετε να καταστήσετε άκυρα στην πράξη τα όσα προβλέπει το Αρθρο 128; Πείτε μας. Αυτό που δε μπορεί να γίνεται, είναι να υποβαθμίζονται τα προγράμματα με το να τους χορηγείται μια πενιχρή χρηματοδότηση και να μετατρέπεται τελικά η τόσο πολυσυζητημένη ευρωπαϊκή πολιτιστική ταυτότητα σε ένα απεχθές αντικείμενο εμπορικής ανταλλαγής για μια χούφτα νομίσματα.

<SPEAKER ID=57 LANGUAGE="IT" NAME="Garosci">
Κύριε Πρόεδρε, το πρόγραμμα RAFFAELLO, που συζητούμε σήμερα, προτείνεται κατά τη διάρκεια μιας εβδομάδας εντατικών κοινοβουλευτικών εργασιών που αφορούν όλους τους συναφείς με αυτό το πρόγραμμα τομείς. Αναφέρομαι στον πολιτισμικό τομέα, τον τουρισμό και τη δυνατότητα δημιουργίας νέων θέσεων εργασίας. Πράγματι, το πρόγραμμα RAFFAELLO έχει ως στόχο την προώθηση μιας ειδικής δράσης στον τομέα της πολιτιστικής κληρονομιάς, που είναι η απαραίτητη προϋπόθεση για την ανάπτυξη της συνεργίας μεταξύ πολιτισμικού τομέα και τουρισμού, με τη συνεπαγόμενη δημιουργία νέων θέσεων εργασίας κυρίως για τους νέους.
<P>
Η ευρωπαϊκή πολιτιστική κληρονομιά δεν αποτελεί πλέον ιδιοκτησία των κρατών μελών, αλλά ολοκλήρου της κοινότητας. όλα συνεπώς τα έθνη έχουν δικαιώματα και καθήκοντα απέναντί της για να μπορούν όλοι οι ευρωπαίοι πολίτες να έχουν πρόσβαση σε κάθε εκδήλωση, σε όλα τα αντικείμενα τέχνης και πολιτισμού, που φυλάσσουν και διαχειρίζονται τα κράτη μέλη. Αυτή η αντμετώπιση ισχύει ιδιαίτερα για τις κοινωνικές τάξεις που σήμερα δεν έχουν πρόσβαση στο χώρο του πολιτισμού.
<P>
Τώρα θα πρέπει, συνεπώς, η Επιτροπή να δώσει περιεχόμενο στο πρόγραμμα RAFFAELLO. νομίζω ότι το Ευρωπαϊκό Κοινοβούλιο έχει προσφέρει σχετικά ευρείες υποδείξεις.
<P>
Γι αυτούς τους λόγους θα υπερψηφίσουμε την προτεινομένη αύξηση της επιδότησης και επιμένουμε το ήμισυ των συνολικών πιστώσεων να χρησιμοποιηθεί για δράσεις πρόληψης, για την αξιοποίηση δηλαδή, την αποκατάσταση και την προστασία των ευρωπαϊκών πολιτισμικών αγαθών. Πολλοί νέοι θα να κατευθυνθούν προς εκείνα τα επαγγέλματα που είναι απαραίτητα για τη διατήρηση των σημερινών πολιτισμικών αγαθών και τα οποία μόνο με αυτό τον τρόπο θα μπορέσουμε να κληροδοτήσουμε στην Ευρώπη και κυρίως στους Ευρωπαίους του αύριο.

<SPEAKER ID=58 LANGUAGE="PT" NAME="Vaz da Silva">
Κύριε Πρόεδρε, κύριε Επίτροπε, αναφέρθηκαν ήδη πολλά - πιστεύω, μάλιστα, ότι αναφέρθηκαν τα πάντα - σχετικά με το πόσο σημαντικό είναι να αποκτήσει η 'Ενωση, για πρώτη φορά, με το RAFAEL, ένα πρόγραμμα για την πολιτιστική κληρονομιά. Εδώ και τριάντα χρόνια, διαδοχικές δηλώσεις και συμβάσεις τις οποίες έχουν υπογράψει τα κράτη μέλη της 'Ενωσης, αλλά στο πλαίσιο πρωτοβουλιών του Συμβουλίου της Ευρώπης και της ΟΥΝΕΣΚΟ, απηύθυναν σθεναρές εκκλήσεις για την αξιοποίηση και την προστασία της πολιτιστικής κληρονομιάς και, από το 1972, το Κοινοβούλιο άρχισε να ζητά κοινοτικές δράσεις στον τομέα αυτό. Δεν μπορούμε να μην απορούμε με αυτή την καθυστέρηση στο τόσο κεντρικό θέμα της ευρωπαϊκής ταυτότητας, όπου η κοινοτική παρέμβαση είναι απαραίτητη.
<P>
Δεν θεωρώ ούτε απαραίτητο ούτε πρόσφορο να απαριθμήσω και πάλι τα επιχειρήματα που το Κοινοβούλιο, με βάση την πρόταση της Επιτροπής, παρουσίασε εκτεταμένα σε προηγούμενες φάσεις της συζήτησης. Θα υπενθυμίσω μόνο ορισμένα προφανή γεγονότα για να υποστηρίξω την ενίσχυση του προϋπολογισμού.
<P>
Η πολιτιστική κληρονομιά, αν την αφήσουμε να πεθάνει, δεν μπορεί να ανακτηθεί. Η μνήμη εξαφανίζεται όταν δεν τροφοδοτείται. Η βαρβαρότητα παραμονεύει, αν δεν τρέφεται το πνεύμα.
<P>
Γιατί να μιλάμε για μία Ευρώπη του μέλλοντος εάν αρνούμαστε να τροφοδοτήσουμε την ίδια τη βάση που τη στηρίζει; Πιστεύω ότι το Συμβούλιο θα αναγνωρίσει τελικά ότι είναι αναπόφευκτη η επαναφορά του προϋπολογισμού των 86 εκατομμυρίων Ecu που προβλεπόταν αρχικά, όπως προτείνει ο εισηγητής.
<P>
Οτιδήποτε άλλο, κύριε Πρόεδρε, δεν έχει καμία σοβαρότητα.

<SPEAKER ID=59 LANGUAGE="ES" NAME="Mohamed Alν">
Κύριε Πρόεδρε, κύριε Επίτροπε, σύμφωνα με τις ενδείξεις, έχω καμιά φορά την εντύπωση ότι το Συμβούλιο ή και η ίδια η Επιτροπή δεν αποδίδουν τη δέουσα σημασία στα θέματα του πολιτισμού, ή τουλάχιστον αυτό δείχνουν κατά τη χορήγηση των δημοσιονομικών προικοδοτήσεων. Εμείς, το Ευρωπαϊκό Κοινοβούλιο, μέσω μιας τροπολογίας, ζητάμε 96 εκατομμύρια Ecu, ενώ με την πρόταση της Επιτροπής γίνεται μια περικοπή που καταλήγει, ούτε λίγο ούτε πολύ, σε 37 εκατομμύρια Ecu για μια διάρκεια τεσσάρων χρόνων του προγράμματος, γι' αυτό και εύκολα γίνεται κατανοητή η αγανάκτηση του κ. Sanz.
<P>
Αυτό, αξιότιμοι κύριοι, έχει δύο ερμηνείες: η μία είναι εκείνη που επεσήμανα ήδη, ότι δεν αποδίδεται μεγάλη σημασία στην πολιτιστική μας κληρονομιά, και η άλλη είναι ότι δεν αποδίδεται μεγάλη σημασία στη δημιουργία θέσεων απασχόλησης. Αντιμετωπίζουμε και πάλι πομπώδεις δηλώσεις προθέσεων και έλλειψη συγκεκριμένης δράσης. Οποιαδήποτε δημοσιονομική περικοπή σχετικά με το RAPHAEL συνεπάγεται ότι στρέφουμε τα νώτα στη δυνατότητα δημιουργίας νέων θέσεων εργασίας.
<P>
Η προώθηση του τουρισμού -όπως λέμε και στην πρώτη τροπολογία που παρουσίασε η Επιτροπή Πολιτισμούδεν συνεπάγεται μόνο να μοιραστούμε την πολιτιστική μας κληρονομιά και τις πολιτιστικές και καλλιτεχνικές μας γνώσεις, αλλά συνεπάγεται επίσης και τη δημιουργία νέων θέσεων εργασίας γύρω από αυτούς τους τομείς πολιτιστικού και καλλιτεχνικού ενδιαφέροντος. Χωρίς να πάμε μακρύτερα, θα μπορούσα να αφιερώσω ένα μεγάλο μέρος της παρέμβασής μου στην προβολή των θαυμάτων του πολιτισμού που διαθέτει η Ισπανία, η περιοχή της αρχαίας Al Αndalus, για παράδειγμα. Αν τα γνωρίζατε, είναι βέβαιο ότι θα συναινούσατε, όπως θεωρεί η Ομάδα μου, στο ότι πρέπει να δώσουμε θετική ψήφο στην έκθεση του κ. Sanz Fernαndez, ώστε όλοι μας να συνεχίσουμε να τα χαιρόμαστε.
<P>
Τέλος, και μια και λέω όλοι μας , δεν θα ήθελα να παραλείψω να εκφράσω τη συμφωνία μου με τη δεύτερη τροπολογία, για τη βελτίωση της πρόσβασης στην πολιτιστική κληρονομιά των μειονεκτούντων ατόμων καθώς και εκείνων που ζουν στις απομακρυσμένες και αγροτικές περιοχές της Ένωσης. Όπως λέμε πάντοτε στην Ευρωπαϊκή Ενωτική Αριστερά, να μοιραζόμαστε τον πλούτο αντί να μοιραζόμαστε τη φτώχεια. Και αυτό, βεβαίως, ισχύει 100 % και για την πολιτιστική μας κληρονομιά.

<SPEAKER ID=60 LANGUAGE="FR" NAME="Leperre-Verrier">
Κύριε Πρόεδρε, η διαφύλαξη της ευρωπαϊκής πολιτιστικής κληρονομιάς αποτέλεσε αντικείμενο πολλών συζητήσεων και αιτημάτων. Τη στιγμή που συζητούμε σε δεύτερη ανάγνωση το πρόγραμμα Raphaλl, θα ήθελα να επαναβεβαιώσω με θέρμη ορισμένα σημεία, τα οποία ευθυγραμμίζονται με της ανησυχίες του κ. Sanz Fernαndez, εισηγητή της Επιτροπής Πολιτισμού, Νεότητας, Παιδείας και Μέσων Ενημέρωσης, τον οποίο θα ήθελα να συγχαρώ και πάλι για την ποιότητα της εργασίας του.
<P>
Πιστεύω, κατ'αρχάς, ότι πρέπει να εξετάσουμε τα προτεινόμενα κονδύλια του προϋπολογισμού. Τα τριάντα εκατομμύρια Ecu είναι πάρα πολύ λίγα και, τη στιγμή του συμβιβασμού, επιβάλλεται να προσεγγίσουμε κατά το δυνατόν περισσότερο τα 86 εκατ. Ecu που προτείνει ο εισηγητής. Ευελπιστούμε ότι το Συμβούλιο θα ακούσει τη λογική και θα καταλάβει ότι η επιλογή των σχεδίων πρέπει να γίνεται από την Ευρωπαϊκή Επιτροπή και όχι μέσω κάποιας διακυβερνητικής συμφωνίας, γεγονός που αντιβαίνει, εξάλλου, στο άρθρο 128 της Συνθήκης. Εξάλλου, πρέπει να προωθήσουμε την πρόσβαση όλων στον πολιτισμό.
<P>
Εν κατακλείδει, αγαπητοί συνάδελφοι, θα ήθελα να κάνω μία πιο προσωπική παρατήρηση. Χθες, κατά τη διάρκεια μίας επίσκεψης στον Καθεδρικό ναό του Στρασβούργου, λίγα βήματα από εδώ, ένας από τους υπευθύνους του ναού για τη διαχείριση και προστασία του μνημείου αυτού μου επεσήμανε τις καταστροφές που επέφερε ο χρόνος και η ρύπανση των πόλεών μας. Και, μεταξύ ουρανού και γης, διαπίστωσα πράγματι τις επιπτώσεις των πληγμάτων αυτών στις αιωνόβιες αυτές πέτρες, σύμβολο της Ευρώπης και της ακτινοβολίας της, σε μία εποχή όπου η Ευρωπαϊκή Ένωση δεν ήταν παρά ένα μακρινό όνειρο. Ωστόσο, ο καθεδρικός του Στρασβούργου είναι ένα παγκόσμια γνωστό μνημείο. Η UNESCO τον συμπεριέλαβε μεταξύ των μνημείων της παγκόσμιας πολιτιστικής κληρονομιάς. Παρά ταύτα χρειάζεται συνεχή μέριμνα, η χρηματοδότηση της οποίας δεν εξασφαλίζεται πάντοτε.
<P>
Ασφαλώς, καταλαβαίνω ότι η Ευρώπη δεν μπορεί να κάνει τα πάντα και ότι η επικουρικότητα υποχρεώνει τα κράτη μέλη να είναι οι μόνοι εγγυητές της εθνικής κληρονομιάς. Ωστόσο, πιστεύω, αγαπητοί συνάδελφοι, ότι πρέπει να μελετήσουμε το ενδεχόμενο σύνταξης ενός καταλόγου της ευρωπαϊκής κληρονομιάς, για να προστατεύσουμε από τους κινδύνους το απάνθισμα της πολιτιστικής μας ταυτότητας.

<SPEAKER ID=61 LANGUAGE="FR" NAME="Souchet">
(χωρίς μικρόφωνο).. στο πλαίσιο της πραγματικής επικουρικότητας, εφόσον το εν λόγω πρόγραμμα έχει ως στόχο, παραθέτω απόσπασμα της αιτιολογικής έκθεσης, "να ενθαρρύνει τη συνεργασία μεταξύ των κρατών μελών και να στηρίξει και να συμπληρώσει τη δράση τους στον τομέα της πολιτιστικής κληρονομιάς». Βασίζεται στο σεβασμό των εθνικών διαφορών, οι οποίες υπήρξαν το πλαίσιο ανάπτυξης της κοινής μας κληρονομιάς. Οι ευρωπαϊκές χώρες διαθέτουν στον τομέα αυτόν ένα συγκεκριμένο πλεονέκτημα που τους επιτρέπει να αναπτύξουν τον πολιτιστικό τουρισμό, ο οποίος μπορεί να καταστεί στο μέλλον σημαντική πηγή οικονομικών και κοινωνικών δραστηριοτήτων.
<P>
Η αναζήτηση ταυτότητας από τον σύγχρονο άνθρωπο θα τον οδηγεί όλο και περισσότερο στους τόπους όπου θα αναγνωρίζει ορισμένα στοιχεία αναφοράς. Ως εκ τούτου, εγκρίνουμε απόλυτα την τροπολογία 1 που μας προτείνεται, η οποία στοχεύει στη σύνδεση του τουρισμού με την αξιοποίηση της κληρονομιάς. Πρέπει να ευνοηθεί η παράλληλη ανάπτυξη του πολιτιστικού τουρισμού στην Ευρώπη και των επαγγελμάτων που σχετίζονται με την πολιτιστική κληρονομιά.
<P>
Εγκρίνουμε επίσης την τροπολογία 2 που επιμένει στη ανάγκη να προωθηθεί η πρόσβαση στην πολιτιστική κληρονομιά των περιφερειακών περιοχών. Η ανάπτυξη κατά προτεραιότητα της πλούσιας κληρονομιάς τους, θαλάσσιας και αγροτικής κυρίως, έχω δε κατά νου ιδιαιτέρως τις χώρες του ατλαντικού τόξου, είναι ένα από τα μέσα που μπορούν να αντισταθμίσουν το γεωγραφικό μειονέκτημα της απομάκρυνσής τους.
<P>
Δεδομένου ότι εκλέγομαι στο νομό Vendιe, ο οποίος ανέλαβε πρότυπες πρωτοβουλίες σε ό, τι αφορά τη διατήρηση και αξιοποίηση των μνημείων και του τοπίου της κληρονομιάς μας στο πλαίσιο του προγράμματος Patrimoine 2000, μπόρεσα να διαπιστώσω τι αντίκτυπο έχουν στη χωροταξία οι σημαντικές δράσεις στον τομέα της κληρονομιάς. Τα αξιοποιημένα μνημεία της κληρονομιάς μας δεν είναι μόνον τόπος μνήμης, αλλά και τόπος εκπαίδευσης, δημιουργίας, αποτελούν δε πραγματικές επιχειρήσεις που δημιουργούν θέσεις εργασίας και οικονομικές δραστηριότητες, οι οποίες παύουν σιγά σιγά να έχουν αποκλειστικά εποχιακό χαρακτήρα.
<P>
Το πρόγραμμα Raphaλl - προσθέτω στο σημείο αυτό ότι θα θέλαμε να έχουμε στη διάθεσή μας, κύριε Επίτροπε, έναν ακριβή απολογισμό της πρότυπης φάσης πειραματισμού - το πρόγραμμα Raphaλl, επαναλαμβάνω, και η έκθεση που μας υποβλήθηκε έχουν το πλεονέκτημα ότι αναγνωρίζουν τη σημασία του κοινωνικού αντικτύπου των σχεδίων που αφορούν την κληρονομιά. Τα σχέδια αυτά δημιουργούν, στο πλαίσιο μίας πόλης, μίας χώρας, μίας περιφέρειας, μία πολύ ευρεία κοινωνική κινητοποίηση, νέες μορφές αλληλεγγύης, την ανάπτυξη της συντροφικότητας. Επιπλέον, ευνοούν την κοινωνική ένταξη, δημιουργούν μία ισχυρή συλλογική τυατότητα και, συνεπώς, μπορούν να διαδραματίσουν σημαντικό ρόλο όσον αφορά την κοινωνική σταθερότητα.
<P>
Ωστόσο, η διατήρηση, η συντήρηση, η εξασφάλιση νέας πνοής στα μνημεία και αρχεία της κληρονομιάς μας συνεπάγονται, ιδιαίτερα για τους δημόσιους φορείς, εξαιρετικά δυσβάσταχτες οικονομικές επιβαρύνσεις. Πρέπει λοιπόν να προωθηθούν οι κοινές δράσεις που μειώνουν τις επιβαρύνσεις των μεμονωμένων φορέων - όπως οι κοινές έρευνες επί των κοινών προβλημάτων συντήρησης, αποκατάστασης, για παράδειγμα η συντήρηση του χαρτιού ή η μεταφορά τεχνογνωσίας - που επιτρέπουν την αποφυγή της επανάληψης των αποτυχιών ή των διπλών δαπανών για δράσεις που συνήθως είναι μακρόχρονες.
<P>
Δυστυχώς, ούτε η διάρκεια του προγράμματος, ούτε οι πιστώσεις που διατίθενται ανταποκρίνονται στη φιλοδοξία που υπηρετούν. Η ομάδα μας θεωρεί πολύ δυσάρεστη εξέλιξη τη μείωση της διάρκειάς του από πέντε σε τέσσερα χρόνια. Ως προς το προϋπολογισμό του προγράμματος, που μειώθηκε από τα 67 εκατ. Ecu για πέντε χρόνια στα 30 εκατ. Ecu για τέσσερα χρόνια, ήδη είναι ανεπαρκής για το κόστος που συνεπάγονται τα σχέδια αυτού του είδους. Συνεπώς, υπάρχει δυστυχώς ο κίνδυνος να καταστεί το πρόγραμμα Raphaλl ένα μέσο μικρής εμβέλειας και αποτελεσματικότητας σε έναν τομέα που είναι ωστόσο βασικής σημασίας για την ανάπτυξή μας, όχι μόνο την πολιτιστική, αλλά και την οικονομική και κοινωνική.

<SPEAKER ID=62 LANGUAGE="ES" NAME="Lage">
Κύριε Πρόεδρε, κύριοι βουλευτές, συγχαίρω κατ'αρχήν τη σταθερότητα του κ. Sanz Fernandez με την οποία απορρίπτει το ασήμαντο και σχεδόν ταπεινωτικό ποσό το οποίο επιδιώκει να διαθέσει το Συμβούλιο στο πρόγραμμα RAFAEL.
<P>
Πραγματικά, δεν είναι δυνατό να δηλώνουμε μάταια ότι ο πολιτισμός είναι ένα ενεργό στοιχείο της ευρωπαϊκής ιθαγένειας, ότι ενισχύει το αίσθημα του ανήκειν των Ευρωπαίων στην 'Ενωση και τους ενώνει στην πίστη στις ίδιες αξίες και, στη συνέχεια, να μην χορηγούμε αξιοπρεπείς χρηματοδοτήσεις στις πολιτιστικές πολιτικές· έτσι φαίνεται ότι ο πολιτισμός είναι, τελικά, απλώς ένα άρωμα ή μόνο ένα ρητορικό διάνθισμα.
<P>
Δεν είναι δυνατό να επεξεργαζόμαστε φιλόδοξα πολιτιστικά προγράμματα, καλοδιατυπωμένα, γραμμένα με τρόπο ολοκληρωμένο, ενδιαφέροντα ως προς τις φιλοδοξίες τους και τους στόχους τους, όπως συμβαίνει με τα προγράμματα Καλειδοσκόπιο, Αriane και Raphael, και να μην τους διαθέτουμε πόρους που βρίσκονται στο ύψος των φιλοδοξιών τους. Αυτό θα μπορούσε να προκαλέσει και θα προκαλέσει μόνο απογοητεύσεις και ψευδαισθήσεις.
<P>
Από την άποψη αυτή το πρόγραμμα Raphael είναι ένα συμπτωματικό πρόγραμμα.
<P>
Πώς είναι δυνατό να τολμάμε να επιδιώκουμε τη διαφύλαξη, την αξιοποίηση, την προστασία και τη διάδοση της πλούσιας και σύνθετης ευρωπαϊκής κληρονομιάς με ένα ποσό τόσο γελοίο όπως αυτό που μας παρουσιάζεται εδώ; Γνωρίζουμε ότι η 'Ενωση διαδραματίζει στον τομέα αυτό ένα συμπληρωματικό ρόλο. Τα ίδια τα κράτη μέλη και όλα τα ευρωπαϊκά κράτη είναι κράτη με υψηλό πολιτισμό και εκλέπτυνση. Φροντίζουν τον πολιτισμό τους, φροντίζουν την κληρονομιά τους. Αλλά αυτό που δίνει προστιθέμενη αξία στην παρέμβαση της Ευρωπαϊκής 'Ενωσης είναι η επικοινωνία, είναι το αμοιβαίο αίσθημα ευθύνης όλων των Ευρωπαίων απέναντι στην κληρονομιά τους. Γι'αυτό, υψώνω και εγώ τη φωνή μου και διαμαρτύρομαι εναντίον της πράξης του Συμβουλίου και της εμφανούς έγκρισης που της δίνει η Επιτροπή. Το Κοινοβούλιο αυτό οφείλει να απορρίψει ένα ποσό το οποίο τελικά είναι σχεδόν προσβλητικό, εφόσον πρόκειται για ένα θέμα, για ένα πρόγραμμα και για μία πρόθεση τόσο ευρεία και φιλόδοξη.

<SPEAKER ID=63 LANGUAGE="PT" NAME="Vieira">
Κύριε Πρόεδρε, κύριε Επίτροπε, αγαπητοί συνάδελφοι, πριν γίνει μία εκτίμηση υπέρ του προγράμματος Raphael και της έκθεσης Sanz Fernandez, είναι σημαντικό να δηλώσουμε ότι η Ευρώπη του μέλλοντος πρέπει να οικοδομηθεί όχι μόνο πάνω σε οικονομικά θεμέλια αλλά επίσης πάνω σε κοινωνικοπολιτιστικές και οικολογικές βάσεις. Και η οικοδόμηση αυτή θα μπορέσει να εδραιωθεί μόνο αν αναπτυχθεί με τρόπο ειρηνικό και αρμονικό, τηρώντας την αρχή της επικουρικότητας και με σεβασμό των αποκλειστικών αρμοδιοτήτων των κρατών μελών.
<P>
Πέρα από τις πολυσύνθετες αρμοδιότητες της Ευρωπαϊκής 'Ενωσης στον πολιτικό και οικονομικό τομέα, είναι ανάγκη να μην αποθαρρυνθεί ποτέ η Ευρώπη, όσο μεγάλα και να είναι τα εμπόδια ή οι αντιθέσεις που ορθώνουν σήμερα ορισμένα κράτη μέλη και θεσμοί, και να προσπαθήσει να εκπληρώσει τις υποχρεώσεις της στον κοινωνικό, πολιτιστικό και περιβαλλοντικό τομέα.
<P>
Η οικονομική ανάπτυξη θα πρέπει να συμβαδίζει με την κοινωνική και πολιτιστική προόδο καθώς και με τη διατήρηση της φύσης. Με αυτόν τον τρόπο πρέπει να κατανοούνται και να δικαιολογούνται οι μεγάλοι αγώνες που πρέπει να αναλάβουμε, κάθε φορά με μεγαλύτερη δύναμη και πιο επιτακτικά. Με την προώθηση της απασχόλησης, με την κοινωνική προστασία κατά της φτώχειας και του κοινωνικού αποκλεισμού, με τη γενίκευση των πολιτικών δημόσιας υγείας, με την ασφάλεια των πολιτών, με μία αξιοπρεπή κατοικία, με τη μεταρρύθμιση των συστημάτων εκπαίδευσης και κατάρτισης, με την αναβάθμιση της οικογένειας στους κόλπους της κοινωνίας, με τη διαφύλαξη της φυσικής και πολιτιστικής κληρονομιάς.
<P>
Στα έγγραφα που εξετάζουμε τώρα, πρέπει να επισημάνουμε ότι ο σκοπός του προγράμματος Raphael είναι να στηρίξει και να συμπληρώσει τη δράση των κρατών μελών στον τομέα της πολιτιστικής κληρονομιάς ευρωπαϊκής διάστασης, ο οποίος είναι ευύτατος και πολύ πλούσιος όπως όλοι γνωρίζουμε. Σε όλη την Ευρώπη, στις πόλεις και στις αγροτικές περιοχές, στις πιο ανεπτυγμένες χώρες και στις περιφερειακές και ιδιαίτερα απομακρυσμένες περιοχές, είναι αμέτρητα τα πολύτιμα παραδείγματα της κληρονομιάς που έχει δημιουργηθεί, κινητής και ακίνητης, αρχιτεκτονικής, αρχαιολογικής ή άλλης, και πολλά τα σύνολα, οι πολιτιστικοί χώροι και τοποθεσίες που αξίζουν κυρίως δράσεις συντήρησης, διαφύλαξης και αξιοποίησης.
<P>
Αποδίδουμε στο πρόγραμμα αυτό τη μέγιστη σημασία διότι, πέρα από το γεγονός ότι δείχνει ένα ισχυρό ενδιαφέρον και μέγιστο σεβασμό για την πολιτιστική κληρονομιά των λαών μας και της Ευρώπης, μπορεί επίσης να συμβάλει στην περιφερειακή ανάπτυξη, στη βελτίωση της απασχόλησης, στην προαγωγή του τουρισμού και, κατά κάποιον τρόπο, να ωφελήσει την ποιότητα ζωής των πληθυσμών.
<P>
Θέλω, τέλος, να δηλώσω ότι συμφωνούμε με τον εισηγητή όταν προτείνει μία χρηματοδοτική συμβολή 86 εκατομμυρίων Ecu, πολύ σημαντική για το πρόγραμμα. Και επίσης όταν απευθύνει έκκληση να δοθεί μεγαλύτερη προσοχή στις πιο υποβαθμισμένες ομάδες και περιοχές, όπου συμπεριλαμβάνονται οι περιφερειακές και ιδιαίτερα απομακρυσμένες περιοχές.

<SPEAKER ID=64 NAME="Oreja Aguirre">
Κύριε Πρόεδρε, κυρίες και κύριοι βουλευτές, θα ήθελα να ευχαριστήσω τον κ. Sanz Fernαndez για την εξαίρετη εργασία του. Θα ήθελα επίσης να πω ότι, όπως όλοι επισημάνατε στις παρεμβάσεις σας, βρισκόμαστε σε μια σημαντική στιγμή της συνολικής δραστηριότητας της Επιτροπής Πολιτισμού, διότι πρόκειται πιθανώς για ένα από τα κεντρικά σημεία στα οποία θα πρέπει να επιμείνουμε τους επόμενους μήνες και τα επόμενα χρόνια. Θα ήθελα να σας πω, κατ' αυτήν την έννοια, ότι η Επιτροπή αντιτάχθηκε στην κοινή θέση, διότι εννοούμε πως, σε ό, τι αναφέρεται στον προϋπολογισμό συγκεκριμένα, ένα τόσο ανεπαρκές ποσόν δεν ανταποκρίνεται ούτε στο ελάχιστο στις επιδιώξεις μας.
<P>
Το Πρόγραμμα RAPHAEL είναι ένα πρόγραμμα σημαντικό, και αποτελεί τον πυρήνα της κοινοτικής παρέμβασης υπέρ του πολιτισμού. Όσον αφορά τις τροπολογίες που παρουσίασε το Κοινοβούλιο, θα ήθελα να σας πω ότι η Επιτροπή αποδέχεται επτά από αυτές: αποδέχεται την Αριθ. 1, την Αριθ. 2 -η οποία συμπληρώνει την απαρίθμηση των ομάδων των οποίων θα πρέπει να βελτιωθεί η πρόσβαση στην πολιτιστική κληρονομιά. Γνωρίζετε ήδη (εφόσον είχα την ευκαιρία να το εκφράσω σε διάφορες περιπτώσεις στην Επιτροπή Πολιτισμού του Κοινοβουλίου) ποιό είναι το κριτήριό μου σχετικά με το θέμα που αφορά τα μειονεκτούντα άτομα, σχετικά με το ποιός είναι ο ρόλος που πρέπει να διαδραματίσει ο πολιτισμός όσον αφορά τον αποκλεισμό καθώς και τα άτομα που ζουν σε απομακρυσμένες και αγροτικές περιοχές.
<P>
Όσον αφορά τις τροπολογίες 3 και 4, εννοούμε ότι εισάγουν τροποποιήσεις σε δύο σημεία, σχετικά με την επιτροπολογία, και εδώ επίσης είμαστε σύμφωνοι με το Κοινοβούλιο. Αποδεχόμαστε επίσης την τροπολογία Αριθ. 6, για τη διαγραφή της παραγράφου της κοινής θέσης που αναφέρεται στον όρο αναθεώρησης του προϋπολογισμού για τα δύο τελευταία χρόνια του προγράμματος· την τροπολογία Αριθ. 7 σχετικά με την τροποποίηση του ανωτάτου ορίου της κοινοτικής χρηματοδοτικής ενίσχυσης για τα σχέδια του σημείου 2 της δράσης Αριθ. 1 -ευρωπαϊκά εργαστήρια πολιτιστικής κληρονομιάς- και τέλος την τροπολογία Αριθ. 8, που περιέχει μια διευκρίνιση σχετικά με την ιδιαίτερη προσοχή που πρέπει να αποδοθεί στην πρόσβαση των λιγότερο ευνοημένων ατόμων, στα πλαίσια της δράσης Αριθ. 2.
<P>
Σχετικά με τον προϋπολογισμό, η Επιτροπή επιθυμεί να είναι συνεκτική στη θέση της, εφόσον το επανέλαβε στην ανακοίνωσή της προς το Συμβούλιο, και κατά συνέπεια διατηρεί την αρχική της θέση: έναν προϋπολογισμό 67 εκατομμυρίων Ecu για μια περίοδο πέντε ετών. Πιστεύουμε ότι είναι σημαντικό η σύνοδος του Συμβουλίου που θα διεξαχθεί στις 16 Δεκεμβρίου να μπορέσει να μειώσει τις αποστάσεις ανάμεσα στις δύο θέσεις που υπάρχουν αυτήν τη στιγμή. Το μόνο που απομένει, είναι να σας ευχαριστήσω για την υποστήριξή σας στο πρόγραμμα και να ελπίζω ότι αυτό το βήμα που πραγματοποιούμε σήμερα θα μπορέσει να διευρυνθεί στο μέλλον και ότι το Συμβούλιο δεν θα μας περικόψει τον προϋπολογισμό, ο οποίος είναι ήδη εξαιρετικά περιορισμένος.

<SPEAKER ID=65 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=7>
Ελεύθερη κυκλοφορία των ιατρών και αμοιβαία
αναγνώριση των διπλωμάτων τους
<SPEAKER ID=66 NAME="Πρόεδρος">
Η ημερήσια διάταξη προβλέπει τη συζήτηση της σύστασης για δεύτερη ανάγνωση (Α4-0269/96) εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την κοινή θέση που ενέκρινε το Συμβούλιο εν όψει της έγκρισης της πρότασης οδηγίας του Ευρωπαϊκού Κοινοβουλίου και του Συμβουλίου για την τροποποίηση της Οδηγίας 93/16/ΕΟΚ που αποσκοπεί να διευκολύνει την ελεύθερη κυκλοφορία των ιατρών και την αμοιβαία αναγνώριση των διπλωμάτων τους και των άλλων τίτλων (C40381/96-94/0305(COD)) (Εισηγήτρια: κ. Nicole Fontaine).

<SPEAKER ID=67 NAME="Fontaine">
Κύριε Πρόεδρε, η έκθεση επί της οποίας συζητούμε εντάσσεται στο πλαίσιο των προηγούμενων οδηγιών, οι οποίες, από το 1975 επιχειρούν να υλοποιήσουν σταδιακά την ελεύθερη κυκλοφορία των ιατρών και την αναγνώριση των διπλωμάτων τους.
<P>
Η ομιλία μου, κύριε Πρόεδρε, θα είναι πολύ σύντομη, εφόσον ήδη έχουμε συζητήσει επί μακρόν σχετικά με το θέμα κατά την πρώτη ανάγνωση. Στις 29 Ιουνίου 1995 εκδώσαμε μία γνωμοδότηση και διαπιστώνουμε σήμερα ότι τα μόνα στοιχεία των τροπολογιών μας που υιοθετήθηκαν στην κοινή θέση που μας υποβλήθηκε είναι στοιχεία που αφορούν τη διατύπωση, τούτο δεν πρέπει να αποσιωπηθεί.
<P>
Θα ήθελα να επισημάνω ότι δεν πρέπει να μας παραπλανήσει ο τεχνικός χαρακτήρας του κειμένου. Πράγματι, θα μπορούσε κανείς να σκεφτεί ότι οι τροπολογίες που θα μπορούσαμε να προτείνουμε θα είχαν μικρό μόνο αντίκτυπο στο διατακτικό της προηγούμενης οδηγίας. Στην πραγματικότητα, τα πράγματι δεν είναι έτσι, διότι η οδηγία θα κληθεί να λειτουργήσει μέσω της περίφημης επιτροπολογίας, η οποία θα τεθεί σε εφαρμογή, πολύ περισσότερο δε που καμία διάταξη δεν προβλέπει, όπως συνέβαινε στην προηγούμενη γενική οδηγία, τη σύσταση ομάδας συντονιστών που θα εξασφάλιζαν την ομοιογένεια του συστήματος.
<P>
Ως εκ τούτου, κύριε Πρόεδρε, αγαπητοί συνάδελφοι, η Επιτροπή Νομικών Θεμάτων και Δικαιωμάτων των Πολιτών έκρινε, κατόπιν προβληματισμού, ότι τα αιτήματα που είχαμε διατυπώσει κατά την πρώτη ανάγνωση δεν ήταν ουδόλως υπερβολικά, ενώ, αντίθετα, θα επέτρεπαν να δοθεί μία ώθηση στην ελεύθερη κυκλοφορία των ιατρών, και να αντιμετωπισθεί σε ένα πλαίσιο δυναμικό και εξελικτικό.
<P>
Για το λόγο αυτόν η Επιτροπή Νομικών Θεμάτων και Δικαιωμάτων των Πολιτών σας προτείνει, κατ'αρχάς, να επαναβεβαιώσετε τη στήριξή σας -δεν πιστεύω να εκπλήσσεστε- στη διαχειριστική επιτροπή της διαδικασίας ΙΙ, εναλλακτική διατύπωση β, διότι πιστεύουμε ότι ανταποκρίνεται καλύτερα στην ανάγκη μεγαλύτερης ομοιογένειας στο θέμα της διάρκειας των σπουδών της ιατρικής - αυτό είναι το αντικείμενο των τροπολογιών 1 και 4. Σημειώνω εξάλλου ότι τούτο συμφωνεί με την αρχική πρόταση της Επιτροπής.
<P>
Δεύτερον, επαναβεβαιώνουμε το αίτημά μας να δοθεί στη συμβουλευτική επιτροπή για την εκπαίδευση των ιατρών η θέση που της αρμόζει. Λέγοντας "η θέση που της αρμόζει», ομιλώ απλούστατα για τη θέση που το ίδιο το Συμβούλιο της είχε αποδώσει με την απόφασή του της 16ης Ιουνίου 1975. Εισάγουμε την τροπολογία αυτή σε μία αιτιολογική σκέψη, πρόκειται για την τροπολογία 2. Θα έλεγα ότι τούτο θα επιτρέψει την ενίσχυση της δήλωσης της Επιτροπής ενώπιον του Συμβουλίου στο εν λόγω θέμα.
<P>
Τρίτον και τελευταίο, επαναβεβαιώνουμε την ανησυχία μας σχετικά με τους υπηκόους κρατών μελών που κατέχουν διπλώματα που έχουν χορηγήσει τρίτα κράτη. Πιστεύουμε ότι είναι ένα πολύ λεπτό ζήτημα που δεν πρέπει κατά κανένα τρόπο να αποσιωπηθεί. Θέτουμε το ζήτημα, για άλλη μία φορά, πολύ απλά στην τροπολογία 3.
<P>
Κύριε Πρόεδρε, ελπίζω ότι το Κοινοβούλιο θα εγκρίνει τις προτάσεις της Επιτροπής Νομικών Θεμάτων και Δικαιωμάτων των Πολιτών. Πρόκειται για πολύ λογικές προτάσεις, θα έλεγα μάλιστα μετριοπαθείς, για τις οποίες θα άκουγα ευχαρίστως τις απόψεις του Επιτρόπου.
<P>
Ολοκληρώνοντας, θα έλεγα, αγαπητοί συνάδελφοι, ότι δεν πρέπει να λησμονούμε πως η ελεύθερη κυκλοφορία των εργαζομένων είναι ένα από απτά στοιχεία της Ευρώπης των πολιτών, της οποίας την πρόοδο πρέπει να εξασφαλίσουμε, εάν θέλουμε οι πολίτες να προσεταιριστούν τα οράματά μας.

<SPEAKER ID=68 LANGUAGE="DE" NAME="Gebhardt">
Κύριε Πρόεδρε, αγαπητή συνάδελφε Fontaine, θα ήθελα να σας ευχαριστήσω για τη θαυμάσια δουλειά σας. Πρόκειται εδώ για την οδηγία, τη σχετική με την ελεύθερη κυκλοφορία των ιατρών και την αμοιβαία αναγνώριση των διπλωμάτων, πιστοποιητικών και άλλων τίτλων τους; ένα θέμα πολύ σημαντικό για τους πολίτες μας. H οδηγία αυτή αποτελεί μια συμβολή στην υλοποίηση της ελεύθερης κυκλοφορίας και της εσωτερικής αγοράς, που κατοχυρώνεται μέσα στις Συνθήκες των Eυρωπαϊκών Kοινοτήτων, κι αυτό όχι μόνο με λόγια αλλά και με πράξεις.
<P>
H οδηγία αυτή, λοιπόν, αποτελεί σημαντικό βήμα προς τα εμπρός. Tο Συμβούλιο, βεβαίως, αγνόησε τις βασικές τροπολογίες που κατέθεσε το Eυρωπαϊκό Kοινοβούλιο, σε πρώτη ανάγνωση. Aυτές αναφέρονται κυρίως στο ζήτημα των υπηκόων της EE με τίτλους από τρίτες χώρες. Bεβαίως, η οδηγία αυτή δεν εμποδίζει τα κράτη μέλη να επιτρέπουν στους κατόχους διπλωμάτων, πιστοποιητικών και άλλων τίτλων που δεν αποκτήθηκαν σ' ένα κράτος μέλος, να ασκούν το επάγγελμα του ιατρού. Ωστόσο αφήνει σε εκκρεμότητα το πώς θα πρέπει να χειριστεί το θέμα. Aφήνει επίσης σε εκκρεμότητα το θέμα, κυρίως, της εφαρμογής της διάταξης για την αναγνώριση των διπλωμάτων, στα πλαίσια της ελεύθερης κυκλοφορίας μέσα στην Eυρωπαϊκή Ένωση.
<P>
Γι' αυτό και είναι απαραίτητο, σύμφωνα με την έκθεση της Eπιτροπής για την κατάσταση της εφαρμογής της γενικής διάταξης για την αναγνώριση των πανεπιστημιακών διπλωμάτων, να κάνουμε ανάλογες σκέψεις.
<P>
Δεν καταλαβαίνω τι αντιρρήσεις μπορεί να έχει το Συμβούλιο στο να προβληματιστεί κανείς για την επίλυση των προβλημάτων, διότι, ουσιαστικά, δεν λέγαμε τίποτε παραπάνω στην τροπολογία μας.
<P>
Δεν χρειάζεται να υπεισέλθω ιδιαίτερα σε άλλες βασικές τροπολογίες του Eυρωπαϊκού Kοινοβουλίου. H κ. Fontaine είπε ξεκάθαρα πόσο σημαντικός είναι ο ρόλος της Mόνιμης Eπιτροπής των Eυρωπαίων Iατρών και της εφαρμοστέας διαδικασίας που αναφέρεται στην επιτροπολογία. H Oμάδα του Eυρωπαϊκού Σοσιαλιστικού Kόμματος του Eυρωπαϊκού Kοινοβουλίου στηρίζει, στα θέματα αυτά, πλήρως τις τροπολογίες που κατέθεσε εκ νέου η Eπιτροπή Nομικών Θεμάτων και Δικαιωμάτων των Πολιτών. Σας ευχαριστώ για την προσοχή σας.

<SPEAKER ID=69 LANGUAGE="IT" NAME="Poggiolini">
Κύριε Πρόεδρε, συμφωνώ πλήρως με τη σαφέστατη έκθεση που έχει επεξεργασθεί η κ. Fontaine. Δεν μπορεί κανείς να μη συμφωνεί με ένα μέτρο που έχει ως στόχο την προώθηση της ελεύθερης διακίνησης των ιατρών στην Ευρωπαϊκή Κοινότητα. Πρόκειται για την προσαρμογή της διαδικασίας αναγνώρισης των ειδικοτήτων στην εξέλιξη της ιατρικής. οι ειδικότητες αλλάζουν, όπως αλλάζει επίσης και ο ελάχιστος απαιτούμενος χρόνος για την απόκτηση της ειδικότητας, αλλάζουν, ενίοτε, και τα περιεχόμενα των μαθημάτων κατάρτισης. Ορισμένες ειδικότητες υπάρχουν σε δύο ή και περισσότερα κράτη αλλά δεν αναγνωρίζονται στα άλλα κράτη. Είναι αναγκαία η συνεχής ενημέρωση και, όπως προβλέπει η οδηγία, είναι σκόπιμη η υιοθέτηση μιας πιο ευέλικτης διαδικασίας που να επιτρέπει μία ταχύτερη ενημέρωση, για να αντικατασταθεί η πιο δύσκολη και αναγκαστικά πιο πολύπλοκη διαδικασία των νομοθετικών μέτρων. Είναι πολύ καλή, συνεπώς, αυτή η κατεύθυνση που τείνει να αναγνωρίζει στην Επιτροπή, η οποία επικουρείται από την Επιτροπή Ανωτέρων Υπαλλήλων επί της Δημόσιας Υγείας, τη δυνατότητα να λαμβάνει αποφάσεις και να προβαίνει στις κατάλληλες τροποποιήσεις για την προσαρμογή των διπλωμάτων ειδίκευσης, αν και βεβαίως τίθενται λεπτά προβλήματα επιτροπολογίας. Και αυτά ακριβώς τα προβλήματα που εντοπίζονται με ακρίβεια από την εισηγήτρια, θίγονται στις τέσσερις τροπολογίες.
<P>
Είναι αλήθεια ότι η εισηγήτρια έχει κάπως αμβλύνει και προσαρμόσει τη δεύτερη τροπολογία λαμβάνοντας υπόψη το γεγονός ότι, όπως παρατηρούσε ο επίτροπος Monti κατά την προηγούμενη συζήτηση, η Μόνιμη Επιτροπή των Ευρωπαίων Ιατρών είναι ένα ανεπίσημο, μη θεσμικό, ιδιωτικό όργανο, στο οποίο κατά συνέπεια δεν μπορεί να γίνει αναφορά. Με την παρούσα διατύπωση, η δεύτερη τροπολογία που υπενθυμίζει ότι η συμβουλευτική επιτροπή για την κατάρτιση των ιατρών απευθύνει στην Επιτροπή και στα κράτη μέλη γνωμοδοτήσεις και συστάσεις, σε μία ειδική αιτιολογική σκέψη επισημαίνει στην Επιτροπή ότι η εν λόγω συμβουλευτική επιτροπή, που αποτελεί το σύνδεσμο με την επιτροπή ειδικευμένων ιατρών της Ευρωπαϊκής Ένωσης, ιδιωτικού χαρακτήρα και αυτή, συμμετέχει ωστόσο στη Μόνιμη Επιτροπή των Ευρωπαίων Ιατρών. Θα έπρεπε να συμβουλευόμαστε την επαγγελματική κατηγορία των ιατρών για αυτά τα τεχνικά αλλά λεπτά προβλήματα.
<P>
Το ίδιο θα έλεγα και για την τρίτη τροπολογία που υπενθυμίζει με μία αιτιολογική σκέψη, χωρίς να υποδεικνύει λύσεις, ότι θα πρέπει να λαμβάνονται υπόψη και τα προβλήματα των πτυχίων και διπλωμάτων των υπηκόων κρατών μελών από ξένα πανεπιστήμια. Είναι ένα πρόβλημα που δεν μπορεί να αγνοείται. Περιμέουμε από την Επιτροπή να υποστηρίξει αυτές τις βελτιωτικές τροπολογίες μας που εμπνέουν στόχοι διαφάνειας και λειτουργικότητας.

<SPEAKER ID=70 LANGUAGE="DE" NAME="Gredler">
Kατ' αρχήν, αποτελεί για μένα ευχαρίστηση το να εκφράσω τις ευχαριστίες μου στην κ. Fontaine, μια σημαντική προσωπικότητα που αγωνίζεται πάρα πολύ για τον τομέα της υγείας στην Eυρώπη. Στη θέση αυτή, δεν πρέπει να επιδιώξουμε μια εναρμόνιση στο χαμηλότερο επίπεδο. Eιδικά ο τομέας της ιατρικής παρουσιάζει τόσο ραγδαία εξέλιξη, ώστε τα περιεχόμενα των σπουδών θα πρέπει να προσαρμόζονται συνεχώς. Tο ιατρικό σώμα θα πρέπει να παίξει εδώ τον πιο σημαντικό ρόλο. Tα πιστοποιητικά τρίτων χωρών θα πρέπει να εξετάζονται, ως προς την ισοδυναμία των περιεχομένων των σπουδών, και στη συνέχεια να αναγνωρίζονται γρήγορα. Tα αποδεικτικά σπουδών, για τον τομέα της εναλλακτικής ιατρικής, θα πρέπει να καθορίζονται επακριβώς, πανευρωπαϊκά, και να περιλαμβάνουν τα υψηλά στάνταρτ των γνώσεων της γενικής ιατρικής, χωρίς οι σπουδές της ιατρικής να αποτελούν προϋπόθεση. H μείωση του υψηλού επιπέδου γνώσεων, αποβαίνει μόνο σε βάρος των ασθενών και της υγείας τους, και συνεπώς όχι σε βάρος του προϋπολογισμού για την παιδεία. Mε κριτήριο το κέρδος, ασφαλώς και η γρήγορη θεραπεία, η αποτελεσματικότητα της διάγνωσης και της θεραπείας αποτελεί την πιο φθηνή εναλλακτική λύση.
<P>
Tέλος, θα ήθελα να ευχαριστήσω και για την καλή συνεργασία στο Eυρωπαϊκό Kοινοβούλιο, μια και σήμερα έχω την ευκαιρία να μιλώ για τελευταία φορά σ' αυτό το Σώμα. Θα ήθελα να εκφράσω τις ευχαριστίες μου στους διερμηνείς, τους τεχνικούς, τα άτομα στο Προεδρείο, την Eπιτροπή και το Συμβούλιο. Ήταν ευχάριστο να συνεργάζεται κανείς μαζί σας. Tώρα θα κοιτάξω να κάνω το ίδιο και στο εθνικό μου Kοινοβούλιο.

<SPEAKER ID=71 NAME="Πρόεδρος">
Ευχαριστώ πολύ, κυρία Gredler. Πιστεύω ότι απηχώ τα αισθήματα του Κοινοβουλίου αυτού αν σας εκφράσω, εξ ονόματος όλων των συναδέλφων μου, ευχές για καλή επιτυχία στον πολιτικό σας βίο, τώρα στη χώρα σας, την Αυστρία. Σας εκφράσω επίσης τους πολύ εγκάρδιους χαιρετισμούς μας.

<SPEAKER ID=72 NAME="Monti">
Κύριε Πρόεδρε, κύριοι βουλευτές, ευχαριστώ το Ευρωπαϊκό Κοινοβούλιο για το ενδιαφέρον που έδειξε σχετικά με την εξεταζόμενη πρόταση και για την εργασία που επετέλεσαν η Επιτροπή Νομικών Υποθέσεων και Δικαιωμάτων των Πολιτών και, ειδικότερα, η εισηγήτρια, κ. Fontaine, με τη συνήθη οξυδέρκειά της. Η πρόταση στοχεύει την καθιέρωση μιας απλοποιημένης νομοθετικής διαδικασίας που να εξασφαλίζει την περιοδική ενημέρωση των πινάκων των ειδικοτήτων που περιέχονται στα άρθρα 5 και 7 της οδηγίας «Ιατροί» και που επιτρέπουν την αμοιβαία αναγνώριση των διπλωμάτων, πιστοποιητικών και άλλων τίτλων σπουδών του ειδικευμένου ιατρού βάσει της αμοιβαίας εμπιστοσύνης όσον αφορά το επίπεδο εκπαίδευσης.
<P>
Το επίπεδο εκπαίδευσης θα πρέπει να σέβεται τις ελάχιστες προϋποθέσεις που προβλέπει η οδηγία και, ειδικότερα, την ελάχιστη διάρκεια της εκπαίδευσης για την απόκτηση ειδικότητας, που καθορίζεται στα άρθρα 26 και 27, για την οποία προτείνεται η ίδια απλοποιημένη νομοθετική διαδικασία. Δεν επιδιώκεται συνεπώς η περιθωριοποίηση κάποιων συνομιλητών κατά τη νομοθετική διαδικασία: τόσο το Ευρωπαϊκό Κοινοβούλιο όσο και το Συμβούλιο παραμένουν εταίροι και, όσον αφορά το Ευρωπαϊκό Κοινοβούλιο, υπενθυμίζεται η ύπαρξη του modus vivendi σύμφωνα και με το αίτημα που το ίδιο το Κοινοβούλιο είχε διατυπώσει κατά την πρώτη ανάγνωση.
<P>
Επιπλέον δεν τίθεται ζήτημα τροποποίησης της διαδικασίας διαβουλεύσεων: τόσο η συμβουλευτική επιτροπή για την κατάρτιση των ιατρών, όσο και η Επιτροπή Ανωτέρων Υπαλλήλων επί της Δημόσιας Υγείας θα εξακολουθήσουν να συμμετέχουν στις διαβουλεύσεις όσον αφορά την αποστολή και τις αρμοδιότητες που τους έχουν ανατεθεί.
<P>
Οι τροπολογίες αριθ. 1 και 4 έχουν ως στόχο την τροποποίηση της διαδικασίας της επιτροπολογίας, που έχει υιοθετηθεί στην κοινή θέση για την αλλαγή της διάρκειας της εκπαίδευσης που προβλέπεται από τα άρθρα 26 και 27. Όπως υπενθύμισε η εισηγήτρια, στην αρχική πρότασή της η Επιτροπή είχε προτείνει μία διαχειριστική επιτροπή. Επιδιώκοντας, εντούτοις, να προστατεύσει την υγεία και λόγω των σημαντικών επιπτώσεων σε οικονομικό επίπεδο που μία τροποποίηση αυτού του είδους θα μπορούσε να προκαλέσει για τα κράτη μέλη, το Συμβούλιο θέλησε να τροποποιήσει το αρχικό κείμενο που είχε προτείνει η Επιτροπή και να προβλέψει τη δημιουργία μίας κανονιστικής επιτροπής του τύπου 3 Α. Το Συμβούλιο συνεπώς απέρριψε το κείμενο που επαναπροτείνεται σήμερα με τις τροπολογίες 1 και 4.
<P>
Έχοντας πλήρη επίγνωση των προβλημάτων που θα δημιουργούσε μία τέτοια αλλαγή και επιπλέον προτιμώντας, όπως το Ευρωπαϊκό Κοινοβούλιο, μια διαχειριστική επιτροπή για λόγους αρχής, η Επιτροπή μελέτησε με μεγάλη προσοχή τα διάφορα επιχειρήματα υπέρ και κατά των προτεινομένων λύσεων και κατέληξε στο συμπέρασμα ότι η θέση του Συμβουλίου μπορεί σε τελευταία ανάλυση να γίνει αποδεκτή. Εξάλλου, ευχαρίστως υπενθυμίζω ότι με την επιστροφή στο αρχικό κείμενο θα κινδυνεύαμε να χάσουμε τη συναίνεση των κρατών μελών την οποία είχαμε πετύχει όχι χωρίς δυσκολία.
<P>
Οι τροπολογίες αριθ. 2 και 3 επαναπροτείνουν, με διαφορετική διατύπωση, τροπολογίες που είχαν υιοθετηθεί κατά την πρώτη ανάγνωση και δεν είχαν γίνει δεκτές ούτε στην τροποποιημένη πρόταση ούτε στην κοινή θέση. Η Επιτροπή συμμερίζεται την άποψη του Κοινοβουλίου σχετικά με το ρόλο της συμβουλευτικής επιτροπής για την εκπαίδευση των ιατρών και τη σημασία που η γνωμοδότησή της αποκτά στον τομέα της ιατρικής κατάρτισης για την απόκτηση ειδικότητας.
<P>
Η Επιτροπή εκφράζει επίσης την ανησυχία της για το ζήτημα της αναγνώρισης των πτυχίων που έχουν αποκτηθεί σε τρίτες χώρες. γι αυτό το λόγο έχει ήδη ζητηθεί η γνωμοδότηση της συμβουλευτικής επιτροπής που σύντομα θα περατώσει τις εργασίες της με την υιοθέτηση μιας έκθεσης και ορισμένων συστάσεων σχετικά με την ιατρική κατάρτιση για την απόκτηση ειδικότητας και, κυρίως, με την υιοθέτηση των καταλλήλων προτάσεων για την τροποποίηση των πινάκων ειδικοτήτων και τη διάρκεια της εκπαίδευσης.
<P>
Για το ίδιο λόγο οι υπηρεσίες της Επιτροπής διαβουλεύονται από το Φεβρουάριο του 1996 με τα κράτη μέλη όσον αφορά την αναγνώριση των πτυχίων που έχουν αποκτηθεί σε τρίτες χώρες, παρά το αρνητικό αποτέλεσμα αναλόγων διαβουλεύσεων που διεξήχθησαν το 1992 χωρίς να καταλήξουν σε αποτέλεσμα. Αυτές οι νέες διαβουλεύσεις θα πρέπει να επιτρέψουν στην Επιτροπή να αποφασίσει εάν στη σημερινή πολιτική συγκυρία είναι δυνατή η υιοθέτηση νομοθετικών μέτρων για το θέμα αυτό. Οι σχετικές ανησυχίες που εκδηλώνονται με τις τροπολογίες αριθ. 2 και 3, έχουν ήδη αντιμετωπισθεί και φυσικά το Ευρωπαϊκό Κοινοβούλιο θα ενημερωθεί για τα αποτελέσματα των σχετικών εργασιών και διαβουλεύσεων.
<P>
Κάτω από αυτές τις προϋποθέσεις, κύριε Πρόεδρε, η κοινή θέση που υιοθετήθηκε από το Συμβούλιο και την οποία η Επιτροπή με τη δήλωσή της προς το Ευρωπαϊκό Κοινοβούλιο, έχει ανακοινώσει ότι αποδέχεται, αποτελεί μία απάντηση, ισόρροπη και ορθή από νομική άποψη και όσο ήταν δυνατό πλήρη, στις ανησυχίες που είχαν εκφρασθεί. Καταλήγοντας, θα ήθελα να υπογραμμίσω ότι, πέρα από τις μικρές διαφορές που ενδεχομένως προκύπτουν, οι εν λόγω ανησυχίες αφορούν ένα θέμα που, όπως υπενθύμισε η κ. Fontaine, αποτελεί το κεντρικό σημείο της ελεύθερης διακίνησης των προσώπων και συνεπώς της Ευρώπης των πολιτών.

<SPEAKER ID=73 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=8>
Προστασία με υπόδειγμα χρησιμότητας στην εσωτερική αγορά
<SPEAKER ID=74 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (Α4-0216/96) του κ. Anoveros Trias de Bιs, εξ ονόματος της Επιτροπής Νομικών Θεμάτων και Δικαιωμάτων των Πολιτών, σχετικά με την Πράσινη Βίβλο, την οποίο παρουσίασε η Επιτροπή, όσον αφορά την προστασία με υποδείγματα χρησιμότητας στην εσωτερική αγορά (COM(95)0370 - C4-0353/95).

<SPEAKER ID=75 NAME="Aρoveros Trias de Bes">
Κύριε Πρόεδρε, τι επιδιώκει η Πράσινη Βίβλος που παρουσίασε η Επιτροπή; Επιδιώκει να ανοίξει ένας διάλογος μεταξύ των Κρατών μελών, του Κοινοβουλίου, της βιομηχανίας και των ενδιαφερομένων τομέων ώστε να απαντηθεί ένας ορισμένος αριθμός ερωτήσεων που αποσκοπούν στην αποσαφήνιση δύο σημαντικών ζητημάτων: πρώτον, της σκοπιμότητας μιας κοινοτικής δράσης, και δεύτερον της νομικής μορφής που θα πρέπει αυτή να προσλάβει. Η Επιτροπή καταλήγει στο γενικό συμπέρασμα ότι είναι απαραίτητη μια κοινοτική δράση σε θέματα υποδειγμάτων χρησιμότητας ώστε να εξασφαλιστεί μια ταχεία, απλή και φθηνή προστασία των τεχνικών καινοτομιών που έχουν μικρή διάρκεια ζωής και χρειάζονται μια σύντομη δημοσίευση των δικαιωμάτων τους. Η Επιτροπή όμως δεν προτείνει μία και μόνον λύση, αλλά διάφορες: α) μια οδηγία που να αποσκοπεί στην εναρμόνιση των εθνικών καθεστώτων ή στην εισαγωγή ρυθμίσεων όπου δεν υπάρχουν· β) μιαν άλλη τεχνική εναρμόνισης των εθνικών καθεστώτων μέσω ή με βάση μια ενιαία αίτηση δια της αμοιβαίας αναγνώρισης της προστασίας που παρέχουν τα Κράτη μέλη· και γ) έναν κανονισμό που να θεσπίζει ένα νέο κοινοτικό δικαίωμα προστασίας που θα παρέχεται με βάση μια ενιαία αίτηση, η οποία όμως θα δεσμεύει όλα τα Κράτη μέλη.
<P>
Ποιά είναι η σημερινή κατάσταση του υποδείγματος χρησιμότητας; Είναι ένα δικαίωμα που μπορεί να καταχωριστεί και το οποίο παρέχει αποκλειστική προστασία στις τεχνικές καινοτομίες που παρουσιάζουν ορισμένα νέα στοιχεία. Τα υποδείγματα καταχωρίζονται, χορηγούνται χωρίς καμία προηγούμενη εξέταση, και φυσικά, για το λόγο αυτόν, προσφέρουν κατώτερο επίπεδο νομικής προστασίας από τα διπλώματα ευρεσιτεχνίας. Ωστόσο, η ευρωπαϊκή νομική ρύθμιση του υποδείγματος δεν είναι ομοιογενής, εφόσον, κατ' αρχήν, υπάρχουν χώρες όπου δεν υφίσταται: η Σουηδία, το Λουξεμβούργο και το Ηνωμένο Βασίλειο. Και στα υπόλοιπα Κράτη, όπου πράγματι υπάρχουν σχετικές ρυθμίσεις, αυτές δεν είναι ομοιόμορφες.
<P>
Σε εθνικό επίπεδο, τα συστήματα προστασίας που απαιτούν καταχώριση περιορίζονται βεβαίως εντός της επικράτειας. Ο κάτοχος του δικαιώματος προστασίας μπορεί να εμποδίσει την εισαγωγή από τρίτους των προϊόντων που έχουν διατεθεί στο εμπόριο χωρίς την άδειά του. Εξάλλου, οι διαφορές όσον αφορά το επίπεδο προστασίας που παρέχει το υπόδειγμα μπορεί να επηρεάσουν σημαντικά τις αποφάσεις για την εγκατάσταση των βιομηχανιών εντός της Ένωσης.
<P>
Ο εισηγητής, μεταξύ των λύσεων αυτών που ορίζει η Επιτροπή, επιλέγει να προτείνει έναν κοινοτικό κανονισμό, διότι εννοεί ότι αυτός προσφέρει πολλά πλεονεκτήματα. Το σύστημα της αμοιβαίας αναγνώρισης θα μπορούσε να προκαλέσει μεγάλη νομική αβεβαιότητα· θα ήταν πρόσφορο ο κανονισμός να περιλαμβάνει ένα σύστημα προηγούμενης ή διαφοροποιημένης, άμεσης όμως, εναντίωσης στην καταχώριση, που να συνδυάζει κατ' αυτόν τον τρόπο την απαίτηση για ταχύτητα στη χορήγηση, τη νομική ασφάλεια και την προστασία των κυριοτέρων θιγομένων από τη χορήγηση ενός υποδείγματος. Βεβαίως, ένα τέτοιο σύστημα θα παρουσίαζε επίσης και μειονεκτήματα: θα ήταν ευάλωτο στις μαζικές αιτήσεις προστασίας προερχόμενες από μη κοινοτικές χώρες· θα συνεπαγόταν επίσης σημαντικό κόστος μετάφρασης, κάτι που ίσως θα περιόριζε την πρόσβαση των ΜΜΕ...
<P>
Προκειμένου να μετριασθούν, σε μεγάλο βαθμό, τα προηγούμενα, προτείνουμε η διαχείριση του υποδείγματος χρησιμότητας να ανατεθεί στη μοναδική υφιστάμενη κοινοτική υπηρεσία για τη βιομηχανική ιδιοκτησία, η οποία επιπλέον -όπως είναι γνωστό- διαχειρίζεται το θέμα των κοινοτικών προτύπων. Όποια και αν είναι η τελική μορφή που θα προσλάβει το υπόδειγμα, θα πρέπει να ληφθούν υπόψη τα εξής σημεία: η φύση ενός δικαιώματος που παρέχεται χωρίς προηγούμενη εξέταση συνεπάγεται νομική ανασφάλεια σε υψηλό βαθμό. Επιπλέον, αν εισαχθεί ένα δικαίωμα προστασίας σε ευρωπαϊκό επίπεδο που θα είναι υπερβολικά φθηνό, μπορεί να προκαλέσει, όπως προείπαμε, μαζικές αιτήσεις καταχώρισης. Θα πρέπει όμως να ληφθεί υπόψη ότι το υπόδειγμα χρησιμότητας απευθύνεται βασικά στις ΜΜΕ, γι' αυτό και το κόστος πρέπει πάντοτε να είναι περιορισμένο.
<P>
Ολοκληρώνω, κύριε Πρόεδρε, λέγοντας ότι οι ΜΜΕ, που αποτελούν τους κύριους αποδέκτες -ή πρέπει να αποτελούν τους κύριους αποδέκτες- του υποδείγματος χρησιμότητας, πρέπει να έχουν στη διάθεση τους, επαναλαμβάνω, ένα μέσον ταχύ, φθηνό, απλό και εύκολο να αποκτηθεί, που να αποτελεί μέρος ενός γενικού και συνεκτικού σχεδιασμού του συνόλου των μέσων για την προστασία της βιομηχανικής ιδιοκτησίας, λαμβανομένων υπόψη, βεβαίως, των προβλεπομένων εναρμονίσεων που έχουν ήδη πραγματοποιηθεί όσον αφορά τα συναφή δικαιώματα προστασίας.

<SPEAKER ID=76 LANGUAGE="NL" NAME="Janssen van Raay">
Ο συνάδελφος Aρoveros Trias de Bes δεν είναι μόνο ένας έμπειρος δικηγόρος, αλλά και ένας ευφιέστατος νομικός. Συνεπώς, συμμερίζομαι τις απόψεις που προέβαλε στο Σώμα. Κρίνοντας προσωρινά τις τρεις επιλογές της Επιτροπής, προτιμώ την έκδοση κανονισμού επειδή, από νομική άποψη, προσφέρει περισσότερη σαφήνεια. Είμαι διατεθειμένη στην πορεία της συζήτησης να δεχθώ, ενδεχομένως, και άλλα επιχειρήματα υπέρ των δύο άλλων επιλογών της Επιτροπής που παρουσίασε ο Επίτροπος Monti.
<P>
Για μένα, στην Ολλανδία, επρόκειτο για ένα νέο θέμα που αφορά την πνευματική ιδιοκτησία. Δεν εγνώριζα καν την ύπαρξή του, ωστόσο με ενδιαφέρει ιδιαιτέρως. Όντως έχει ιδιαίτερη πρακτική σημασία να καθιερωθεί ένα περιορισμένο δικαίωμα αποκλειστικής εκμετάλλευσης μέσω μίας σύντομης και μη δαπανηρής διαδικασίας που προσφέρει ήδη προστασία με την καταχώρηση.
<P>
Ωστόσο, Επίτροπε Monti, δεν θα πρέπει να σας εκπλήσσει το γεγονός ότι το μυαλό μου πάει αμέσως στο δικαίωμα των προτύπων με το οποίο απασχολούμεθα. Το άλλο δικαίωμα προτύπων, που υποστηρίζεται στην οδηγία με στόχο τη δημιουργία ενός νέου είδους πνευματικής ιδιοκτησίας στον τομέα του βιομηχανικού σχεδίου, όπως προκύπτει στον κλάδο της υφαντουργίας και όχι της βιομηχανίας αυτοκινήτων, η καθιέρωση λοιπόν του δικαιώματος αυτού είναι χρονοβόρα και δαπανηρή ενώ στον κλάδο δεν υπάρχουν αντιρρήσεις ενάντια σε πατέντες μακράς διαρκείας που είναι χρονοβόρες. Το προϊόν αντισταθμίζει το κόστος. Όμως, από το χώρο της μόδας και από την ταπητουργία πληροφορούμαι ότι υπάρχουν αντιρρήσεις προς τις διαδικασίες αυτές, οι οποίες θεωρούνται υπερβολικά επίπονες, δαπανηρές και χρονοβόρες. Αυτό που θα ήθελα να θέσω υπόψη σας και υπόψη του επιτελείου σας είναι το εξής: κατά την εξέταση του θέματος της προστασίας υποδειγμάτων είχα προτείνει την καθιέρωση μίας σύντομης και μη δαπανηρής διαδικασίας που θα προσφέρει προσωρινή προστασία στο υπόδειγμα χρησιμότητας κατ'αναλογία με την πρόταση του κ. Aρoveros Trias de Bes, η οποία περιλαμβάνεται και στη δική σας πρόταση. Δεν θα μπορούσε να γίνει αυτό ώστε να επιλυθούν πολλά προβλήματα όσον αφορά το θέμα της προστασίας υποδειγμάτων προς όφελος του τόσο σημαντικού κλάδου της ταπητουργίας; Αυτή είναι η πρόταση στην οποία θα ήθελα να επιστήσω την προσοχή σας, κ. Monti. Παράλληλα, θα ήθελα να ευχαριστήσω εσάς για την παρουσία σας και το συνάδελφο Aρoveros Trias de Bes.

<SPEAKER ID=77 NAME="Monti">
Κύριε Πρόεδρε, κύριοι συνάδελφοι, τα δικαιώματα βιομηχανικής ιδιοκτησίας ασκούν ένα σημαντικότατο ρόλο στην ενιαία αγορά: θα πρέπει να προωθούν την καινοτόμο δραστηριότητα της Ευρωπαϊκής Ένωσης, ώστε μία ιδέα να μπορεί γρήγορα να μετατρέπεται σε αγαθά και υπηρεσίες που να τίθενται στη διάθεση των πολιτών. Όπως γνωρίζετε, το υπόδειγμα χρησιμότητας είναι ένα δικαίωμα που μπορεί να καταχωρηθεί και παρέχει προστασία στις τεχνικές καινοτομίες. Οι συζητήσεις περί καινοτομίας που διεξάγονται αυτή την περίοδο στην Ευρωπαϊκή Ένωση, μας επέτρεψαν να αντιληφθούμε πλήρως τη σημασία της τεχνικής καινοτομίας και της αποτελεσματικής προστασίας της. Οι διαβουλεύσεις που άρχισε η Επιτροπή με τη δημοσίευση τον Ιούλιο του 1995 της Πράσινης Βίβλου για το υπόδειγμα χρησιμότητας στην εσωτερική αγορά, είχαν όντως σημαντική επιτυχία. Έφτασαν στα χέρια μας πολυάριθμα σχόλια, γεγονός που αποδεικνύει πόσο ενδιαφέρει και θεωρείται σημαντικό το θέμα αυτό. Και η πλειοψηφία των σχολίων εκφράζεται υπέρ της ανάληψης μιας κοινοτικής πρωτοβουλίας σε αυτό το πεδίο.
<P>
Πράγματι η σημερινή κατάσταση, με κύριο χαρακτηριστικό τις μεγάλες διαφορές μεταξύ των κρατών μελών, όπως και άλλοι αγορητές υπενθύμισαν, μπορεί να δημιουργήσει εμπόδια στις συναλλαγές και δυσχέρειες στις επιχειρήσεις. Εκφράζω ιδιαίτερη ικανοποίηση για την εμπεριστατωμένη εργασία που επετέλεσε το Σώμα στο θέμα αυτό και για την υποστήριξη σας στις γραμμές κατεύθυνσης που πρότεινε η Επιτροπή. Με χαρά ανακοινώνω επίσης ότι το μεγαλύτερο μέρος των υποδείξεων που διατυπώνονται στην έκθεση του κ. Aρoveros Trias de Bes, γίνεται δεκτό από την Επιτροπή και ανταποκρίνεται στην ανάλυσή μας. Δεν σας κρύβω, εντούτοις, ότι ορισμένα σημαντικά τεχνικά ζητήματα, όπως το απαιτούμενο εφευρετικό επίπεδο για την εφαρμογή του συστήματος προστασίας μέσω του υποδείγματος χρησιμότητας ή η προϋπόθεση της τρισδιάστατης μορφής, θα πρέπει να μελετηθούν σε βάθος πριν η Επιτροπή υιοθετήσει μία οριστική θέση.
<P>
Ομοίως δεν είναι βέβαιο μέχρι στιγμής ότι μία ενδεχόμενη νομοθετική πρωτοβουλία της Επιτροπής θα είχε τη μορφή κανονισμού, όπως υποδεικνύει το Ευρωπαϊκό Κοινοβούλιο. Όσο για τα υπόλοιπα, η Επιτροπή μπορεί να υιοθετήσει τη συντριπτική πλειοψηφία των προτάσεων που έχει διατυπώσει ο εισηγητής τον οποίο ευχαριστώ για άλλη μία φορά, όπως επίσης ευχαριστώ για την παρέμβασή του τον κ. Janssen van Raay.

<SPEAKER ID=78 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση διακόπτεται στις 19.45.)

