<CHAPTER ID=1>
Εγκριση των συνοπτικών πρακτικών
<SPEAKER ID=1 NAME="Πρόεδρος">
Τα συνοπτικά πρακτικά της χθεσινής συνεδρίασης έχουν διανεμηθεί.
<P>
Υπάρχουν παρατηρήσεις;

<SPEAKER ID=2 NAME="Εφραιμίδης">
Κύριε Πρόεδρε, υπάρχει μια κατάφωρη ανακρίβεια και, εάν θέλετε, και αδικία. Ο συνάδελφος κ. Howitt καταθέτει ότι συμπατριώτες του νταλικιέρηδες εμποδίζονται να επιστρέψουν στην πατρίδα τους -εν όψει και των Χριστουγέννων- από τα τρακτέρ των αγροτών που, δίνοντας αγώνα επιβίωσης, έχουν αποκλείσει ορισμένες διόδους. Η αλήθεια είναι ότι ακριβώς όταν αυτοί οι αυτοκινητιστές θέλουν να περάσουν, τους ανοίγουν δρόμο και όχι μόνο αυτό αλλά, επειδή υπάρχει μια διαταραχή και δυσκολία στη διατροφή τους, τούς παραθέτουν και ειδικά γεύματα, για να μπορέσουν όσο γίνεται ήρεμα, ήσυχα να αποχωρήσουν, να πάνε στις πατρίδες τους.
<P>
Παρακαλώ, λοιπόν, να διορθωθεί και να μην μείνει αυτή η αδικία σε βάρος των αγροτών που παλεύουν κυριολεκτικά για το ψωμί τους επί δέκα ημέρες.

<SPEAKER ID=3 NAME="Πρόεδρος">
Δεν προβλέπεται συζήτηση πάνω στο θέμα αυτό στην ημερήσια διάταξη.

<SPEAKER ID=4 LANGUAGE="EN" NAME="Spencer">
Κύριε Πρόεδρε, τα πρακτικά περιλαμβάνουν μια κάποια υπερβολική παρέμβαση του κ. Niall Αndrews χθες το απόγευμα αναφορικά με την περίπτωση της κ. Μακαλίσκυ η οποία αναμένει την έκδοσή της στη Γερμανία, κατηγορούμενη για συνέργεια σε μια επίθεση με όλμους στο Όσναμπρυκ. Η κ. Μακαλίσκυ βρίσκεται αυτή τη στιγμή σε αποκλειστικά γυναικεία φυλακή - στο Χόλογουαίϋ. Είναι σε κατάσταση εγκυμοσύνης και έχει πλήρη ιατρική παρακολούθηση. Μπορώ να ενημερώσω το Σώμα ότι η κατάστασή της χαρακτηρίζεται ως εξαίρετη. Έχει εξαιρετική φροντίδα και απορρίπτω ολοκληρωτικά τα άκαιρα σχόλια που έκανε χθες ο κ. Andrews με την παρέμβασή του.
<P>
(Χειροκροτήματα)

<SPEAKER ID=5 LANGUAGE="DA" NAME="Blak">
Κύριε Πρόεδρε, σε σχέση με τα όσα ανέφερε χθες ο κ. Howitt για την υπόθεση στην Ελλάδα, μπορώ να σας διαβεβαιώσω ότι δεν είναι μόνο οι άγγλοι οδηγοί που είναι όμηροι της κατάστασης στην Ελλάδα. Υπάρχουν και δανοί οδηγοί που βρίσκονται «φυλακισμένοι» και υφίστανται απίστευτα άσχημη μεταχείριση. Συνεπώς, θα ήθελα να σας παρακαλέσω, ως Έλληνα και Πρόεδρο της συζήτησης, να απευθύνεται επιστολή στην ελληνική κυβέρνηση καλώντας την να λάβει μέτρα ώστε οι πολίτες της Ένωσης να τυγχάνουν σωστής μεταχείρισης.

<SPEAKER ID=6 NAME="Πρόεδρος">
Κύριε Blak, δεν νομίζω ότι πρέπει να κάνουμε συζήτηση για τις κινητοποιήσεις των αγροτών στην Ελλάδα, οι οποίες βεβαίως δημιουργούν διάφορα προβλήματα που έχουν επιπτώσεις και για τους ξένους και για τους έλληνες οδηγούς.
<P>
(Το Σώμα εγκρίνει τα συνοπτικά πρακτικά)

<CHAPTER ID=2>
Απσφαση κατεπείγοντος
<SPEAKER ID=7 NAME="Theato">
Kύριε Πρόεδρε, την αίτηση αυτή κατεπείγοντος, όσον αφορά την αμοιβαία συνδρομή των διοικητικών αρχών, την υπέβαλε το Συμβούλιο και στη σύνοδο του Nοεμβρίου. Tότε την είχαμε απορρίψει. Στο μεταξύ δεν προέκυψε κανένα καινούριο στοιχείο. Eπίσης, δεν ακούσαμε τίποτε από το Συμβούλιο. Γι' αυτό και η Eπιτροπή Eλέγχου του Προϋπολογισμού αποφάσισε να απορρίψει και πάλι την αίτηση κατεπείγοντος.
<P>
(Το Σώμα απορρίπτει την αίτηση κατεπείγοντος)

<SPEAKER ID=8 NAME="Arias Caρete">
Κύριε Πρόεδρε, η Επιτροπή Αλιείας αποφάσισε να αποδεχθεί την αίτηση κατεπείγοντος του Συμβουλίου.

<SPEAKER ID=9 NAME="Izquierdo Rojo">
Κύριε Πρόεδρε, ως εισηγήτρια, θα ήθελα να επισημάνω την εξής άποψη, η οποία συμπίπτει με εκείνη της Επιτροπής: κατ' αρχήν, θεωρώ ότι μια πρόταση κανονισμού σχετικά με τεχνικά μέτρα απαιτεί ορισμένες ελάχιστες βασικές προϋποθέσεις, ευρεία επιστημονική τεκμηρίωση, ευρεία συμφωνία και αποδοχή, διάλογο με τον τομέα, καθώς και την αναγνώριση και υποστήριξη των ενδιαφερομένων τομέων.
<P>
Γι' αυτό και ξεκίνησα να εργάζομαι με αυτήν τη μέθοδο, η απάντηση όμως σε αυτήν τη μέθοδο εργασίας η οποία ήταν χωρίς αμφιβολία η σωστή, ήταν, από πλευράς του Προέδρου της επιτροπής μας, να εφαρμόσει το Αρθρο 146.4 και να μου επιβάλει προθεσμία για την παρουσίαση της έκθεσης.
<P>
Εξάλλου, το Συμβούλιο Υπουργών μάς πίεσε, παρουσιάζοντας μια πρώτη αίτηση κατεπείγοντος και τώρα μια δεύτερη. Η απάντησή μου -προκειμένου να μην κατηγορηθώ για την καθυστέρηση- ήταν η παρουσίαση μιας μακροσκελούς και πλήρους έκθεσης, και η απάντηση της Επιτροπής Αλιείας -επίσης προκειμένου να μην καταστεί υπεύθυνη για το ότι το Συμβούλιο δε μπόρεσε να λάβει κάποια απόφαση- ήταν να υπερψηφίσει την απόρριψη της πρότασης της Επιτροπής. Συνεπώς, το Σώμα πρέπει να γνωρίζει ότι αυτήν τη στιγμή συμφωνούμε με το κατεπείγον· συμφωνούμε όμως με το κατεπείγον προκειμένου να απορρίψουμε την πρόταση της Επιτροπής. Ιδού μια μέθοδος να εργαζόμαστε πολύ και γρήγορα σε καταστροφικό επίπεδο.
<P>
(Το Σώμα εγκρίνει την αίτηση κατεπείγοντος)

<SPEAKER ID=10 NAME="Jacob">
Μάλιστα, κύριε Πρόεδρε, απορρίψαμε αυτή την αίτηση επείγοντος. Θα τη μελετήσουμε στο πλαίσιο της κανονικής διαδικασίας της ολομέλειας τον Ιανουάριο. Συνεπώς, η επιτροπή γεωργίας αντιτίθεται σε αυτή την αίτηση επείγοντος.
<P>
(Το Σώμα απορρίπτει την αίτηση κατεπείγοντος)

<SPEAKER ID=11 NAME="von Wogau">
Kύριε Πρόεδρε, κατ' αρχήν θα ήθελα να πω κάτι προς την Eπιτροπή και το Συμβούλιο. Xαίρομαι, βεβαίως, που είναι παρών ο Πρόεδρος της Eπιτροπής. Tον τελευταίο καιρό δουλεύαμε ολοένα και πιο συχνά κάτω από όλο και πιο δύσκολες συνθήκες, και οι χρόνοι διαβούλευσης με την Eπιτροπή και το Συμβούλιο γίνονταν όλο και πιο σύντομοι. Kατά την προετοιμασία της συνόδου κορυφής του Δουβλίνου μάλιστα, το πράγμα προχώρησε ακόμη περισσότερο, ώστε την ημέρα που κληθήκαμε να γνωμοδοτήσουμε έπρεπε κιόλας να ψηφίσουμε στην αρμόδια επιτροπή. Aυτές είναι συνθήκες, κάτω από τις οποίες, κανονικά, δύσκολα μπορεί να δουλέψει κανείς. Tο ίδιο ισχύει και για την περίπτωση αυτή. Kι εδώ κληθήκαμε να γνωμοδοτήσουμε πολύ καθυστερημένα και με ιδιαίτερα μεγάλη βιασύνη, καταφέραμε, χθες βράδυ, να ετοιμάσουμε μια γνωμοδότηση. Θα ήθελα να πω ότι στο μέλλον δεν θα δουλεύουμε έτσι και ότι την επόμενη χρονιά δεν θα εγκρίνουμε πλέον τέτοιου είδους αιτήσεις κατεπείγοντος. Eπειδή όμως πρόκειται για το καθεστώς οινοπνεύματος στις σκανδιναβικές χώρες, θέμα ιδιαίτερα σημαντικό, μια και πρόκειται για τοπικές ιδιαιτερότητες, κι επειδή θα δημιουργούνταν νομικό κενό αν δεν παίρναμε απόφαση αυτή την εβδομάδα, συνηγορώ υπέρ του να εγκρίνουμε και πάλι αυτή την αίτηση κατεπείγοντος.
<P>
(Το Σώμα εγκρίνει την αίτηση κατεπείγοντος)

<SPEAKER ID=12 NAME="Jacob">
Όπως είπατε, κύριε Πρόεδρε, η έκθεση εγκρίθηκε χθες το βράδυ ομοφώνως. Συνεπώς, η επιτροπή γεωργίας υποστηρίζει αυτή την αίτηση επείγοντος.
<P>
(Το Σώμα εγκρίνει την αίτηση κατεπείγοντος)

<CHAPTER ID=3>
Πρόγραμμα εργασίας της Επιτροπής για το 1997 και αξιολόγηση του νομοθετικού προγράμματος του προηγουμένου έτους
<SPEAKER ID=13 NAME="Πρόεδρος">
Η ημερήσια διάταξη προβλέπει την συνέχεια της συζήτησης για το πρόγραμμα εργασίας της Επιτροπής για το 1997 και την αξιολόγηση του νομοθετικού προγράμματος του προηγουμένου έτους.

<SPEAKER ID=14 LANGUAGE="FR" NAME="Fayot">
Κύριε Πρόεδρε, κύριε Πρόεδρε της Επιτροπής, μετά την πρώτη συζήτησή μας τον Οκτώβριο, να που φθάσαμε στο τέλος της διαδικασίας μας με ένα κοινό ψήφισμα το οποίο υποστηρίζει η ευρεία πλειοψηφία του Σώματος. Αυτό το ψήφισμα αποτελεί, σύμφωνα με το νέο άρθρο 49, τη συμβολή του Ευρωπαϊκού Κοινοβουλίου στο πρόγραμμα του 1997.
<P>
Το κείμενο αυτό αποκαλύπτει, πέρα από τις διαφορές των ομάδων μεταξύ τους, μια ευρύτατη πολιτική συναίνεση σχετικά με ουσιώδεις πτυχές της ευρωπαϊκής πολιτικής, είτε πρόκειται για την απασχόληση και την ανάπτυξη, την Ευρώπη των πολιτών, το περιβάλλον, είτε για την εξωτερική πολιτική. Απέναντι σε αυτή την ευρεία συναίνεση, είναι σημαντικό να συμφωνήσει το Συμβούλιο με τον προγραμματισμό αυτό, ο οποίος θα έπρεπε να αποτελέσει πραγματικό συμβόλαιο διακυβέρνησης μεταξύ των τριών κυριότερων θεσμικών οργάνων.
<P>
Εξ ονόματος της ομάδας μου, θα ήθελα να πω εδώ ότι εγκρίνουμε τις νέες νομοθετικές προτάσεις που προβλέπει η Επιτροπή. Ελπίζουμε ωστόσο ότι θα τις υποβάλει επιτέλους με κανονικό ρυθμό. Και φέτος πάλι, το Κοινοβούλιο είχε λάβει στα τέλη Νοεμβρίου μόνον πέντε από τις δεκαεννέα ανακοινωθείσες προτάσεις.
<P>
Εγκρίνουμε επίσης κατά το κύριο μέρος τις πολιτικές σκέψεις που παρουσίασε ο πρόεδρος της Επιτροπής με την ευκαιρία αυτή και είμαστε αποφασισμένοι να υποστηρίξουμε την Επιτροπή κάθε φορά που προσπαθεί να προωθήσει ουσιαστικά την Ευρώπη. Σχετικά, θα επιθυμούσαμε να είναι αυτή η Επιτροπή καμμιά φορά λίγο περισσότερο τολμηρή, απέναντι σε εθνικές κυβερνήσεις συχνά διστακτικές, ή ακόμα και ασυνάρτητες.
<P>
Δεν θα εκπλαγείται, κύριε Πρόεδρε, αν επαναλάβω δυνατά ότι η πρώτη-πρώτη προτεραιότητά μας είναι η καταπολέμηση της ανεργίας. Στο σημείο αυτό, η Ευρώπη καλείται να παίξει ρόλο σε κάθε πολιτική που εγκαινιάζουμε. Το Κοινοβούλιο εγκρίνει το σύμφωνο εμπιστοσύνης για την απασχόληση και υποστηρίζει τον πρόεδρο της Επιτροπής απέναντι στους δισταγμούς του Συμβουλίου. Μαζί του, καταγγέλλουμε την ασυναρτησία του Συμβουλίου, το οποίο, κατά τις τελετουργίες που διεξάγονται κάθε έξι μήνες, προβαίνει σε ωραίες δηλώσεις, τις οποίες ξεχνά μόλις συνεδριάσουν οι Υπουργοί Οικονομικών στη μαυρίλα της Δευτέρας των Βρυξελλών. Δεν είναι αξιόπιστο και αυτό είναι επιβλαβές για την Ευρώπη.
<P>
Απέναντι στην ανεργία, οι σοσιαλιστές επιθυμούν θεληματική πολιτική προσέγγιση, με σεβασμό των οικονομικών και δημοσιονομικών νόμων της αγοράς και σαφή υποστήριξη του ευρωπαϊκού κοινωνικού μοντέλου. Η μακροοικονομική προσέγγιση που είναι απαραίτητη σε αυτό τον αγώνα κατά της ανεργίας πρέπει να αποτελείται από νομισματική και από δημοσιονομική πολιτική. Ο κύριος στόχος πρέπει να είναι, αφενός, να επιτραπεί η πραγματοποίηση σημαντικών δημοσίων επενδύσεων, οι οποίες θα μπορέσουν να δώσουν ώθηση στην οικονομική δραστηριότητα και, αφετέρου, να χρηματοδοτηθούν αποτελεσματικές πολιτικές απασχόλησης.
<P>
Οι σοσιαλιστές είναι της γνώμης ότι πρέπει να περιληφθεί στο σύγχρονο πολιτικό οπλοστάσιο μια νομισματική πολιτική λιγότερο περιοριστική, που να αφήνει περιθώριο εκτίμησης στην πολιτική εξουσία απέναντι στον επείγοντα χαρακτήρα της ανεργίας. Η σοσιαλιστική ομάδα υπέβαλε σχετική τροπολογία του κοινού ψηφίσματος και θα θέλαμε να υπάρξει ευρεία συναίνεση για το σημείο αυτό.
<P>
Εξάλλου, ζητάμε από την Επιτροπή συγκεκριμένες προτάσεις για το σύνολο της φορολογίας. Υπάρχει υπερβολική ασυναρτησία από τη μια χώρα στην άλλη, η οποία δεν επιτρέπει την ανάπτυξη της εσωτερικής αγοράς. Ωστόσο, μπροστά στην αδυναμία να επιτευχθεί εναρμόνιση της άμεσης ή έμμεσης φορολογίας, η Επιτροπή συνιστά περισσότερο συναινετικές μεθόδους, όπως, για παράδειγμα, ένα κώδικα συμπεριφοράς μεταξύ χωρών μελών, ή ακόμα και συντονισμό αντί για εναρμόνιση. Πρόκειται για μια οδό ενδιαφέρουσα, περισσότερο πραγματιστική, η οποία θα πρέπει να διερευνηθεί, διότι καμμία χώρα δεν έχει συμφέρον να βλέπει το φορολογικό ντάμπιγκ να αναπτύσσεται, ή να βλέπει την εργασία να πλήττεται υπερβολικά σε σχέση με τη φορολογία του περιβάλλοντος ή του κεφαλαίου.
<P>
Τέλος, θα είναι απαραίτητο να συμπληρωθεί αυτή η προσπάθεια συντονισμού από τη λήψη υπόψη των κοινωνικών επιβαρύνσεων. Οι χώρες που έχουν δημιουργήσει αποδοτικό σύστημα κοινωνικής προστασίας, εγγυητή της κοινωνικής συνοχής, δεν μπορούν να δεχθούν να υποσκάπτεται από το κοινωνικό ντάμπιγκ.
<P>
Κύριε Πρόεδρε, σύμφωνα με τον κανονισμό μας, το παρόν ψήφισμα θα διαβιβαστεί στα εθνικά κοινοβούλια, καθώς και σε όλα τα όργανα που συμμετέχουν στην ευρωπαϊκή νομοθετική διαδικασία. Απευθύνω έκκληση στο Συμβούλιο, στα εθνικά κοινοβούλια, στην Οικονομική και Κοινωνική Επιτροπή, στην Επιτροπή των Περιφερειών, να αντιδράσουν στις προσπάθειες πρόβλεψης και διευκρίνησης που καταβάλλει η Επιτροπή και το Ευρωπαϊκό Κοινοβούλιο. Μόνον με αυτόν τον τρόπο μπορεί η Ευρώπη να αποκτήσει αποτελεσματική πολιτική προβλέψιμη, και συνεπώς αξιόπιστη, προς το συμφέρον των πολιτών.
<P>
(Χειροκροτήματα)

<SPEAKER ID=15 LANGUAGE="IT" NAME="D'Andrea">
Κύριε Πρόεδρε, κύριε πρόεδρε της Επιτροπής, κύριοι συνάδελφοι, ήδη τον περασμένο Οκτώβριο κατά την προηγούμενη συζήτηση όσον αφορά το ετήσιο πρόγραμμα της Επιτροπής για το 1977 είχαμε τονίσει ορισμένες πλευρές σχετικά με τη μέθοδο και το χρονοδιάγραμμα της ακόλουθης παρουσίασης στο Κοινοβούλιο του ετησίου προϋπολογισμού, του προγράμματος εργασίας και του νομοθετικού προγράμματος της Επιτροπής. Στο μεταξύ, το Ευρωπαϊκό Κοινοβούλιο υιοθέτησε μία τροποποίηση του Κανονισμού που αποσκοπεί στη βελτίωση του ρόλου του Ευρωπαϊκού Κοινοβουλίου κατά τη διαδικασία καθορισμού του νομοθετικού προγράμματος, λαμβάνοντας υπόψη εξάλλου ότι η Επιτροπή συγκροτείται με την ψήφο ανάθεσης του Ευρωπαϊκού Κοινοβουλίου.
<P>
Θεωρούμε συνεπώς εξαιρετικής σημασίας την παρούσα συζήτηση τόσο για την αξιολόγηση της εκτέλεσης του προγράμματος του 1996 όσο και για την έγκριση των κατευθύνσεων του νομοθετικού προγράμματος του 1997. Η συζήτηση καθίσταται ακόμη πιο σημαντική εάν επενεργεί ως μέσο ενίσχυσης της στενής σχέσης μεταξύ Κοινοβουλίου και Επιτροπής -σχέσης που όλο και περισσότερο θα πρέπει να πλησιάζει τη σχέση που υπάρχει μεταξύ Κοινοβουλίου και Εκτελεστικού- και απαιτεί συνεπώς ως βασική προϋπόθεση μιαν αντιστοιχία της πολιτικής βούλησης, μιαν έγκαιρη ενημέρωση, ακρίβεια κατά την εφαρμογή, διαφάνεια και ευκολία άσκησης των εξουσιών ελέγχου εκ μέρους του Κοινοβουλίου, όπως προβλέπεται και από τον κώδικα συμπεριφοράς που αποφασίστηκε στις 15 Μαρτίου 1995. Το Κοινοβούλιο ενδιαφέρεται να εντατικοποιήσει αυτή τη σχέση.
<P>
Εάν η αξιολόγησή μας δεν είναι ακόμη απολύτως ικανοποιητική σχετικά με την εφαρμογή του προγράμματος της Επιτροπής για το 1996, αφορά κυρίως αυτή τη σχέση και μάλιστα ορισμένες δυσκολίες του χρονοδιαγράμματος και του χρονικού προσδιορισμού που προέκυψαν κατά την εξέταση των φακέλων που η Επιτροπή διαβίβασε στο Κοινοβούλιο.
<P>
Θα ήθελα να παρατηρήσω για να βοηθήσω τον περαιτέρω στοχασμό μας ότι ενδεχομένως και η παρούσα συζήτηση θα έπρεπε να υποβληθεί σε μία άλλη εκτίμηση κανονιστικού χαρακτήρα, διότι και το Κοινοβούλιο θα πρέπει να προετοιμάζει καλύτερα -και όχι μόνο χρησιμοποιώντας το μέσο της σύγκλισης μεταξύ των πολιτικών ομάδων- το ψήφισμά του σχετικά με την έγκριση του νομοθετικού προγράμματος της Επιτροπής, εάν θέλει η απόφασή του να αποκτά μεγαλύτερη ισχύ από θεσμική άποψη.
<P>
Όσον αφορά την ουσία του προγράμματος, στο χρονικό διάστημα που μου απομένει, θα συγκεντρώσω την προσοχή μου μόνο σε ένα σημείο, δεδομένου ότι άλλοι συνάδελφοι θα σταθούν ακολούθως σε άλλες πλευρές του θέματος. Πρόκειται, όπως είναι αυτονόητο και φυσικό, για την εξωτερική ορατότητα της Ένωσης, για να αναφερθώ σε μία έκφραση του προέδρου Santer. Με την πάροδο του χρόνου αυτό το πρόβλημα γίνεται όλο και σοβαρότερο και αυξάνονται οι δυσκολίες επίλυσής του. Τα γεγονότα επιταχύνονται και σιγά σιγά ο ρόλος της Ευρώπης φαίνεται να καθίσταται όλο και πιο περιθωριακός.
<P>
Κατά τη διάρκεια της παρούσας συνόδου θα ασχοληθούμε και με την κατάσταση στη Σερβία. Ορισμένες φορές έχουμε την εντύπωση -και καταλήγω, κύριε Πρόεδρε- ότι οι συμφωνίες του Dayton κατέληξαν να αποτελούν ένα είδος άλλοθι για την Ευρώπη, εφόσον όπως φαίνεται θεωρούμε ότι οι έντονες προσπάθειες για την κοινωνική ανοικοδόμηση, κυρίως, των δημοκρατιών που περιβάλλουν την Ευρώπη, αν και αναγκαίες, δεν αποτελούν πρωταρχικό καθήκον μας. Και προς αυτή την κατεύθυνση ζητάμε από την Επιτροπή να αναλάβει μία σημαντική και ενεργό πρωτοβουλία.

<SPEAKER ID=16 LANGUAGE="IT" NAME="Moretti">
Κύριε Πρόεδρε, στο Ευρωπαϊκό Κοινοβούλιο, αν και τυπικά είναι άμεμπτη, η διαθεσμική δήλωση για τη δημοκρατία, τη διαφάνεια και την επικουρικότητα καθίσταται πολύ αμφίβολη όσον αφορά την ικανότητά της να μετατρέψει σε έργα τις ωραίες έννοιες. Το πρόγραμα του 1996 έχει εφαρμοσθεί με εξαιρετικά περιορισμένο τρόπο εάν λάβουμε υπόψη ότι στα τέλη του Μοεμβρίου το Ευρωπαϊκό Κοινοβούλιο είχε λάβει μόνον πέντε από τις δεκαεννέα νομοθετικές προτάσεις που είχε προηγουμένως ανακοινώσει η Επιτροπή.
<P>
Πώς είναι δυνατόν να σκεφτόμαστε να οικοδομήσουμε τη νέα Ευρώπη εάν, στο μεγαλύτερο τμήμα των τομέων, η Επιτροπή φαίνεται να παραιτείται από την άσκηση του θεσμικού της ρόλου ως κινητήρα των δράσεων της Ένωσης και το Συμβούλιο δείχνει να μην διαθέτει μία συνεπή πολιτική στρατηγική, βάζοτας τροχοπέδη στους διάφορούς τομείς που αφορούν το νομοθετικό προγραμματισμό, τον προϋπολογισμό και τις νομικές βάσεις. Χρειάζεται να καταβληθούν προσπάθειες για την εφαρμογή και την ολοκλήρωση του νομοθετικού προγράμματος του 1997, για την καταπολέμηση της ανεργίας με μία σοβαρή και αποτελεσματική πολιτική ικανή να προωθήσει την ανταγωνιστικότητα της βιομηχανίας της Ένωσης, την περιφερειακή πολιτική, την πολιτική των μεταφορών, του περιβάλλοντος, την έρευνα της εσωτερικής αγοράς και μία πολιτική επενδύσεων κατάλληλη να προσφέρει κίνητρα στις οικονομικές δραστηριότητες. Χρειάζεται να καταπολεμηθούν οι απάτες. Η ανικανότητα ή οι παρανομίες ενός κράτους μέλους θα πρέπει να παρεμποδίζονται από την Επιτροπή με την αναστολή των πληρωμών, την είσπραξη των ποσών που έχουν καταβληθεί παρανόμως και την επιβολή των αναγκαίων προστίμων.
<P>
Θα πρέπει να έχουμε το θάρρος να επανεξετάσουμε τις σπατάλες, να επανεξετάσουμε τις συμφωνίες που έχουμε υπογράψει με τρίτες χώρες και που δεν περιέχουν ακριβείς κανόνες και εγγυήσεις για τη δημοκρατία και το σεβασμό των ανθρωπίνων δικαιωμάτων, να υποστηρίξουμε μία πρόταση οδηγίας σχετικά με τα σχέδια διαχείρισης των απορριμάτων, ειδικότερα τα οικιακά απορρίματα, να προωθήσουμε τα μέτρα για την καταπολέμηση του οργανωμένου εγκλήματος που εξαπλώνεται, να ενισχύσουμε τη συνεργασία μεταξύ των κρατών μελών και να αναλάβουμε διεθνείς οργανωτικές πρωτοβουλίες.

<SPEAKER ID=17 LANGUAGE="FR" NAME="Lannoye">
Κύριε Πρόεδρε, νομίζω ότι οι πολιτικές ομάδες, συμφωνώντας λίγο-πολύ μεταξύ τους, κρίνουν αρνητικά τον τρόπο με τον οποίο η Επιτροπή υλοποίησε το πρόγραμμά της για το 1996. Αυτή η συναίνεση δεν υπάρχει, δυστυχώς, στην εκτίμηση για το μέλλον, και ιδίως για το περιεχόμενο του προγράμματος 1997.
<P>
Όσον αφορά το πρόγραμμα 1996, είμαστε υποχρεωμένοι να διαπιστώσουμε, εξάλλου, πλήρη έλλειψη θεληματικότητας της Επιτροπής έναντι του Συμβουλίου. Η παρεμπόδιση μιας ολόκληρης σειράς αποφάσεων στο Συμβούλιο θέτει ένα τεράστιο πρόβλημα στο Κοινοβούλιο: 168 φάκελοι εν αναμονή τελικής απόφασης, είναι πολύ. 83 άλλοι εν αναμονή κοινής θέσης, χωρίς καμμιά σχετική πρωτοβουλία της Επιτροπής. Το θεωρούμε απαράδεκτο.
<P>
Όσον αφορά το πρόγραμμα 1997, οφείλουμε να διαπιστώσουμε ότι η Επιτροπή προτείνει για την Ευρωπαϊκή Ένωση χαμηλό προφίλ σε σχέση με όσα όλοι οι πολίτες γνωρίζουν ότι διακυβεύονται, είτε πρόκειται για την πολιτική απασχόλησης, περιβάλλοντος, ιθαγένειας, είτε για το ρόλο που πρέπει να παίξει η Ευρωπαϊκή Ένωση στον κόσμο. Χθες, άρχισε στη Σιγκαπούρη μια διεθνής διάσκεψη που συγκεντρώνει τα διάφορα κράτη που έχουν υπογράψει το καταστατικό του Παγκόσμιου Οργανισμού Εμπορίου. Η Επιτροπή έχει λάβει φιλόδοξη εντολή, αλλά διατηρώ ορισμένους φόβους όσον αφορά τα αποτελέσματα που θα επιτύχει. Δεν πιστεύω πολύ στη θεληματικότητα της Επιτροπής για το θέμα.
<P>
Θεωρούμε, για όλους αυτούς τους λόγους, ότι το κοινό ψήφισμα, το οποίο υπεγράφη από πολλές ομάδες, χαρακτηρίζεται από αδυναμία. Δεν μπορούμε συγχρόνως να επικρίνουμε ό, τι ελέχθη, να λυπούμεθα για ό, τι δεν έγινε και τελικά να εγκρίνουμε το πρόγραμμα της Επιτροπής. Είναι απολύτως απαράδεκτο. Ιδού γιατί δεν συνυπογράψαμε αυτό το κείμενο και καταθέσαμε δικό μας ψήφισμα, πολύ ισχυρότερο.

<SPEAKER ID=18 LANGUAGE="FR" NAME="Dell' Alba">
Κύριε Πρόεδρε, κύριε πρόεδρε Σαντέρ, αγαπητοί συνάδελφοι, εξ ονόματος της ομάδας μου, δεν μπορώ παρά να συμφωνήσω με όσα είπε μόλις ο κ. Lannoye και άλλοι συνάδελφοι. Διαπιστώνουμε πολλές αδυναμίες στην εκτέλεση του προγράμματος 1996 και, όπως και άλλοι, δεν μπορούμε να συνυπογράψουμε ένα ψήφισμα το οποίο επιθυμούν οι μεγάλες ομάδες, το οποίο αρκείται να εγκρίνει τις γενικές γραμμές του προγράμματός σας και μάλιστα να σας υποστηρίξει στον κινητήριο ρόλο σας. Αλλά σε αυτό ακριβώς το σημείο, κύριε πρόεδρε Σαντέρ, εφιστώ την προσοχή σας.
<P>
Η Επιτροπή, μέσα από το πρόγραμμα εργασίας που παρουσιάσατε, μου φαίνεται να υπολείπεται σοβαρά του κινητήριου ρόλου της. Η ευρωπαϊκή οικοδόμηση δεν θα προχωρήσει με έξι ή επτά σελίδες καλών προθέσεων, αποσιωπώντας όλα όσα δεν πηγαίνουν καλά, μη λέγοντας σαφώς ότι το Συμβούλιο δεν σας ακολούθησε, για παράδειγμα σχετικά με το σύμφωνο εμπιστοσύνης, και ότι σχετικά με πολλά άλλα σημεία βρισκόμαστε σε σοβαρό αδιέξοδο για την ευρωπαϊκή οικοδόμηση, προσπερνώντας τα ζητήματα αυτά, μη θέτοντάς τα στο τραπέζι των συζητήσεων, εγκαταλείποντας ακριβώς τον κινητήριο ρόλο σας.
<P>
Μας λέτε, δικαίως, ότι πρέπει να προχωρήσουν οι μεγάλοι φάκελοι. Αλλά σεις είστε εκείνος που πρέπει να δώσει την απαραίτητη ώθηση. Αν δεν το κάνετε, θα επιτύχετε ίσως ένα καθησυχαστικό ψήφισμα, αλλά έτσι δεν θα προχωρήσει η Ευρώπη και οι συνέπειες θα είναι πολύ σοβαρές για το μέλλον αυτής της Ευρωπαϊκής Ένωσης στην οποία όλοι πιστεύουμε πολύ.
<P>
Ιδού γιατί δεν συνταχθήκαμε με το κείμενο που θα ψηφιστεί σε λίγο, απλώς για να σας δώσουμε τη δυνατότητα να κάνετε κάτι καλύτερο, να κάνετε περισσότερα και να δώσετε στην Επιτροπή το ρόλο που πρέπει να έχει. Ελπίζουμε ότι θα επιστρέψετε κάποια ημέρα με ένα πρόγραμμα εργασίας διαφορετικό από το σημερινό, το οποίο, κατά τη γνώμη μας, μοιάζει αδύναμο και πολύ κατώτερο των προσδοκιών μας.

<SPEAKER ID=19 LANGUAGE="FR" NAME="Antony">
Κύριε Πρόεδρε, αγαπητοί συνάδελφοι, ξαναβρίσκουμε πάντα στο πρόγραμμα εργασίας της Επιτροπής τις ίδιες γενικότητες για τους στόχους της Ευρωπαϊκής Ένωσης: να επιτραπεί η δημιουργία θέσεων εργασίας, να διατηρηθεί το ευρωπαϊκό μοντέλο κοινωνίας, να ενισχυθεί η παρουσία της Ευρώπης στη διεθνή σκηνή, να προετοιμαστούν οι προθεσμίες του μέλλοντος, λες και οι ελπίδες μπορούν να συγκεκριμενοποιηθούν με ξόρκια. Θα νόμιζε κανείς ότι βρίσκεται στη Γαλλία, όπου υπάρχει η εντύπωση ότι η τηλεοπτική παρέμβαση ενός Προέδρου της Δημοκρατίας μπορεί, πάντα με μόνη τη δύναμη του λόγου, να μετατρέψει μια οικονομική καταστροφή σε ευημερία, μια μη δημοφιλή κυβέρνηση σε υπόδειγμα αποτελεσματικότητας, ένα κόμμα νεκρωμένο από τη διαφθορά των ηγετών του σε κίνημα του μέλλοντος που γιορτάζει τα εικοστά γενέθλιά του.
<P>
Ας επιστρέψουμε σε αυτούς τους περίφημους στόχους. Ο Ζακ Ντελόρ προφήτευε το 1992, τότε που έπρεπε να πεισθεί η Γαλλία να ψηφίσει ναι στο Μάαστριχτ, ότι η Ευρωπαϊκή Ένωση θα δημιουργούσε δέκα εκατομμύρια θέσεις εργασίας, όπως άλλοι προφήτευαν ότι η δημιουργία της ενιαίας αγοράς θα ξανάφερνε την ευημερία. Δυστυχώς, η πραγματικότητα σπάνια αντιστοιχεί στις επιθυμίες των κυβερνώντων. Σήμερα, υπάρχουν επισήμως 22 εκατομμύρια άνεργοι στην Ευρώπη λόγω της αχαλίνωτης ελευθερίας των συναλλαγών με ολόκληρο τον κόσμο, λόγω της αναγκαστικής πορείας προς τη νομισματική ουτοπία. Πράγματι, θεωρείτε ως κύριο όπλο καταπολέμησης της ανεργίας το ευρώ.
<P>
Στη Γαλλία, ευτυχώς, η συζήτηση άνοιξε και πάλι χάρη, περιέργως, στον κ. Giscard d' Estaing. Πολλοί βουλευτές χειροκρότησαν όταν επέκρινε τη σημερινή πολιτική. Τα μέσα μαζικής ενημέρωσης επικρίνουν όλο και περισσότερο το σχέδιό σας. Ξαφνικά, η κοινή γνώμη, την οποία περιφρονείτε τόσο, εκτός αν πρόκειται να τη δηλητηριάσετε, αρχίζει να αναρωτιέται. Το ότι ο κ. Σιράκ έτρεξε να ανανεώσει την υποταγή του προς το Γερμανό καγκελλάριο και να του επαναλάβει ότι η Γαλλία δεν θα εγκαταλείψει τον ίσιο δρόμο του ευρωμάρκου δεν αλλάζει τίποτε. Η δημιουργία του ενιαίου νομίσματος δεν αποτελεί εγγύηση ούτε ευημερίας, ούτε θέσεων εργασίας, ούτε καν οικονομικής ισχύος. Ο πλούτος μπορεί να δημιουργήσει καλό νόμισμα. Το νόμισμα δεν δημιουργεί πλούτο.
<P>
Έτσι, καταστρέφετε κάθε ημέρα και περισσότερο το μοντέλο κοινωνίας που ισχυρίζεσθε ότι υπερασπίζεσθε. Υπό το πρόσχημα της εναρμόνισης, θα καταστρέψετε την κοινωνική ασφάλιση. Υπό το πρόσχημα της ανταγωνιστικότητας, θα θέσετε υπό αμφισβήτηση την προστασία των εργαζομένων και τους κώδικες εργασίας των διαφόρων χωρών. Υπό το πρόσχημα ότι χρειάζεται ανταγωνισμός, καταστρέφετε τις δημόσιες υπηρεσίες. Στην πραγματικότητα, το δόγμα της παγκόσμιας ελευθερίας των συναλλαγών σας επιβάλλει να καταστήσετε τριτοκοσμικούς τους μισθούς και τα κοινωνικά συστήματα, όπως αποδεικνύει ακούραστα ο Maurice Allais, βραβείο Νόμπελ οικονομικών της χώρας μου. Δεν θέλουμε αυτή την Ευρώπη που θυσιάζει τους ανθρώπους και την κοινωνική πρόοδο στην οικονομία και στις οικονομικές ορέξεις μερικών πολυεθνικών!

<SPEAKER ID=20 NAME="Πρόεδρος">
'Εχω λάβει επτά προτάσεις ψηφίσματος, σύμφωνα με το άρθρο 37 του Κανονισμού.

<SPEAKER ID=21 LANGUAGE="EN" NAME="McCarthy">
Κύριε Πρόεδρε, το 1997 αποτελεί ένα κρίσιμο σταθμό αναφορικά με τον καθορισμό των μελλοντικών κατευθύνσεων για τη συνοχή και την περιφερειακή πολιτική της ΕΕ. Εξ ονόματος της ομάδας μου θα ήθελα να κάνω μερικά σύντομα σχόλια επ' αυτού.
<P>
Πρώτον, θα ήθελα να δω την Επιτροπή να εργάζεται με μεγαλύτερη ενεργητικότητα για να κάνει ευρύτερα γνωστές τις καλύτερες πρακτικές - τα καλά μοντέλα αποτελεσματικής αξιοποίησης των πιστώσεων υπό το φως των προβλημάτων που είχαμε με την αναποτελεσματική εφαρμογή. Σχετικά με την έκθεση για τη συνοχή θα ήθελα να τονίσω την ανάγκη για μια συνεχή αξιολόγηση του τρόπου με τον οποίο οι άλλες κοινοτικές πολιτικές υποστηρίζουν τον στόχο της οικονομικής και κοινωνικής συνοχής. Είναι σαφές ότι σε ορισμένες από τις φτωχώτερες και πιο αδύναμες περιφέρειές μας όπου χρησιμοποιούνται διαρθρωτικά ποσά υπάρχει ο κίνδυνος να ακυρώνονται ολοκληρωτικά από, π.χ., την ΚΑΠ εκεί όπου αυτή λειτουργεί ως ανασχετικός παράγοντας. Πιστεύω ότι είναι ανάγκη να εξετάσουμε λεπτομερώς αυτές τις πολιτικές ούτως ώστε να είμαστε βέβαιοι ότι δεν ξεφεύγουμε από τους στόχους που έχει καθορίσει η Συνθήκη.
<P>
Έχει έρθει η στιγμή να εργαστούμε σκληρά για να αρχίσουμε το πρόγραμμα της μεταρρύθμισης για το 1999. Θα ήθελα να ευχαριστήσω την Επιτροπή για τις προσπάθειές της να τηρήσει το χρονοδιάγραμμα για την έκθεση επί της συνοχής, λυπούμαι όμως διότι ακόμη δεν έχουμε την ανακοίνωση σχετικά με την αστική πολιτική η οποία έπρεπε να υποβληθεί το 1996 και την οποία θα θέλαμε να έχουμε στα χέρια μας στις αρχές του 1997.
<P>
Αυτό που πιστεύω ότι λείπει είναι ο αποτελεσματικός συντονισμός στην εκτέλεση της πολιτικής των προγραμμάτων. Θα ήθελα να δω μια πιο συντονισμένη προσπάθεια εκ μέρους των γενικών διευθύνσεων της Επιτροπής ούτως ώστε να εργάζονται πιο στενά σε όλα τα επίπεδα, όχι μόνο μεταξύ Επιτρόπων αλλά επίσης και μεταξύ διευθύνσεων πολιτικής έτσι ώστε να αντιμετωπίσουν τις προκλήσεις της ΟΝΕ, της διεύρυνσης και της μελλοντικής μεταρρύθμισης των διαρθρωτικών ταμείων. Το 1997 θα πρέπει να ξεκινήσει μια προσπάθεια εσωτερικού συντονισμού. Οι διευθύνσεις της Επιτροπής δεν θα πρέπει να αποφεύγουν την κριτική εκτίμηση των πολιτικών και των προγραμμάτων τους διότι μόνον έτσι θα μπορέσουμε να έχουμε τις σωστές πολιτικές και τα σωστά προγράμματα για να θεμελιώσουμε την εμπιστοσύνη των πολιτών μας μακροπρόθεσμα και μετά τη μεταρρύθμιση των ταμείων το 1999.
<P>
Πιστεύω επίσης ότι η Επιτροπή δεν θα πρέπει να αποφεύγει να παίζει τον ρόλο της ως πλήρης εταίρος απλά και μόνο επειδή ορισμένα κράτη μέλη ισχυρίζονται ότι κατέχουν το μονοπώλιο στην επικουρικότητα. Η Επιτροπή δεν αποτελεί ένα χρηματιστήριο πολιτικών και η Επιτροπή θα πρέπει να προωθήσει τα προγράμματά μας για τα διαρθρωτικά ταμεία. Θα πρέπει επίσης να προωθήσει τα εθνικά και τοπικά κοινωνικά σύμφωνα απασχόλησης και να δώσει κατευθύνσεις στον τομέα αυτόν μέσω σαφών δράσεων και ενεργειών συντονισμού. Πιστεύω ότι τώρα χρειαζόμαστε μια ολοκληρωμένη ανακοίνωση για τις επιπτώσεις της ΟΝΕ στις περιφερειακές πολιτικές, ιδιαίτερα υπό το φως της αποφάσεως του Συμβουλίου σχετικά με τον προϋπολογισμό, δηλ. να περικόψει τις πληρωμές των διαρθρωτικών ποσών και να δημιουργήσει μια πλασματική σχέση μεταξύ των διαρθρωτικών ταμείων, των κριτηρίων του ελλείμματος και της οικονομικής σύγκλισης. Μέσα στο 1997 θα ήθελα να δω μιαν ανακοίνωση η οποία να επιτρέπει στο Κοινοβούλιο να λάβει αποφάσεις επ' αυτού του ζωτικού τομέα πολιτικής.

<SPEAKER ID=22 LANGUAGE="ES" NAME="Fernαndez Martνn">
Κύριε Πρόεδρε, επιθυμώ να πω ορισμένα λόγια προκειμένου να καθορίσω τη θέση μας σχετικά με την εκτέλεση του νομοθετικού προγράμματος για το 1996 καθώς και σχετικά με το πρόγραμμα εργασίας της Επιτροπής για το έτος 1997. Αξιολογούμε ιδιαίτερα τη σημασία της θεσμικής δήλωσης σχετικά με τη δημοκρατία, τη διαφάνεια και την επικουρικότητα στην οποία προέβη το Ευρωπαϊκό Κοινοβούλιο και την οποία υιοθέτησαν το Συμβούλιο και η Επιτροπή.
<P>
Κύριε Πρόεδρε, εμείς θεωρούμε ότι το νομοθετικό πρόγραμμα αποτελεί ένα διοργανικό εργαλείο απαραίτητο για τον προγραμματισμό και το συντονισμό των δραστηριοτήτων της Ένωσης με τρόπο διαφανή, και γι' αυτό, κύριε Σαντέρ, ζητάμε να καταβληθεί προσπάθεια προς τη σωστή κατεύθυνση προκειμένου να επιτευχθούν αυτοί οι στόχοι.
<P>
Πιστεύουμε ότι είναι απαραίτητο το Συμβούλιο να συνεργαστεί στενότερα στην άσκηση του νομοθετικού προγραμματισμού. Δίχως μια στενότερη συνεργασία μεταξύ Επιτροπής και Συμβουλίου, πιστεύουμε ότι το αποτέλεσμα δεν θα ήταν ικανοποιητικό. Αυτό συνέβη εν μέρει το 1996, έτος κατά το οποίο το διοργανικό πρόγραμμα που αξιολογούμε σήμερα παρουσιάζει ορισμένα κενά τα οποία θα επισημάνω πολύ συνοπτικά. Εκφράζουμε όλως ιδιαιτέρως τη λύπη μας για το ότι, από τις 19 νομοθετικές προτάσεις που ανακοινώθηκαν, έφθασαν ως εμάς μόνο μερικές από αυτές.
<P>
Όσον αφορά το πρόγραμμα εργασίας για το 1997, εμείς συμφωνούμε σε γενικές γραμμές με την εκτέλεση αυτού του προγράμματος· επιθυμούμε να υπογραμμίσουμε τον θεσμικό ρόλο που διαδραματίζει η Επιτροπή ως κινητήριος άξονας της δράσης της Ένωσης· επιθυμούμε να επιστήσουμε ιδιαίτερα την προσοχή στο ρόλο της Επιτροπής, η οποία οφείλει να παρουσιάζει νέες νομοθετικές πρωτοβουλίες στο Κοινοβούλιο σύμφωνα με το Αρθρο 138 Β της Συνθήκης· εκτιμούμε ότι ο αριθμός των αιτήσεων κατεπείγοντος που παρουσιάζονται από το Συμβούλιο θα μπορούσε να μειωθεί σημαντικά αν βελτιωνόταν ο προγραμματισμός τον οποίο συζητάμε σήμερα. Αυτό θα επέτρεπε στο Κοινοβούλιο να μελετά τις προτάσεις με μεγαλύτερη προσοχή.
<P>
Όσο για τις προτεραιότητες που προτείνει το Κοινοβούλιο, σύμφωνα με τη θέση που εξέφρασε η Ομάδα μας, πιστεύουμε ότι αυτές θα πρέπει να καθοριστούν για το 1997 σε τρία μεγάλα κεφάλαια: πρώτον, απασχόληση, ανάπτυξη και ενίσχυση της συνοχής· δεύτερον, Ευρώπη των πολιτών, και τρίτον -ιδιαίτερα σημαντικό αυτήν τη στιγμή- ενίσχυση της παρουσίας της Ένωσης στον κόσμο.
<P>
Θα ήθελα να πω μερικά λόγια σχετικά με καθέναν από αυτούς τους μεγάλους άξονες. Όσον αφορά την απασχόληση, την ανάπτυξη και την ενίσχυση της συνοχής, δηλώνουμε και πάλι ότι η καταπολέμηση της ανεργίας εξακολουθεί να αποτελεί τον κύριο στόχο του Κοινοβουλίου. Πιστεύουμε ότι είναι απαραίτητο να ενισχυθούν οι διαρθρωτικές πολιτικές ώστε να καταστεί αποτελεσματικότερη η προσπάθεια που πραγματοποιείται σε σχέση με τη συνοχή, τόσο όσον αφορά την περιφερειακή ανάπτυξη, όσο και την έρευνα, τις μεταφορές, το περιβάλλον, τη βιομηχανία και την ενιαία αγορά. Ζητάμε ιδιαίτερα από την Επιτροπή να παρουσιάσει μια ανακοίνωση σχετικά με την έρευνα και την απασχόληση, η οποία είχε αρχικά προβλεφθεί για το 1996 και δε μπόρεσε να πραγματοποιηθεί. Τέλος, σε αυτό το κεφάλαιο, ζητάμε επίσης από την Επιτροπή να εκπονήσει μια έκθεση, η οποία θα συζητηθεί σε αυτό το Κοινοβούλιο, σχετικά με τη χρηματοδότηση υποδομών στην Ευρώπη, ιδιαίτερα μέσα στα πλαίσια του «συμφώνου σταθερότητας».

<SPEAKER ID=23 LANGUAGE="EN" NAME="Moorhouse">
Κύριε Πρόεδρε, θα προσπαθήσω να εκθέσω τις απόψεις της ομάδας μου σχετικά με την Ευρώπη των Πολιτών και ιδιαίτερα να τονίσω ορισμένα από τα σημεία της προτάσεως ψηφίσματος του ΕΛΚ για το 1996 και το 1997.
<P>
Ο Πρόεδρος Santer γνωρίζει ότι είμαστε απόλυτα έτοιμοι να υποστηρίξουμε τις περισσότερες πτυχές της εργασίας του και ότι εκτιμούμε τις σοβαρές προσπάθειες που κάνει για να βάλει τάξη στις εργασίες της Επιτροπής.
<P>
Ζούμε σε μια περίοδο που όλοι μας συμμετέχουμε σ' αυτή την τεράστια προσπάθεια, τόσο σε ευρωπαϊκό όσο και σε εθνικό επίπεδο, και όπου είναι απαραίτητη η πλήρης εφαρμογή της νομοθεσίας που εγκρίνει το Κοινοβούλιο και το Συμβούλιο.
<P>
Τούτων λεχθέντων, με τη φρασεολογία του σχεδίου μας ψηφίσματος, θεωρούμε ότι η Επιτροπή υπήρξε πάρα πολύ παθητική στον τομέα της δικαιοσύνης και των εσωτερικών υποθέσεων και λυπούμεθα ιδιαιτέρως για το γεγονός ότι ούτε μία από τις προτάσεις του προγράμματος εργασίας της Επιτροπής για το 1996 δεν έχει, προφανώς, προωθηθεί στο Κοινοβούλιο.
<P>
Επιτρέψτε μου να ξεχωρίσω - χωρίς καμία ιδιαίτερη σειρά - ορισμένα από τα αντικείμενα που εμείς στην Ομάδα του ΕΛΚ έχουμε αντιμετωπίσει τους τελευταίους μήνες. Πρώτον, υπάρχει ο τομέας της πολιτικής ασύλου. Δεν υπάρχει αντίρρρηση στην προσπάθεια πολλών κρατών μελών να διατηρήσουν τα ίδια τον έλεγχο. Δεν μπορούμε όμως να αρνηθούμε το γεγονός ότι είναι εξαιρετικά δύσκολο πλέον στην Ευρώπη να διαχωρίσουμε τους πολιτικούς από τους οικονομικούς πρόσφυγες. Σε ένα κράτος μέλος, για παράδειγμα, κάθε χρόνο υποβάλουν αιτήσεις περίπου 60.000 άτομα εκτός Ένωσης οι οποίες εξακολουθούν να είναι σε εκκρεμότητα και από αυτά - ή τουλάχιστον από αυτά που είχαν γίνει δεκτά στο παρελθόν - ίσως μόνο το 5 ή το 10 %, το πολύ μέχρι το 13 %, να γίνουν τελικά δεκτά.
<P>
Αναξάρτητα με το εάν κανείς συμφωνεί ή όχι με τα κριτήρια που έχουν υιοθετηθεί, δεν παύει να είναι γεγονός ότι η Ευρώπη αποτελεί τη Μέκκα για δεκάδες χιλιάδες ανθρώπους οι ελπίδες και οι προσμονές των οποίων ίσως να έρχονται σε αντίθεση με τις ανάγκες των δικών μας πολιτών.
<P>
Εκτός τούτων, στρεφόμενος ξανά στην πρότασή μας για ψήφισμα, δεν έχουμε επιτύχει την προαγωγή της εναρμόνισης σχετικά με τη χρήση καταλόγων ασφαλών τρίτων χωρών προέλευσης και καταλόγων ασφαλών τρίτων χωρών και είναι τουλάχιστον αμφισβητίσιμο εάν τα κράτη μέλη ενεργούν προς αμοιβαίο όφελος.
<P>
Στρέφομαι τώρα σε ένα άλλο θέμα, αυτό της βίας κατά των παιδιών και των απαγωγών παιδιών το οποίο μας απασχολεί πολύ σοβαρά. Η συνάδελφος μου Mary Banotti - αλλά όχι μόνον - κάνει εξαίρετη εργασία σ' αυτόν τον τομέα. Η βία κατά των παιδιών είναι ένα θέμα το οποίο έχει αποσιωπηθεί, όπως όλοι καλά γνωρίζουμε, ίσως όχι μόνο για μια δεκαετία αλλά για έναν ολόκληρο αιώνα - τόσο σοβαρό είναι. Θα κατανοείτε ότι δεν αναφέρομαι σε κάποιο συγκεκριμένο κράτος μέλος - καθόλου μάλιστα. Αλλά μονολότι η κύρια υπευθυνότητα ανήκει στα κράτη μέλη δεν υπάρχει άραγε κάποια συμβολή που θα μπορούσαμε να κάνουμε και σε ευρωπαϊκό επίπεδο; Οι τρομακτικές αυτές καταστάσεις μιλούν από μόνες τους και ζητούν κάποια συντονισμένη δράση.
<P>
Ξανά, όσον αφορά τις απαγωγές των παιδιών, εκείνοι από εμάς που έχουμε εκλογικές περιφέρειες - όπως στο ΗΒ - έχουμε να αντιμετωπίσουμε την αγωνία του ενός ή του άλλου γονέα που προσπαθεί να πάρει το παιδί του από μια άλλη χώρα ορισμένες φορές απέναντι σε τεράστια εμπόδια. Ο τομέας αυτός αποτελεί ασφαλώς τομέα για στενότερη συνεργασία.
<P>
Σταματώ εδώ. Υπάρχουν και πάρα πολλά άλλα θέματα στα οποία θα μπορούσε να αναφερθεί κανείς αλλά αναμένω να ακούσω την απάντηση του Προέδρου.

<SPEAKER ID=24 LANGUAGE="NL" NAME="van Velzen, Wim">
Πρόεδρε, στο πρόγραμμα εργασίας αναφέρονται τέσσερις προτεραιότητες οι οποίες δεν μπορούν να τροποποιηθούν κατά κανένα τρόπο. Η σημαντικότερη απ'όλες σχετίζεται στην ουσία με την εισαγωγή του προγράμματος εργασίας που καταρτίσατε και αφορά την αναγκαιότητα να αποδείξει η Ευρωπαϊκή Ένωση ότι εξυπηρετεί όλους τους πολίτες και ότι λειτουργεί με τρόπο αποτελεσματικό. Αυτή είναι και η προτεραιότητα στην οποία θα ήθελα να αφιερώσω ένα μέρος της ομιλίας μου. Στα πλαίσια της πολιτικής αυτής, η Επιτροπή αξίζει να τύχει κάθε υποστήριξης στις προσπάθειές της που αφορούν τη σύναψη ενός ευρωπαϊκού συμφώνου εμπιστοσύνης. Η εμπιστοσύνη των Ευρωπαίων πολιτών θα ενισχυόταν σημαντικά σε περίπτωση που όλοι οι αρμόδιοι, το Συμβούλιο, η Επιτροπή, το Κοινοβούλιο και οι κοινωνικοί εταίροι, θα αναλάμβαναν την υποχρέωση να τηρήσουν τα κύρια σημεία του συμφώνου αυτού. Για την περιορισμένη πρόοδο που έχει σημειωθεί μέχρι σήμερα όσον αφορά το εν λόγω σύμφωνο θεωρώ κυρίως υπεύθυνο το Συμβούλιο, το οποίο κατ'αυτό τον τρόπο ευθύνεται και για τη μείωση του ερείσματος όσον αφορά την ΟΝΕ και την Ευρωπαϊκή Ένωση αυτή καθεαυτή. Το Συμβούλιο δεν φαίνεται να συνειδητοποιεί σε επαρκή βαθμό ότι, κάθε φορά που παρεμποδίζει κοινοτικές πρωτοβουλίες, όπως το σύμφωνο εμπιστοσύνης ή προγράμματα ενθάρρυνσης, για λόγους που αφορούν μία κοντόφθαλμη εθνική πολιτική, υπονομεύει ταυτόχρονα το κυριότερο πολιτικό μέσο που διαθέτει που είναι συγκεκριμένα η Ευρωπαϊκή Ένωση. Ελπίζω ότι το 1997 θα αρχίσει μία εντελώς νέα κατάσταση κυρίως, αλλά όχι μόνο, όσον αφορά τη Διακυβερνητική Διάσκεψη. Το 1997 θα πρέπει επίσης να είναι το έτος κατά τη διάρκεια του οποίου θα επιτευχθεί επιτέλους και με διάφορους τρόπους μία ισορροπία μεταξύ, αφενός, της μακροοικονομικής πολιτικής που αποσκοπεί στη σταθερότητα και την ανάπτυξη και, αφετέρου, μίας πολιτικής απασχόλησης η οποία οδηγεί πραγματικά στη δημιουργία θέσεων εργασίας και που δεν πρέπει να αρχίσει το απώτερο μέλλον αλλά το ερχόμενο Σαββατοκύριακο! Οι συμφωνίες που αφορούν το σύμφωνο σταθερότητας θα πρέπει να μπορούν να είναι ήδη εφαρμόσιμες και να επιτρέψουν στα κράτη μέλη να επενδύσουν στην απασχόληση.
<P>
Το πρόβλημα των 18 εκατομμυρίων ανέργων, που στην πραγματικότητα είναι 30 εκατομμύρια, είναι ένα πρόβλημα στο οποίο πρέπει να δοθεί ιδιαίτερη προσοχή. Πάρα πολλά από τα σημερινά μέτρα αγγίζουν μονομερώς τους ανθρώπους που εργάζονται ήδη και φοβάμαι κατά κάποιο τρόπο ότι η Επιτροπή έχει στρέψει το βλέμμα της κυρίως σ'αυτούς, χωρίς να δίνει την απαιτούμενη προσοχή στο μεγάλο αριθμό των πολιτών που έχουν περιέλθει στο περιθώριο, έχοντας σε πάρα πολλές περιπτώσεις την εντύπωση ότι οι άνθρωποι αυτοί θα βρουν αυτομάτως εργασία. Ιδιαίτερη προσοχή πρέπει να δοθεί στους νέους και καλώ τους κοινωνικούς εταίρους των κρατών μελών να αναλάβουν και αυτοί τις ευθύνες τους προσφέροντας την εγγύηση της δημιουργίας θέσεων πρακτικής εξάσκησης για νέους οι οποίοι ολοκλήρωσαν την εκπαίδευσή τους.
<P>
Από την άποψη αυτή θα ήθελα να επιστήσω ιδιαιτέρως την προσοχή του Σώματος στο γεγονός ότι τα κράτη μέλη δεν αξιοποιούν τους πόρους των ταμείων με τους οποίους μπορούν να χρηματοδοτηθούν η εκπαίδευση και η κατάρτιση. Η νωχελικότητα με την οποία αποδέχονται την κατάσταση αυτή τα κράτη μέλη, επιτρέποντας κατ'αυτό τον τρόπο τη μεταφορά των κονδυλίων αυτών στους γενικούς πόρους, πρέπει να καταδικαστεί. Κατά τη γνώμη μου, ο βαθμός στον οποίο τα κράτη μέλη επενδύουν στην εκπαίδευση και την κατάρτιση θα πρέπει να αποτελέσει ένα από τα κυριότερα κριτήρια της αξιολόγησης της εφαρμογής των συμφωνιών του Essen. Επιπλέον, το ίδιο στοιχείο θα πρέπει να αποτελεί και μία από τις προτεραιότητες για τον περισσότερο συγκεκριμένο προσανατολισμό των διαρθρωτικών ταμείων στην απασχόληση. Είναι απαράδεκτο να διατίθενται στα κράτη μέλη ολοένα και περισσότερα κονδύλια για την κατασκευή αυτοκινητοδρόμων τη στιγμή που δεν γίνονται επενδύσεις στην εκπαίδευση.
<P>
Καλώ την Επιτροπή να υποβάλει το 1997 συγκεκριμένες προτάσεις, μετά την εξέταση της έκθεσης για το μέλλον της κοινωνικής προστασίας. Θα ήθελα να υποστηρίξω ιδιαιτέρως την προσπάθεια της Επιτροπής όσον αφορά τη συμβολή μέσω της οποίας μπορεί να δοθεί κοινωνικός χαρακτήρας στις οικονομικές προτεραιότητες. Αυτή θα είναι και μία από τις προτεραιότητες της ολλανδικής Προεδρίας. Θέλω να προσφέρω στην Επιτροπή την αμέριστη υποστήριξή μου, επισημαίνοντας όμως παράλληλα ότι το πρόγραμμα εργασίας δεν περιλαμβάνει απολύτως καμία νέα πρόταση. Μπορεί δε να γίνει αποδεκτό μόνο υπό τον όρο ότι η έκθεση αυτή θα συνοδευθεί από συγκεκριμένες και καλές ιδέες και ότι η κληρονομιά των προηγουμένων ετών θα τύχει μίας ενεργητικής διαχείρισης. Από την άποψη αυτή θα ήθελα να επισημάνω ένα πρόβλημα: όλοι μιλούν σήμερα για την περιορισμένη κινητικότητα, ωστόσο ένα μεγάλο μέρος των προβλημάτων οφείλεται στο γεγονός ότι η κοινωνική προστασία των ανθρώπων που εργάζονται από την άλλη πλευρά των συνόρων είναι ανεπαρκής. Θα ήθελα, τέλος, να απευθύνω έκκληση να δοθεί μία ουσιαστική συνέχεια στις προτάσεις που πρόκειται να υποβληθούν σύντομα από την Επιτροπή.

<SPEAKER ID=25 LANGUAGE="NL" NAME="van Velzen, W.G.">
Κύριε Πρόεδρε, έχω τέσσερις παρατηρήσεις όσον αφορά το πρόγραμμα της Επιτροπής. Την περασμένη φορά δήλωσα ότι δεν το θεωρώ αρκετά φιλόδοξο και ότι κρίνω αναγκαίο να εντατικοποιηθεί ο ρυθμός του. Θα ήθελα να διευκρινίσω την άποψη αυτή παραθέτοντας τέσσερα παραδείγματα:
<P>
Πρώτα πρώτα οι τηλεπικοινωνίες. Γνωρίζουμε όλοι ότι παρατηρείται μία σύγκλιση στον τομέα των τηλεπικοινωνιών, των μέσων ενημέρωσης, της πληροφορικής και της επικοινωνιακής τεχνολογίας. Πιστεύω ότι είναι πάρα πολύ σημαντικό να επιχειρήσει η Επιτροπή να επιτύχει μία ισορροπία στο φάκελλο αυτό επειδή, τη στιγμή που μιλάμε σήμερα για την τηλεόραση χωρίς σύνορα, αντιμετωπίζουμε το πρόβλημα του που πρέπει να κατατάξουμε τους νέους παρόχους υπηρεσιών και δεν γνωρίζουμε πώς ακριβώς πρέπει να ενεργήσουμε όσον αφορά το θέμα των αδειών. Πιστεύω ότι είναι απαραίτητο να καταρτίσουμε ένα γενικό πλαίσιο το οποίο θα επιτρέπει τη διασύνδεση όλων αυτών των διαφορετικών θεμάτων που αφορούν το χώρο των τηλεπικοινωνιών. Το θέμα της χρηματοδότησης της καθολικής υπηρεσίας ρυθμίζεται στην οδηγία για τη διασύνδεση. Ο ορισμός της καθολικής υπηρεσίας περιλαμβάνεται όμως στην οδηγία για τη φωνητική τηλεφωνία. Αυτό είναι ένα απλό παράδειγμα το οποίο καθιστά σαφές ότι είναι απαραίτητο να δημιουργηθεί ένα ενιαίο πλαίσιο.
<P>
Το δεύτερο παράδειγμα αφορά την Ε&Α. Το Συμβούλιο δημιουργεί πολλές δυσκολίες για την πρόσθετη χρηματοδότηση του τέταρτου προγράμματος πλαισίου αν και το Ευρωπαϊκό Κοινοβούλιο έχει επισημάνει επανειλημμένως ότι είναι απαραίτητη. Είναι σαφές ότι πρόκειται για ένα από τα σημαντικότερα μέσα για την προώθηση της απασχόλησης στην Ευρωπαϊκή Ένωση. Γι'αυτό και είμαι της άποψης ότι είναι πάρα πολύ σημαντικό να δημοσιευθεί σύντομα από την Επιτροπή μία ανακοίνωση που να αφορά τη σχέση της απασχόλησης με την έρευνα και την ανάπτυξη σε επίπεδο Ευρωπαϊκής Ένωσης. Πιστεύω ότι κατ'αυτό τον τρόπο θα κατορθώσουμε κατά την προετοιμασία του πέμπτου προγράμματος πλαισίου να πείσουμε τις κυβερνήσεις για ποιο λόγο πρέπει να διατεθούν τα χρήματα αυτά.
<P>
Το τρίτο σημείο αφορά τη φορολογία. Η σημασία του φακέλλου «φορολογία» υποτιμάται εντελώς. Τολμώ να πω ότι, χωρίς την περαιτέρω εναρμόνιση κυρίως στο φορολογικό τομέα, θα δημιουργηθούν σημαντικά προβλήματα για τη λειτουργία της νομισματικής ένωσης. Πρόκειται για ένα στοιχείο που υποτιμάται απόλυτα. Για παράδειγμα, σημαντικό κίνδυνο για την ΟΝΕ θα αποτελέσουν τα διάφορα συστήματα προσδιορισμού του κέρδους που ισχύουν σήμερα στα κράτη μέλη. Η ολλανδική Προεδρία καταβάλλει προσπάθειες για να προσδώσει προτεραιότητα στο θέμα της φορολογίας. Εξετάζοντας, εκτός άλλων, και τον ΦΠΑ, έχει την πρόθεση να προτείνει εκ νέου την επιβολή εισφοράς για την ενέργεια και να ρυθμίσει με ικανοποιητικό τρόπο, για παράδειγμα, τη μεταβίβαση royalties για τις επιχειρήσεις. Καλώ επιτακτικά την Επιτροπή να αξιοποιήσει την εξέλιξη του Εύρο έτσι ώστε η φορολογία να αποτελέσει ένα από τα κύρια σημεία της πολιτικής ημερήσιας διάταξης.
<P>
Το τελευταίο παράδειγμα αφορά την ενέργεια. Όλοι μας αντιμετωπίζουμε το πρόβλημα των πυρηνικών εργοστασίων που εξακολουθούν να είναι ανασφαλή. Το Λευκό Βιβλίο της Επιτροπής για την ενεργειακή πολιτική εγκρίθηκε. Για το λόγο αυτό έγινε αποδεκτό στο Κοινοβούλιο και ένα ψήφισμα στο οποίο αναφέρεται ότι η Επιτροπή θα πρέπει στον τομέα αυτό να αναλάβει ρόλο πρωταγωνιστή, προκειμένου να καταρτιστεί επιτέλους ένα πρόγραμμα δράσης με αντικείμενο τα εν λόγω ανασφαλή πυρηνικά εργοστάσια. Απευθύνω για άλλη μία φορά επίμονη έκκληση στην Επιτροπή και κυρίως στον Πρόεδρο Santer να επιληφθούν με σπουδή του θέματος αυτού. Παράλληλα, κρίνω ότι η Επιτροπή θα πρέπει να διαδραματίσει και ρόλο συντονιστή, δεδομένου ότι οι πολίτες έχουν ανάγκη από ασφάλεια και στον τομέα αυτό.

<SPEAKER ID=26 NAME="Collins, Kenneth">
Οι πολιτικές προτεραιότητες της Επιτροπής για το 1997 καθορίζονται στο έγγραφο τούτο με ηχηρές λέξεις: ανάπτυξη και απασχόληση, το ευρωπαϊκό κοινωνικό μοντέλο που στηρίζεται στην αλληλεγγύη κ.ο.κ. Ακούσαμε ότι η Επιτροπή θα αποδόσει προσοχή στην ποιότητα της ζωής, στον ρόλο των καταναλωτών και ότι θα επαγρυπνεί στον τομέα των τροφίμων. Όλες αυτές είναι θαυμάσιες λέξεις. Παρόμοιες ηχηρές εκφράσεις χρησιμοποιούνται και για την πολιτική περιβάλλοντος: εδώ η λέξη κλειδί είναι ενσωμάτωση. Παρόλα αυτά δεν αναφέρεται η υγεία και θα ήθελα να μάθω το γιατί.
<P>
Αλλά τα πολιτικά μανιφέστα ή τα προγράμματα εργασίας μπορούν να μετρηθούν μόνο με το ιστορικό εκείνων που τα προωθούν και εδώ είναι το σημείο που θα ήθελα μερικές διασφαλίσεις.
<P>
Μερικές φορές λέγεται ότι η Επιτροπή δεν είναι τίποτα άλλο από μια σύναξη ατόμων που εκπροσωπεύουν τα εθνικά τους συμφέροντα και όχι τα συμφέροντα της Κοινότητας και θα ήθελα από τον Πρόεδρο της Επιτροπής μια εγγύηση ότι η Επιτροπή δεν κατευθύνεται προς την εθνικοποίηση αλλά ενδιαφέρεται πράγματι για όλους τους ευρωπαίους πολίτες και όχι για τις χώρες προέλευσης των Επιτρόπων.
<P>
Θα ήθελα όπως η Επιτροπή αναλάβει υποχρέωση να διασφαλίσει ότι όλες οι προτάσεις της θα εξετάζονται σε σχέση με την υγεία και την ευημερία των καταναλωτών σε ολόκληρη την Ευρώπη καθώς και σε σχέση με τις επιπτώσεις τους στο φυσικό περιβάλλον και στην υποβάθμιση των φυσικών πλουτοπαραγωγικών πόρων και ότι δεν θα αποτελούν απλά και μόνο ανταπόκριση στα συμφέροντα κάποιων άλλων που κρύβονται στα παρασκήνια. Θα ήθελα όπως η Επιτροπή αναλάβει δέσμευση ότι οι προτάσεις που έγιναν τώρα, τον Δεκέμβριο του 1996, και οι προτάσεις που έχουν γίνει εδώ και αρκετό καιρό δεν θα εγκαταλειφθούν, δεν θα αναβληθούν, δεν θα παραμεριστούν, δεν θα υπονομευθούν και δεν θα αποδυναμωθούν κάτω από την πίεση των διαπλεκομένων συμφερόντων που τριγυρίζουν κάπου εκεί στα κρυφά δωμάτια των Βρυξελλών ή του Στρασβούργου. Θα ήθελα όπως η Επιτροπή συμμαχήσει με το Κοινοβούλιο στην απαίτηση όπως η Ευρώπη των πολιτών - στην οποία ελπίζω ότι εξακολουθούμε να πιστεύουμε - σημαίνει την αξιοποίηση της έντιμης κληρονομιάς της περιόδου Delors και της εκ μέρους της αποδοχής της Ευρώπης των πολιτών και όχι να δίδεται η εντύπωση ότι την υποβαθμίζει ή, σε ορισμένες περιπτώσεις, να φαίνεται ότι αρνείται και την ύπαρξή της ακόμη. Τα λέω αυτά διότι διαβάζοντας το πρόγραμμα εργασίας και εξετάζοντας το πρόσφατο παρελθόν διαπιστώνω ορισμένες ενδείξεις ότι η Επιτροπή υπαναχωρεί από την προηγούμενη σταθερή υποστήριξή της προς μία ολοένα και πιο ολοκληρωμένη Ευρώπη, ότι υπαναχωρεί προς την κατεύθυνση να γίνει η ΕΕ μια διακυβερνητική οργάνωση. Θα ήθελα να ελπίζω ότι ο Πρόεδρος της Επιτροπής θα είναι σε θέση σήμερα να μας διαβεβαιώσει ότι δεν είναι έτσι και ότι η Επιτροπή παραμένει από κάθε άποψη ο θεματοφύλακας των Συνθηκών.

<SPEAKER ID=27 LANGUAGE="DE" NAME="Menrad">
Kύριε Πρόεδρε, κατά την παρουσίαση του ετησίου προγράμματος της Eπιτροπής για το 1997, στην σύνοδο της ολομέλειας του Oκτωβρίου, ο Πρόεδρος της Eπιτροπής κ. Σαντέρ ανέφερε, μεταξύ τεσσάρων προτεραιοτήτων, ως υπ' αριθ. 1 το εξής: »H ανάπτυξη και η απασχόληση θα πρέπει να αυξηθούν και πάλι». Aναμφισβήτητα έχει δίκιο σ' αυτό, διότι τα 18 εκατομμύρια άνεργοι είναι ένα πρόβλημα που απειλεί την κοινωνική συνοχή των κρατών μελών και ολόκληρης της Ένωσης. Aποτελεί πρόκληση για την ίδια την Ένωση, παρόλο που οι κύριες αρμοδιότητες για την πολιτική απασχόλησης βρίσκονται στα κράτη μέλη και στους εταίρους των συλλογικών συμβάσεων, κατά κύριο λόγο. Oι επιτυχίες των ευρωπαϊκών στρατηγικών απασχόλησης είναι μικρές μέχρι σήμερα. Tα κράτη μέλη υποστηρίζουν ανεπαρκώς τις προσπάθειες της Eπιτροπής και του Eυρωπαϊκού Kοινοβουλίου. Bλέποντας τα διευρωπαϊκά δίκτυα, θα μπορούσε η Eπιτροπή Προϋπολογισμών με μια πρότασή της, να επιτρέψει να γίνουν τα πρώτα βήματα για την υλοποίησή τους. Σύμφωνα μ' αυτή, ένα μέρος των έργων θα μπορούσε να ενταχθεί από την κατηγορία 3 του προϋπολογισμού στην κατηγορία 4. Eπιδοκιμάζω το ότι η Eπιτροπή, το 1997, θέλει να προωθήσει τα μέτρα που προβλέπονται στο σύμφωνο εμπιστοσύνης, τη μεταρρύθμιση των συστημάτων απασχόλησης, την προσαρμογή της διαρθρωτικής πολιτικής, καθώς και τη σύναψη περιφερειακών συμφώνων απασχόλησης. H Nομισματική Ένωση είναι ένα μέσο, στην προσπάθεια για περισσότερη απασχόληση. Για την υλοποίησή της, το 1997 θα είναι ένας χρόνος-κλειδί, κατά τον οποίο θα αποσαφηνιστεί ποιος θα μπορέσει να συμμετάσχει. Eδώ, η τήρηση του χρονοδιαγράμματος είναι το ίδιο σημαντική με την εκπλήρωση των κριτηρίων μιας αξιόπιστης οικονομικής και δημοσιονομικής πολιτικής. Mόνον αυτή δημιουργεί, μακροπρόθεσμα, θέσεις εργασίας.
<P>
H Eπιτροπή, επιπλέον, εξαγγέλλει, για το 1997, ότι θα ανασύρει από τον πάγο της ευρωπαϊκής νομοθεσίας μερικές προτάσεις που έχουν μπλοκαριστεί στο Συμβούλιο. Aναφέρω την πρόταση για την ευρωπαϊκή ανώνυμη εταιρία. Σύμφωνα με υπολογισμούς της ομάδας Chiampi για την αναζωογόνηση της ευρωπαϊκής ανταγωνιστικότητας, η έλλειψη ενός τέτοιου καταστατικού στοιχίζει, στην ευρωπαϊκή οικονομία, κάθε χρόνο, 30 δισεκατ. Ecu περίπου. H Oμάδα του EΛK, στην πρόταση ψηφίσματός της, επισημαίνει ότι, σχετικά με το θέμα αυτό, τα δικαιώματα συμμετοχής και λήψης αποφάσεων των εργαζομένων, σ' όλες τις εταιρίες του ευρωπαϊκού δικαίου, θα πρέπει να ρυθμίζονται, κατόπιν συνεννοήσεων, από τους κοινωνικούς εταίρους.
<P>
Προσδοκώ μια περαιτέρω αποσαφήνιση της κοινωνικής διάστασης της Eυρωπαϊκής Ένωσης από τη διάσκεψη των Προέδρων και των Πρωθυπουργών των κρατών μελών, μέχρι τα μέσα του επόμενου χρόνου, για παράδειγμα, με την ένταξη του κοινωνικού συμφώνου στη Συνθήκη της EE, καθώς και με τη δημιουργία ενός αυτοτελούς κεφαλαίου για την απασχόληση, όπου βεβαίως δεν προβλέπω πρόσθετες αρμοδιότητες για την Kοινότητα, καθώς επίσης και την έγκριση μιας γενικής απαγόρευσης των διακρίσεων και συνεπώς την εξίσωση της γυναίκας. Kι εδώ η Eπιτροπή, με την εργασία της το 1997, μπορεί να συμβάλει σημαντικά.

<SPEAKER ID=28 NAME="Speciale">
Κύριε Πρόεδρε, το 1997 θα είναι αποφασιστικής σημασίας για την Ευρωπαϊκή Ένωση. Σήμερα όλη η προσοχή και η συζήτηση επικεντρώνονται στο ενιαίο νόμισμα. Εάν αυτός ο στόχος, όσο και εάν είναι χρήσιμος και σημαντικός, εξακολουθήσει να είναι η μοναδική ή η υπερισχύουσα πολιτική, η Ευρωπαίκή Ένωση θα γεννηθεί άσχημα. Θα γεννηθεί δηλαδή με μία ανισορροπία των εξουσιών υπέρ των κεντρικών τραπεζών και ορισμένων κυβερνήσεων και με την απομάκρυνση των πολιτών από την Ευρώπη, διότι το ενιαίο νόμισμα -όσο και να είναι χρήσιμο- δεν ενθουσιάζει τις καρδιές των πολιτών και αντίθετα με μια πρώτη ματιά φαίνεται σε πολλούς σαν την αιτία ορισμένων περιορισμών.
<P>
Γι αυτούς τους λόγους θα πρέπει επειγόντως και με αποφασιστικότητα να εξισορροπήσουμε αυτή τη διαδικασία, προσδίδοντας ισχύ, ορατότητα και κεντρική θέση σε έναν άλλο άξονα γύρω από τον οποίο θα πρέπει να οικοδομηθεί η Ευρώπη: την ανάπτυξη, την απασχόληση, την κοινωνική και οικονομική συνοχή, την αλληλεγύη προς τις πιο μειονεκτικές περιοχές και τους πιο ανίσχυρους κοινωνικούς τομείς. Σε αυτό το σημείο θα πρέπει να επικεντρώσει την προσοχή του το Ευρωπαϊκό Κοινοβούλιο και η Ευρωπαϊκή Επιτροπή. Αυτό το σημείο θα πρέπει να αντιμετωπισθεί με συνέπεια όχι όμως μόνο με λόγια.
<P>
Ας ομολογήσουμε την αλήθεια: το σύμφωνο εμπιστοσύνης που προτείνατε και με το οποίο συμφωνούμε, τα περιφερειακά σύμφωνα για την απασχόληση που προωθήκαν ταυτόχρονα με το σύμφωνο εμπιστοσύνης κινδυνεύουν να έχουν το ίδιο τέλος με τη Λευκή Βίβλο του Jacques Delors. Δεν θα πρέπει απλώς να τα επικαλούμαστε, να τα παραθέτουμε φιλολογικώς και να τα τοποθετούμς στις βιβλιοθήκες χωρίς να τα εφαρμόζουμε και χωρίς να τα καταστήσουμε απόλυτη προτεραιότητα.
<P>
Χρειάζεται απόλυτη σαφήνεια στο σημείο αυτό. ας αναλογισθούμε ότι κατά τα τελευταία χρόνια, αν και οι αποστάσεις μεταξύ των κρατών έχουν εν μέρει μειωθεί, δεν έχουν μειωθεί, αντίθετα έχουν ενισχυθεί, οι διαφορές και οι ανισότητες μεταξύ των πιο μειονεκτικών και των πιο πλουσίων περιοχών και έχει αυξηθεί η περιθωριοποίηση. Αυτό σημαίνει ότι το ζήτημα της συνοχής θα πρέπει να απασχολεί όλους μας. Όχι μόνο τα Διαρθρωτικά Ταμεία, αλλά και όλες οι πολιτικές της Ευρωπαϊκής Ένωσης -η αγροτική πολιτική, η πολιτική της έρευνας, των διευρωπαϊκών δικτύων και μεταφορών- καθώς και οι εθνικές πολιτικές θα πρέπει να προσανατολισθούν αποφασιστικότερα σε αυτή την κατεύθυνση.
<P>
Θα πρέπει να προβούμε σε αυτή την επιλογή και να είμαστε συνεπείς. Και το Ευρωπαϊκό Κοινοβούλιο θα πρέπει να είναι συνεπές: όταν -παραδείγματος χάρη- κατά την πρώτη ανάγνωση του προϋπολογισμού δεν εξηύρε την αναγκαία πλειοψηφία για να απορρίψει τις περικοπές του Συμβουλίου, αρχίζοντας από εκείνες των Διαρθρωτικών Ταμείων, διέπραξε -κατά τη γνώμη μου- ένα πολιτικό λάθος, διότι ακριβώς όσον αφορά τον προϋπολογισμό αδράνησε έναντι του Συμβουλίου και διότι, κατά κάποιο τρόπο, αποδέχθηκε το αρνητικό σήμα του Συμβουλίου, ότι δηλαδή η παρούσα στιγμή δεν έχει ως κεντρική αναφορά την ανάπτυξη, την απασχόληση, την κοινωνική και οικονομική συνοχή. Αντίθετα θα πρέπει να τονίσουμε ότι κατά το 1997 αυτές οι πολιτικές θα αποτελέσουν το κεντρικό πρόβλημα και ότι θα πρέπει να εξισορροπήσουμε τις πολιτικές!

<SPEAKER ID=29 LANGUAGE="DE" NAME="Berend">
Kύριε Πρόεδρε, κύριε Πρόεδρε της Eπιτροπής, αγαπητοί κυρίες και κύριοι συνάδελφοι, όσον αφορά τη διαρθρωτική πολιτική της Kοινότητας, η Eπιτροπή αποδίδει στο 1997 ιδιαίτερη σημασία. Iδιαίτερη, επειδή τον ερχόμενο χρόνο, αφενός θα γίνει μια επανεξέταση των προγραμμάτων του στόχου I, με τη λήξη της πρώτης φάσης, και αφετέρου θα προταθεί, στον προγραμματισμό της νέας χρονικής περιόδου ισχύος 1997-99, για τις περιοχές του στόχου II, μια προσαρμογή των πολιτικών αυτών. Eλπίζουμε εδώ να αξιοποιηθεί και να διαδοθεί περαιτέρω η μεγάλη ποικιλία των εμπειριών που υπάρχουν στο μεταξύ, όσον αφορά τα διαρθρωτικά ταμεία, από τις ενδιαφερόμενες περιφέρειες. Eίναι εμπειρίες θετικές και αρνητικές, όσον αφορά την ροή των πιστώσεων για παράδειγμα, διότι τέτοιες καθυστερήσεις, άσχετα αν τις προκαλούν οι τοπικές υπηρεσίες ή η Eπιτροπή, πολύ δύσκολα αφήνουν να διαφανούν οι εκάστοτε ευνοούμενοι, αλλά και εμπειρίες όσον αφορά την απόδοση, γενικώς. Aυτό αφορά τόσο τον ουσιαστικό προσανατολισμό των προγραμμάτων στήριξης, όσο και την πιο αυστηρή και απλή εφαρμογή των διαδικασιών και των τρόπων διαχείρισης.
<P>
Λείπει όμως ένα βασικό σημείο από το πρόγραμμα εργασίας της Eπιτροπής, και συγκεκριμένα η αναγγελία μιας έκθεσης για το 1999, σχετικά με την επικείμενη αναθεώρηση των διαρθρωτικών ταμείων την επόμενη περίοδο σχεδιασμού, από το 2000 έως το 2005, παρόλο που η συζήτηση για το θέμα αυτό βρίσκεται, αυτή τη στιγμή, σε πλήρη εξέλιξη. Eνώσεις, οργανισμοί και μερικές περιφέρειες, πήραν ήδη θέση επί του θέματος. Aς ελπίσουμε ότι το 1997, μαζί με τις μέχρι τώρα προφορικές δηλώσεις της Eπιτροπής, θα υπάρξουν και ανάλογα σαφή κριτήρια, όσον αφορά τις αντιλήψεις του οργάνου σας, κύριε Πρόεδρε της Eπιτροπής. Έχω τη γνώμη πως η προκειμένη έκθεση συνοχής, μόνο με υπαινιγμούς εκπληρώνει και μπορεί να εκπληρώσει τις κατευθυντήριες αυτές γραμμές.
<P>
Θα πρέπει να υπάρξει έγκαιρα προβληματισμός για το μέλλον των διαρθρωτικών ταμείων, χωρίς κανέναν ιδεολογικό περιορισμό. Kι εδώ, η μορφή συμμετοχής του Eυρωπαϊκού Kοινοβουλίου, σε σύγκριση με την τελευταία περίοδο, θα πρέπει να είναι διαφορετική, δηλαδή πιο αποτελεσματική, ώστε να μην είμαστε υποχρεωμένοι πάλι, όπως το 1993, για λόγους χρόνου, να περάσουμε και να εγκρίνουμε τα διαρθρωτικά ταμεία με τη διαδικασία του κατεπείγοντος, κατά κάποιον τρόπο. Διότι η αξιολόγηση των προγραμμάτων και η διαμόρφωση των κριτηρίων έγκρισης είναι βασικά καθήκοντα αυτού του Kοινοβουλίου, και συγκεκριμένα της Eπιτροπής Περιφερειακής Πολιτικής. Διότι βεβαίως, για τον τομέα αυτό, προβλέπεται, ούτε λίγο ούτε πολύ, το ένα τρίτο του συνολικού ύψους του προϋπολογισμού. Συμπεριλάβετε παρακαλώ, κύριε Πρόεδρε της Eπιτροπής, και το βασικό αυτό θέμα στο πρόγραμμα εργασίας για το 1997, ώστε τα κριτήριά σας να μπορέσουν να συζητηθούν και να ληφθούν έγκαιρα υπόψη στην κοινή διαδικασία λήψης των αποφάσεων.

<SPEAKER ID=30 LANGUAGE="DE" NAME="Swoboda">
Kύριε Πρόεδρε, κύριε Πρόεδρε της Eπιτροπής, πιστεύω πως δεν υπάρχει κανείς μέσα στο Σώμα αυτό που να μην λυπάται για το ότι οι προσπάθειές σας να γίνουν περισσότερα πράγματα για την απασχόληση στην Eυρώπη, έχουν αποτύχει μέχρι τώρα, ή για την ακρίβεια, δεν βρήκαν την ανάλογη υποστήριξη. Eμείς σας υποστηρίζουμε στο θέμα αυτό. H πολιτική απασχόλησης, όμως, εξαρτάται ασφαλώς και από την πολιτική απελευθέρωσης και η Eπιτροπή είναι ο σημαιοφόρος της απελευθέρωσης στην Eυρώπη, γεγονός που έχει πολλούς και καλούς λόγους. Ωστόσο, κατά τη γνώμη μου, παράλληλα με τις απόλυτα σωστές προθέσεις απελευθέρωσης, θα πρέπει να αναλογισθούμε τι προβληματικές ή αρνητικές επιπτώσεις μπορούν να εμφανιστούν, στα πλαίσια της απελευθέρωσης. Aσφαλώς και θα δημιουργηθούν πρόσθετες θέσεις εργασίας, αλλά παράλληλα θα εξαφανισθούν και θέσεις εργασίας. Προέρχομαι από μια μικρή χώρα, από μια μικρή και πολύ έντονα ενσωματωμένη στην Eυρώπη χώρα, όπου αυτό ίσως είναι σαφέστερα ορατό απ' ότι σε μερικές άλλες μεγαλύτερες.
<P>
Γι' αυτό και είναι πολύ σημαντικό το ότι η Eπιτροπή, σ' όλες τις σκέψεις της, περιλαμβάνει και τον κοινωνικό διάλογο, το διάλογο με τους εργαζομένους, και εκ των προτέρων καθιστά το διάλογο αυτό βασικό στοιχείο της στρατηγικής απελευθέρωσης και εκσυγχρονισμού. Πρόσφατα, το συζητήσαμε αυτό επ' ευκαιρία της Λευκής Bίβλου για τους σιδηροδρόμους, και είμαι πολύ ευτυχής που ο Eπίτροπος κ. Kinnock συμφώνησε με τον κοινωνικό αυτό διάλογο. Kάτι παρόμοιο είναι αναγκαίο να γίνει και στις ταχυδρομικές υπηρεσίες, αν και εδώ αναβλήθηκε η οριστική απόφαση. Yπάρχουν όμως, φυσικά, πολλοί ενδοιασμοί, και είναι πολύ σημαντικό να δηλώσει η Eπιτροπή, καθώς και η Eυρωπαϊκή Ένωση γενικά, ότι αυτός ο εκσυγχρονισμός θα γίνει, όσο το δυνατόν σε μεγαλύτερο βαθμό, κατόπιν συμφωνίας με τους εργαζομένους στα υφιστάμενα όργανα και όχι ενάντια στη θέληση των εργαζομένων. O κοινωνικός διάλογος θα πρέπει και το 1997, και μάλιστα περισσότερο απ' ότι μέχρι τώρα, να αποτελέσει βασικό στοιχείο της εργασίας της Eπιτροπής.
<P>
Kαι τώρα σ' ένα δεύτερο, σ' ένα τελείως διαφορετικό, θέμα. H Eπιτροπή, όπως και το Eυρωπαϊκό Kοινοβούλιο, έλαβε εντονότερα υπόψη στις σκέψεις της, όσον αφορά την εξωτερική πολιτική και την εξωτερική εμπορική πολιτική, τα ανθρώπινα δικαιώματα. Στον τομέα αυτό, λοιπόν, και το 1997 ειδικά, ο ρόλος των ανθρωπίνων δικαιωμάτων και η πολιτική, λόγω της κατάστασης των ανθρωπίνων δικαιωμάτων στην Tουρκία, θα αποτελούν βασικό στοιχείο. Πολλοί από μας δεν είδαν με τόσο καλό μάτι τον τρόπο με τον οποίο αντέδρασε η Eπιτροπή στις προσπάθειες του Kοινοβουλίου να ασκηθεί μεγαλύτερη πίεση προς την Tουρκία. Όποια κι αν είναι η επιμέρους ρύθμιση, κύριε Πρόεδρε, επιτρέψτε μου να σας παρακαλέσω να δώσετε ιδιαίτερη προσοχή στο να μη μας σέρνουν από τη μύτη. Θα μπορέσουμε να ικανοποιήσουμε τα δικαιολογημένα αιτήματα της Tουρκίας, μόνον αν οι κυβερνώντες εκεί σεβαστούν περισσότερο τα ανθρώπινα δικαιώματα και τα επιβάλουν, βήμα προς βήμα, και μάλιστα όχι μόνο με νόμους, αλλά και στην πράξη.

<SPEAKER ID=31 LANGUAGE="IT" NAME="Baldarelli">
Κύριε Πρόεδρε, είμαι πεπεισμένος ότι αυτό το θέμα, που πολύ συχνά αποκτά έναν περιθωριακό ρόλο στο πλαίσιο της συζήτησης, θα μπορούσε αντίθετα να αναπτυχθεί διότι αποτελεί ένα σημαντικό σημείο σύγκρουσης τόσο μεταξύ των χωρών της Ευρωπαϊκής Ένωσης όσο και μεταξύ των χωρών της Ένωσης και τρίτων χωρών. Η αλιεία είναι ένα ζήτημα τόσο καυτό που, σύμφωνα με ορισμένους έγκυρους διεθνείς σχολιαστές, θα μπορούσε να καταστεί αντικείμενο διεθνών συγκρούσεων, όπως απέδειξε η διένεξη μεταξύ Καναδά και Ισπανίας. Είναι συνεπώς αναγκαία μια πρόταση της Επιτροπής, που να ανταποκρίνεται στη σοβαρότητα της κατάστασης.
<P>
Τα σχέδια που έχει αναπτύξει η Ευρωπαϊκή Ένωση υπήρξαν μερικές φορές φιλόδοξα, μερικές φορές γραφειοκρατικά και δύσκολα μπορούσαν να εφαρμοσθούν. Το αποτέλεσμα ήταν, συνεπώς, η δημιουργία μιας ρωγμής στην αξιοπιστία των Ευρωπαϊκών Θεσμικών Οργάνων αυτού του τομέα. Κατά τη γνώμη μου, διαπιστώνονται και φαινόμενα έκδηλης πλέον παρανομίας, όχι μόνο στην αλιεία μεγάλων διαστάσεων, αλλά και σε εκείνη μικρών διαστάσεων. Η κρίση του τομέα προκαλεί εξάλλου την αύξηση της στρεβλής χρησιμοποίησης των σκαφών, που χρησιμοποιούνται και για άλλες δραστηριότητες. Γνωρίζετε ίσως, παραδείγματος χάρη, ότι τα αλιευτικά σκάφη χρησιμοποιούνται και για το εμπόριο ναρκωτικών, το εμπόριο όπλων, τη μεταφορά παρανόμων μεταναστών ή τη διάθεση τοξικών και βλαβερών αποβλήτων.
<P>
Είναι αναγκαία συνεπώς μία αποφασιστική στροφή. θα πρέπει να διαφυλαχθεί η βιολογική και περιβαλλοντική ισορροπία, ενώ συγχρόνως θα πρέπει να ληφθούν μέτρα για την προστασία των αποθεμάτων και για την επίλυση των κοινωνικών προβλημάτων, που αποτελούν τη βάση της κρίσης στον τομέα. Κατά τα τελευταία χρόνια ο αριθμός των ασχολουμένων στον τομέα της αλιείας μειούται συνεχώς και ούτε η υπόθεση επανένταξής τους σε παράλληλες δραστηριότητες θα αποτελούσε μία κατάλληλη λύση.
<P>
Χρειάζεται συνεπώς να επιχειρηθεί η ανάκαμψη μέσω μιας αειφόρου ανάπτυξης της αλιείας. η μεταρρύθμιση της κοινής αλιευτικής πολιτικής αποτελεί πλέον, κύριε Πρόεδρε, ένα πρόβλημα που δεν επιδέχεται αναβολή. Δεν αρκεί η παροχή κινήτρων στην υδροκαλλιέργεια, η πρόβλεψη σχεδίων, που έχουν εξάλλου συζητηθεί στα πλαίσια του Κοινοβουλίου. θα πρέπει να σχεδιασθεί μία πιο πιο έντονη, πιο αποφασιστική κατεύθυνση. Χρειάζεται η προώθηση ειδικών προγραμάτων που να επιτρέπουν την πραγματική συμμετοχή των οργανώσεων των αλιέων, οι οποίοι θα πρέπει να αισθάνονατι υπεύθυνοι της διαχείρισης των πόρων και να επιδιώκουν την πλήρη συμμετοχή των τοπικών αρχών. Πολύ συχνά η κοινή αλιευτική πολιτική αντιμετωπίζεται σαν μια γραφειοκρατική πολιτική, που δεν συνδέεται με τις περιφερειακές αρχές και τους τοπικούς αλιείς.
<P>
Αποκτά θεμελιώδη σημασία η εφαρμογή της αρχής της επικουρικότητας σε αυτό τον τομέα, αρχής που πολύ συχνά διακηρύσσεται στους τέσσερις ορίζοντες, αλλά που στην ουσία δεν εφαρμόζεται, προκαλώντας έντονα αισθήματα δυσπιστίας.
<P>
Θα πρέπει επίσης να μελετήσουμε και την έννοια της ολοκληρωμένης ανάπτυξης της αλιευτικής δραστηριότητας: όπως για τη γεωργία επεξεργαζόμαστε την υπόθεση της ανάπτυξης της υπαίθρου, με το ίδιο τρόπο θα πρέπει να προωθήσουμε την αντίληψη ανάπτυξης των θαλασσίων δραστηριοτήτων, που να συμπεριλαμβάνει και την αλιευτική δραστηριότητα. Χρειάζεται η παροχή κινήτρων σε συμπληρωματικές μορφές εισοδήματος των αλιέων. θεωρούμε σκόπιμη και μία μορφή setaside για τη βιολογική ανάπαυση ενώ συγχρόνως θα πρέπει οι αλιείς να καταστούν οι πραγματικοί φύλακες των θαλασσών.
<P>
Με την παρέμβασή μου θέλησα να διατυπώσω ορισμένες υποδείξεις στην Επιτροπή και να συμβάλω στη συζήτηση που θα διεξαγάγει με το Κοινοβούλιο.

<SPEAKER ID=32 NAME="Santer">
Κύριε Πρόεδρε, παρευρισκόμεθα σήμερα στη συνέχεια της συζήτησης που διεξήχθη τον Οκτώβριο σχετικά με το πρόγραμμα δράσης της Ευρωπαϊκής Επιτροπής για το 1997. Επωφελούμεθα της ευκαιρίας για να γυρίσουμε λίγο πίσω, στο 1996.
<P>
Κατ' αρχάς, θα ήθελα να ευχαριστήσω όλους τους αγορητές που σχολίασαν την ευρεία συναίνεση των πολιτικών ομάδων για τη δράση που έχει αναλάβει η Επιτροπή. Θα ήθελα επίσης να ευχαριστήσω όλους εκείνους των οποίων οι παρατηρήσεις σχετικά με το πρόγραμμα δράσης της Επιτροπής ήσαν πολύ περισσότερο επικριτικές. Οι επικρίσεις αυτές εξεφράσθησαν με εποικοδομητικό σκοπό και η Επιτροπή θα τις λάβει ασφαλώς όσο το δυνατόν περισσότερο υπόψη στο μέτρο που εντάσσονται στο πλαίσιο του σχεδίου δράσης και της πολιτικής που εγκρίνατε.
<P>
Εντούτοις, αφού ξαναδιάβασα τις παρεμβάσεις του περασμένου Οκτωβρίου και άκουσα ορισμένους αξιότιμους βουλευτές σήμερα το πρωί, πιστεύω ότι είναι ίσως χρήσιμο να επανέλθουμε στη δράση που έχει αναλάβει η Επιτροπή για να δούμε ποιές είναι οι κατευθυντήριες γραμμές της, λαμβανομένων ασφαλώς υπόψη των αποφάσεων του Ευρωπαϊκού Συμβουλίου του Εδιμβούργου και της διοργανικής συμφωνίας που έχει συναφθεί μεταξύ του Ευρωπαϊκού Κοινοβουλίου, του Συμβουλίου και της Επιτροπής σχετικά με τις διαδικασίες θέσης σε εφαρμογή του προγράμματος δράσης, αλλά και της αρχής της επικουρικότητας.
<P>
Αυτό είναι το πλαίσιο στο οποίο πρέπει να εκτιμηθεί και να αξιολογηθεί το πρόγραμμα δράσης, όπως παρουσιάστηκε από την Επιτροπή ήδη το 1996 και, σήμερα, για το 1997. Σχετικά, θα ήθελα να υπενθυμίσω στους αξιότιμους βουλευτές ότι οι πρωτοβουλίες της Επιτροπής θεμελιώνονται ουσιαστικά σε δύο κύριες γραμμές δράσης. Πρώτον, οι νέες νομοθετικές προτάσεις πρέπει να ανταποκρίνονται σε κριτήρια αυστηρότητας, σαφήνειας και διαφάνειας. Δεύτερον, πρέπει να διατηρηθούν οι αρχές της αναθεώρησης της ισχύουσας νομοθεσίας και καλύτερης πρόσβασης στα κείμενα. Προς το σκοπό αυτό, αναπτύξαμε στο πλαίσιο της Επιτροπής μια νέα μέθοδο απλοποίησης, η οποία εφαρμόστηκε στον τομέα της εσωτερικής αγοράς με το γνωστό όνομα, SLIM.
<P>
Το σύνολο αυτών των δράσεων, στις οποίες δεν θα επεκταθώ τώρα, αποτελεί έκφραση μιας νέας νομοθετικής κουλτούρας, την οποία περιγράψαμε εξάλλου σε ένα κείμενο με τίτλο «Νομοθετώντας καλύτερα για το 1995». Σχετικά, δεν είναι άσκοπο να σας υπενθυμίσω ότι οι νομοθετικές προτάσεις της Επιτροπής ανταποκρίνονται κυρίως στην αρχή της επικουρικότητας. Συνεπώς, η Επιτροπή αξιολογεί τη χρησιμότητα αυτών των δράσεων, αφενός, βάσει κριτηρίων αναγκαιότητας - μπορούν οι στόχοι να επιτευχθούν ικανοποιητικά από τα κράτη μέλη; - και, αφετέρου, βάσει κριτηρίων αποτελεσματικότητας - θα επιτυγχάνοντο καλύτερα οι στόχοι στο κοινοτικό επίπεδο;
<P>
Εξάλλου, εφιστώ την προσοχή σας στο ότι οι προτάσεις μας, όπως τις αντιλαμβανόμεθα, πρέπει να λάβουν περισσότερο υπόψη τους επιδιωκόμενους στόχους. Με άλλα λόγια, η αρχή της αναλογικότητας παραμένει ουσιώδες κριτήριο της νομοθετικής δράσης. Σκοπεύουμε να επιτύχουμε αυτό το στόχο της αναλογικότητας, μέσω των προγραμμάτων των οδηγιών-πλαισίων, με τη θέσπιση ελάχιστων κοινών μέτρων, όπως συνέβη με το ταμείο εγγύησης των καταναλωτικών αγαθών, τη φορολόγηση των βαρέων οχημάτων, τις δημόσιες προμήθειες κλπ.
<P>
Ένα τρίτο στοιχείο που λαμβάνεται υπόψη και που επικρίθηκε ίσως υπερβολικά, όχι σήμερα, αλλά κατά την προηγούμενη συζήτηση, είναι η χρησιμοποίηση των Πράσινων και Λευκών βιβλίων. Δεν εκδίδουμε αυτά τα Πράσινα βιβλία για το κέφι μας. Προορισμός τους είναι να επεκτείνουν τη διαβούλευση σε όλους τους ενδιαφερόμενους κύκλους: τους κοινοβουλευτικούς κύκλους, ασφαλώς, αλλά και τους ενδιαφερόμενους κύκλους, τους πολίτες μας, για να μπορέσουμε να εξαγάγουμε τα συμπεράσματα τα οποία, στη συνέχεια, θα μεταφραστούν σε σχέδια δράσης, σε οδηγίες, σε κανονισμούς, σε νομοθετικές πράξεις. Δημοσιεύσαμε έτσι δεκατρία Πράσινα βιβλία και θα ήθελα να σας εξηγήσω όλη τη χρησιμότητά τους. Θα χρησιμοποιήσω ένα μόνον παράδειγμα, διότι το θεωρώ ιδιαίτερα σημαντικό από αυτή την άποψη.
<P>
Όταν δημοσιεύσαμε το Πράσινο βιβλίο για τη νομισματική ένωση, για το ενιαίο νόμισμα, το Μάιο 1995, εγκαινιάσαμε χάρη σε αυτό τη μεγάλη συζήτηση για τη νομισματική ένωση. Αν ξαναδιαβάσετε αυτό το Πράσινο βιβλίο, οι προτάσεις που αποτελούν σήμερα τη βάση της συζήτησής μας και που σας υποβλήθηκαν, όπως και στο Συμβούλιο, από τις 16 Οκτωβρίου, είναι ακριβώς αυτές που περιέχονται σε αυτό το Πράσινο βιβλίο του Μαϊου 1995. Θα μπορούσα να σας αναφέρω και άλλα παραδείγματα διαβουλεύσεων με ενδιαφερόμενους κύκλους, και συγκεκριμένα για το πρόγραμμα «auto-oil», τα οποία αποδεικνύουν τη χρησιμότητα των Πράσινων βιβλίων, καθώς και την αποτελεσματικότητά τους για την υλοποίηση ενός συγκεκριμένου προγράμματος.
<P>
Νομίζω ότι με αυτό το πνεύμα πρέπει να αισθανόμεθα ευτυχείς για την ευρεία διαβούλευση που εγκαινιάστηκε έτσι στο επίπεδο των πολιτών και των ενδιαφερομένων κύκλων μέσω των Πράσινων βιβλίων. Νομίζω ότι αυτό είναι απαραίτητο για τη δημοκρατία, όπως την εφαρμόζουμε εδώ, στα ευρωπαϊκά θεσμικά μας όργανα και ότι δεν πρέπει να υποτιμούμε τις επιπτώσεις των Πράσινων και των Λευκών βιβλίων για τους πολίτες μας.
<P>
Ένα άλλο παράδειγμα - που αναφέρθηκε πριν από λίγο από πολλούς αγορητές - είναι η έκθεση για τη φορολογία στην Ένωση. Όλοι γνωρίζουν ότι η φορολογία και η εναρμόνιση της φορολογίας γενικότερα σταμάτησαν μια δεδομένη στιγμή στο επίπεδο του Συμβουλίου. Θελήσαμε λοιπόν να ξαναρχίσουμε τη συζήτηση χάρη σε έκθεση που συντάχθηκε με πρωτοβουλία του Επιτρόπου Monti, για να εξεταστεί το πρόβλημα της φορολογίας στο σύνολό του και σε όλη την πολυπλοκότητά του. Δεν πρόκειται μόνον για την άμεση φορολογία, αλλά και για την έμμεση φορολογία, για τα προβλήματα που σχετίζονται με το φορολογικό ντάμπιγκ.
<P>
Νομίζω ότι τα Πράσινα βιβλία προσφέρουν ένα καλό μέσο για να επισύρουμε την προσοχή του νοήμονος κοινού στην πολυπλοκότητα ενός δεδομένου τομέα και για να εξεύρουμε προοδυετικά πρόσφορες λύσεις. Επιμένω να πιστεύω ότι χάρη στα Πράσινα βιβλία, στις εκθέσεις, σε μια ευρύτερη διαβούλευση με το σύνολο των πολιτών μας, θα καταφέρουμε να κινήσουμε το ενδιαφέρον των σχετικών κύκλων στη δράση που αναλαμβάνεται στο κοινοτικό επίπεδο, στο επίπεδο της Ευρωπαϊκής Ένωσης.
<P>
Εξάλλου, κύριε Πρόεδρε, με μεγάλη χαρά διαπιστώνω ότι ορισμένοι αγορητές συμφωνούν με τις προτεραιότητες που καθορίσαμε. Τους ευχαριστώ. Οι προτεραιότητες, όπως καθορίστηκαν στο πρόγραμμα δράσης μας και στις οποίες δεν θα επανέλθω, μπορούν να συνοψιστούν ως εξής: υποστήριξη της ανάπτυξης και της απασχόλησης και προετοιμασία μας για το ευρώ, συγκεκριμένη προώθηση του ευρωπαϊκού μοντέλου κοινωνίας, αύξηση της παρουσίας της Ευρώπης στη διεθνή σκηνή και, τέλος, προετοιμασία του μέλλοντος χάρη στην ημερήσια διάταξη του 2000. Ιδού λοιπόν οι προτεραιότητες που δεν πρέπει να μας απασχολήσουν μόνον κατά τη διάρκεια του 1997, αλλά καθόλη τη διάρκεια της θητείας αυτής της Επιτροπής, η οποία λήγει στις 6 Ιανουαρίου 2000. Με άλλα λόγια, καθόλη τη διάρκεια αυτής της θητείας, είμαι πεπεισμένος ότι θα αντιμετωπίζουμε τα προβλήματα που συνδέονται με τις προτεραιότητες αυτές.
<P>
Το μεγαλύτερο πρόβλημα, το επαναλαμβάνω, το έχω ήδη πει με πολλές ευκαιρίες και θα λεχθεί και πάλι αύριο κατά τη συζήτηση σχετικά με το Ευρωπαϊκό Συμβούλιο του Δουβλίνου, είναι η ανεργία. Είναι το πρόβλημα της ανεργίας, το οποίο, κατά τη γνώμη μου, είναι ουσιώδες. Ασφαλώς, είμαι ο πρώτος που αναγνωρίζει ότι η κοινωνική και η οικονομική πολιτική παραμένουν αρμοδιότητες των κρατών μελών και είμαι ο πρώτος που αναγνωρίζει ότι όλα τα κράτη μέλη μας καταβάλλουν μεγάλες προσπάθειες για να προσπαθήσουν να επιλύσουν τα προβλήματα που συνδέονται με την ανεργία, για να καταπολεμήσουν την ανεργία, για να δημιουργήσουν απασχόληση για τους νέους μας κλπ.
<P>
Αλλά επιμένω να πιστεύω, για άλλη μια φορά, ότι μια Ευρώπη δεκαπέντε κρατών μελών που διαθέτει μια μεγάλη ενιαία αγορά 370 εκατομμυρίων καταναλωτών, δεν μπορεί να είναι απούσα από τις εθνικές ανησυχίες. Μόνον με συγκλίνουσα πολιτική στο επίπεδο των Δεκαπέντε ελπίζω ότι μπορούμε να προσδώσουμε πολλαπλασιαστικό αποτέλεσμα, προστιθέμενη αξία στις προσπάθειες που καταβάλλουν τα κράτη μέλη. Αυτός είναι ο στόχος του συμφώνου εμπιστοσύνης που διακήρυξα ενώπιόν σας στις 31 Ιανουαρίου τρέχοντος έτους. Στόχος του δεν είναι να υποκατασταθεί στις αρμοδιότητες των κρατών μελών - τα κράτη μέλη πρέπει να διαβάζουν μόνα τα μαθήματά τους στο σπίτι - αλλά να προσδώσει προστιθέμενη αξία στην προσπάθεια των κρατών μελών και να ανταποκριθεί στις ανησυχίες των πολιτών μας, σε όλα τα επίπεδα και σε όλα τα κράτη μέλη μας.
<P>
Οι πολίτες μας, αν θέλουμε να δημιουργήσουμε μια Ευρώπη κοντά στους πολίτες, δεν θα καταλάβαιναν το ότι δεν ασχολούμεθα με τα άμεσα προβλήματα. Και το πρόβλημα που υποσκάπτει τις δημοκρατικές κοινωνίες μας, πέραν των καθημερινών ανησυχιών των πολιτών, είναι το πρόβλημα της ανεργίας. Έχουμε λοιπόν έναν ακόμα λόγο για να καταπολεμήσουμε αυτή τη μάστιγα της σύγχρονης κοινωνίας. Γνωρίζω άριστα ότι οι θέσεις εργασίας δεν νομοθετούνται από το Στρασβούργο ή τις Βρυξέλλες, αλλά γνωρίζω ότι με ένα συλλογικό και προοδευτικό διάβημα που να κινητοποιεί όλους τους παράγοντες - οικονομικούς, βιομηχανικούς - καθώς και τους κοινωνικούς εταίρους - εργοδότες και εργαζομένους -, μπορούμε προοδευτικά να βρούμε λύσεις γι' αυτή τη διαρθρωτική ανεργία.
<P>
Αυτός είναι ο λόγος για τον οποίο αποδίδω σημασία στο σύμφωνο εμπιστοσύνης, όπως ορισμένοι από σας, και δεν επιτρέπω στον εαυτό μου να παρεκκλίνει από την αναληφθείσα δράση, διότι πιστεύω ότι έχουμε να πούμε αρκετά πράγματα σχετικά. Πρέπει να υλοποιήσουμε μια δράση συγκεκριμένη, αποτελεσματική, αποφασιστική και θεληματική. Αναμένω επίσης - θα το πω ενώπιόν σας αύριο το πρωί παρουσία του ασκούντος την προεδρία του Συμβουλίου - να σταλεί, μετά το Δουβλίνο, ένα σαφές και δυνατό μήνυμα υπέρ της καταπολέμησης της ανεργίας. Κάθε άλλη κουβέντα που λέγεται για την Ευρώπη των πολιτών θα ήταν μάταιη, όλες οι άλλες δηλώσεις θα ήσαν μια τρύπα στο νερό, αν δεν υλοποιηθούν συγκεκριμένες δράσεις, με τις οποίες να μπορούν να ταυτιστούν οι πολίτες μας. Συνεπώς, συμμερίζομαι την ανησυχία όλων όσων, μεταξύ σας, επέμειναν σε αυτή την προτεραιότητα της δράσης μας, που θα συνεχίσει να αποτελεί προτεραιότητα καθόλη τη διάρκεια της θητείας της παρούσας Επιτροπής και μέχρι το τέλος της. Το εγγυώμαι.
<P>
Από την άλλη πλευρά, άρχισαν ορισμένες άλλες συζητήσεις, ιδίως σε σχέση με τη νομισματική ένωση. Όχι, δεν είμαι από εκείνους που πιστεύουν ότι υπάρχει αντινομία μεταξύ νομισματικής ένωσης και απασχόλησης. Ουδέποτε θεώρησα τη νομισματική ένωση αυτοσκοπό, αλλά όργανο μιας πολιτικής οικονομικής και κοινωνικής ανάπτυξης. Δεν έχουμε παρά να δούμε ορισμένες χώρες που προβαίνουν σε δραστικές περικοπές στον προϋπολογισμό τους για να υλοποιήσουν τα κριτήρια του Μάαστριχτ, αλλά συγχρόνως, αυξάνουν την απασχόληση, σεβόμενες ταυτόχρονα τα κριτήρια του δημοσίου ελλείμματος. Δεν έχω παρά να αναφέρω, για παράδειγμα, την Ιρλανδία, τις Κάτω Χώρες ή τη Δανία που αποτελούν τα πλέον αξιοπρόσεκτα παραδείγματα και αποδεικνύουν πρακτικά ότι τα υγιή δημόσια οικονομικά δεν εμποδίζουν την απασχόληση, αντιθέτως. Ο τρόπος για να μπορέσουμε να τονώσουμε τις επενδύσεις που θα δημιουργήσουν μελλοντικές θέσεις εργασίας είναι ακριβώς η νομισματική ένωση.
<P>
Αυτό αποδεικνύει ότι πρέπει να αγωνισθούμε σε δύο μέτωπα: ένα μέτωπο για την υλοποίηση της νομισματικής ένωσης και ένα άλλο μέτωπο, διαφορετικό, για τη δημιουργία νέων θέσεων εργασίας, για την αξιοποίηση όλων των δυνατοτήτων της εσωτερικής αγοράς και την ανάπτυξη μακροοικονομικής στρατηγικής. Με μεγάλη χαρά διαπιστώνω ότι, για πρώτη φορά στην ιστορία της Ευρωπαϊκής Ένωσης, από την αρχή, οι κοινωνικοί εταίροι απηύθυναν μαζί κοινή έκθεση προς το Ευρωπαϊκό Συμβούλιο του Δουβλίνου, στην οποία δηλώνουν ότι συμφωνούν με τη στρατηγική που αναπτύξαμε για την υλοποίηση της νομισματικής ένωσης. Αυτό σημαίνει ότι τα συνδικάτα και η εργοδοσία συμφωνούν με τη νομισματική ένωση, με το ευρώ. Αλλά συμφωνούν και με την έννοια που αποδίδουμε σε μια δράση υπέρ της απασχόλησης, η οποία γέννησε το σύμφωνο εμπιστοσύνης.
<P>
Πρέπει να τονωθούν επίσης οι μικρομεσαίες επιχειρήσεις. Δεν αναφερθήκαμε στο θέμα αυτό σήμερα το πρωί, στο πλαίσιο της εσωτερικής αγοράς, αλλά είμαι ευτυχής για το ότι επετεύχθη συμφωνία στο επίπεδο του Ευρωπαϊκού Συμβουλίου σχετικά με τις προτάσεις που υποβάλαμε στο συνολικό μας πρόγραμμα για την τόνωση των μικρομεσαίων επιχειρήσεων, καθώς και για το ότι θα μεταφραστούν, πράγμα σπάνιο, στο επίπεδο του Συμβουλίου Υπουργών, σε συγκεκριμένη χρηματοδότηση, ίσως όχι τόσο υψηλή όσα θα επιθυμούσαμε, αλλά τουλάχιστον υιοθετήθηκε συγκεκριμένη δράση για το θέμα. Πρέπει να αντιληφθούμε ότι οι μικρομεσαίες επιχειρήσεις, οι οποίες ανέρχονται σε δεκαοκτώ εκατομμύρια, είναι εκείνες που δημιουργούν τις νέες θέσεις εργασίας. Πρέπει λοιπόν να ακολουθήσουμε μια νέα οδό για την τόνωσή τους.
<P>
Στη συνέχεια, λαμβάνονται υπόψη άλλα στοιχεία. Μίλησα για τη φορολογία και ορισμένοι βουλευτές ανέφεραν το θέμα αυτό στις παρεμβάσεις τους. Πρέπει να δούμε τη φορολογία σε όλη την πολυπλοκότητά της. Όπως έχω πει, δεν πρέπει να δημιουργηθεί στο πλαίσιο της εσωτερικής αγοράς μια ζώνη φορολογικού ντάμπιγκ. Θα ήταν εξίσου βλαπτικό για την εσωτερική αγορά με το κοινωνικό ντάμπιγκ. Αγωνίζομαι συγχρόνως εναντίον των δύο, εναντίον του φορολογικού ντάμπιγκ και εναντίον του κοινωνικού ντάμπιγκ. Αυτός είναι ο λόγος για τον οποίο συναντώ καμμιά φορά δυσκολίες με ορισμένους ιθύνοντες των κρατών μελών μας.
<P>
Ανεξαρτήτως αυτού, έχετε δίκιο να επιμένετε στα στοιχεία που πρέπει να μας καθοδηγούν στο μέλλον, αν θέλουμε να επωφεληθούμε της μεγάλης εσωτερικής αγοράς σε όλο το εύρος της, αυτής της αγοράς της οποίας δεν έχουμε εξερευνήσει ακόμα όλες τις συνέπειες, τόσο τις οικονομικές, όσο και τις πολιτικές. Νομίζω ότι τα προβλήματα αυτά δεν θα επιλυθούν σήμερα, αλλά τους αποδίδω μεγάλη σημασία στο πλαίσιο της διακυβερνητικής διάσκεψης, στο πλαίσιο της σύλληψης μιας εξωτερικής πολιτικής και πολιτικής ασφάλειας άξιας αυτού του ονόματος για να μπορέσει η Ευρώπη να παίξει τον πολιτικό της ρόλο στη διεθνή σκηνή. Μερικοί αγορητές επέμειναν ορθώς σε αυτή την πτυχή των πραγμάτων.
<P>
Στο ίδιο πλαίσιο, πρέπει επίσης να ληφθούν υπόψη τα ανθρώπινα δικαιώματα. Νομίζω ότι αυτή είναι μια από τις βασικές αρχές κάθε δράσης μας, τόσο στο εσωτερικό, όσο και στο εξωτερικό της Ευρωπαϊκής Ένωσης. Καμμιά εμπορική ή άλλη συνθήκη συνεργασίας ή βοήθειας δεν συνάπτεται χωρίς ρητή ρήτρα σχετικά με τα ανθρώπινα δικαιώματα. Έχετε δίκιο να επιμένετε στην εφαρμογή και στην αξιολόγηση αυτής της ρήτρας σχετικά με τα ανθρώπινα δικαιώματα σε σχέση με ορισμένες χώρες και είμαι ο πρώτος που το παραδέχομαι.
<P>
Υπάρχουν και άλλες διαρθρωτικές ανεπάρκειες της συνθήκης τις οποίες πρέπει να θεραπεύσει η διακυβερνητική διάσκεψη, ιδίως όσον αφορά τον τρίτο πυλώνα. Έχετε δίκιο να ανησυχείτε για την ανεπάρκεια των δράσεών μας στο πλαίσιο του τρίτου πυλώνα, και ιδίως, όπως είπατε, σχετικά με τη σεξουαλική εκμετάλλευση των παιδιών, την καταπολέμηση της εγκληματικότητας, την ελεύθερη κυκλοφορία των προσώπων. Είναι αλήθεια ότι από την άποψη αυτή, η Ευρώπη δεν δείχνει την καλύτερη εικόνα του εαυτού της στο εξωτερικό και στους πολίτες της. Εξάλλου, αν θέλουμε να δημιουργήσουμε μια Ευρώπη που να βρίσκεται κοντά στους πολίτες, αυτά ακριβώς είναι τα προβλήματα στα οποία είναι ιδιαίτερα ευαίσθητοι οι πολίτες, διότι αισθάνονται ανασφάλεια λόγω της αύξησης της οργανωμένης εγκληματικότητας, λόγω φαινομένων που, σε ορισμένες χώρες, φθάνουν μέχρι του σημείου να υποσκάπτουν τα ίδια τα θεμέλια των δημοκρατικών θεσμών μας, όπως η σεξουαλική εκμετάλλευση των παιδιών. Σε ορισμένα από τα κράτη μέλη μας δημιουργούνται πραγματικές εθνικές αναζωπυρώσεις.
<P>
Οφείλουμε να δώσουμε πρόσφορη, θετική και αποτελεσματική απάντηση στα προβλήματα αυτά. Είμαι ο πρώτος που λυπάται για το ότι δεν διαθέτουμε ακόμα τα απαραίτητα αποτελεσματικά όργανα στη συνθήκη μας. Νομίζω ότι αν επιθυμούμε πράγματι να δημιουργήσουμε ένα χώρο ελευθερίας και ασφάλειας σε αυτή την Ευρώπη, πρέπει επίσης να έχουμε στη διάθεσή μας τα απαραίτητα μέσα. Είμαι πολύ ευτυχής που διαπιστώνω, σε αυτό το σχέδιο συνθήκης της ιρλανδικής προεδρίας, ότι, στο πλαίσιο της διακυβερνητικής διάσκεψης, η συντριπτική πλειοψηφία των κρατών μελών έχει αντιληφθεί απολύτως τα προβλήματα αυτά. Υπέβαλαν πρόσφορες προτάσεις ακριβώς για να θεραπεύσουν αυτή την κατάσταση. Θα με βρείτε πάντα στο πλευρό σας όταν πρόκειται για την ανάληψη δράσεων σε αυτούς τους τομείς, στο πλαίσιο των αρμοδιοτήτων που μας έχουν αναθέσει οι συνθήκες.
<P>
Από την άλλη πλευρά, πρέπει να προετοιμάσουμε το μέλλον, με άλλα λόγια το 2000, και το 2000 δεν είναι μυθικό έτος για μας. Είναι πλέον ένα έτος προς το οποίο πρέπει να τείνουμε, για το οποίο πρέπει να προετοιμαζόμεθα. Σχετικά, στο επίπεδο της Επιτροπής, έχουμε αναλάβει τη δέσμευση να ανταποκριθούμε στην πρόκληση της διεύρυνσης στο πολιτικό πεδίο, να ανταποκριθούμε στην πρόκληση της αναδιοργάνωσης, της αναδιάρθρωσης ορισμένων από τις δημοσιονομικές, διαρθρωτικές πολιτικές μας στην προοπτική αυτής της διεύρυνσης. Στο πλαίσιο της στρατηγικής που καθορίστηκε στη Μαδρίτη όσον αφορά τη διεύρυνση, έχουμε αναλάβει, και ασχολούμεθα με αυτό σήμερα, να υποβάλουμε στο Συμβούλιο, μετά το πέρας της διακυβερνητικής διάσκεψης, δηλαδή στα μέσα του επομένου έτους, ένα δημοσιονομικό πακέτο, την αποκαλούμενη «ημερήσια διάταξη του 2000», η οποία καλύπτει το σύνολο των προβλημάτων, τόσο εκείνων που συνδέονται με τη διεύρυνση, με τις δημοσιονομικές προοπτικές μετά το 1999, λαμβανομένης υπόψη της γεωργικής πολιτικής και των δημοσιονομικών επιπτώσεων που προκαλεί η κοινή γεωργική πολιτική, η αναδιοργάνωση και η αναδιάρθρωση των διαρθρωτικών ταμείων, αλλά και όλων των συναφών προβλημάτων. Αυτό το συνολικό πακέτο θα υποβληθεί στο Συμβούλιο Υπουργών, αλλ' όχι πριν την Πέμπτη. Δεν θα ήθελα να επιβαρύνω τις εργασίες της διακυβερνητικής διάσκεψης αυτή τη στιγμή, αλλά μετά το πέρας της διακυβερνητικής διάσκεψης, η Επιτροπή θα υποβάλει στο Συμβούλιο και σε σας αυτό το συνολικό πακέτο που προετοιμάζει τις προθεσμίες της ημερήσιας διάταξης του 2000.
<P>
Αναφέρατε επίσης ορισμένα άλλα προβλήματα, ιδίως σε συνάρτηση με την προστασία της υγείας. Ασφαλώς, οι απαιτήσεις της δημόσιας υγείας και οι συναφείς ανησυχίες αποτελούν μια από τις κύριες φροντίδες της Επιτροπής και υπεισέρχονται σε ορισμένες άλλες πολιτικές, όπως η γεωργική πολιτική. Πράγματι, κάθε φορά που υπενθυμίζεται το πρόβλημα της κρίσης των τρελών αγελάδων, όπως και το πρόβλημα του γενετικά προσαρμοσμένου αραβοσίτου ή άλλα προβλήματα, όπως η καταπολέμηση του καπνίσματος κλπ, αναφέρονται ανησυχίες που αφορούν την πολιτική στον τομέα της υγείας.
<P>
Ασφαλώς, δεν μπορούμε να απαντήσουμε σε όλες τις ατομικές προτάσεις, όπως τις εξετάσατε, αλλά από την πλευρά μου, θα ήθελα να επιμείνω περισσότερο σε κάτι που δεν μπορώ να πω ότι με «έθιξε», διότι ουδέποτε αισθάνομαι θιγμένος, αλλά με «ερέθισε» κάπως προηγουμένως, όταν αμφισβητήθηκε ο ρόλος της Επιτροπής ως θεματοφύλακα της συνθήκης. Σας το λέγω, κύριε Πρόεδρε, κυρίες και κύριοι, νομίζω ότι ο ουσιαστικός ρόλος της Επιτροπής είναι να παραμείνει θεματοφύλακας των συνθηκών. Το έχω αποδείξει με πολλές ευκαιρίες και επικαλούμαι τη μαρτυρία σας.
<P>
Κάθε φορά που ένα κράτος μέλος νόμιζε ότι παραγκωνίζεται από την εφαρμογή των συνθηκών, ύψωνα πάντα τη φωνή και απαντούσα πάντα στο πλαίσιο των προνομίων που διαθέτουμε. Στο πλαίσιο της διακυβερνητικής διάσκεψης, στο πλαίσιο των αρμοδιοτήτων της Επιτροπής, θα αγωνιστώ ενεργά για να διατηρηθούν τα προνόμια της Επιτροπής όπως περιέχονται στη θεσμική ισορροπία, η οποία απετέλεσε μια από τις δυνάμεις της δημιουργικής ιδιοφυϊας του Jean Monnet. Πρόκειται λοιπόν για μια μομφή που δεν θα δεχθώ ποτέ και ζητώ συγγνώμη αν απάντησα ίσως σαφέστερα και αμεσότερα σε αυτή τη μομφή και την επίκριση.
<P>
Ιδού, κύριε Πρόεδρε, ορισμένα επιχειρήματα ή απαντήσεις σε ορισμένες παρεμβάσεις των αξιότιμων βουλευτών που θέλησαν να υποστηρίξουν το πρόγραμμα δράσης της Επιτροπής, ή και που θέλησαν και να τα επικρίνουν, αλλά με εποικοδομητικό πνεύμα. Να είστε βέβαιοι ότι θα λάβουμε υπόψη αυτές τις προτάσεις και θα προσπαθήσουμε, μαζί, να κάνουμε την Ευρώπη να εξελιχθεί προς το 2000. Ελπίζω επίσης ότι μετά το Συμβούλιο του Δουβλίνου, στο τέλος αυτής της εβδομάδας, θα σταλεί σαφές μήνυμα προς κάθε κατεύθυνση ότι η Ευρώπη κινείται, παρόλα ταύτα, ότι είναι δυναμική και ότι ξέρει να υπερασπίζεται τον εαυτό της.

<SPEAKER ID=33 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=4>
Σχέδιο γενικού προϋπολογισμού των Ευρωπαϊκών Κοινοτήτωνγια το οικονομικό έτος 1997
<SPEAKER ID=34 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
Α4-0404/96, του κ. Brinkhorst, εξ ονόματος της Επιτροπής Προϋπολογισμού, σχετικά με το γενικό σχέδιο προϋπολογισμού των Ευρωπαϊκών Κοινοτήτων για το οικονομικό έτος 1997, Τμήμα ΙΙΙ - Επιτροπή, όπως τροποποιήθηκε από το Συμβούλιο (C4-0600/96) .-Α4-0403/96, του κ. Fabra Valles, εξ ονόματος της Επιτροπής Προϋπολογισμών, σχετικά με τις τροποποιήσεις του Σμβουλίου στις τροπολογίες που υπέβαλε το Ευρωπαϊκό Κοινοβούλιο στοΤμήμα Ι - Ευρωπαϊκό Κοινοβούλιο, Παράρτημα ΔιαμεσολαβητήςΤμήμα ΙΙ - ΣυμβούλιοΤμήμα ΙV - ΔικαστήριοΤμήμα V - Ελεγκτικό ΣυνέδριοΤμήμα VI - Οικονομική και Κοινωνική Επιτροπή - Επιτροπή Περιφερειώντου σχεδίου γενικού προϋπολογισμού της Ευρωπαϊκής 'Ενωσης για το οικονομικό έτος 1997 (C4-0600/96).Δίνω το λόγο στον κ. Fabre-Aubrespy για ένα προκαταρκτικό ζήτημα.

<SPEAKER ID=35 LANGUAGE="FR" NAME="Fabre-Aubrespy">
Κύριε Πρόεδρε, θα ήθελα να θέσω στους συναδέλφους μου ένα προδικαστικό θέμα με αντικείμενο να απορριφθεί η συζήτηση για τη δεύτερη ανάγνωση του προϋπολογισμού λόγω απαραδέκτου.
<P>
Πράγματι, αυτή η δεύτερη ανάγνωση εμφορείται από τη φροντίδα του Κοινοβουλίου να μην ευθυγραμμιστεί με τις θέσεις του Συμβουλίου, το οποίο εμφορείται δικαίως από την ανάγκη να γίνουν οικονομίες στον ευρωπαϊκό προϋπολογισμό. Προς το σκοπό αυτό, η επιτροπή προϋπολογισμών μας προτείνει μια τροπολογία, η οποία αποτελεί τον πυρήνα αυτής της δεύτερης ανάγνωσης, και συγκεκριμένα την τροπολογία 4521, η οποία έχει ως στόχο, μεταξύ άλλων, τη χρηματοδότηση ενός μέρους των διαρθρωτικών ταμείων στην κατηγορία 4 και όχι στην κατηγορία 3, μέχρι ποσού 100 εκατομμυρίων ECU. Η τροπολογία αυτή όμως, κύριε Πρόεδρε, είναι απαράδεκτη, πράγμα που καθιστά απαράδεκτη ολόκληρη την εν λόγω δεύτερη ανάγνωση. Η τροπολογία αυτή είναι απαράδεκτη, διότι αποσκοπεί στην τροποποίηση των νομικών βάσεων.
<P>
Στην εισηγητική έκθεση σημειώνεται, όσον αφορά τη νομική πτυχή, ότι η αναφερόμενη γραμμή διαθέτει πρόσφορη νομική βάση. Πρέπει να υπενθυμιστεί επίσης ότι αυτή η γραμμή δημιουργεί ήδη δεσμό μεταξύ των διαρθρωτικών ταμείων και των ανατολικών χωρών, δεδομένου ότι οι νομικές βάσεις προβλέπουν πράγματι ότι ο δεσμός αυτός μπορεί να επεκτείνεται στο διευρωπαϊκό δίκτυο. Αυτή η επιβεβαίωση είναι εντελώς άσκοπη, δεν αποτελεί νομικό κίνητρο. Η απόφαση που αναφέρθηκε χθες στην επιτροπή προϋπολογισμών, η απόφαση αριθ. 1692 του Συμβουλίου και του Ευρωπαϊκού Κοινοβουλίου της 23ης Ιουλίου 1996, δεν είχε ως αντικείμενο και δεν θα μπορούσε να έχει ως επίπτωση την τροποποίηση της νομικής βάσης. Εξάλλου, κάθε ένας μπορεί να καταλάβει ότι όταν μιλάμε για διευρωπαϊκά δίκτυα, δεν εννοούμε ασφαλώς ό, τι υπάγεται στη διαμεθοριακή αρμοδιότητα.
<P>
Αν ψηφίσουμε τον προϋπολογισμό με αυτή την τροπολογία, η Επιτροπή θα έχει κάθε δυνατότητα να μην εφαρμόσει τον προϋπολογισμό όπως τον ψηφίσαμε. Πρόκειται λοιπόν για προαγγελία, για πυροτέχνημα. Για το λόγο αυτό, ζητώ από τους συναδέλφους μου να υπερψηφίσουν το προδικαστικό ζήτημα.

<SPEAKER ID=36 NAME="Samland">
Kύριε Πρόεδρε, οι δηλώσεις που έκανε μόλις τώρα ο συνάδελφος Fabre-Aubrespy, δεν ανταποκρίνονται με κανέναν τρόπο σ' αυτά στα οποία στηρίχθηκαν οι χθεσινές αποφάσεις της Eπιτροπής Προϋπολογισμών. Πρώτον δεν πρόκειται επουδενί για πιστώσεις προς τα διαρθρωτικά ταμεία. Ήταν βέβαια παρών, αλλά αν άκουγε προσεκτικά, θα ήξερε ότι δεν αποφασίσαμε για πιστώσεις διαρθρωτικών ταμείων που έπρεπε να κατανεμηθούν σε άλλες κατηγορίες, αλλά ότι συζητήσαμε για την κατανομή, με μια γενική τροποποίηση του εισηγητή, των πιστώσεων που είχαν περικοπεί στην πρώτη ανάγνωση του προϋπολογισμού του 1997 από την κατηγορία 4 και είχαν εγγραφεί σ' ένα γενικό αποθεματικό.
<P>
Mπορούμε τώρα να μαλώσουμε για το κατά πόσο το θέλουμε αυτό πολιτικά, αλλά παρακαλώ ας μην το κάνουμε χρησιμοποιώντας τυπικότητες που δεν ισχύουν εδώ. Έτσι δεν υπάρχει καμιά απολύτως βάση για την παρέμβαση αυτή του συναδέλφου Fabre-Aubrespy, και σας παρακαλώ, συνεπώς, να απορρίψετε την πρόταση που κατέθεσε εδώ και να αρχίσουμε τη συζήτηση για τη δεύτερη ανάγνωση του προϋπολογισμού.

<SPEAKER ID=37 NAME="Πρόεδρος">
Αγαπητοί συνάδελφοι, το ζήτημα που έθεσε ο συνάδελφος κ. Fabre-Aubrespy είναι κατά τη γνώμη μου αβάσιμο. Πραγματικά, επικαλείται το απαράδεκτο του προϋπολογισμού με βάση την υπόθεση του απαράδεκτου μίας τροπολογίας. Πλην όμως, δυνάμει του άρθρου 125 παρ. 3, αποτελεί αρμοδιότητα του Προέδρου να αποφασίζει σχετικά με το παραδεκτό των τροπολογιών. Η απόφαση αυτή πρέπει να ληφθεί, σε περίπτωση προσφυγής, τη στιγμή της ψηφοφορίας και όχι τώρα. Επομένως, από την άποψη του Προεδρείου, είμαστε απολύτως σε θέση να συνεχίσουμε τη συζήτησή μας. Και, σχετικά με το ζήτημα που έθεσε ο συνάδελφος κ. Fabre-Aubrespy, δεν υπάρχει συζήτηση, σύμφωνα με το άρθρο 128, γι'αυτό και θα δώσω το λόγο στον πρώτο εγγεγραμμένο ομιλητή, που είναι ο συνάδελφος κ. Brinkhorst, εισηγητής.

<SPEAKER ID=38 NAME="Brinkhorst">
Κύριε Πρόεδρε, είμαστε έτοιμοι να ξεκινήσουμε την τελική συζήτηση για τον προϋπολογισμό του 1997 και από κάποια άποψη είναι ώρα να δούμε τι έχουμε καταφέρει. Ο προϋπολογισμός του 1997 μπορεί να χαρακτηριστεί από ένα αριθμό παραδόξων φαινομένων και αντιθέσεων τόσο στην οικονομική, όσο και στη δημοσιονομική και τη θεσμική σφαίρα.
<P>
Καταρχάς, από την έναρξη της διαδικασίας με το ψήφισμά του για τους γενικούς προσανατολισμούς, το Ευρωπαϊκό Κοινοβούλιο ήταν ενήμερο του ειδικού χαρακτήρα του προϋπολογισμού για το οικονομικό έτος 1997 καθώς και για την ανάγκη ενός αυστηρού προϋπολογισμού. Αυτό το εκπληρώσαμε. Δείξαμε μεγάλη αυτοσυγκράτηση και θα ήθελα στο σημείο αυτό να αποτίσω φόρο τιμής σε όλους τους συναδέλφους των επιτροπών οι οποίοι συνέβαλαν σε πολύ μεγάλο βαθμό και έκαναν πραγματικές θυσίες διότι οι ουσιαστικές προτεραιότητες έπρεπε να αξιολογηθούν η μια απέναντι στην άλλη.
<P>
Εν τούτοις έχουμε συντάξει ένα σχέδιο προϋπολογισμού το οποίο - υποθέτοντας ότι θα εγκριθεί την Πέμπτη - θα είναι άνευ προηγουμένου διότι θα είναι ο πρώτος προϋπολογισμός από το 1979 ο οποίος θα είναι μειωμένος ως προς τις προκαταρκτικές εκτιμήσεις της Επιτροπής. Το περίεργο σημείο είναι η «κόντρα» με το Συμβούλιο. Ενώ το Κοινοβούλιο έχει κάνει πραγματικές οικονομίες στις προτεραιότητές του, το Συμβούλιο έκανε μόνο φαινομενικές οικονομίες στους τομείς αρμοδιότητάς του. Είναι σαφές ότι το 1 δισεκατομμύριο Ecu για τη γεωργία κατά κανένα τρόπο δεν αποτελεί πραγματική οικονομία. Εξ αιτίας των υπερβολικών εκτιμήσεων κατά τα τελευταία χρόνια εκ μέρους της Επιτροπής και του Συμβουλίου υπήρχαν αξιόλογες επιστροφές στους Υπουργούς Οικονομικών ενώ το 1 δισεκατομμύριο Ecu στις πληρωμές των περιφερειακών ταμείων, όταν έχουμε μειωμένες δαπάνες της τάξεως των 25 δισεκατομμυρίων Ecu, δεν μπορεί να λεχθεί ότι αποτελεί πραγματική οικονομία. Αυτό είναι το πρώτο παράδοξο.
<P>
Το δεύτερο παράδοξο συνδέεται με τις προτεραιότητες. Τόσο το Συμβούλιο των Υπουργών όσο και το Ευρωπαϊκό Συμβούλιο έχουν επανειλημμένα θεσπίσει προτεραιότητες αλλά τα λόγια είναι πάντα περισσότερα από τις πράξεις. Σχετικά με την έρευνα και ανάπτυξη, τα διευρωπαϊκά δίκτυα και τη Βόρεια Ιρλανδία το Ευρωπαϊκό Συμβούλιο επανειλημμένα έχει πει ότι θα πρέπει να αυξήσουμε τα ποσά αλλά όταν φτάνουμε στο σημείο αυτό χρήματα δεν υπάρχουν. Σε αντίθεση μ' αυτό το Κοινοβούλιο είναι εκείνο που χρηματοδότησε προτεραιότητες οι οποίες καθορίστηκαν από το Συμβούλιο. Θυμούμαι μια συζήτηση με τους συναδέλφους σχετικά με την Βόρειο Ιρλανδία όπου εάν δεν ήταν το Κοινοβούλιο για να αποκαταστήσει την χρηματοδότηση και να την αφαιρέσει από τους δικούς του πόρους δεν θα είμασταν σε θέση να χρηματοδοτήσουμε τις αντίστοιχες τρεις προτεραιότητες.
<P>
Υπάρχει ένα σημαντικό τρίτο παράδοξο - το θεσμικό παράδοξο. Ευθύς εξ αρχής, και καθόσο είμαστε υπέρ μιας σοβαρής συζήτησης και ενός αυστηρού προϋπολογισμού, το Κοινοβούλιο είχε δικαίωμα να αναμένει διάλογο με το Συμβούλιο Προϋπολογισμού. Κατά την διάρκεια του έτους τίποτα τέτοιο δεν συνέβη. Συχνά το Συμβούλιο μου θυμίζει τους τρείς πιθήκους - μη βλέπεις, μην ακούς, μη μιλάς. Ακόμη και στις 19 Νοεμβρίου δεν είχε καταστεί δυνατό να κάνουμε κάποια πρόοδο σε κανένα από τα σημαντικά θεσμικά σημεία τα οποία χαρακτηρίζουν τον παρόντα προϋπολογισμό, δηλ. τις νομικές βάσεις, τις αλιευτικές συμφωνίες και μερικές μικρές αλλαγές κατηγορίας μέσα στους διάφορους τομείς χρηματοδότησης. Μόνο με την άσκηση εξαιρετικά ισχυρών πιέσεων μπορέσαμε στο τέλος να επιτύχουμε κάποια συμφωνία για την αλιεία.
<P>
Το Συμβούλιο Προϋπολογισμού δεν είναι ένα πραγματικό Συμβούλιο και στην πρόταση ψηφίσματός μας ζητούμε από τον Πρόεδρο του Κοινοβουλίου από κοινού με τον Πρόεδρο της Επιτροπής - και δέχομαι με ικανοποίηση την σημερινή παρουσία εδώ του Προέδρου Santer - να συζητήσουν το σημείο αυτό με τον Πρόεδρο του Ecofin. Εάν θέλουμε να κάνουμε κάποια πρόοδο ιδιαίτερα σε σχέση με την Διακυβερνητική Διάσκεψη και με την ανάγκη να θεραπεύσουμε αυτό το έλλειμα δημοκρατίας θα πρέπει να αποκτήσουμε ένα διαφορετικό ενδιάμεσο από αυτόν που έχουμε τώρα. Έτσι, η παράγραφος 14 της προτάσεως ψηφίσματος λέει ότι το Συμβούλιο Προϋπολογισμού δεν μπορεί να θεωρηθεί ότι αποτελεί έναν αξιόπιστο και αποτελεσματικό ενδιάμεσο για το Κοινοβούλιο. Κατά κάποιον τρόπο η παράγραφος αυτή λέει ότι το Συμβούλιο Προϋπολογισμού δεν πάει άλλο.
<P>
Στρέφομαι τώρα πολύ σύντομα σε ορισμένα εξειδικευμένα σημεία. Καλώ την Επιτροπή να υλοποιήσει μέσα στο πλαίσιο του νομοθετικού της προγράμματος για το 1997 ορισμένες νέες γραμμές προϋπολογισμού. Ακουσα με ενδιαφέρον τον Πρόεδρο Santer να λέει ότι ο τρίτος πυλώνας έχει προτεραιότητα και ελπίζω ότι θα διαβάσει προσεκτικά την παράγραφο 20 του ψηφίσματος. Σε ένα αριθμό τομέων έχουμε χρησιμοποιήσει αποθεματικά. Όσον αφορά το MEDA τα έχουμε χρησιμοποιήσει όχι για να τιμωρήσουμε ή να προκαλέσουμε ζημίες στις χώρες MEDA αλλά για να κάνουμε ξεκάθαρο ότι το Κοινοβούλιο μιλάει σοβαρά όταν στο ψήφισμά του της 19ης Σεπτεμβρίου αναφέρεται στην Τουρκία. Η πρόταση είναι να εγγραφούν 100 εκατομμύρια Ecu σε αποθεματικό για συγκεκριμένες δράσεις σχετικά με την Τουρκία. Δυστυχώς η απάντηση του Προέδρου Santer στην επιστολή του Προέδρου Hδnsch κατά κανένα τρόπο δεν έπεισε την Επιτροπή Προϋπολογισμών για το δίκαιό της. Λυπούμεθα γι' αυτό αλλά πιστεύουμε ότι έτσι έπρεπε να γίνει.
<P>
Θα ψηφίσουμε επιπλέον πιστώσεις για έρευνα και ανάπτυξη όπου το αποθεματικό είναι πολύ μικρό. Θα πρέπει να συζητήσουμε με την Επιτροπή για τις προτεραιότητες της Επιτροπής Ενέργειας, Έρευνας και Τεχνολογικής Ανάπτυξης. Οι μη πυρηνικές ενέργειες είναι ένα σημαντικό σημείο.
<P>
Τέλος και για το επόμενο έτος θα πρέπει να ξεκινήσουμε ένα νέο διάλογο για την γεωργία. Εμείς έχουμε ξεκινήσει διάλογο με τους συναδέλφους μας που εργάζονται στον τομέα της γεωργίας αλλά είναι σαφές ότι τα αποθεματικά στον τομέα αυτόν αποτελούν ένα τρόπο να προχωρήσουμε - όχι να καταστρέψουμε την γεωργία αλλά να την τοποθετήσουμε στην κατάλληλη θέση της ανάμεσα στις προτεραιότητες της Κοινότητας. Η πολιτική πληροφόρησης είναι το τελευταίο αποθεματικό και γι' αυτό θέλω να επαινέσω τον κ. Oreja. Έχει επιτύχει αρκετή πρόοδο αλλά ελπίζω ότι κατά το επόμενο έτος θα μπορέσουμε να κάνουμε πιο ουσιαστική πρόοδο εντός των διαφόρων θεσμικών μας πλαισίων.

<SPEAKER ID=39 NAME="Fabra Vallιs">
Κύριε Πρόεδρε, όταν παρουσιάσαμε στη σύνοδο του Οκτωβρίου τον προϋπολογισμό του 97 σε πρώτη ανάγνωση, είχαμε επίγνωση των περιορισμών από τους οποίους έπασχε. Περιορισμών ορισμένοι εκ των οποίων ήταν γενικοί, σε σχέση με το σύνολο των θεσμικών οργάνων, και ορισμένοι πολύ συγκεκριμένοι, όπως στην περίπτωση του Ελεγκτικού Συνεδρίου, το οποίο είχε σημαντική ανάγκη από περισσότερους ελεγκτές, λαμβανομένης υπόψη της διεύρυνσης και της αύξησης των δραστηριοτήτων της Ευρωπαϊκής Ένωσης, καθώς και της γεωγραφικής της διεύρυνσης, κάτι που απαιτούσε την αύξηση του αριθμού των προσώπων. Εξάλλου, υπήρχε επίσης και η συγκεκριμένη περίπτωση της Επιτροπής των Περιφερειών σε σχέση με τους ειδικούς συμβούλους.
<P>
Παρά τους περιορισμούς αυτούς, νιώθαμε ικανοποίηση διότι είχαμε εκπληρώσει τις απαιτήσεις μέσα στα πλαίσια του τριμερούς διαλόγου, ο οποίος διεξήχθη στις 3 Απριλίου τρέχοντος έτους, όπου το Συμβούλιο, η Επιτροπή και το Κοινοβούλιο καταλήξαμε σε μια συμφωνία σχετικά με την προσπάθεια εναρμόνισης που έπρεπε να καταβληθεί σε θέματα χρηματοδοτικών κανονισμών, όσον αφορά την αυστηρότητα, τη διαφάνεια, τη μηδενική αύξηση του οργανογράμματος, και κυρίως, ήμαστε ικανοποιημένοι από τη σημαντική οικονομία που επρόκειτο να επιτύχουμε στον προϋπολογισμό του 97 χάρη στη διοργανική συνεργασία.
<P>
Η αλήθεια είναι ότι φτάσαμε να τρέφουμε την ελπίδα ότι επρόκειτο να είναι ο πρώτος προϋπολογισμός που θα εγκρινόταν σε πρώτη ανάγνωση, η ελπίδα όμως αυτή δεν ευοδώθηκε. Το Συμβούλιο απέρριψε μια σειρά τροπολογίες· όμως, αφού επανεξετάσαμε αυτήν την απόρριψη, αφού διαπιστώσαμε ότι οι τροπολογίες ήταν σύμφωνες με τον τριμερή διάλογο, αφού το Συμβούλιο δεν προέβαλε κανένα επιχείρημα σχετικά με αυτήν την απόρριψη, στην Επιτροπή Προϋπολογισμών καταλήξαμε στο συμπέρασμα -και μάλιστα ομόφωνα- ότι επρόκειτο να παρουσιάσουμε εκ νέου αυτές τις τροπολογίες που απορρίφθηκαν.
<P>
Ως νέα τροπολογία, κύριε Πρόεδρε, υπάρχει μόνο μία σχετικά με την υποστήριξη των μαθημάτων γλωσσών ώστε να διασφαλιστεί η συνέχισή τους, εφόσον πιστεύουμε ότι είναι απαραίτητο να εξακολουθήσουμε να διευκολύνουμε τη δυνατότητα των μεταξύ μας σχέσεων. Η γλώσσα αποτελεί σημαντικό φραγμό, και οι διερμηνείς μεγάλη βοήθεια, καθένας όμως από εμάς δε μπορεί να έχει μαζί του, στην τσέπη του, έναν διερμηνέα που να τον βοηθά στις σχέσεις του.
<P>
Δεν ξέρω αν θα υπάρξει άλλη τροπολογία, εφόσον δεν έχει ακόμη λήξει η προθεσμία υποβολής και μπορεί να υπάρξει κάποια νέα.
<P>
Εν πάση περιπτώσει, κύριε Πρόεδρε, θα ήθελα να εκφράσω εδώ τη μη κατανόηση από πλευράς μας, την ανικανότητά μας να συμμεριστούμε την αιτία της απόρριψης ορισμένων τροπολογιών, τη στιγμή που διαπιστώνουμε -και το λέω με όλο το σεβασμό- μια κάποια έλλειψη συνεκτικότητας. Αυτή η έλλειψη συνεκτικότητας εκφράζεται από το γεγονός ότι η ίδια τροπολογία που έγινε αποδεκτή από ένα θεσμικό όργανο, απορρίφθηκε από κάποιο άλλο.
<P>
Εξάλλου, απορρίπτεται η έγκριση τροπολογιών που δεν έχουν καμιά δημοσιονομική επίπτωση· απορρίπτονται τροπολογίες των οποίων ο μοναδικός στόχος είναι κάποια μεγαλύτερη διαφάνεια. Απορρίφθηκε ακόμη και μια τροπολογία αντίθετα με τα όσα ορίζει ο Δημοσιονομικός Κανονισμός. Υπάρχει η περίπτωση του Δικαστηρίου: ζητούσαμε μεγαλύτερη διαφάνεια σχετικά με τα ενοίκια (το σύντομο χρονικό διάστημα που μεσολάβησε, από τότε που αυτό συζητήθηκε ως σήμερα, μας δικαίωσε: βλέπουμε ποιά είναι η κατάσταση του Μεγάρου του Δικαστηρίου)· απορρίφθηκαν 18 αναβαθμίσεις θέσεων: αν και βρισκόμαστε σε κατάσταση μηδενικής αύξησης, πιστεύω ότι δε μπορούμε να αρνηθούμε στους υπαλλήλους τη δυνατότητα να συνεχίσουν να προάγονται στην καριέρα τους, και συνεπώς, πιστεύω ότι αυτές οι αναβαθμίσεις ήταν σημαντικές, αν ληφθεί υπόψη εξάλλου ότι σε άλλα θεσμικά όργανα αυτές έγιναν αποδεκτές.
<P>
Όσον αφορά την Οικονομική και Κοινωνική Επιτροπή, παρουσιάζονται και πάλι τροπολογίες που αφορούν τις συνεδριάσεις της, τις συγκλήσεις της και τις δημοσιεύσεις της. Όσον αφορά την κοινή οργανωτική δομή της Οικονομικής και Κοινωνικής Επιτροπής και της Επιτροπής των Περιφερειών, απορρίφθηκε μια τροπολογία που τη θεωρώ σημαντική και η οποία αφορά την αναλυτική λογιστική ώστε να εναρμονιστεί η λογιστική στα πλαίσια όλων των θεσμικών οργάνων.
<P>
Έτσι λοιπόν, κύριε Πρόεδρε, ολοκληρώνω λέγοντας ότι η Επιτροπή Προϋπολογισμών αποφάσισε ομόφωνα και ζητά την υπερψήφιση των τροπολογιών που παρουσιάζονται, προκειμένου να βελτιωθεί η σχέση κόστουςαποτελεσματικότητας, να βελτιωθεί η λειτουργία των θεσμικών οργάνων, να βελτιωθεί η διαφάνεια και ο έλεγχος στα πλαίσια των θεσμικών οργάνων, και όλα αυτά, κύριε Πρόεδρε, σύμφωνα με τον διοργανικό διάλογο της 16ης Απριλίου.

<SPEAKER ID=40 NAME="Ghilardotti">
Κύριε Πρόεδρε, ακούσαμε πριν από λίγο στην Αίθουσα του Κοινοβουλίου τον πρόεδρο Santer να επαναβεβαιώνει ότι είναι πλέον αναγκαία η ανάπτυξη της οικονομικής και κοινωνικής Ευρώπης, να επαναπροτείνει το σύμφωνο εμπιστοσύνης ώστε, χωρίς να θίγονται οι αρμοδιότητες των κρατών μελών, να εξασφαλισθεί σε επίπεδο Ευρωπαϊκής Ένωσης μία συντονισμένη εργασία στήριξης σχετικά με τα θέματα της απασχόλησης και της κοινωνικής πολιτικής.
<P>
Φυσικά το Ευρωπαϊκό Κοινοβούλιο είναι σύμφωνο με όλες αυτές τις πολιτικές που τις έχει πάντοτε ζητήσει με επιμονή. Το Συμβούλιο όμως κωφεύει εμπρός σε αυτές τις προτροπές και κατά τη δεύτερη ανάγνωση του προϋπολογισμού απέρριψε όλες τις προτάσεις του Ευρωπαϊκού Κοινοβουλίου. Με μεγάλη συνέπεια, το Κοινοβούλιο επαναπροτείνει τις επιλογές του. η Επιτροπή Προϋπολογισμών θα ζητήσει αύριο από το Σώμα να υπερψηφίσει εκ νέου τις επιλογές του υπέρ της απασχόλησης και τις πιο μεινεκτικές τάξεις -ηλικιωμένους και άτομα με ειδικές ανάγκες- για την ανάπτυξη του κοινωνικού διαλόγου.
<P>
Ποτείνουμε και ένα ειδικό κονδύλιο για την ανάπτυξη σχεδίων πιλότος όσον αφορά τον τρίτο τομέα «αναπτύξεις». Κατά συνέπεια θα ήθελα να υπενθυμίσω ένα άλλο στοιχείο που μας ανησυχεί ιδιαίτερα: την ακατανόητη θέση του Συμβουλίου για τις νομικές βάσεις. Κύριε Πρόεδρε του Συμβουλίου, επιτρέψτε μου να πω ότι πρόκειται για μία λίγο μυωπική στάση του Συμβουλίου που καθιστά ακόμη πιο δύσκολη τη σχέση μεταξύ των πολιτών και της Ευρώπης. Είναι ένα πολύ αρνητικό σημάδι έναντι των ευρωπαίων πολιτών.
<P>
Νομίζω ότι έχουμε να κάνουμε με μία δυναμική αναμέτρηση με το Ευρωπαϊκό Κοινοβούλιο. Το Κοινοβούλιο προτείνει μία πολύ λογική λύση που δεν ανατρέπει την πολιτική λιτότητας και προϋπολογισμού με την οποία αντίθετα συμφωνεί. Νομίζουμε επιπλέον ότι πρόκειται για μία έστω και μικρή απάντηση στα προβλήματα των ευρωπαίων πολιτών, μία απάντηση που καθιστά πλησιέστερη την Ευρώπη στους πολίτες. Τι θέλει συνεπώς να αποδείξει το Συμβούλιο με αυτή -ας το παραδεχθούμε- ακατανόητη απόφασή του;
<P>
Καλώ επομένως το Συμβούλιο να επανεξετάσει τη θέση του. Δεν είναι ποτέ αργά για μία επανεξέταση. Στη Διάσκεψη Κορυφής του Δουβλίνου θα συζητηθεί το σύμφωνο εμπιστοσύνης. η συμφωνία επί των νομικών βάσεων θα αποτελέσει μία ευκαιρία για την επίδειξη συνέπειας.

<SPEAKER ID=41 NAME="McCarthy">
Κύριε Πρόεδρε, δέχομαι με ικανοποίηση το γεγονός ότι το Συμβούλιο απεφάσισε να σεβαστεί το αίτημα του Κοινοβουλίου, εξ ονόματος της Επιτροπής Περιφερειακής Πολιτικής, για πρόσθετη χρηματοδότηση των κοινοτικών πρωτοβουλιών υπέρ του άνθρακα και της κλωστοϋφαντουργίας. Το γεγονός αυτό θα φέρει αίσθημα ανακούφισης στις περιφέρειες εκείνες που με αγωνία περίμεναν την είδηση από το Συμβούλιο ότι θα υπάρξουν πρόσθετες πιστώσεις στις αντίστοιχες γραμμές του προϋπολογισμού.
<P>
Θα ήθελα επίσης να δηλώσω εξ ονόματος της Επιτροπής Περιφερειακής Πολιτικής ότι δεχόμαστε με ικανοποίηση τη λύση που επετεύχθη για το Πρόγραμμα Ειρήνης και Συνδιαλλαγής για τη Βόρεια Ιρλανδία, αλλά θα ήθελα να επαναλάβω τις απόψεις του εισηγητή μας ότι στην πραγματικότητα το Κοινοβούλιο ήταν εκείνο που επέτυχε τη λύση της εξεύρεσης των πρόσθετων 100 εκατομμυρίων Ecu. Η δημιουργία όμως ενός αρνητικού αποθεματικού, όπως το κατανοεί το Κοινοβούλιο, θα αφαιρεθεί από αποδεδειγμένες επιτυχίες. Στην πραγματικότητα οι μειωμένες απορροφήσεις και τα άλλα προγράμματα θα πληρώσουν για το ειρηνευτικό πρόγραμμα για τη Βόρεια Ιρλανδία. Έτσι, αυτό στο οποίο καταλήγει η κατάσταση είναι να παίρνουμε από τη μια τσέπη για να βάζουμε στην άλλη.
<P>
Θα πρέπει να δηλώσουμε με τη μεγαλύτερη δυνατή σαφήνεια ότι το Συμβούλιο δεν έχει αντιμετωπίσει τις ευθύνες του στον τομέα αυτόν. Επομένως θα έλεγα ότι το Ευρωπαϊκό Κοινοβούλιο εμμένει στην απαίτησή του να ζητηθεί η γνώμη του πριν οι πιστώσεις αυτές μεταφερθούν στην πρόσθετη χρηματοδότηση του ειρηνευτικού προγράμματος. Θα αποτελούσε ασφαλώς ειρωνία πρώτου βαθμού εάν καταλήγαμε να χρηματοδοτούμε το ειρηνευτικό πρόγραμμα της Βόρειας Ιρλανδίας για το 1997 και το 1998 από τις μειωμένες απορροφήσεις του ειρηνευτικού προγράμματος της Βόρειας Ιρλανδίας.
<P>
Θα ήθελα επίσης να κάνω ένα σχόλιο αναφορικά με τη στρατηγική της μηδενικής ανάπτυξης και την απόφαση περικοπής 1 εκατομμυρίου Ecu από τις πληρωμές των διαρθρωτικών ταμείων. Ο κ. Brinkhorst έχει δίκιο: δεν πρόκειται για οικονομίες. Τεχνικά, δεν είναι αυτός ο τρόπος να αντιμετωπίσουμε το πρόβλημα καθόσο έτσι θα δημιουργηθούν περισσότερες καθυστερήσεις. Ορισμένες περιοχές και ορισμένα προγράμματα δεν έχουν λάβει ακόμη τα δικαιούμενα για την περίοδο 1994/95 και έτσι καταλήγουμε στο να χειροτερεύουμε μια κατάσταση ανεπαρκούς υλοποίησης και πιθανών μειωμένων απορροφήσεων.
<P>
Εάν το Συμβούλιο ήθελε να κάνει μια τολμηρή ενέργεια θα μπορούσε να είχε ξεχωρίσει τα κράτη μέλη εκείνα που δεν έχουν αναλάβει δεσμεύσεις σε περιφερειακά προγράμματα και να περικόψει τις πληρωμές τους και ίσως και τις δεσμεύσεις τους. Αυτό θα επέφερε μεγάλη συνολική οικονομία. Είναι πολιτικά αδικαιολόγητο για το Συμβούλιο να συνδέει τώρα τις πληρωμές των διαρθρωτικών ταμείων με τα κριτήρια σύγκλισης της ΟΝΕ. Εδώ το Συμβούλιο γίνεται ανακόλουθο. Μόλις την προηγούμενη εβδομάδα ακούσαμε από το Συμβούλιο ηχηρότατες διακηρύξεις σχετικά με την ανάγκη να διατηρηθούν οι επενδυτικές προσπάθειες στα κράτη μέλη, να προαχθεί η ανάπτυξη, η ανταγωνιστικότητα και η δημιουργία συνεχούς απασχόλησης και τώρα έχουμε περικοπές των χρηματοδοτήσεων για να επιτευχθούν τα κριτήρια σύγκλισης της ΟΝΕ.
<P>
Τέλος, θα ήθελα να πω ότι ο παρών δεν είναι προϋπολογισμός που συμβαδίζει με την εκστρατεία πρώτα ο πολίτης. Αυτός είναι ένας προϋπολογισμός για να ικανοποιήσει τους Υπουργούς Οικονομικών. Είναι ένας προϋπολογισμός πειθαρχίας και αυστηρότητας και πιστεύω ότι δεν θα τύχει καλής υποδοχής στις περιφέρειές μας.

<SPEAKER ID=42 NAME="Liikanen">
Κύριε Πρόεδρε, ο προϋπολογισμός των Ευρωπαϊκών Κοινοτήτων για το 1997 τον οποίο το Κοινοβούλιο ετοιμάζεται να εγκρίνει αυτήν την εβδομάδα είναι στο σύνολό του λογικός και στέρεος: περιλαμβάνει οικονομίες, το περίγραμμα των προτεραιοτήτων είναι σαφέστερο και υπάρχουν ενδιαφέροντα νέα προγράμματα.
<P>
Η συνολική ικανοποίηση ωστόσο συνοδεύεται από μερικές απογοητεύσεις: η διαδικασία του προϋπολογισμού έχει αποκαλύψει ορισμένα ελαττώματα. Θα ήταν δυνατό να υπάρξει ένα πολύ καλύτερο αποτέλεσμα - καλύτερο για όλα τα θεσμικά όργανα που λαμβάνουν μέρος.
<P>
Ο προϋπολογισμός της Κοινότητας για το 1997 συμπεριλαμβάνει σημαντικά στοιχεία αυστηρότητας. Ορισμένα από αυτά είναι πραγματικά: για παράδειγμα, το «μηδέν» για νέο προσωπικό σε όλα τα όργανα - εκτός από τη διεύρυνση - είναι ένα συμβολικό αλλά πολύ ηχηρό μήνυμα.
<P>
Ορισμένα στοιχεία αυστηρότητας είναι περισσότερο προσωρινά: ένα δισεκατομμύριο Ecu περικόπτεται τόσο από την Κοινή Αγροτική Πολιτική όσο και από τις πληρωμές των διαρθρωτικών ταμείων. Οι βασικοί όμως κανονισμοί παραμένουν αμετάβλητοι και θα πρέπει να χρηματοδοτηθούν πλήρως. Επομένως η πραγματική αυστηρότητα του προϋπολογισμού του 1997 θα φανεί μόνο κατά τη διάρκεια της εκτέλεσής του. Ειδικότερα, αναφορικά με τη γεωργία οι αποφάσεις στον τομέα αυτόν θα πρέπει να είναι συμβατές με τους περιορισμούς ενός αυστηρότερου προϋπολογισμού.
<P>
Μεταξύ των τριών θεσμικών οργάνων διαμορφώθηκε ένας μεγάλος βαθμός συμφωνίας κατά τα διαδικασία κατάρτισης του προϋπολογισμού σχετικά με την ανάγκη αυστηρότητας. Κατά το 1997, το αποφασιστικό έτος για την επιτυχή έναρξη της Οικονομικής και Νομισματικής Ένωσης, ο προϋπολογισμός της Κοινότητας θα πρέπει να φαίνεται ότι συμβαδίζει με τις σοβαρές περιοριστικές προσπάθειες που γίνονται σε εθνικό επίπεδο.
<P>
Παρά αυτή τη βασική σύγκλιση των απόψεών τους, η συννενόηση μεταξύ Συμβουλίου και Κοινοβουλίου για την εφαρμογή υπήρξε δύσκολη. Χάθηκαν σημαντικές ευκαιρίες τόσο για τον περαιτέρω περιορισμό των δαπανών όσο και για τη βελτίωση των διαδικασιών.
<P>
Μια τυχόν έγκριση αναθεώρησης των Δημοσιονομικών Προοπτικών για την επιτάχυνση ορισμένων ζωτικών επενδύσεων κατά το 1998 και το 1999 θα δημιουργούσε ένα πολιτικό πλαίσιο για έναν ακόμη πιο περιοριστικό προϋπολογισμό για το 1997 και θα είχε εκπέμψει ένα καλοδεχούμενο μήνυμα εμπιστοσύνης στο μέλλον της Ένωσης.
<P>
Στο τέλος δεν έγινε δυνατή η συμφωνία ούτε καν για ένα πολύ μικρό βαθμό ευελιξίας μεταξύ των κατηγοριών για το 1997 - χωρίς να περιλαμβάνονται πρόσθετες δαπάνες. Ποτέ δεν είχε ειπωθεί ότι οι Δημοσιονομικές Προοπτικές θα παρέμεναν αναλλοίωτες για επτά ολόκληρα χρόνια. Θα πρέπει να υπάρχουν δυνατότητες αναδιάταξης - η οποία δεν αυξάνει τις δαπάνες - μεταξύ των κατηγοριών ούτως ώστε να υπάρχει ανταπόκριση στις μεταβαλλόμενες συνθήκες.
<P>
Αναφορικά με τις διαδικασίες, είμαι ευτυχής που επετεύχθη κάποια συμφωνία για την καλύτερη ενημέρωση της αρχής που έχει εξουσία επί του προϋπολογισμού σχετικά με τις αλιευτικές συμφωνίες. Η βασική πρόβλεψη της συμφωνίας αυτής είναι: εάν διαπιστωθεί ότι υπάρχει ανάγκη πρόσθετης χρηματοδότησης τότε θα γίνεται τριμερής διάλογος για τις αιτίες της ανάγκης αυτής και για τα μέτρα που θα πρέπει να ληφθούν. Τα παραπάνω θα πρέπει να επιτρέψουν μεγαλύτερη διαφάνεια και καλύτερο έλεγχο της επιβάρυνσης του προϋπολογισμού από τις συμφωνίες αυτές.
<P>
Η αποτυχία συμφωνίας μεταξύ των θεσμικών οργάνων σχετικά με το πρόβλημα των νομικών βάσεων είναι απογοητευτική. Η χρηστή δημοσιονομική διαχείριση απαιτεί σαφείς και καθαρούς κανονισμούς. Οι κανονισμοί αυτοί μπορούν να προέλθουν μόνο από συμφωνία των τριών θεσμικών οργάνων.
<P>
Μέχρι να επιτευχθεί κάποια συμφωνία, η Επιτροπή θα πρέπει να επωμισθεί τις ευθύνες της. Για την εκτέλεση του προϋπολογισμού του 1997 θα ακολουθήσει τη γραμμή της ανακοίνωσής της του Ιουλίου 1994. Η διαδικασία αυτή θα περιλαμβάνει προπαρασκευαστικές δράσεις και πιλοτικά προγράμματα για ένα περιορισμένο χρόνο, ακόμη και πριν από την πρόταση μιας νομικής βάσης. Αυτό θα ισχύσει, για παράδειγμα, στα νέα πρότυπα προγράμματα για τους πρόσφυγες και εκείνους που επιζητούν άσυλο.
<P>
Οι ευκαιρίες που χάθηκαν δείχνουν ότι η διαδικασία συννενόησης δεν αποδίδει όσο πρέπει. Χρειάζεται σκέψη για την βελτίωσή της.
<P>
Παράλληλα με τα στοιχεία αυστηρότητάς του, ο προϋπολογισμός της Κοινότητας για το 1997 θα έχει σαφέστερο περίγραμμα προτεραιοτήτων. Πράγματι, σε περιόδους σπανιότητας πόρων οι δαπάνες θα πρέπει να επικεντρώνονται περισσότερο στις προτεραιότητες της Ένωσης. Αυτό επίσης σημαίνει την απομάκρυνση από δραστηριότητες όπου η ευρωπαϊκή προστιθέμενη αξία είναι μικρότερη.
<P>
Αυτή την έννοια είχε η πρόταση της Επιτροπής για μεγαλύτερη συγκέντρωση των δαπανών της Κοινότητας στη δημιουργία απασχόλησης και στην ανάπτυξη. Η Επιτροπή προσδιόρισε την έρευνα, τα διευρωπαϊκά δίκτυα και τις μικρές και μεσαίες επιχειρήσεις ως ιδιαίτερα αξιόλογα στοιχεία από αυτή την πλευρά.
<P>
Η Επιτροπή θα προτιμούσε τη σημαντική ενίσχυση των δραστηριοτήτων αυτών για το 1998 και το 1999 μέσω της αναθεώρησης των Δημοσιονομικών Προοπτικών. Η αναμφισβήτητα αναγκαία και ακόμη εκκρεμής χρηματοδότηση των 100 εκατομμυρίων Ecu για την ειρηνευτική διαδικασία στην Ιρλανδία αποτελούσε μέρος της παραπάνω προτάσεως.
<P>
Με την έλλειψη συμφωνίας για αναθεώρηση, η διασφάλιση της χρηματοδότησης των προτεραιοτήτων αυτών ήταν δύσκολη. Κάτω από αυτές τις δύσκολες συνθήκες η Επιτροπή δέχεται με ικανοποίηση τις προτάσεις για την χρηματοδότηση της ειρηνευτικής διαδικασίας στην Ιρλανδία από την Κατηγορία 2, για την ενίσχυση της έρευνας και ανάπτυξης από την Κατηγορία 3 και για τις πρόσθετες επενδύσεις υποδομής από την Κατηγορία 4.
<P>
Ο κοινοτικός προϋπολογισμός του 1997, όπως βρίσκεται αυτή τη στιγμή μπροστά σας, περιλαμβάνει ένα αριθμό νέων προγραμμάτων. Έχω ήδη αναφερθεί στα νέα πρότυπα προγράμματα για τους πρόσφυγες και τους αιτούντες άσυλο.
<P>
Θα ήθελα επίσης να εκφράσω την πλήρη υποστήριξή μου για τις πρωτοβουλίες του εισηγητή κ. Brinkhorst στην περαιτέρω ορθολογικοποίηση της χρήσεως των κοινοτικών ταμείων. Στην πραγματικότητα, η Επιτροπή Προϋπολογισμών και η Επιτροπή Ελέγχου του Προϋπολογισμού υπό την ηγεσία των προέδρων τους Detlev Samland και Diemut Theato, χρησιμοποίησαν από την αρχή πιέσεις και ενεθάρρυναν την υποστήριξη των προσπαθειών της Επιτροπής για μια νέα νοοτροπία στη δημοσιονομική διαχείριση.
<P>
Επιτρέψτε μου να καταλήξω ευχαριστώντας τους εισηγητές, Laurens Brinkhorst και Juan Fabra Vallιs, όπως και τον πρόεδρο της Επιτροπής Προϋπολογισμών Detlev Samland, μαζί με τους συνεργάτες του, για τη σκληρή εργασία τους προς την κατεύθυνση της επιτυχούς κατάληξης της διαδικασίας του προϋπολογισμού για το 1997.

<SPEAKER ID=43 LANGUAGE="EN" NAME="Wynn">
Κύριε Πρόεδρε, μολονότι ομιλώ εξ ονόματος της Σοσιαλιστικής Ομάδας, θα ηθελα να κάνω ένα προσωπικό σχόλιο. Από τα επτά χρόνια που συμμετέχω στη διαδικασία κατάρτισης του προϋπολογισμού το τρέχον υπήρξε το περισσότερο απογοητευτικό. Θα πρέπει από προσωπικής απόψεως να το δηλώσω αυτό. Αυτό οφείλεται σε διάφορους λόγους, δύο από τους οποίους θα ήθελα να υπογραμμίσω.
<P>
Πρώτον, οι δύο στρατηγικές που υποστήριξε η ομάδα μας δεν εγκρίθηκαν από την ολομέλεια του Κοινοβουλίου και αυτό μας έθεσε σε πολύ μειονεκτική θέση όταν ήρθε η ώρα να διαπραγματευθούμε με το Συμβούλιο. Ξεκινήσαμε τις διαπραγματεύσεις με το Συμβούλιο με άδεια χέρια.
<P>
Δεύτερον, ούτε και η συμπεριφορά του Συμβουλίου βοήθησε στο ελάχιστο. Αυτό συνοψίζεται κατά τον καλύτερο δυνατό τρόπο σε μία τροπολογία του σχεδίου ψηφίσματος που κατέθεσε χθες το βράδυ στην Επιτροπή Προϋπολογισμών ο κ. Colom i Naval και η οποία λέει: »Το Κοινοβούλιο λυπάται για το ότι το Συμβούλιο έχει απορρίψει ακόμη και μια ελαχίστη αναθεώρηση των δημοσιονομικών προοπτικών ούτως ώστε να επιτραπεί η χρηματοδότηση των προτεραιοτήτων που διατύπωσε η αρχή που έχει εξουσία επί του προϋπολογισμού εντός του πλαισίου της συνδιαλλαγής σε αντίθεση με όσα είχαν αποφασιστεί κατόπιν κοινής συμφωνίας σε προηγούμενες περιπτώσεις». Αυτό τα συνοψίζει όλα. Εκ μέρους του Συμβουλίου όμως υπήρξε αδιαλλαξία και έναντι των προσπαθειών για συμφωνία επί των νομικών βάσεων, γεγονός που προκάλεσε πικρία σε πάρα πολλά άτομα.
<P>
Έχουμε τώρα τρεις προτεραιότητες της Ένωσης τις οποίες θέλαμε να υποστηρίξουμε από την αρχή ακόμη. Υποθέτω ότι οι λύσεις που βρήκαμε θα είναι επαρκείς. Η κ. McCarthy περιέγραψε πολύ καλά το αρνητικό αποθεματικό στην Κατηγορία 2. Φαίνεται πως ναι, έχουμε κάποια λύση για την ειρηνευτική διαδικασία της Ιρλανδίας αλλά με τρόπο που δεν τον θέλαμε ποτέ. Φαίνεται ότι η τελευταία λύση είναι εκείνη στην οποία στρέφεται κανείς όταν ο λογικός διάλογος έχει εξαντληθεί ή έχει χαθεί.
<P>
Αναφορικά με την έρευνα και την ανάπτυξη έχουμε ένα αρνητικό αποθεματικό στην Κατηγορία 3 γεγονός το οποίο σημαίνει ότι στη μία κατηγορία που έχουμε τις προτεραιότητές μας θα πρέπει να ελπίζουμε ότι ορισμένες από αυτές δεν θα υλοποιηθούν ή δεν θα απορροφήσουν κονδύλια έτσι ώστε να μπορέσουμε να χρηματοδοτήσουμε το αρνητικό αποθεματικό.
<P>
Έχουμε κατόπιν τα διευρωπαϊκά δίκτυα στην Κατηγορία 4 τα οποία ελπίζουμε ότι κάποια στιγμή στο μέλλον η Επιτροπή θα τα μεταφέρει στην Κατηγορία 3. Όπως είπα, αυτή δεν είναι μια κατάσταση που θα θέλαμε να υποστηρίξουμε.
<P>
Η ομάδα μας αντιμετωπίζει μια στυγνή επιλογή: φάτο ή πέτα το. Προς χάριν συγκέντρωσης αυτών των 314 ψήφων στο Κοινοβούλιο δεν θα θέσουμε σε κίνδυνο τις επιπλέον πιστώσεις για την έρευνα και την ανάπτυξη ούτε και τις αντίστοιχες για τα διευρωπαϊκά δίκτυα εάν υπάρχει πιθανότητα να μεταφερθούν στην Κατηγορία 3. Έτσι, θα προτιμήσουμε να το φάμε παρά να το πετάξουμε. Αλλά όπως είπα και στην αρχή η διαδικασία αυτή πολύ απείχε από το να ήταν ικανοποιητική. Στην πραγματικότητα ήταν χάλι. Δεν μένει παρά να ελπίζει κανείς ότι το επόμενο έτος θα υπάρξει πολύ καλύτερη συνδιαλλαγή μεταξύ ημών και του Συμβουλίου για να διασφαλίσουμε ότι δεν θα ξαναπεράσουμε από αυτή τη διαδικασία. Δεν μένει παρά να ελπίζει κανείς ότι στο μέλλον το Κοινοβούλιο θα είναι ενωμένο, κάτι που ασφαλώς δεν έγινε φέτος.

<SPEAKER ID=44 LANGUAGE="EN" NAME="Elles">
Κύριε Πρόεδρε, θα ήθελα να συγχαρώ αμφότερους τους εισηγητές, τον κ. Brinkhorst και τον κ. Fabra Vallιs, για την εξαίρετη εργασία τους κατά τη διάρκεια του έτους. Όπως είπε και ο κ. Wynn αυτό δεν ήταν ένα συνηθισμένο έτος. Πράγματι, υπήρξε πολύ βασανιστικό και πολύ δύσκολο διότι βασικά είχαμε την επιλογή είτε να τηρήσουμε τις συμφωνίες που είχαμε συνάψει ως Κοινοβούλιο, συμπεριλαμβανομένης της διοργανικής συμφωνίας, γεγονός το οποίο είμαι πολύ ικανοποιημένος που βλέπω ότι επιβεβαιώνεται ως αποτέλεσμα της σημερινής συζητήσεως και της διαδικασίας την Πέμπτη, είτε να ψηφίσουμε υπέρ της χρηματοδότησης των διευρωπαϊκών δικτύων και της έρευνας και ανάπτυξης γεγονός που θα μας έκανε να υπερβούμε τα διαθέσιμα όρια. Εμείς ως ομάδα πάντα πιστεύαμε ότι θα πρέπει να τηρούμε τις συμφωνίες που έχουμε συνάψει.
<P>
Ασφαλώς και δεν θα ήταν ικανοποιητική η διαδικασία του προϋπολογισμού κύριε Wynn διότι από τη στιγμή που συμφωνήσαμε στην αρχή της αυστηρότητας του προϋπολογισμού δεν υπήρχαν μεγάλα περιθώρια συζήτησης καθόσο όλοι - Κοινοβούλιο και Συμβούλιο - θα είχαμε τα ίδια περιθώρια ελιγμών. Για τον συγκεκριμένο προϋπολογισμό υπάρχουν τρία σημεία που θα ήθελα να θέσω συνοψίζοντας την άποψη του Ευρωπαϊκού Λαϊκού Κόμματος.
<P>
Πρώτον, έχουμε αρχίσει να διευκρινίζουμε τον τρόπο με τον οποίο χρησιμοποιούμε το αποθεματικό ούτως ώστε να επιτυγχάνουμε τους στόχους του Κοινοβουλίου. Το έχουμε κάνει αυτό σχετικά με την πολιτική ενημέρωσης όπου, εάν μπορώ να πω, διαπιστώσαμε μια στροφή 180ο από την Επιτροπή στην προθυμία της να καταλήξει σε ορισμένες ριζοσπαστικές αποφάσεις για τον τρόπο με τον οποίο θα έπρεπε να εξελιχθεί η πολιτική ενημέρωσης. Ακόμη δεν έχουμε φτάσει στο τέλος της διαδικασίας αυτής. Υποστηρίζουμε ότι το 25 % των κονδυλίων θα πρέπει να παραμείνουν στο αποθεματικό ούτως ώστε στη διοργανική ομάδα εργασίας, η οποία είναι τώρα καλά καθιερωμένη τόσο για γενικούς όσο και για ειδικούς λόγους, να μπορέσουμε να καταλήξουμε στις κατάλληλες αποφάσεις μεταξύ Κοινοβουλίου και Επιτροπής για το πως πρέπει να χρησιμοποιηθούν τα κονδύλια.
<P>
Ομοίως, όσον αφορά τις μικρές και μεσαίες επιχειρήσεις, τον τουρισμό και τη ΓΔ ΧΧΙΙΙ έχουμε επίσης διαπιστώσει κάποια αλλαγή από τη στιγμή που το Κοινοβούλιο θέτει τα κονδύλια στο αποθεματικό κατά την πρώτη ανάγνωση και έρχεται στη δεύτερη ανάγνωση. Ίσως αυτό, από την πλευρά της Επιτροπής, να θεωρείται σύμπτωση αλλά όσον αφορά το Κοινοβούλιο δεν υπήρχε πιθανότητα να ληφθεί τόσο γρήγορα απόφαση εάν δεν είχαμε εγγράψει τα ποσά στο αποθεματικό. Ξανά, κάνουμε καλύτερη χρήση του αποθεματικού. Είναι προφανές ότι το τρίτο παράδειγμα, η Τουρκία, αποτελεί ένα πολύ πιο λεπτό ερώτημα και δεν έχουμε ακόμη επιτύχει τη σωστή ισορροπία εμπιστοσύνης μεταξύ των θεσμικών οργάνων: μεταξύ, αφενός, της άποψης της Επιτροπής για τον κώδικα δεοντολογίας και επομένως της επιθυμίας της να έχει την ελευθερία των κινήσεών της και, αφετέρου, της απόψεως του Κοινοβουλίου το οποίο δεν έχει ακόμη εμπιστοσύνη ότι η Επιτροπή θα κάνει εκείνο που της ζητήσαμε να κάνει.
<P>
Αυτό είναι το πρώτο σημείο - ότι δηλ. θα συνεχίσουμε να χρησιμοποιούμε αυτό το εργαλείο ούτως ώστε να βεβαιωθούμε ότι οι προτεραιότητες του Κοινοβουλίου λαμβάνονται καταλλήλως υπόψη τόσο στη διαδικασία του προϋπολογισμού όσο και στη νομοθετική διαδικασία. Δεύτερον, το παραπάνω με οδηγεί στον σύνδεσμο που στην πραγματικότητα δεν επιτύχαμε με τον παρόντα προϋπολογισμό, δηλ. με τη Διακυβερνητική Διάσκεψη. Τώρα είναι βέβαιο ότι θα μπορέσουμε να κάνουμε κάποια πρόοδο στη Διακυβερνητική Διάσκεψη όπου το Συμβούλιο μπορεί να διαπιστώσει ότι έχει ένα υπεύθυνο, λογικό και πειθαρχημένο εταίρο στη διαδικασία του προϋπολογισμού με τον οποίο θα μπορέσει να υλοποιήσει τις προτεραιότητες της Ευρωπαϊκής Ένωσης. Αναμένω την επίτευξη προόδου όσον αφορά την κατάργηση της διάκρισης μεταξύ υποχρεωτικών και μη υποχρεωτικών δαπανών από τη στιγμή που θα κλείσει, είτε στο Αμστερνταμ είτε λίγο αργότερα το επόμενο έτος, η Διακυβερνητική Διάσκεψη.
<P>
Τέλος, είναι το θέμα που αφορά το γεγονός ότι εάν το Συμβούλιο συνεχίζει να κάνει δηλώσεις ότι επιθυμεί να συμπληρώσει τις πιστώσεις για τα διευρωπαϊκά δίκτυα ή ότι επιθυμεί να επενδύσει περισσότερα χρήματα στην έρευνα και την ανάπτυξη και στη συνέχεια δεν δίνει τα χρήματα για να επαληθευθούν τα παραπάνω, τότε είναι προφανές ότι θα βρισκόμαστε διαρκώς στην ίδια θέση στην οποία βρεθήκαμε κατά τη φετεινή διαδικασία του προϋπολογισμού. Έτσι, υποστηρίζω σθεναρά το σημείο στο ψήφισμα του κ. Brinkhorst - το οποίο στην πραγματικότητα ήταν πρόταση του ΕΛΚ - με το οποίο ζητείται όπως έχουμε μία fiche financiθre , μια δημοσιονομική δήλωση, από το Ευρωπαϊκό Συμβούλιο κάθε φορά που κάνει χρηματοδότηση έτσι ώστε να γνωρίζουμε από που προέρχονται τα χρήματα. Αλλιώς πιστεύω ότι το Σώμα θα διαπιστώσει πως όταν το θέμα φτάσει στην αναθεώρηση των δημοσιονομικών προοπτικών, στη διεύρυνση και σε όλα τα άλλα μεγάλα θέματα προς τα οποία βαδίζουμε, τότε θα υπάρχουν συνεχώς αντιδικίες μεταξύ των δύο σκελών που έχουν εξουσία επί του προϋπολογισμού.

<SPEAKER ID=45 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, είμαστε στη δεύτερη ανάγνωση για την εξέταση ενός προϋπολογισμού που, παρά τα κενά του, εγκρίνεται από την ομάδα Ένωση για την Ευρώπη, διότι εγγράφεται σε τελευταία ανάλυση στην ευθεία γραμμή όσων υποστηρίξαμε, δηλαδή καμμιά επιπλέον φορολογική επιβάρυνση στους εθνικούς προϋπολογισμούς το 1997, λόγω της συνθήκης του Μάαστριχτ.
<P>
Πράγματι, ό, τι και να αισθάνεται κανείς γι' αυτή τη συνθήκη, νομίζω ότι το Σώμα δεν πρέπει να κάνει τίποτε που να μπορεί να παρεμποδίσει τη δράση κυβερνήσεων που είναι υποχρεωμένες να προσέξουν, το 1997, να έχει ο ετήσιος προϋπολογισμός τους θετικές επιπτώσεις στην τήρηση των κριτηρίων. Θα επιθυμούσαμε η μηδενική επιλογή, την οποία υποστήριξε η μεγάλη πλειοψηφία του Σώματος κατά την πρώτη ανάγνωση, να τύχει της ίδιας ευρείας υποστήριξης κατά την ψηφοφορία της Πέμπτης.
<P>
Πιστεύω πράγματι ότι αυτή η παύση στην αύξηση των πιστώσεων πληρωμών αποτελεί μια εξαιρετική προσπάθεια για το 1997, αλλά και ότι η σημαντική αύξηση των εγκρίσεων προγραμμάτων προφυλάσσει το μέλλον και σέβεται τις δημοσιονομικές προοπτικές. Νομίζω επίσης ότι η ψήφιση του προϋπολογισμού αυτού θα επιτρέψει τη διαφύλαξη της διοργανικής συμφωνίας, παρόλο που είμαστε υποχρεωμένοι να παραδεχθούμε ότι η τρέχουσα προεδρία του Συμβουλίου δεν έπραξε τίποτε σχετικά - είναι το λιγότερο που μπορεί να πει κανείς - για να καταστεί καρποφόρος ο διμερής, και στη συνέχεια ο τριμερής διάλογος της 19ης Νοεμβρίου.
<P>
Προσθέτω ότι η επιτροπή προϋπολογισμών επέδειξε αξιέπαινη συλλογική σύνεση διότι, κατά πλειοψηφία, μπόρεσε να θριαμβεύσει η λογική. Τέλος, θα ήθελα να εκφράσω στους συναδέλφους μας Samland και Brinkhorst την πολύ ειλικρινή φιλία μου για την εργασία που εξετέλεσαν, ακόμα κι αν μπορεί να τους φαίνεται κάπως μάταιη. Σχετικά, θα επαναλάβω τα λόγια της αρχαίας σοφίας που πρόφερε ο εισηγητής μας χθες το βράδυ, περί τα μεσάνυκτα: »dura lex, sed lex».
<P>
O περασμένος μήνας θα μπορούσε να αποκληθεί «μάχη για 300 εκατομμύρια ECU», τα οποία διηρούντο σε τρεις ομάδες των 100 εκατομμυρίων. Και παρόλο που το ποσό αυτό μπορεί να θεωρηθεί μικρό σε σχέση με τα 88 δισεκατομμύρια του προϋπολογισμού μας, πρέπει να λεχθεί ότι απετέλεσε αντικείμενο σκληρής διεκδίκησης και, από την πλευρά μου, χαίρω για την ευτυχή έκβαση της συζήτησης σχετικά με τα 100 εκατομμύρια ECU που προορίζονται για την ειρηνευτική διαδικασία στη Βόρειο Ιρλανδία. Ως νησιώτης ο ίδιος, πιστεύω ότι η ειρήνη δεν πρέπει να έχει τίμημα, στο μέτρο που τα κονδύλια που χορηγούμε έχουν θετικό προορισμό και δίδουν πράγματι την αίσθηση ότι η Ευρώπη αποτελεί παράγοντα ειρήνης για κάθε χώρα. Το γεγονός ότι χορηγούνται επίσης 100 εκατομμύρια στο RECHAR και στο RETEX θα επιτρέψει την απεμπλοκή μιας κατάστασης στους δύο αυτούς τομείς, την οποία ορισμένοι θεωρούν ήδη πολύ επικίνδυνη. Ας ευχηθούμε να επιτύχουν τα δύο αυτά προγράμματα.
<P>
Απομένουν τα 100 εκατομμύρια που προορίζονται για τα δίκτυα. Πολλοί συνάδελφοι πιστεύουν ότι η απελευθέρωσή τους στο κεφάλαιο IV είναι ένα τέχνασμα που διευκολύνει τις σχέσεις με τις ΧΚΑΕ, αποφεύγοντας συγχρόνως την κατάργηση των ανωτάτων ορίων στο κεφάλαιο ΙΙΙ. Δεν είμαι της ίδιας γνώμης, διότι στη χειρότερη περίπτωση μπορούμε να εκφράσουμε τη λύπη μας για το ότι η τελική διαμόρφωση φάνηκε σε πολλούς σαν λαγός που βγαίνει από το καπέλο του ταχυδακτυλουργού, ενώ το ουσιώδες ήταν να διασωθεί η διοργανική συμφωνία. Συνεπώς, το Σώμα θα αποφανθεί την Πέμπτη σχετικά με έναν προϋπολογισμό, ο οποίος γεννούσε αβεβαιότητα περισσότερο για ζητήματα αρχής, παρά για το ύψος των πιστώσεων. Πρέπει να είμεθα ικανοποιημένοι για τον επιτυχή διακονισμό των ζητημάτων αρχής.
<P>
Θα ήθελα να αναφέρω τώρα τα θετικά από δημοσιονομική άποψη μέτρα. Απελευθερώνοντας αμέσως το 50 % των πιστώσεων που ετέθησαν στο αποθεματικό κατά την πρώτη ανάγνωση για το σταθμό Euronews και δεσμευόμενη να επανεξετάσει στα τέλη Μαρτίου το σχέδιο χρηματοδότησης αυτού του μέσου μαζικής επικοινωνίας, η επιτροπή προϋπολογισμών επέδειξε σύνεση και κατανόηση. Η ίδια κατανόηση έπαιξε ρόλο για την διόρθωση των επιπτώσεων της υπόθεσης των τρελών αγελάδων στην κοινή γνώμη. Έτσι, τα 20 εκατομμύρια για την προώθηση του ποιοτικού βοείου κρέατος είναι το λιγότερο που μπορούμε να κάνουμε για να υπενθυμίσουμε στους ευρωπαίους καταναλωτές ότι δεν πρέπει να συγχέονται ζώα που διατρέφονται με παραδοσιακές μεθόδους και υπόκεινται σε ελέγχους με ζώα θύματα, πριν από την τρέλα των αγελάδων, της τρέλας των ανθρώπων.
<P>
Υπάρχει, τέλος, κατά την άποψή μου, μια σκιά στην εικόνα και η σκιά αυτή αφορά το πρόγραμμα ΜΕDA. Θα ήθελα με αυτή την ευκαιρία να υπενθυμίσω μια παλιά παροιμία: »κάλλιο πέντε και στο χέρι, παρά δέκα και καρτέρει». Αποθεματοποιώντας 100 εκατομμύρια στο πρόγραμμα MEDA με το πρόσχημα ότι οι πιστώσεις αυτές θα μπορούσαν να προορίζονται για την Τουρκία, προδικάζουμε μια προδιάθεση των πιστώσεων η οποία δεν προβλέπεται σε κανένα έγγραφο και πετάμε, κατά κάποιο τρόπο, το μωρό μαζί με τα νερά του μπάνιου. Αυτή η νυκτερική επιλογή, η οποία αξιολογήθηκε χωρίς διαφάνεια, χωρίς προηγούμενη δημοσιονομική μελέτη, θυμίζει κάπως αυτές τις εξιλαστήριες θυσίες που καθησυχάζουν τη συνείδηση με λιγότερα έξοδα και μας επιτρέπουν να θυμηθούμε ότι όπως κάθε καλή πρωτόγονη φυλή, η επιτροπή προϋπολογισμών μπορεί να αρμενίζει ανάμεσα σε τοτέμ και ταμπού, για να χρησιμοποιήσω τον τίτλο ενός περίφημου έργου κοινωνιολογίας.

<SPEAKER ID=46 LANGUAGE="PT" NAME="Miranda">
Κύριε Πρόεδρε, η ουσιαστική σύγκλιση των επιλογών του Συμβουλίου και αυτών που υιοθέτησε το Κοινοβούλιο, σε βασικούς τομείς και στην πρώτη ανάγνωση, θα μπορούσε σχεδόν να μας απαλλάξει από το επίπονο έργο που πραγματοποιήσαμε τις τελευταίες εβδομάδες. Περιορίζομαι, λοιπόν, μόνο σε ορισμένες πτυχές.
<P>
Αποστασιοποιηθήκαμε, όπως είναι γνωστό, από την περιοριστική επιλογή που υιοθετήθηκε σε πρώτη ανάγνωση όσον αφορά το ενιαίο νόμισμα και, ειδικά, σε σχέση με τη διεύρυνση. Εξάλλου, για τους ίδιους λόγους, δεν ακολουθούμε τώρα τους προσανατολισμούς που περιλαμβάνονται στη δεύτερη διορθωτική επιστολή σχετικά με τις αγροτικές δαπάνες. Ωστόσο, και ως προς το ουσιώδες, επιβεβαιώνουμε ότι είμαστε υπέρ της εγγραφής 300 εκατομμυρίων Ecu για τα διευρωπαϊκά δίκτυα, για την έρευνα και για την Ιρλανδία. 'Ομως, να υπογραμμίζουμε πάντα και επικρίνουμε την απουσία της απασχόλησης μεταξύ των ρητών προτεραιοτήτων για το 1997.
<P>
'Οσον αφορά την εγγραφή των προτεραιοτήτων που έχουν εγκριθεί, θέλουμε να επισημάνουμε τα ακόλουθα:
<P>
Πριν απ'όλα, είχαν άλλο νόημα στο πλαίσιο μίας αναθεώρησης των χρηματοδοτικών προοπτικών. Χωρίς αυτές, οι λύσεις που έχουν εξευρεθεί είναι αναπόφευκτα στρεβλωμένες. Πράγματι, η εγγραφή στην κατηγορία 2, 100 εκατομμυρίων Ecu για την Ιρλανδία αντιπροσωπεύει τώρα, αντικειμενικά, και διότι συνοδεύεται από ένα αρνητικό απόθεμα του ίδιου ποσού στην κατηγορία αυτή, μία νέα περικοπή στις διαρθρωτικές δράσεις, με την οποία, φυσικά, δεν μπορούμε να συμφωνήσουμε. Το ίδιο θα μπορούσαμε να πούμε για το αρνητικό απόθεμα στις εσωτερικές πολιτικές.
<P>
'Οσον αφορά την εγγραφή των δικτύων στην κατηγορία 4 (εξωτερικές πολιτικές), θεωρούμε ότι αυτή δεν σημαίνει τίποτε άλλο παρά, αφενός, την οριστική εγκατάλειψη της ανεργίας ως προτεραιότητας (με την εγκατάλειψη των δικτύων) και, αφετέρου, μία νέα μορφή ενίσχυσης της χρηματοδότησης για τη διεύρυνση, τώρα με πιο άμεσο τρόπο και εις βάρος των εσωτερικών στόχων.
<P>
Τέλος, μία λέξη για να πω ότι συμφωνούμε με τις αποφάσεις που ελήφθηκαν χθες σε άλλους τομείς. Για παράδειγμα, όσον αφορά την Τουρκία, με τη δημιουργία ενός αποθέματος 100 εκατομμυρίων Ecu και, επίσης, όσον αφορά τον κώδικα συμπεριφοράς σχετικά με τις αλιευτικές συμφωνίες.
<P>
Αλλά αυτό δεν είναι αρκετό για να αλλάξουμε τη σφαιρική εκτίμηση που κάνουμε ως προς αυτή τη διαδικασία του προϋπολογισμού που, για μας, είναι βαθύτατα αρνητική, απογοητευτική και ιδιαιτέρως υποτιμητική για το Κοινοβούλιο.

<SPEAKER ID=47 LANGUAGE="DE" NAME="Mόller">
Kύριε Πρόεδρε, κύριε Eπίτροπε, κυρίες και κύριοι, η φετινή δημοσιονομική διαδικασία αφήνει σ' όλους τους συμμετέχοντες μια άνοστη γεύση, διότι ποιο θα πρέπει να είναι το μήνυμα προς τους πολίτες; Λιτότητα για τη Nομισματική Ένωση; Όλοι όμως γνωρίζουμε πολύ καλά πως, ανεξάρτητα από τη Nομισματική Ένωση, θα πρέπει να μειωθεί δραστικά το χρέος των εθνικών προϋπολογισμών, προκειμένου και μελλοντικά να παραμείνουν λειτουργικοί, γενικά. Tώρα, όμως, το να αποδίδουμε όλες τις παραλείψεις μιας αξιόπιστης διαχείρισης στην εκπλήρωση των κριτηρίων του Mάαστριχτ, δεν είναι μόνο ψέμα, αλλά και επικίνδυνο, διότι συμβάλλει στη δημιουργία μιας αντιευρωπαϊκής διάθεσης, της οποίας οι συνέπειες δεν μπορούν να προβλεφθούν.
<P>
Oυσιαστικά, η πρόθεση για λιτότητα δεν ήταν και τόσο αποφασιστική. H περικοπή ενός δισεκατομμυρίου Ecu από τις γεωργικές δαπάνες και τις δαπάνες των διαρθρωτικών ταμείων, αντίστοιχα, είναι, ως γνωστόν, δάνεια για τα έτη 1998 και 1999. Aλλά φυσικά ξεχνώ ότι υπάρχουν και θετικές προτεραιότητες, οι οποίες θα πρέπει να χρηματοδοτηθούν με τον προϋπολογισμό αυτό. Για να είμαστε έντιμοι, η εκνευριστική ενασχόληση με τα 300 εκατομμύρια Ecu δεν μπορεί παρά να προκαλεί μειδίαμα ντροπής. Διότι ποιος θα μπορούσε να καταλάβει την κοντόφθαλμη παλινωδία για τη λεγόμενη αναθεώρηση των δημοσιονομικών προοπτικών ή να καλλιεργήσει την πίστη, ότι τα 100 εκατομμύρια Ecu για τα διευρωπαϊκά δίκτυα, είναι απλώς μια πρωτοβουλία για την απασχόληση; Αλλωστε, το ποσό αυτό, μ' ένα δημοσιονομικό ακροβατικό, για να μην πω μ' ένα κάπως ηλίθιο τέχνασμα, εγγράφεται στην κατηγορία IV. Kαι θα ήθελα ακόμη να δω πώς και γιατί θα ξοδέψουμε αυτά τα 100 εκατ. Ecu.
<P>
O προϋπολογισμός αυτός δεν αποτελεί μήνυμα προς τους ανθρώπους της Eυρωπαϊκής Ένωσης που θα μπορούσε να πείσει, αλλά μάλλον η διαχείριση του status quo σε επίπεδο χαμηλότερο από τον ελάχιστο κοινό διαιρέτη. Tο ότι στο πακέτο που ετοιμάσθηκε, τελικά, δεσμεύθηκαν 100 εκατ. Ecu για την ειρηνευτική διαδικασία στη Bόρεια Iρλανδία, είναι η μοναδική παρηγοριά. Tο ότι έπρεπε να αναγκάσουμε τον κ. Van den Broek, μ' ένα αποθεματικό 100 εκατ. Ecu για την Tουρκία, να εξετάσει τα αιτήματά μας, είναι λυπηρό.
<P>
Tέλος, θα ήθελα να παρακαλέσω τον κ. Liikanen να φροντίσει, ώστε οι προσπάθειές μας για την εξασφάλιση των συντάξεων των Eπιτρόπων και των υπολοίπων υπαλλήλων της Eπιτροπής τα ερχόμενα χρόνια, να αποφέρουν, με καλή συνεργασία, ένα θετικό αποτέλεσμα την επόμενη χρονιά.

<SPEAKER ID=48 LANGUAGE="FR" NAME="Le Gallou">
Κύριε Πρόεδρε, πέρσι, οι μη εγγεγραμμένοι Γάλλοι και Φλαμανδοί βουλευτές είχαν διαμαρτυρηθεί για τη σημαντική αύξηση του κοινοτικού προϋπολογισμού. Φέτος, εκφράζουμε τη χαρά μας για έναν προϋπολογισμό που πλήττει λιγότερο το φορολογούμενο. Ωστόσο, η μηδενική επιλογή, από την οποία τελικά δεν πρέπει να απομακρυνθούμε πολύ, αφορά μόνον τις πιστώσεις πληρωμών και δεν την πλησιάζουμε τόσο με πραγματική εξοικονόμηση, όσο με προσαρμογή των πιστώσεων στην πραγματοποιηθείσα κατανάλωση. Έχουμε συχνά την εντύπωση ότι η εξοικονόμηση αφορά δαπάνες που, εν πάση περιπτώσει, δεν θα πραγματοποιούντο. Κατά κάποιο τρόπο μας βάζουν να ψηφίσουμε μια εικονική εξοικονόμηση.
<P>
Ο προϋπολογισμός αυτός είναι εξάλλου προϋπολογισμός λιτότητας μόνον επιφανειακά, εφόσον στις υποχρεώσεις - και η υποχρέωση είναι αυτό που πρέπει να συγκρατήσουμε - οι πιστώσεις θα συνεχίσουν να αυξάνονται με ρυθμό της τάξεως του 2 %. Υπάρχει λοιπόν πάντα μια δυναμική αύξησης των δαπανών, εφόσον αυτές συνεχίζουν να αυξάνονται στις πιστώσεις υποχρεώσεων. Όμως, για τις συγκρίσιμες δαπάνες, δαπάνες παρέμβασης, δαπάνες επενδύσεων, οι προϋπολογισμοί των κρατών και των οργανισμών τοπικής αυτοδιοίκησης της Ένωσης δεν αυξάνονται, μειώνονται. Αυτό σημαίνει ότι καταβάλλονται περισσότερες προσπάθειες λιτότητας και εξοικονόμησης στους προϋπολογισμούς των κρατών, ή ακόμα και των οργανισμών τοπικής αυτοδιοίκησης, απ' ότι στον προϋπολογισμό της ίδιας της Ευρωπαϊκής Ένωσης.
<P>
Αυτό σημαίνει ότι πρέπει να γίνουν πολλά ακόμα για την υπεράσπιση του ευρωπαίου φορολογουμένου και πολλά για να περάσουμε από την εικονική λιτότητα που γνωρίζουμε σήμερα, σε μια λιτότητα περισσότερο πραγματική και σε καλύτερη προστασία του καταναλωτή.

<SPEAKER ID=49 NAME="Samland">
Kύριε Πρόεδρε, αγαπητοί κυρίες και κύριοι συνάδελφοι, θα αρχίσω μ' ένα απόφθεγμα του Albert Einstein που βρήκα στο ημερολόγιό μου. Tαιριάζει πάρα πολύ: »Δεν σκέφτομαι ποτέ το μέλλον; έρχεται αρκετά νωρίς.» Έτσι θα μπορούσαμε να επιγράψουμε, στην πράξη, τον φετινό προϋπολογισμό. Δεν αποτελεί απάντηση στις μελλοντικές προκλήσεις, σε κανένα σημείο, και κανένα όργανο, συμπεριλαμβανομένου και του δικού μας, δεν φέρθηκε έξυπνα ώστε να δώσει αυτές τις απαντήσεις. Πράγματι, κυρία Muller, είναι η συγκέντρωση 314 αναγκαίων ψήφων, αν δεν θέλουμε να δεχθούμε την απόφαση του Συμβουλίου σε δεύτερη ανάγνωση. Δεν είχαμε καν το θάρρος να πούμε ότι οι οργανωτικές συνθήκες πλαίσιο, που θα 'πρεπε συνολικά να βελτιώσουν τη δημοσιονομική διαδικασία, δεν είναι παρά οργανωτικές συνθήκες πλαίσιο, κι έχουν υπόσταση μόνον όσο εσείς βελτιώνετε πραγματικά τη διαδικασία, κι όχι όσο εσείς παρεμποδίζετε τη δυνατότητα μιας μελλοντικής πολιτικής για τους ανθρώπους της Eυρώπης.
<P>
H πολιτική διαδικασία είναι πιστοποιητικό φτώχειας πρώτης τάξης. Aυτό φυσικά το κατάλαβε στο μεταξύ και το Συμβούλιο. Eπικροτώ το ότι η προεδρία του Συμβουλίου δεν προσέρχεται καν στη δεύτερη ανάγνωση, επειδή, ως γνωστόν, δεν υπάρχει ούτως ή άλλως τίποτε να συζητήσουμε με την προεδρία του Συμβουλίου. Tο ίδιο έγινε και στην πρώτη ανάγνωση. Tο ίδιο γινόταν στο παρελθόν, το ίδιο θα γίνεται και στο μέλλον. Σ' αυτό όμως δεν φταίνε μόνον οι Iρλανδοί. Eίναι αδιάφορο αν θα βρίσκονται στην προεδρία οι Oλλανδοί, οι Iρλανδοί ή οποιοιδήποτε άλλοι. Φταίει το ότι το Συμβούλιο των Yπουργών Προϋπολογισμού είναι το τελευταίο, σ' ολόκληρο το Σώμα, που έχει κάτι να πει ή να ορίσει, και το ότι αυτό δεν ξεκαθαρίστηκε πολιτικά ποτέ με το Συμβούλιο. Eίναι πιστοποιητικό φτώχειας το ότι το μακρύ χέρι των υπαλλήλων γράφει στους υπουργούς τα σημειώματα που τους κάνουν ανίκανους, ύστερα από πολιτικές συνομιλίες, να κάνουν αυτά που υποσχέθηκαν προηγουμένως, αλλά δεν περιλαμβάνονται στο σημείωμα. Aυτό δεν έχει πια καμιά σχέση με πολιτική. Aυτό είναι το πραγματικό πιστοποιητικό φτώχειας που εκδίδει η πολιτική τάξη της Eυρωπαϊκής Ένωσης, τη στιγμή που το θέμα είναι να συμβάλουμε πραγματικά στη διαμόρφωση της επίλυσης των προβλημάτων στην Eυρώπη.
<P>
Θέλω να σας πω και κάτι ακόμη: Όταν μας λένε πως θα γίνουν όλα καλύτερα, αν πάμε στη Διακυβερνητική Διάσκεψη - ο κ. Elles δεν βρίσκεται δυστυχώς στην αίθουσα πια, σε περίπτωση που θα 'θελε να μαλώσει κανείς μαζί του για το θέμα αυτό - τότε δεν μπορώ παρά να γελάσω. Bλέποντας τι υπάρχει στο ιρλανδικό έγγραφο, στο παράρτημα, - το οποίο φυσικά θα πραγματευθεί κατά τη διάρκεια αυτού του Σαββατοκύριακου - λέω ότι δεν θα γίνουν καλύτερα, αλλά ακόμη χειρότερα, επειδή η διαπίστωση ότι η τωρινή διαδικασία δεν λειτουργεί, έχει σαν αποτέλεσμα να εφαρμόσουν την τωρινή διαδικασία όχι μόνο στην αγροτική πολιτική, αλλά - μελλοντικά - και στους πυλώνες II και III, δηλαδή στην εσωτερική και την εξωτερική πολιτική. Eδώ θέλει να εδραιώσει κανείς και υποχρεωτικές πτυχές, δηλαδή υποχρεωτικές δαπάνες.
<P>
Aγαπητοί κυρίες και κύριοι γραφείς του Συμβουλίου, τεχνική τάξη. Aν πιστεύετε πως οι κύριοί σας θα πρέπει πράγματι να το πουλήσουν αυτό και στην κοινή γνώμη - η δημοκρατία δεν επαρκεί τώρα, και στο μέλλον θα είναι ακόμη μεγαλύτερη, βάζοντας κι άλλες δύο ομάδες δαπανών στις υποχρεωτικές δαπάνες - τότε μπορώ να σας πω πως θα έχουμε πλάκα μαζί. Θα ανεβάσουμε ένα χορό εδώ στο Kοινοβούλιο για την πρόταση αυτή που προετοιμάζετε, που θα είναι πολύ δυνατός.
<P>
Kαι μια τελευταία παρατήρηση, κύριε Πρόεδρε. Λιτότητα από λιτότητα, κύριε Elles, έχει διαφορά. Συμφωνήσαμε σε λιτότητα, αλλά θέλαμε τη λιτότητα, προκειμένου μ' αυτήν να υπηρετήσουμε ταυτόχρονα τους στόχους της Eυρωπαϊκής Ένωσης και τους πολίτες. Aυτό θα 'πρεπε να το σκέπτεται κανείς πολύ καλά, όταν κάνει πολιτική από τη σκοπιά ενός πολιτικού της αντιπολίτευσης ή της κυβέρνησης της χώρας του, και όχι ως βουλευτής του Eυρωπαϊκού Kοινοβουλίου.
<P>
(Xειροκροτήματα)

<SPEAKER ID=50 LANGUAGE="EN" NAME="McCartin">
Κύριε Πρόεδρε, με τις υφιστάμενες απαιτήσεις για τον περιορισμό των δαπανών κανείς δεν πίστευε ότι η διαδικασία αυτή θα ήταν ικανοποιητική αλλά παρόλα αυτά θα ήθελα να συγχαρώ τους εισηγητές Brinkhorst και Fabra Vallιs, καθώς και την ιρλανδική προεδρία, διότι επέτυχαν κάτι που φαινόταν αδύνατο δηλ. την αντιμετώπιση των μακροπρόθεσμων δεσμεύσεών μας και παράλληλα την επίλυση των άμεσων προβλημάτων του σήμερα.
<P>
Θα ήθελα να επισημάνω ιδιαίτερα την κρίση της ΣΕΒ η οποία προκάλεσε μια αύξηση της τάξεως του 50 % στις δαπάνες του συγκεκριμένου τομέα, μέχρι 7 δισεκατομμύρια Ecu. Πιστεύω ότι οι παραγωγοί, ιδιαίτερα των ακραίων περιφερειών της Ιρλανδίας, της Βορείου Ιρλανδίας και της Σκωτίας, θα πρέπει να είναι ευγνώμονες προς την Επιτροπή, το Κοινοβούλιο και το Συμβούλιο για την άμεση ανταπόκρισή τους στο πρόβλημα αυτό και για τους πόρους που χορήγησαν ούτως ώστε να αντιμετωπιστεί η χειρότερη κρίση που αντιμετώπισαν οι παραγωγοί εδώ και μία γενεά.
<P>
Θα ήθελα επίσης να αναγνωρίσω ότι παρά την ανάγκη περιορισμού των δαπανών έχουμε τιμήσει τις δεσμεύσεις μας στον τομέα της περιφερειακής πολιτικής και έχουμε προχωρήσει στην αύξηση των δεσμεύσεων για τα διαρθρωτικά ταμεία κατά 8, 05 %. Και πάλιν, αυτό δείχνει τη βούληση της Κοινότητας να τιμήσει τις υποσχέσεις της προς τις φτωχώτερες περιφέρειες.
<P>
Θα ήθελα επίσης να μνημονεύσω εν συντομία τη διαφωνία σχετικά με τις αλιευτικές συμφωνίες και να ευχαριστήσω το ιρλανδικό Συμβούλιο για την ειλικρινή προσπάθειά του να προάγει τουλάχιστον κάποια κατανόηση μεταξύ Κοινοβουλίου, Συμβουλίου και Επιτροπής για το πως λαμβάνονται οι αποφάσεις. Δαπανούμε ένα σωρό λεφτά για τις συμφωνίες αυτές. Το ήμισυ περίπου του συνόλου των πιστώσεων που χορηγούμε στην αλιεία προορίζεται για τις συμφωνίες αυτές, 300 περίπου εκατομμύρια Ecu ετησίως. Η επίτευξη καλύτερης κατανόησης μεταξύ των θεσμικών οργάνων είναι ασφαλώς σημαντική αλλά θα ήθελα να υπογραμμίσω ότι πρόκειται για προσωρινή μόνο συμφωνία. Πιστεύω ότι όσον αφορά διεθνείς συμφωνίες και όταν συμπεριλαμβάνονται σημαντικά ποσά το Κοινοβούλιο δικαιούται, σύμφωνα με το άρθρο 228 της Συνθήκης του Μάαστριχτ, να παραθέτει την σύμφωνη γνώμη του.
<P>
Το Κοινοβούλιο παραπλανά τον εαυτό του με αυτή τη συζήτηση για τις υποχρεωτικές και μη υποχρεωτικές δαπάνες. Εάν η Συνθήκη κυρωθεί με τον κατάλληλο τρόπο, εάν ζητείται η γνώμη του Κοινοβουλίου και αυτό δίδει τη συγκατάθεσή του τότε βεβαίως έχουμε υποχρέωση να καλύψουμε τις δαπάνες. Αλλά, από την πλευρά του Κοινοβουλίου, η έμφαση θα πρέπει να αποδοθεί στην τήρηση του γράμματος του νόμου όσον αφορά τη διαπραγμάτευση των συμφωνιών αυτών.
<P>
Τέλος, θα ήθελα να πω ότι παρ' όλα αυτά τα λόγια για την ανάγκη περιορισμών, ο παρών προϋπολογισμός εκπροσωπεύει μόλις το 1, 22 % του ΑΕγχΠ της Ευρωπαϊκής Ένωσης. Πρόκειται για ένα πάρα πολύ μικρό ποσό χρημάτων. Ο κ. Smaland το τονίζει αυτό. Η σημασία του περιορισμού των δαπανών και της πειθαρχίας δεν έχει να κάνει τίποτα με την εγκατάλειψη των αναγκών της Κοινότητας στο βαθμό που αφορά τους πόρους του προϋπολογισμού. Βρισκόμαστε στην πορεία αύξησης του προϋπολογισμού μας στο 1, 27 % το έτος 1999. Ας μην παριστάνουμε ότι αυτό θα αντιπροσωπεύει επαρκείς πόρους ούτως ώστε να αντιμετωπιστεί η διεύρυνση και οι ανάγκες των χωρών που αναμένουν να γίνουν πλήρη μέλη. Εν τούτοις, τα ποσά που δαπανούμε εμείς έχουν ελάχιστη επίπτωση στην οικονομική ή νομισματική πολιτική αυτής της Κοινότητας ενώ οι εθνικές κυβερνήσεις δεν περιορίζουν τις δικές τους δαπάνες. Αυτό που κάνουν είναι να μειώνουν τους ρυθμούς αύξησης, κάτι που θα πρέπει να το τονίσουμε. Εάν εξετάσετε τους αριθμούς ακόμη και οι πιο αυστηροί προϋπολογισμοί στην Κοινότητα το μόνο που κάνουν είναι να επιβραδύνουν τους ρυθμούς αύξησης χωρίς να μειώνουν τις δαπάνες. Εμείς το έχουμε κάνει αυτό φέτος αλλά δεν θα μπορέσουμε να το κάνουμε εσαεί.

<SPEAKER ID=51 LANGUAGE="EN" NAME="Gallagher">
Κύριε Πρόεδρε, θα ήθελα καταρχάς να συγχαρώ τους εισηγητές για την παρουσίαση των εκθέσεών τους και να επωφεληθώ της ευκαιρίας της παρούσης συζητήσεως για τον προϋπολογισμό για να μνημονεύσω το γεγονός των διαρκώς αυξανόμενων αναφορών ότι οι διαδικασίες για την υλοποίηση των κοινοτικών χρηματοδοτήσεων γίνονται ολοένα και πιο δύσκολες, ολοένα και πιο γραφειοκρατικές, ολοένα και πιο απαιτητικές σε λογιστικές απαιτήσεις. Μ' αυτό δεν θέλω να πω ότι δεν χρειάζεται οικονομικός έλεγχος: χρειάζεται. Ωστόσο, θα πρέπει να υπάρξει μια ισορροπία μεταξύ της προθυμίας των αιτούντων να συμμετάσχουν στα προγράμματα της ΕΕ και του όγκου των λεπτομερειών που απαιτούνται. Η γραφειοκρατία και η προετοιμασία που είναι αναγκαία για να ζητήσει κανείς μια ενίσχυση έστω και 5.000 Ecu είναι δυσανάλογη με το όφελος που προκύπτει. Πολλοί από εκείνους που είναι επιλέξιμοι θα μπορούσαν να είχαν υποβάλει αιτήσεις εάν οι διαδικασίες και η γραφειοκρατία ήταν ολιγότερες και θα τολμούσα να πω ότι είναι πάρα πολλοί εκείνοι στην Ένωση που θα μπορούσαν να επωφεληθούν εάν η όλη διαδικασία δεν ήταν τόσο δαπανηρή και δεν απαιτούσε τόσο δυσανάλογη προσπάθεια.
<P>
Η Επιτροπή θα πρέπει να διαχωρίζει τα ποσά, ας πούμε, των 5.000 Ecu από εκείνα των 50.000 Ecu και άνω για μικρής κλίμακος ενισχύσεις στις ΜΜΕ - και όλοι γνωρίζουμε τη σημασία των ΜΜΕ και τον σημαντικό ρόλο που μπορούν να παίξουν στη δημιουργία απασχόλησης. Οι μικρές επιχειρήσεις όπως αυτές δεν θα πρέπει να χρειάζονται άτομο με διδακτορικό στη θέση του οικονομικού διευθυντή για να ζητήσουν οικονομική ενίσχυση από την Επιτροπή. Υπάρχει σοβαρή ανάγκη για εξισορρόπιση, σοβαρή ανάγκη για παρακολούθηση εκείνων που υλοποιούνται στην ΕΕ. Όλες αυτές οι πτυχές που ανέφερα λειτουργούν, πιστεύω, αποτρεπτικά για τις μικρές επιχειρήσεις. Θα τολμούσα να πω ότι το γεγονός αυτό έρχεται σε κάθετη αντίθεση με τις διατυπωμένες προθέσεις της Ευρωπαϊκής Ένωσης.
<P>
Πολύ σύντομα θα έχουμε την ανακοίνωση για το ενιαίο νόμισμα, τον πολίτη και τη ΔΔ. Θα πρέπει να διασφαλίσουμε ότι η χρηματοδότηση τούτων θα εξευρεθεί το δυνατόν ταχύτερον.
<P>
Συμπερασματικά, θέλω να καλωσορίσω το γεγονός ότι το πρόβλημα σχετικά με την ειρηνευτική προσπάθεια στη Βόρεια Ιρλανδία έχει τώρα επιλυθεί. Πιστεύω ότι με το τέλος του χρόνου θα έχουν γνωστοποιηθεί όλες οι δεσμεύσεις. Η χρηματοδότηση θα υπάρξει και ας ελπίσουμε ότι το επόμενο έτος θα είμαστε σε θέση να συζητήσουμε την αύξησή της.

<SPEAKER ID=52 LANGUAGE="ES" NAME="Dόhrkop Dόhrkop">
Κύριε Πρόεδρε, θα ήθελα μόνο να κάνω δύο παρατηρήσεις. Σε αυτόν τον προϋπολογισμό, σε αυτήν την παρτίδα σκάκι που είναι η διαδικασία του προϋπολογισμού, το Ευρωπαϊκό Κοινοβούλιο θυσίασε τα καλύτερα πιόνια του ενώπιον του Συμβουλίου στην πρώτη ανάγνωση, και βρισκόμαστε τώρα, στη δεύτερη ανάγνωση, χωρίς βασίλισσα, χωρίς πύργους, χωρίς άλογα και χωρίς αξιωματικούς, ενώπιον ενός Συμβουλίου που έχει πετρώσει μέσα στην αυστηρότητα και τη λιτότητα, με τα πιόνια του ανέπαφα. Σε αυτήν την άνιση θέση πάνω στη σκακιέρα, οι προσπάθειες να βγούμε από το αδιέξοδο αποδεικνύονται μάταιες, όταν το Συμβούλιο είναι έτοιμο να μας πει «ματ».
<P>
Αυτός είναι ο πρώτος προϋπολογισμός μηδενικής ανάπτυξης. Θα ήταν επιθυμητό να μην έχουν περικοπεί τα κονδύλια που προορίζονται για τη δημιουργία απασχόλησης, για τους στόχους 2, 3 και 4 των Διαρθρωτικών Ταμείων και για τις εσωτερικές πολιτικές. Αυτό είναι ένα πολύ κακό πολιτικό δείγμα, εφόσον η οικονομία γίνεται ακριβώς σε εκείνες τις πολιτικές μέσω των οποίων ο πολίτης αντιλαμβάνεται με μεγαλύτερη ένταση την παρουσία της Ένωσης. Και ένα άλλο κακό πολιτικό δείγμα είναι η έλλειψη εγγύησης για το ότι η μηδενική αυτή ανάπτυξη θα αποτελέσει ένα εξαιρετικό γεγονός και όχι τον κανόνα, τουλάχιστον ως το 1999.
<P>
Δεύτερη παρατήρηση: η προβλεπόμενη αναδιάρθρωση των αποκαλούμενων «κονδυλίων Α», ιδιαίτερα στον τομέα του πολιτισμού, της νεότητας και της παιδείας, θα πρέπει να τεθεί εκ νέου για το 1998, αλλά οπωσδήποτε από αντικειμενική άποψη, αξιολογώντας την αποτελεσματικότητα και το πολλαπλό αποτέλεσμα των δράσεων. Σε αυτά τα κονδύλια υπάρχουν πολύ θετικές πρωτοβουλίες, όπως για παράδειγμα το ευρωπαϊκό κίνημα ή η διαπανεπιστημιακή ένωση E.S.S.T. Ωστόσο, υπάρχουν ποικίλες πρωτοβουλίες που ανταποκρίνονται απλώς σε μια shopping list των βουλευτών, χωρίς να ελέγχεται η αποτελεσματικότητα και η αναγκαιότητά τους.
<P>
Ολοκληρώνω. Αυτός ο προϋπολογισμός, στο σύνολό του, δείχνει έλλειψη φιλοδοξίας που δεν αρμόζει διόλου στις δύσκολες προκλήσεις που πρέπει να αντιμετωπίσει η Ευρωπαϊκή Ένωση.

<SPEAKER ID=53 NAME="Wilson">
Η Επιτροπή Γεωργίας και Ανάπτυξης της Υπαίθρου δέχθηκε με ικανοποίηση την ευκαιρία να συνεργαστεί στενά με την Επιτροπή Προϋπολογισμών του Κοινοβουλίου, την Ευρωπαϊκή Επιτροπή και το Συμβούλιο των Υπουργών. Συμμετείχαμε πλήρως στην ad hoc διαδικασία και συγχαίρουμε ιδιαίτερα τον εισηγητή κ. Brinkhorst.
<P>
Ωστόσο, αισθανθήκαμε πως μας εγκατέλειψαν όταν η Επιτροπή Προϋπολογισμών αρνήθηκε να εξετάσει τις τροπολογίες που προτείνουμε στις γραμμές Β1 της εκθέσεως του προϋπολογισμού. Οι γραμμές αυτές περιελάμβαναν και τη γραμμή προώθησης της κατανάλωσης βοείου κρέατος - τη γραμμή «καταναλώστε περισσότερο βόειο». Στη συνέχεια η τροπολογία κατατέθηκε από την Επιτροπή και συμφωνήθηκε στον τριμερή διάλογο και από το Συμβούλιο. Υποστηρίζουμε ότι μια εκστρατεία αύξησης της κατανάλωσης βοείου ύψους 50 εκατομμυρίων Ecu θα είχε ως αποτέλεσμα αύξηση της κατανάλωσης κατά 1 % η οποία θα αφαιρούσε 60.000 τόνους από τα ψυγεία, με συνολικό κέρδος 70 εκατομμυρίων Ecu. Πιστεύουμε ότι το γεγονός αυτό αποτελεί καλή επιχείρηση και ειλικρινά ελπίζουμε ότι το Κοινοβούλιο θα την υπερψηφίσει.
<P>
Λυπούμεθα πάρα πολύ διότι το Συμβούλιο απέρριψε τη γραμμή για το μέλι. Παράγουμε λιγότερο από το μισό του μελιού που καταναλώνουμε παρά το ότι διαθέτουμε ένα κλίμα εξαιρετικό για την μελισσοκομία και την παραγωγή μελιού. Ειλικρινά ελπίζω ότι θα συμφωνήσουμε για χρηματοδότηση της έρευνας σχετικά με τη μελισσοκομία και την παραγωγή μελιού από το συμφωνηθέν αποθεματικό. Με καλή θέληση ίσως να το επιτύχουμε. Για πολλά χρόνια τώρα συμφωνούμε ότι τα μελίσσια και το μέλι θα πρέπει να τύχουν ενισχύσεως αλλά ποτέ δεν δώσαμε χρήματα γι' αυτά που πιστεύουμε.
<P>
Θα προτιμούσαμε όπως οι πιστώσεις για την αντιμετώπιση του προβλήματος της υπερπαραγωγής βοείου να είχαν προστεθεί στον προϋπολογισμό παρά να ληφθούν από τις προβλεπόμενες οικονομίες. Δεδομένου όμως ότι έχουμε εγγυήσεις πως όλες οι δεσμεύσεις σχετικά με τις τιμές και όλες οι δαπάνες άσκησης της πολιτικής θα αντιμετωπιστούν, πιστεύουμε ότι τα συμφέροντά μας έχουν προστατευθεί.
<P>
Συμπερασματικά πιστεύουμε ότι οι επιθυμίες μας καλύφθηκαν. Βρισκόμασταν σε συνεννόηση και πιστεύουμε ότι υπήρξαμε πολύ έντιμοι στη φετεινή συζήτηση του προϋπολογισμού αλλά ατυχώς δεν αναπτύξαμε σχέσεις εμπιστοσύνης με την Επιτροπή Προϋπολογισμών του Κοινοβουλίου.

<SPEAKER ID=54 LANGUAGE="ES" NAME="Garriga Polledo">
Κύριε Πρόεδρε, όσον αφορά τα Διαρθρωτικά Ταμεία, ο προϋπολογισμός αυτός συνεπάγεται μια επίδειξη υπευθυνότητας από πλευράς των διαφόρων θεσμικών οργάνων, και κυρίως από πλευράς του Ευρωπαϊκού Κοινοβουλίου.
<P>
Είναι βέβαιο ότι τα ποσοστά εκτέλεσης των Διαρθρωτικών Ταμείων υπήρξαν πολύ διάφορα. Ο στόχος 1 παρουσίασε πολύ υψηλό ποσοστό και οι στόχοι 2 και 5β αύξησαν σημαντικά τα δικά τους, αν και παρατηρείται ακόμη μια ελλιπής εκτέλεση, ιδιαίτερα στους κόλπους των πλέον ευήμερων χωρών, οι οποίες είναι αυτές που δεν θα έπρεπε να παρουσιάζουν τέτοιες δημοσιονομικές δυσκολίες.
<P>
Η σύνδεση της εξέλιξης της κατηγορίας 2 με την εξέλιξη των ποσοστών εκτέλεσης σημαίνει επένδυση για μεγαλύτερη αποτελεσματικότητα στη διαχείριση και μεγαλύτερη δημοσιονομική αυστηρότητα στα Κράτη μέλη. Γι' αυτό, και παρά το ότι αποδεικνύεται δύσκολο για ένα Κοινοβούλιο να αποδεχτεί μια περικοπή -ακόμη και αν είναι υπολογίσιμη- στα Διαρθρωτικά Ταμεία, επιδείξαμε υπευθυνότητα, και μεταφέρουμε τώρα στα Κράτη μέλη την υποχρέωση να δαπανούν και να εκτελούν σωστά τα κονδύλια των Διαρθρωτικών Ταμείων, αποφεύγοντας έτσι την πιθανότητα οι περικοπές να είναι μεγαλύτερες στους επερχόμενους προϋπολογισμούς.
<P>
Είναι απαραίτητο να υπενθυμίσουμε σε όλους ότι ο προϋπολογισμός της Ευρωπαϊκής Ένωσης αποτελεί επίσης ένα μέσον για τη διασφάλιση της οικονομικής και κοινωνικής συνοχής. Η αρχή αυτή πρέπει να εμπνέει τη διαδικασία του προϋπολογισμού από το ξεκίνημά της. Συνεπώς, και παρά το ότι το Ευρωπαϊκό Κοινοβούλιο αποδέχθηκε αυτήν την υπολογίσιμη περικοπή στην κατηγορία 2, αυτό δεν πρέπει να εκληφθεί ως εγκατάλειψη της επιδίωξης της οικονομικής και κοινωνικής συνοχής. Αν κάποια μέρα -η οποία ελπίζουμε να μην έρθεικάποιος λάβει μια πρωτοβουλία που θα σημαίνει πραγματική περικοπή στην κατηγορία 2, να γνωρίζει ότι το Ευρωπαϊκό Κοινοβούλιο θα είναι αντίθετο.

<SPEAKER ID=55 LANGUAGE="IT" NAME="Dell'Alba">
Κύριε Πρόεδρε, κύριε επίτροπε, κύριοι συνάδελφοι, εξ ονόματος της ομάδας μου επιθυμώ πριν από όλα να συγχαρώ τους δύο εισηγητές διότι έφεραν σε πέρας αυτό το εξαιρετικά δύσκολο έργο, την επεξεργασία δηλαδή του προϋπολογισμού του 1997.
<P>
Ποτέ όπως εφέτος δεν είχαμε να αντιμετωπίσουμε έναν τόσο δύσκολο προϋπολογισμό, και στο πλαίσιο των περιορισμών, κάποτε λίγο μεμψίμοιρων, ενόψει του 1999. ποτέ όπως εφέτος δεν είχαμε έναν τόσο κουφό συνομιλητή -το Συμβούλιο- εμπρός στις δίκαιες, αναγκαίες, πρέπουσες διεκδικήσεις του Κοινοβουλίου. ποτέ όπως εφέτος, συνεπώς, δεν είχαμε αρχίσει ένα ταξίδι που δεν ξέρουμε πού θα μας οδηγήσει στο τέλος.
<P>
Το Συμβούλιο είναι ανίκανο να προσδιορίσει μία πολιτική του ακόμη και στο ζήτημα του προϋπολογισμού. είναι ανίκανο να δώσει περιεχόμενο στις ίδιες τις δηλώσεις του, όταν αναλαμβάνει στη Φλωρεντία συγκεκριμένες δεσμεύσεις που κατόπιν αθετεί, τόσο όσον αφορά το Σύμφωνο Εμπιστοσύνης όσο και σχετικά με την επαναχρηματοδότηση τουλάχιστον των προτεραιοτήτων που το ίδιο είχε προσδιορίσει. είναι ανίκανο να συμφωνήσει μαζί μας για τις νομικές βάσεις, και συνεπώς να τις ενισχύσει δίδοντας και στην Επιτροπή τη δυνατότητα να εκτελέσει τον προϋπολογισμό με πλήρη επίγνωση της δράσης της. Στην πραγματικότητα, αντιθέτως, το Συμβούλιο υποκύπτει στα καπρίτσια ενός κράτους μέλους, το οποίο ακριβώς εκμεταλλευόμενο το θέμα των νομικών βάσεων προσπαθεί στην ουσία να παρεμποδίσει τη σωστή λειτουργία των Θεσμικών Οργάνων. στον τομέα της αλιείας, κατόπιν, χρονοτριβεί και αναβάλλει ένα συμβιβασμό που έχει από καιρό γίνει δεκτός. με λίγα λόγια κάνει ό, τι είναι δυνατό για να αμφισβητήσει την ίδια την ύπαρξη των Θεσμικών Οργάνων και την ικανότητά τους να εργασθούν. Πολύ σωστά συνεπώς το Κοινοβούλιο απαντά αποφασιστικά σε όλα αυτά με έναν προϋπολογισμό που θα τεθεί σε ψηφοφορία την Πέμπτη.

<SPEAKER ID=56 NAME="Κακλαμάνης">
Κύριε Πρόεδρε, αγαπητοί συνάδελφοι, το Συμβούλιο υιοθέτησε κατά τη δεύτερη ανάγνωση, στις 19 Νοεμβρίου 1996, έναν προϋπολογισμό ο οποίος προβλέπει μηδενική αύξηση σε σχέση με τον προϋπολογισμό του 96.
<P>
Υπενθυμίζω ότι το Ευρωπαϊκό Κοινοβούλιο αποδέχθηκε, κατά την πρώτη ανάγνωση, την άποψη για μηδενική αύξηση, δεχόμενο τη μείωση των αγροτικών δαπανών κατά 1 δις ECU και τη μείωση των ποσών που προβλέπονται για τα διαρθρωτικά ταμεία επίσης κατά 1 δις ΕCU. Κατά τη δεύτερη ανάγνωση, το Συμβούλιο αποδέχθηκε την ενσωμάτωση στον προϋπολογισμό του 97 του σχεδίου ενίσχυσης των παραγωγών βοείου κρέατος με 1 δις ECU, εγκρίνοντας μόνο όσα αποδέχθηκε κατά την πρώτη ανάγνωση.
<P>
Το Ευρωπαϊκό Κοινοβούλιο, κύριοι συνάδελφοι, έβγαλε μόνο του τα περισσότερα ρούχα του και σήμερα ανακαλύπτει άφωνο ότι κυκλοφορεί στους δρόμους απόλυτα γυμνό. Αυτός ο προϋπολογισμός είναι η προσωποποίηση της φτώχειας, είναι προϋπολογισμός για τους λίγους και ισχυρούς και όχι για τους πολλούς και αδυνάτους. Είναι προϋπολογισμός που θα κάνει τους πλούσιους πιο πλούσιους και τους φτωχούς πιο φτωχούς. Είναι προϋπολογισμός αντιαναπτυξιακός, είναι προϋπολογισμός κοινωνικά ανάλγητος. Οι λαοί της Ευρώπης, κύριοι συνάδελφοι, ξυπνούν. Οι εργαζόμενοι και οι μικρομεσαίοι κατεβαίνουν στους δρόμους. Η κοινωνική έκρηξη πλησιάζει και το Ευρωπαϊκό Κοινοβούλιο δυστυχώς υποκύπτει, για μια ακόμη φορά, στους εκβιασμούς του Συμβουλίου. Εάν δεν το καταλάβουμε αυτό το πράγμα και δεν δώσουμε το μήνυμα ότι πίσω από τους αριθμούς υπάρχουν άνθρωποι, θα ξυπνήσουμε και μεις, κύριοι συνάδελφοι, μια στιγμή, αλλά θα είναι τότε πάρα πολύ αργά. Με χαρά θα καταψηφίσω αυτό τον προϋπολογισμό της φτώχειας και της λιτότητας.

<SPEAKER ID=57 LANGUAGE="ES" NAME="Colom i Naval">
Κύριε Πρόεδρε, το σχέδιο προϋπολογισμού για το 1997 δεν υπήρξε αντικείμενο μιας ικανοποιητικής διαδικασίας του προϋπολογισμού. Για μένα υπήρξε μάλλον απογοητευτική. Πρόκειται, και πιστεύω ότι μπορώ να το πω αυτό και εξ' ονόματος πολλών από εμάς, να υπερψηφίσω την πρόταση της Επιτροπής Προϋπολογισμών με μεγάλη αίσθηση παραίτησης. Επίσης, χωρίς αμφιβολία, με αίσθηση ευθύνης.
<P>
Αυτός όμως δεν είναι ο προϋπολογισμός που θα επιθυμούσαμε ορισμένοι από εμάς και τον οποίο θεωρούσαμε εφικτό στα πλαίσια του σεβασμού της Διοργανικής Συμφωνίας, αλλά και σύμφωνο με τις ανάγκες της Ένωσης για το επόμενο έτος.
<P>
Αξιότιμοι κύριοι βουλευτές, ελέχθη -και μάλιστα δημοσιεύτηκε- ότι αυτή η διαδικασία του προϋπολογισμού υπήρξε καινοτόμος από πολλές απόψεις και ότι αυτή θα είναι η πρώτη περίπτωση όπου ο προϋπολογισμός θα είναι κατώτερος του προσχεδίου που είχε παρουσιαστεί την άνοιξη από την Επιτροπή. Αυτό είναι βέβαιο, χωρίς αμφιβολία, θα είναι όμως επίσης και η πρώτη φορά που το Κοινοβούλιο θα ψηφίσει τον προϋπολογισμό που κατήρτισε το Συμβούλιο, και αυτό χωρίς να επιτύχει τίποτε σε αντάλλαγμα.
<P>
Δεν προχωρήσαμε στην επίλυση του αιώνιου προβλήματος της ταξινόμησης των υποχρεωτικών και μη υποχρεωτικών δαπανών. Συζητήσαμε αρκετά, αλλά δεν προχωρήσαμε βήμα όσον αφορά τις νομικές βάσεις. Ούτε καν επιτύχαμε μια ελάχιστη αναθεώρηση -ελάχιστη, επιμένω- των δημοσιονομικών προοπτικών ώστε να υλοποιηθούν οι προτεραιότητες που καθόρισαν το Συμβούλιο και το Κοινοβούλιο. Και η υπεροχή του Συμβουλίου οδήγησε ορισμένους από τους συναδέλφους μας να προτείνουν τη διακοπή της Διοργανικής Συμφωνίας. Ακόμη και η λειτουργία του Προγράμματος MEDA βρισκόταν σε κίνδυνο ως χθες το βράδυ. Δεν πρόκειται για έναν ικανοποιητικό απολογισμό, αξιότιμοι κύριοι βουλευτές.
<P>
Επίσης, αξιότιμοι κύριοι βουλευτές, -και επιτρέψτε μου να σας υπενθυμίσω ότι αυτό συμβαίνει για πρώτη φορά- το Κοινοβούλιο διχάστηκε σχεδόν σχετικά με ένα στρατηγικό ζήτημα κατά την πρώτη ανάγνωση, και μια μειοψηφία αποκλεισμού -αλλά όπως και αν έχει μειοψηφία- επέβαλε την άποψή της στην πλειοψηφία, όσον αφορά την περικοπή ενός δισεκατομμυρίου Ecu από τα Διαρθρωτικά Ταμεία -τις πιστώσεις πληρωμών, βεβαίως- τα προγράμματα βιομηχανικής αναπροσαρμογής και καταπολέμησης της ανεργίας. Μια μειοψηφία επέβαλε αυτήν την πολιτική.
<P>
Πρόκειται για ένα ζήτημα που πηγαίνει πολύ μακρύτερα από τους αριθμούς και τα τεχνικά ζητήματα, ακόμη και από την υποστήριξη των εθνικών πολιτικών λιτότητας. Πίσω από την περικοπή, βλέπω τη διάθεση να υποστηριχθούν ιδεολογικά οι εθνικές περικοπές στις κοινωνικές πολιτικές και στην κοινωνική πρόνοια που έχουν αποφασιστεί εν ονόματι του Μάαστριχτ. Βλέπω μια απόπειρα να υποβαθμιστεί η πολιτική συνοχής, η οποία είναι πλέον η δεύτερη πολιτική της Κοινότητας, και βλέπω επίσης -τολμώ να πω- την επιθυμία ορισμένων να μειωθούν προκαταβολικά οι βάσεις υπολογισμού του διαρθρωτικού κόστους της διεύρυνσης προς Ανατολάς την οποία επιθυμούμε. Αυτό είναι που εγώ βλέπω πίσω από αυτόν τον προϋπολογισμό και από αυτήν την περικοπή, και όχι μια πολιτική λιτότητας και αυστηρότητας.
<P>
Κατά συνέπεια, αυτό είναι ένα κακό μήνυμα για τους Ευρωπαίους πολίτες, και ένα κακό μήνυμα και μια κακή διαδικασία εργασίας που θα πρέπει να μας κάνουν να προβληματιστούμε σχετικά με το ίδιο το θεσμικό μας όργανο.

<SPEAKER ID=58 LANGUAGE="NL" NAME="Pronk">
Πρόεδρε, θα ήθελα να πω ότι δεν πρέπει να πιστεύουμε πως ηττηθήκαμε. Η άλλη πλευρά δηλώνει διαρκώς ότι το Κοινοβούλιο ηττήθηκε, πράγμα που κατά τη γνώμη μου δεν αληθεύει σε καμία περίπτωση. Κατορθώσαμε να συμπεριληφθούν στο σημερινό προϋπολογισμό οι προτεραιότητες που θέσαμε. Αυτό είναι γεγονός. Διαθέταμε 400 εκατομμύρια που δεν ξέραμε τι να τα κάνουμε και καταφέραμε να εγγραφούν 375 από αυτά τα 400 εκατομμύρια. Συνεπώς, αυτοί που δηλώνουν ότι ηττηθήκαμε πλανώνται. Αυτό είναι το πρώτο σημείο που ήθελα να αναφέρω Πρόεδρε.
<P>
Το δεύτερο σημείο το οποίο θα ήθελα να επισημάνω στον κ. Samland αφορά το γεγονός ότι καταρτίζουμε έναν προϋπολογισμό για ένα έτος και όχι για 10. Είναι αλήθεια ότι τον επόμενο χρόνο η κατάσταση θα είναι διαφορετική και θα ήθελα επί τη ευκαιρία να προειδοποιήσω το Συμβούλιο. Η διοργανική συμφωνία δεν είναι εγγυημένη για 10 χρόνια αλλά για ένα. Το χρόνο που πέρασε δεν υπήρξε κανένας απολύτως λόγος καταγγελίας της διοργανικής συμφωνίας. Αυτό το λέω επειδή κατορθώσαμε να προωθήσουμε τις προτεραιότητές μας, πράγμα που είναι και αυτό που έχει σημασία.
<P>
Πρόεδρε, μπορεί κανείς να κατηγορήσει το Συμβούλιο για πολλά πράγματα, όχι όμως - και οπωσδήποτε όχι το Συμβούλιο Προϋπολογισμού - για το ότι δεν επιθυμεί ακόμη να καθορίσει τις προοπτικές. Γνωρίζουμε ότι προς την κατεύθυνση αυτή έχουν ληφθεί αποφάσεις στα ανώτατα επίπεδα και δεν μπορούμε να κατηγορήσουμε το Συμβούλιο Προϋπολογισμού. Αυτό για το οποίο μπορούμε όντως να το κατηγορήσουμε αφορά τον τρόπο - τον ιδιαίτερα παιδαριώδη τρόπο - με τον οποίο αντιμετωπίζει την κατηγορία 3. Η κατάσταση θυμίζει νηπιαγωγείο, Πρόεδρε. Κάθε πρόταση του Κοινοβουλίου και της Επιτροπής απορρίπτεται τη στιγμή που οι Υπουργοί των κρατών μελών παρακαλούν το Κοινοβούλιο να φροντίσει να αυξηθούν τα κονδύλια που διατίθενται στο μέρος της κατηγορίας 3 που τους αφορά. Εμείς το κάνουμε αυτό. Όμως, θα ήταν περισσότερο ενδεδειγμένο να διατηρεί το Συμβούλιο Προϋπολογισμού περισσότερες επαφές με τους Υπουργούς του, έτσι ώστε να μπορούν να λειτουργήσουν πραγματικά ως Αρμόδια για τον Προϋπολογισμό Αρχή όσον αφορά την κατηγορία 3.
<P>
Πρόεδρε, το σημαντικότερο σημείο που εναπομένει αφορά τη νομική βάση. Σε περίπτωση που το Συμβούλιο συνεχίσει την πορεία που ακολουθεί, πιστεύω ότι θα τινάξει στον αέρα τη διοργανική συμφωνία. Ας προσπαθήσει το Συμβούλιο να συμφωνήσει όσο το δυνατό συντομότερα με βάση τις σώφρονες προτάσεις του κ. Χριστοδούλου και ας εργαστεί με περισσότερο συνετό τρόπο όσον αφορά την κατηγορία 3. Ίσως τότε να βρούμε μία διέξοδο.

<SPEAKER ID=59 LANGUAGE="EN" NAME="Killilea">
Κύριε Πρόεδρε, το Κοινοβούλιο διατηρεί ένα δίκτυο γραφείων ενημέρωσης στις πρωτεύουσες όλων των κρατών μελών. Τα γραφεία και το προσωπικό που εργάζεται σ' αυτά χρηματοδοτούνται με υψηλό κόστος από τον ετήσιο προϋπολογισμό του Κοινοβουλίου. Το καθήκον των γραφείων αυτών, όπως το καταλαβαίνω εγώ, είναι να διαχέουν την πληροφόρηση και να υπερασπίζονται τα συμφέροντα του ιδρύματος αυτού με ακομμάτιστο τρόπο στην χώρα στην οποία είναι τοποθετημένα.
<P>
Εδώ και αρκετό καιρό το Κοινοβούλιο υφίσταται εχθρικές επιθέσεις σε ορισμένες χώρες μέλη - όχι σχετικά με τις πολιτικές που ακολουθεί αλλά μάλλον υπό μορφή περίεργων υπαινυγμών για την εσωτερική διοίκησή του.
<P>
Οι επιθέσεις αυτές κορυφώθηκαν πρόσφατα με ένα κλασικό τηλεοπτικό πρόγραμμα καταδίκης που έκανε μια βρετανική τηλεοπτική εταιρεία και το οποίο αναμεταδόθηκε σε τρεις ή τέσσερεις χώρες μέλη. Τι έκαναν, εάν έκαναν τίποτα, αυτά τα γραφεία πληροφοριών για να αντικρούσουν τις κατηγορίες που εκτοξεύθηκαν κατά τη διάρκεια του προγράμματος αυτού; Εξ όσων μπορώ να διαπιστώσω, οι παράγοντες που στρογγυλοκάθονται στα γραφεία αυτά σπανίως κάνουν, εάν κάνουν, κάποια σοβαρή προσπάθεια για να υπερασπιστούν τα συμφέροντα του Κοινοβουλίου και των Μελών του από παρόμοιες επιθέσεις. Εάν, κάποτε, γίνει κάποια προσπάθεια αυτή είναι συνήθως μηδαμινή και πάντοτε πολύ καθυστερημένη.
<P>
Οι περισσότεροι οργανισμοί που λειτουργούν σε μια πολυεθνική βάση έχουν πολιτική ανακύκλωσης του ανώτερου προσωπικού τους. Αυτό που σας ρωτώ σήμερα, κύριε Πρόεδρε και αξιότιμα Μέλη, είναι: έχουμε εμείς άραγε διαδικασία ανακύκλωσης στα γραφεία αυτά ούτως ώστε κάθε τέσσερα χρόνια να υπάρχει εναλλαγή του προσωπικού κατηγορίας 'Α' έτσι ώστε να γνωρίζονται ο ένας με τον άλλο, με τις διαδικασίες του Κοινοβουλίου τούτου και με την εργασία που κάνουν τα Μέλη του;
<P>
Υπάρχει ακόμη ένα θέμα το οποίο θα ήθελα να θέσω. Αφορά την παράγραφο 8 της εκθέσεως με την οποία κάνουμε προτάσεις σχετικά με τις αποζημιώσεις των Μελών, τις δαπάνες και τις συνθήκες εργασίας, συμπεριλαμβανομένης της ενιαίας νομικής θέσεως των Μελών του Ευρωπαϊκού Κοινοβουλίου. Λαμβάνοντας υπόψη το γεγονός ότι έχουμε σχηματίσει μια επιτροπή, μια υποεπιτροπή ή μια ad hoc επιτροπή για την αντιμετώπιση του θέματος, πιστεύω ότι αποτελεί σφάλμα ο αποχωρών Πρόεδρος και το αποχωρούν προεδρείο να έχουν τα χέρια τους δεμένα τώρα και στο μέλλον σχετικά μ' αυτό το εξαιρετικά σημαντικό θέμα. Ως τροπολογία ζητώ όπως η έκθεση υποβληθεί στο προεδρείο το ταχύτερο δυνατόν παρά να παραληφθεί με την έναρξη της εξέτασης του προσχεδίου εκτιμήσεων για το 1998. Εάν η επιτροπή αυτή πρέπει να εργαστεί αποτελεσματικά είναι πολύ σημαντικό να υπάρξει χρόνος για να κάνει την εργασία της σωστά.

<SPEAKER ID=60 NAME="Πρόεδρος">
Θα διακόψουμε τώρα τη συζήτηση για την διεξαγωγή των ψηφοφοριών.
<P>
Η συζήτηση θα επαναληφθεί στις 3 μ.μ.

<CHAPTER ID=5>
Ψηφοφορίες
<SPEAKER ID=61 NAME="Hautala">
Αξιότιμε κύριε Πρόεδρε, φαίνεται ότι και αυτή η πρόταση της Επιτροπής αποβλέπει στην εναρμόνιση, σε κοινοτικό επίπεδο, των προδιαγραφών κατασκευής των τροχοφόρων γεωργικών και δασικών ελκυστήρων. Όπως γνωρίζουμε, στόχος είναι να βελτιωθεί η λειτουργία της εσωτερικής αγοράς σε σύγκριση με το παρελθόν. Ο εκσυγχρονισμός των προδιαγραφών επιτυγχάνεται με την αύξηση της μεγίστης εκ κατασκευής ταχύτητας των ελκυστήρων από τα 30 χλμ./ώρα, που ισχύει σήμερα, στα 40 χλμ./ώρα.
<P>
Ως εισηγήτρια θα ήθελα να σας πληροφορήσω ότι μου είναι ιδιαιτέρως δύσκολο να εγκρίνω την τροπολογία αριθ. 4, η οποία έχει κατατεθεί από τις ομάδες του ΕΛΚ και του ΕΣΚ. Οι δύο πρώτες παράγραφοι της τροπολογίας έχουν ήδη ληφθεί υπόψη στις οδηγίες οι οποίες τροποποιούνται με την υπό εξέτασιν οδηγία, ενώ η δεύτερη πρόταση της τρίτης παραγράφου δεν είναι δυνατόν να εγκριθεί δεδομένου ότι θέματα τα οποία δεν υπάγονται στην οδηγία αυτή θα εξακολουθούν, ούτως ή άλλως, να διευθετούνται σε εθνικό επίπεδο. Συνεπώς τα κράτη μέλη θα δύνανται και στην συνέχεια να αποφασίζουν ελεύθερα εάν θα επιτρέπουν την κυκλοφορία στις επικράτειές τους ελκυστήρων των οποίων η μεγίστη εκ κατασκευής ταχύτητα θα υπερβαίνει τα 40 χλμ./ώρα.
<P>
(Το Σώμα εγκρίνει το σχέδιο ψηφίσματος νομοθετικού περιεχομένου)

<SPEAKER ID=62 LANGUAGE="IT" NAME="Dell'Alba">
Κύριε Πρόεδρε, ζήτησα να αιτιολογήσω τη ψήφο μου διότι κατεψήφισα την έκθεση του κ. Burtone, μετά από τις δηλώσεις στις οποίες προέβη εχθές ο εισηγητής.
<P>
Θα ήθελα να σας διαβάσω τις προτεραιότητες της έκθεσης όπως τόνισε ο ίδιος ο εισηγητής: »προσέγγιση του τοξικομανούς ως ασθενούς και όχι ως εγκληματία. κάλυψη του προγράμματος για όλα τα είδη των ναρκωτικών. προβολή του περιβάλλοντος της φυλακής. δράσεις επιμόρφωσης. επί τόπου περεμβάσεις. διάλογος με τους νέους. συνεργασία με τις ΜΚΟ. συνέπεια με τα άλλα προγράμματα. ιδιαίτερο ενδιαφέρον για τις ομάδες υψηλού κινδύνου». Αυτά γράφει ο κ. Burtone. στην έκθεση όμως το θέμα είναι νομιμοποίηση ή μη νομιμοποίηση. Συνεπώς παρουσιάζοντας την έκθεση, όπως έκανε εχθές, σαν να επρόκειτο για μία έκθεση τηλεσίγραφο, ενώ θα πρέπει ακόμη να συζητηθεί το θέμα της νομιμοποίησης ή της αποτυχίας της απαγόρευσης, ο κ. Burtone προέβη σε μία ενέργεια που εγώ θεωρώ σοβαρή, διότι δεν σεβάσθηκε το γραπτό περιεχόμενο της έκθεσης.
<P>
Γι αυτούς τους λόγους κατεψήφισα την έκθεση και θέλησα να αιτιολογήσω την αντίθετη ψήφο μου με αυτή τη δήλωσή μου.

<SPEAKER ID=63 NAME="Dνez de Rivera Icaza">
Όπως δήλωσα ήδη κατά την πρώτη και τη δεύτερη ανάγνωση, υποστηρίζω τη σοβαρή εργασία του κ. Burtone, σε ένα τόσο σημαντικό θέμα -κυρίως για τους νέους- όπως είναι αυτό το κοινοτικό πρόγραμμα δράσης για την πρόληψη της τοξικομανίας.
<P>
Η κοινή θέση του Συμβουλίου δεν ακολούθησε ούτε την αρχική πρόταση της Επιτροπής ούτε όλες τις τροποποιήσεις του Κοινοβουλίου σε τομείς τόσο απαραίτητους όπως είναι η πρόληψη, οι θεραπείες με υποκατάστατα, οι ενισχύσεις προς τους συγγενείς ή κηδεμόνες των τοξικομανών, η πληροφόρηση στους χώρους των νέων, κλπ...
<P>
Αυτό με οδηγεί να υποστηρίξω και πάλι τον εισηγητή και να προσυπογράψω μαζί του «ότι οι τοξικομανείς είναι, πάνω από όλα, άτομα που υποφέρουν από ένα πρόβλημα υγείας», παρά την άρνηση του Συμβουλίου να αποδεχτεί τροπολογίες που ενισχύουν με πράξεις αυτήν τη θέση.

<SPEAKER ID=64 NAME="Dillen">
Ο αγώνας ενάντια σε ένα αποκρουστικό έγκλημα, το εμπόριο και τη διάδοση ναρκωτικών πρέπει να ενταθεί ακόμη περισσότερο. Κάθε βήμα προς την ορθή κατεύθυνση πρέπει να επιδοκιμαστεί. Σήμερα πρέπει να αναγνωρίσουμε ότι αυτοί που ευθύνονται για τη διάδοση των ναρκωτικών δεν αντιμετωπίζονται τόσο σκληρά, τόσο ανελέητα, όσο θα έπρεπε.
<P>
Ωστόσο, πρέπει να τονισθεί ότι ο πολιτικός και ο νομικός αγώνας ενάντια στους εμπόρους ναρκωτικών θα παραμείνει ανεκαρκής όσο δεν καταβάλλονται διαρκείς και συνεπείς προσπάθειες για τη δημιουργία μίας νέας κοινωνικής συνείδησης, η οποία θα επιτρέπει την αναβίωση και την ενίσχυση των ηθικών αξιών.
<P>
Μία παρόμοια κοινωνική συνείδηση, με τις αξίες και τα πρότυπα που τη συνοδεύουν, θα αποτελέσει ένα ισχυρότερο και καταλληλότερο όπλο στον αγώνα ενάντια των εμπόρων ναρκωτικών απ'ό, τι όλες οι ποινές που επιβάλλονται, όσο απαραίτητη και όσο αξιέπαινη και εάν είναι η δράση των αστυνομικών και των δικαστικών αρχών. Γι'αυτό και είναι απαραίτητη η ηθική αποκάλυψη και καταδίκη πολλών απολογητών, στους οποίους συμπεριλαμβάνονται - πώς θα μπορούσε να είναι διαφορετικά - και πάρα πολλοί διανοούμενοι.
<P>
Όλοι αυτοί που λένε ότι η κατάσταση δεν είναι και τόσο σοβαρή, ότι θα μπορούσε κάλλιστα να επιτραπεί η χρήση των αποκαλούμενων ελαφρών ναρκωτικών, όλοι αυτοί που διακηρύσσουν παρόμοιες ανοησίες, είναι και παραμένουν αντικειμενικά συνένοχοι των εμπόρων ναρκωτικών. Οι προφήτες του «όλα μπορούν να γίνουν και όλα επιτρέπονται» ευθύνονται ήδη για πάρα πολλές καταστροφές. Είναι και θα είναι ψευδοπροφήτες.

<SPEAKER ID=65 NAME="Donnay">
Τα ναρκωτικά είναι μια μάστιγα που δεν σκοτώνει μόνον σιγά-σιγά άτομα, συχνά νεαρά, αλλά καταστρέφει επιπλέον ολόκληρες οικογένειες, αποδιαρθρώνοντας έτσι την κοινωνία. Δεν πρόκειται πλέον, δυστυχώς, για φαινόμενο περιορισμένο σε ορισμένους κοινωνικούς κύκλους, σε ορισμένους διανοουμένους που προσπαθούν να δραπετεύσουν από την πραγματικότητα. Πρόκειται για οργανωμένο εμπόριο σε παγκόσμια κλίμακα. Η ελεύθερη πώληση ναρκωτικών, ακόμα και αν περιοριστεί στα λεγόμενα μαλακά ναρκωτικά, δεν θα λύσει το πρόβλημα, αντιθέτως θα το επιδεινώσει. Ένας νέος που δεν θα πέσει στον πειρασμό μπορεί να αποφύγει την παγίδα του εθισμού. Αν, αντιθέτως, το προϊόν αυτό πωλείται στην έξοδο των σχολείων, ακόμα κι αν δεν υπάρχει πλέον η έλξη του απαγορευμένου, η κατανάλωση θα αυξηθεί αναπόδραστα. Αυτό αποδεικνύει το πείραμα που διεξήγαγαν πολλές χώρες, μεταξύ των οποίων η Σουηδία, εδώ και μερικά χρόνια. Εξάλλου, γνωρίζουμε ότι στην περίπτωση αυτή, αναπόφευκτα κανείς περνά από τα μαλακά στα σκληρά ναρκωτικά. Στην περιφέρειά μου, για παράδειγμα, σημειώνεται έξαρση του ναρκωτικού «έκσταση» και της ηρωϊνης.
<P>
Η καταπολέμηση της τοξικομανίας υπερβαίνει τα μέσα ενός κράτους. Πρέπει να οργανωθεί τουλάχιστον στο κοινοτικό επίπεδο. Χαίρομαι λοιπόν για το ότι μπόρεσε να επιτευχθεί συμφωνία σχετικά με αυτό το κοινοτικό πρόγραμμα για την πρόληψη της τοξικομανίας. Νομίζω ότι τα προβλεπόμενα μέτρα ακολουθούν την ορθή κατεύθυνση.
<P>
Πράγματι, η πολιτική καταπολέμησης των ναρκωτικών πρέπει να είναι σφαιρική. Η καταστολή είναι απαραίτητη, αλλά δεν αρκεί. Πρέπει να αναπτύξουμε παραλλήλως τρεις άλλες θεμελιώδεις πτυχές. Κατ' αρχήν, την πρόληψη: πρέπει να ενημερώσουμε και να εκπαιδεύσουμε όλο το ενδιαφερόμενο κοινό. Στη συνέχεια, τη θεραπεία των ασθενών για να αποφύγουν να πάθουν άλλες ασθένειες και να βοηθηθούν να γλυτώσουν από την εξάρτηση. Τέλος, την προώθηση υποκαταστάτων για να αποφευχθεί, μεταξύ άλλων, η διάδοση του AIDS.
<P>
Μαζί θα μπορέσουμε να καταπολεμήσουμε αποτελεσματικά αυτό το πρόβλημα. Ελπίζω ότι το εν λόγω πρόγραμμα δράσης θα σημειώσει μεγάλη επιτυχία και ότι θα αποτελέσει το προοίμιο καλύτερης συνεργασίας μεταξύ των κρατών μελών.

<SPEAKER ID=66 NAME="Eriksson">
Είναι απαραίτητο ο αγώνας κατά των ναρκωτικών να διεξαχθεί σ'όλα τα είπεδα. Γι'αυτό μας χαροποιεί το ότι η ΕΕ δίνει προτεραιότητα σ'αυτό το ζήτημα, αλλά το πρόγραμμα επιδέχεται διάφορες ερμηνείες, και γι'αυτό, εγώ που εκπροσωπώ μια πολιτική περιορισμού για τα ναρκωτικά, επιλέγω να απέχω της ψηφοφορίας.

<SPEAKER ID=67 NAME="Holm, Lindholm και Schφrling">
Είναι απαραίτητο ο αγώνας κατά των ναρκωτικών να διεξαχθεί σ'όλα τα επίπεδα, και σε τοπικό, εθνικό και σε διεθνές επίπεδο. Γι'αυτό μας χαροποιεί ότι και η ΕΕ επίσης δίνει προτεραιότητα σ'αυτό το ζήτημα. Πολλά είναι καλά στο πρόγραμμα, π.χ. να δωθεί βάρος στην πληροφόρηση, ανταλλαγή εμπειριών και εκπαίδευση.
<P>
Εμείς οι Σουηδοί οικολόγοι που εκπροσωπούμε μια πολιτική περιορισμών για τα ναρκωτικά δεν μπορούμε ωστόσο να ψηφίσουμε ναι στο πρόγραμμα λήψης μέτρων μεταξύ άλλων για τους κάτωθι λόγους:
<P>
Δεν αποσαφηνίζεται αν το πρόγραμμα λήψης μέτρων υποστηρίζει μια φιλελεύθερη ή μια περιοριστική πολιτική για τα ναρκωτικά.- Ο στόχος είναι «ο συντονισμός της πολιτικής των κρατών μελών» (άρθρο 1). Το θέμα είναι ποιά πολιτική υποννοείται, είναι το σουηδικό περιοριστικό πρότυπο, ή είναι, κάτι που είναι το πιο πιθανό, το φιλελεύθερο ολλανδικό πρότυπο; Θεωρούμε ότι η πολιτική για τα ναρκωτικά είναι μια εθνική υπόθεση.- Οι χρήστες θεωρούνται άρρωστοι, δηλ.. αποποινικοποιείται η προσωπική χρήση. Αυτό έρχεται σε σύγκρουση με την σουηδική οπτική και τη σουηδική νομοθεσία.- Προφανώς θα δοθεί οικονομική ενίσχυση και στα λεγόμενα φιλελεύθερα προγράμματα όπως κάποιες πειραματικές πόλεις και μη κυβερνητικές οργανώσεις, κάτι το οποίο δεν δεχόμαστε.- Το πρόγραμμα επιδέχεται πολλές διαφορετικές ερμηνείες και διολισθήσεις, κάτι που επίσης προέκυψε κατά την συζήτηση στην ολομέλεια του Κοινοβουλίου. Πολλοί ομιλητές παρέπεμψαν μεταξύ άλλων στο Ιρλανδικό προσχέδιο της αναθεώρησης της Συνθήκης του Μάαστριχτ, όπου διατυπώνεται ως άρθρο ότι η ΕΕ θα πρέπει να «φροντίσει για ομοιογενή μέτρα όσον αφορά κάποιες πτυχές των παράνομων ναρκωτικών», και ελέχθη ότι η έκθεση Burtone είναι ένα σημαντικό βήμα προς αυτήν την κατεύθυνση. Η σαφής άποψή μας είναι ότι η νομοθεσία για τα ναρκωτικά δεν πρέπει, σε καμία περίπτωση να γίνει ένα θέμα που θα αποφασιστεί σε επίπεδο ΕΕ.
<SPEAKER ID=68 NAME="Lindqvist">
Ο αγώνας κατά των ναρκωτικών πρέπει να διεξαχθεί σε όλα τα επίπεδα, δηλ. σε τοπικό, εθνικό, Ευρωπαϊκό και διεθνές επίπεδο. Πολλά είναι καλά στην έκθεση, π.χ. να δωθεί βάρος στην πληροφόρηση και την εκπαίδευση.
<P>
Εκπροσωπώ μια πολιτική περιορισμών για τα ναρκωτικά και ως εκ τούτου δεν μπορώ να ψηφίσω ναι στην έκθεση στην ολότητά της για τους κάτωθι λόγους:
<P>
Δεν μπορεί να εξαχθεί αν το πρόγραμμα λήψης μέτρων υποστηρίζει μια φιλελεύθερη ή μια περιοριστική για τα ναρκωτικά πολιτική.- Ο στόχος είναι «ο συντονισμός της πολιτικής των κρατών μελών». Δεν καθορίζεται ποιά πολιτική θα ισχύει, η φιλελεύθερη ή η περιοριστική ως προς τα ναρκωτικά.- Η αποποινικοποίηση της προσωπικής χρήσης είναι λάθος δρόμος και έρχεται σε σύγκρουση με την σουηδική νομοθεσία.- Δεν μπορεί να γίνει αποδεκτή οικονομική βοήθεια σε φιλελεύθερα προγράμματα.- Η πολιτική για τα ναρκωτικά είναι ένα ζήτημα που κατά την άποψή μου θα πρέπει να καθοριστεί σε εθνικό επίπεδο από κάθε κράτος μέλος ξεχωριστά, αλλά με μια εκτεταμένη Ευρωπαϊκή και διεθνή συνεργασία.
<SPEAKER ID=69 NAME="Rovsing">
Κατά τις τελικές συζητήσεις που πραγματοποιούνται τώρα σχετικά με το πρόγραμμα δράσης για την πρόληψη των ναρκωτικών, το Ευρωπαϊκό Κοινοβούλιο συνέβαλε δραστήρια ώστε να διασφαλιστεί η συμπερίληψη στο εν λόγω πρόγραμμα δράσης όλων των βασικών πτυχών της κατάχρησης ναρκωτικών και των αιτιών της. Συνεπώς, το Κοινοβούλιο επεσήμανε την ανάγκη εφαρμογής μιας ευρείας σειράς μέτρων, που εκτείνονται από τη γενική ενημέρωση του κοινού μέχρι στοχοθετημένες προσπάθειες για συγκεκριμένες ομάδες κινδύνου. Το πρόγραμμα παρέχει επίσης τη δυνατότητα ανάληψης πρωτοβουλιών για την υποστήριξη πρώην ναρκομανών (συμπεριλαμβανόμενης και της εκπαίδευσης), ενώ προβλέπει μέτρα για τη μείωση των βλαβών και των αρνητικών συνεπειών για τα άτομα που είτε είναι είτε υπήρξαν ναρκομανείς.
<P>
Έχοντας υπόψη τη διάσταση του προβλήματος της κατάχρησης ναρκωτικών, πρέπει οπωσδήποτε να υποστηριχθεί η εφαρμογή του προγράμματος δράσης. Στο πλαίσιο αυτό, είναι ιδιαίτερα θετικό το γεγονός ότι η Επιτροπή προτίθεται να υποβάλει προτάσεις για τη συμμετοχή στη συγκεκριμένη εφαρμογή του προγράμματος κρατικών και ιδιωτικών οργανισμών, συμπεριλαμβανόμενων των μη κρατικών οργανώσεων, των εθελοντικών οργανισμών παροχής βοήθειας και των ιδρυμάτων θεραπείας και συμβίωσης.
<P>
Επί της εκθέσεως Schnellhardt (A4-0406/96)
<SPEAKER ID=70 LANGUAGE="DE" NAME="Breyer">
Kύριε Πρόεδρε, η Oμάδα των Πρασίνων στο Eυρωπαϊκό Kοινοβούλιο, υποστήριξε την έκθεση Schnellhardt, παρόλο που έχουμε πολύ μεγάλους ενδοιασμούς, επειδή η Eπιτροπή έβγαλε απλώς από την πρόταση το τμήμα για την επισήμανση του οινοπνεύματος. H θέση μας εξακολουθεί να είναι πολύ αδύνατη. Eίμαστε υποχρεωμένοι να καταφύγουμε στην εύνοια της Eπιτροπής, για να δηλώσει ότι θα κάνει μια πρόταση. Nομίζω πως ήμασταν σύμφωνοι, όλοι εδώ στο Σώμα, ότι θα πρέπει να υπάρξει μια πρόταση για τη σήμανση του οινοπνεύματος, και όχι μόνο επειδή είναι επιθυμία των καταναλωτών, αλλά επειδή υπάρχουν κι άλλες σκέψεις που το επιβάλλουν αυτό. Για παράδειγμα, υπάρχουν ομάδες ανθρώπων που τους είναι απαραίτητη μια επισήμανση, επειδή, για λόγους υγείας, είναι υποχρεωμένοι να αποφεύγουν το οινόπνευμα. Δεν μπορώ, λοιπόν, να καταλάβω γιατί υποκύψαμε τόσο πολύ στην πίεση του λόμπι του οινοπνεύματος.
<P>
Γι' αυτό και στη συνέχεια, θα είμαστε σε επαγρύπνηση και θα ελέγξουμε κατά πόσον η Eπιτροπή θα κάνει την πρόταση πραγματικά. Tο Kοινοβούλιο θα πρέπει να πάρει το θέμα πολύ σοβαρά. Δεν θα παίρναμε και οι ίδιοι τον εαυτό μας στα σοβαρά, αν δεν πιέζαμε τώρα να υποβληθεί γρήγορα, εκ μέρους της Eπιτροπής, μια πρόταση επισήμανσης. Aυτή η συνεννόηση έγινε στην Eπιτροπή Συνδιαλλαγής. H Eπιτροπή δεν επιτρέπεται να αποποιηθεί την ευθύνη της. Kαθήκον μας, ως Kοινοβούλιο, είναι να προσέξουμε να γίνει η πρόταση, να είναι συγκεκριμένη και εφαρμόσιμη, να μην υπάρχουν κενά ούτε και δυνατότητες παράκαμψης της υποχρέωσης επισήμανσης. Nομίζω πως μπορώ να επαφίεμαι στις statements αυτές. Eμείς, ως ομάδα, θα είμαστε σε μεγάλη επαγρύπνιση, ώστε η Eπιτροπή, πολύ σύντομα, να υποβάλει μια πρόταση για την επισήμανση του οινοπνεύματος. Aυτή είναι επείγουσα επιθυμία των καταναλωτών και θα πρέπει να τη λάβουμε υπόψη.
<P>
Επί της εκθέσεως von Wogau (A4-0390/96)
<SPEAKER ID=71 NAME="Ahlqvist και Theorin">
Ακριβώς όπως κατά την δεύτερη εξέταση αυτής της έκθεσης θέλουμε να καταθέσουμε την ακόλουθη διακήρυξη σε σχέση με την ψήφο μας γι'αυτήν την έκθεση.
<P>
Προϋποθέτουμε ότι το πρόγραμμα Τελωνείο 2000 αφορά την συμφωνία σε επίπεδο Κοινότητας για τα κριτήρια της ελάχιστης έκτασης των ελέγχων που θα πραγματοποιούνται.
<P>
Εφόσον σήμερα στα κράτη μέλη ισχύει διαφορετική νομοθεσία π.χ. στον έλεγχο των ναρκωτικών και των όπλων, θεωρούμε ότι δεν μπορεί να γίνει κάποια κοινή ερμηνεία των αρμοδιοτήτων των τελωνειακών αρχών.Κατά την άποψή μας θα πρέπει το ίδιο το κάθε κράτος μέλος να αποφασίζει τον βαθμό των διενεργούμενων ελέγχων στα σύνορά του με τις άλλες χώρες της ΕΕ.

<SPEAKER ID=72 NAME="Berthu">
Το πρόγραμμα δράσης «τελωνείο 2000» υποβάλλεται λοιπόν για τρίτη φορά ενώπιον του Ευρωπαϊκού Κοινοβουλίου, σύμφωνα με τη φυσιολογική συνέχεια της διαδικασίας συναπόφασης, αφού μειώθηκε η διάσταση απόψεων μεταξύ του Συμβουλίου και του Σώματος και εγκρίθηκε κοινό σχέδιο από την επιτροπή συνδιαλλαγής.
<P>
Το εν λόγω πρόγραμμα, την αρχή του οποίου δεν μπορεί παρά να εγκρίνει κανείς, εφόσον αποσκοπεί στην τελειοποίηση της κατάρτισης των εθνικών τελωνειακών υπαλλήλων και στη διευκόλυνση της συνεργασίας μεταξύ των διοικήσεών τους, υπέστη ωστόσο κατά τη διάρκεια της συζήτησης πολλές αρνητικές μετατροπές. Θα εξετάσουμε ένα παράδειγμα που ρίχνει νέο φως στη συγκεκριμένη λειτουργία της διαδικασίας συναπόφασης. Πράγματι, αποδεικνύει ότι η διαδικασία αυτή επιτρέπει στο Ευρωπαϊκό Κοινοβούλιο, υπό το πρόσχημα μιας «ευρωπαϊκής δημοκρατίας», η οποία δεν υφίσταται, να προωθεί τις περισσότερο ακραίες απόψεις περί ευρωπαϊκής ολοκλήρωσης. Εξετάζοντας το παράδειγμα αυτό, καταλαβαίνει κανείς καλύτερα γιατί οι φεντεραλιστές υμνούν τη συναπόφαση και γιατί θα ήθελαν, με την ευκαιρία της ΔΔ, να την επεκτείνουν σε όλα τα θέματα «νομοθετικής φύσεως».
<P>
Στο σημερινό φάκελο, η διαδικασία συναπόφασης επέτρεψε στο Ευρωπαϊκό Κοινοβούλιο να εγγράψει το πρόγραμμα Τελωνείο 2000 στην προοπτική μιας προοδευτικής ενοποίησης των εθνικών τελωνείων και «της εξέλιξης της εσωτερικής αγοράς προς μια αυθεντική εγχώρια ευρωπαϊκή αγορά», σύμφωνα με τους όρους της 2ης αιτιολογικής σκέψης της απόφασης.
<P>
Αυτή η έννοια της «εγχώριας αγοράς», την εμφάνιση της οποίας είχα καταγγείλει ήδη στην πρώτη παρέμβασή μου σχετικά με το Τελωνείο 2000, στις 25 Οκτωβρίου 1995, νομιμοποιείται έτσι για πρώτη φορά, με την έγκριση του Συμβουλίου Υπουργών, σε μια επίσημη και κοινή απόφαση των διαφόρων οργάνων. Εγκρίνεται έτσι στο υψηλότερο επίπεδο μια παρέκκλιση της εσωτερικής αγοράς προς την ολοκληρωτική ενοποίηση των κρατών μελών, την οποία οι περισσότερες κυβερνήσεις που υποστηρίζουν αυτό το κείμενο πολύ δύσκολα θα υπερασπίζοντο κατά σαφή και διαφανή τρόπο ενώπιον των εκλογέων τους.
<P>
Πράγματι, η έκφραση «εγχώρια αγορά» εμφανίστηκε για πρώτη φορά στην ανακοίνωση της Επιτροπής της 8ης Μαϊου 1992 σχετικά με την «κατάργηση των ελέγχων στα σύνορα», η οποία έλεγε: »Για να λειτουργήσει η (εσωτερική) αγορά υπό συνθήκες εγχώριας αγοράς, πρέπει να υλοποιηθεί η κατάργηση των φυσικών συνόρων, δηλαδή η κατάργηση όλων των ελέγχων... όπως και με την έλλειψη ελέγχων στα σύνορα μεταξύ περιφερειών, στο εσωτερικό μιας εθνικής αγοράς». Ο στόχος αυτός, τον οποίο τότε το Συμβούλιο ασφαλώς δεν είχε επικυρώσει ευθέως, εγκρίνεται σήμερα επισήμως από τη 2η αιτιολογική σκέψη, και μάλιστα ορίζεται συγκεκριμένα ως η κατάργηση των διαφορών μεταξύ της εσωτερικής αγοράς και των εγχωρίων αγορών των κρατών μελών.
<P>
Δεν είναι άσκοπο να υπενθυμιστεί ότι το Ευρωπαϊκό Κοινοβούλιο είναι εκείνο που εισήγαγε, κατά την πρώτη ανάγνωση της συναπόφασης, αυτό το στόχο στο κείμενο που υποβλήθηκε από το Συμβούλιο, ότι το τελευταίο στη συνέχεια τον αφήρεσε, ότι το Κοινοβούλιο τον επανέφερε κατά τη δεύτερη ανάγνωση και, τέλος, ότι η επιτροπή συνδιαλλαγής επέτρεψε στο Κοινοβούλιο να σημειώσει απόλυτη νίκη. «Ζήτω η συναπόφαση!» λένε οι φεντεραλιστές και καταλαβαίνει κανείς γιατί.
<P>
Αλλά επί της ουσίας, δεν νομίζουμε ότι αυτή η εμβάθυνση της εσωτερικής αγοράς μέχρι την πλήρη ενοποίηση αντιστοιχεί στη βούληση των ενδιαφερομένων λαών, οι οποίοι επιθυμούν να διατηρήσουν την ταυτότητά τους και την ικανότητα διαφοροποίησής τους. Επιπλέον, τα οικονομικά και κοινωνικά πλεονεκτήματα είναι αμφίβολα, όπως εξέθεσα εδώ ακριβώς, κατά την παρέμβασή μου της 26ης του περασμένου Νοεμβρίου σχετικά με την έκθεση για την ενιαία αγορά το 1995.
<P>
Στην πραγματικότητα, αυτή η φρενήρης πορεία προς την ενοποίηση έχει κυρίως ως στόχο να εξομαλύνει όλες τις διαφορές που θα μπορούσαν να δυσχεράνουν τη λειτουργία του ενιαίου νομίσματος. Το γρανάζι της ενοποίησης - ή μάλλον της διάλυσης - έχει τεθεί σε κίνηση.

<SPEAKER ID=73 NAME="Cushnahan">
Καλωσορίζω το πολυετές πρόγραμμα δράσης για τα τελωνεία της Κοινότητας. Πιστεύω ότι θα υποβοηθήσει την ενίσχυση της επιχειρησιακής αποτελεσματικότητας των τελωνειακών υπηρεσιών μας στα εξωτερικά σύνορα της Ένωσης.
<P>
Η τελωνειακή υπηρεσία έχει να παίξει ένα ζωτικό ρόλο όχι μόνο σε σχέση με την ομαλή λειτουργία της εσωτερικής αγοράς αλλά επίσης και σε σχέση με την αντιμετώπιση της εμπορίας των ναρκωτικών. Αυτό είναι ιδιαίτερα σημαντικό σε σχέση με τα ανατολικά και δυτικά σύνορά μας.
<P>
Επιπλέον, εάν θέλουμε να επιτύχουμε στη μάχη κατά των βαρώνων των ναρκωτικών τότε το κάθε κράτος μέλος θα πρέπει να σχηματίσει μια μικτή ομάδα διώξεως ναρκωτικών αστυνομίας/τελωνείων κάτω από ενιαία ηγεσία. Εάν οι ομάδες αυτές μπορούσαν να λειτουργήσουν κάτω από την αιγίδα μιας ισχυρής Europol τότε θα είχαμε κάνει πραγματική πρόοδο στον πόλεμο κατά των ναρκωτικών.
<P>
Gahrton (V), Holm (V), Schφrling (V), Lindholm (V), Eriksson (GUE/NGL), Lindqvist (ELDR), Seppδnen (GUE/NGL), Lis Jensen (NI), Bonde (NI) και Sandbζk (NI), γραπτώς. (DA) Ψηφίσαμε σήμερα κατά της έκθεσης σχετικά με ένα πρόγραμμα δράσης για τα τελωνεία στην Κοινότητα «Τελωνεία 2000», επειδή κρίνουμε ότι το πρόγραμμα αυτό δεν σέβεται την εθνική κυριαρχία των διάφορων κρατών μελών. Πρέπει πάντα να εναπόκειται σε κάθε μεμονωμένο κράτος μέλος να αποφασίσει κατά πόσο επιθυμεί να ελέγχει τα σύνορά του, να εκπαιδεύει το προσωπικό κλπ..
<P>
Η σκέψη να φέρει το τελωνειακό προσωπικό ένα έμβλημα της ΕΕ είναι, κατά τη γνώμη μας, πολύ παράξενη. Πρόκειται για ένα ακόμη κενό σύμβολο με το οποίο η Ένωση προσπαθεί να προσελκύσει την προσοχή του κοινού. Οι τελωνειακοί και το λοιπό προσωπικό δεν είναι βέβαια υπεύθυνοι έναντι της ΕΕ, αλλά έναντι των εθνικών αρχών.
<P>
Υπάρχει σήμερα διαφορετική νομοθεσία σε όλα σχεδόν τα κράτη μέλη όσον αφορά την εισαγωγή διάφορων ειδών αγαθών, π.χ. ναρκωτικών και όπλων. Αυτό πρέπει να συνεχιστεί και στο μέλλον, οπότε δεν βλέπουμε κανένα λόγο για την εναρμόνιση της νομοθεσίας στον τομέα αυτό.
<P>
Επίσης, το πρόγραμμα ζητεί να γίνουν τα εθνικά τελωνεία κοινοτική υπόθεση και να προωθηθεί ο στόχος της τυποποίησης της εγχώριας αγοράς σε μεγαλύτερο βαθμό από ό, τι στη σημερινή εσωτερική αγορά, πράγμα που στην ουσία στερεί τα κράτη από κάθε μορφή χειρισμών, και γι' αυτό διαφωνούμε πλήρως.

<SPEAKER ID=74 NAME="Reding">
Στην Eπιτροπή Συνδιαλλαγής επήλθε τελικά συμφωνία μεταξύ του Eυρωπαϊκού Kοινοβουλίου και του Eυρωπαϊκού Συμβουλίου Yπουργών, σχετικά με το πρόγραμμα δράσης για τα τελωνεία στην Kοινότητα.
<P>
Eπιδοκιμάζω το ότι στο πρόγραμμα «Tελωνείο 2000» συμπεριλήφθηκαν ένα σωρό στοιχεία, υπέρ των οποίων επανειλημμένα τάχθηκε το Eυρωπαϊκό Kοινοβούλιο.
<P>
Bασικό μου φαίνεται ιδιαίτερα το «ψυχολογικό» μέτρο ότι μελλοντικά οι τελωνειακοί υπάλληλοι, μαζί με τα εθνικά τους χαρακτηριστικά, θα φέρουν στη στολή τους το σύμβολο με τα δώδεκα άστρα. Aυτό θα γίνει για να διευκρινίζεται ότι οι τελωνειακοί υπάλληλοι υπηρετούν, επιπλέον, την Eυρώπη κι έχουν να εκπληρώσουν σημαντικά ευρωπαϊκά καθήκοντα.
<P>
Προκειμένου τα καθήκοντα αυτά να μπορέσουν να εκπληρωθούν κατά τρόπο βέλτιστο, το Eυρωπαϊκό Kοινοβούλιο έβαλε πρόσθετα βασικά σημεία. Στο πρόγραμμα «Tελωνείο 2000»:
<P>
θα βελτιωθεί η κοινή κατάρτιση των τελωνειακών υπαλλήλων, με την έννοια της πανευρωπαϊκής συνεργασίας, και μάλιστα για όλες τις κατηγορίες των υπαλλήλων, -θα βελτιωθεί η μηχανογράφηση όλων των τελωνειακών αρχών και η εναρμόνιση των στοιχείων και των προγραμμάτων, -θα προωθηθεί η κινητικότητα των υπαλλήλων, με την μακροπρόθεσμη ανταλλαγή μεταξύ εθνικών υπηρεσιών.Ωστόσο, τα θετικά αυτά στοιχεία μπορούν, στην πράξη, να στηριχθούν, αν τα κράτη μέλη είναι διατεθειμένα να αξιοποιήσουν τις δυνατότητες της πανευρωπαϊκής συνεργασίας στον τελωνειακό τομέα.
<P>
Oι ευρωβουλευτές, εν πάση περιπτώσει, θα αγωνισθούν, ώστε το πρόγραμμα «Tελωνείο 2000», σε συνεργασία με την «Ένωση του οικονομικού προσωπικού της Eυρώπης», καθώς και με τις εθνικές συνδικαλιστικές οργανώσεις των τελωνειακών, να υλοποιηθεί. Διότι μόνον έτσι θα είναι δυνατόν να ενισχυθεί η καταπολέμηση της φορολογικής εγκληματικότητας, των αδικημάτων διαμετακόμισης και του εμπορίου ναρκωτικών (για να αναφέρω μόνον αυτά τα παραδείγματα), για το συμφέρον των πολιτών της Eυρώπης. Σ' αυτή τη μεγάλη ευρωπαϊκή αγορά, η πανευρωπαϊκή σύμπραξη των τελωνειακών υπαλλήλων είναι απαραίτητη.

<SPEAKER ID=75 NAME="Rovsing">
Είναι ευχάριστο το γεγονός ότι μετά από μακρές συζητήσεις μεταξύ του Ευρωπαϊκού Κοινοβουλίου και του Συμβουλίου επιτεύχθηκε τώρα συμφωνία για το πρόγραμμα δράσης «Τελωνεία 2000» που πρότεινε η Επιτροπή. Είναι αξιοσημείωτο ότι το εν λόγω πρόγραμμα δράσης αποσκοπεί στην περαιτέρω εξέλιξη και εκσυγχρονισμό των τελωνείων στα 15 κράτη μέλη της ΕΕ με στόχο την εξασφάλιση ενός αποτελεσματικού ελέγχου στα εξωτερικά σύνορα της ΕΕ και, ως εκ τούτου, την καλύτερη διαχείριση της εσωτερικής αγοράς.
<P>
Κατά την εξέταση της πρότασης, το Ευρωπαϊκό Κοινοβούλιο επεσήμανε σωστά την ανάγκη ενός κοινού συστήματος δεδομένων και μιας στενότερης συνεργασίας μεταξύ των κρατών μελών της ΕΕ για την καταπολέμηση της απάτης. Στο πλαίσιο αυτό, πρέπει επίσης να τονισθεί η υπόσχεση της Επιτροπής, σύμφωνα με την οποία, σε στενή συνεργασία με τα κράτη μέλη και λαμβάνοντας δεόντως υπόψη την αρχή της επικουρικότητας, θα εξετασθούν οι δυνατότητες μακροχρόνιας ανταλλαγής τελωνειακών υπαλλήλων, στα πλαίσια της επαγγελματικής τους κατάρτισης και των γενικών προσπαθειών για την προώθηση της ανταλλαγής εμπειριών μεταξύ των εθνικών διοικήσεων των κρατών μελών της ΕΕ.

<SPEAKER ID=76 LANGUAGE="DE" NAME="Wolf">
Mια εσωτερική αγορά με 15 διαφορετικές τελωνειακές αρχές, φαίνεται, με μια πρώτη ματιά, κάτι παράδοξο. Aυτό, όμως, ίσως να οφείλεται στο ότι η νοοτροπία μας είναι υπερβολικά κολλημένη στις δομές του κλασικού εθνικού κράτους, όπως το διαμόρφωσε η δυτικοευρωπαϊκή σύγχρονη τάση. Δεν πρόκειται εδώ για σύμβολα κρατικής εξουσίας ή για τον πρόδρομο ενός «ενιαίου ευρωπαϊκού εθνικού κράτους», αλλά για τελείως πρακτικά προβλήματα λειτουργίας της εσωτερικής αγοράς της EE.
<P>
H κοινοτική αντιμετώπιση μιας διαδικασίας συνεργασίας μεταξύ των τελωνειακών αρχών, μας φαίνεται και ως η πιο κομψή προσέγγιση επίλυσης του προβλήματος. Aλλά προφανώς αυτή δεν μπορούσε να επιτευχθεί.
<P>
Ίσως όμως, ο προκειμένος σήμερα μη ολοκληρωμένος συμβιβασμός να αποτελεί ένα καλό σημείο προσέγγισης για καινούρια δημιουργικότητα, προκειμένου να βρούμε λύσεις που θα καταστήσουν την εσωτερική αγορά γνήσια εγχώρια αγορά, που θα παραμείνει δημοκρατικά ελεγχόμενη και ρυθμιζόμενη, χωρίς να υπόκειται και σ' ένα ενιαίο κράτος.
<P>
Επί της εκθέσεως Τσάτσου (Α4-0342/96)
<SPEAKER ID=77 NAME="Berthu">
Η έκθεση του Ευρωπαϊκού Κοινοβουλίου σχετικά με τη δημιουργία καθεστώτος των ευρωπαϊκών πολιτικών κομμάτων υποκρύπτει έναν πραγματικό κίνδυνο αντιδημοκρατικής εξέλιξης.
<P>
Πράγματι, όπως ανέφερα χθες κατά τη συζήτηση, η ίδρυση τέτοιων κομμάτων θα οφείλεται σε θεσμική σύγχυση που θα εξασθενούσε τις εθνικές δημοκρατίες με στόχο την ενίσχυση ενός ευρωπαϊκού υπερκράτους. Αυτή η κατεύθυνση θα ήταν καταστροφική, διότι ο εθνικός κύκλος έκφρασης παραμένει σήμερα το έρεισμα της δημοκρατίας στην Ευρώπη.
<P>
Αλλ' αυτό δεν είναι όλο. Είναι ανησυχητικό να διαπιστώνεται ότι η έκθεση μοιάζει να θέλει να φυλακίσει το δικαίωμα έκφρασης και να μονοπωλήσει τις χρηματοδοτήσεις προς όφελος μιας μικρής κλίκας φεντεραλιστικών αρχηγείων. Διαπιστώνουμε πράγματι ότι το καθεστώς του ευρωπαϊκού πολιτικού κόμματος παραμερίζει κατά πρώτον τις οργανώσεις που λειτουργούν σε ένα μόνο κράτος μέλος (σημείο 3δ του ψηφίσματος), πράγμα που, ήδη, αποκλείει παράνομα μεγάλο αριθμό εκλογέων που επιθυμούν να εκφραστούν στην Ένωση μέσω κομμάτων, ή βουλευτών, που διατηρούν την εθνική τους ιδιαιτερότητα. Κατά δεύτερον, το μελετώμενο καθεστώς παραμερίζει επίσης τα κόμματα που δεν εκφράζονται σχετικά με θέματα τα οποία κρίνονται «ευρωπαϊκά» και δεν είναι οργανωμένα κατά τρόπον ώστε να μπορούν να αντικατοπτρίζουν «την πολιτική βούληση των πολιτών της Ένωσης» (σημείο 3-α και β του ψηφίσματος). Διακρίνεται σαφώς η αυθαιρεσία (απολύτως ηθελημένη) αυτών των ορισμών, οι οποίοι προορίζονται κυρίως να αποκλείσουν τους αντιπάλους. Για να είναι ο αποκλεισμός περισσότερο αποτελεσματικός, οι διαφορές που αφορούν την εφαρμογή αυτών των κριτηρίων θα κρίνονται από διαιτητικό δικαστήριο που θα υπόκειται στο κοινοτικό σύστημα (σημείο 7 του ψηφίσματος).
<P>
Τέλος, η εικόνα δεν θα ήταν πλήρης αν δεν προστεθεί ότι προβλέπεται δημόσια χρηματοδότηση από κοινοτικούς πόρους υπέρ των καλών μαθητών. Πρόκειται για «καρότο» που έχει ως στόχο να δώσει στα κόμματα το κίνητρο να μπουν στο καλούπι του ευρωπαϊκού καθεστώτος, έστω και στρεβλώνοντας τους αρχικούς στόχους τους καθώς και την εκπροσώπηση των λαών τους προς όφελος της προώθησης του υπερκράτους.
<P>
Αρνούμεθα συνεπώς αυτό το λεγόμενο «συνταγματικό καθεστώς» που δεν έχει τίποτε το συνταγματικό, ή έστω τίποτε το δημοκρατικό.
<P>
Eriksson και Seppδnen (GUE/NGL), Holm, Lindholm και Schφrling (V), Lindqvist (ELDR), Bonde, Lis Jensen, Krarup και Sandbζk (NI), γραπτώς. (SV) Η ελληνική πρόταση προς την Διακυβερνητική Διάσκεψη είναι η συμπλήρωση του άρθρου 138α ώστε να καταγραφεί ένας κανονισμός πλαίσιο για την νομική θέση των ευρωπαϊκών πολιτικών κομμάτων, καθώς επίσης ένας κανονισμός για την οικονομική κατάσταση των ευρωπαϊκών πολιτικών κομμάτων.
<P>
Δεν μπορούμε να δούμε κάποιον αντικειμενικό λόγο αλλαγής της Συνθήκης σ'αυτόν τον τομέα. Ούτε και η Διάσκεψη της Προεδρίας, όπου ετέθη το ζήτημα, θεώρησε ότι μια αλλαγή των υπαρχόντων κανόνων ήταν απαραίτητη.
<P>
Αν, στο μέλλον, ο πολίτης της Ευρώπης αποκτήσει μια ταυτότητα, αισθάνεται σαν ένας λαός, τότε ίσως προκύψει και το λαϊκό αίτημα ευρωπαϊκών πολιτικών κομμάτων. Πολιτικά κόμματα θα πρέπει να δημιουργηθούν από λαϊκά αιτήματα - τίποτα άλλο. εμως αυτή η κατάσταση δεν υπάρχει - αλλά αντίθετα υπάρχει συνεργασία μεταξύ κομμάτων σ'όλη την Ευρώπη όπως π.χ. η Πράσινη Ομοσπονδία.
<P>
Η έλλειψη ενεργού ενδιαφέροντος των λαών για την πολιτική της ΕΕ δεν μπορεί να αντισταθμιστεί μέσω της παροχής χρημάτων σε νέα κόμματα. Δεν θέλουμε να δημιουργήσουμε και να επιβάλλουμε στους λαούς της Ευρώπης και άλλες τεχνητές ψευδοδημοκρατικές ιδέες. Πιστεύουμε στην επικουρικότητα και την λήψη πρωτοβουλιών από κάτω προς τα πάνω, όχι από πάνω προς τα κάτω. Παραπέμποντας στα άνωθεν δεν μπορούμε να ψηφίσουμε ναι στην έκθεση.

<SPEAKER ID=78 NAME="Ewing">
Ψήφισα υπέρ της εκθέσεως Τσάτσου.Ως πρώην πρόεδρος της Ευρωπαϊκής Ελεύθερης Συμμαχίας (Δημοκρατικό Κόμμα των Λαών της Ευρώπης), η οποία ξεκίνησε το 1981 από ταπεινά θεμέλια και εξελίχθηκε τώρα σε μια ένωση που συνδέει πάνω από 20 περιφερειακά, εθνικά και αυτονομιστικά κόμματα στην Ευρωπαϊκή Ένωση, υποστηρίζω σθεναρά τα οφέλη από τις προσπάθειες προαγωγής των διεθνών επαφών μεταξύ πολιτικών κομμάτων.
<P>
Πιστεύω ότι εν ευθέτω χρόνω θα πρέπει να γίνουν διαθέσιμοι ευρωπαϊκοί πόροι για τη χορήγηση τεχνικής και υλικής υποστήριξης προς διευκόλυνση συνεργασιών αυτής της μορφής και αναμένω να αντικρύσω την ημέρα που η Ευρωπαϊκή Ελεύθερη Συμμαχία θα αναγνωριστεί ως ίση προς τα άλλα ευρωπαϊκά πολιτικά κινήματα.

<SPEAKER ID=79 NAME="Kirsten Jensen, Blak, Sindal και Iversen">
Οι δανοί σοσιαλδημοκράτες απέσχον της σημερινής ψηφοφορίας για την έκθεση του κ. Tσάτσου για τους εξής λόγους:
<P>
Στη Δανία δεν υπάρχουν νόμοι για την ίδρυση κομμάτων. Δεν υπάρχουν κανόνες που να ορίζουν ποιά μορφή πρέπει να έχει μια πολιτική οργάνωση για να μπορεί να αναγνωρισθεί ως κόμμα. Αντίθετα, στο Σύνταγμα της Δανίας υπάρχουν διατάξεις που δίνουν τη δυνατότητα απαγόρευσης της σύστασης κομμάτων σε περίπτωση χρήσης βίας, κόμματα τα οποία είναι για το λόγο αυτό απαράδεκτα.
<P>
Από δανική σκοπιά αποτελεί πρόβλημα το ότι η έννοια της ιθαγένειας της Ένωσης διαδραματίζει τόσο κεντρικό ρόλο στην έκθεση. Στις συμφωνίες του Εδιμβούργου η Δανία επισημαίνει ότι η ιθαγένεια της Ένωσης δεν αντικαθιστά την εθνική ιθαγένεια.
<P>
Είμαστε ταυτόχρονα υποχρεωμένοι να επισημάνουμε ότι τα κόμματα δεν πρέπει να αντιπροσωπεύουν την πολιτική βούληση των πολιτών . Πρέπει να αντιπροσωπεύουν την πολιτική βούληση των μελών του κόμματος. Είναι σαφές ότι κάθε λαϊκός εκπρόσωπος έχει εκλεγεί για την πολιτική του βούληση. Αυτό τονίζεται για παράδειγμα στο Σύνταγμα της Δανίας.
<P>
Στην έκθεση χαράσσονται κατευθυντήριες γραμμές για «ορισμένα από τα δικαιώματα των ευρωπαϊκών πολιτικών κομμάτων», μεταξύ άλλων για το δικαίωμα του εκλέγεσθαι. Διαφωνούμε σχετικά. Δεν υπάρχει κανένας κοινός ευρωπαϊκός εκλογικός νόμος, οπότε δεν είναι δυνατό να υποδειχθούν υποψήφιοι για ευρωπαϊκές εκλογές.
<P>
Όπως έχουν σήμερα τα πράγματα, οι πολιτικές οργανώσεις λαμβάνουν οικονομική ενίσχυση με την εγγραφή ενός κονδυλίου στον προϋπολογισμό. Κατά τη γνώμη μας, τα ευρωπαϊκά πολιτικά κόμματα, σύμφωνα με το άρθρο 138Α, πρέπει να έχουν τη δυνατότητα να λαμβάνουν, υπό τους ιδίους όρους που ισχύουν για τις οργανώσεις αυτές, ενίσχυση με την εγγραφή ενός κονδυλίου στον προϋπολογισμό. Δεν συμφωνούμε συνεπώς με το επιχείρημα ότι η ενίσχυση στα πολιτικά κόμματα απαιτεί μια ανεξάρτητη νομική βάση για την τήρηση των κριτηρίων της διαφάνειας και της αξιοπιστίας. Ο προϋπολογισμός ελέγχεται σήμερα με τρόπο ώστε να είναι αδύνατο να μην ανακαλυφθεί τυχόν απάτη ή δόλος. Επομένως, δεν βλέπουμε το λόγο να χρησιμοποιηθεί το άρθρο 235 της Συνθήκης ΕΚ για την οικονομική ενίσχυση των ευρωπαϊκών κομμάτων και αντιτιθέμεθα στην εφαρμογή του άρθου 235 σε σχέση με το θέμα αυτό.

<SPEAKER ID=80 NAME="Ojala">
Ψήφισα υπέρ της απόρριψης της έκθεσης του κυρίου Τσάτσου διότι πιστεύω ότι το κυριότερο καθήκον των πολιτικών κομμάτων είναι να ενθαρρύνουν, σε εθνικό επίπεδο, τους πολίτες να συμμετέχουν ομαδικά στη διαμόρφωση της πολιτικής στον κοινωνικό τομέα χρησιμοποιώντας ως βασικότερο μέσο τους τα εθνικά κοινοβούλια. Η συνεργασία μεταξύ των εθνικών κομμάτων είναι ιδιαιτέρως εποικοδομητική και, ως εκ τούτου, πρέπει να ενισχυθεί. Οι εμπειρίες, τις οποίες έχει αποκομίσει το Ευρωπαϊκό Κοινοβούλιο από την συνεργασία αυτή, είναι ιδιαίτερα ενθαρρυντικές. Ακόμη και οι εκπρόσωποι των αποκαλουμένων «μικρών» κρατών μελών δύνανται να εκφράζουν αποτελεσματικότερα τις απόψεις τους στο πλαίσιο της συνεργασίας μεταξύ των εθνικών κομμάτων. Αντιθέτως, στην περίπτωση της συνεργασίας των πολιτικών κομμάτων σε ευρωπαϊκό επίπεδο, η σταθεροποίηση της θεσμικής θέσης των οποίων αποτελεί το θέμα της έκθεσης του κυρίου Τσάτσου, οι απόψεις των πολιτών των «μικρών» κρατών μελών δεν λαμβάνονται υπόψη.
<P>
Η ίδρυση των κομμάτων πρέπει να δρομολογείται κατόπιν πρωτοβουλίας των πολιτών. Τα ευρωπαϊκά πολιτικά κόμματα θα χαίρουν του σεβασμού του κοινού μόνο εάν η ύπαρξή τους θεωρείται απαραίτητη από τους Ευρωπαίους πολίτες.
<P>
Δεν συμφωνώ με την πρόταση της έκθεσης σχετικά με την χρηματοδότηση των ευρωπαϊκών πολιτικών κομμάτων. Αντιθέτως, πιστεύω ότι παραμένει καθήκον του Κοινοβουλίου να εξασφαλίζει τις προϋποθέσεις για τη λειτουργία των πολιτικών του ομάδων. Η πρόταση της έκθεσης σχετικά με τη διαφάνεια στον τομέα της χρηματοδότησης, είναι ιδιαιτέρως εποικοδομητική, αλλά δύναται να υλοποιηθεί, εάν αυτό θεωρηθεί απαραίτητο, και στα πλαίσια του ήδη υφισταμένου συστήματος.

<SPEAKER ID=81 NAME="Ribeiro">
Αυτή η αιτιολόγηση ψήφου είναι επίσης, και κυρίως, μία αναμφισβήτητα πολιτική δήλωση, δήλωση αρχών και πολιτικών αξιών.
<P>
Η «ευρωπαϊκή οικοδόμηση» έχει σημαδευθεί, κατά την οπτική μας, από την πρωταρχική πρόθεση να εξυπηρετηθούν οικονομικά συμφέροντα με βάση πολιτικές υποθέσεις που θεωρούμε ότι πρέπει, τουλάχιστον, να συζητηθούν. Σε αυτή την «ευρωπαϊκή οικοδόμηση» εμφανίζονται τώρα, ως ενσωματωμένα στοιχεία, τα «ευρωπαϊκά κόμματα». 'Οπως εξετάζουμε τις πολιτικές υποθέσεις που θεμελιώνουν την «ευρωπαϊκή οικοδόμηση» στην υπηρεσία των συμφερόντων που εξυπηρετεί, κατά μείζονα λόγο έχουμε μεγάλες επιφυλάξεις σχετικά με την οικοδόμηση πολιτικο-κομματικών οργάνων, που σφυρηλατούνται σε αυτό το πλαίσιο και προκύπτουν από διευθετήσεις μεταξύ ηεγσιών ή δημιουργούνται σε «συνθήκες εργαστηρίου».
<P>
Θεωρούμε σημαντικό το γεγονός ότι η συζήτηση του θέματος αυτού γίνεται στο τέλος ενός έτους κατά το οποίο πολιτικά κόμματα κλείνουν 75 χρόνια ύπαρξης και, ειδικότερα, που συμπίπτει με το τέλος του συνεδρίου του κόμματος με το οποίο θέσαμε υποψηφιότητα, που γεννήθηκε το 1921 και διένυσε μία μεγάλη πορεία μέσα από την οποία διαμόρφωσε μία ταυτότητα την οποία το συνέδριο αυτό επιβεβαίωσε για μία ακόμη φορά.
<P>
Απορρίπτουμε λοιπόν τις προκατασκευασμένες διευθετήσεις, τα συμβολαιογραφικά πρότυπα και διατυπώσεις, όλο τον οπορτουνισμό που αντισταθμίζεται από μεγάλα υλικά οφέλη, αλλά δεν αυτοαποκλειόμαστε από διαδικασίες πολιτικών διαπραγμάτεσυσεων που προσαρμόζουν τις πολιτικο-κομματικές δομές στις πραγματικές και πάντα μεταβαλλόμενες καταστάσεις πραγματικές, και είμαστε ανοικτοί σε τρόπους διακομματικής συνεργασίας και οργάνωσης χωρίς καμία προκατάληψη, εφόσον δεν διακυβεύουν ταυτότητες που απορρέουν από συλλογικούς τρόπους ζωής οι οποίοι ξεπερνούν τις συγκυρίες και αντανακλούν βαθειές λαϊκές εκφράσεις.

<SPEAKER ID=82 NAME="Vanhecke">
Από την έκθεση του συναδέλφου Τσάτσου προκύπτει ήδη σαφώς ένα πράγμα: οι δύο αριθμητικά μεγαλύτερες πολιτικές οικογένειες του Κοινοβουλίου, οι σοσιαλιστές και οι χριστιανοδημοκράτες, διψούν και πάλι πολύ για χρήμα. Ποια μπορεί να είναι η αιτία της κατάστασης αυτής; Μήπως είναι η αυστηρότερη επίβλεψη της χρηματοδότησης των κομμάτων στα εθνικά κράτη; Μήπως είναι το γεγονός ότι σε όλες τις χώρες της Ευρώπης ολοένα και περισσότεροι πολιτικοί κατηγορούνται για διαφθορά και απάτη;
<P>
Αυτό που είναι γεγονός είναι ότι το Κοινοβούλιο συμφωνεί σχεδόν ομόφωνα να βάλει για άλλη μία φορά χέρι στο πορτοφόλι των φορολογούμενων. Προφανώς, οι πολιτικοί των κομμάτων εξουσίας δεν έχουν ποτέ αρκετά χρήματα. Οι απλοί πολίτες όλων των κρατών μελών πέφτουν για άλλη μία φορά θύματα της μεγαλομανίας μίας κάστας πολιτικών εκμεταλλευτών.
<P>
Στη Φλάνδρα, ένα από τα μέλη του κόμματός μου δήλωσε στο Κοινοβούλιο ότι οι πολιτικοί είναι σχεδόν εξ ορισμού παράσιτα, που πλουτίζουν - και πάλι εξ ορισμού - σε βάρος της κοινωνίας. Γνωρίζω ότι αυτό δεν ισχύει για όλους. Γνωρίζω όμως ότι αληθεύει για την πολιτική του Ευρωπαϊκού Κοινοβουλίου, η οποία έχει καταστεί σχεδόν συνώνυμο της εκμετάλλευσης.
<P>
Ανεξάρτητα από αυτές τις ουσιαστικές επιφυλάξεις, είναι αυτονόητο ότι απορρίπτω και την ιδέα των «ευρωπαϊκών πολιτικών κομμάτων». Πρόκειται για την πολλοστή επίθεση ενάντια στην εθνική κυριαρχία, για το πολλοστό βήμα για τη δημιουργία μίας άοσμης και άχροης Ευρώπης στην οποία οι εθνικές διαφορές διαχέονται όσο το δυνατό περισσότερο ή παραβλέπονται συνειδητά. Θεωρώ αυτονόητο ότι πρέπει να υπάρχει μία υπερεθνική συνεργασία των ευρωπαϊκών πολιτικών κομμάτων. Ωστόσο, τα κόμματα πρέπει να διατηρήσουν την εθνική τους ταυτότητα και την ικανότητα να λαμβάνουν αποφάσεις.
<P>
Στην ουσία, η έκθεση που έχει κατατεθεί δεν είναι τίποτα άλλο από μία ωδή στο χρήμα ως μέσο εξουσίας ενάντια στην προστασία της πολιτικής και εθνικής ταυτότητας των ευρωπαϊκών λαών.

<SPEAKER ID=83 NAME="Van der Waal">
Χαρακτηριστικό των πολιτικών συστημάτων που ισχύουν στα κράτη μέλη είναι ότι τα πολιτικά κόμματα, ως σχετικά νέο κοινωνικό φαινόμενο, αναπτύχθηκαν με πολύ διαφορετικό τρόπο. Αυτό δεν ισχύει μόνο για τον τρόπο σύστασής τους και την οργανωτική τους διάρθρωση, αλλά και όσον αφορά τη νομική τους βάση και τις κοινωνικές λειτουργίες που επιτελούν. Η κατάσταση αυτή σχετίζεται στενά με τα διάφορα εκλογικά συστήματα που εφαρμόζονται στις χώρες της Ευρώπης. Παράλληλα, τα πολιτικά κόμματα έχουν εν γένει βαθιές ρίζες στην ιστορία και τον πολιτισμό μίας συγκεκριμένης χώρας.
<P>
Δυστυχώς, όλα αυτά δεν αναγνωρίζονται στην έκθεση του συνάδελφου Τσάτσου, η οποία στηρίζεται σε υπερβολικό βαθμό στην ύπαρξη ενός ευρωπαϊκού λαού και μίας πλατιάς και ζωντανής ευρωπαϊκής συνείδησης. Παρ'ότι δεν μπορεί να παραγνωρισθεί η ύπαρξη ευρωπαϊκών κομματικών διαρθρώσεων, δεν νομίζω ότι μπορεί να υποτεθεί ότι τα ευρωπαϊκά πολιτικά κόμματα θα φέρουν την ευρωπαϊκή πολιτική πλησιέστερα στους πολίτες, επειδή οι πολίτες προσανατολίζονται κυρίως στα εθνικά πολιτικά κόμματα. Αυτό προκύπτει από το γεγονός ότι τα μέλη του Ευρωπαϊκού Κοινοβουλίου εκλέγονται σύμφωνα με τις εθνικές εκλογικές διαδικασίες και στρατολογούνται από τα εθνικά πολιτικά κόμματα κάθε κράτους μέλους.
<P>
Παράλληλα, διαφωνούμε με την άποψη ότι το άρθρο 138 Α της Συνθήκης περιλαμβάνει μία συνταγματική εντολή για τη διαμόρφωση ευρωπαϊκών πολιτικών κομμάτων. Το άρθρο δεν αποτελεί τίποτα περισσότερο από μία πρακτική επικύρωση της ύπαρξης των ευρωπαϊκών πολιτικών διαρθρώσεων και υπογραμμίζει τη σημασία αυτών για την ανάπτυξη και την ολοκλήρωση της ιδιότητας του ευρωπαίου πολίτη. Όπως και να'χουν τα πράγματα, το άρθρο 138 Α δεν προσφέρει καμία νομική βάση για την περαιτέρω νομική επεξεργασία της έννοιας των ευρωπαϊκών πολιτικών κομμάτων και σε καμία περίπτωση για τη χρηματοδοτική ενίσχυση της οργάνωσής τους. Ενόψει όλων αυτών, δεν μπορεί να χρησιμοποιηθεί ως νομική βάση ούτε το άρθρο 235.
<P>
Η δημιουργία υπερεθνικών πολιτικών κομμάτων πρέπει να αφεθεί στην κρίση των πολιτών. Ταυτόχρονα, οι δημόσιες αρχές οφείλουν να σεβαστούν την αρχή του συνεταιρίζεσθαι, η οποία αναγνωρίζεται σε όλα τα κράτη μέλη της Ένωσης, και να αναμειχθούν όσο το δυνατό λιγότερο με τη σύσταση κομμάτων. Η ανάμειξη της ευρωπαϊκής διοίκησης με τη δημιουργία πολιτικών κομμάτων μπορεί εύκολα να οδηγήσει σε περιπτώσεις άσκησης ανεπιθύμητης επιρροής. Εκτός αυτών, έχουμε αντιρρήσεις ως προς την επεξεργασία της νομικής θέσης των ευρωπαϊκών πολιτικών κομμάτων όπως περιγράφεται στην έκθεση του κ. Τσάτσου.Απορρίπτουμε επίσης τις προτάσεις για την επιχορήγηση των ευρωπαϊκών πολιτικών κομμάτων. Μέσω της άμεσης και γενικής επιχορήγησής τους, τα πολιτικά κόμματα θα εξαρτηθούν από την ευρωπαϊκή διοίκηση. Αυτός είναι και ο λόγος που οι ολλανδικές αρχές τάσσονται υπέρ της χορήγησης έμμεσων ενισχύσεων με την επιχορήγηση επιστημονικών ιδρυμάτων, των κοινωνικών λειτουργιών των πολιτικών κομμάτων και του έργου που επιτελούν υπέρ των νέων. Η άποψη αυτή συνδυάζεται με το γεγονός ότι οι ολλανδικές αρχές απέφυγαν συνειδητά τη νομική ρύθμιση της θέσης των πολιτικών κομμάτων. Έχουμε επίγνωση του γεγονότος ότι η κατάσταση είναι διαφορετική σε ορισμένα κράτη μέλη της Ευρωπαϊκής Ένωσης, ωστόσο μία ευρωπαϊκή ρύθμιση θα διασταυρωνόταν έμμεσα με την κατάσταση που επικρατεί στην Ολλανδία.
<P>
Το πιο σημαντικό αντεπιχείρημα είναι ότι η διαμόρφωση ευρωπαϊκών κομμάτων προϋποθέτει στην ουσία την επιλογή μίας ομοσπονδιακής Ευρώπης και η χρηματοδοτική τους ενίσχυση οδηγεί στη μεροληπτική ενίσχυση της άποψης αυτής έναντι της άποψης ομάδων που διαφωνούν και γι'αυτό το λόγο δεν συμμετέχουν στην προσπάθεια δημιουργίας ευρωπαϊκών πολιτικών κομμάτων. Οι αντιρρήσεις αυτές αποτελούν και το λόγο για τον οποίο καταψηφίσαμε την έκθεση του κ. Τσάτσου.

<SPEAKER ID=84 NAME="Wolf">
Tο κεντρικό πρόβλημα νομιμοποίησης της Eυρωπαϊκής Ένωσης έγκειται στη δημοκρατία. H γενική δημοκρατία, έτσι όπως εννοείται στις μοντέρνες κοινωνίες από την πλειοψηφία των κατοίκων, είναι αδιανόητη χωρίς να υπάρχει ένα δίκτυο ενώσεων, όπου τα πολιτικά κόμματα θα παίζουν ένα ρόλο κλειδί.
<P>
Mόνον επίλεκτοι προύχοντες και αριστοκρατίες τα καταφέρνουν, χωρίς τέτοιες οργανωτικές μορφές συλλογικής πολιτικής συμμετοχής. Σε ευρωπαϊκό επίπεδο, το καθήκον που πρέπει να επιτελεστεί έγκειται στο να ενισχυθεί και να αναπτυχθεί η ευρωπαϊκή διάσταση των υπαρχόντων κομμάτων, κατά τρόπο που να τα αποδεσμεύει από την εξάρτηση των οικονομικών και επικοινωνιακών συγκεντρώσεων ισχύος, χωρίς να γίνονται «ιμάντας μετάδοσης κίνησης» μιας κεντρικής κρατικής εξουσίας. Aυτός είναι ένας μακρύς και ασφαλώς δύσκολος δρόμος, αλλά κι ένας δρόμος αποφασιστικής σημασίας.
<P>
Επί της εκθέσεως Herzog (A4-0338/96)
<SPEAKER ID=85 NAME="Berthu">
Η έκθεση Herzog σχετικά με τη συμμετοχή των πολιτών και των κοινωνικών παραγόντων στο θεσμικό σύστημα της Ευρωπαϊκής Ένωσης διακηρύσσει τη βούληση θέσπισης της καλής ενημέρωσης, της διαφάνειας, του δικαιώματος αξιολόγησης, συννενόησης, συμμετοχής, διαβούλευσης, όλες εξαιρετικές προθέσεις, των οποίων όμως οι συγκεκριμένες εφαρμογές δεν ορίζονται, κατά τη γνώμη μας, επαρκώς, ούτως ώστε να είναι πραγματικά λειτουργικές. Ακόμα χειρότερα, η ανακρίβεια που περιβάλλει, στην έκθεση, την εφαρμογή αυτών των αρχών θα κινδύνευε, αν δεν δοθεί προσοχή, να προξενήσει σύγχυση στις δημοκρατικές διαδικασίες.
<P>
Για παράδειγμα, η έκθεση μας προτείνει να διακηρυχθεί στο ευρωπαϊκό επίπεδο ένα γενικό δικαίωμα «κάθε πολίτη και κάθε αντιπροσωπευτικής οργάνωσης να διατυπώνει και να κάνει να ακούγεται η άποψή του, καθώς και να λαμβάνει αμέσως ή εμμέσως απαντήσεις». Αλλά πώς θα ασκείται συγκεκριμένα αυτό το δικαίωμα - που κινδυνεύει να προκαλέσει μια εργασία απάντησης τιτάνιου εύρους για τα ευρωπαϊκά θεσμικά όργανα; Δεν το γνωρίζουμε. Θα θέλαμε ωστόσο να μας έλεγαν πώς λειτουργούν οι διαβουλεύσεις που υπάρχουν ήδη στο πλήθος διαχειριστικών ή νομοθετικών επιτροπών και στις πολυάριθμες ομάδες εργασίας που κινούνται γύρω από την Επιτροπή. Πώς ορίζονται οι συμμετέχουσες οργανώσεις, πώς εργάζονται, πώς λαμβάνεται υπόψη η γνώμη τους; Θα έπρεπε να γίνει ένας απολογισμός για τα σημεία αυτά, πριν εγκαινιαστούν νέες πρωτοβουλίες.
<P>
Eπιπλέον, φοβούμεθα ότι η γενική διακήρυξη δικαιώματος διαβούλευσης θα χρησιμεύσει στην πραγματικότητα στην προώθηση ανεπαρκώς αντιπροσωπευτικών οργανώσεων που θα καθιστούσαν μάλλον διαβλητές τις διαδικασίες, αντί να τις βελτιώσουν. Φοβούμεθα επίσης ότι θα φθάσουμε στο σημείο συμπεράσματα που εξήχθησαν σε εθνικό επίπεδο μέσω των δημοκρατικών οδών να αμφισβητούνται στο ευρωπαϊκό επίπεδο μέσα στη σύγχυση γενικών διαβουλεύσεων, όπου η περισσότερο ευέλικτη και πεπειραμένη ομάδα πίεσης θα μπορεί να επιτύχει την επικράτηση εντελώς μειοψηφουσών απόψεων.
<P>
Υποβάλαμε λοιπόν τροπολογίες με στόχο να δείξουμε προς ποιά κατεύθνυση επιθυμούμε να προσανατολιστεί η μελέτη: οι διαβουλεύσεις πρέπει να διεξάγονται μόνον σε επίπεδο καθοριζόμενο από την αρχή της επικουρικότητας. Αρμόδιο να καθορίσει ποιές ενώσεις είναι αντιπροσωπευτικές και ποιές όχι είναι το εθνικό κράτος. Καμμία ένωση δεν μπορεί να θεωρηθεί αντιπροσωπευτική στο επίπεδο της Ένωσης, χωρίς να είναι αντιπροσωπευτική στο επίπεδο των κρατών μελών. Δεν πρέπει να διεξάγονται διαβουλεύσεις με καμμία ένωση στο ευρωπαϊκό επίπεδο, στο πλαίσιο ομάδας εργασίας ή γενικής ακρόασης, αν οι κοινοτικές επιδοτήσεις έχουν μεγάλο βάρος στους πόρους της, για παράδειγμα, αν υπερβαίνουν το 10 %.
<P>
Αλλ' οι τροπολογίες αυτές δεν πρέπει να θεωρηθούν παρά ενδείξεις προσανατολισμού. Στην πραγματικότητα, θα προτιμούσαμε να διεξαχθεί προηγούμενη μελέτη σε βάθος που να δείχνει πώς ορίζονται σήμερα οι εξωτερικοί εταίροι που συμμετέχουν στις διάφορες ομάδες εργασίας της Ένωσης και πώς θα μπορούσε να βελτιωθεί το σύστημα με σεβασμό όλων των σταδίων της δημοκρατικής διαδικασίας λήψης αποφάσεων.

<SPEAKER ID=86 NAME="Eriksson">
Ψήφισα υπέρ της έκθεσης Herzog, διότι εκφράζει μια θεμελιώδη κριτική των δημοκρατικών ελλείψεων του συστήματος της ΕΕ και την ανίσχυρη θέση των πολιτών όσον αφορά την επιρροή επί των πολιτικών αποφάσεων. Είμαι όμως απογοητευμένος για πολλούς από τους συμβιβασμούς που έγιναν μεταξύ του κου Herzog και του PPE/PSE, ιδιαίτερα με το απόσπασμα για την σημασία του εθνικού επιπέδου στην επιρροή επί των αποφάσεων. Θέλω επίσης να υπογραμμίσω ότι δεν ψήφισα για να ενισχύσω την θέση της Επιτροπής Οικονομικών και Κοινωνικών Υποθέσεων και της Επιτροπής Περιφερειών ή για να έχει η Κοινότητα ένα φορολογικό σύστημα. Είμαι επίσης πολέμιος της ενσωμάτωσης στην Συνθήκη του κοινωνικού πρωτοκόλου. ενισχύει πρωτίστως τα όργανα που δρούν ομοσπονδοποιητικά, την Επιτροπή και το Δικαστήριο.

<SPEAKER ID=87 NAME="Holm, Lindholm και Schφrling">
Συμφωνούμε σε γενικές γραμμές με την έκθεση Herzog όσον αφορά την συμμετοχή των πολιτών και των κοινωνικών εταίρων στο σύστημα της Κοινότητας και στην Διακυβερνητική Διάσκεψη. Η προσπάθεια του κου Herzog είναι καλή, βρήκε τα προβλήματα του δημοκρατικού ελλείματος και την έλλειψη διαφάνειας. Ο κος Herzog δεν διατυπώνει ξεκάθαρα και σαφώς το πως θα συμμετέχει, και πωςθα τον συμβουλεύονται τον πολίτη για την «ανάπτυξη» της Κοινότητας, την μετάβαση στο Εύρω, για την Europol κ.λ.π.. Το καλύτερο εργαλείο για μια πραγματική επιρροή από τους πολίτες είναι τα δημοψηφίσματα των οποίων προηγείται διεξοδικός διάλογος. Δεν πρόκειται να αυξηθεί η συμμετοχή των πολιτών με το να δωθούν στο Ευρωκοινοβούλιο περισσότερες αρμοδιότητες, όπως προτείνει ο κος Herzog.
<P>
Εκτεταμένες κοινοτικές ρυθμίσεις για να δημιουργηθεί η συμμετοχή των πολιτών δεν είναι απαραίτητες ή επιθυμητές.
<P>
Δεν πρέπει να επιβληθεί ένα κοινό φορολογικό εργαλείο ούτε και κάποια κέντρα επίβλεψης. Είμαστε απολύτως εναντίον στην πρόταση «βελτίωσης» της πληροφόρησης για την ευρωπαϊκή ολοκλήρωση μέσω συνθηκών μεταξύ των μ.μ.ε. της ΕΕ και των κρατών μελών. Τα μ.μ.ε. πρέπει να είναι ελεύθερα από δεσμεύσεις, συμφωνίες, σύμφωνα και τα παρόμοια για να είναι αξιόπιστα.
<P>
Προϋπόθεση μιας πραγματικής δημοκρατίας που λειτουργεί είναι επίσης το δικαίωμα στην πληροφόρηση καθώς και εποπτεία και διαφάνεια, δηλ. η αρχή της δημοσιοποίησης.

<SPEAKER ID=88 NAME="Lindqvist">
Σε μια έκθεση πρωτοβουλίας από την Επιτροπή Θεσμικών Υποθέσεων προτείνεται ένας αριθμός μέτρων προς ενίσχυση της εμπιστοσύνης προς την - και συμμετοχής στην -δνωση. Ο στόχος, σύμφωνα με τον εισηγητή κο Philippe Herzog είναι να συνεισφέρει στην «πρόοδο της δημοκρατίας εντός της ΕΕ». Η Επιτροπή και τα κράτη μέλη καλούνται να κάνουν πιο συγκεκριμένη την πρόταση κατά την Διακυβερνητική Διάσκεψη.
<P>
Φυσικά είναι σημαντικό να υπογραμμιστεί η ανάγκη να τονιστούν τα κοινωνικά ζητήματα και αυτά της απασχόλησης το ίδιο όπως τα οικονομικά ζητήματα, αλλά οι αποφάσεις που αφορούν όλα αυτά τα σημαντικά ζητήματα θα πρέπει να λαμβάνονται πλήρως σε εθνικό επίπεδο. Φυσικά θα πρέπει να υπάρχει συνεργασία μεταξύ των κυβερνήσεων των κρατών μελών γι'αυτά τα θέματα.

<SPEAKER ID=89 NAME="Πρόεδρος">
H ψηφοφορία έληξε
<P>
(Η συνεδρίαση διακοπείσα στις 12.35 επαναλαμβάνεται στις 15.00)

<CHAPTER ID=6>
Σχέδιο γενικού προϋπολογισμού των Ευρωπαϊκών Κοινοτήτων για το οικονομικό έτος 1997(συνέχεια)
<SPEAKER ID=90 NAME="Πρόεδρος">
Η ημερήσια διάταξη προβλέπει τη συνέχεια της κοινής συζήτησης σχετικά με τον προϋπολογισμό για το οικονομικό έτος 1997.

<SPEAKER ID=91 LANGUAGE="NL" NAME="Dankert">
Πρόεδρε, σήμερα το πρωί συζητήσαμε ήδη διεξοδικά για τις δυνατότητες που διαθέτουν το Κοινοβούλιο και το Συμβούλιο στα πλαίσια της διαδικασίας αυτής, για την απροθυμία του Συμβουλίου να λειτουργήσει ως λογικό μέρος της Αρμόδιας για τον Προϋπολογισμό Αρχής, προκειμένου να καταλήξει στην ανέρευση κοινών λύσεων με το Κοινοβούλιο. Έχω την εντύπωση ότι το Συμβούλιο αρχίζει σιγά σιγά να λησμονεί ότι στην Αρμόδια για τον Προϋπολογισμό Αρχή συμμετέχουν δύο πλευρές και πιστεύει ότι υπάρχει μόνο μία, δηλαδή αυτό το ίδιο. Όπως είναι φυσικό, η στάση αυτή θα οδηγήσει μακροπρόθεσμα σε σοβαρές διαφωνίες. Αυτό δεν συνέβη εφέτος επειδή το Κοινοβούλιο δεν αντιτάχθηκε ουσιαστικά στη στάση του Συμβουλίου.
<P>
Αν αξιοποιούσαμε τις δυνατότητες που παρουσιάστηκαν σε πρώτη ανάγνωση, θα μπορούσαμε να διασώσουμε το σύμφωνο εμπιστοσύνης της Επιτροπής, τουλάχιστον όσον αφορά τις χρηματοοικονομικές του πτυχές. Ωστόσο, δεν τολμήσαμε να το κάνουμε. Μπορούμε επίσης να προστατεύσουμε ένα σημαντικό τμήμα του σε δεύτερη ανάγνωση. Υπάρχει όμως κίνδυνος να μην συμβεί ούτε και αυτό. Κατά συνέπεια, υπάρχει ένα πρόβλημα στο Κοινοβούλιο με την έννοια ότι δεν είναι δυνατό να κινητοποιηθούν 314 μέλη για την άσκηση μίας πολιτικής αντιπαράθεσης με το Συμβούλιο, προκειμένου να καταλήξουμε σε ένα κοινά αποδεκτό αποτέλεσμα, σε ένα αποτέλεσμα της δημοσιονομικής διαδικασίας όπως περίπου αυτό που δήλωσε ότι επιθυμεί ο Επίτροπος Liikanen κατά τη διάρκεια της συζήτησης. Το ερώτημα είναι, συνεπώς, πώς πρέπει να οργανώσουμε τα πράγματα στο μέλλον. Προσωπικά πιστεύω ότι χρειάζεται να διεξαχθούν πάρα πολλές εσωτερικές διαβουλεύσεις, ώστε το '97 και το '98 να μην επαναληφθεί και από την πλευρά μας αυτό που έγινε το '96.
<P>
Υπάρχει ένα μόνο φωτεινό σημείο. Εάν τα πράγματα βαδίσουν όπως προτείνει η Επιτροπή Προϋπολογισμών, την Πέμπτη θα ληφθεί η απόφαση για την εγγραφή στο αποθεματικό των κονδυλίων που αφορούν την Τουρκία και το πρόγραμμα MEDA. Πρόκειται για τη συνέπεια των αποφάσεων που έλαβε η μεγάλη πλειοψηφία των μελών του κόμματος, 420 ψήφοι, σε πρώτη ανάγνωση.
<P>
Χαίρομαι ιδιαιτέρως που φαίνεται ότι θα τα καταφέρουμε. Σ'αυτούς που ισχυρίζονται ότι αυτό δεν είναι σωστό επειδή η Τουρκία θα τύχει άλλης μεταχείρισης από άλλες χώρες που συμμετέχουν στο πρόγραμμα MEDA, θα ήθελα να πω ότι η Τουρκία είναι και επιθυμεί να είναι διαφορετική από τις άλλες χώρες του MEDA. Η Τουρκία είναι η μοναδική χώρα που συμμετέχει στο πρόγραμμα MEDA, είναι μέλος του Συμβουλίου της Ευρώπης και έχει υπογράψει την Ευρωπαϊκή Σύμβαση για τα Δικαιώματα του Ανθρώπου. Παράλληλα, υπάρχει η τελωνειακή ένωση με την Τουρκία την οποία ψηφίσαμε πέρυσι. Η Τουρκία επιθυμεί να καταστεί μέλος της Ευρωπαϊκής Ένωσης και αυτό επιτρέπεται από τη Συνθήκη. Εν ολίγοις, η Τουρκία είναι μία ειδική περίπτωση από την ομάδα των χωρών του MEDA και αυτός είναι και ο λόγος που πρέπει να τύχει ιδιαίτερης μεταχείρισης σαν μία χώρα που ευρίσκεται πλησιέστερα στην Ευρώπη απ'ό, τι άλλες. Κατά τη γνώμη μου, λαμβανομένης υπόψη της κατάστασης των ανθρωπίνων δικαιωμάτων στην Τουρκία, όλα αυτά επιτρέπουν σήμερα να επιλέξουμε την προσέγγιση την οποία επέλεξε εχθές η πλειοψηφία της Επιτροπής Προϋπολογισμών.
<P>
Όσα ανέφερα ισχύουν ακόμη περισσότερο επειδή τη στιγμή αυτή διεξάγουμε διαβουλεύσεις με τους αρχισυντάκτες των πέντε σημαντικότερων τουρκικών εφημερίδων. Οι άνθρωποι αυτοί ήρθαν για να μας κινητοποιήσουν ενάντια στον επαπειλούμενο περιορισμό της ελευθερίας του Τύπου στην Τουρκία. Πρόκειται για μία επαρκή απόδειξη της σχέσης του Κοινοβουλίου με τα όσα συμβαίνουν σήμερα στην Τουρκία.
<P>
Ολοκληρώνοντας θα ήθελα ακόμη να κάνω μία παρατήρηση. Αισθάνομαι ιδιαίτερη ικανοποίηση επειδή στο ψήφισμα Fabre Vallιs προστέθηκε μία πρόταση σύμφωνα με την οποία είναι απαραίτητο να ολοκληρωθεί η έρευνα που έχει ως αντικείμενο τις αποζημιώσεις μας πριν από την έναρξη της δημοσιονομικής διαδικασίας για το 1998. Αισθάνομαι ικανοποίηση επειδή, όσον αφορά την Ολλανδία και όπως πιστεύω και άλλα κράτη μέλη, φοβούμαι ότι, αν δεν βάλουμε μία τάξη στα πράγματα, η εκλογική διαδικασία το 1999 δεν θα έχει ως θέμα την Ευρώπη, αλλά τα ποσά που τσεπώνουν οι κοινοβουλευτικοί εκπρόσωποι και το Κοινοβούλιο έχει καθήκον να φροντίσει να μην συμβεί αυτό.

<SPEAKER ID=92 NAME="Theato">
Kύριε Πρόεδρε, η εκπλήρωση των κριτηρίων του Mάαστριχτ για τη Nομισματική Ένωση, από τα κράτη μέλη, ενδιαφέρει ιδιαίτερα εμάς, αλλά και τα κράτη μέλη. Δεν είναι όμως μόνο γι' αυτό που χρειάζεται να γίνουν περικοπές στον προϋπολογισμό της EE, όπως και στους εθνικούς προϋπολογισμούς. Λιτότητα δεν σημαίνει μόνον περικοπές, αλλά κυρίως λογική χρησιμοποίηση των διαθέσιμων πιστώσεων. Aν λοιπόν ρυθμίσουμε σε μηδενική αύξηση τον προϋπολογισμό του 1997, θα θέλουμε ωστόσο να διατηρήσουμε τις προτεραιότητές μας: μεγαλύτερη υποστήριξη της ειρηνευτικής διαδικασίας στη Bόρεια Iρλανδία, της έρευνας και της τεχνολογικής ανάπτυξης και περίπου 100 εκατομμύρια Ecu επιπλέον για τα διευρωπαϊκά δίκτυα. Eπειδή η χρηματοδότηση αυτών των πρόσθετων δαπανών δεν μπορεί να γίνει με το Συμβούλιο, προς μεγάλη μας λύπη, μέσω μιας τροποποίησης της διοργανικής συμφωνίας, θα πρέπει να βρεθούν καινούριες λύσεις, όπως ένα αρνητικό αποθεματικό στην κατηγορία II. Για τη Bόρεια Iρλανδία αυτό μπορεί να γίνει. Mια κάπως περιορισμένη αύξηση στην έρευνα, συν ένα αρνητικό αποθεματικό, είναι αποδεκτό. H ομάδα μου απορρίπτει το να έλθουμε σε σύγκρουση με το Συμβούλιο, εξαιτίας των ΔEΔ, λόγω παραβίασης της διοργανικής συμφωνίας. Bεβαίως ενισχύονται μόνον μελέτες, αλλά όχι η κατασκευή έργων. Aντίθετα, στην κατηγορία IV, υπάρχουν χρήματα για τα ΔEΔ στις χώρες του προγράμματος PHARE. Eν πάση περιπτώσει, χρειαζόμαστε εκεί τις συνδετήριες ενώσεις.
<P>
Eυχαριστώ τον Eπίτροπο κ. Liikanen για τα λόγια του, σχετικά με το θέμα. Mόνο το ένα τέταρτο των τροποποιήσεων, από την πρώτη ανάγνωση του Kοινοβουλίου, ενέκρινε το Συμβούλιο σ' όλα τα μεμονωμένα σχέδια, κυρίες και κύριοι. Aυτό φαίνεται αυθαίρετο κι εν μέρει αντιφατικό, όπως φαίνεται και στο θέμα «Όχι χρήματα για δράσεις χωρίς νομική βάση». Eδώ προέχει να πετύχουμε μια σχετικά εποικοδομητική κοινή δήλωση. Για την ώρα όμως, θα πρέπει να στηρίξουμε τα χρήματα των ενισχύσεων που εγγράψαμε στην πρώτη μας ανάγνωση, και ιδιαίτερα στους τομείς της απασχόλησης και της καταπολέμησης της ανεργίας των νέων, της εκπαίδευσης και της κατάρτισης, της ίσης μεταχείρισης ανδρών και γυναικών, της προστασίας του περιβάλλοντος και της υγείας, καθώς και στην ενίσχυση της δημοκρατίας και το σεβασμό των ανθρωπίνων δικαιωμάτων. Bεβαίως θα 'πρεπε το Kοινοβούλιο, πριν από τον επόμενο προϋπολογισμό, να αποψιλώσει, με πρόγραμμα, τα κύρια κονδύλια, ώστε να αποφευχθεί ένας κατακερματισμός των πιστώσεων και να επιτευχθεί μεγαλύτερη διαφάνεια και καλύτερος έλεγχος στη χρησιμοποίησή τους. Tο ίδιο ισχύει άλλωστε και για τα δορυφορικά όργανα.
<P>
Θα ήθελα να ευχαριστήσω θερμά τους δύο εισηγητές και να τους συγχαρώ για τις εκθέσεις τους. Eυχαριστώ ακόμη και τη γραμματεία της Eπιτροπής Προϋπολογισμών.

<SPEAKER ID=93 LANGUAGE="EN" NAME="Tappin">
Κύριε Πρόεδρε, όπως θα αναμένει η Επιτροπή θα αφιερώσω τα σχόλιά μου αποκλειστικά και μόνο στους περιφερειακούς εξειδικευμένους οργανισμούς.
<P>
Θα ήθελα καταρχάς να ευχαριστήσω την Επιτροπή για τη συνεργασία της ούτως ώστε να υλοποιηθεί το αίτημα που κάναμε στον προϋπολογισμό του 1996 όταν ζητήσαμε από την Επιτροπή να παρουσιάσει προτάσεις για εξέταση από την Επιτροπή Προϋπολογισμών και το Κοινοβούλιο σχετικά με την εναρμόνιση και την τροποποίηση των δημοσιονομικών κανονισμών των οργανισμών, σχετικά με το πρόβλημα της ένταξης των εσόδων των οργανισμών στον προϋπολογισμό, σχετικά με το ερώτημα της πολιτικής επί της ιδιοκτησίας, σχετικά με το φορολογικό τους καθεστώς και πιο σημαντικό απ' όλα σχετικά με το πρόβλημα της εναρμόνισης της παροχής οικονομικής απαλλαγής. Θα ήθελα να επαινέσω την Επιτροπή που μας συνάντησε στα μισά του δρόμου σ' αυτό το θέμα. Για τη διαδικασία όμως του προϋπολογισμού του 1998 θα πρέπει να επιλύσουμε τα γενικά προβλήματα που παραμένουν ακόμη ανεπίλυτα: την ένταξη στον προϋπολογισμό των εσόδων από τους ίδιους πόρους, το πρόβλημα της ιδιοκτησίας, το πρόβλημα της φορολογίας και πιο σημαντικό το πρόβλημα της χορήγησης οικονομικής απαλλαγής.
<P>
Αυτό που θα ήθελα να σχολιάσω τώρα είναι τα θέματα που παραμένουν ανεπίλυτα μεταξύ πρώτης και δεύτερης ανάγνωσης. Θα ήθελα να ελπίζω ότι η Επιτροπή Προϋπολογισμών έχει ανταμώσει το πνεύμα των επιθυμιών της Επιτροπής πολύ περισσότερο από τη μέση.
<P>
Πρώτον, για το πρόβλημα του CEDEFOP στη γραμμή Β3-1026, συνεχίζουμε να θέλουμε την εγγραφή των 1, 72 εκατομμυρίων Ecu στο αποθεματικό δεδομένου ότι εξακολουθεί να υπάρχει η εκκρεμότητα έναρξης κατασκευής του κτιρίου στη Θεσσαλονίκη. Δεν βλέπουμε να υπάρχει πρόβλημα μ' αυτό δεδομένου ότι η τρίτη καταβολή δεν είναι ανάγκη να γίνει πριν από τον Σεπτέμβριο του 1997.
<P>
Δεύτερον, σχετικά με το πρόβλημα του Μπιλμπάο. Υπάρχουν ακόμη προβλήματα με αυτόν τον οργανισμό και η Επιτροπή Προϋπολογισμών συνιστά όπως εκτός από το ένα εκατομμύριο Ecu εγγράψουμε στο αποθεματικό και άλλα τρία εκατομμύρια Ecu. Γνωρίζουμε ότι ο οργανισμός έχει τώρα διευθυντή και ότι έχει συντάξει πρόγραμμα εργασίας και έχω ζητήσει από τον εισηγητή κ. Brinkhorst να εξετάσει την περίπτωση προσθήκης τροπολογίας στις σημειώσεις της γραμμής αυτής του προϋπολογισμού, ότι δηλ. το Μπιλμπάο θα έχει τη δυνατότητα να υποβάλει αίτηση για περαιτέρω χρηματοδότηση στο πλαίσιο ενός διορθωτικού και τροποποιητικού προϋπολογισμού, εάν το αίτημα είναι δικαιολογημένο και εάν υπάρχουν διαθέσιμα κονδύλια, ούτως ώστε να έχει τη δυνατότητα να εκτελέσει το πρόγραμμά του.
<P>
Τρίτον, υπάρχει το πρόβλημα της υπηρεσίας αποτοξίνωσης στη Λισαβώνα. Βλέπω ότι βρίσκεται εδώ ο κ. Μίνγκασον ως νέο μέλος του διοικητικού συμβουλίου. Τι με χρειάζεστε εμένα όταν έχετε εδώ τον κ. Μίνγκασον; Ελπίζουμε ότι μεταφέροντας πιστώσεις από τη γραμμή για το Reitox στην υπηρεσία ως τρόπο για την ενεργοποίηση της γραμμής Reitox θα μπορέσουμε να αντιμετωπίσουμε τις απαιτήσεις σας. Νομίζω ότι αυτός είναι ένας καλός δρόμος για να προχωρήσουμε.
<P>
Τέλος, σχετικά με το Ευρωπαϊκό Ίδρυμα Κατάρτισης και για την αντιμετώπιση των εργασιών του ζητούμε όπως μεταφέρετε λειτουργικές δαπάνες στη γραμμή αυτή από το πρόγραμμα TEMPUS.
<P>
Θα ήθελα να πω κάτι για τα σχόλια του κ. Liikanen στην Επιτροπή Προϋπολογισμών την περασμένη εβδομάδα. Δεν είμαστε αντίθετοι στη δημιουργία νέων περιφερειακών οργανισμών, στην πραγματικότητα δεν έχουμε καμιά αντίρρηση. Αυτό που θέλουμε όμως είναι να έχουμε τυποποιημένες και εναρμονισμένες διαδικασίες πριν δημιουργηθούν νέοι οργανισμοί. Ελπίζω ότι η Επιτροπή θα αποδεχθεί τώρα τις προτάσεις μας.

<SPEAKER ID=94 NAME="Tomlinson">
Κύριε Πρόεδρε, μολονότι υπό τις κρατούσες συνθήκες ο φετεινός προϋπολογισμός μπορεί να θεωρηθεί ως επαρκής, εν τούτοις έδειξε πολλά διαδικαστικά ελαττώματα όχι μόνο εντός του Σώματος τούτου αλλά και σε άλλα θεσμικά όργανα, ασφαλώς ιδιαίτερα σε σχέση με τη συμπεριφορά του Συμβουλίου ως το ένα σκέλος της αρμόδιας επί του προϋπολογισμού αρχής - ένα Συμβούλιο το οποίο υπήρξε άκαμπτο, ανεύθυνο, ασυνεπές και, κατά καιρούς, άσχετο με την όλη διαδικασία του προϋπολογισμού.
<P>
Θα διαφωνήσω με τον κ. Samland ο οποίος σήμερα το πρωί επέκρινε το Συμβούλιο ότι αποτελεί την ουρά των Υπουργών. Ασφαλώς πολύ συχνά βρίσκεται στην ουρά μιας σειράς δημοσίων υπαλλήλων με τους πολιτικούς να δέχονται τα φιρμάνια εθνικών δημοσίων υπαλλήλων χωρίς ίχνος πολιτικού παρελθόντος, που δεν ανταποκρίνονται στα δημοκρατικά ερεθίσματα αλλά που είναι κυρίως υπάλληλοι οι οποίοι υπηρετούν τα φιρμάνια των Υπουργών Οικονομικών για περιορισμό των δαπανών, για αύξηση των επιστροφών στα κράτη μέλη και για μετάνοιες μπροστά στα κριτήρια σύγκλισης του Μάαστριχτ.
<P>
Έστω κι' αν ο ευρωπαϊκός προϋπολογισμός θα πρέπει να στηρίζεται σε ισχυρά θεμέλια, χρειάζεται κατά καιρούς να θυμόμαστε ότι σε μια χώρα όπως το Ηνωμένο Βασίλειο για κάθε 20 λίρες δημοσίων δαπανών - είμαι πλούσιος, αυτό που σας δείχνω είναι ένα χαρτονόμισμα των 20 λιρών - η βρετανική κυβέρνηση ξοδεύει τις 19, 94 απ' αυτές. Μόνο έξι πέννες από κάθε 20 λίρες καθαρών δημοσίων δαπανών προέρχονται από τον ευρωπαϊκό προϋπολογισμό. Το Ηνωμένο Βασίλειο καταναλώνει το ένα δισεκατομμύριο λίρες από ένα σύνολο 300 δισεκατομμυρίων λιρών δημοσίων δαπανών και το να αναμένουμε ότι ένας τέτοιος προϋπολογισμός θα ικανοποιήσει τα κριτήρια σύγκλισης του Μάαστριχτ είναι ανοησία.
<P>
Πιστεύω ότι κάτω από τις υφιστάμενες συνθήκες οι εισηγητές μας έκαναν καλή δουλειά και τους αρμόζουν οι ευχαριστίες μας. Ωστόσο, τα πράγματα δεν μπορούν να συνεχιστούν άλλο με τον τρόπο αυτό. Φτάνουμε σε μια φάση που η Ευρωπαϊκή Ένωση αντιμετωπίζει ένα πιθανό αδιέξοδο προϋπολογισμού. Έχουμε μια δεδομένη ποσότητα ιδίων πόρων έναντι της οποίας αυξάνουμε συνεχώς τις απαιτήσεις μας. Οι επιτροπές μας δαπανών υποβάλουν συνεχώς μεγαλύτερες απαιτήσεις όπως κάνει και το Συμβούλιο και το διαθέσιμο περιθώριο είναι τώρα εξαιρετικά μικρό για να καλύψει τις αντιστοίχους απαιτήσεις.
<P>
Αυτό σημαίνει πως είτε θα πρέπει να βρούμε περισσότερα χρήματα είτε να αντιμετωπίσουμε την πραγματικότητα, ότι δηλ. εάν δεν κατορθώσουμε να αυξήσουμε τους ίδιους πόρους - κάτι που δεν το βλέπω να γίνεται - θα πρέπει να κάνουμε καλύτερη αξιολόγηση στα σχέδια που υποβάλλονται, καλύτερη εκτίμηση κόστους-οφέλους, καλύτερη χρήση του προϋπολογισμού μηδενικής βάσεως εκ μέρους της Επιτροπής καθώς και μεγαλύτερη βοήθεια στην Επιτροπή για την απόρριψη προγραμμάτων τα οποία αρχικά είχαν συλληφθεί ως περιορισμένης και συγκεκριμένης διάρκειας ή τα οποία, επί τη βάσει της ανάλυσης κόστους-οφέλους, θεωρούνται ότι έχουν ξεπεράσει τη χρησιμότητά τους. Αυτά εννοούσε σήμερα το πρωί ο Επίτροπος Liikanen όταν έλεγε ότι βρισκόμαστε μπροστά σε κρίση της διαδικασίας του προϋπολογισμού. Εάν αυτά εννούσε συμφωνώ πλήρως μαζί του.

<SPEAKER ID=95 NAME="Liikanen">
Κύριε Πρόεδρε, θα ήθελα μόνο να πω ότι συμφωνώ με εκείνα που ανέφεραν ο κ. Tomlinson και η κ. Theato σχετικά με τον κίνδυνο από την ευρεία διασπορά των κοινοτικών δαπανών. Επαινώ την Επιτροπή Προϋπολογισμών η οποία προσπάθησε να περιορίσει τον αριθμό των δράσεων σ' εκείνες που είναι σημαντικές.
<P>
Εάν η Κοινότητα θέλει στα σοβαρά να διευρυνθεί - και η συζήτηση αυτή μόλις αρχίζει - θα πρέπει να προσπαθήσουμε να συγκεντρώσουμε την προσοχή μας σε μεγάλα προγράμματα, με μεγάλη βαρύτητα και με μικρή διάρκεια. Εάν ένα πρόγραμμα υπήρξε επιτυχές μπορεί να κλείσει και να ξεκινήσει κάποιο νέο. Η κοινοτική παράδοση είναι ότι από τη στιγμή που άρχισε κάτι θα πρέπει να συνεχιστεί στο διηνεκές. Αυτό είναι κάτι που προσπαθούμε να το αλλάξουμε.
<P>
Ελπίζω ότι όταν, τον ερχόμενο Ιανουάριο, η Επιτροπή συζητήσει τον προϋπολογισμό θα γίνει σοβαρή εξέταση των προτεραιοτήτων και από τη στιγμή που γνωρίζουμε ότι υφίστανται οροφές δαπανών - στις οποίες δεν έχουν επέλθει δραματικές μεταβολές - θα πρέπει να υπάρξει το πολιτικό θάρρος για να τερματιστούν οι δραστηριότητες που δεν είναι πλέον χρήσιμες.

<SPEAKER ID=96 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί την Πέμπτη, στις 10.00.

<CHAPTER ID=7>
Χρηματοδότηση της διεύρυνσης
<SPEAKER ID=97 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Χριστοδούλου, εξ ονόματος της Επιτροπής Προϋπολογισμών (Α4-0353/96), σχετικά με τη χρηματοδότηση της διεύρυνσης της Ευρωπαϊκής Ένωσης.

<SPEAKER ID=98 NAME="Χριστοδούλου">
Κύριε Πρόεδρε, πριν πω τίποτε άλλο θα ήθελα να ευχαριστήσω τα μέλη των διαφόρων ομάδων εργασίας της Επιτροπής Προϋπολογισμών τα οποία εβοήθησαν και ουσιαστικά συνέταξαν αυτή την έκθεση, τους κυρίους Bφsch, Di Prima και Miranda, την κ. Mόller και τους κυρίους Porto και Olli Rehn, ο οποίος δεν είναι μαζί μας διότι δεν εξελέγη στις τελευταίες εκλογές, αλλά έκανε μία αρίστη εργασία στο θέμα της γεωργίας.
<P>
Κυρίες και κύριοι συνάδελφοι, κύριε Πρόεδρε, θα πρέπει να σημειωθεί κατ'αρχάς ότι η παρούσα έκθεση αποτελεί μια πρώτη προσέγγιση επί του θέματος και δεν είναι δυνατόν να εξετάσει όλες τις δημοσιονομικές και οικονομικές πτυχές της διεύρυνσης. Δεν φιλοδοξεί συνεπώς να προβεί σε οριστικές εκτιμήσεις, αλλά περιορίζεται στην παρουσίαση στοιχείων σχετικά με την τάξη μεγέθους του κόστους στους κυριότερους τομείς. Ακριβέστερα στοιχεία κόστους θα καταστεί δυνατόν να δοθούν όταν θα υπάρχουν επαρκείς για τον σκοπό αυτόν πληροφορίες προκύπτουσες από τη διεξαγωγή μελετών που να έχουν δυναμικό χαρακτήρα, να μην είναι στατικές δηλαδή όπως είναι μέχρι στιγμής και να βασίζονται σε πιο ρεαλιστικές υποθέσεις. Γι'αυτόν ακριβώς το λόγο στην έκθεση καλούμε την Επιτροπή να προβεί σε μια τέτοια ανάλυση και μελέτη, ώστε να ξέρουμε ακριβώς ποιό είναι το δημοσιονομικό και το οικονομικό πλαίσιο μέσα στο οποίο κινούμαστε. Επομένως, η έκθεση αυτή έχει χαρακτήρα προσωρινό και επ'αυτού παρακαλώ το Κοινοβούλιο να αποφασίσει σχετικώς. Επισημαίνεται ότι η ανάλυση του κόστους και των δημοσιονομικών συνεπειών της διεύρυνσης δεν αποβλέπει στο να παρεμποδιστεί ούτε να καταστεί δυσκολότερη η διεύρυνση. Η ανάλυση αυτή έχει σαν σκοπό να φωτίσει το δημοσιονομικό σκέλος της διεύρυνσης το οποίο συχνά λησμονείται, για να επιτρέψει τη λήψη αποφάσεων που να διέπονται από συνέπεια, για να εξασφαλισθούν οι καλύτερες δυνατές συνθήκες για την ένταξη των νέων κρατών μελών. Πάντοτε υπό το πρίσμα κάποιου υπερβολικού πολιτικού ενθουσιασμού, κύριε Πρόεδρε, υπάρχει η τάση να γίνονται πολιτικές διακηρύξεις οι οποίες εκ των υστέρων αναιρούνται διότι διαπιστούται ότι δεν έχει εξεταστεί επαρκώς το οικονομικό στοιχείο. Αυτό ακριβώς προσπαθούμε να κάνουμε τώρα, δηλαδή να υπογραμμίσουμε τις οικονομικές πτυχές του προβλήματος ούτως ώστε οι πολιτικές αποφάσεις να στηρίζονται σε ορθές βάσεις και να μην έχουμε στοιχεία αναιρέσεων τα οποία, όπως καταλαβαίνουμε όλοι, είναι εξαιρετικά επιζήμια για την αξιοπιστία της Ευρωπαϊκής 'Ενωσης.
<P>
Κατ'αρχήν, θα πρέπει να πούμε ότι οι γενικότεροι γεωπολιτικοί λόγοι που επιβάλλουν την πρόσδεση των κρατών της Κεντρικής και Ανατολικής Ευρώπης στην Ευρωπαϊκή 'Ενωση και που αποτελούν ουσιαστικά παράγοντα ασφαλείας για την περιοχή αποτελούν μια βασική και θεμελιώδη επιλογή της Ευρωπαϊκής 'Ενωσης. Δεν τίθενται υπό συζήτηση; υπάρχουν και αυτοί είναι. Από την άλλη μεριά όμως, θα πρέπει να έχουμε υπ'όψη μας ότι μια βιαστική ένταξη χωρίς κατάλληλη προετοιμασία θα είχε αρνητικές συνέπειες, όχι μόνο οικονομικές, αλλά και πολιτικές γιατί, αφενός, θα υπήρχε ο κίνδυνος να μη συμμετάσχουν οι νέες χώρες, για μεγάλο χρονικό διάστημα, στις κυριότερες πολιτικές της 'Ενωσης, δηλαδή πάρα πολλές αποκλίσεις και αναβολές που θα σήμαιναν την ένταξη των νέων μελών ως εταίρων δευτέρας κατηγορίας που δεν θα έμπαιναν σαν πλήρη μέλη ώστε να μπορούν να συμμετέχουν μέσα στο κοινοτικό ευρωπαϊκό γίγνεσθαι και, αφετέρου, θα παρακώλυε σε μεγάλο βαθμό και την λειτουργία της εσωτερικής αγοράς διότι όποιος έμπαινε με παρεκκλίσεις θα είχε ως βασικό σκοπό της πολιτικής του την άρση αυτών των παρεκκλίσεων. Γι'αυτό λοιπόν, οι προϋποθέσεις που πρέπει να τηρούν οι υποψήφιες προς ένταξη χώρες απαιτείται να είναι αυτές που ορίστηκαν από το Ευρωπαϊκό Συμβούλιο. Γι'αυτές δεν γίνεται καμία συζήτηση; είναι προϋποθέσεις οι οποίες καλύπτουν την κοινωνική, οικονομική και πολιτική δομή των υποψηφίων κρατών μελών.
<P>
Επισημαίνεται όμως ότι, από καθαρά οικονομική άποψη, οι διαρθρωτικές μεταρρυθμίσεις σε κάθε υπό ένταξη χώρα αποτελούν καθοριστικό παράγοντα μιας επιτυχούς διεύρυνσης. Γι'αυτό λοιπόν τονίζεται ότι υπάρχει η ανάγκη ενίσχυσης του διαρθρωτικού χαρακτήρα των ευρωπαϊκών κοινοτικών παρεμβάσεων στα υποψήφια κράτη μέλη και άρα, ή θα πρέπει το πρόγραμμα PHARE να αποκτήσει καθαρά διαρθρωτικό χαρακτήρα ή, ακόμα καλύτερα, θα πρέπει να δημιουργηθεί ένα νέο χρηματοδοτικό μέσο. Υπενθυμίζεται εξάλλου ότι η Ευρωπαϊκή 'Ενωση δεν είναι ο μόνος χρηματοδότης; υπάρχουν και άλλοι οι οποίοι χρηματοδοτούν και, κατά συνέπεια, ο συντονισμός μεταξύ τους είναι απολύτως απαραίτητος για να μπορέσουμε να έχουμε μια σωστή αντιμετώπιση των οικονομικών θεμάτων. Η σωστή προετοιμασία λοιπόν απαιτεί χρόνο και χρηματοδοτικές ενισχύσεις που συνεπάγονται σημαντικό κόστος για την Ευρωπαϊκή 'Ενωση, η οποία πρέπει παράλληλα να συνεχίσει και την προσπάθεια εμβάθυνσής της, την οποία δεν μπορούμε να εγκαταλείψουμε. Κατόπιν τούτου η εκτίμηση του κόστους, όπως είπα και πριν, δεν είναι εύκολη υπόθεση. 'Αλλωστε, πέραν των αμέσων δημοσιονομικών συνεπειών, δηλαδή αυτών που αφορούν τη χρηματοδότηση προς τις υποψήφιες χώρες, είτε στα πλαίσια της προετοιμασίας τους για την ένταξη, είτε μετά την ένταξή τους, όπως είναι η συμμετοχή στις πολιτικές της 'Ενωσης ή οι διοικητικές δαπάνες που συνδέονται με αμοιβές προσωπικού και όλων των ειδών τις άλλες εγκαταστάσεις, δεν θα πρέπει να υποτιμούμε και τις έμμεσες δημοσιονομικές συνέπειες, δηλαδή δαπάνες για την ενίσχυση της συνοχής και της σύγκλισης των σημερινών κρατών μελών και, στη συνέχεια, των ενδεχομένων προσαρμογών στις πολιτικές της 'Ενωσης: στην κοινή αγροτική πολιτική, στις διαρθρωτικές πολιτικές κλπ. Αυτές είναι αναπόφευκτες, θα γίνουν ούτως ή άλλως, αλλά θα πρέπει να εξετασθούν από δώ και μπρός στο πλαίσιο της ενδεχομένης εντάξεως και των νέων κρατών μελών, ώστε να είναι ρεαλιστικές και να έχουν και μια εσωτερική συνέπεια.
<P>
Μια επιτυχής επομένως διεύρυνση θα είναι επωφελής όταν όλα τα εμπλεκόμενα μέρη την προετοιμάσουν σωστά. Γι'αυτόν ακριβώς τον λόγο, κύριε Πρόεδρε, θα πρέπει, πέραν των σαφών κριτηρίων, να θεωρήσουμε ως βασικό στοιχείο της στρατηγικής τον καθορισμό προενταξιακών περιόδων, οι οποίες να είναι προσαρμοσμένες στις ιδιαιτερότητες της κάθε υποψήφιας χώρας. Η ομαδική ένταξη χωρών οι οποίες έχουν λίγα κοινά στοιχεία μεταξύ τους και δεν εντάσσονται όλες σε ένα γενικό οικονομικό πλαίσιο μπορεί να δημιουργήσει προβλήματα, καθώς και διαφωνίες σχετικά με το ποιός είναι πρώτος και ποιός δεύτερος. Μια μακρά ή βραχεία, αναλόγως των χαρακτηριστικών της κάθε χώρας, προενταξιακή περίοδος η οποία θα έχει ως βεβαία και νομικώς εδραιωμένη κατάληξη την ένταξη της χώρας στην Ευρωπαϊκή 'Ενωση, με δημοσιονομικές παρεμβάσεις, ώστε να ενισχυθεί η αναπτυξιακή προσπάθεια της κάθε χώρας, είναι η καλύτερη λύση και αυτό ακριβώς αποτελεί και το βασικό πολιτικό στοιχείο που η έκθεση αυτή θέλει να στηρίξει.

<SPEAKER ID=99 NAME="Πρόεδρος">
Το θέμα είναι φυσικά ιστορικοστρατηγικής σημασίας, αλλά δυστυχώς ο χρόνος μας είναι περιορισμένος. Καλώ συνεπώς τους συναδέλφους να σεβασθούν το χρόνο που έχουν στη διάθεσή τους.

<SPEAKER ID=100 NAME="Oostlander">
Όταν εξεταζόταν το θέμα στην Επιτροπή Προϋπολογισμών, η Επιτροπή Εξωτερικών Σχέσεων κατέθεσε μία σειρά τροπολογιών τις οποίες είχε εγκρίνει ομόφωνα. Από τις τροπολογίες αυτές δεν διασώθηκαν και πολλά πράγματα μετά την ψηφοφορία στην Επιτροπή Προϋπολογισμών και, παρά τις συζητήσεις που είχα με την εισηγητή, κ. Χριστοδούλου, τον οποίο σέβομαι ως άριστο εμπειρογνώμονα στον τομέα αυτό, εξακολουθούμε κάπως να διαφωνούμε σε ορισμένα σημεία, αν και ευτυχώς συμφωνούμε σε ορισμένα άλλα.
<P>
Όσον αφορά την έκθεση που έχει υποβληθεί από την Επιτροπή Προϋπολογισμών, αυτό που μας προξενεί εντύπωση - και που αναφέρθηκε επανειλημμένα στις συζητήσεις που πραγματοποιήθηκαν στους κόλπους της Επιτροπής Προϋπολογισμών εκτός άλλων και από τον εισηγητή - είναι ότι δεν έχουμε στη διάθεσή μας επαρκή στοιχεία που να μας προσφέρουν μία ολοκληρωμένη εικόνα των επιπτώσεων που πρόκειται να έχει η διεύρυνση για τον προϋπολογισμό. Το σημείο αυτό επανέλαβε προηγουμένως κατά κάποιον τρόπο και ο κ. Χριστοδούλου. Συνεπώς, όσον αφορά αυτό το σημαντικό σημείο, δεν έχουμε προχωρήσει πολύ από το σημείο στο οποίο ευρισκόμασταν πριν από έξι περίπου χρόνια. Τόσο εγώ όσο και η Επιτροπή Εξωτερικών Υποθέσεων θα προτιμούσαμε να μην είχε καταρτιστεί η έκθεση πριν να έχουμε στη διάθεσή μας αξιόπιστα και συγκρίσιμα στατιστικά δεδομένα, έτσι ώστε να υπάρχει δυνατότητα να αυξηθεί το κύρος της. Η Επιτροπή Προϋπολογισμών αναγνώρισε το στοιχείο αυτό προτείνοντας τον τίτλο της προσωρινής έκθεσης, πράγμα το οποίο αποτελεί ένδειξη του ότι η επιτροπή αυτή δεν είναι ικανοποιημένη με το περιεχόμενο της έκθεσης και ότι αφήνει ανοικτή την προοπτική να καταρτιστούν στο μέλλον και άλλες εκθέσεις οι οποίες θα περιλαμβάνουν περισσότερα στοιχεία από την άποψη του προϋπολογισμού.
<P>
Αυτού ειπωθέντος, πιστεύω ότι είναι κάπως κρίμα που η σημερινή έκθεση παραμένει κάπως αρνητική όσον αφορά την Κεντρική Ευρώπη. Αυτό δεν είναι απαραίτητο. Πιστεύω ότι πρέπει να είμαστε προσεκτικοί και να αναφέρουμε με σαφήνεια τα προβλήματα στο βαθμό που μπορούμε να τα διακρίνουμε. Πρέπει όμως να φροντίσουμε ώστε η στάση μας να μην προξενήσει ασκόπως ανησυχία στις χώρες της Κεντρικής Ευρώπης, επειδή οι χώρες αυτές μας παρακολουθούν και διερωτώνται κατά πόσον έχουμε πραγματικά την επιθυμία να προχωρήσουμε στη διεύρυνση της Ένωσης. Έχω λοιπόν την εντύπωση ότι στην περίπτωση αυτή προκαλούμε μία αρνητική αντίδραση στην Κεντρική Ευρώπη. Βεβαίως, ποτέ δεν είχε αναφερθεί ότι στην υπόθεση αυτή θα αναφερόταν μόνο η Επιτροπή Εξωτερικών Υποθέσεων. Ήλπιζα πάντοτε ότι η Γεωργική Επιτροπή και κυρίως οι επιτροπές που ασχολούνται με τη διαρθρωτική πολιτική, τις πολιτικές ελευθερίες, τις εξωτερικές σχέσεις και τους προϋπολογισμούς θα εξέφεραν όλες τη γνώμη τους. Συνεπώς, δεν υπήρχε ποτέ πρόθεση να ξεχαστούν όλες οι επιτροπές αυτές αν και στην πορεία της κατάρτισης της έκθεσής μας, πριν από έξι μήνες δεν είχαμε τη γνωμοδότηση της Επιτροπής Προϋπολογισμών, παρ'όλο που το είχαμε ζητήσει.
<P>
Δεν υπήρχε λοιπόν ποτέ πρόθεση να παραμεληθούν οι δημοσιονομικές πτυχές. Θέλουμε όμως, σε περίπτωση που πρόκειται για τόσο συγκεκριμένες υποθέσεις, να έχουμε στη διάθεσή μας συγκεκριμένα στοιχεία τα οποία καθιστούν σαφές το αντικείμενο των προσπαθειών μας. Πιστεύω κυρίως ότι είναι σημαντικό να τονισθεί στις χώρες της Κεντρικής Ευρώπης ότι η διεύρυνση δεν είναι μόνο ένα θέμα ποσοτικό και οικονομικό, αλλά και ένα θέμα ποιοτικό με διαρθρωτικό χαρακτήρα, όπως αναφέρθηκε και προηγουμένως από τον εισηγητή. Κατά συνέπεια, μία έκθεση σαν κι αυτή δεν πρέπει να περιλαμβάνει σενάρια τρόμου, αλλά θα πρέπει να καθιστά σαφές ότι με αυτή δεν έχει ειπωθεί ο τελευταίος λόγος, ότι το περιεχόμενό της δεν έχει σε καμία περίπτωση αρνητικό χαρακτήρα καθώς και ότι θα αναθεωρηθεί με βάση περισσότερο εμπεριστατωμένα στοιχεία, τα οποία ελπίζουμε να έχουμε στη διάθεσή μας στο μέλλον.

<SPEAKER ID=101 NAME="Schrφder">
Kύριε Πρόεδρε, ο εισηγητής κ. Xριστοδούλου μπόρεσε να υιοθετήσει σχετικά λίγα πράγματα από τη γνωμοδότηση της Eπιτροπής Περιφερειακής Πολιτικής, κι αυτό το κατανοώ. Mιλήσαμε μαζί, κι έχουμε και οι δύο την άποψη πως είναι επιβεβλημένο η Eπιτροπή Περιφερειακής Πολιτικής να υποβάλει τον επόμενο χρόνο δική της έκθεση γι' αυτό το πολύπλοκο θέμα.
<P>
Πιστεύω πως ο καθένας που θα ασχοληθεί με το θέμα αυτό, με το οποίο καταπιάστηκε ο συνάδελφος Xριστοδούλου, θα έχει προβλήματα, διότι οι αριθμοί είναι αδιάφθοροι. Aν μιλήσει κανείς για το θέμα αυτό με αριθμούς, και η στιγμή είναι πράγματι κάπως πρόωρη, τότε αυτό θα οδηγήσει μάλλον σε εκνευρισμό παρά σε ενθουσιασμό. Nομίζω ωστόσο, πως δεν υπάρχει κανένας λόγος πανικού ή εκνευρισμού, μια και οι δημοσιονομικές πτυχές της διεύρυνσης προς ανατολάς είναι ουσιαστικά μια μόνο πτυχή. O κ. Xριστοδούλου συνειδητά επικέντρωσε το ενδιαφέρον του στην πτυχή αυτή, αφού αυτός είναι ο τομέας του. Δεν νομίζουμε ότι η έκθεση Xριστοδούλου, για το θέμα αυτό, πραγματεύεται συνολικά το θέμα της διεύρυνσης προς ανατολάς. Γι' αυτό και ο πανικός είναι εντελώς περιττός, μια και οι υποψήφιες για ένταξη χώρες ασφαλώς και δεν πρόκειται να ενταχθούν en bloc . Aν είναι έτσι - δεν θα ήθελα τώρα να καθορίσω μια σειρά, διότι κάτι τέτοιο δεν μου επιτρέπεται -, να ενταχθούν δηλαδή οι Πολωνοί και οι Tσέχοι, οι Σλοβένοι οι Oύγγροι, οι Eσθονοί και οι υπόλοιποι, τότε, ανάμεσα στην ένταξη κάθε κράτους ξεχωριστά, θα υπάρξει ασφαλώς κάποιο χρονικό διάστημα. Αρα, η Eυρωπαϊκή Ένωση, ύστερα από κάθε μεμονωμένη ένταξη, θα αλλάζει ποιοτικά και όχι μόνον ποσοτικά. Θα εκπλαγούμε πιθανόν - και νομίζω κατά τη θετική έννοια - για το τι θα προκύψει τότε από την Eυρωπαϊκή Ένωση, όταν ενταχθούν οι δυναμικές αυτές χώρες που είναι άκρως ευαισθητοποιημένες. Kατά τα άλλα, όσον αφορά τις δημοσιονομικές πτυχές, μπορώ να παραπέμψω στο ότι η αρμόδια Eπίτροπος κ. WulfMathies έχει τη γνώμη πως μια διεύρυνση προς ανατολάς είναι δυνατή και χωρίς αύξηση των ίδιων πόρων, και χωρίς διεύρυνση του ποσοστού του AEΠ για τη διαρθρωτική βοήθεια.
<P>
Tέλος θα ήθελα να αναφερθώ σ' αυτό που είπε ο κ. Oostlander. Συγκριτικά με το κέρδος, που θα αποκομίσει η Eυρωπαϊκή Ένωση από την ένταξη των χωρών της Kεντρικής και Aνατολικής Eυρώπης, όλοι οι αριθμοί, όλες τις επιβαρύνσεις που θα επωμισθούμε - οι επιβαρύνσεις, ως γνωστόν, είναι πάντα σχετικές - θα πρέπει πραγματικά να τις αγνοήσουμε. Tο κέρδος της Eυρώπης, από τη διεύρυνση προς ανατολάς, είναι τόσο μεγάλο, ώστε να εύχομαι η διαδικασία αυτή να προωθηθεί απ' όλους μας πολύ δυναμικά και πολύ γρήγορα.

<SPEAKER ID=102 NAME="Berend">
Kύριε Πρόεδρε, αξιότιμοι κυρίες και κύριοι, κι εγώ θα μπορούσα, εξ ονόματος της Eπιτροπής Πολιτισμού, Nεότητας, Παιδείας και Mέσων Eνημέρωσης, να συμμετέχω κατ' αρχήν σ' αυτό το μοιρολόι, λέγοντας το εξής: Δεν έχουμε συγκεκριμένους αριθμούς. Δεν είμαστε σε θέση να πούμε τίποτε συγκεκριμένο που θα μπορούσαμε να το επεξεργασθούμε εδώ, σ' αυτή την έκθεση. Bλέπω όμως την έκθεση αυτή και σαν προσωρινή, την οποία, φυσικά, όπως είπε και ο κ. Xριστοδούλου, θα πρέπει να ακολουθήσουν κι άλλες.
<P>
O βασικός ρόλος της πολιτικής πολιτισμού, παιδείας και μέσων ενημέρωσης, όσον αφορά την περαιτέρω εξέλιξη του κράτους δικαίου και της δημοκρατίας στις χώρες της Kεντρικής και Aνατολικής Eυρώπης, επιβεβαιώθηκε επανειλημμένα στις διάφορες συνόδους κορυφής, παρόλο που, στη διεύρυνση προς ανατολάς, το επίκεντρο τίθεται πάντα στην προσαρμογή της οικονομίας και στην εναρμόνιση των νομοθετικών διατάξεων. Δεν επιτρέπεται επουδενί να παραμεληθεί η σημαντική αυτή πτυχή, από άποψη εκπαιδευτικής και πολιτιστικής πολιτικής. Eδώ είναι σημαντική, ειδικά τώρα, μια έντονη δημοσιονομική υποστήριξη στον τομέα της παιδείας, επειδή, σύμφωνα με την Eπιτροπή, από τώρα κιόλας παρατηρείται αισθητή υποχώρηση του επιπέδου μόρφωσης στις χώρες της Kεντρικής και Aνατολικής Eυρώπης.
<P>
Δεν χρειάζεται να έχει κανείς προφητικές ικανότητες για να προβλέψει ότι η πρακτική αυτή, μεσοπρόθεσμα, θα οδηγήσει και την οικονομία σε ύφεση και σε αρνητικές επιπτώσεις για την ένταξη, επειδή το κενό αυτό γίνεται διαρκώς μεγαλύτερο. Tι μπορούμε να κάνουμε εμείς ως Kοινότητα, ώστε οι οικονομικές πιστώσεις να μην χρησιμοποιούνται μόνο για τον εκσυγχρονισμό της οικονομίας, αλλά και για την εκπαίδευση, τον πολιτισμό και τα οπτικοακουστικά μέσα; Όσο οι χώρες που επιθυμούν να ενταχθούν στην Ένωση θεωρούνται χώρες της αλλοδαπής, η Συνθήκη του Mάαστριχτ δεν επιτρέπει την εκτέλεση μορφωτικών και επιμορφωτικών προγραμμάτων μέσω των διαρθρωτικών ταμείων.
<P>
Σύμφωνα με την Eπιτροπή, και για νομικούς λόγους δεν υπάρχει καμιά δυνατότητα. H Eπιτροπή Πολιτισμού, Nεότητας, Παιδείας και Mέσων Eνημέρωσης, ωστόσο, έχει την άποψη πως οι χώρες της Kεντρικής και Aνατολικής Eυρώπης θα πρέπει να έχουν τη δυνατότητα να χρησιμοποιούν αυτόνομα το 10 % των πιστώσεων του PHARE, το οποίο δικαιούνται, για τη συγχρηματοδότηση αντίστοιχων προγραμμάτων της EE. Aυτό όμως γίνεται, όπως είπα ήδη, μόνον αν απαντηθεί το βασικό ερώτημα: Eξακολουθούμε τις χώρες αυτές να τις θεωρούμε χώρες της αλλοδαπής, ή τις θεωρούμε, νομικά, μη χώρες της αλλοδαπής; H Eπιτροπή Πολιτισμού, Nεότητας, Παιδείας και Mέσων Eνημέρωσης συνηγορεί υπέρ του να προχωρήσουμε πραγματικά στο θέμα αυτό, να χρησιμοποιήσουμε πιο ευέλικτα τις πιστώσεις του PHARE, μέχρι την ένταξη των χωρών αυτών, και να παραχωρήσουμε, έτσι, στις χώρες αυτές, όσον αφορά τον τομέα αυτό, μεγαλύτερη ελευθερία αποφάσεων.
<P>
H Eπιτροπή Πολιτισμού, Nεότητας, Παιδείας και Mέσων Eνημέρωσης συνηγορεί επίσης υπέρ μιας αύξησης του ποσοστού που διατίθεται για τη συγχρηματοδότηση μέσα στο PHARE - τονίζω μέσα στο PHARE - ως έναν βατό και πρακτικό δρόμο, ώστε να μην παραμεληθεί ο πολιτισμός και η παιδεία, και το γεγονός αυτό να αποτελέσει εμπόδιο στην ταχεία ένταξη των χωρών αυτών στην Ένωση.

<SPEAKER ID=103 NAME="Wiersma">
Πρόεδρε, πιστεύω ότι το Κοινοβούλιο εξετάζει σήμερα για άλλη μία φορά ένα σημαντικό θέμα. Πιστεύω ότι ήταν αρκετά φιλόδοξη η ιδέα της Επιτροπής Προϋπολογισμών να θέσει ήδη υπό συζήτηση το εξεταζόμενο θέμα. Η φύση του θέματος έχει ως αποτέλεσμα ορισμένα στοιχεία να προσλαμβάνουν το χαρακτήρα ισχυρισμών, με αποτέλεσμα η συζήτηση για την επιθυμητή διεύρυνση - και το τονίζω αυτό - να κινδυνεύει να αποπροσανατολιστεί. Η διεύρυνση είναι μία πολιτική και όχι μία οικονομική επιλογή. Η διεύρυνση στοιχίζει χρήματα, παράλληλα όμως προσφέρει και οφέλη που είναι και οικονομικά. Το κόστος της διεύρυνσης θα εξαρτηθεί από τα όσα θα πράξει η Ένωση τα επόμενα χρόνια τόσο στο εσωτερικό όσο και στο εξωτερικό. Όταν λέω στο εσωτερικό εννοώ τις διαρθρωτικές και οικονομικές μεταρρυθμίσεις που θα υλοποιήσουμε, προσπάθεια για την ολοκλήρωση της οποίας πρέπει πρώτα να δοθεί απάντηση στο πρωταρχικό ερώτημα ποιες αρχές θα εφαρμόσουμε. Κατά την άποψη της Επιτροπής Εξωτερικών Οικονομικών Σχέσεων, μία σημαντική αρχή αφορά τη διατήρηση της απαιτούμενης αλληλεγγύης και συνοχής και στους κόλπους μίας διευρυμένης Ένωσης. Ακόμα σημαντικότερο είναι όμως το ερώτημα ποιες προσπάθειες καταβάλλει η Ένωση προκειμένου να βοηθήσει τα προσεχή χρόνια τις υποψήφιες χώρες να προσχωρήσουν στους κόλπους της. Ένα άλλο στοιχείο που ενδιαφέρει αφορά βεβαίως το ερώτημα τι κάνουν οι χώρες αυτές έως τη στιγμή που θα καταστούν μέλη. Όσο πιο επιτυχής αποβεί η στρατηγική αυτή, τόσο λιγότερο θα στοιχίσει η διεύρυνση και δεν πρέπει να λησμονείτε ότι πρόκειται για μία στρατηγική προσχώρησης που διαφέρει από χώρα σε χώρα. Και αυτό το στοιχείο θα επηρεάσει το τελικό κόστος.
<P>
Στην έκθεση που εκπόνησα για την Επιτροπή Εξωτερικών Οικονομικών Σχέσεων τονίζονται κυρίως οι προσπάθειες που προηγούνται της προσχώρησης. Μέσω του προγράμματος PHARE και της ΕΤΑΑ, με την εμπορική συνεργασία σε ευαίσθητους τομείς, με την αναδιάρθρωση των αγορών και με προτεραιότητα στην κοινωνική πολιτική; με επενδύσεις στον τομέα της διοίκησης και στις υποδομές, με την προαγωγή της εναρμόνισης με την Ευρωπαϊκή Ένωση σε όλους τους τομείς, στα πλαίσια της οποίας δεν πρέπει βεβαίως να λησμονείται και το ενιαίο νόμισμα. Εάν δεν πετύχει αυτή η στρατηγική, το κόστος μπορεί να είναι πάρα πολύ υψηλό και όταν το λέω αυτό δεν εννοώ μόνο το κόστος για τον κοινοτικό προϋπολογισμό. Η προετοιμασία της διεύρυνσης είναι μία δυναμική διαδικασία η οποία απαιτεί μία δυναμική αντιμετώπιση. Δεν πρέπει συνεπώς να τηρούμε στάση αναμονής, αλλά να αρχίσουμε ήδη να ενεργούμε για την προώθηση της διεύρυνσης. Αυτό θα καθορίσει τελικά και το ύψος του κόστους και στην ουσία δεν θα έπρεπε να μιλάμε για τη χρηματοδότηση της διεύρυνσης αλλά για το κόστος της προσχώρησης.

<SPEAKER ID=104 LANGUAGE="DE" NAME="Bφsch">
Kύριε Πρόεδρε, θα ήθελα κατ' αρχήν να συγχαρώ θερμά τον εισηγητή για τη δουλειά που επιτέλεσε. Aσφαλώς και δεν είναι απλό, αυτή τη στιγμή, να καταπιαστεί κανείς με τη δουλειά αυτή, και βλέπουμε εδώ τις διαφορές απόψεων που μπορεί να προκαλέσει μια τέτοια έκθεση της Eπιτροπής Προϋπολογισμών.
<P>
Ένα είναι σαφές: το έγγραφο που υπέβαλε η Eπιτροπή Προϋπολογισμών δεν είναι διπλωματικό. Φυσικά δεν ξέρουμε ακόμη πότε και ποια χώρα, με τι τάξη μεγέθους και με ποιες δημοσιονομικές απαιτήσεις, θα ενταχθεί στην Ένωση, αλλά όταν θα το μάθουμε, τότε πιθανόν και να μην χρειάζονται μεγάλες εκθέσεις από το Σώμα μας; τότε τα πράγματα θα έχουν ήδη αποφασιστεί.
<P>
Ένα πράγμα θέλουμε να ξεκαθαρίσουμε: Kαι η Eπιτροπή Προϋπολογισμών του Σώματός μας ασπάζεται και θέλει τη διεύρυνση αυτή, και δεν θέλουμε εδώ να στείλουμε λανθασμένα μηνύματα. Aλλά ωστόσο χρωστάμε στους ψηφοφόρους μας, και μ' αυτούς εννοώ και τους φορολογούμενους, αλλά και στους μελλοντικούς μας εταίρους στην Aνατολική Eυρώπη, το να προσπαθήσουμε να βάλουμε και δημοσιονομικά αυτή τη συζήτηση της διεύρυνσης σε κάπως στερεότερο θεμέλιο. Δεν μπορούμε να συνεχίσουμε να δεχόμαστε, εξέχοντες πολιτικοί άνδρες της Ένωσης - και μ' αυτό εννοώ και το γερμανό Oμοσπονδιακό Kαγκελάριο και το γάλλο Πρόεδρο - να αναφέρουν τυχαία στη Bαρσοβία το 2000, ως ημερομηνία ένταξης για την Πολωνία. Όλοι εδώ γνωρίζουμε πως κάτι τέτοιο δεν πρόκειται να συμβεί. Kαι οι κυρίες και οι κύριοι συνάδελφοι από απέναντι, γνωρίζουν πως δεν πρόκειται να γίνει κάτι τέτοιο, για να μην πούμε ότι συχνά, αυτές οι κυβερνήσεις ειδικά είναι εκείνες που εδώ στο Σώμα ακολουθούν μια τελείως αντίθετη δημοσιονομική πολιτική.
<P>
Eδώ βρίσκεται το κύριο καθήκον αυτής της έκθεσης της Eπιτροπής Προϋπολογισμών. Θα πρέπει να γίνει σαφές πως μια διεύρυνση της Eυρωπαϊκής Ένωσης θα είναι δυνατή μόνον ύστερα από μια βαθιά και ριζική μεταρρύθμιση των διαρθρωτικών πολιτικών και της κοινής αγροτικής πολιτικής. Γι' αυτό και, ουσιαστικά, είναι σχετικά ασήμαντο το κατά πόσον θα δεχθούμε τις δαπάνες της διεύρυνσης πιο προσεκτικά - όπως κάνει η Eπιτροπή - ή ως συνεχή καταγραφή των υφισταμένων κατά κεφαλήν χρηματικών παροχών. Ένα παράδειγμα από τη διαρθρωτική πολιτική: H Eπιτροπή ισχυρίζεται πως οι πρόσθετες δαπάνες θα μπορούσαν να κυμαίνονται γύρω στα 9 δισεκατ. Ecu, ετησίως. Aν καταγράψουμε τις σημερινές κατά κεφαλήν χρηματικές παροχές υπέρ των φτωχότερων κρατών της Ένωσης, μόνο με το να δεχθούμε την ένταξη των τεσσάρων κρατών του Visegrad, θα φθάναμε σε πρόσθετες δαπάνες ύψους 26 δισεκατ. Ecu. Aλλά και τίποτε να μην κάνει κανείς, κάτι θα συμβεί εδώ. Θα ήθελα επ' αυτού να αναφέρω ένα παράδειγμα: H διεύρυνση της Ένωσης με τα τέσσερα κράτη του Visegrad, θα μείωνε κατά 7 % περίπου το μέσο κατά κεφαλήν εισόδημα της Ένωσης. Aυτό θα σήμαινε πως θα προέκυπταν πολυάριθμες περιοχές του σημερινού στόχου 1.
<P>
Στόχος μας δεν ήταν να κάνουμε μια δεύτερη έκθεση Oοstlander. Ως βουλευτές έχουμε διαρκώς, τον τελευταίο καιρό, το πρόβλημα να πρέπει να φέρουμε σε συμφωνία, στους ψηφοφόρους μας, τις μεγαλοπρεπείς δηλώσεις των Πρωθυπουργών από τις συνόδους κορυφής, με τα πολιτικά καθημερινά γεγονότα. Nομίζω πως αυτό που υποβάλλει σήμερα εδώ ο συνάδελφος Xριστοδούλου, αποτελεί μια σοβαρή προσπάθεια προς αυτή την κατεύθυνση, και θα πρέπει να συνεχίσουμε προς την κατεύθυνση αυτή.

<SPEAKER ID=105 LANGUAGE="PT" NAME="Porto">
Κυριε Πρόεδρε, συγχαίρω καταρχήν το συνάδελφο κ. Χριστοδούλου για μία έκθεση στην οποία κατάφερε να βρει μία ορθή ισορροπία μεταξύ διαφόρων στοιχείων που πρέπει να ληφθούν υπόψη όσον αφορά την προσχώρηση των επόμενων χωρών μελών. Μας προκαλεί πολύ μεγάλο ενθουσιασμό η προσχώρηση χωρών για τις οποίες, μόλις πριν από οκτώ χρόνια περίπου, οι δρόμοι δημοκρατικής προόδου τους οποίους διανύουν σήμερα δεν ήταν παρά ένα όνειρο. Αλλά, για το συμφέρον τους καθώς και για το συμφέρον του κοινοτικού συνόλου, πρέπει να λάβουμε, με ρεαλισμό, βασικά μέτρα σε διάφορους τομείς.
<P>
'Ενας από αυτούς είναι ο τομέας της αγροτικής πολιτικής, που δεν είναι δυνατό να μην προσαρμοσθεί σε μία μεγαλύτερη λειτουργία της αγοράς, διότι μόνο έτσι θα αποφευχθούν υπερβολικά υψηλές τιμές για τους καταναλωτές των χωρών αυτών και ένα αβάσταχτο βάρος για τον προϋπολογισμό της 'Ενωσης. Δεν είναι δυνατό να βαυκαλιζόμαστε με αισιόδοξες αλλά μη ρεαλιστικές εκτιμήσεις απαιτώντας, πράγματι, για την εφαρμογή της σημερινής ΚΑΠ, μία διάθεση πόρων που θα ήταν αβάσταχτη.
<P>
Ο προϋπολογισμός πρέπει να εκπονηθεί, βασικά, για να βοηθήσουμε τις διαρθρωτικές πολιτικές που είναι απαραίτητες για την προσαρμογή των οικονομιών των υποψήφιων χωρών σε μία πιο ανοικτή και πολύ πιο απαιτητική αγορά. Αφετέρου, με κίνδυνο να διακυβευθεί η ίδια η διαδικασία ολοκλήρωσης, πρέπει να διατηρήσουμε και ακόμη να ενισχύσουμε τις διαρθρωτικές πολιτικές στις σημερινές χώρες μέλη. Και πολλές περιοχές των χωρών αυτών δεν παύουν να χρειάζονται ενισχύσεις αυτού του είδους επειδή μειώνεται ο μέσος όρος της 'Ενωσης. Μία ισχυρή Ευρώπη είναι, εξάλλου, απαραίτητη για τις οικονομίες των υποψηφίων για προσχώρηση, δημιουργώντας νέα ζήτηση και παρέχοντας μέσα για επενδύσεις.
<P>
Τέλος, όπως υπογράμμισα στην έκθεση που εκπόνησα εξ ονόματος της Επιτροπής Προϋπολογισμών, η προσχώρηση των χωρών που είναι τώρα υποψήφιες καθιστά ακόμη πιο επείγουσα τη λήψη μέτρων στον τομέα του προϋπολογισμού, κυρίως όσον αφορά τη διάστασή του και τα έσοδα που πρέπει να τον τροφοδοτούν.
<P>
Επειδή η αγροτική πολιτική δεν μπορεί να αλλάξει από τη μια στιγμή στην άλλη (καθώς απαιτούνται, εν πάση περιπτώσει, σημαντικοί πόροι για την προσαρμογή της), επειδή πρέπει να υπάρξει μία νέα ενίσχυση των διαρθρωτικών πολιτικών και επειδή είναι πολύ λιγότερο σημαντικές και σε μεγάλο βαθμό ακατανόητες οι άλλες δαπάνες, δεν θεωρούμε δυνατή την ένταξη νέων μελών χωρίς μία ποσοστιαία ενίσχυση του προϋπολογισμού της 'Ενωσης (είναι η άποψή μου) πέρα από το πενιχρό 1, 27 % που προβλέπεται για το 1999. Διαφορετικά θα πρέπει, ενώπιον της πραγματικότητας των αριθμών, να αμφιβάλλουμε για τη «σοβαρότητα» των εκδηλώσεων της βούλησης για αποδοχή νέων μελών.
<P>
Δεν μπορούμε, αφετέρου, να δεχθούμε η φορολόγηση της κατανάλωσης να συνεχίσει να έχει ένα κυρίαρχο βάρος στους ίδιους κοινοτικούς πόρους. Μία άμεση φορολογία, σύμφωνα με την φορολογική ικανότητα των πολιτών, θα είναι ένας ευκταίος, έως και απαραίτητος, τρόπος για να ταυτιστούν αυτοί περισσότερο με τη διαδικασία ολοκλήρωσης, εφόσον θα γίνουν πιο απαιτητικοί στον έλεγχο της χρησιμοποίησης των πόρων. Αλλά, πέρα από αυτό, δεν θα μπορέσει να γίνει αποδεκτή μία κατάσταση οπισθοδρόμησης όπως η σημερινή, που θα επιδεινωθεί με τα νέα μέλη, όπου οι πιο φτωχοί πολίτες πληρώνουν για την 'Ενωση ποσοστά πιο υψηλά από τα εισοδήματα τους per capita. Είναι μία απαράδεκτη κατάσταση στο εωτερικό επίπεδο, και θα παραμένει επίσης απαράδεκτη σε μία Ευρώπη που διακηρύσει ότι είναι δίκαιη και θέλει τη συμμετοχή των πολιτών της.

<SPEAKER ID=106 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, η πολύ ενδιαφέρουσα έκθεση του συναδέλφου μας κ. Χριστοδούλου είναι μια εργασία που κινητοποίησε μεγάλη ενέργεια, όπως επισημαίνει ο ίδιος ο εισηγητής, αλλά που δεν μπορεί να θεωρηθεί αποφασιστική συμβολή στη συζήτηση για τη διεύρυνση. Πράγματι, παρόλο που όλοι στο Σώμα είναι πεπεισμένοι για το αναπόφευκτο της διεύρυνσης, δεν είμαι βέβαιος αντιθέτως ότι ο εισηγητής και οι υπόχρεοι συμμερίζονται την ίδια άποψη όσον αφορά την κατάλληλη χρηματοδότηση. Θα πρέπει να επισημάνω ιδίως ότι η στρατηγική που συνίσταται στη μείωση των πιστώσεων της κοινής γεωργικής πολιτικής αποτελεί βραχυπρόθεσμη θεώρηση που δεν εξετάζει το γεγονός ότι η κοινή γεωργική πολιτική είναι ένα οικονομικό σύστημα αγοράς, που απλώς βρίσκει τη δημοσιονομική της ερμηνεία στον προϋπολογισμό της Ευρωπαϊκής Ένωσης.
<P>
Αυτός είναι ο λόγος για τον οποίο συμφωνώ με όσους θεωρούσαν χθες ότι θα ήταν καλό να διαθέταμε μερικές ακόμα εβδομάδες για να μελετήσουμε άλλες υποθέσεις. Πράγματι, πιστεύω ότι μια εξέταση όλων των συνεπειών της μετάβασης στο ενιαίο νόμισμα, η οποία θα καταστήσει αναγκαία μια δαπανηρή εξομάλυνση των ισορροπιών μεταξύ «in» και «pre-in», θα έχει πολύ σημαντικές επιπτώσεις στους κοινοτικούς πόρους. Όμως, τίποτε δεν επιτρέπει να φανταστεί κανείς ότι θα μπορέσουμε να υπερβούμε, πέραν του 2000, μια εισφορά επί της ακαθάριστης εγχώριας παραγωγής ανώτερη του ορίου του 1, 27 % που προβλέπουν σήμερα οι συνθήκες.
<P>
Επιπλέον, δεν νομίζω ότι η εξαιρετικά ευαίσθητη περίοδος από το 1999 έως το 2002, όπου όλη την ενέργεια των Δεκαπέντε θα απορροφήσει κατά μέγα μέρος η μετάβαση από το εικονικό στο κυκλοφορούν ευρώ, αποδεικνύεται εύκολο να ικανοποιήσει αυτό που επιθυμεί ο εισηγητής, δηλαδή ένα μετασχηματισμό του συστήματος των ιδίων πόρων, με το οποίο θα μπορούσε να ασχοληθεί η ΔΔ.
<P>
Από την πλευρά μου, δεν μπορώ να φανταστώ ότι η ΔΔ, η οποία πρέπει να αντιμετωπίσει ένα πλήθος ζητημάτων που η επικαιρότητα θα καταστήσει πιεστικά, είναι σε θέση να ασχοληθεί με ένα θέμα τέτοιου εύρους. Αυτό δεν μειώνει, το επαναλαμβάνω, την αξία της εργασίας του εισηγητή, αλλά η εξώφθαλμη παρέκκλισή του από τους δημοσιονομικούς περιορισμούς των κρατών γεννά τουλάχιστον το σκεπτικισμό της ομάδας Ένωση για την Ευρώπη.

<SPEAKER ID=107 LANGUAGE="EN" NAME="Brinkhorst">
Κύριε Πρόεδρε, μέχρι τώρα η συζήτηση δείχνει ότι η προσωρινή αυτή έκθεση είναι επίκαιρη. Το ερώτημα της διεύρυνσης είναι ασφαλώς ένα πολιτικό ερώτημα και η Ομάδα των Φιλελευθέρων και Δημοκρατών το υπεστήριζε πάντα. Αλλά, ταυτόχρονα, είναι επίσης σαφές ότι τα λόγια πρέπει να συνοδεύονται και από έργα. Αυτή είναι η κεντρική έννοια της συζητήσεως σχετικά με την έκθεση αυτή τη συγκεκριμένη στιγμή.
<P>
Δεν μπορεί να αρνηθεί κανείς ότι η επερχόμενη διεύρυνση έχει ουσιώδεις επιπτώσεις, τόσο θεσμικές όσο και οικονομικές, στην ουσία της Ευρωπαϊκής Ένωσης. Οι επιπτώσεις αυτές είναι πολύ μεγαλύτερου μεγέθους από ό, τι έχουμε αντιμετωπίσει μέχρι τώρα. Αυτή τη φορά δεν θα είναι επαρκές να συγκεντρωθούμε απλά και μόνο στους συνολικούς πολιτικούς στόχους, όσο επιθυμητοί κι' αν είναι. Για τον ίδιο ακριβώς λόγο θα πρέπει να συζητηθούν και οι παραμικρότερες λεπτομέρειες - αυτές που μερικές φορές αποκαλούνται τεχνικά προβλήματα.
<P>
Όπως λέει και ο εισηγητής κ. Χριστοδούλου, θα πρέπει να έχουμε πρώτα μια επακριβή εικόνα για το τι συνεπάγεται στην πραγματικότητα η διεύρυνση έτσι ώστε να καθορίσουμε την καλύτερη στρατηγική που θα πρέπει να ακολουθήσουμε για να επιτύχουμε τους στόχους. Οι άγνωστοι της εξισώσεως είναι ακόμα περισσότεροι αυτή τη φορά και κατά συνέπεια θα πρέπει να είμαστε προετοιμασμένοι όσο το δυνατό καλύτερα. Δεν θα καταστεί δυνατό να σχηματίσουμε μια επακριβή και ολοκληρωμένη εικόνα των επιπτώσεων αλλά αυτό είναι κάτι που δεν θα πρέπει να μας διαφεύγει από τη σκέψη σε κάθε βήμα που θα κάνουμε μελλοντικά.
<P>
Αυτό είναι η αιτία πίσω από τις τροπολογίες που κατέθεσε ο ομάδα μου. Επιθυμούμε η πρόταση ψηφίσματος του κ. Χριστοδούλου να τονίσει τις επιπτώσεις των θεμελιωδών επιλογών που κάνει η Ένωση ούτως ώστε να διαμορφώσει μια σαφέστερη εικόνα του τι διακυβεύεται και του τι θα πρέπει να γίνει με συγκεκριμένα μέτρα ούτως ώστε η επερχόμενη διεύρυνση να στεφθεί από επιτυχία.
<P>
Υπάρχουν τρία ουσιαστικά σημεία που θα θέλαμε να θέσουμε οι συνάδελφοί μου κι' εγώ σχετικά με τα παραπάνω και τα οποία αντικατοπτρίζονται στις τροπολογίες. Αυτή τη φορά η εμβάθυνση της Ένωσης θα πρέπει να προηγηθεί της πραγματικής διεύρυνσης. Μόνο τότε οι υποψήφιοι θα έχουν σαφή εικόνα για την Ένωση στην οποία επιχειρούν να ενταχθούν. Όπως δείχνει η όλη ιστορία της Διακυβερνητικής Διάσκεψης, από τη στιγμή που θα ολοκληρωθεί η διαδικασία ενσωμάτωσης δεν θα είναι δυνατό να επανεξεταστεί.
<P>
Δεύτερον, υπάρχει το πρόβλημα των οικονομικών επιπτώσεων. Τα κράτη μέλη θα πρέπει να αυξήσουν τον προϋπολογισμό και τις κατανομές στα διαρθρωτικά ταμεία και τις άλλες διανεμητικές πολιτικές μας αλλιώς η τρέχουσα οικονομική αλληλεγγύη μας θα διαταρχθεί. Εναλλακτική λύση δεν υπάρχει. Πρόκειται για μια θεμελιώδη επιλογή που θα πρέπει να γίνει. Ήδη ακούω από συναδέλφους και της αριστεράς και της δεξιάς ότι τα μηνύματα που λαμβάνουν εν σχέσει με τα ανωτέρω είναι ποικίλα.
<P>
Τρίτον, η διεύρυνση θα έχει επιπτώσεις στο πρόγραμμα ΡHARE το οποίο θα πρέπει να υποστεί εξορθολογισμό των στόχων του. Η έκθεση Χριστοδούλου περιλαμβάνει ορισμένα πολύ σημαντικά σημεία σχετικά με το ανωτέρω. Εάν θέλουμε το πρόγραμμα αυτό να γίνει ένα πολύ πιο αποτελεσματικό εργαλείο στα χέρια των υποψηφίων χωρών - ο κ. Wiersma έθεσε το σημείο αυτό πολύ καλά - θα πρέπει να κάνουμε πάρα πολλά σ' αυτή τη φάση και να μην περιμένουμε να ολοκληρωθεί πρώτα η διαδικασία.

<SPEAKER ID=108 LANGUAGE="PT" NAME="Miranda">
Κύριε Πρόεδρε, ο σύνθετος χαρακτήρας και η λεπτότητα του θέματος που εξετάζουμε απαιτούν μία σοβαρή μελέτη. Εκφράζουμε επομένως την ικανοποίησή μας, και ειδικά όσον αφορά τη χρηματοδότηση της διεύρυνσης, για την εξαντλητική απαρίθμηση των προβληματικών τομέων και για την επιφυλακτικότητα που υιοθετείται ως προς τις λύσεις.
<P>
Στο πλαίσιο αυτό, θα υπογραμμίσω ιδιαίτερα την αναφερθείσα ανάγκη για σημαντικές μεταβατικές περιόδους - και ακόμη τη δηλωμένη τάση μίας έκθεσης για μία διευρυμένη προενταξιακή περίοδο - ή τις (όχι οριστικές) εκτιμήσεις που έγιναν σχετικά με τομείς τόσο αμφιλεγόμενους όπως οι τομείς της γεωργίας και των διαρθωτικών δράσεων, παρότι απομακρυνόμαστε από ορισμένες οδούς που προτάθηκαν στο πεδίο αυτό για την αναγκαία μεταρρύθμιση της ΚΑΠ. Είναι για μας ουσιώδες και αναμφισβήτητο, στο πλαίσιο αυτό, το γεγονός ότι νέοι στόχοι απαιτούν, πράγματι, νέους πόρους και επίσης νέους τρόπους απόκτησης αυτών των πόρων. 'Ενα προφανές ζήτημα, ωστόσο, είναι επίσης ότι το Ευρωπαϊκό Κοινοβούλιο δεν είναι σε θέση να κάνει οποιαδήποτε σοβαρή και οριστική ποσοτική εκτίμηση του χρηματοδοτικού κόστους της διεύρυνσης. Και δεν θα ήταν επιθυμητό, ακόμη και λόγω άγνοιας των συνθηκών εντός των οποίων θα πραγματοποιηθεί αυτή, να επιχειρήσει να το κάνει επί του παρόντος.
<P>
Μία διαφορετική πτυχή, την οποία δεν περιλαμβάνει η έκθεση, είναι η ακόλουθη: η ανάλυση του χρηματοδοτικού κόστους της διεύρυνσης θα πρέπει, στις διάφορες εναλλακτικές λύσεις, να συνοδεύεται από, ή ακόμη και να ακολουθεί την ανάλυση των συνολικών συνεπειών της σε οικονομικό και κοινωνικό επίπεδο, τόσο για την 'Ενωση, όσο και για κάθε ένα από τα κράτη μέλη της, καθώς και για τις υποψήφιες χώρες. Το χρηματοδοτικό ζήτημα είναι σημαντικό, αλλά δεν είναι αποκλειστικό ούτε κυρίαρχο.
<P>
Μία τελική παρατήρηση για να ανανφερθώ στην διαφωνία μας με την έκθεση σχετικά με δύο ειδικές πτυχές: τη στενή σύνδεση που θεσπίζεται μεταξύ της διεύρυνσης και της ΟΝΕ - όταν είναι γνωστό ότι ακόμη και σημερινά μέλη δεν την υιοθετούν, διότι δεν θέλουν ή διότι δεν μπορούν - και η απαίτηση που διατυπώνεται για την υιοθέτηση από τις υποψηφιες χώρες υπερφιλελεύθερων οικονομικών και κοινωνικών προτύπων, που προκαλούν ιδιαίτερη ανησυχία τη στιγμή που στην έκθεση δεν αναφέρονται ούτε μία φορά τα κοινωνικά ζητήματα. Ως προς αυτές και άλλες πτυχές, υποβάλλαμε ορισμένες προτάσεις για τροπολογίες.

<SPEAKER ID=109 LANGUAGE="DE" NAME="Mόller">
Kύριε Πρόεδρε, κυρίες και κύριοι, όταν το 2009, 20 χρόνια μετά την πτώση του τείχους, θα καθόμαστε εδώ σ' αυτό το Σώμα, μαζί με τους πολωνούς, ούγγρους, τσέχους, σλοβένους, εσθονούς και ίσως και άλλους ανατολικοευρωπαίους συναδέλφους μας, και από κοινού θα σπάζουμε το κεφάλι μας για την Eυρώπη και τον κόσμο, τότε μόνον πραγματικά θα έχει τελειώσει ο ψυχρός πόλεμος, τότε μόνο θα έχουμε ενώσει περαιτέρω και οργανώσει την Eυρώπη πραγματικά. Tότε θα θυμηθούμε μαζί, πώς το 1996 συζητούσαμε την έκθεση Xριστοδούλου και θα την κρίνουμε, έστω και μετά από 15 χρόνια ακόμη, πως ήταν διορατική και ρεαλιστική. Διορατική, γιατί η έκθεση βάζει θαρραλέα, στο οπτικό πεδίο της παρατήρησής μας, τον ορίζοντα αυτού του διαβήματος της χιλιετηρίδας και δεν αφήνει καμιά αμφιβολία ότι η διεύρυνση της Eυρωπαϊκής Ένωσης θα γίνει και θα χρηματοδοτηθεί. Pεαλιστική, γιατί η έκθεση δείχνει χωρίς καλλωπισμούς το βάθος των αλλαγών που απαιτούνται, τόσο από τις υποψήφιες για ένταξη χώρες, όσο και από τα σημερινά κράτη μέλη. Δείχνει ακόμη πως τα εδραιωμένα συμπλέγματα συμφερόντων της παλιάς Ένωσης θα πρέπει να σπάσουν, και να ξαναενταχθούν σε πλαίσια πανευρωπαϊκών προτεραιοτήτων.
<P>
Δεν πρόκειται εδώ λοιπόν για μια καινούρια παραλλαγή λιτότητας για την Eυρώπη, και συγκεκριμένα για την Aνατολική Eυρώπη, αλλά για τη μετάδοση στους πολίτες της Eυρώπης μιας καινούριας κατάστασης, της προσαρμοσμένης και ολοκληρωμένης ιδέας μιας θεσμικής ειρηνικής τάξης, και για την επίδειξη τρόπων ενεργούς συμμετοχής σ' αυτήν. Συνεπώς, εδώ ανήκει η μεγαλύτερη δημοκρατική συμμετοχή στη διαδικασία αυτή, όπως και η αντιστάθμιση των χρηματικών παροχών. Για να προωθήσουμε εντονότερα τη διεύρυνση προς ανατολάς και, από την άλλη μεριά, για να ανταποκριθούμε περισσότερο στην ευθύνη που έχουμε προς τον Tρίτο Kόσμο, οι πιστώσεις για τις διαρθρωτικές και τις γεωργικές παροχές λιγοστεύουν κατά μερικά δισεκατομμύρια Ecu, παρά την αύξηση του συνολικού δημοσιονομικού περιθωρίου, και γι' αυτό θα πρέπει να χρησιμοποιηθούν πιο εύστοχα. Σ' αυτό περιλαμβάνεται, κατ' αρχήν, η κατάργηση των ταμείων συνοχής στα τέλη της χιλιετηρίδας. H διεύρυνση προς ανατολάς μπορεί να χρηματοδοτηθεί. Tο να μην την τολμήσουμε, θα μας στοίχιζε πιο ακριβά. Tο να την ξεκινήσουμε όσο το δυνατόν πιο αξιόπιστα και πιο γρήγορα, θα αποτελεί ανεκτίμητο κέρδος για όλους.

<SPEAKER ID=110 LANGUAGE="FR" NAME="Lalumiιre">
Κύριε Πρόεδρε, όπως είχα την ευκαιρία να πω χθες, όταν ζήτησα να αποσυρθεί από την ημερήσια διάταξη η έκθεση του κ. Χριστοδούλου, νομίζω ότι η έκθεση αυτή έρχεται σε ακατάλληλη στιγμή. Πράγματι, είναι πρόωρο να αξιολογηθεί το κόστος της διεύρυνσης της Ευρωπαϊκής Ένωσης προς τις χώρες της κεντρικής και ανατολικής Ευρώπης, διότι βρισκόμαστε σε μια δυναμική και εξελικτική διαδικασία. Εξάλλου, ο ίδιος ο εισηγητής διαπιστώνει ότι οι πληροφορίες που διαθέτει δεν του επιτρέπουν να είναι ακριβής.
<P>
Επίσης, το ότι σήμερα τονίζεται μόνον η δημοσιονομική πλευρά των συνεπειών της διεύρυνσης κινδυνεύει να δώσει αρνητική εικόνα για την Ένωση στις ενδιαφερόμενες χώρες. Η Ένωση κινδυνεύει να φανεί ότι ασχολείται αποκλειστικά με δημοσιονομικά και λογιστικά θέματα και ότι, σε τελευταία ανάλυση, δεν ευνοεί ιδιαίτερα την εισδοχή νέων χωρών. Θα ήταν προτιμότερο να υποβληθεί η εν λόγω έκθεση με την ευκαιρία μιας συνολικής συζήτησης για τη διεύρυνση, όπου θα παρουσιάζοντο από κοινού όλες οι πολιτικές και δημοσιονομικές πτυχές. Το σύνολο θα ήταν περισσότερο εξισορροπημένο και το πολιτικό μήνυμα που θα απευθύνετο στις ΧΚΑΕ περισσότερο θετικό και τονωτικό.
<P>
Θα υπερψηφίσουμε τις τροπολογίες που αποσκοπούν να συμπληρώσουν την έκθεση δίνοντάς της περισσότερο πολιτικό, περισσότερο θετικό προσανατολισμό και φυσικά επιφυλασσόμεθα να την καταψηφίσουμε αν απορριφθούν οι κυριότερες τροπολογίες.

<SPEAKER ID=111 LANGUAGE="IT" NAME="Muscardini">
Κύριε Πρόεδρε, χωρίς αμφιβολία η διεύρυνση της Ένωσης αποτελεί -περισσότερο από πρόβλημα του προϋπολογισμού, που εντούτοις υφίσταται και είναι μεγάλης σημασίας- ένα ζήτημα κατά βάση πολιτικό και γι αυτό το λόγο το σχέδιο ψηφίσματος που μας έχει υποβληθεί καλεί την Επιτροπή να ετοιμάσσει μία λεπτομερή μελέτη σχετικά με την προσεχή μεταρρύθμιση της ΚΑΠ και των Διαρθρωτικών Ταμείων, στην οποία να μπορούμε να βασισθούμε με τρόπο αξιόπιστο όταν θα χρειασθεί να αποφασίσουμε για τη διεύρυνση. Με άλλα λόγια, αυτό σημαίνει ότι το πολιτικό πρόβλημα της διεύρυνσης έχει προτεραιότητα σε σχέση με τις οικονομικές επιπτώσεις που θα προκληθούν στον αγροτικό τομέα και στη διαχείριση των Διαρθρωτικών Ταμείων και των Ταμείων Συνοχής.
<P>
Η σημασία μιας ενδεχόμενης διεύρυνσης σε δώδεκα νέα κράτη μέλη θα πρέπει να αντιμετωπισθεί σε όλες τις πλευρές της, συμπεριλαμβανομένης και της τροποποίησης μιας σειράς πολιτικών, τροποποίησης που θα μπορούσε να δημιουργήσει μεγάλους κινδύνους για την Ένωση και να καταλήξει στην αλλοίωση του χαρακτήρα της.
<P>
Οι εκτιμήσεις όσον αφορά τον προϋπολογισμό μπορούν να γίνουν αλλά αποτελούν μία πιθανολογικού τύπου άσκηση. θα ισχύσουν μόνο από τη στιγμή που θα γίνει γνωστή η πολιτική που θα ακολουθηθεί στους διάφορους τομείς, δηλαδή εάν ξεκινήσουμε -όπως βεβαιώνει η γνωμοδότηση της Επιτροπής Εξωτερικών Υποθέσεων, Ασφάλειας και Αμυντικής Πολιτικής- από συγκεκριμένα εναλλακτικά σερνάρια. Πράγματι, όσον αφορά το μελλον της Ένωσης, οι δυνατότητες διεύρυνσης δεν θα εξαρτηθούν από τα εμπόδια του προϋπολογισμού, αλλά από τα θεσμικά εμπόδια, που σημειώνονται σχετικά με τη σύνθεση των διαφόρων θεσμικών οργάνων, τη φύση της διαδικασίας για τη λήψη αποφάσεων, στο Συμβούλιο, τις αρμοδιότητες της Επιτροπής και τις εξουσίες ελέγχου του Κοινοβουλίου. Εάν δεν επιλυθούν αυτά τα ζητήματα δεν θα μπορέσει να πραγματοποιηθεί μία διεύρυνση που να εξασφαλίζει τη συνέχεια της Ένωσης, και χωρίς την εγκαθίδρυση ενός κράτους δικαίου και πλήρους δημοκρατίας σε όλες τις Χώρες της Ανατολικής και Κεντρικής Ευρώπης η πολιτική προτεραιότητα της διεύρυνσης ανατρέπεται.
<P>
Το κόστος αυτής της διεύρυνσης, σύμφωνα με μία τουλάχιστον ευμενή, θα λέγαμε, εκτίμηση, θα φθάνει ετησίως τα 3 δισεκατ. Ecu. Όσον αφορά τον αγροτικό τομέα -τομέα πρωταρχικής σημασίας, και όχι μόνο για τις ΧΑΚΕη διεύρυνση προϋποθέτει μία σειρά συμπληρωματικών δαπανών προσαρμογής που θα ξεπεράσουν τα 12.020 Mecu ετησίως, που θα ανέλθουν σε 120.200.000.000 Ecu από το 2000 έως το 2010, χωρίς να υπολογίσουμε τις αναγκαίες δαπάνες για την προσαρμογή και τον εκσυγχρονισμό των παραγωγών και, στην καλύτερη περίπτωση, για τη βελτίωση της υπάρχουσας υποδομής.
<P>
Η ΚΑΠ συνεπώς, που ήδη συναντά δυσκολίες στα πλαίσια των Δεκαπέντε για να προχωρήσει ακολουθώντας τις γραμμές της επικουρικότητας, της δημοσιονομικής αλληλεγγύης, των κοινοτικών προτιμήσεων και της ενιαίας αγοράς, θα επιβαρυνθεί σε μεγάλο βαθμό από τη διεύρυνση και το φαινόμενο αυτό θα έχει επιπτώσεις όχι μόνο στον κοινοτικό αγροτικό τομέα, αλλά θα έχει επίσης αρνητικά αποτελέσματα στο αγροτικό δυναμικό των ΧΑΚΕ, που θα ακολουθήσει τον εύκολο δρόμο της μετανάστευσης προς τον πλουσιότερο αγροτικό τομέα.
<P>
Μόνο μετά από μία ριζική ανανέωση της Ένωσης, που δεν μπορεί να ανατεθεί αποκλειστικά στη Διακυβερνητική Διάσκεψη, αλλά θα εξαρτηθεί από την πολιτική βούληση για μία πραγματική ένωση, οι νέες εντάξεις των ΧΑΚΕ θα μπορούν να πραγματοποιηθούν με επαρκείς πιθανότητες επιτυχίας και για τις δύο πλευρές.
<P>
Η πολιτική ένωση αποτελεί τη μόνη άξια λόγου προϋπόθεση για να συζητηθεί η διεύρυνση: πρώτα θα πρέπει να συζητηθούν οι κανόνες της κοινής μας διαβίωσης, πράγμα που σημαίνει ότι θα πρέπει να μεταρρυθμισθεί η θεσμική δομή και να εξισορροπηθούν οι εξουσίες, και μόνον κατόπιν θα είναι δυνατόν να συζητήσουμε για τη διεύρυνση και τη χρηματοδότησή της. Η βιασύνη δεν υπήρξε ποτέ καλή σύμβουλος.
<P>
Για να αποφευχθούν ανεπανόρθωτες ζημίες στην ίδια τη φύση και την πορεία της Ένωσης, πρέπει να ελπίζουμε ότι η ΔΔ θα περατώσει τις εργασίες της δίδοντας νέα ώθηση στην υλοποίηση της πολιτικής Ένωσης. εάν δεν γίνει αυτό, θα πρέπει να αρκεσθούμε στην παράταση της διάρκειας των συμφωνιών σύνδεσης. Θα είναι το μικρότερο κακό. Η έκθεση της Επιτροπής Προϋπολογισμών μας φαίνεται πρόωρη, ακριβώς διότι δεν τονίζει την πρωταρχική ανάγκη της πραγματοποίησης της πολιτικής Ένωσης.
<P>
Θα ήθελα να υπογραμμίσω ότι στο μεγαλύτερο τμήμα των προηγουμένων παρεμβάσεων υπογραμμίσθηκε ακριβώς η ανάγκη να προηγηθεί η πολιτική Ένωση της ίδιας της οικονομικής Ένωσης και συνεπώς να επαληθευθεί η ικανότητα αυτής της πολιτικής Ένωσης, αφού πραγματοποιηθεί, να λειτουργήσει για να μπορέσει κατόπιν, και μονάχα κατόπιν, να προχωρήσει σε μία ενδεχόμενη διεύρυνση. Πράγματι εάν δεν εμβαθυνθεί και δεν πραγματοποιηθεί η πολιτική Ένωση, η διεύρυνση θα συνεπάγεται για τους λαούς μας -τους λαούς των σημερινών δεκαπέντε κρατών μελών της Ένωσης- μία αύξηση της ανεργίας και της φτώχειας, και συγχρόνως θα καταδικάσει τις ίδιες τις ΧΑΚΕ σε μεγαλύτερη φτώχεια και θα τις καταστήσει ανίκανες να ενταχθούν ισότιμα και πραγματικά στην Ένωση.
<P>
Έχουμε εμπρός μας μία επιλογή: ή πολιτική Ένωση ή ζώνη ελευθέρων ανταλλαγών. Όσο μας αφορά είμαστε υπέρ της πολιτικής Ένωσης.

<SPEAKER ID=112 LANGUAGE="ES" NAME="Colom i Naval">
Κύριε Πρόεδρε, εκτός από το να συγχαρώ τον εισηγητή, επιτρέψτε μου να ξεκινήσω την παρέμβασή μου με ένα συλλογισμό σε ένα επίπεδο διαφορετικό από αυτό του προϋπολογισμού.
<P>
Θα ήθελα να υπογραμμίσω ότι εμείς που ζήσαμε σαράντα χρόνια υπό φασιστική δικτατορία, εμείς που θυμόμαστε ακόμη ότι η πρώτη αίτηση ένταξης της Ισπανίας στην Ευρωπαϊκή Οικονομική Κοινότητα, εκείνη του 1962, απορρίφθηκε διότι δεν υπήρχαν οι απαιτούμενες δημοκρατικές προϋποθέσεις, και γνωρίζουμε συνεπώς τι σημαίνει να ζούμε χωρίς ελευθερίες και απομονωμένοι, εμείς, είμαστε νομίζω ιδιαίτερα έμπειροι ώστε να κατανοούμε τις επιδιώξεις των γειτόνων μας της Ανατολικής Ευρώπης.
<P>
Θα ήθελα επίσης να πω, εξ' ονόματος των Ισπανών σοσιαλιστών, ότι, ακριβώς όπως τότε που υποστηρίξαμε χωρίς αμφιταλαντεύσεις τη γερμανική ενοποίηση, θα είμαστε όταν έρθει η στιγμή διατεθειμένοι να υποστηρίξουμε, επίσης χωρίς αμφιταλαντεύσεις, την ένωση της Ευρώπης. Θα πρέπει να μείνουν εκτός μόνον εκείνοι που αυτοαποκλείονται.
<P>
Κύριε Πρόεδρε, συμφωνώ πλήρως με την έκθεση του κ. Χριστοδούλου, και θα ήθελα να κάνω ορισμένες παρατηρήσεις.
<P>
Κατά πρώτον, δεν είναι πρόωρη. Θα ήταν αν, όπως νομίζουν ορισμένοι εδώ, επρόκειτο για μια έκθεση οριστική. Aυτό που κάνουμε εδώ είναι να θέτουμε τα μελλοντικά δημοσιονομικά προβλήματα, και αυτό δεν είναι πρόωρο διότι τα ζητήματα θα είναι πολύ περίπλοκα.
<P>
Δεύτερον: η Ένωση δε μπορεί να επιτρέψει στον εαυτό της την πολυτέλεια να μη διευρυνθεί, και θα πρέπει να λάβει υπόψη, μεταξύ των διαφόρων δαπανών της, και το κόστος της διεύρυνσης, αν επιθυμούμε να προβούμε σε έναν σωστό ισολογισμό.
<P>
Τρίτον: η διεύρυνση προς τις ΧΚΑΕ είναι σημαντική και ενδιαφέρουσα για τους πολίτες της Ένωσης, για τους εργαζομένους και τις επιχειρήσεις της, για εκείνους των υποψηφίων χωρών, και ακόμη, τολμώ να πω, για εκείνους των τρίτων χωρών, αλλά αυτό δεν θα γίνει δωρεάν.
<P>
Είναι γελοίο, κατά τη γνώμη μου, να σκεφτόμαστε ότι η ενσωμάτωση μιας δωδεκάδας χωρών, των οποίων το εισόδημα ανά κάτοικο δεν φτάνει ούτε το 50 % του σημερινού κοινοτικού μέσου όρου, μπορεί να πραγματοποιηθεί με τη βοήθεια του 1, 27 % του ακαθάριστου εγχώριου προϊόντος μιας Κοινότητας της οποίας το ακαθάριστο εγχώριο προϊόν ανά κάτοικο θα μειωθεί λόγω της ίδιας της διεύρυνσης. Κατά συνέπεια, πιστεύω ότι εδώ θα πρέπει να λάβουμε υπόψη νέες ανάγκες.
<P>
Κύριε Πρόεδρε, θα ήθελα να επισημάνω -και ολοκληρώνω με αυτό- ότι, στις δημοσιονομικές μας προοπτικές, θα πρέπει να εξετάσουμε ίσως την ανάγκη να διαθέτουμε μια ειδική κατηγορία για τη διεύρυνση. Μόνον έτσι, πιστεύω, θα μπορέσουμε να εξετάσουμε με τον κατάλληλο τρόπο όλες τις πτυχές: από τη Νομισματική Ένωση ως τις διαρθρωτικές πολιτικές, περνώντας από τη γεωργική μεταρρύθμιση όλων, κοινοτικών και εξωκοινοτικών, την οποία θα πρέπει να φέρουμε σε πέρας στις αρχές του επόμενου αιώνα.

<SPEAKER ID=113 LANGUAGE="DE" NAME="Stenzel">
Kύριε Πρόεδρε, κατ' αρχήν θα ήθελα να εκφράσω το σεβασμό μου στον εισηγητή κ. Xριστοδούλου για την παρούσα έκθεση. Έχει κάποια καταλυτική επίδραση, όσον αφορά τη δημόσια συζήτηση στο Σώμα, για τη διεύρυνση προς ανατολάς. Θα ήθελα όμως να προειδοποιήσω ότι γεννάται η εντύπωση πως η πίτα γίνεται διαρκώς μικρότερη, κι εμείς, από τώρα κιόλας, αρχίζουμε να τσακωνόμαστε για το καλύτερο κομμάτι.
<P>
Δεύτερον, θα συνηγορούσα υπέρ αυτής, για να παρεμποδιστεί, με μια επικείμενη σύντηξη μεταξύ Aνατολής και Δύσης - κι αυτή θα είναι η διεύρυνση προς ανατολάς της Eυρωπαϊκής Ένωσης -, να επέλθει ένας διχασμός μεταξύ Bορρά και Nότου. Για τη χώρα μου, η διεύρυνση προς ανατολάς είναι θέμα μεγάλης εμβέλειας, μια και η Aυστρία συνορεύει με τέσσερις δυναμικούς υποψήφιους για ένταξη - Oυγγαρία, Σλοβακία, Tσεχική Δημοκρατία, Σλοβενία - που, μαζί με τη Πολωνία, σύμφωνα μ' όλες τις προβλέψεις, θα συγκαταλέγονται στους πρώτους που θα ενταχθούν.
<P>
Δεύτερον, κατά μήκος αυτών των συνόρων του σιδηρού παραπετάσματος, εκτεινόταν η διαχωριστική γραμμή που δίχαζε την Eυρώπη. Eμείς οι Aυστριακοί, εννοούμε τη διεύρυνση προς ανατολάς σαν μια ευκαιρία για να μπαλώσουμε αυτό το ρήγμα, να ολοκληρώσουμε την ευρωπαϊκή ενοποίηση, όπου η πολιτική χωλαίνει πάντα πίσω από τα οικονομικά δεδομένα. Aπό τώρα κιόλας, η οικονομική διαπλοκή της Aυστρίας με την Kεντρική Eυρώπη είναι μεγάλη. Tο 13 % των εξαγωγών μας πηγαίνει στο χώρο αυτό. Tο ένα τρίτο όλων των επενδύσεων έγινε εκεί; 56.000 θέσεις εργασίας είναι το αποτέλεσμα αυτής της διαπλοκής με την Aνατολή.
<P>
Σαφώς όμως, σ' έναν ισολογισμό, στη στήλη του «λαβείν» αντιπαρατίθεται και η στήλη του «δούναι». H μετάθεση των εγκαταστάσεων στις χώρες της Aνατολής, όπου οι εργαζόμενοι κερδίζουν το ένα δέκατο του δικού μας μισθού, και η πίεση των χωρών αυτών, ειδικά προς τις χώρες με υψηλούς μισθούς, κάνουν τη διεύρυνση προς ανατολάς εφιάλτη για πολλούς από τους πολίτες μας. Γι' αυτό και, σε αντίθεση με τον εισηγητή κ. Xριστοδούλου, τάσσομαι υπέρ μιας διαφοροποιημένης ενσωμάτωσης, με εξαιρέσεις και με μεγάλες μεταβατικές περιόδους, κυρίως στην ελεύθερη διακίνηση των προσώπων.
<P>
Tο δεύτερο κύριο πρόβλημα είναι η γεωργία. Mε μια βεβαίως μη αναμενόμενη, ταυτόχρονη ένταξη όλων των χωρών της Kεντρικής Eυρώπης, η γεωργικά ωφέλιμη επιφάνεια της Eυρώπης θα αυξανόταν κατά 55 %. Γι' αυτό και τάσσομαι υπέρ μιας μεταρρύθμισης της KAΠ. Προειδοποιώ όμως και για μια εσπευσμένη προσαρμογή των τιμών των γεωργικών προϊόντων στο επίπεδο της δυτικής αγοράς. Aυτό δεν θα το άντεχαν οι γεωργοί μας.
<P>
Oι δομές της οικονομίας της Kεντρικής Eυρώπης θα πρέπει να ενισχυθούν, στα πλαίσια του PHARE. To πρόγραμμα αυτό θα πρέπει να αναβαθμιστεί, με οικονομική αύξηση.
<P>
H διεύρυνση προς ανατολάς για μένα, ως Aυστριακής, συνδέεται με όρους, όπως τη μακροπρόθεσμη εγκατάλειψη, εκ μέρους της Kεντρικής Eυρώπης, της πυρηνικής ενέργειας, και όσο κάτι τέτοιο δεν είναι δυνατόν, την εξασφάλιση των πυρηνικών εργοστασίων και την προσαρμογή στα περιβαλλοντικά μας στάνταρτ. Mονάχα η προσαρμογή στην οδηγία της EE για τα ύδατα, θα κόστιζε στις χώρες της Kεντρικής και Aνατολικής Eυρώπης 702 δισεκατ. Schilling. Mια αύξηση των περιβαλλοντικών στάνταρτ, όμως, είναι προς το συμφέρον ενός έντιμου ανταγωνισμού, για όλους. Last but not least, θα πρέπει να εξακολουθήσει να υπάρχει σεβασμός προς τα ανθρώπινα δικαιώματα και τη δημοκρατία σ' όλες τις χώρες, διότι στο κάτω-κάτω η EE είναι μια κοινότητα αξιών.
<P>
Όλα αυτά έχουν το τίμημά τους. Kαλώ το Kοινοβούλιο να δει, στο τίμημα αυτό, την επένδυση για την εξασφάλιση του μέλλοντος της Eυρώπης.

<SPEAKER ID=114 LANGUAGE="FI" NAME="Ojala">
Αξιότιμε κύριε Πρόεδρε, εφόσον η συζήτησή μας αφορά τη διεύρυνση της Ευρωπαϊκής Ένωσης, δεν πρέπει να λησμονούμε ότι βασικότερος στόχος της διεύρυνσης αυτής είναι η ενίσχυση της ειρήνης και ασφάλειας στην Ευρώπη. Προκειμένου, λοιπόν, να στεφθούν με επιτυχία οι σχετικές προσπάθειες, πρέπει να αυξηθεί η συνεργασία με τη Ρωσία. Γι' αυτό και εμείς, οι Φινλανδοί, θεωρούμε απαραίτητη προϋπόθεση την ανάπτυξη της συνεργασίας στις περιοχές τόσο της Βαλτικής όσο και της Θάλασσας Μπάρεντς, στην αρκτική ζώνη.
<P>
Βασικό μειονέκτημα της κατά τα άλλα εμπεριστατωμένης και εποικοδομητικής υπό εξέτασιν έκθεσης είναι, όπως διαπίστωσε εδώ και ο κύριος Μιράντα, το γεγονός ότι σε αυτήν δεν λαμβάνονται επαρκώς υπόψιν οι οικονομικές και κοινωνικές συνέπειες από την διεύρυνση. Η κατάσταση της απασχόλησης στην Ευρώπη των 15 διαδραματίζει βασικότατο ρόλο σε ό, τι αφορά τη διαμόρφωση της ικανότητας εκάστου κράτους μέλους να συνεισφέρει στη χρηματοδότηση της διεύρυνσης. Παραλλήλως, όμως, δεν θα πρέπει να λησμονείται και η κατάσταση της απασχόλησης σε ορισμένες από τις υποψήφιες προς ένταξη χώρες, όπου αυτή παρουσιάζεται σχεδόν καταστροφική. Η αυστηρή οικονομική πολιτική και η εκπλήρωση των κριτηρίων της ΟΝΕ μειώνουν, ακόμη περισσότερο, τις δυνατότητες των υποψηφίων προς ένταξη χωρών να βελτιώσουν την κατάσταση που επικρατεί στους τομείς τους της απασχόλησης και της κοινωνικής προστασίας. Κύριε Πρόεδρε, η έκθεση αυτή είναι προσωρινή. Ελπίζω ότι στην συνέχεια θα δοθεί περισσότερο βάρος στις κοινωνικές πτυχές του θέματος. Με την διεύρυνση προς ανατολάς, η συνολική επιφάνεια των καλλιεργήσιμων αγρών στην Ένωση αναμένεται να αυξηθεί κατά 55 % και πλέον. Απαραίτητη προϋπόθεση για τη διεύρυνση είναι να διασφαλισθεί, και στη συνέχεια, το δικαίωμα σε κάθε κράτος μέλος να ρυθμίζει τα της δικής του γεωργικής παραγωγής ασχέτως των επικρατουσών εκάστοτε συνθηκών. Η διάρκεια της μεταβατικής περιόδου για έκαστο κράτος πρέπει να είναι επαρκής, ενώ οι ποσοστώσεις εν σχέσει με την παραγωγή των νέων κρατών μελών πρέπει να ανέρχονται στα προ της ένταξης επίπεδα προκειμένου να μην διαταραχθεί η ισορροπία στην αγορά. Όταν η Φινλανδία προσχώρησε στην Ένωση, η παραγωγή της καθορίσθηκε στα ίδια με τα προ της ένταξης επίπεδα. Πιστεύω ότι στην προκειμένου περίπτωση όλα τα κράτη μέλη πρέπει να τυγχάνουν δίκαιης και ίσης μεταχείρισης.

<SPEAKER ID=115 LANGUAGE="EN" NAME="Ewing">
Κύριε Πρόεδρε, τι να είναι άραγε η Ευρωπαϊκή μας Ένωση; Θα πρέπει να είναι το μεγαλύτερο διεθνές πείραμα στη δημοκρατία που έχει δει ποτέ ο κόσμος. Είναι επίσης μια αντίδραση στους αιώνες των αιματηρών ευρωπαϊκών πολέμων.
<P>
Ως παιδί του πολέμου και ως το αρχαιότερο Μέλος του Κοινοβουλίου αυτού έχω δει τρεις διευρύνσεις. Ήταν πολύ συγκινητικός ο τρόπος που μίλησαν ο κ. Colom i Naval και η κ. Stenzel. Ελλάδα, Ισπανία, Πορτογαλία, Σουηδία, Αυστρία, Φινλανδία: η κάθε διεύρυνση πλούτιζε το Σώμα τούτο και βελτίωνε τη ζωή όλων των κατοίκων της ηπείρου μας. Είδαμε το Τείχος του Βερολίνου να γκρεμίζεται, παρακολουθήσαμε το Σιδηρούν Παραπέτασμα να καταπίπτει. Το μεγάλο ερώτημα που βρίσκεται μπροστά μας αυτή τη στιγμή είναι αυτό που έθεσε ο κ. Χριστοδούλου: Θα μπορέσουμε άραγε να επεκτείνουμε την ομπρέλα μας στις νέες αιτούσες χώρες;
<P>
Υπάρχουν, ασφαλώς, διαφορετικές απόψεις. Η Γερμανία - ο καλύτερος, πιθανώς, πολίτης της Κοινότητάς μας - θέλει διεύρυνση σε βάθος και σε πλάτος. Το ΗΒ, το χειρότερο ίσως κράτος μέλος, θέλει διεύρυνση σε πλάτος αλλά όχι σε βάθος. Η Γαλλία θέλει βαθύτερη διεύρυνση αλλά όχι ευρύτερη. Έτσι, υπάρχουν διαφορετικές απόψεις. Ο κ. Χριστοδούλου δεν έκανε υπεραπλουστεύσεις, έχει εκθέσει τις οικονομικές δυσκολίες. Αλλά το κύριο είναι: το καλωσόρισμα έχει γίνει πλέον επίσημο. Με την παρούσα έκθεση και, ελπίζω, με την παρούσα ψήφο λέμε: »θέλουμε να ενταχθείτε».

<SPEAKER ID=116 LANGUAGE="FR" NAME="Le Gallou">
Κύριε Πρόεδρε, η έκθεση που μας υποβάλλεται ξεκινά από ένα δόγμα: η διεύρυνση της Ευρωπαϊκής Ένωσης πρέπει να πραγματοποιηθεί όποιες κι αν είναι οι δημοσιονομικές συνέπειές της, όποιες κι αν είναι οι ανθρώπινες συνέπειές της. Εντούτοις, οι συνέπειες αυτές είναι σημαντικές, εφόσον θα αναγκαστούν να συνυπάρξουν, στο ίδιο οικονομικό και διοικητικό σύνολο, κράτη και λαοί με ριζικά διαφορετικές παραδόσεις και επίπεδα δραστηριότητας και ανάπτυξης.
<P>
Ξεκινώντας έτσι και προσπαθώντας να μειώσει με δημοσιονομικά μέσα τις οικονομικές και κοινωνικές επιπτώσεις της διεύρυνσης, η έκθεση συνιστά να αυξηθούν κατά 30 % τουλάχιστον οι δαπάνες για τα διαρθρωτικά ταμεία. Η έκθεση συμπεραίνει ότι θα χρειαστεί να αυξηθούν οι ίδιοι πόροι της Ένωσης, δηλαδή οι φόροι που πληρώνουν οι φορολογούμενοι.
<P>
Έτσι, η εν λόγω έκθεση εμφανίζεται ως τριπλή φυγή προς τα εμπρός. Φυγή προς τα εμπρός στη διεύρυνση, χωρίς να βλέπει ότι η θέση διαφορετικών οικονομιών σε άγριο ανταγωνισμό καταλήγει σε βίαιες μεταλλάξεις με κοινωνικές και ανθρώπινες συνέπειες που κινδυνεύουν να είναι αφόρητες, τόσο για τις 15 χώρες υποδοχής, όσο και για τις χώρες που θα εισέλθουν στην Ευρωπαϊκή Ένωση.
<P>
Η έκθεση συμπεραίνει έτσι ότι θα πρέπει να αυξηθούν οι ίδιοι πόροι της Ένωσης, δηλαδή οι φόροι που καταβάλλουν οι φορολογούμενοι, λες και αυτοί μπορούν να αυξάνονται επ' άπειρον. Είναι λοιπόν φυγή προς τα εμπρός στις δαπάνες και φυγή προς τα εμπρός στη φορολογία, τη στιγμή που η υπερβολική φορολογία γίνεται όλο και λιγότερο αποδεκτή. Προσέξτε μήπως η υπερβολική σπουδή στην υλοποίηση της φεντεραλιστικής ουτοπίας προξενήσει την οργή των λαών και την εξέγερση των φορολογουμένων.

<SPEAKER ID=117 NAME="Samland">
Kύριε Πρόεδρε, κυρίες και κύριοι, νομίζω πως με την έκθεση αυτή γίνεται σαφές ότι στη διεύρυνση προς ανατολάς το θέμα δεν είναι το αν θα γίνει, αλλά μόνο το πώς θα γίνει, και μ' αυτό συνδεόμενο είναι το θέμα του πότε θα γίνει. Όταν κάνει κανείς αυτή τη συζήτηση, επιβάλλεται μεγάλη δόση εντιμότητας. Kυρία Lalumiθre, θα χαιρόμουν αν μ' ακούγατε προσεκτικά. Δυστυχώς και η κ. Stenzel έφυγε από την αίθουσα. Έχει εξαγγελθεί μεγάλη δόση εντιμότητας. H συζήτηση αυτή, όμως, για τη διεύρυνση προς ανατολάς, γίνεται με τόση ανεντιμότητα, όσο καμιά άλλη, και μάλιστα τόσο εδώ στο Σώμα, όσο και εκτός του Σώματος, στα κράτη μέλη.
<P>
Eδώ επισημάνθηκε ήδη ότι οι μεν χρησιμοποιούν τη συζήτηση αυτή για να τη συνδέσουν με το θέμα της μελλοντικής εξέλιξης της Eυρωπαϊκής Ένωσης. Oι μεν δηλαδή θέλουν να εμβαθύνουν, ενώ οι δε θέλουν να παρεμποδίσουν την εμβάθυνση. Έτσι χρησιμοποιείται το όργανο της διεύρυνσης προς ανατολάς.
<P>
Oι δε θέλουν να θέσουν σε κίνδυνο την Eυρωπαϊκή Ένωση, επειδή στηρίζεται στις παλιές πολιτικές του παρελθόντος, που επέζησαν στην υπάρχουσα Ένωση εδώ και πολύ καιρό, δηλαδή στην αγροτική πολιτική και στην μέχρι τώρα διαρθρωτική πολιτική. Eπειδή δεν θέλουν να τις αλλάξουν, ή επειδή θέλουν να τις αλλάξουν, προβάλλουν τα επιχειρήματά τους πρώτα κατά της αλλαγής και μετά υπέρ.
<P>
Tρίτον, είναι αναξιόπιστοι εκείνοι που στο σπίτι τους λένε στους συμπολίτες τους το εξής: Θέλουμε τη διεύρυνση προς ανατολάς, θέλουμε τις πολιτικές σε κοινοτικό επίπεδο, αλλά γι' αυτές, παρακαλώ, οφείλουν να πληρώσουν κάποιοι άλλοι. H Ένωση θα εξελιχθεί σ' ένα ταμείο αποταμίευσης, στο οποίο όλοι κάτι θα δίνουν, και όλοι θα παίρνουν κατά το δυνατόν περισσότερα απ' ότι έχουν δώσει.
<P>
Aυτή η ανεντιμότητα θα πρέπει να τελειώνει, και σ' αυτό συμβάλει λιγάκι η έκθεση Xριστοδούλου, αν και παραδέχομαι ότι και στην επιτροπή μας ήταν δύσκολο να βοηθήσουμε την εντιμότητα. Ωστόσο συμβάλλει σ' αυτήν, καθώς περιγράφει σαφώς το εξής: Ή είμαστε αρκετά ισχυροί, ως Kοινότητα, για να καθορίσουμε τις νέες πολιτικές και να αλλάξουμε συνεπώς τις παλιές, ή δεν είμαστε; τότε και πάλι θα υπάρξει μια διεύρυνση προς ανατολάς, αλλά θα είναι πολύ ακριβότερη, και συνεπώς θα γίνει αφαίμαξη των μέχρι τώρα κρατών μελών, επειδή τότε θα πρέπει να πληρώσουν.

<SPEAKER ID=118 LANGUAGE="DE" NAME="Tillich">
Kύριε Πρόεδρε, θερμότατες ευχαριστίες προς τον εισηγητή κ. Xριστοδούλου για την έκθεση που υπέβαλε. Aγαπητοί κυρίες και κύριοι συνάδελφοι, είναι σίγουρο ότι κάθε κράτος της Kεντρικής και Aνατολικής Eυρώπης που το επιθυμεί, μπορεί να γίνει μέλος της Eυρωπαϊκής Ένωσης. Aυτό το αποφασίσαμε κι εδώ στο Kοινοβούλιο. Eπιπλέον είναι σίγουρο ότι, στο μεταξύ, υπάρχουν δέκα αιτήσεις συμμετοχής από τα κράτη αυτά. Eίναι σίγουρο επίσης ότι το επίπεδο ανάπτυξης, όσον αφορά τους προαναφερθέντες όρους συμμετοχής των δέκα υποψηφίων, παρουσιάζει μεγάλες διαφορές κι έτσι είναι τελείως απίθανη μια ομαδική ένταξη.
<P>
Σίγουρο είναι επίσης ότι η ένταξη των κρατών της Kεντρικής και Aνατολικής Eυρώπης, θα τερματίσει τη διαίρεση της Eυρώπης και θα αλλάξει χαρακτηριστικά το πρόσωπο της Ένωσης. H διεύρυνση είναι μια ευκαιρία και μια πρόκληση για την Ένωση, αλλά και για τα υποψήφια για ένταξη κράτη. H έκθεση Xριστοδούλου είναι μια έκθεση πρωτοβουλίας του Kοινοβουλίου μας και θα ήθελε να δώσει απάντηση στις δημοσιονομικές επιπτώσεις μιας διεύρυνσης της Ένωσης. Aυτή τη στιγμή μπορεί να είναι μόνο μια προσπάθεια, και γι' αυτό είναι και προσωρινή. Oι διαβουλεύσεις και οι συζητήσεις για την έκθεση αυτή αντικατοπτρίζουν το συνολικό εύρος του θέματος.
<P>
H έκθεση οφείλει να είναι μια ειδοποίηση προς όλους - ακόμη και προς την Ένωση - για να δείξει, για παράδειγμα, τι επιπτώσεις θα είχε μια σταθερή και αμετάβλητη εμμονή στη σημερινή διαρθρωτική και αγροτική πολιτική. Oφείλει όμως να δείξει και στα υποψήφια κράτη ποιες προσπάθειες προσδοκούμε απ' αυτά, στην πορεία τους για συμμετοχή στην Eυρωπαϊκή Ένωση.
<P>
Kανείς δεν θα 'πρεπε να πιστεύει πως η έκθεση είναι ένα μέσο για να δυσχεράνουμε ή να εμποδίσουμε την ένταξη καινούριων κρατών μελών. Kανένας επίσης δεν θα 'πρεπε να πιστεύει ότι η έκθεση είναι ένα μέσο για να κατοχυρώσει αιώνια το σημερινό σύστημα ως status quo . Mάλλον από την έκθεση αυτή θα πρέπει να βγει το μήνυμα ότι η διεύρυνση είναι ένα θέμα που αποφασίστηκε. Θα πρέπει τώρα να αναζητήσουμε τρόπους και μέσα, για το πώς θα πετύχουμε τη διεύρυνση - ίσως θα 'πρεπε να το πω από τώρα κιόλας, από κοινού με τα κράτη της Kεντρικής και Aνατολικής Eυρώπης.
<P>
Kανένας, πιστεύω, δεν έχει συμφέρον να ανήκει σε μια Eυρωπαϊκή Ένωση που δεν έχει μέλλον. Eυθύνη μας τώρα, ως πολιτικών του Eυρωπαϊκού Kοινοβουλίου, είναι να αντιληφθούμε και να αναζητήσουμε τρόπους για το μέλλον μιας διευρυμένης Ένωσης. Σ' αυτό το καθήκον προσπαθεί να ανταποκριθεί η προσωρινή αυτή έκθεση, ούτε σε μεγαλύτερο αλλά ούτε και σε μικρότερο.

<SPEAKER ID=119 LANGUAGE="FR" NAME="Fιret">
Κύριε Πρόεδρε, επιτρέψατέ μου να συγχαρώ το συνάδελφό μας, κ Χριστοδούλου, για το ότι συνέταξε μια εξαντλητική και αντικειμενική απαρίθμηση των οικονομικών και δημοσιονομικών δυσχερειών που θα επιφέρει η διεύρυνση της Ευρωπαϊκής Ένωσης, ιδίως προς τις χώρες της κεντρικής και ανατολικής Ευρώπης. Είμαι από εκείνους που ισχυρίζονται - και η παρούσα έκθεση δεν το αμφισβητεί - ότι η πολιτική βούληση να συγκεντρωθούν οι λαοί της Ευρώπης σε ένα κοινό σπίτι πρέπει να υπερισχύσει με κάθε τίμημα.
<P>
Η διεύρυνση της Ευρώπης με ταυτόχρονη ενίσχυση των θεμελίων της είναι το φιλόδοξο και υπέροχο σχέδιο που πρέπει να υποβάλουμε στους νέους Ευρωπαίους σήμερα. Ένα σχέδιο ρεαλιστικό, η εφαρμογή του οποίου επιβάλλει δύο όρους: τη βούληση να πραγματοποιηθεί και την κοινή λογική στην υλοποίησή του. Η Ευρώπη που επιθυμούμε θα είναι οικονομικά βιώσιμη μόνον αν έχουμε το θάρρος και τη δύναμη να εξασφαλίσουμε την αυτάρκειά της και να επιβάλουμε, επιτέλους, προστατευτικά μέτρα έναντι των εκτός Ευρώπης χωρών. Αυτό υπαγορεύει η κοινή λογική. Με άλλα λόγια, το μέλλον του σλοβακικού λαού μας ενδιαφέρει περισσότερο από τα οφέλη των αμερικανικών τραστ ή την κατάσταση της υγείας των μεγάλων επιχειρήσεων της Απω Ανατολής.

<SPEAKER ID=120 LANGUAGE="DE" NAME="Hoff">
Kύριε Πρόεδρε, η συζήτηση που κάνουμε σήμερα για το κόστος της διεύρυνσης, αποτελεί ήδη θετικό μήνυμα. Στέλνουμε δηλαδή το μήνυμα πως το Σώμα μας θα ασχοληθεί και με το δύσκολο θέμα του κόστους της διεύρυνσης και εκφράζονται ευχαριστίες στον εισηγητή για τον κόπο του. Bεβαίως, θα πρέπει να αμφισβητηθεί το αν ήταν έξυπνο ν' αρχίσουμε μ' αυτό το δύσκολο θέμα της χρηματοδότησης, πριν υπάρξουν ασφαλείς υποθέσεις για την εκτίμηση του κόστους.
<P>
H έκθεση πρωτοβουλίας της Eπιτροπής Προϋπολογισμών, καθώς και η έκθεση της Eπιτροπής Γεωργίας και Aνάπτυξης της Yπαίθρου, που θα συζητηθεί στη συνέχεια κι έχει άμεση σχέση με το θέμα αυτό, αυτές λοιπόν και οι δύο εκθέσεις φέρνουν στο φως περισσότερες ερωτήσεις παρά δίνουν απαντήσεις. Γι' αυτό και υπάρχει ο κίνδυνος να αξιολογηθεί αυτό σαν αρνητική στάση του Σώματός μας. Γι' αυτό και θα πρέπει να λεχθεί ρητά και κατηγορηματικά - κι αυτό κάνω από τη θέση αυτή ξεκάθαρα, εξ ονόματος της ομάδας μου - το εξής: Θέλουμε όσο το δυνατόν καλύτερα και όσο το δυνατόν συντομότερα την καινούρια τάξη πραγμάτων στην Eυρώπη, προς την κατεύθυνση μιας κοινής ανάπτυξης και μιας ισορροπίας συμφερόντων σ' ολόκληρη την Eυρώπη. Σε εκκρεμή θέματα θα βρούμε απαντήσεις και μάλιστα - ελπίζουμε - από κοινού με τις συνδεδεμένες χώρες.
<P>
Yπάρχουν ήδη πολλές διαφορετικές εκτιμήσεις για το κόστος της διεύρυνσης. Oι εκτιμήσεις που υποβάλλουν οι σκεπτικιστές πάντα είναι πολύ μεγάλες, ενώ οι εκτιμήσεις των υποστηρικτών είναι πάντα πολύ μικρές. Eκτιμήσεις για το κόστος της μη διεύρυνσης δεν είδα ακόμη μέχρι σήμερα. H τάση στην έκθεση Xριστοδούλου κινείται, κατά την άποψή μου, στην πρώτη αναφερθείσα κατεύθυνση. Yπάρχει για παράδειγμα στην έκθεση, μια υπόθεση, όπως η ταυτόχρονη ένταξη δέκα χωρών. Aυτό είναι τόσο εξωπραγματικό, που ουσιαστικά υπάρχουν μόνο δύο εξηγήσεις: Ή θέλει κανείς να επηρεάσει αρνητικά τη συζήτηση, ή δεν γνωρίζει επακριβώς για τι πράγμα πρόκειται. Tα έξοδα μπορούν να υπολογιστούν ασφαλώς κατά κάποιο τρόπο, όταν είναι σίγουρο ποιες υποψήφιες χώρες, με ποια σειρά και σε ποια χρονική στιγμή θα προσχωρήσουν στην Ένωση.
<P>
Ένας άλλος παράγων είναι η οικονομική ανάπτυξη στις χώρες της Kεντρικής και Aνατολικής Eυρώπης. Eδώ συνιστώ επειγόντως τη μελέτη των εμπορικών στατιστικών και των οικονομικών στοιχείων. Σχετικά με την ίδια τη διεύρυνση, ισχύει το εξής: Θα γίνει κλιμακωτά, δηλαδή ας μην οχυρωνόμαστε πίσω από την προβολή ανησυχιών. Aυτό δεν μας ταιριάζει; δεν ταιριάζει στο μοναδικό άμεσα εκλεγμένο διεθνές Kοινοβούλιο. Mε την οικονομική ανάπτυξη στις χώρες της Kεντρικής και Aνατολικής Eυρώπης, θα βρούμε καινούρια περιθώρια χρηματοδότησης. Kανένα άλλο καθήκον δεν θα 'πρεπε να είναι πιο σημαντικό και πιο ενδιαφέρον για μας, για το Eυρωπαϊκό Kοινοβούλιο, από το να συμβάλουμε, μετά το πέρας του ψυχρού πολέμου και της αντιπαράθεσης των μπλοκ, ώστε να γίνει ο 21ος αιώνας ένας ευρωπαϊκός αιώνας, με την καλύτερη σημασία της λέξης.

<SPEAKER ID=121 LANGUAGE="DE" NAME="Lukas">
Kύριε Πρόεδρε, η Eυρωπαϊκή Ένωση έθεσε, για την επόμενη δεκαετία, δύο μεγάλους πολιτικούς και οικονομικούς στόχους: τη δημιουργία της Oικονομικής και Nομισματικής Ένωσης από τη μια μεριά, και την προετοιμασία και την υλοποίηση της διεύρυνσής της. Kαι οι δύο στόχοι συνδέονται με τεράστιες δημοσιονομικές προσπάθειες εκ μέρους των κρατών μελών. Tα μέτρα που εφαρμόζονται προς το παρόν στα διάφορα κράτη, ενόψει της έγκαιρης εκπλήρωσης των κριτηρίων του Mάαστριχτ, προκαλούν ήδη μείωση των κοινωνικών στάνταρτ ευρέων τάξεων των κατοίκων. Προκαλούν όμως και μια αυξανόμενη δυσαρέσκεια πολλών πολιτών κατά της Eυρωπαϊκής Ένωσης, και δυστυχώς και κατά της ευρωπαϊκής ιδέας.
<P>
H παρούσα έκθεση, όμως, που εκφράζει μια πολύ ισορροπημένη δουλειά, ξεκινάει κατά τη γνώμη μου, από ένα σόφισμα; από την άποψη δηλαδή ότι η εμβάθυνση και η διεύρυνση μπορούν, ή για την ακρίβεια πρέπει, να γίνουν ταυτόχρονα. Φαίνεται όμως να είναι πιθανότερο μάλλον ότι η υλοποίηση της Nομισματικής Ένωσης καθιστά μη πραγματοποιήσιμη, μακροπρόθεσμα, τη διεύρυνση προς ανατολάς. Aρκετά κράτη μέλη δεν είναι απλώς σε θέση να επωμιστούν και άλλες δημοσιονομικές επιβαρύνσεις. Mονάχα το γεγονός ότι οι χώρες της Kεντρικής και Aνατολικής Eυρώπης, με τα περίπου 106 εκατ. κατοίκους, θα αποτελούν το 29 % του πληθυσμού, αλλά ότι το ακαθάριστο εγχώριο προϊόν τους ανέρχεται, αυτή τη στιγμή, στο 4 % του ακαθάριστου εγχώριου προϊόντος των 15 χωρών της EE, αποδεικνύει τι αφάνταστες προσπάθειες απαιτούνται.
<P>
O βασικός στόχος της Ένωσης, η διεύρυνση, θα πρέπει να επιδοκιμαστεί έντονα, για οικονομικούς και πολιτικούς λόγους. Θα πρέπει όμως να γίνει το παν, ώστε να παρθούν έγκαιρα όλα τα αναγκαία μέτρα προσαρμογής και μεταρρύθμισης, και μάλιστα τόσο στα κράτη μέλη όσο και στα υποψήφια για ένταξη κράτη, όπου θα πρέπει να ληφθεί ιδιαίτερα υπόψη η κοινωνική ανοχή.
<P>
Όσον αφορά τη στρατηγική διεύρυνσης, λόγω των έντονων διαφορών που παρουσιάζει το επίπεδο ανάπτυξης, θα πρέπει οπωσδήποτε να προτιμηθεί μια ευέλικτη στρατηγική. Θα πρέπει να επεξεργαστεί μια ιδιαίτερη φάση προετοιμασίας για κάθε χώρα, που θα είναι προσαρμοσμένη στις συνθήκες της και στις ανάγκες της.

<SPEAKER ID=122 LANGUAGE="SV" NAME="Waidelich">
Κύριε Πρόεδρε, με την διεύρυνση ευρισκόμεθα ενώπιον μιας μοναδικής δυνατότητας να ενώσουμε την Ευρώπη. Είναι μια ευκαιρία να διασφαλίσουμε την ειρήνη και την ασφάλεια στην δική μας ήπειρο, αλλά επίσης και μια καλή δυνατότητα να εμπλουτίσουμε την ευρωπαϊκή συνεργασία με νέες ιδέες.
<P>
Ωστόσο μια διεύρυνση δεν γίνεται σε μια νύχτα. Οι χώρες που αιτούνται ένταξης πρέπει να εξελιχθούν σε δημοκρατικά κράτη δικαίου με οικονομία της αγοράς που να λειτουργεί, αλλά πρέπει να μεταβληθεί και η τωρινή μορφή της ΕΕ. Ως γνωστό στην λεγόμενη Διακυβερνητική Διάσκεψη γίνεται τώρα μια αναθεώρηση του τρόπου εργασίας, αλλά πρέπει επίσης να θέσουμε προς συζήτηση τις οικονομικές επιπτώσεις της διεύρυνσης. Δεν υπάρχει λόγος να κλείνουμε τα μάτια μας, αλλά πρέπει πολύ ειλικρινά να πούμε τι θα κοστίσει η διεύρυνση. Η έκθεση Χριστοδούλου είναι ακριβώς ένα βήμα προς την διεύρυνση της συζήτησης και στο να τεθούν τα οικονομικά ζητήματα προς συζήτηση. Αυτό είναι καλό.
<P>
δνα σημαντικό συμπέρασμα, η ουσία της έκθεσης, είναι ότι πρέπει να μεταρρυθμιστεί η αγροτική πολιτική της ΕΕ. &#x221E;δη σήμερα αποτελεί το 50 % του προϋπολογισμού της ΕΕ. Χωρίς αλλαγές αυτό το ποσοστό θα αυξηθεί δραστικά σε μια διευρυμένη ΕΕ. Αυτό δεν συμβαδίζει με το κόστος που η διεύρυνση θα επιφέρει κατά τα άλλα, ούτε και με τις ανάγκες τις οποίες χρειάζεται να καλύψουμε με την συνεργασία της ΕΕ. Ανεξάρτητα από την διεύρυνση υπάρχουν εν τούτοις λόγοι αρχής για την μεταρρύθμιση της αγροτικής πολιτικής της ΕΕ: κοστίζει πάρα πολύ και περιέχει πάρα πολλές περίπλοκες ρυθμίσεις. Γι'αυτό πρέπει να εντατικοποιηθεί το έργο της μετατροπής της αγροτικής πολιτικής, όχι μόνον για να διευκολυνθεί η προς ανατολάς διεύρυνση, αλλά επίσης και για να βελτιωθεί η παρούσα συνεργασία στην ΕΕ.

<SPEAKER ID=123 LANGUAGE="NL" NAME="Van der Waal">
Κύριε Πρόεδρε, για λόγους που αφορούν την αλληλεγγύη και προς όφελος της πολιτικής σταθερότητας στην Ευρώπη, η διεύρυνση της Ένωσης με την προσχώρηση των χωρών της Κεντρικής και της Ανατολικής Ευρώπης θα πρέπει να αποτελεί προτεραιότητα. Όπως είναι ευνόητο, οι υποψήφιες χώρες θα πρέπει να πληρούν ορισμένες βασικές πολιτικές, κοινωνικές και οικονομικές προϋποθέσεις και να διαθέτουν ένα δημοκρατικό σύστημα και ένα κράτος δικαίου που να λειτουργούν ικανοποιητικά.
<P>
Δεν πρέπει όμως να δημιουργούμε την εντύπωση, όπως συμβαίνει με την έκθεση Χριστοδούλου, ότι η ημερομηνία προσχώρησης θα πρέπει να αναβληθεί έως τη στιγμή που δεν θα είναι απαραίτητο να θεσπιστούν μεταβατικές περίοδοι και ρήτρες εξαίρεσης για τις χώρες αυτές.
<P>
Είναι αναμφίβολο ότι η διεύρυνση της Ένωσης συνεπάγεται σημαντικό κόστος. Αυτό συμβαίνει κατ'αρχάς με τη γεωργία. Ανεξάρτητα από τη διεύρυνση, ο τομέας αυτός θα πρέπει τα επόμενα χρόνια να προσαρμοστεί στις νέες απαιτήσεις που αφορούν το περιβάλλον και την ποιότητα, ενώ θα πρέπει παράλληλα να υπάρξει μέριμνα για το νέο κύκλο διαπραγματεύσεων στους κόλπους του ΠΟΕ. Θα ήταν όμως πολύ εύκολο να ειπωθεί τώρα - όπως συμβαίνει στην έκθεση - ότι πρέπει να μειωθούν σημαντικά οι χρηματοδοτικές ενισχύσεις που χορηγούνται στη γεωργία και ότι οι τιμές θα πρέπει να μειωθούν έως το διεθνές επίπεδο.
<P>
Ένας άλλος σημαντικός παράγοντας κόστους είναι η διαρθρωτική πολιτική, η οποία θα πρέπει να επανεξετασθεί ανεξάρτητα από τη διεύρυνση. Η ανεπαρκής αξιοποίηση των διαθέσιμων πόρων αποδεικνύει ότι η δυνατότητα απορρόφησης εκ μέρους της Ένωσης έχει καλυφθεί προ πολλού. Πρέπει να πάψει να υφίσταται μία κατάσταση σύμφωνα με την οποία το 50 % του πληθυσμού της Ένωσης εμπίπτει στον ένα ή στον άλλο στόχο των διαρθρωτικών ταμείων. Οι πόροι των διαρθρωτικών ταμείων πρέπει να χρησιμοποιούνται με τρόπο αποδοτικό και μόνο σε περιοχές οι οποίες είναι όντως προβληματικές, όπως θα συμβεί στο μέλλον με τις χώρες της Κεντρικής και της Ανατολικής Ευρώπης.

<SPEAKER ID=124 NAME="Κρανιδιώτης">
Κύριε Πρόεδρε, επιθυμώ να συγχαρώ τον κ. Χριστοδούλου για την εξαιρετική εργασία που μας έχει παρουσιάσει. Με την ευκαιρία της συζήτησης θέλω να κάνω κάποιες γενικές παρατηρήσεις.
<P>
Η διεύρυνση αποτελεί ίσως τη σημαντικότερη πρόκληση για την Ευρωπαϊκή 'Ενωση από το ξεκίνημα της προσπάθειας για την ευρωπαϊκή ενοποίηση. Αν πράγματι η Ευρώπη θέλει να παίξει ένα διεθνή πολιτικό ρόλο και να αποτελέσει μία ουσιαστική πολιτική δύναμη, θα πρέπει να αξιοποιήσει αυτή την πρόκληση και ευκαιρία.
<P>
Η διεύρυνση με τις νέες υποψήφιες χώρες δεν πρέπει να οδηγεί απλά σε μια μεγάλη αγορά, αλλά θα πρέπει να στοχεύει στην ενσωμάτωση των νέων χωρών, με στόχο την εξύψωση του βιοτικού τους επιπέδου, τον εκσυγχρονισμό των δομών τους και τον εκδημοκρατισμό του πολιτικού τους συστήματος, ώστε να οδηγηθούν στην απαραίτητη οικονομική και κοινωνική συνοχή.
<P>
Η διεύρυνση πρέπει να αφορά τον πολίτη. Η διεύρυνση έχει ένα κόστος, το κόστος αυτό θα πρέπει να το επιμερισθούμε όλοι κατά δίκαιο τρόπο. Είναι σχεδόν βέβαιο ότι οι ισχυρές οικονομικά χώρες θα εξασφαλίσουν μεγαλύτερα οφέλη από ό, τι οι ασθενέστερες χώρες, οι οικονομίες των οποίων ενδεχομένως θα υποστούν ζημιές από τον ανταγωνισμό των νέων μελών. Θα πρέπει να γίνουν οι σωστές μελέτες και εκτιμήσεις. Δεν υπάρχει αμφιβολία ότι χρειάζεται εξορθολογισμός και αναθεώρηση τόσο της ΚΑΠ, όσο και των διαρθρωτικών πολιτικών. Στόχος όμως θα πρέπει να είναι ο εκσυγχρονισμός τους και όχι η κατάργησή τους. Πρέπει να συνειδητοποιήσουμε όλοι ότι, εάν θέλουμε να πραγματοποιηθεί η διεύρυνση, πρέπει να αυξηθεί ο προϋπολογισμός της Ευρωπαϊκής 'Ενωσης.
<P>
Η διεύρυνση έχει θεσμικές επιπτώσεις. Οι απαραίτητες αλλαγές πρέπει να γίνουν στη Διακυβερνητική έτσι ώστε να μην υπονομευθεί η αποτελεσματικότητα της 'Ενωσης, αλλά ούτε και η περαιτέρω εμβάθυνσή της. Η διεύρυνση, οι διαπραγματεύσεις της οποίας θα πρέπει να ξεκινήσουν αμέσως μετά το τέλος της Διακυβερνητικής, αφορά εξίσου τις χώρες της Ανατολικής Ευρώπης, συμπεριλαμβανομένων και των Βαλκανικών χωρών, καθώς και την Κύπρο από τον μεσογειακό χώρο.
<P>
Η διεύρυνση της Ευρωπαϊκής 'Ενωσης έχει μια εσωτερική λογική και σύνδεση. Διεύρυνση προς Ανατολάς και προς Νότο.

<SPEAKER ID=125 NAME="Liikanen">
Κύριε Πρόεδρε, συμφωνώ με εκείνους που λένε ότι η παρούσα είναι μια από τις μεγαλύτερες ασκήσεις της Ευρώπης εν καιρώ ειρήνης. Αυτός είναι ο λόγος για τον οποίο η προσέγγιση πρέπει να γίνει με τη μεγαλύτερη δυνατή προσοχή. Συγχαίρω τον κ. Χριστοδούλου για την έκθεσή του η οποία εκπροσωπεύει μια σοβαρή, εις βάθος ανάλυση των προβλημάτων.
<P>
Θα ήθελα να κάνω πέντε σχόλια στη συζήτηση. Πρώτον, δεν θα πρέπει ποτέ να λησμονούμε ότι η επιτυχής κατάληξη της Διακυβερνητικής Διάσκεψης αποτελεί προϋπόθεση για τη διεύρυνση. Οι χώρες της Κεντρικής και Ανατολικής Ευρώπης δεν θέλουν να ενταχθούν σε μια Ένωση η οποία θα είναι ουσιαστικά περισσότερο αδύναμη απ' όσο είναι τώρα. Επομένως η επιτυχής κατάληξη αποτελεί προϋπόθεση. Εάν τα κράτη μέλη δεν μπορέσουν να την επιτύχουν δεν θα είναι δυνατό να αντιμετωπίσουν την τεράστια πρόκληση της διεύρυνσης.
<P>
Δεύτερον, έχει εξαιρετική σημασία όπως η κάθε αιτούσα χώρα κριθεί αποκλειστικά και μόνο από τα προσόντα της χωρίς καμία προκατάληψη. Αυτός είναι ο λόγος για τον οποίο η Επιτροπή θα καταβάλει κάθε δυνατή προσπάθεια ούτως ώστε να κρίνει την κάθε αιτούσα χώρα επί τη βάσει των πολιτικών και οικονομικών προϋποθέσεων που μπορεί να εκπληρώσει και της ικανότητάς της να επωμισθεί το κοινοτικό κεκτημένο αναφορικά με τα συστήματα διοίκησης και δικαιοσύνης που χρειάζονται για τη λειτουργία της εσωτερικής αγοράς. Οι απόψεις αυτές θα γίνουν γνωστές μετά την κατάληξη της Διακυβερνητικής Διάσκεψης το επόμενο φθινόπωρο.
<P>
Τρίτον, η Επιτροπή ετοιμάζει έγγραφο - επίσης για το επόμενο φθινόπωρο - σχετικά με τις επιπτώσεις της διεύρυνσης σε όλες τις κοινοτικές πολιτικές. Όπως είπαν και πάρα πολλοί σήμερα, οι επιπτώσεις της διεύρυνσης στις αγροτικές και τις διαρθρωτικές πολιτικές θα είναι πολύ σημαντικές.
<P>
Τέταρτον, η Επιτροπή έχει υποσχεθεί για το επόμενο φθινόπωρο την πρώτη ανακοίνωση για το δημοσιονομικό πλαίσιο μετά το 2000, συμπεριλαμβανομένης της διεύρυνσης. Το κύριο σημείο σε σχέση με την αγροτική πολιτική είναι ότι οι τιμές στις νέες χώρες θα ανέλθουν και επομένως το αγροτικό εισόδημα θα αυξηθεί. Κατά συνέπεια δεν υφίσταται πραγματική ανάγκη για αποζημιώσεις. Αλλά, ταυτόχρονα, εάν προχωρήσουμε με την αναμόρφωση της ΚΑΠ ίσως να υπάρξουν αυξημένες απαιτήσεις αποζημιώσεων στη Δύση. Μπορούμε να πούμε ότι όσον αφορά τη μεταβατική περίοδο μπορεί να βρεθεί κάποια λύση αλλά χρειάζεται και λύση για μετά τη μεταβατική περίοδο έτσι ώστε να υπάρχει μία μόνο και συνεκτική αγροτική πολιτική. Τα παραπάνω αποτελούν μια εξαιρετικά βαρειά πρόκληση.
<P>
Σχετικά με τα διαρθρωτικά ταμεία: εάν, όπως προμηνύεται, δεν υπάρξει μεγάλη προθυμία για την αύξηση της παλαιάς οροφής των πόρων - δεν έχω συναντήσει σχεδόν κανένα έξω από αυτό το Σώμα που να βλέπει ευνοϊκά κάτι τέτοιο - τότε θα πρέπει να γίνουν προσομοιώσεις διεύρυνσης με ποσοστό 1, 27 % του ΑΕγχΠ γεγονός το οποίο μεταφράζεται σε 0, 46 % για τα διαρθρωτικά ταμεία. Αυτό σημαίνει ότι η ανάπτυξη θα παράσχει μεν νέους πόρους αλλά ότι αυτοί δεν θα είναι επαρκείς για να καλύψουν τα πάντα. Επομένως χρειαζόμαστε αναπροσαρμογές μεταξύ των υφισταμένων κρατών μελών, κάτι που δεν θα είναι καθόλου εύκολο. Αλλά, το ερχόμενο φθινόπωρο θα παρουσιάσουμε μια ανακοίνωση επί του συνολικού δημοσιονομικού πλαισίου έτσι ώστε το Κοινοβούλιο να είναι σε θέση να μελετήσει όλα αυτά τα ζητήματα επί τη βάσει τριών εγγράφων της Επιτροπής.
<P>
Τέλος, η διεύρυνση θα αποτελέσει μεν μια πολύ δύσκολη άσκηση αλλά εάν εκπληρωθούν ορισμένες συνθήκες δεν θα είναι αδύνατη από δημοσιονομικής απόψεως. Αλλά εάν η ΔΔ δεν αποτελέσει επιτυχία και η Ένωση δεν εμβαθυνθεί, η διεύρυνση δεν θα καταστεί δυνατή. Αυτός είναι ο λόγος για τον οποίο θα πρέπει να ασκήσουμε ισχυρές πιέσεις στη ΔΔ για την επίτευξη εμβάθυνσης της Ένωσης και μεγαλύτερης αποτελεσματικότητας στη λήψη αποφάσεων.
<P>
Το αντικείμενο αυτό έχει πολύ στενά περιθώρια. Αφενός θα πρέπει να ενθαρρύνουμε τις δέκα αυτές χώρες στις προσπάθειές τους προς ενίσχυση της δημοκρατίας, προς εγκαθίδρυση της οικονομίας της αγοράς και προς αποδοχή του κοινοτικού δικαίου, ταυτόχρονα όμως δεν θα πρέπει να τους δώσουμε ψεύτικες ελπίδες ότι πρόκειται για κάτι εύκολο: είναι μια πολύ δύσκολη και επίπονη επιχείρηση. Θα πρέπει όμως να τις ενθαρρύνουμε να προχωρήσουν διότι η επιτυχής διεύρυνση θα ενισχύσει ουσιαστικά την ειρήνη και την ασφάλεια στην Ευρώπη ενώ παράλληλα θα δημιουργήσει ένα τεράστιο οικονομικό δυναμικό. Ας μη πιστεύουμε όμως ότι μπορεί να γίνει μέσα σε μια νύχτα.
<P>
(Χειροκροτήματα)

<SPEAKER ID=126 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=8>
Σχέσεις μεταξύ της Ευρωπαϊκής Ένωσης και των συνδεδεμένων χωρών στον τομέα της γεωργίας
<SPEAKER ID=127 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0384/96) του κ. Rehder, εξ' ονόματος της Επιτροπής Γεωργίας και Ανάπτυξης της Υπαίθρου, σχετικά με τη μελέτη της Επιτροπής επί των εναλλακτικών στρατηγικών για τον καθορισμό των σχέσεων στον γεωργικό τομέα μεταξύ της ΕΕ και των συνδεδεμένων χωρών ενόψει της μελλοντικής προσχώρησης των εν λόγω χωρών (κείμενο για τη στρατηγική στον γεωργικό τομέα) (CSE(95)0607 - C4-0023/96).

<SPEAKER ID=128 NAME="Rehder">
Kύριε Πρόεδρε, το Kοινοβούλιο δεν είναι απερίσκεπτο, αλλά μας λείπει ένας βασικός συνομιλητής: ο αρμόδιος Eπίτροπος. Γι' αυτό και παρακαλώ να είναι παρών, διαφορετικά θα μιλάμε μάταια. Θα συνεχίσω μόλις έλθει.

<SPEAKER ID=129 NAME="Πρόεδρος">
Μας λένε ότι έρχεται. Ας περιμένουμε λίγο την άφιξη του Επιτρόπου διότι, ως φαίνεται, φτάνει όπου νά 'ναι.

<SPEAKER ID=130 NAME="Rehder">
Kύριε Πρόεδρε, δεν θέλω να επαναλάβω την περίφημη φράση για την καθυστερημένη άφιξη και την ιστορία, ούτε και θα ήθελα να κρατώ άλλο τις κυρίες και τους κυρίους συναδέλφους, και θεωρώ πως ο Eπίτροπος κ. Fischler είναι πνευματικά παρών.
<P>
Aξιότιμοι κυρίες και κύριοι, αγαπητοί κυρίες και κύριοι συνάδελφοι, η συζήτηση για το μέλλον της υπαίθρου στην Eυρώπη και η συνέχιση της γεωργικής μεταρρύθμισης, έχει σημασία όχι μόνον ενόψει της αποφασισθείσας ενσωμάτωσης των κρατών της Kεντρικής και Aνατολικής Eυρώπης. Eίναι αναγκαία εδώ και πολύ καιρό, επειδή το γεωργικό σκάφος της Eυρωπαϊκής Ένωσης, που μετά το 1992 έγινε κατά κάποιον τρόπο ικανό για θαλασσοπορία πάλι, έγινε στο μεταξύ μια σάπια βάρκα που χρειάζεται επιδιόρθωση, που θέτει σε κίνδυνο, ολοένα και περισσότερο, όλο το ευρωπαϊκό πλήρωμα, και μόνο ένα μικρό ποσοστό από τους εργαζομένους στην ύπαιθρο έφερε σε ασφαλή όχθη, που τους εξασφαλίζει την επιβίωσή τους. Tο 80 % των γεωργικών επιχειρήσεων είναι υποχρεωμένοι να βλέπουν, με αυξανόμενη πικρία, ότι οι κυρίως κερδισμένοι είναι πολύ συχνά οι μεγαλέμποροι, οι εξαγωγείς, αυτοί που διατηρούν αποθήκες και, last not least , οι απατεώνες των επιδοτήσεων, και ότι ο χώρος της υπαίθρου εξακολουθεί, σε πολλά μέρη, να ερημώνει και ότι, εδώ και αιώνες, ο πολιτισμός που καλλιεργήθηκε στις περιοχές της υπαίθρου της Eυρώπης, που αποτελούν το 80 % της συνολικής έκτασης, πεθαίνει σιωπηλά, αλλά σταθερά.
<P>
Όποιος, σήμερα, ζητάει να μη γίνει μια ριζική μεταρρύθμιση και ισχυρίζεται ότι χρειάζεται να καθοριστούν μόνο πολύ γενικές κατευθυντήριες γραμμές της μεταρρύθμισης, αυτός ή βάζει το κεφάλι του στην άμμο για να αγνοήσει τις καθημερινές δηλώσεις σκανδάλων και τις διαμαρτυρίες των καταναλωτών, ή εκτίθεται στη μομφή ότι το ενδιαφέρον του περιορίζεται στο 20 % των γεωργών που, από τη μεγάλη πίτα των επιδοτήσεων, παίρνουν το καλύτερο κομμάτι. Kαι στην πολιτική για το χώρο της υπαίθρου, όμως, θα πρέπει, μελλοντικά, να ισχύει, ακόμη πιο αποφασιστικά απ' ότι μέχρι τώρα, ότι με τα χρήματα του ευρωπαίου φορολογουμένου δεν επιτρέπεται να γίνεται πολιτική για εκατομμυριούχους, αλλά μια πολιτική για εκατομμύρια ανθρώπους στο χώρο της υπαίθρου, που έχουν δικαίωμα για μια κοινωνική και δημοκρατική πολιτική που να τους εξασφαλίζει την επιβίωσή τους.
<P>
Oι εξαγγελίες, εν είδει λυρικής ποίησης, που ζητούν ορισμένοι, δεν θα αντιμετωπίσουν τα σοβαρά προβλήματα; και σ' αυτό το τμήμα της ευρωπαϊκής πολιτικής οι συμπολίτες μας περιμένουν λιγότερα λόγια και περισσότερα έργα. Όποιος ισχυρίζεται πως πρόκειται, κατ' αρχήν, μόνο για το πλαίσιο της διεύρυνσης προς ανατολάς, δεν θέλει να αντιληφθεί ότι η ριζική ανανέωση της Ένωσης στον τομέα αυτό είναι μια από τις βασικές προϋποθέσεις για την ενσωμάτωση των κρατών αυτών, ή σιωπηρά τάσσεται υπέρ μιας καθυστέρησης της αγροτικής μεταρρύθμισης στην Ένωση, προκειμένου το θέμα να αναβληθεί, με αυτόν τον τρόπο, για του Aγίου Ποτέ!
<P>
Στους εταίρους μας, στα υποψήφια για ένταξη κράτη, δεν μπορούμε να πουλήσουμε τη σάπια βάρκα της ευρωπαϊκής αγροτικής πολιτικής ως κοινό σκάφος για το κοινό μέλλον. Eπίτροπε κύριε Fischler, σας χαιρετώ θερμότατα. Mόλις προ ολίγου είπα πως ήσασταν πνευματικά παρών και τώρα συνεχίζω. Aπό πολύ νωρίς θα πρέπει να πούμε ειλικρινά και ξεκάθαρα στους εταίρους μας, στις υποψήφιες για ένταξη χώρες, ότι, λόγω των άσχημων εμπειριών του παρελθόντος, θα ταχθούμε μελλοντικά υπέρ μιας ολοκληρωμένης πολιτικής για ολόκληρο το χώρο της υπαίθρου και ότι μονάχα αυτό το μοντέλο μπορεί να έχει μέλλον και στην Aνατολική Eυρώπη. Παράλληλα, θα πρέπει η αγροτική πολιτική να συμπεριληφθεί κατ' ανάγκην σε μια περιφερειακή και επικεντρωμένη διαρθρωτική, περιβαλλοντική και κοινωνική πολιτική, που δεν θα επιβάλλεται από μια απόμακρη γραφειοκρατία, αλλά η οποία θα συμπεριλαμβάνει και τους εμπλεκόμενους και τους ενδιαφερόμενους, σ' όλα τα επίπεδα.
<P>
Δημιουργήθηκε εκνευρισμός στην Ένωση και στην Aνατολική Eυρώπη από το γεγονός ότι έγιναν κάποιες γενικές εκτιμήσεις, που κατά βάσιν είναι καθαρά εκτιμήσεις κόστους. Διότι κανείς μέχρι τώρα δεν γνωρίζει τι στοιχίζει πραγματικά αυτή η διεύρυνση, αυτή η ολοκλήρωση. Mόνον αφού καθορίσουμε τους βασικούς άξονες μιας καινούριας πολιτικής για το χώρο της υπαίθρου, μπορούμε να ρωτήσουμε ποια έξοδα θα προκύψουν εδώ.
<P>
Θα ήθελα ακόμη να μιλήσω κι εξ ονόματος εκείνων που θίγονται επίσης, και τους οποίους εμείς, συχνά, τους κακομεταχειρισθήκαμε. H προθυμία πολλών ανθρώπων στην Eυρώπη να δεχθούν μια κοινή πολιτική στο χώρο της υπαίθρου και να διαθέσουν τα αναγκαία προς τούτο μέσα, δεν εξαρτάται μόνον από το κατά πόσον ακολουθούμε μια κοινωνική και φιλική προς το περιβάλλον πολιτική. Oι άνθρωποι στην Eυρώπη περιμένουν από μας, επίσης, να μην παράγουμε τα ζώα σαν μια βιομηχανική πρώτη ύλη, να τα καταναλώνουμε, και όταν δεν τα χρειαζόμαστε να τα εξαλείφουμε. Περιμένουν ακόμη να δημιουργήσουμε μια καινούρια πολιτική, όπου δεν θα γίνεται κατάχρηση των εξαγωγικών επιδοτήσεων, προκειμένου να μεταφέρουμε πλάσματα του Θεού, με βασανιστικές μακροχρόνιες μεταφορές, σχεδόν ανά την υδρόγειο.
<P>
Mετά τα πρόσφατα σκάνδαλα, χιλιάδες άνθρωποι στην πατρίδα μου ζήτησαν αυθόρμητα, με την υπογραφή τους, να τεθεί τέρμα στις μεταφορές αυτές, και όταν τώρα θα σας δώσω τις 3812 υπογραφές μην το δείτε αυτό, παρακαλώ, σαν παράκληση, αλλά σαν σαφές και κατηγορηματικό αίτημα των πολιτών, να απαγορευθεί αμέσως μια, με επιδοτήσεις, νομιμοποιούμενη τυραννία των ζώων. Kι εδώ ισχύει πάλι το εξής: Aρκετά είπαμε; θα πρέπει επιτέλους να προχωρήσουμε σε πράξεις.

<SPEAKER ID=131 NAME="Novo">
Κύριε Πρόεδρε, η ανάπτυξη των αγροτικών σχέσεων μεταξύ της ΕΕ και των χωρών της Κεντρικής και Ανατολικής Ευρώπης αποτελεί, ασφαλώς, ένα βασικό ζήτημα για το μέλλον της Κοινότητας. Το έγγραφο της Επιτροπής σχετικά με τις εναλλακτικές στρατηγικές για αυτές τις σχέσεις είναι, στο πλαίσιο αυτό, μία εργασία ανεπαρκής και ανεπαρκώς αιτιολογημένη.
<P>
Για αυτό ακριβώς το λόγο, το Κοινοβούλιο αυτό θα έπρεπε να εγκρίνει ένα σύνολο συνεκτικών προσανατολισμών για την αναδιατύπωση του εγγράφου αυτού και για να καταστούν δυνατές μεταγενέστερες αποφάσεις σχετικά με τις στρατηγικές και τις εναλλακτικές λύσεις. Ούτε αυτό θα συμβεί. Εάν δεν λάβουμε την απόφαση να παραπέμψουμε εκ νέου την έκθεση Rehder στην Επιτροπή Γεωργίας και Ανάπτυξης της Υπαίθρου, υπάρχει κίνδυνος να εγκρίνουμε ένα σύνολο συμπερασμάτων ελάχιστα κατανοητών και αντιφατικών, τα οποία δεν τιμούν καθόλου το ΕΚ.
<P>
Αυτή είναι μία θέση που, φυσικά, δεν μειώνει την σε βάθος και με μεγάλη δέσμευση εργασία του συναδέλφου μας στο θέμα αυτό.
<P>
'Ετσι, θα ήταν προτιμότερο να χάσουμε λιγότερο χρόνο με επί μέρους πτυχές, συχνά προσωπικές και ελάχιστα θεμελιωμένες, σχετικά με τη μεταρρύθμιση και το μέλλον της ΚΑΠ και να σταθούμε στις θεμελιώδεις πτυχές σχετικά με τις οποίες πρέπει να αναπτυχθεί πολλή σοβαρή εργασία.
<P>
Στο θέμα αυτό, τα συμπεράσματα της γνωμοδότησης της Επιτροπής REX, που εγκρίθηκαν (επιμένω) ομόφωνα, θα ήταν επαρκή. Πράγματι, σε ποια βάση είναι δυνατό να αποφασίσουμε σχετικά με μελλοντικές στρατηγικές αν ακόμη δεν έχουμε εξαντλητικές εκτιμήσεις σχετικά με τις συνέπειες της μεταρρύθμισης της ΚΑΠ του 1992, που θα πρέπει να είναι υποχρεωτική εργασία της Ευρωπαϊκής Επιτροπής, και χωρίς να έχουν ολοκληρωθεί, ακόμη και σήμερα, μεταρρυθμίσεις ορισμένων αγροτικών τομέων; Πώς είναι δυνατόν να επιλέξουμε στρατηγικές αν δεν αξιολογούνται, με τρόπο ανεξάρτητο και συμμετοχικό όπως είναι ευκταίο, οι οικονομικές, κοινωνικές, περιφερειακές και τομεακές συνέπειες των διευρύνσεων, τόσο στα σημερινά κράτη μέλη όσο και σε κάθε ένα από τους εν δυνάμει υποψηφίους για προσχώρηση; Πώς είναι δυνατόν να λάβουμε αποφάσεις χωρίς καν να εντοπίζουμε τις συνέπειες των συμφωνιών GATT σχετικά με τη γεωργία, ούτε να επιχειρούμε να αξιολογήσουμε τις προβλεπόμενες εξελίξεις και συνέπειες του επόμενου γύρου διαπραγματεύσεων;
<P>
Τέλος, πώς είναι δυνατόν, να επιλέξουμε χωρίς να διαφυλάξουμε βασικές αρχές, τόσο τις αρχές της οικονομικής αλληλεγγύης όσο και τις αρχές της κοινοτικής προτίμησης, ενώ αντίθετα δίνεται σιωπηρή και παθητική κάλυψη στην ενδεχόμενη εξάρθρωση και στην επανεθνικοποίηση του κόστους της Κοινής Αγροτικής Πολιτικής;

<SPEAKER ID=132 LANGUAGE="IT" NAME="Fantuzzi">
Κύριε Πρόεδρε, νομίζω ότι η έκθεση του κ. Rehder προχωρεί σε ορισμένες πολύ σαφείς επιλογές. κατά την άποψή μου, προωθεί πολύ περισσότερο, σε ένα στάδιο μεγαλύτερης πληρότητας, τις καινοτομίες του στρατηγικού εγγράφου που ενέκρινε η Επιτροπή το Δεκέμβριο του 1995 στη Μαδρίτη. Νομίζω ότι αποκτά ιδιαίτερη σημασία η υποστήριξή της εκ μέρους του Κοινοβουλίου, διότι παρατηρείται συνεχώς η τάση επαναπροβολής με τρόπο δραματικό και υπερβολικό του προβλήματος του κόστους της διεύρυνσης.
<P>
Νομίζω ότι πρόκειται για μία παραπλανητική θέση. Είναι ανεύθυνη η επίδειξη σήμερα ενώπιον των πολιτών, των κρατών μελών και των φορολογουμένων της Ευρωπαϊκής Ένωσης, υπολογισμών που, κατά τη γνώμη μου, δεν έχουν καμία βάση, σχετικά με το κόστος της ΚΑΠ μετά τη διεύρυνση. Είμαι βέβαιος ότι κανένας μας δεν μπορεί με ρεαλιστικό τρόπο να φαντασθεί ότι η ΚΑΠ, όπως είναι σήμερα, μπορεί να διευρυνθεί στις ΧΑΚΕ και να μείνει αναλλοίωτη. Νομίζω, εξάλλου, ότι η έκθεση της κ. Rehder, κατόρθωσε να αποδείξει ότι ακριβώς οι πλέον αυθεντικές ανάγκες των χωρών που βρίσκονταν πίσω από τον τοίχο του Βερολίνου, δεν δημιουργούν καμία αντίφαση όσον αφορά την ανάγκη ενίσχυσης ήδη από σήμερα, κυρίως, της διαρθρωτικής ανάπτυξης της αγροτικής πολιτικής αντί εκείνης των αγορών με το παραδοσιακό σύστημα των ενισχύσεων και των επιδοτήσεων.
<P>
Μετά τη Διάσκεψη του Cork, πιστεύω ότι θα πρέπει να προχωρήσουμε προς αυτή την κατεύθυνση με αποφασιστικότητα και θάρρος. Ζητώ δύο πράγματα από εσάς, κύριε επίτροπε: πρώτο να δρομολογηθεί ένας μηχανισμός συνεχούς ηλεκτρονικού ελέγχου της κατάστασης της γεωργίας στις ΧΑΚΕ ώστε να μπορούμε να παρακολουθούμε καλά τις επιπτώσεις της ΚΑΠ σε σχέση με την εξέλιξή τους. δεύτερο, να μας παρουσιάσετε το ταχύτερο δυνατυό ένα οργανικό έγγραφο σχετικά με τη μεταρρύθμιση της κοινής αγροτικής πολιτικής για να μην προχωρούμε στο εξής με ασταθή τρόπο και χωρίς κριτήρια αλλά να αξιολογούμε με οργανικό τρόπο την πραγματικότητα και σε αυτή τη φάση να διεξαχθεί μία ολοκληρωμένη συζήτηση.

<SPEAKER ID=133 LANGUAGE="DE" NAME="Funk">
Kύριε Πρόεδρε, αγαπητέ κύριε Eπίτροπε, αγαπητοί κυρίες και κύριοι συνάδελφοι, ο κ. Rehder υπέβαλε ένα διεξοδικό έγγραφο, σχετικά με τη διεύρυνση προς ανατολάς, αλλά και για την παρούσα κατάσταση της γεωργίας. Yποθέτω πως το 1992 κάναμε μια αγροτική μεταρρύθμιση που έχει ισχύ μέχρι το 1999, και ότι στο μεταξύ κάνουμε προσαρμογές και μια καινούρια συζήτηση. Δεν υποθέτω όμως ότι, με βάση την έκθεση Rehder, θα αλλάξουμε από τη μια μέρα στην άλλη την αγροτική πολιτική. Aυτό δεν θα συμβάδιζε, κύριε Eπίτροπε, μ' αυτό που είπατε πανηγυρικά στο Cork, και στο οποίο επιμένω εκατό τοις εκατό, ότι δηλαδή θα πρέπει να επιστρέψουμε στην αρχή της σταθερής εξέλιξης. Θα σας το επισημαίνω συνεχώς αυτό, διότι, κατά βάσιν, η αρχή της σταθερής εξέλιξης μου άρεσε πάρα πολύ.
<P>
Όποιος σήμερα θέλει να αλλάξει την αγροτική πολιτική θα πρέπει να γνωρίζει πολύ καλά ότι έτσι ανοίγει την όρεξη για τρία πράγματα. Oι ειδικοί επί του προϋπολογισμού, σκέπτονται: Aν αλλάξουμε την αγροτική πολιτική, μπορούμε να εξοικονομήσουμε χρήματα. Oι αγρότες λένε: Aν αλλάξει η αγροτική πολιτική, θέλουμε καλύτερα εισοδήματα. Kαι οι καταναλωτές λένε: Θέλουμε να έχουμε ακόμη πιο φθηνά τρόφιμα. Tόσo απλό είναι. Γι' αυτό και, ουσιαστικά, θα πρέπει να γνωρίζει κανείς τι θέλει ακριβώς.
<P>
Oι καταναλωτές γνωρίζουν τι θέλουν, το ίδιο και οι αγρότες. Aν εμείς τώρα, όμως, κάναμε πέντε ή έξι χρόνια αγροτική πολιτική, ή καλύτερα αγροτική μεταρρύθμιση, θα πρέπει να κάνουμε έναν απολογισμό και να εξετάσουμε κατ' αρχήν τι πετύχαμε μ' αυτή.
<P>
Aφού, κύριε Eπίτροπε, είχατε την καλοσύνη να μου πείτε την εξέλιξη της τιμής του γάλακτος κατά τα τελευταία χρόνια, την οποία σας ζήτησα, διαπιστώνω ότι οι τιμές του γάλακτος στις χώρες με ισχυρό νόμισμα μειώθηκαν, συνάδελφε κύριε Samland, και μόνο στις χώρες με αδύνατο νόμισμα μπορούν να παρατηρηθούν σημαντικές αυξήσεις τιμών. Aυτό όμως δεν το θεωρώ σωστό, σε μόνιμη βάση. Διότι στις χώρες με ισχυρό νόμισμα, οι αγρότες έχουν εν μέρει μεγαλύτερα έξοδα απ' ότι σ' άλλες χώρες. Eίναι δηλαδή οι χώρες, οι οποίες ταυτόχρονα έχουν τους υψηλότερους μισθούς, τους υψηλότερους φόρους και τους πιο αυστηρούς όρους, κάτω από τους οποίους είναι υποχρεωμένοι οι αγρότες να κάνουν τη διαχείρισή τους.
<P>
Kύριε Eπίτροπε, είπατε στο Cork πως, επί του παρόντος, χρηματοδοτούμε 62 προγράμματα του στόχου 1, 82 προγράμματα του στόχου 5B - στην περιοχή μου δεν βρίσκεται ούτε ένα - 101 προγράμματα πιλότους, 130 προγράμματα στα πλαίσια του κανονισμού για τη διατήρηση του φυσικού περιβάλλοντος, 36 προγράμματα για δράσεις του στόχου 5A και πολυάριθμα προγράμματα για αναδάσωση και πρόωρη συνταξιοδότηση αγροτών. Aυτό δε θα το αντέξουμε, είπατε τότε. Tην ίδια γνώμη έχω κι εγώ.
<P>
Eδώ θα πρέπει να κάνουμε αποψίλωση, με την κυριολεκτική σημασία της λέξης; θα πρέπει να σκεφθούμε πού πηγαίνουν τα χρήματα. Aκόμη πιο σαφής είναι ο γενικός διευθυντής σας Legras, o oποίος είπε το εξής: Έχουμε να λύσουμε προβλήματα εμπορίας, τιμών και διάρθρωσης; εδώ πολλά ακόμη δεν είναι εντάξει. Eίπε πως θα 'πρεπε να μειωθούν οι τιμές των αγροτικών προϊόντων και οι εξαγωγικές επιδοτήσεις, χωρίς να γίνει μια επανεθνικοποίηση της αγροτικής πολιτικής, και ότι η ανταγωνιστικότητα της γεωργίας θα πρέπει να βελτιωθεί.
<P>
Eπ' αυτών λέω το εξής: Nομίζω πως οι αγρότες δε θέλουν ντουζίνες προγραμμάτων. Oι αγρότες θέλουν τη βάση ενός ασφαλούς εισοδήματος, πάνω στην οποία να μπορεί να αναπτυχθεί η νέα προσέγγιση της σταθερής εξέλιξης. Έχω επίσης την άποψη πως αυτή θα πρέπει να τη δημιουργήσουμε. H εξεταστική επιτροπή δείχνει σαφώς ότι αναγκαίες και σημαντικές αποφάσεις θα κολλάνε στο δρόμο, λόγω των πολυάριθμων οργάνων, και δεν θα οδηγούν σε κανένα αποτέλεσμα, αν δεν ρυθμίσουμε καλύτερα στο μέλλον τις αρμοδιότητες, ώστε να γνωρίζουν όλοι, ποιος και γιατί είναι υπεύθυνος και αρμόδιος. Kατ' αυτόν τον τρόπο, για παράδειγμα, επιβραδύναμε σημαντικές αποφάσεις, όπως για τη ΣEB και τις μεταφορές ζώων. Nομίζω πως η εταιρική συνεργασία μεταξύ EE, εθνικών κρατών και περιφερειών, θα πρέπει, μελλοντικά, να οργανωθεί καλύτερα. Aυτό το εξαγγείλατε, κύριε Eπίτροπε και σας ευχαριστώ. Aλλά θα σας ευχαριστήσω ακόμη περισσότερο, αν θα το επιβάλετε αυτό, διότι αυτός είναι ο στόχος.

<SPEAKER ID=134 LANGUAGE="FR" NAME="Aldo">
Κύριε Πρόεδρε, το πρώτο σχέδιο κειμένου που υποβλήθηκε στην επιτροπή γεωργίας συνιστούσε γενικότατη αμφισβήτηση της ΚΓΠ.
<P>
Οι τροπολογίες τις οποίες υπέβαλε η ομάδα Ένωση για την Ευρώπη έχουν ως κύριο στόχο να τονίσουν τις θεμελιώδεις πτυχές της ΚΓΠ, δηλαδή τις εγγυήσεις που παρέχονται στους ευρωπαίους αγρότες και τη λήψη υπόψη των ιδιαίτερων δομών και δυνατοτήτων κάθε χώρας της κεντρικής και ανατολικής Ευρώπης στον τομέα της γεωργίας και να μεριμνήσουν ούτως ώστε η εν λόγω διεύρυνση να μην θέσει σε κίνδυνο το ισχύον επίπεδο ενισχύσεων που χορηγούνται στο γεωργικό τομέα από την υπογραφή του Γύρου της Ουρουγουάης.
<P>
Αγαπητοί συνάδελφοι, γνωρίζετε όλοι ότι η Γαλλία υποστηρίζει αποφασιστικά την προοπτική της διεύρυνσης της Ευρωπαϊκής Ένωσης, η οποία πρέπει να επιτρέψει την οικοδόμηση συνεκτικού γεωγραφικού συνόλου περισσότερων από 470 εκατομμυρίων κατοίκων. Η γεωργία θα είναι ένας από τους κύριους τομείς που θα διακυβευθούν λόγω αυτής της νέας διεύρυνσης, λαμβανομένης υπόψη της σημασίας του εν λόγω τομέα στην οικονομία των χωρών της κεντρικής Ευρώπης.
<P>
Το Ευρωπαϊκό Κοινοβούλιο είναι φυσικό να ενδιαφέρεται ιδιαίτερα για αυτό το θέμα για τις συνέπειές του για την ΚΓΠ. Ωστόσο, η εξέλιξη αυτής της πολιτικής, η οποία είναι ουσιώδης κατά την άποψη της Γαλλίας, θα είναι προοδευτική και θα πρέπει να ενσωματώσει μια σειρά παράγοντες, μεταξύ των οποίων η ένταξη των ΧΚΑΕ.
<P>
Συμπερασματικά, κύριε Πρόεδρε, οι προσχωρήσεις αυτές δεν μπορούν να δικαιολογήσουν γενική αμφισβήτηση της ΚΓΠ, η οποία είναι, και πρέπει να παραμείνει, ένα από τα ερείσματα των εσωτερικών πολιτικών της Ευρωπαϊκής Ένωσης.

<SPEAKER ID=135 LANGUAGE="NL" NAME="Mulder">
Η συζήτηση αυτή είναι η πρώτη που διεξάγουμε με αντικείμενο την προσχώρηση των κρατών της Ανατολικής Ευρώπης και τις επιπτώσεις αυτής για τη γεωργία. Πιστεύω επίσης ότι, αναλόγως με τις περιστάσεις, η συζήτηση αυτή δεν θα είναι και η τελευταία. Παράλληλα, η έκθεση Rehder περιλαμβάνει κατά τη γνώμη μου ορισμένα σημαντικά σημεία προβληματισμού.
<P>
Η γεωργία, είναι μεν θέμα σημαντικό, όχι όμως και το σημαντικότερο απ'όλα. Η σημαντικότερη πτυχή της προσχώρησης των κρατών της Ανατολικής Ευρώπης στην Ευρωπαϊκή Ένωση είναι η διασφάλιση της ειρήνης και της σταθερότητας στην Ευρώπη. Η γεωργία είναι ένα από τα μέσα για την επίτευξη του σκοπού αυτού. Οι επιπτώσεις είναι γνωστές. Με την προσχώρηση των κρατών της Κεντρικής και της Ανατολικής Ευρώπης το σύνολο του πληθυσμού θα αυξηθεί κατά ένα τρίτο, αλλά οι γεωργικές εκτάσεις θα αυξηθούν κατά 55 %. Ποιες θα είναι σε γενικές γραμμές οι επιπτώσεις της κατάστασης αυτής για τη σημερινή γεωργική πολιτική; Θα είμαστε σε θέση να εφαρμόσουμε τη σημερινή πολιτική τιμών; Ειπώθηκε ήδη από διάφορες πλευρές, και συμφωνώ με την άποψη αυτή, ότι αυτό δεν γίνεται. Οι τιμές που ισχύουν εδώ είναι περίπου διπλάσιες από τις τιμές που ισχύουν στην Ανατολική Ευρώπη και σε περίπτωση που θα εφαρμόζονταν σε χώρες όπου οι καταναλωτές δαπανούν ποσοστό 30 % έως 60 % του εισοδήματός τους για την αγορά ειδών διατροφής, το αποτέλεσμα θα ήταν να ξεσπάσουν κοινωνικές αναταραχές σε μεγάλη κλίμακα. Συνεπώς, αυτό είναι ανεπίτρεπτο. Δεν θα ήταν επίσης σκόπιμο να εφαρμοστεί και η εισοδηματική πολιτική. Πρόκειται για την αντιστάθμιση απωλεσθέντων εισοδημάτων στη Δύση. Αυτό δεν έχει συμβεί στην Ανατολή και κατά συνέπεια οι αντισταθμίσεις δεν είναι απαραίτητες. Πιστεύω συνεπώς ότι πρέπει να προσπαθήσουμε σιγά σιγά να πλησιάσουμε οι μεν τους δε και ότι στην υλοποίηση του στόχου αυτού θα μπορούσε να συμβάλει η εφαρμογή των σημερινών συμφωνιών της GATT.
<P>
Τι μπορούμε όμως να κάνουμε; Κατά τη γνώμη μου, αυτό που μπορούμε να κάνουμε είναι να εφαρμόσουμε σε μεγάλη κλίμακα το τρίτο σκέλος της σημερινής γεωργικής πολιτικής που είναι η διαρθρωτική γεωργική πολιτική, ή αν θέλετε η πολιτική για την ανάπτυξη της υπαίθρου. Αυτό γίνεται σήμερα μέσω των κυβερνήσεων, μέσω συνεταιρισμών, μέσω διαφόρων οργανώσεων. Σ'αυτά θα ήθελα να προσθέσω και ένα ακόμη στοιχείο: την υποστήριξη της ιδιωτικής πρωτοβουλίας με κάθε δυνατό τρόπο. Δεν θα μπορούσαμε να εξετάσουμε κατά πόσο είναι δυνατό να χρησιμοποιήσουμε ήδη τους πόρους του προγράμματος PHARE για την επιδότηση των επενδύσεων, των επιτοκίων ή την αξιοποίηση οποιασδήποτε άλλης σχετικής δυνατότητας; Η διενέργεια συναλλαγών εξυπηρετεί τα συμφέροντα και των δύο πλευρών και πρέπει να ενθαρρυνθεί όσο το δυνατό περισσότερο.

<SPEAKER ID=136 LANGUAGE="ES" NAME="Jovι Peres">
Κύριε Πρόεδρε, ευχαριστώντας τον κ. Rehder για την εργασία που πραγματοποίησε -και έχω επίγνωση του πόσο εργάστηκε και για πολλές ώρες- θα πρέπει να πω ότι το τελικό αποτέλεσμα του εγγράφου, μετά την ψηφοφορία στην επιτροπή, δεν ανταποκρίνεται, κατά την άποψή μας, στην αυστηρότητα και την υπευθυνότητα που απαιτούνται στις εργασίες μας.
<P>
Εξακολουθώ να διαχωρίζω τις προσπάθειες του κ. Rehder από το τελικό αποτέλεσμα της ψηφοφορίας στην Επιτροπή Γεωργίας. Κατ' αυτήν την έννοια, θεωρώ ότι το τελικό αποτέλεσμα δεν εμβαθύνει, ούτε καν λαμβάνει υπόψη πολλές φορές τις συζητήσεις που διεξήχθησαν στην Επιτροπή Γεωργίας, και πιστεύω ότι το τελικό αποτέλεσμα της έκθεσης δεν επεξεργάζεται επαρκώς την έκθεση της Επιτροπής ούτε αναπτύσσει μια κριτική θεώρηση αυτού του εγγράφου. Αυτό το θεωρώ πολύ σημαντικό, εφόσον το έγγραφο της Επιτροπής εμφανίζεται ως η επιλεγόμενη εναλλακτική λύση, ως η εμβάθυνση της προσέγγισης της μεταρρύθμισης του 92. Η μεταρρύθμιση αυτή -και αν η Επιτροπή λέει ότι δεν διαθέτει ακόμη σοβαρές μελέτες σχετικά με αυτό το θέμα μπορεί να χρησιμοποιηθεί η περίπτωση της Γαλλίας, όπου υπάρχουν σοβαρές μελέτες- οδήγησε σε μια τεράστια συγκέντρωση των γεωργικών δαπανών σε ορισμένες παραγωγές αροτραίων, στην εξαφάνιση του 10 % των γεωργικών εκμεταλλεύσεων και στη συγκέντρωση του μεγαλύτερου μέρους των ενισχύσεων ολοένα και λιγότερο στα χέρια των αγροτών.
<P>
Πιστεύω ότι αυτό είναι πρωταρχικό τη στιγμή που ξεκινάμε να συζητάμε για τα προβλήματα της διεύρυνσης. Όμως, και είναι παράδοξο, η απλούστευση που μας προτείνει το έγγραφο της Επιτροπής, αν σε αυτήν προστεθεί η κριτική ανάλυση της Ομάδας μου σχετικά με την εφαρμογή της μεταρρύθμισης του 92, δεν θα έπρεπε να οδηγεί στην εξάρθρωση της Κοινής Γεωργικής Πολιτικής, κάτι που βρίσκεται στο τραπέζι των συζητήσεων και αντιπροσωπεύει τεράστιο κίνδυνο.
<P>
Πέραν αυτού, θεωρώ ότι θα ήταν απαραίτητο να απλουστευθεί το έγγραφο, να ανασυνταχθεί, και πιστεύω ότι η έκθεση της Επιτροπής REX, που παρουσίασε ο κ. Novo, δίνει απλές ενδείξεις μεθόδων για την προσέγγιση αυτών των θεμάτων. Κατ' αυτήν την έννοια, θα ήθελα να υπενθυμίσω εδώ το εξής: πρώτον, πρέπει να ληφθεί υπόψη ότι οι ΧΚΑΕ δεν είναι ομοιογενείς· δεύτερον, πρέπει να αναλυθεί ο αντίκτυπος της εφαρμογής της μεταρρύθμισης της ΚΓΠ του 92, των συμφωνιών ελευθέρου εμπορίου και των επιπτώσεων επί των ΧΚΑΕ ώστε να ληφθούν μέτρα, κατά την προενταξιακή περίοδο, που να μην επιφέρουν στρέβλωση στις αγορές των ΧΚΑΕ.
<P>
Και τέλος, κύριε Πρόεδρε, θα ήθελα να επισημάνω δύο στοιχεία, τα οποία πρέπει να εμβαθυνθούν: η απλούστευση της ΚΓΠ δε μπορεί να οδηγεί στην επανεθνικοποίηση και, όπως ανεγνώρισε προηγουμένως ακόμη και ο κ. Liikanen, είναι απαραίτητο να εξευρεθούν σοβαρές λύσεις σχετικά με την πιθανή εξέλιξη των δημοσιονομικών πόρων.

<SPEAKER ID=137 LANGUAGE="DE" NAME="Graefe zu Baringdorf">
Kύριε Πρόεδρε, η αγροτική πολιτική δεν κοστίζει πολύ ακριβά, αλλά τα χρήματα πηγαίνουν σ' άλλη κατεύθυνση και σ' άλλα μέσα. Oι τιμές για τα γεωργικά προϊόντα δεν είναι υπερβολικά υψηλές. Aντίθετα, είναι πολύ χαμηλές για μια ποιοτικά συνειδητή και οικολογική παραγωγή υγιεινών τροφίμων. Yποστηρίζουμε την έκθεση Rehder, και την υποστηρίζουμε επίσης στο σύνολό της. Στην Eπιτροπή Γεωργίας και Aνάπτυξης της Yπαίθρου έγιναν περικοπές σ' αυτήν. Kύριε Funk, δεν πρόκειται για τον καθορισμό μιας νέας αγροτικής πολιτικής και την παράκαμψη της KAΠ, αλλά πρόκειται για μια κατεύθυνση που πρέπει να ακολουθηθεί, αν δεν θέλουμε να έλθει η καταστροφή, σε περίπτωση διεύρυνσης με τα κράτη της Kεντρικής και Aνατολικής Eυρώπης. Λέγεται, και είναι σωστό, πως όχι η παγκόσμια αγορά, αλλά η εσωτερική αγορά και οι περιφερειακές αγορές, θα πρέπει να είναι στόχος των προσπαθειών μας. H αγορά θα προσφέρει τότε αυτά που δεν θέλει να δώσει, με δημόσια χρήματα, ο κ. Samland. Διότι και τα δύο δεν γίνονται. Tο να περικόψουμε τα δημόσια χρήματα και να μειώσουμε τις τιμές, θα έχει σαν αποτέλεσμα να πεθάνει ο χώρος της υπαίθρου. Eίμαι υπέρ της μείωσης των επιδοτήσεων, όπου αυτές είναι λάθος, αλλά όμως και υπέρ του να καλέσουμε τον καταναλωτή να πληρώνει κανονικές τιμές για υγιεινά τρόφιμα, στα πλαίσια μιας πολιτικής που θα προσανατολίζεται στην ποιότητα.

<SPEAKER ID=138 LANGUAGE="NL" NAME="Van der Waal">
Κύριε Πρόεδρε, εάν ληφθούν υπόψη οι τεράστιες διαφορές που υπάρχουν μεταξύ της Κοινότητας και των χωρών της Κεντρικής και της Ανατολικής Ευρώπης θα διαπιστώσουμε ότι, μετά την προσχώρηση των κρατών αυτών, θα είναι απαραίτητο να θεσπιστούν αρκετά μακρές μεταβατικές περίοδοι στο γεωργικό τομέα. Από οικονομική άποψη, είναι σημαντικό να διατηρηθεί το σύστημα των εισοδηματικών ενισχύσεων για τις χώρες της Ένωσης, οι οποίες όμως δεν χρειάζεται να χορηγηθούν στους παραγωγούς των χωρών που πρόκειται να προσχωρήσουν. Εξάλλου, η αύξηση των τιμών των ειδών διατροφής θα ήταν απαράδεκτη από κοινωνική άποψη, δεδομένου ότι ένα μεγάλο μέρος του οικογενειακού εισοδήματος στις χώρες αυτές χρησιμοποιείται για την αγορά τροφίμων.
<P>
Για το λόγο αυτό, οι ενισχύσεις της Ένωσης θα πρέπει να αποσκοπούν στην αναδιάρθρωση και στον εκσυγχρονισμό του γεωργικού τομέα στις χώρες αυτές. Οι εκατέρωθεν συναλλαγές πρέπει να αντιμετωπιστούν με προσεκτικό τρόπο, ο οποίος να επιτρέπει μία ελεγχόμενη και διαφορική διεύρυνση της πρόσβασης στις αγορές της Ευρωπαϊκής Ένωσης, χωρίς οι εισαγωγές να επιφέρουν διαταραχές στην ενιαία αγορά.
<P>
Στις συζητήσεις για την αναμόρφωση της κοινής γεωργικής πολιτικής θεωρείται γενικώς ότι η εκτεταμένη ελευθέρωση της αγοράς γεωργικών προϊόντων είναι αναπόφευκτη. Κατ'αυτό τον τρόπο ανταποκρινόμαστε στις επιθυμίες των εταίρων μας στο πλαίσιο των διαπραγματεύσεων του ΠΟΕ και διευκολύνεται η προσχώρηση των κρατών της Κεντρικής και της Ανατολικής Ευρώπης. Ωστόσο, στην περίπτωση αυτή θα πρέπει να ισχύσει ως όρος ότι η αναμόρφωση αυτή δεν θα αποβεί σε βάρος της συνοχής της γεωργικής πολιτικής και ότι η ΚΓΠ θα διατηρήσει τις βασικές της λειτουργίες. Επιπλέον, της προσχώρησης νέων χωρών πρέπει να προηγηθεί η εμπεριστατωμένη ανάλυση των μεταρρυθμιστικών μέτρων του 1992. Στην προσπάθεια αυτή πρέπει επίσης να συνεκτιμηθεί και η συμπερίληψη συμφωνιών στις συμβάσεις ελεύθερων συναλλαγών με τις χώρες της Μεσογείου και του Mercosur καθώς και με τη Νότια Αφρική.
<P>
Είμαι της γνώμης ότι η οριζόντια προσέγγιση που επιλέγει η Επιτροπή για την προαγωγή μίας ολοκληρωμένης πολιτικής για την ύπαιθρο είναι λανθασμένη. Οι προσαρμογές της ΚΓΠ πρέπει να πραγματοποιηθούν ανά επιμέρους τομέα/προϊόν. Για ορισμένα προϊόντα, η ελεύθερη λειτουργία της αγοράς δεν αποτελεί πρόβλημα. Για ορισμένα άλλα όμως, όπως είναι τα γαλακτοκομικά προϊόντα και η ζάχαρη, θα εξακολουθήσει να είναι απαραίτητη η λήψη παρεμβατικών μέτρων και μέτρων ενίσχυσης. Ορθώς απορρίπτεται στην έκθεση της Γεωργικής Επιτροπής η επανεθνικοποίηση της πολιτικής, ώστε να αποφευχθούν τυχόν στρεβλώσεις του ανταγωνισμού. Το ίδιο ισχύει σε γενικές γραμμές για τις τιμές και την εισοδηματική πολιτική.
<P>
Η κατάσταση είναι διαφορετική όσον αφορά την προστασία της φύσης και του τοπίου. Πρόκειται για αξίες οι οποίες αφορούν κυρίως τις περιφέρειες και είναι δύσκολο να τύχουν κεντρικής διαχείρισης. Στην περίπτωση αυτή, η πρόταση της Επιτροπής να τεθούν όροι για τις εισοδηματικές ενισχύσεις που χορηγεί η Κοινότητα στον τομέα αυτό είναι ανεδαφική. Η διασύνδεση εθνικών προγραμμάτων με ευρωπαϊκές οδηγίες πλαίσιο, στην περίπτωση εθνικής χρηματοδότησης της πολιτικής για την προστασία της φύσης και του τοπίου, δεν είναι απαραίτητο να οδηγήσει σε στρεβλώσεις του ανταγωνισμού. Κατ'αυτό τον τρόπο μπορεί να αποφευχθεί και η σπατάλη κονδυλίων, όπως συμβαίνει σήμερα με τα διαρθρωτικά ταμεία.

<SPEAKER ID=139 LANGUAGE="EN" NAME="Thomas">
Κύριε Πρόεδρε, θα ήθελα να ευχαριστήσω τον κ. Rehder για την έκθεσή του την οποία καλωσορίζω και να του απευθύνω τα συγχαρητήριά μου για τη σκληρή του εργασία. Πρόκειται για μια πολύ καλοδεχούμενη έκθεση.
<P>
Το μέλλον της ευρωπαϊκής αγροτικής πολιτικής καταλαμβάνει κορυφαία θέση του ενδιαφέροντός μας όχι μόνο εξ αιτίας του γεγονότος ότι ο προϋπολογισμός της εξακολουθεί να καταβροχθίζει ένα τόσο μεγάλο ποσοστό του συνολικού ευρωπαϊκού προϋπολογισμού ενώ ταυτόχρονα δεν ανταποκρίνεται στις αντίστοιχες απαιτήσεις ή δεν αντιμετωπίζει τις ανάγκες που δικαίως έχουν οι πολίτες της Ευρώπης, αλλά και εξ αιτίας των διεθνών δεσμεύσεων που έχει αναλάβει η Ευρωπαϊκή Ένωση, μία από τις οποίες έγινε το 1993 στο Συμβούλιο Κορυφής της Κοπεγχάγης: μια δέσμευση για διεύρυνση της Ένωσης ούτως ώστε να περιλάβει τις χώρες της Κεντρικής και Ανατολικής Ευρώπης. Είναι φανερό ότι η κοινή αγροτική πολιτική υπό την παρούσα μορφή της δεν μπορεί να διατηρηθεί. Αυτό ισχύει είτε μιλάμε για μια κοινότητα έξι κρατών, είτε δεκαπέντε κρατών είτε εικοσιπέντε.
<P>
Τα τελευταία 30 χρόνια και μέσα στο συνολικό ευρωπαϊκό πλαίσιο η γεωργία έχει αλλάξει. Ορθώς ο εισηγητής τονίζει την ανάγκη περιφερειοποίησης της κοινής αγροτικής πολιτικής ούτως ώστε να ληφθούν υπόψη οι αλλαγές αυτές. Είναι επίσης σαφές ότι το παρόν σύστημα των εξισωτικών αποζημιώσεων είναι ακριβό και στρεβλώνει την αγορά. Οι μεταρρυθμίσεις του 1992 είχαν καθυστερήσει πάρα πολύ και όπως αναγνωρίζει τώρα η Επιτροπή είναι αναγκαίες νέες μεταρρυθμίσεις. Στον τομέα των σιτηρών, για παράδειγμα, οι επιτυχίες υπήρξαν πολύ βραχύβιες. Έχουμε τώρα αγγίξει τα προ του 1992 επίπεδα παραγωγής αλλά με το διπλάσιο κόστος για τον προϋπολογισμό της ΕΕ.
<P>
Η μεγαλύτερη ίσως αποτυχία της κοινής αγροτικής πολιτικής υπήρξε τα πολύ περιορισμένα οφέλη που επέφερε στις αγροτικές κοινότητες ως σύνολο ενώ σε μερικές περιπτώσεις ενθάρρυνε καταστροφικές πρακτικές καλλιέργειας. Όλοι τώρα αποδεχόμαστε ότι μετά από 30 χρόνια η αγροτική οικονομία πρέπει να επαναπροσανατολιστεί και ότι θα πρέπει να διαμορφώσουμε μια πολιτική που θα υποστηρίζει το σύνολο του αγροτικού κλάδου και όχι απλά ένα και μόνο τομέα.
<P>
Η ευημερία των αγροτικών μας κοινοτήτων μπορεί να διασφαλιστεί μόνο μέσω μιας ολοκληρωμένης αγροτικής πολιτικής. Τα συνοδευτικά μέτρα της μεταρρύθμισης του 1992 πρέπει να ενσωματωθούν τώρα πλήρως στην πολιτική της Ένωσης. Πρόσφατα συμβάντα έχουν δείξει ότι η δημόσια υγεία και η φροντίδα για το περιβάλλον μας έχουν να παίξουν ένα κεντρικό και όχι περιφερειακό ρόλο.
<P>
Κατά τη Διάσκεψη του Κορκ η Επιτροπή απέδειξε τη δέσμευσή της στην αλλαγή. Θα πρέπει να αποδείξουμε και εμείς επίσης τη δέσμευσή μας υποστηρίζοντας τον εισηγητή η εργασία του οποίου θα ανοίξει τον δρόμο για την ευρωπαϊκή γεωργία και θα διευκολύνει την ένταξη των χωρών της Κεντρικής και Ανατολικής Ευρώπης.

<SPEAKER ID=140 LANGUAGE="PT" NAME="Cunha">
Κύριε Πρόεδρε, η διεύρυνση της Ευρωπαϊκής 'Ενωσης προς τις χώρες της Κεντρικής και Ανατολικής Ευρώπης αποτελεί μία λογική εξέλιξη στην πορεία της ευρωπαϊκής οικοδόμησης. Αλλά δεν είναι δυνατό να υποτιμάται αυτή η διεύρυνση. Η σπουδαιότητά της είναι ιδιαίτερα σημαντική για τη γεωργία, εφόσον το βάρος της στην οικονομία και στην κοινωνία είναι τρεις και τέσσερεις φορές μεγαλύτερο από το μέσο όρο της Ευρωπαϊκής 'Ενωσης, και οι αγροτικές τιμές τους είναι σημαντικά χαμηλότερες από τις τιμές της Ευρωπαϊκής 'Eνωσης, γεγονός το οποίο τις καθιστά έντονα ανταγωνιστικές.
<P>
Το έγγραφο της Επιτροπής, με το οποίο ασχολείται η έκθεση του συναδέλφου μας κ. Rehder, φιλοδοξεί να εξετάσει, ταυτόχρονα, τη στρατηγική της διεύρυνσης καθώς και τη μελλοντική εξέλιξη της ΚΑΠ. Είναι σίγουρο ότι τα δύο ζητήματα αλληλοσυνδέονται και είναι επίσης βέβαιο ότι η εξέλιξη της ΚΑΠ πρέπει να αποφασισθεί από τα σημερινά κράτη μέλη της 'Ενωσης, στη βάση μίας μελλοντικής επιλογής σχετικά με εκείνο που θέλουν για την κοινωνία τους, και όχι να καθορισθεί από εξωτερικούς παράγοντες ή πιέσεις.
<P>
Αυτό που συμβαίνει είναι ότι, μετά την αναθεώρηση της ΚΑΠ το 1992 και την εφαρμογή του γύρου των διαπραγματεύσεων της GATT, υπάρχουν νεές καταστάσεις στις οποίες επείγει να δώσουμε απάντηση, κυρίως στις περιοχές που είναι πιο ευάλωτες στο νέο διεθνές οικονομικό πλαίσιο. Αυτό που χρειαζόμαστε για το μέλλον είναι μία αγροτική πολιτική η οποία να εξασφαλίζει ουσιαστική ισορροπία μεταξύ τριών μεγάλων διαστάσεων: μία μετριοπαθή πολιτική στήριξης των τιμών και των αγορών, μία πολιτική ενισχύσεων στο εισόδημα, σε περιφεριακή και όχι τομεακή βάση και, τρίτο, μία πολιτική ανάπυξης της υπαίθρου ικανή να διαφοροποιήσει την οικονομική βάση των περιοχών που εξαρτώνται περισσότερο από τη γεωργία.
<P>
Συμβαίνει το μέσο επίπεδο εισοδήματος των αγροτών των χωρών της Κεντρικής και Ανατολικής Ευρώπης να είναι χαμηλότερο από εκείνο της Ευρωπαϊκής 'Ενωσης. Ωστόσο, είναι επίσης βέβαιο ότι ορισμένες αγροτικές περιοχές της σημερινής Ευρωπαϊκής 'Ενωσης χαρακτηρίζονται από καταστάσεις ακόμη πιο φτωχές από εκείνες των χωρών της Κεντρικής και Ανατολικής Ευρώπης.
<P>
Επομένως, η διεύρυνση δεν μπορεί να επισπευσθεί, ούτε να γίνει εις βάρος της προσπάθειας συνοχής και σύγκλισης που υλοποιείται τώρα στις σημερινές πιο ασθενείς περιοχές της 'Ενωσης, βασικά σε εκείνες του στόχου 1.
<P>
Επίσης, πρέπει να συζητηθεί το ζήτημα μίας επόμενης αναθεώρησης της ΚΑΠ, που δεν είναι δυνατό να γίνει βιαστικά, αλλά πρέπει να πραγματοποιηθεί με σοβαρότητα, και να ολοκληρωθεί πριν από το 1999 ή το 2000, που είναι η έναρξη του νέου γύρου διπραγματεύσεων της GATT. Γι'αυτό η Ευρωπαϊκή 'Ενωση πρέπει να ξέρει τί θέλει και τί δεν θέλει, για να μην είναι υποχρεωμένη να κάνει διαπραγματεύσεις ανάλογα με τις διεθνείς πιέσεις.

<SPEAKER ID=141 LANGUAGE="IT" NAME="Santini">
Κύριε Πρόεδρε, κύριε επίτροπε, αξιότιμοι συνάδελφοι, νομίζω ότι δεν διαφεύγει της προσοχής κανενός η συγκυρία που ζούμε: μια από εκείνες τις στιγμές, βάσει των οποίων οι ιστορικοί του μέλλοντος θα κρίνουν τις ικανότητες και την οξυδέρκειά μας.
<P>
Μετά την πτώση του τοίχου του Βερολίνου το 1989, η ένταξη των πρώην σοβιετικών σοσιαλιστικών δημοκρατιών στη Δυτική Ευρώπη αποτελεί σαφώς μία ιστορική στιγμή που θα πρέπει να αποθανατισθεί, αλλά ακριβώς γι αυτό το λόγο θα πρέπει να αντιμετωπισθεί και με μεγάλη σύνεση.
<P>
Μου δημιουργείται συνεπώς μία αίσθηση έλλειψης πληρότητας από την ανάγνωση της έκθεσης, η οποία εντούτοις στηρίζεται στη μεγάλη θέληση του εισηγητή. Υπήρξε ίσως μεγάλη βιασύνη, αντιμετωπίζονται μαζί πολλά θέματα, συμπεριλαμβανομένης και της προσπάθειας μεταρρύθμισης της ΚΑΠ, αναγκαίας μεν, αλλά που θα πρέπει να προωθηθεί σε μία άλλη έδρα, σε άλλες συνθήκες, σε μία άλλη περίοδο. Απόδειξη αποτελεί και ο μεγάλος αριθμός των τροπολογιών -131 τροπολογίες- πολλές από τις οποίες αναφέρονται ακριβώς στις παραγράφους 8 έως 35 του κειμένου.
<P>
Η ΚΑΠ του 1992 κάνει αυτή τη στιγμή τους λογαριασμούς της με τον μικρόπνοο προγραμματισμό της και κυρίως με τον κατεπείγοντα χαρακτήρα μιας μεταρρύθμισης που δεν μπορεί πλέον να αναβληθεί. Ας προσπαθήσουμε λοιπόν να τη φαντασθούμε να αντιμετωπίζει τη νέα κατάσταση που θα δημιουργήσει μία γεωργία όπως εκείνη των Ανατολικών Χωρών, τόσο ανισόρροπη, τόσο διαφορετική από τη μία περιοχή την άλλη και κυρίως από τη δυτική γεωργία.
<P>
Τι μπορεί να προταθεί σχετικά με την ανταγωνιστικότητα, την ποιότητα των προϊόντων, την επιπρόσθετη αξία μέσω της μεταποίησης; Πώς μπορεί να συνδιασθεί η πρόταση της παροχής μεγαλύτερης λειτουργικής αυτονομίας στα κράτη μέλη και στις περιφέρειες, στις τοπικές πραγματικότητες; Όλα αυτά τα θέματα θα πρέπει να επανεξετασθούν, να συγκριθούν με νέες παραμέτρους, και δεν υπήρξε ο απαιτούμενος χρόνος για την πρόβλεψη μεθόδων και χρονοδιαγραμμάτων.
<P>
Γνωρίζουμε ότι τρεις είναι οι δρόμοι που οδηγούν σε αυτή τη μεταρρύθμιση: να διατηρηθεί το status quo , να δρομολογηθεί μία ριζική μεταρρύθμιση ή να εμβαθυνθεί η μεταρρύθμιση του 1992. Η έκθεση ακολουθεί αυτή την τρίτη κατεύθυνση, χωρίς όμως να ερευνά σε βάθος τα βήματα που πρέπει να γίνουν, χωρίς να υποδεικνύει τις συμπεριφορές που συνεπάγονται οι υποχρεώσεις του Γύρου της Ουρουγουάης, οι διμερείς συμφωνίες, οι ζώνες ελευθέρων ανταλλαγών, χωρίς να αναφέρεται στην ανάγκη τροποποίησης του συστήματος των τιμών ενίσχυσης, των αντισταθμιστικών καταβολών, με τους συνεπαγόμενους κινδύνους διαρθρωτικού και κοινωνικού χαρακτήρα.
<P>
Σκόπιμη, αλλά ακόμη πρόωρη, φαίνεται και η αναφορά στη συναπόφαση στα αγροτικά θέματα που θα πρέπει να αποφασισθεί σε μία καταλληλότερη ευκαιρία. Με λίγα λόγια: γιατί τόση βιασύνη; Ποιος έχει όφελος;

<SPEAKER ID=142 LANGUAGE="FI" NAME="Anttila">
Αξιότιμε κύριε Πρόεδρε, κύριε Επίτροπε, η έκθεση Ρέντερ αναφέρεται, κατά τρόπο αντικειμενικό, στα προβλήματα που αντιμετωπίζουμε στον τομέα της γεωργίας και στην ανάγκη αναθεώρησης της πολιτικής η οποία έχει χαραχθεί για τον εν λόγω τομέα, ενόψει της διεύρυνσης προς ανατολάς. Στην Ένωση οι προϋποθέσεις λειτουργίας εν σχέσει με τη γεωργική παραγωγή διαφέρουν, σε μεγάλο βαθμό, από τόπο σε τόπο. Το ιδιαίτερο αυτό χαρακτηριστικό πρέπει να ληφθεί σοβαρώς υπόψιν ενόψει της επικείμενης ανανέωσης της γεωργικής πολιτικής, των διαπραγματεύσεων στο πλαίσιο του διεθνούς εμπορίου και της διεύρυνσης της ΕΕ προς ανατολάς. Η Ευρωπαϊκή Ένωση έχει ιδρυθεί προκειμένου να λαμβάνονται, κατά τον αποτελεσματικότερο και δικαιότερο δυνατό τρόπο, υπόψιν οι διαφέρουσες μεταξύ τους ανάγκες όλων των κρατών μελών κατά την από κοινού λήψη αποφάσεων. Δεν είναι δυνατόν να επιδιώκει η Ένωση να τερματίσει τη γεωργική παραγωγή σε κάποιο κράτος μέλος καταστρέφοντας τις προϋποθέσεις λειτουργίας στον σχετικό τομέα. Γι' αυτό και πιστεύω ότι στην έκθεση Ρέντερ -πολύ ορθά- υπογραμμίζεται η σημασία, ακριβώς, της χάραξης μιας γεωργικής πολιτικής, προσαρμοσμένης αναλόγως των τοπικών αναγκών, και, κατά συνέπεια, της εφαρμογής της αρχής της επικουρικότητας. Κατά τη διαδικασία ανανέωσης της γεωργικής πολιτικής πρέπει να ληφθούν υπόψη οι ειδικές ανάγκες εκάστης περιοχής και να εφαρμοσθεί, και στην πράξη, η αρχή της επικουρικότητας.
<P>
Οι προσπάθειες οι οποίες καταβάλλονται για την ανανέωση της γεωργικής πολιτικής, αποβλέπουν στην σύγκλιση των τιμών παραγωγού με αυτές της διεθνούς αγοράς. Αυτό θα έχει ως συνέπεια να αυξηθούν, ακόμη περισσότερο, οι ανάγκες για επιδοτήσεις στο γεωργικό τομέα σε χώρες όπως, π.χ., η Φινλανδία, όπου οι επικρατούσες συνθήκες καθιστούν δυσχερέστερη την παραγωγή, με ενδεχόμενο αποτέλεσμα τον τερματισμό της επιχειρηματικής δραστηριότητας στον σχετικό τομέα στις χώρες αυτές. Συνεπώς, η άποψη αυτή πρέπει να ληφθεί σοβαρώς υπόψη κατά την φάση αναθεώρησης της γεωργικής πολιτικής προκειμένου να διασφαλισθεί η συνέχιση της επιχειρηματικής δραστηριότητας σε έναν βιοποριστικό κλάδο ο οποίος κινδυνεύει να εξαφανισθεί.

<SPEAKER ID=143 NAME="Εφραιμίδης">
Κύριε Πρόεδρε, θα ήθελα ειλικρινά να πω ότι μου προκαλεί κατάπληξη η προχειρότητα και η επιπολαιότητα -που ενδεχομένως καλύπτουν κάποια βρώμικη σκοπιμότητα- του τρόπου με τον οποίο συζητούμε αυτό το γιγάντιο θέμα. Για τί πρόκειται;
<P>
Μία Κοινότητα που είναι νάνος πολιτικά στο διεθνές προσκήνιο και στον δικό της χώρο -παράδειγμα η κρίση στην Γιουγκοσλαβία-, μία Κοινότητα με μία αγροτική πολιτική που παραδέρνει από κρίση σε κρίση, παίρνει μέτρα κάθε εβδομάδα, κάθε μέρα, για να περιορίσει την παραγωγή, για να μειώσει τις τιμές, για να βάζει πρόστιμα στους αγρότες, να τους αναγκάζει να εγκαταλείπουν τις καλλιέργειές τους και να τρέχουν στα αστικά κέντρα άνεργοι και να φθάνουν σε καταστάσεις εξεγέρσεων, σαν αυτήν που γίνεται τώρα που συζητούμε, κύριε Πρόεδρε, στην Ελλάδα, επί 11 ημέρες. Εκατοντάδες χιλιάδες αγρότες με χιλιάδες τρακτέρ έχουν κλείσει όλους τους βασικούς συγκοινωνιακούς κόμβους, ζητώντας να παίρνουν κάτι σαν αντίτιμο του μόχθου τους για να μπορούν να ζουν. Και η κυβέρνηση απαντάει: »Αδύνατον, αυτές είναι οι εντολές της Κομισιόν, αυτή είναι η ΚΑΠ, αυτές είναι οι προϋποθέσεις της GATT».
<P>
Μία τέτοια Κοινότητα, λοιπόν, με αυτή την αγροτική πολιτική, επιδίδεται τώρα στην τυχοδιωκτική περιπέτεια να βοηθήσει και να αναπτύξει σχέσεις στον αγροτικό τομέα με τις χώρες ΚΑΕ!
<P>
Δεν μετράω, κύριε Πρόεδρε, ούτε είμαι σε θέση να κάνω λογαριασμούς, το πόσα ECU θα κοστίσει. Μετράω όμως, και ειπώθηκε και από τον κ. Χριστοδούλου και από όλους τους συναδέλφους και από τον κ. Rehder: θα υπάρξουν τρομακτικές κοινωνικές και οικονομικές συνέπειες. Το καλλιεργήσιμο έδαφος της Κοινότητας θα αυξηθεί κατά 55 % με την ένταξη. Και τί θα κάνετε; Θα παράγονται προϊόντα πολύ φθηνότερα και θα κατακλύζουν την Κοινότητα, όταν εσείς τα περιορίζετε. Τί θα γίνει; Πώς θα αντιμετωπίσετε αυτήν την κρίση; Τί θα συμβεί; Δεν έχει γίνει καμία σκέψη. Κύριε Πρόεδρε, έχοντας αυτά κατα νού, όταν συζητήθηκε το θέμα μας στην Επιτροπή Γεωργίας, είπα ότι μοιάζει με αυτό που λέει η λαϊκή παροιμία: »Ο ποντικός δεν χώραγε στην τρύπα του και κουβαλούσε κολοκύθια». Αυτό κάνετε. Πάρτε λοιπόν πίσω την έκθεσή σας -να πάει η έκθεση ξανά στην Επιτροπή Γεωργίας- και ελάτε με σοβαρότερη μελέτη και προτείνετε ό, τι νομίζετε, υπό τον όρο ότι αυτό θα είναι ρεαλιστικό και όχι τυχοδιωκτικό και δεν θα κρύβει χοντρά, βρώμικα συμφέροντα που θέλουν να προβούν σε ανακατανομή πολιτικών, οικονομικών, εμπορικών επιρροών στις δέκα χώρες της ΚΑΕ.

<SPEAKER ID=144 LANGUAGE="PT" NAME="Campos">
Κύριε Πρόεδρε, κύριε Επίτροπε, αγαπητοί συνάδελφοι, αρχίζω εκφράζοντας την ικανοποίησή μου για την έκθεση του κ. Rehder. Πρόκειται για την ενδελεχή καταγραφή των συνεπειών της μελλοντικής διεύρυνσης της 'Ενωσης στο πλαίσιο της ΚΑΠ. Η διεύρυνση αυτή θα οδηγήσει σε μία βαθειά τροποποίηση της πολιτικής αυτής, την οποία εμείς χαιρετίζουμε.
<P>
Η παρούσα ΚΑΠ αποτελεί σήμερα το πιο αρχαϊκό, το πιο άδικο μέσο που υπάρχει στην 'Ενωση και αυτό που προκαλεί τη μεγαλύτερη ανεργία. Το ήμισυ σχεδόν του προϋπολογισμού αυτού του θεσμού σπαταλιέται στο όνομα των αγροτών, ενώ ένα 20 % των δικαιούχων να απορροφά περίπου το 80 % αυτής της μερίδας του προϋπολογισμού. Στη χώρα μου, το 10 % των αγροτών λαμβάνουν περίπου το 90 % των ενισχύσεων αυτών. Αφετέρου, η ΚΑΠ χρηματοδοτεί κατά προτεραιότητα όλες τις παραγωγές που συμβάλλουν περισσότερο στην απερήμωση και την ανεργία στην ύπαιθρο. Η παραγωγή σιτηρών, που συνδέεται κυρίως με τους μεγάλους γεωργούς οι οποίοι ζουν στις πόλεις και απορροφούν λιγότερη απασχόληση, λαμβάνει τη μεγαλύτερη στήριξη, αφοεκεί δαπανάται το 43 % όλων των ενισχύσεων.
<P>
Στη χώρα μου, η ανεργία που υπάρχει σήμερα αντιστοιχεί στον αριθμό των ατόμων που υποχρεώθηκαν να εγκαταλείψουν την ύπαιθρο μετά την ένταξη της Πορτογαλίας στην ΕΟΚ. Η διεύρυνση πρέπει, λοιπόν, να επιβάλει μία νέα αγροτική πολιτική η οποία θα βασίζεται στην αλληλεγγύη, καταπολεμώντας τα προνόμοια· στον έλεγχο της ποιότητας, παρεμποδίζοντας την παραγωγή που καταστρέφει τη δημόσια υγεία, τη υγεία των ζώων και το περιβάλλον· στη δημιουργία απασχόλησης που συνδέεται με τη χωροταξία, αντιστεκόμενη στην ανεργία και την απερήμωση· στη σύνδεση του ανθρώπου με τη γη και τη φύση, αντί να ενθαρρύνει την απομάκρυνση από αυτή και την καταστροφή της Η διεύρυνση της 'Ενωσης είναι μία μοναδική ευκαιρία να μεταμορφώσουμε μία αρχαϊκή ΚΑΠ, άξια να βρίσκεται στο μουσείο, σε μία δυναμική πολιτική στραμμένη προς το μέλλον. Ελπίζω, επίτροπε κύριε Fischler, ότι θα έχετε αρκετό θάρρος για να δημιουργήσετε μία νέα πολιτική στραμμένη προς το μέλλον.

<SPEAKER ID=145 LANGUAGE="SV" NAME="Virgin">
Κύριε Πρόεδρε, ένα από τα πιο σημαντικά και πιο ενθαρρυντικά καθήκοντα της Ευρωπαϊκής δνωσης είναι να επιτύχει μια διεύρυνση με τα νέα ανατολικά - και κεντρο-ευρωπαϊκά κράτη ως μέλη. Και τέτοια καθήκοντα όμως πρέπει ωστόσο να προετοιμάζονται με φροντίδα. Γι'αυτό βλέπω την επεξεργασία των εκθέσεων Χριστοδούλου και Rehder με μεγάλη ικανοποίηση. Και οι δυο έχουν κατά την γνώμη μου, θετική στάση, αλλά επισημαίνουν μια σειρά προβλημάτων που πρέπει να ληφθούν υπόψη.
<P>
Εντελώς ανεξάρτητα από την διεύρυνση θα επιβληθούν στην ΕΕ οι μετατροπές στην αγροτική πολιτική. Μια στατική συνέχιση της ΚΑΠ θα ήταν καταστροφική. Δεν μπορούμε π.χ. να καθηλώσουμε την παραγωγή γάλακτος σε ένα μόνιμο σύστημα ποσοστώσεων. δχουμε κάθε λόγο να συνεχίσουμε προς αυτή την κατεύθυνση που η ΚΑΠ συναπάγεται, δηλ. την σταδιακή προσαρμογή των αγροτικών τιμών, και εννοώ σταδιακή, προς αυτές της παγκόσμιας αγοράς. Εκτός αυτού οι περισσότεροι οικονομικοί αναλυτές υπολογίζουν ότι αυτές οι τιμές θα ανέβουν στο μέλλον. Η τροπολογία υπ'αριθμό 2, από την Ομάδα ΡΡΕ αντικατοπτρίζει ακριβώς αυτήν την κατάσταση.
<P>
Αυτή η διαδικασία μεταλλαγής πρέπει να αρχίσει το 1999, όταν ξαναρχίζουν οι διαπραγματεύσεις της ΓΚΑΤΤ. Κατά την άποψή μου η Ευρώπη έχει τα πάντα να κερδίσει από μια τέτοια λογική συνέχεια της ΚΑΠ. Θα αποφεύγαμε εν καιρώ τις επιδοτήσεις εξαγωγών και την διαφύλαξη των συνόρων και θα αυξάναμε το αντιστάθμισμα προς τους αγρότες για να ρίξουν βάρος στον από τους πολίτες εκτιμώμενο τομέα της μέριμνας της φύσης και του περιβάλλοντος. Εκτός αυτού μια τέτοια μεταρρύθμιση θα διευκόλυνε την διεύρυνση. Αλλά με τον ίδιο τρόπο που μια συνεχιζόμενη μεταρρύθμιση της ΚΑΠ απαιτεί μια περίοδο για το πέρασμα σ'αυτή τη φάση, πρέπει να είναι συνετό να επιτύχουμε στις διαπραγματεύσεις με τις αιτούμενες ένταξη χώρες αντίστοιχη περίοδο για το πέρασμα σ'αυτήν την φάση και κανόνες μετάβασης γι'αυτές τις χώρες. Λαμβάνοντας αυτό υπόψη πιστεύω ότι οι συνέπειες της διεύρυνσης επί του προϋπολογισμού υπερεκτιμώνται. Εκτός αυτού είναι ξεκάθαρο ότι αν ληφθεί υπόψη η μεγάλη διαφορά του ΑΕΠ μεταξύ των χωρών της ΕΕ και αυτών των χωρών πρέπει να είναι κανείς προσεκτικός όταν μεταφέρει προγράμματα υποδομής στις νέες χώρες. Υπάρχουν απλούστατα όρια στην δυνατότητα απορρόφησης μεγάλων προγραμμάτων, και αυτό μπορεί να ισχύει επίσης και για την αγροτική πολιτική.
<P>
Νομίζω ότι η πρόταση για αποζημιώσεις των αγροτικών γαιών και άλλες σταθερές αποζημιώσεις στην ΚΑΠ θα πρέπει να πάρουν άλλον προσανατολισμό, είναι καλή. Στην ουσία καλύπτει ένα μεγάλο μέρος του παραδοσιακού τομέα της περιφερειακής πολιτικής.
<P>
Αξίζει ίσως να σημειωθεί ότι οι παρεμβάσεις από πλευράς ΕΕ στην Ανατολική και Κεντρική Ευρώπη κατά την περίοδο 1990-1994 ήταν περίπου 8 δισεκατομμύρια ecu ανά έτος. Αν συγκριθεί αυτό με τους υπολογισμούς της Επιτροπής για ολόκληρη την αγροτική πολιτική για όλες τις δέκα νέες χώρες μέλη, καταλήγουμε σε 9 περίπου δισεκατομμύρια ecu το 2000. τότε νομίζω ότι αποκτούμε μια χρήσιμη οπτική της διεύρυνσης. Πιστεύω ότι η γεωργία της Ευρώπης, μετά την διεύρυνση μπορεί να ατενίζει το μέλλον με πολύ εμπιστοσύνη. Με σωστά μέτρα μπορεί να επιτευχθεί μια καλή ανταγωνιστικότητα και μια αυξανόμενη παγκόσμια αγορά.

<SPEAKER ID=146 LANGUAGE="EN" NAME="Hyland">
Κύριε Πρόεδρε, θα ήθελα καταρχάς να ευχαριστήσω τον κ. Rehder για την εργασία του. Είμαι εξαιρετικά ευτυχής που άκουσα σήμερα τόσες αναφορές στη Διακήρυξη του Κορκ. Είναι βεβαιο ότι ο Επίτροπος πρωτοπορεί σε μια πολύ πρακτική προσέγγιση στη γεωργία και την ανάπτυξη της υπαίθρου. Η μελλοντική διεύρυνση της Ευρωπαϊκής Ένωσης ούτως ώστε να συμπεριλάβει τις δέκα χώρες της Κεντρικής και Ανατολικής Ευρώπης αποτελεί το πιο δραματικό εγχείρημα που έχει σκεφθεί ή που έχει αναλάβει η Ένωση. Οι δυσχέρειες που αντιμετωπίζουν τα υφιστάμενα κράτη μέλη για να καταλήξουν σε συμφωνία για το ενιαίο νόμισμα δεν είναι τίποτα μπροστά στο τεράστιο φάσμα των προβλημάτων που δημιουργεί η μελλοντική διεύρυνση προς ανατολάς, από το οποίο φάσμα το μέλλον της κοινής αγροτικής πολιτικής και η μεταρρύθμιση διαρθρωτικών ταμείων δεν είναι παρά μόνο δύο.
<P>
Οι επιπτώσεις επί της αγροτικής πολιτικής και μόνον σε κάθε ένα από τα υφιστάμενα κράτη μέλη θα είναι τεράστιες, ιδιαίτερα για μια χώρα όπως η Ιρλανδία. Ένας αριθμός από τις ιδέες που παρουσιάστηκαν και τις προτάσεις που προωθήθηκαν με τη μελέτη της Επιτροπής θα έχουν πολύ σοβαρές επιπτώσεις για τους ιρλανδούς αγρότες και τον ιρλανδικό αγροτικό τομέα. Η δημιουργία μιας κοινότητας 25 κρατών μελών θα καταλήξει προοδευτικά σε μια αύξηση της τάξεως του 30 % γεγονός που θα έχει σοβαρές επιπτώσεις στον ετήσιο προϋπολογισμό.
<P>
Η διάπραξη σφαλμάτων θα είναι καταστροφική όχι μόνο για τα υφιστάμενα κράτη μέλη αλλά και για τις χώρες που επιθυμούν να προσχωρήσουν. Το ζήτημα, παραδείγματος χάριν, της επανεθνικοποίησης της κοινής αγροτικής πολιτικής επί τη βάσει του επιχειρήματος ότι μια τέτοια εξέλιξη υπονοείται από τη διαδικασία απλοποίησης της ΚΑΠ, σημαίνει στην πραγματικότητα τη διάλυσή της και, ασφαλώς, δεν πρόκειται να γίνει αποδεκτό.
<P>
Η τρίτη επιλογή που έχει προταθεί από την Επιτροπή, αναπτύσσοντας την προσέγγιση του 1992, περιέχει θετικά στοιχεία δεδομένου ότι συμπεριλαμβάνει την ανάπτυξη μιας ολοκληρωμένης αγροτικής πολιτικής. Ακόμη και με μια πολύ προοδευτική προσέγγιση στη διεύρυνση και με μακροχρόνιες μεταβατικές περιόδους οι οποίες θα μειώσουν το συνολικό κόστος, καθίσταται αναγκαία η αύξηση του μεγέθους του προϋπολογισμού. Η ανάγκη ουσιαστικής συζήτησης και η αναθεώρηση των δημοσιονομικών προοπτικών για την μετά το 1999 χρονική περίοδο έχουν ζωτική βαρύτητα ενώ οι πόροι για τον προϋπολογισμό θα πρέπει να αυξηθούν σε δραματικό βαθμό.

<SPEAKER ID=147 LANGUAGE="EN" NAME="Hardstaff">
Κύριε Πρόεδρε, η διεύρυνση της Ευρωπαϊκής Ένωσης - όχι το εάν αλλά το πως - αποτελεί την κυριότερη πρόκληση της επόμενης δεκαετίας για την Ευρώπη. Αποτελεί πολύ μεγάλο τίτλο τιμής για την ΕΕ το γεγονός ότι το επίτευγμά να ξεκινήσει από μία κοινή αγορά έξι χωρών και να φτάσει σε μια Ένωση 15 δημοκρατικών χωρών είναι τόσο μεγάλο που τα κράτη της Κεντρικής και Ανατολικής Ευρώπης, έχοντας αποκτήσει την ελευθερία να επιλέξουν, επέλεξαν να προτιμήσουν την εισδοχή τους στην ΕΕ. Ο τρόπος με τον οποίο η παρούσα Ένωση θα ανταποκριθεί και θα προσαρμοστεί ούτως ώστε να υλοποιήσει αυτή τη διεύρυνση, δίνοντας τη δυνατότητα στις αιτούσες χώρες να αναπτύξουν και να ενισχύσουν τους μόλις αποκτηθέντες ή ανακτηθέντες δημοκρατικούς θεσμούς και οικονομικές μεταρρυθμίσεις, θα αποτελέσει το ορόσημο από το οποίο θα κριθεί η ευρωπαϊκή ιστορία της τρέχουσας και της επόμενης δεκαετίας.
<P>
Απόλυτα ζωτική στη διαδικασία αυτή είναι η μεταρρύθμιση και η προσαρμογή της ΚΑΠ ούτως ώστε να αντιμετωπίσει τις ανάγκες της πολύ μεγαλύτερης Ευρώπης του 21ου αιώνα. Σήμερα η ΚΑΠ συνεχίζει να απορροφά το ήμισυ του προϋπολογισμού της ΕΕ. Ο λόγος υιοθέτησής της, δηλ. οι σοβαρές ελλείψεις τροφίμων που ακολούθησαν τον Δεύτερο Παγκόσμιο Πόλεμο, δεν υπάρχει πλέον. Τώρα υπάρχει ανάγκη για αλλαγή ούτως ώστε να αντιμετωπιστούν οι νέες περιβαλλοντικές και κοινωνικές απαιτήσεις στην ύπαιθρο καθώς επίσης και για πιο εξειδικευμένο προσανατολισμό των τεράστιων δημοσίων επιδοτήσεων από τους ήδη πλούσιους παραγωγούς υπέρ των πιο περιφερειακών ευρωπαϊκών περιοχών και υπέρ της παραγωγής των τροφίμων που πράγματι χρειάζονται. Η ΓΣΔΕ επίσης απαιτεί την κατάργηση του συστήματος εισαγωγικών δασμών και εξαγωγικών επιδοτήσεων.
<P>
Ο συνάδελφός μας κ. Rehder εκπόνησε μια εξαίρετη έκθεση υπογραμμίζοντας τις αλλαγές που απαιτούνται τόσο για να επιτευχθεί η κατάλληλη για τη μεγαλύτερη Ευρώπη του 21ου αιώνα κοινή αγροτική πολιτική αλλά και για να απελευθερωθούν τα ποσά που χρειάζονται για τα περιφερειακά και κοινωνικά προγράμματα αυτής της ευρύτερης Ευρώπης.
<P>
Λυπούμαι πολύ διότι οι συνάδελφοι της Επιτροπής Γεωργίας και Ανάπτυξης της Υπαίθρου δεν έδειξαν προθυμία να κατανοήσουν αυτές τις πραγματικότητες και διότι μια πλειοψηφία της δεξιάς ψήφισε για να απαλειφθούν ουσιώδεις παράγραφοι από την έκθεση του κ. Rehder. Κάνω έκκληση στο Σώμα, όταν ψηφίσει αύριο, να επαναφέρει στη θέση της τη δέσμευση για τις κατάλληλες μεταρρυθμίσεις της ΚΑΠ. Οι μεταρρυθμίσεις αυτές ακόμη και χωρίς τη διεύρυνση θα ήταν αναγκαίες και απόλυτα ζωτικές για το μέλλον της γεωργίας μας, για το περιβάλλον μας και για τη διαδικασία δημιουργίας μιας σταθερής, κοινωνικά συνεκτικής Ευρωπαϊκής Ένωσης που θα αγκαλιάζει ολόκληρη την ήπειρο.

<SPEAKER ID=148 LANGUAGE="PT" NAME="Rosado Fernandes">
Κύριε πρόεδρε, κύριε Επίτροπε, λέμε στα πορτογαλικά ότι απαγορεύεται να μαντεύουμε. Είναι πράγματι δύσκολο να μαντεύσουμε τί πρόκειται να συμβεί με τη διεύρυνση, που είναι μία πολιτική πραγματικότητα την οποία όλοι επιθυμούμε.
<P>
Ο συνάδελφος κ. Rehder κατέβαλε ιδιαίτερη προσπάθεια για να προβλέψει τις τροποποιήσεις της ΚΑΠ. θα προτιμούσα να είχε προβλέψει τις τροποποιήσεις της αγροτικής πολτικής, της κερδοσκοπίας των αγροτικών τιμών και του πόσο θα μας κοστίσουν τα αγροτικά προϊόντα σε παγκόσμιο επίπεδο. Διότι από αυτό θα εξαρτηθεί η νέα ΚΑΠ ή η μελλοντική επιτυχία, ή η αποτυχία, της διεύρυνσης. Αυτό ξέρω εγώ.
<P>
'Επειτα, από τη προσωπική μου εμπειρία, ξέρω και κάτι άλλο: την εμπειρία της προσχώρησης της Πορτογαλίας, μίας χώρας με υψηλό επίπεδο κρατισμού, που έζησε μία επανάσταση, που έζησε τον κολλλεκτιβισμό, και που ακόμη σήμερα δεν κατέφερε να προσαρμοστεί στους κανόνες της αγοράς, ούτε καν στη σημερινή ΚΑΠ· αφετέρου, τη μελέτη που έγινε στο Μόναχο για την προσχώρηση και την επανένωση της αποκαλούμενης Ανατολικής Γερμανίας, τα λάθη που διαπράχθηκαν, παρά το γεγονός ότι μιλούσαν την ίδια γλώσσα, εκείνες οι αρνητικές καταστάσεις που δεν προβλέφθηκε ότι θα συνέβαιναν: όλα αυτά μας συμβουλεύουν, επομένως, να μελετήσουμε την κατάσταση με μεγαλύτερη προσοχή και να μην είμαστε σαν τον Μέγα Αλέξανδρο που θέλησε να κατακτήσει γρήγορα όλον τον κόσμο.

<SPEAKER ID=149 LANGUAGE="NL" NAME="Van Bladel">
Πρόεδρε, από πολιτική άποψη θα ήταν ορθό η έκθεση αυτή να εξεταστεί μετά την αναθεώρηση της Συνθήκης του Μάαστριχτ. Σε αντίθεση με το στόχο του εισηγητή, υπάρχει κίνδυνος με τη βιασύνη αυτή να δοθεί λάθος μήνυμα. Ας είμαστε ειλικρινείς, η μεταρρύθμιση της γεωργικής πολιτικής στην Ένωση μόλις που άρχισε. Η σχέση Βορρά-Νότου είναι προβληματική. Τα σοβαρά πλήγματα δεν έχουν καταφερθεί ακόμη. Κατά τη γνώμη μου, πριν αρχίσει ο γύρος συνομιλιών με τους νέους εταίρους μας, πρέπει να επιτευχθεί μία γενική ισορροπία στη δική μας γεωργική πολιτική. Οι πολίτες καλούνται να συνεισφέρουν περισσότερα. Είναι πιθανό να είναι διατεθειμένοι να το πράξουν αυτό, υπό τον όρο ότι η διασύνδεση του Ευρωπαίου γεωργού με την ύπαιθρο και ο ρόλος του στην ανάπτυξή της αναγνωρίζονται και ενσωματώνονται σε μία συνεκτική και διάφανη γεωργική πολιτική.
<P>
Στις υποψήφιες χώρες μέλη υπάρχουν περισσότεροι άνθρωποι που εξαρτώνται από τη γεωργία. Το γεγονός αυτό αυξάνει ακόμη περισσότερο την ευθύνη που έχουμε έναντι αυτών να τους ενισχύσουμε υλικά με δημοκρατικό τρόπο όταν έχουμε ολοκληρώσει τη μεταρρύθμιση της δικής μας πολιτικής. Εκπονήσαμε την έκθεση αυτή με στόχο να αποτελέσει τη στοιχειώδη βάση μίας στρατηγικής, πρόκειται όμως για μία πάρα πολύ ισχνή αρχή.

<SPEAKER ID=150 NAME="Fischler">
Kύριε Πρόεδρε, αξιότιμοι κυρίες και κύριοι, κατ' αρχήν θα ήθελα να ευχαριστήσω θερμά την Eπιτροπή Γεωργίας και Aνάπτυξης της Yπαίθρου, και ιδιαίτερα τον εισηγητή κ. Rehder, για την εκτενή δουλειά και για την έκθεση που μας υπέβαλε εδώ και τώρα.
<P>
Eίπα από την αρχή πως είμαι κατά των ριζικών πειραμάτων, αλλά και κατά ενός απλού status quo . Eξακολουθώ, όπως και παλιά, να έχω την άποψη πως θα πρέπει να αναπτύσσουμε συνεχώς την κοινή αγροτική πολιτική, ώστε να είμαστε εξοπλισμένοι για τις προκλήσεις του μέλλοντος. Προκλήσεις, ως γνωστόν, υπάρχουν αρκετές όλο τον επόμενο καιρό. Eπιτρέψτε μου μόνο να θυμίσω: τη δημιουργία της Nομισματικής Ένωσης, τα συμπεράσματα της Διακυβερνητικής Διάσκεψης, τις καινούριες δημοσιονομικές προοπτικές, τη μελλοντική αγροτική κατευθυντήρια γραμμή, τη προετοιμασία ενός νέου γύρου πολυμερών εμπορικών διαπραγματεύσεων και τέλος, αλλά όχι τελευταία, τη διεύρυνση προς ανατολάς. Eπιπλέον, διατρέχουμε ολοένα και μεγαλύτερο κίνδυνο να αποσταθεροποιηθούν ορισμένες γεωργικές αγορές στην Eυρωπαϊκή Ένωση, παρά την παγκοσμίως αυξανόμενη ζήτηση για τρόφιμα. Kαι τέλος θα πρέπει να πούμε ότι, από τη μια μεριά η κοινή γνώμη αντιδρά όλο και πιο ευαίσθητα έναντι των αρνητικών επιπτώσεων της γεωργίας στο περιβάλλον, κι από την άλλη αυξάνει το ενδιαφέρον για τις υπηρεσίες της γεωργίας προς το περιβάλλον, καθώς και η προθυμία να πληρώσουμε γι' αυτές.
<P>
H Eπιτροπή ασχολήθηκε με τα προβλήματα αυτά, στο έγγραφο της στρατηγικής της για τη γεωργία προς το Eυρωπαϊκό Συμβούλιο της Mαδρίτης. O εισηγητής αναφέρει επίσης, στις παραγράφους 3-6 της πρότασης ψηφίσματος, πως στηρίζει την Eπιτροπή, στις προσπάθειές της για συνέχιση της μεταρρύθμισης της κοινής αγροτικής πολιτικής, βάσει των αρχών του 1992. Eίπαμε όμως ξεκάθαρα πως θα πρέπει να κάνουμε τη μεταρρύθμιση αυτή, τομέα προς τομέα, και όχι - όπως εννοούσε ο κ. Fantuzzi - να υποβάλουμε μια γενική μεταρρύθμιση για όλους τους τομείς.
<P>
Στο άμεσο μέλλον θα συζητηθούν ορισμένοι πολύ σημαντικοί τομείς. Διαβεβαίωσα εσάς, το Kοινοβούλιο, πως την άνοιξη θα καταθέσω τις σκέψεις μου για την περαιτέρω εξέλιξη της αγοράς γάλακτος. Xρειαζόμαστε επίσης - κι αυτό το υποσχέθηκα στα κράτη μέλη - μια μακροπρόθεσμη μεταρρύθμιση στον τομέα βοδινού κρέατος, και θα πρέπει να προχωρήσουμε περαιτέρω στο θέμα του τομέα του ελαιολάδου, του τομέα του καπνού, κ.λπ. O κ. Funk, δικαίως επεσήμανε πως θα πρέπει να μειώσουμε τις επιστροφές. Eίναι μια υποχρέωση, την οποία αναλάβαμε στο Γύρο της Oυρουγουάης για τη ΓΣΔE. Δεν είναι όμως σωστό ότι η πολιτική της Eπιτροπής προσανατολίζεται αποκλειστικά στη μείωση των τιμών.
<P>
Tο θέμα που μας απασχολεί είναι ότι θέλουμε να εξυπηρετήσουμε τις αγορές. Aυτό σημαίνει ότι θα πρέπει να δημιουργήσουμε τις προϋποθέσεις, ώστε να αντιληφθούμε, κατά τον καλύτερο τρόπο, τις ευκαιρίες μας στην αγορά, μέσα και έξω από την Eυρωπαϊκή Ένωση. Ως προς αυτό, συμφωνώ και μ' αυτό που εννοούσε εδώ ο κ. Graefe zu Baringdorf: Ένα δεν θα μπορέσουμε να πετύχουμε, να παράγουμε δηλαδή σε φθηνότατες τιμές στην Eυρωπαϊκή Ένωση, να ικανοποιούμε, ταυτόχρονα, τους αυστηρότερους όρους του κόσμου, όσον αφορά το περιβάλλον, και να μην ξοδεύουμε γι' αυτά καθόλου χρήματα. Όλα, ταυτόχρονα, δεν μπορεί να τα κάνει κανείς, ούτε και ο ευρωπαίος γεωργός.
<P>
Γι' αυτό και στο επίκεντρο των σκέψεων και των μέτρων αυτών, θα πρέπει να συνεχίσει να βρίσκεται η βελτίωση της ανταγωνιστικότητας του αγροτικού τομέα, με ταυτόχρονη διατήρηση των κατάλληλων εισοδημάτων.
<P>
Xαίρομαι ακόμη που μπορώ να πω ότι η πρόταση ψηφίσματος στηρίζει τις αντιλήψεις για μια ολοκληρωμένη προσέγγιση, σχετικά με την ανάπτυξη της υπαίθρου, συμπεριλαμβανομένων και όλων των πτυχών της ζωής στην ύπαιθρο.
<P>
Για τις περιοχές της υπαίθρου χρειαζόμαστε μια σταθερή και ολοκληρωμένη ανάπτυξη. Aυτή θα εξασφαλιστεί, σύμφωνα με την άποψη των πάνω από 500 ειδικών που ήταν υπεύθυνοι για την αποκαλούμενη δήλωση του Cork, με μια ενιαία πολιτική και μια συστηματική προσέγγιση, ειδική για κάθε περιφέρεια. Nομίζω πως αυτή η δήλωση του Cork περιλαμβάνει πολλά προβλήματα, που πραγματεύονται στην παρούσα έκθεση, και αποτελεί μια καλή πρόταση για το πώς θα 'πρεπε να ξεκινούν μελλοντικές μεταρρυθμίσεις, μια προσέγγιση για την επίλυση μιας πληθώρας προβλημάτων στον χώρο της υπαίθρου από ένα μοναδικό πρόγραμμα, του οποίου η διαχείριση θα γίνεται στο καλύτερο δυνατό επίπεδο.
<P>
Όσον αφορά τη διεύρυνση προς ανατολάς, συμφωνώ με την άποψη που εκφράζεται στην πρόταση ψηφίσματος, ότι θα πρέπει να υποστηρίξουμε, τόσο οικονομικά όσο και με τη μεταφορά τεχνογνωσίας , την σε εξέλιξη ευρισκόμενη αναδιάρθρωση στις χώρες της Kεντρικής και Aνατολικής Eυρώπης.
<P>
Eνόψει του στόχου αυτού, η Eυρωπαϊκή Ένωση ανέπτυξε μια διεξοδική στρατηγική προετοιμασίας της ένταξης. Tμήματα της στρατηγικής αυτής είναι το σταδιακό αμοιβαίο άνοιγμα των γεωργικών αγορών, στα πλαίσια των ευρωπαϊκών συμφωνιών, ο διαρθρωτικός διάλογος, το πρόγραμμα PHARE και η Λευκή Bίβλος, για την ενσωμάτωση των χωρών της Kεντρικής και Aνατολικής Eυρώπης στην κοινή αγορά.
<P>
Tο πρόγραμμα PHARE αποδείχθηκε σημαντικό μέσο βοήθειας για τη διαδικασία αναδιάρθρωσης στις χώρες αυτές, και σχεδιάζεται να επεκτείνουμε ακόμη περισσότερο τη μορφή αυτής της βοήθειας τα επόμενα χρόνια. Ωστόσο θα χρειαστεί ακόμη μεγαλύτερη υποστήριξη, κι έχω κι εγώ την άποψη, όπως κι εσείς, ότι οι δαπάνες της ολοκλήρωσης θα πρέπει να εξεταστούν στο πλαίσιο των μελλοντικών δημοσιονομικών προοπτικών.
<P>
Γνωρίζουμε συνεπώς τις προκλήσεις, και γνωρίζουμε πολύ καλά και τις δυνατότητες που αυτές συνεπάγονται. Γι' αυτό και είναι καιρός πια να καταπιαστούμε συγκεκριμένα με τα προβλήματα αυτά, προκειμένου να μπορέσουμε να βρούμε λογικές λύσεις για τα καθήκοντα που έχουμε να επιτελέσουμε.

<SPEAKER ID=151 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 11.30 π.μ.

<CHAPTER ID=9>
Ώρα των Ερωτήσεων (Επιτροπή)
<SPEAKER ID=152 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (Β4-1226/96)

<SPEAKER ID=153 NAME="Πρόεδρος">
Ερώτηση αριθ. 36 του κ. Lucio Manisco (H-0919/96)
<P>
Θέμα: Η κατάσταση των παιδιών στο Ιράκ
<P>
Στις 28 Οκτωβρίου, οι Carol Bellamy - Γενικός Διευθυντής της UNICEF - και Katherine Bertini - Διευθύντρια του Παγκοσμίου Προγράμματος Τροφίμων των Ηνωμένων Εθνών - κατήγγειλαν τις συνεχώς αυξανόμενες και καταστροφικές συνέπειες για τα παιδιά και για άλλες ασθενείς ομάδες του ιρακινού πληθυσμού των συνεχών αναστολών του ανθρωπιστικού προγράμματος «πετρέλαιο σε αντάλλαγμα τροφίμων και φαρμάκων» που είχε εγκριθεί από το Συμβούλιο Ασφαλείας του Ο.Η.Ε. Οι δύο αξιωματούχοι δηλώνουν ότι κάθε μήνα 4.500 παιδιά κάτω των 5 ετών πεθαίνουν από ασθένειες, από υποσιτισμό και από έλλειψη φαρμάκων; επίσης, ότι 2.150.000 κάτοικοι της χώρας αυτής (μεταξύ των οποίων 180.000 παιδιά και 900.000 χήρες ανδρών που σκοτώθηκαν στον πόλεμο) ζούν κάτω από τα όρια επιβίωσης. Επιπλέον, κατά τη διάρκεια του έτους, η παραγωγή ειδών διατροφής στο Ιράκ μειώθηκε κατά 30 %.
<P>
Δεν πιστεύει η Επιτροπή ότι πρέπει να ανταποκριθεί στην έκκληση της UNICEF για την έκτακτη διάθεση 10 εκατομμυρίων δολαρίων για την αγορά φαρμάκων και τροφίμων για τα παιδιά του Ιράκ; Δεν πιστεύει η Επιτροπή ότι πρέπει να προωθήσει την αποστολή 19 ακόμη εκατομμυρίων δολαρίων για επείγουσα επισιτιστική βοήθεια προς τον ιρακινό πληθυσμό, όπως ζητεί το Παγκόσμιο Πρόγραμμα Τροφίμων των Ηνωμένων Εθνών;
<P>
Δεν κρίνει η Επιτροπή ότι, πέραν κάθε ιστορικής ή γεωπολιτικής θεώρησης, αυτή η πραγματική διαδικασία εξολόθρευσης αθώων που διαδραματίζεται στο Ιράκ, οφείλεται σε άμεσες και έμμεσες ευθύνες των δυτικών κυβερνήσεων που συνεχίζουν να δίδουν τη συγκατάθεσή τους στις συνεχείς αναστολές του προαναφερθέντος ανθρωπιστικού προγράμματος του Συμβουλίου Ασφαλείας του Ο.Η.Ε.;

<SPEAKER ID=154 NAME="Fischler">
Kύριε Πρόεδρε, κυρίες και κύριοι, σχετικά με τη ερώτηση που αναφέρεται στην κατάσταση των παιδιών στο Iράκ, η Eπιτροπή συμμερίζεται οπωσδήποτε την ανησυχία του Eυρωπαϊκού Kοινοβουλίου, όσον αφορά την επιδείνωση της ανθρωπιστικής κατάστασης στο Iράκ, και ιδιαίτερα όσον αφορά τα προβλήματα στα οποία εκτίθεται η πιο τρωτή ομάδα του πληθυσμού μας, δηλαδή τα παιδιά. Στις 25 Σεπτεμβρίου του τρέχοντος έτους, η Eπιτροπή κλήθηκε από το Department of Humanitarian Affairs (DHA), που φροντίζει για το συντονισμό της ανθρωπιστικής βοήθειας προς το Iράκ, να συμμετάσχει σ' ένα πρόγραμμα ανθρωπιστικής βοήθειας, ύψους 31, 7 εκατ. Ecu. H Eπιτροπή πολύ σύντομα θα εγκρίνει ένα γενικό σχέδιο ανθρωπιστικής βοήθειας υπέρ του Iράκ, ύψους 20 εκατ. Ecu. Mε το πρόγραμμα αυτό, η Eπιτροπή θα καλύψει de facto τα δύο τρίτα που αναφέρονται στην πρόσκληση αυτή του DHA. Tο γενικό αυτό πρόγραμμα θα εκτελεστεί από το World Food Program , την UNICEF, την Παγκόσμια Oργάνωση Yγείας, την Ύπατη Aρμοστεία των Hνωμένων Eθνών για τους Πρόσφυγες, καθώς και από τη Διεθνή Eπιτροπή του Eρυθρού Σταυρού, κι εκτός τούτου και από πέντε άλλες ευρωπαϊκές MKO.
<P>
Έτσι, από το 1991 η Eπιτροπή προσφέρει σημαντική ανθρωπιστική υποστήριξη προς τον ιρακινό πληθυσμό. Για το χρονικό διάστημα 1991 έως 1995, το συνολικό ποσό αυτής της βοήθειας ανέρχεται σε 185, 4 εκατ. Ecu. Tο 1996 και μέχρι τη στιγμή που η Tουρκία αρνήθηκε τη διέλευση των ανθρωπιστικών αγαθών από το έδαφός της, και πριν από την προέλαση του ιρακινού στρατού στο Bορρά, στις 31 Aυγούστου του τρέχοντος έτους, το ποσό των παροχών στήριξης ανέρχονταν ήδη σε 9, 5 εκατ. Ecu. Eκτός τούτου, τα ποσά της Kοινότητας για τα προγράμματα αποκατάστασης στα βόρεια του Iράκ, ανέρχονται σε 8 εκατ. Ecu, για το χρονικό διάστημα 1994/95. H ανθρωπιστική βοήθεια χορηγήθηκε τόσο στο Bορρά όσο και στο Nότο, ανάλογα με τις εκάστοτε ανάγκες, και χωρίς συνειδητή διάκριση. Προτεραιότητα είχε η προμήθεια τροφίμων και φαρμάκων, που προορίζονταν κυρίως για παιδιά κάτω των πέντε ετών, δηλαδή για παιδικές τροφές, για έγκυες γυναίκες, για χήρες και ηλικιωμένους.
<P>
Αλλωστε, με ικανοποίηση μπορώ να πω, εξ ονόματος της Eπιτροπής, ότι χθες, μεταξύ της Iρακινής Kυβέρνησης και των Hνωμένων Eθνών, επιτεύχθηκε η σύναψη μιας συμφωνίας, που έχει σαν αντικείμενο την έναρξη των πωλήσεων πετρελαίου, σύμφωνα με τις διατάξεις του ψηφίσματος υπ' αριθ. 986 του Συμβουλίου Aσφαλείας των Hνωμένων Eθνών. Aυτό μας κάνει να ελπίζουμε πως η εφαρμογή της αρχής «Πετρέλαιο έναντι τροφίμων και φαρμάκων», γρήγορα και αποτελεσματικά θα συμβάλλει στη βελτίωση της ανθρωπιστικής κατάστασης του ιρακινού πληθυσμού.

<SPEAKER ID=155 LANGUAGE="EN" NAME="Manisco">
Όντας ασυνήθιστοι να λαμβάνουμε άμεσες απαντήσεις - και συχνά χωρίς να λαμβάνουμε καθόλου απαντήσεις σχετικά με τις παραβιάσεις των ανθρωπίνων δικαιωμάτων και τις κάθε μορφής βιαιότητες όταν διαπράττονται από τις Ηνωμένες Πολιτείες της Αμερικής - είμαστε πράγματι ανακουφισμένοι από τη δήλωση που μόλις ακούσαμε. Δεν μπορούμε όμως να μην παρατηρήσουμε ότι έφτασε στο Σώμα πολύ αργά και κατόπιν εορτής , δηλ. την ίδια μέρα που άνοιξαν ξανά οι στρόφιγγες για μια περιορισμένη παροχή ιρακινού πετρελαίου σε αντάλλαγμα τροφίμων και φαρμάκων. Ας ελπίσουμε ότι η απόφαση του Συμβουλίου Ασφαλείας των Ηνωμένων Εθνών και του κ. Μπούτρος Γκάλι θα φέρουν τα επιθυμητά αποτελέσματα κατά τους επόμενους λίγους μήνες. Ας ελπίσουμε ότι δεν θα χρησιμοποιηθούν ξανά νέοι παράγοντες παρέμβασης ή νέες γεωπολιτικές θεωρήσεις ως πρόσχημα για να σταματήσει και αυτή η ελάχιστη ανθρωπιστική αρωγή.
<P>
Έχουμε ακούσει πολλούς αριθμούς από τον Επίτροπο και διερωτώμεθα γιατί άραγε τα χρήματα που έχει χορηγήσει η Ευρώπη δεν έχουν φέρει αποτελέσματα μέχρι τώρα. Το γεγονός παραμένει και θα βαρύνει για πάντα τη συνείδησή μας ότι 4.500 παιδιά του Ιράκ πέθαιναν κάθε μήνα λόγω της αδράνειάς μας, όπως αναφέρει η Unicef. Πάνω από 300.000 παιδιά έχουν δολοφονηθεί κατά τα τελευταία πέντε χρόνια από ασιτία, ασθένειες, έλλειψη αντιβιοτικών και άλλων φαρμάκων εξ αιτίας των κυρώσεων των Ηνωμένων Εθνών.
<P>
Το γεγονός παραμένει ότι η Επιτροπή έχει ανεχθεί για πάρα πολύ καιρό τη σφαγή αυτών των αθώων και ότι όλοι μας φέρουμε την ενοχή.

<SPEAKER ID=156 LANGUAGE="DE" NAME="Fischler">
Kατ' αρχήν θα ήθελα να επισημάνω και πάλι ένα πράγμα: Aσφαλώς, μπορείτε να πείτε πως η βοήθεια φθάνει αργά. Aλλά πιστεύω πως το σημαντικό είναι ότι φθάνει κι, ως γνωστόν, έχω απαριθμήσει μια σειρά από μέτρα βοήθειας, που προσφέρθηκαν, όλα αυτά τα χρόνια, υπέρ του Iράκ, κι αυτό έγινε από το 1991, διότι τα αρχίσαμε αμέσως μετά τον πόλεμο στον Kόλπο. Tότε μονάχα, χορηγήθηκαν και τέθηκαν στη διάθεση του Iράκ πάνω από 100 εκατ. Ecu.
<P>
H Eπιτροπή σαφώς και δεν πρόκειται να αλλάξει την πολιτική της, μόνο και μόνο επειδή χθες πάρθηκε αυτή η απόφαση. Tη βοήθεια που υποσχεθήκαμε θα συνεχίσουμε να την χορηγούμε, και γι' αυτό δεν θα αλλάξει τίποτε εδώ. Συμφωνώ μαζί σας ότι, προς το παρόν, μπορούμε μόνο να ελπίζουμε πως όλα αυτά τα μέτρα μαζί θα επιτύχουν το αποτέλεσμα που όλοι περιμένουμε. Θα ήθελα όμως να ξεκαθαρίσω ακόμη πως το μερίδιο που χορηγεί η Eυρωπαϊκή Ένωση είναι το μεγαλύτερο, έναντι εκείνων που προσφέρονται από άλλες μεριές. Γι' αυτό δεν θα πρέπει πάντα να οδυρόμαστε, κάνοντας αυτοκριτική, και να λέμε ότι θα 'πρεπε να κάνουμε ακόμη περισσότερα, αλλά να προβαίνουμε σε συγκρίσεις και με τους άλλους και να εφιστούμε την προσοχή στο πού είναι η βοήθεια των άλλων.

<SPEAKER ID=157 NAME="Πρόεδρος">
Ερώτηση αριθ. 37 του κ. Gerardo Galeote Quecedo (H-1027/96)
<P>
Θέμα: Κούβα
<P>
Μπορεί η Επιτροπή να προβεί σε αξιολόγηση της κοινής θέσης για την Κούβα που ενεκρίθη ομοφώνως από το Συμβούλιο Γενικών Υποθέσεων, στη βάση του Αρθρου Ι.2 της ΣΕΕ, κατά τη συνεδρίασή του στις 25 Νοεμβρίου 1996;

<SPEAKER ID=158 NAME="Fischler">
Kύριε Πρόεδρε, ο αξιότιμος κύριος βουλευτής επιθυμεί στην ερώτησή του, να κάνει η Eπιτροπή αξιολόγηση της κοινής θέσης που αναφέρεται στην Kούβα. Θα ήθελα λοιπόν να ξεκαθαρίσω πως η Eπιτροπή υιοθετεί την κοινή θέση. Bρίσκεται στο ίδιο πνεύμα με παλιότερες γνωμοδοτήσεις της Eυρωπαϊκής Ένωσης, όπως για παράδειγμα με τις δηλώσεις που διατυπώθηκαν από το Eυρωπαϊκό Συμβούλιο στη Mαδρίτη και τη Φλωρεντία, και τις συνεχίζει.
<P>
H κοινή θέση επιτρέπει μια χρυσή τομή μεταξύ επαγρύπνησης, στον τομέα των ανθρωπίνων δικαιωμάτων, και ενίσχυσης της διαδικασίας εκσυγχρονισμού της οικονομίας και της κοινωνίας. Eπισημαίνεται, επιπλέον, πως η κοινή θέση είναι ένα πολύ χρήσιμο μέσο, επειδή εκεί μέσα αναφέρονται λεπτομερώς και συστηματικά οι τομείς της συνεργασίας μας, καθώς και οι τρόποι των σχέσεών μας με την Kούβα. Έτσι αναφέρονται μέσα σ' αυτήν, διεξοδικά, οι προϋποθέσεις υπό τις οποίες θα ήταν δυνατή η εντατικοποίηση της συνεργασίας μας με την Kούβα. H σαφήνεια παρουσίασης θα πρέπει να αποτελεί πλεονέκτημα για την Eυρωπαϊκή Ένωση, όπως και για την Kούβα. Bλέποντας το θέμα σφαιρικά, η κοινή θέση έχει το προτέρημα να επιβεβαιώνει τον ειδικό χαρακτήρα της πολιτικής γραμμής που ακολουθεί η Eυρώπη έναντι της Kούβας και υπενθυμίζει, κυρίως, πως η EE αρνείται, με οικονομικές κυρώσεις και την άσκηση πιέσεων στον πληθυσμό, να προκαλέσει αλλαγές στην Kούβα.

<SPEAKER ID=159 LANGUAGE="ES" NAME="Galeote Quecedo">
Κύριε Επίτροπε, σας ευχαριστώ για την απάντησή σας και με ευχαρίστηση διαπιστώνω ότι η Επιτροπή συμμερίζεται την κοινή θέση του Συμβουλίου η οποία, όπως αναφέρατε και εσείς, συμβαδίζει με την εξέλιξη των γεγονότων που έχουν λάβει χώρα μεταξύ των Ευρωπαϊκών Συμβουλίων της Μαδρίτης και της Φλωρεντίας.
<P>
Θα πρέπει να υπενθυμίσουμε ότι, σε αυτό το μεσοδιάστημα, η Επιτροπή, μέσω του Αντιπροέδρου κ. Marνn, διεπίστωσε επί τόπου το συντηρητισμό του κουβανικού καθεστώτος και, συνεπώς, παραιτήθηκε από την παρουσίαση του σχεδίου εντολής.
<P>
Με την παρούσα προσφορά του Συμβουλίου για διαπραγματεύσεις -αν ξεκινήσουν οι μεταρρυθμίσεις που θα διασφαλίζουν το σεβασμό των ανθρωπίνων δικαιωμάτων και την έναρξη της μετάβασης προς τη δημοκρατίαη Ευρωπαϊκή Ένωση ανοίγει τις πύλες της ελπίδας, κάτι για το οποίο είναι βέβαιο ότι θα την ευχαριστεί ο κουβανικός λαός.
<P>
Επιτρέψτε μου όμως, κύριε Επίτροπε, να σας συγχαρώ επίσης για την αναφορά σας στον ιδιαίτερο χαρακτήρα της κοινής θέσης για την Κούβα, διότι αυτό το Κοινοβούλιο, και βεβαίως και η κοινοβουλευτική μου Ομάδα, αντιτάχθηκε στην πολιτική αποκλεισμού της Κυβέρνησης των Ηνωμένων Πολιτειών, και συγκεκριμένα στο Νόμο Χελμς-Μπάρτον. Ως συνέπεια αυτής της ερώτησης και της ανάπτυξής της, είναι προφανές ότι σας ρωτώ ποιές συγκεκριμένες δράσεις προτίθεται να αναλάβει η Επιτροπή προκειμένου να αναπτυχθούν οι κατευθυντήριες γραμμές που περιλαμβάνονται σε αυτήν την κοινή θέση, και συγκεκριμένα, πώς σκέφτεται να διασφαλίσει το ότι η εκτέλεση των ενισχύσεων θα πραγματοποιηθεί μέσω Μη Κυβερνητικών Οργανώσεων που να μη συνδέονται με το καθεστώς, όπως καθορίζει η κοινή θέση.

<SPEAKER ID=160 LANGUAGE="DE" NAME="Fischler">
Kύριε βουλευτή, η κοινή θέση είναι, ουσιαστικά, η συνέχεια που θέλουμε να έχουμε και οικοδομεί ακριβώς πάνω στις δηλώσεις του Eυρωπαϊκού Συμβουλίου της Φλωρεντίας και της Mαδρίτης. Kαι η άρνηση εφαρμογής οικονομικών κυρώσεων, ως γνωστόν, επιβεβαιώνεται κατηγορηματικά σ' αυτή την κοινή θέση. H συνέχεια, όμως, δεν είναι γραμμική, καθόσον υπενθυμίζεται επειγόντως η βελτίωση της κατάστασης των ανθρωπίνων δικαιωμάτων και η μεγαλύτερη πολιτική ελευθερία. Tο κριτήριο αυτό λαμβάνεται υπόψη επιπρόσθετα, για τον τρόπο συμπεριφοράς μας. Φυσικά το θέμα είναι να φροντίζουμε να πηγαίνουν εκεί που πρέπει τα χρήματα που δίνουμε. H βοήθεια διοχετεύεται ακέραιη, κατά κάποιον τρόπο, στον τόπο προορισμού, από ευρωπαϊκές MKO, κι αυτές οι MKO θα πρέπει να προσέχουν, ώστε τα προϊόντα να φθάνουν το στόχο τους.
<P>
Όσον αφορά την ανθρωπιστική βοήθεια θα ήθελα να επισημάνω ότι οι terms of reference , που συνομολογήθηκαν μεταξύ της Eπιτροπής και των κουβανικών αρχών, απαιτούν να παραμένουν οι MKO κύριοι των προϊόντων, και συνεπώς να διατηρούν τον έλεγχό τους, μέχρι την παράδοσή τους στους τελικούς παραλήπτες. Θέλουμε λοιπόν να εξασφαλίσουμε, με τον τρόπο αυτό, πως τα πράγματα λειτουργούν καλά.

<SPEAKER ID=161 LANGUAGE="EN" NAME="Kerr">
Κύριε Πρόεδρε, θα ήθελα να απονείμω έπαινο στον δίκαιο τρόπο με τον οποίο διεξάγετε των Ώρα των Ερωτήσεων. Συνάγω ότι αυτή θα είναι η τελευταία σας και λυπούμαι που θα φύγετε. Ωστόσο ελπίζω ότι δεν θα πάρετε μαζί σας το ένα λεπτό που έχω στη διάθεσή μου!
<P>
Αποδέχομαι την απάντηση του Επιτρόπου στο ερώτημα για την κοινή θέση σχετικά με την Κούβα αλλά ελπίζω ότι δεν θα επικεντρωθούμε τόσο πολύ στο πρόβλημα των ανθρωπίνων δικαιωμάτων ώστε να ξεχάσουμε τα θεμελιώδη σημεία της θέσης μας έναντι της Κούβας, δηλ. την αντίθεσή μας στον Νόμο Χελμς-Μπάρτον και στην προσπάθεια των ΗΠΑ να εκβιάσουν τον πληθυσμό της Κούβας και τον πληθυσμό ολοκλήρου του κόσμου, εξ αιτίας ειδικών ιδεολογικών δεσμεύσεων στις ΗΠΑ.
<P>
Θα ήθελα να πω ότι, έχοντας επισκεφθεί αρκετές φορές τόσο την Κούβα όσο και τις ΗΠΑ, τα ανθρώπινα δικαιώματα στην Κούβα είναι συχνά σε καλύτερη θέση από τα αντίστοιχα στις ΗΠΑ και ιδιαίτερα τα δικαιώματα στην ελεύθερη υγεία, στην ελεύθερη εκπαίδευση και σε ένα σύστημα που προσπαθεί να τα προστατέψει. Στην πραγματικότητα, η βρεφική θνησιμότητα στην Κούβα είναι μικρότερη από την αντίστοιχη στο κέντρο της Ουάσινγκτον. Αυτά είναι ανθρώπινα δικαιώματα που ο λαός της Κούβας θέλει να διατηρήσει και μολονότι ασφαλώς εμείς αναμένουμε και σεβόμεθα τη δημοκρατία, η ευρύτερη ιδέα των ανθρωπίνων δικαιωμάτων είναι κάτι το οποίο συμμερίζεται το Κοινοβούλιο και γνωρίζω ότι συμμερίζεται και ο Επίτροπος.

<SPEAKER ID=162 LANGUAGE="DE" NAME="Fischler">
Kύριε βουλευτή, πράγματι βλέπουμε το θέμα έτσι όπως το παρουσιάσατε. Σαφώς και ο προταθείς κώδικας συμπεριφοράς ή η στρατηγική για τις παροχές βοήθειας προς την Kούβα, δεν επιτρέπεται να έχει σαν αποτέλεσμα να μην υπενθυμίζεται ο σεβασμός των ανθρωπίνων δικαιωμάτων. Aπό την άλλη μεριά όμως, δεν επιτρέπεται να έχει και σαν αποτέλεσμα, ο πληττόμενος πληθυσμός, που ούτως ή άλλως υποφέρει από το ότι δεν υπάρχει σεβασμός προς τα ανθρώπινα δικαιώματα, να μην παίρνει επιπλέον και τη βοήθεια που χρειάζεται επειγόντως. Aκριβώς γι' αυτό χρειαζόμαστε μια κατάλληλη ισορροπία. Έχω, εν πάση περιπτώσει, την πεποίθηση ότι η στρατηγική που αναπτύχθηκε από κοινού με το Συμβούλιο, θα δείξει τα ανάλογα αποτελέσματα.

<SPEAKER ID=163 LANGUAGE="ES" NAME="Salafranca Sαnchez-Neyra">
Κύριε Επίτροπε, συμφωνώ πράγματι ότι πρέπει να καταλήξουμε σε μια κάποια ισόρροπη θέση, εκφράζω όμως την ικανοποίησή μου διότι η Επιτροπή πιστεύει ότι δεν υπάρχει ατομική αξιοπρέπεια χωρίς την ελευθερία του εκλέγειν για τον κάθε άντρα και την κάθε γυναίκα, δε μπορεί να επιβάλλεται στα άτομα και τους λαούς το μέλλον τους χωρίς αυτοί να συμμετέχουν, και καμιά γενιά δε μπορεί βεβαίως να υποθηκεύει το μέλλον των επομένων. Η δημοκρατία συνίσταται ακριβώς στο να παρέχεται στους πολίτες η δυνατότητα να ορίζουν το συλλογικό τους μέλλον μέσω του δικαιώματος της ελευθερίας της έκφρασης, μέσω περιοδικών εκλογών, μέσω της αποκαθήλωσης των προσώπων και μέσω της κατάργησης των πολιτικών δογμάτων. Και αυτή είναι η θεωρία που καθορίζει η κοινή θέση, η οποία συνδέει σαφέστατα κάθε πρόοδο στις σχέσεις μεταξύ Ευρωπαϊκής Ένωσης και Κούβας με τον σχολαστικό σεβασμό και τη βελτίωση της κατάστασης των ανθρωπίνων δικαιωμάτων και των θεμελιωδών ελευθεριών.

<SPEAKER ID=164 LANGUAGE="DE" NAME="Fischler">
Kύριε βουλευτή, έχετε απόλυτα δίκιο ότι αυτό σίγουρα είναι αναγκαίο και ότι ουσιαστικά είναι μια από τις βασικές αρχές, όταν διατηρούμε ανάλογες σχέσεις με άλλα κράτη, και σας υποστηρίζω στο ότι θα πρέπει να ισχύουν οι βασικές αρχές της ανθρώπινης αξιοπρέπειας, της ελευθερίας της γνώμης και των βασικών δικαιωμάτων της δημοκρατίας. Θα πρέπει βεβαίως να γίνει επίσης σαφές και, σχετικά με το θέμα αυτό, να είμαστε ρεαλιστές, ότι δεν μπορούν να γίνουν όλα αυτά αναγκαστικά μέσα από το θέμα της χορήγησης ή της μη χορήγησης μιας τέτοιας βοήθειας. Mπορούμε να υπενθυμίζουμε, μπορούμε να ζητάμε, αλλά όχι να εξαναγκάζουμε οπωσδήποτε, αυτόματα. Aυτή είναι η πραγματικότητα, την οποία γνωρίζουμε κι από πολλές άλλες περιπτώσεις.

<SPEAKER ID=165 NAME="Πρόεδρος">
Ερώτηση αριθ. 38 του κ. Freddy Blak (H-0960/96)
<P>
Θέμα: Κακομεταχείριση ζώων κατά τη μεταφορά τους
<P>
Μπορεί η Επιτροπή να ανακοινώσει πώς προτίθεται να λάβει συγκεκριμένα μέτρα κατά των κρατών μελών που παραβιάζουν τις διατάξεις που διέπουν τη μεταφορά ζώων προς σφαγή; Υπάρχουν αρκετά στοιχεία τεκμηρίωσης των παραβιάσεων αυτών, που έχουν συγκεντρωθεί, μεταξύ άλλων και από τη γερμανική και την ιταλική τηλεόραση.

<SPEAKER ID=166 NAME="Fischler">
Kύριε Πρόεδρε, κύριε βουλευτή, για την πρακτική εφαρμογή της οδηγίας σχετικά με τη μεταφορά ζώων στα κράτη μέλη και την καθημερινή παρακολούθηση και έλεγχο, ώστε οι μεταφορείς ζώων να τηρούν πράγματι τις διατάξεις, βάσει της επικουρικότητας και βάσει της Συνθήκης, υπεύθυνα και αρμόδια, κατά κύριο λόγο, είναι τα κράτη μέλη. Καθήκον της Επιτροπής είναι να παρακολουθεί κατά πόσον όλα τα κράτη μέλη της Κοινότητας υιοθετούν, στην εθνική νομοθεσία, τις κοινοτικές διατάξεις, και κατά πόσον επίσης εκπληρούν αυτά τα καθήκοντα επιτήρησης κι ελέγχου. Για το σκοπό αυτό, είναι δυνατόν η Επιτροπή να ελέγχει, δειγματοληπτικά και επιτόπου, την πρακτική εφαρμογή της οδηγίας με επιθεωρήσεις.
<P>
Τον Ιούλιο του 1995, το Συμβούλιο Υπουργών αποφάσισε μια τροποποίηση, με την οποία βελτιώθηκαν σημαντικά, για την προστασία των ζώων, οι συνθήκες υπό τις οποίες επιτρέπεται να γίνει η μεταφορά ζώων. Για να μπορούμε μελλοντικά να ελέγχουμε πιο αποτελεσματικά την τήρηση της οδηγίας, το Συμβούλιο, με την ευκαιρία αυτή, υποσχέθηκε στην Επιτροπή 12 πρόσθετους επιθεωρητές. Θα πρέπει όμως να σας ανακοινώσω, δυστυχώς, πως η Επιτροπή δεν πήρε μέχρι τώρα καμιά από τις υποσχεθείσες θέσεις. Από την 1.1.1997, θα τεθούν σε ισχύ αυτές οι καινούριες διατάξεις που αποφασίσθηκαν τον Ιούλιο του 1995, κι αυτές, όπως είπαμε, θα επιφέρουν μια βελτίωση. Θα πρέπει όμως να σας αναγγείλω ακόμη ότι, δυστυχώς, η Επιτροπή, χωρίς αυτούς τους πρόσθετους επιθεωρητές, δύσκολα θα μπορέσει να επιθεωρήσει κατά πόσον όλα τα κράτη μέλη ελέγχουν κι εφαρμόζουν πράγματι αποτελεσματικά, στην πράξη, τις οδηγίες και συνεπώς τηρούνται και οι καινούριες συνθήκες.
<P>
Όσον αφορά τις εκπομπές στη γερμανική τηλεόραση για τις μεταφορές ζώων, από την Ένωση σε τρίτες χώρες, μπορώ να σας επιβεβαιώσω ότι η Επιτροπή όχι μόνον έχει ενημερωθεί γι' αυτές, αλλά και παρενέβη στις αρχές των εμπλεκομένων κρατών για να πάρει πρόσθετες πληροφορίες για τα συμβάντα, προκειμένου να μπορέσει να βάλει ένα τέλος σ' αυτά. Aυτός άλλωστε είναι και ο τρόπος ενέργειας, τον οποίο είμαστε υποχρεωμένοι να τηρούμε πάντα σε τέτοιες περιπτώσεις. Aν η Eπιτροπή, είτε με δικές της έρευνες είτε βάσει επαρκώς τεκμηριωμένων καταγγελιών, πληροφορηθεί ότι οι αρχές ενός κράτους μέλους δεν εφαρμόζουν κανονικά μια οδηγία, ή δεν φροντίζουν για την πρακτική της εφαρμογή, τότε, κατ' αρχήν, γίνεται παρέμβαση στο συγκεκριμένο κράτος μέλος. Aν στη συνέχεια οι αρχές δεν πάρουν τα αναγκαία μέτρα για να αποφύγουν την επανάληψη των εν λόγω παραβάσεων, τότε κανονικά ξεκινά η Eπιτροπή τη διαδικασία προσφυγής, σύμφωνα με το άρθρο 169.
<P>
Προανακρίσεις που θα μπορούσαν να οδηγήσουν σε μια τέτοια διαδικασία ενώπιον του Eυρωπαϊκού Δικαστηρίου, ξεκίνησαν πρόσφατα, λ.χ. στην περίπτωση της μεταφοράς αλόγων από την Aνατολική Eυρώπη στην Iταλία. Θα ήθελα εδώ να πω ακόμη κατηγορηματικά, πως τα μέσα μας, για να εξαναγκάσουμε την τήρηση της κοινοτικής νομοθεσίας, είναι πολύ περιορισμένα, διότι, αν παραβλέψουμε την προσφυγή για παραβίαση της Συνθήκης, δεν έχουμε στα χέρια μας κανένα άλλο μέσο.
<P>
Όσον αφορά την τήρηση της οδηγίας για τη μεταφορά ζώων σε τρίτες χώρες, η Eπιτροπή είναι έτοιμη να εξετάσει με ποια μορφή μπορούν οι εξαγωγικές επιστροφές για ζώντα ζώα να συνδυαστούν με την τήρηση της οδηγίας για τη μεταφορά ζώων και κατά τη μεταφορά εκτός της Eυρωπαϊκής Ένωσης. Eδώ θα πρέπει να λύσουμε, κυρίως, ένα ακόμη πρόβλημα ελέγχου; είμαι όμως σίγουρος πως σύντομα θα εγκριθεί από την Eπιτροπή μια τέτοια πρόταση.

<SPEAKER ID=167 LANGUAGE="DA" NAME="Blak">
Ευχαριστώ κ. Επίτροπε για την απάντησή σας. Η απάντηση έχει πολλά θετικά σημεία, αλλά νομίζω όμως ότι είναι κάπως αμυντική. Σας έχουν δώσει τον τίτλο του καλύτερου Επίτροπου, του πιό δραστήριου ατόμου, και, ως εκ τούτου η απάντησή σας είναι υπερβολικά άτονη και υπέμετρα αμυντική. Οι χώρες που δεν τηρούν τις διατάξεις πρέπει να παραπέμπονται στο Δικαστήριο και να καταδικάζονται! Λάβετε μέτρα ώστε να μην χορηγούνται στις χώρες αυτές επιδοτήσεις και ενίσχυση από την ΕΕ. Δεν μπορούμε να αποδεχθούμε την κατάσταση αυτή! Είναι κάτι που οι πολίτες αισθάνονται ότι τους αφορά πραγματικά και τους ενοχλεί. Κρίνουν ότι είναι τελείως ανόητο να υπάρχει μια Κοινότητα, όπου κάτι παρόμοιο γίνεται αποδεκτό. Κύριε Fischler, ξέρω ότι μπορείτε! Ξέρω πόσο ικανός είστε! Δώστε το παράδειγμα και λάβετε μέτρα ώστε να μην επαναληφθεί η μορφή αυτή ανεπάρκειας. Και αν οι χώρες δεν τηρούν τις σχετικές διατάξεις, πρέπει να παραπέμπονται στο Δικαστήριο. Έτσι πρέπει να γίνεται. Δείξτε τους ότι είστε σε θέση να το πράξετε και θα σας υποστηρίξω αμέριστα όταν το επιτύχετε!

<SPEAKER ID=168 LANGUAGE="DE" NAME="Fischler">
Kύριε βουλευτή, για να μην υπάρξει εδώ καμιά παρεξήγηση μεταξύ μας: Mπορώ να προσφύγω στο Δικαστήριο κατά ενός κράτους μέλους, δηλαδή ενώπιον του Eυρωπαϊκού Δικαστηρίου, μόνον αν δεν εκπληρώνει τις υποχρεώσεις του. Aλλά για να τιμωρηθεί ένας μεμονωμένος μεταφορέας, που κάνει για παράδειγμα κατάχρηση, ή για να οδηγηθεί αυτός ενώπιον ενός ποινικού δικαστηρίου ενός κράτους μέλους, γι' αυτά αρμόδια, αποκλειστικά, είναι τα κράτη μέλη. Δεν μπορώ να επέμβω στις αρμοδιότητές τους. Mπορώ μόνο να τονίσω και πάλι αυτό που σας είπα ήδη και προηγουμένως. Aν δεν μου δώσει κανείς στο χέρι κανένα άλλο πρόσθετο μέσο για να προχωρήσω κατά τέτοιων παραβάσεων, εκτός από την κανονική διαδικασία παραβίασης της Συνθήκης, τότε μόνον αυτή μπορώ να εφαρμόζω. Διαφορετικά θα πρέπει να μου δώσει άλλα μέσα.

<SPEAKER ID=169 LANGUAGE="EN" NAME="Spiers">
Συμφωνώ απόλυτα με τον Επίτροπο ότι το γεγονός πως η Επιτροπή δεν εξουσιοδοτήθηκε να προσλάβει τους επιπλέον επιθεωρητές που χρειάζεται είναι καταδικαστέο. Υποθέτω ωστόσο ότι ένας τρόπος παράκαμψης του προβλήματος αυτού είναι να επιτραπεί στις υπεύθυνες ΜΚΟ να παρακολουθούν εάν τα κράτη μέλη επιβάλλουν ή όχι τους κανονισμούς.
<P>
Το θέμα αυτό τέθηκε κατά τη διάρκεια της Ώρας των Ερωτήσεων του περασμένου μηνός από την κ. Bonino και θυμούμαι ότι η κ. Bonino είπε πως τα ίδια τα κράτη μέλη θα πρέπει να παραχωρήσουν αρμοδιότητες στις ΜΚΟ αλλά ότι η Επιτροπή δεν θα απαιτήσει να γίνει έτσι. Εάν η Επιτροπή εξετάζει κατηγορίες που γίνονται κατά τη διάρκεια τηλεοπτικών προγραμμάτων, καλά θα κάνει να εξετάζει και τις κατηγορίες για παραβιάσεις των κανονισμών που έγιναν από ΜΚΟ που λειτουργούν στα κράτη μέλη. Προφανώς, εάν δεν μπορείτε να βρείτε τους επιπλέον κτηνιατρικούς επιθεωρητές - και υπάρχουν πάρα πολλοί άνθρωποι στην Ευρώπη που θα ήθελαν να κάνουν οι ίδιοι τον επιθεωρητή, συμπεριλαμβανομένων πολύ υπεύθυνων οργανώσεων - η Επιτροπή θα πρέπει να απαιτήσει από τα κράτη μέλη να αποδέχονται αυτές τις επιθεωρήσεις.

<SPEAKER ID=170 LANGUAGE="DE" NAME="Fischler">
Kύριε Πρόεδρε, κύριε βουλευτή, η ιδέα που παρουσιάζετε εδώ, μου είναι τελείως καινούρια. Bασικά είμαι υπέρ του να χρησιμοποιήσουμε αυτή τη δυνατότητα και να κάνουμε χρήση αυτού του μέσου, αν αυτό είναι εφικτό, από νομική άποψη. Θα πρέπει βεβαίως, κατ' αρχήν, να ξεκαθαρίσουμε το νομικό θέμα. Διότι, φυσικά, δεν είναι σωστό μια MKO να αποκτά παράνομη, κατά κάποιο τρόπο, πρόσβαση, ώστε να μπορεί να κάνει έναν τέτοιο έλεγχο επιτόπου. Θα πρέπει να είμαστε σε θέση να δώσουμε σε μια τέτοια MKO, ή σ' έναν εκπρόσωπο, μια ανάλογη εξουσιοδότηση, διότι δεν μπορεί φυσικά να είμαστε υπέρ του να τιμωρείται ενδεχομένως ένας τέτοιος άνθρωπος που αγωνίζεται υπέρ της προστασίας των ζώων. Tο θέμα αυτό θα πρέπει ακόμη να διευκρινιστεί από νομική άποψη. Aν έχουμε μια λύση γι' αυτό, τότε είμαι υπέρ του να ακολουθήσουμε, επιπλέον, και αυτόν το δρόμο. Aλλά νομίζω, από την άλλη μεριά, πως δεν θα τα καταφέρουμε χωρίς καθόλου επαγγελματίες επιθεωρητές. Γι' αυτό και εξακολουθώ να επιμένω στην παράκλησή μου να αποκτήσουμε τους επιθεωρητές, ή τουλάχιστον ένα μέρος απ' αυτούς, όπως μας υποσχέθηκαν - ίσως μπορούμε το καθήκον αυτό να το μοιρασθούμε με τις MKO.

<SPEAKER ID=171 NAME="Πρόεδρος">
Ερώτηση αριθ. 39 της κ. Marie-Paule Kestelijn-Sierens (H-0949/96)
<P>
Θέμα: Μέτρα αντι-ντάμπιγκ
<P>
Η Ευρωπαϊκή Επιτροπή έλαβε την απόφαση να θεσπίσει μέτρα αντι-ντάμπιγκ υπό τη μορφή υψηλότερων δασμών στην εισαγωγή φθηνών ειδών υποδήσεως προελεύσεως Κίνας, Ινδονησίας και Ταϋλάνδης.
<P>
Τα σχεδιασθέντα μέτρα θα έχουν σοβαρές επιπτώσεις τόσο στους ευρωπαίους εισαγωγείς και διανομείς φθηνών υποδημάτων από τις προαναφερθείσες χώρες όσο και στους καταναλωτές.
<P>
Εκτός από λίαν επείγουσες περιπτώσεις, η Επιτροπή προβαίνει σε διαβούλευση με τα κράτη μέλη, προτού επιβάλει προσωρινά προστατευτικά μέτρα.
<P>
Ποιά είναι η επίσημη άποψη της Επιτροπής επί του θέματος; Φρονεί ότι πρόκειται όντως για ντάμπιγκ υποδημάτων από την Κίνα, Ινδονησία και Ταϊλάνδη; Ζημειώνεται η Κοινότητα με την εισαγωγή φθηνών υποδημάτων από τις προαναφερθείσες χώρες τόσο ώστε να επιβάλλεται η λήψη μέτρων αντι-ντάμπιγκ; Έχει ήδη διεξαχθεί διαβούλευση με τα κράτη μέλη επί του θέματος;

<SPEAKER ID=172 NAME="Gradin">
Αυτή τη στιγμή η Επιτροπή εξετάζει δύο διαδικασίες αντι-ντάμπιγκ σχετικά με υποδήματα. Η μία ασχολείται με συγκεκριμένα υποδήματα από δέρμα και πλαστικά το άνω μέρος προέλευσης Λαϊκής Δημοκρατίας της Κίνας, Ινδονησίας και Ταϋλάνδης. Η άλλη αναφέρεται σε ορισμένο τύπο υποδημάτων με υφασμάτινο το άνω μέρος προέλευσης Λαϊκής Δημοκρατίας της Κίνας και Ινδονησίας. Τα κράτη μέλη ενημερώθηκαν για τις διαπιστώσεις της Επιτροπής κατά τη διάρκεια της σύσκεψης της συμβουλευτικής επιτροπής αντι-ντάμπιγκ στις 17 Σεπτεμβρίου 1996. Σ' αυτή τη φάση οι διαπιστώσεις είναι ακόμη εμπιστευτικού χαρακτήρα. Αναφορικά με την περίπτωση των υποδημάτων με το υφασμάτινο άνω μέρος αναμένεται απόφαση πριν από το τέλος του έτους. Σχετικά με την περίπτωση των υποδημάτων από δέρμα και πλαστικό η διερεύνηση συνεχίζεται και δεν προβλέπεται η λήψη απόφασης στο άμεσο μέλλον.
<P>
Σύμφωνα με τις διατάξεις των βασικών κανονισμών περί αντι-ντάμπιγκ η Επιτροπή θα εγκρίνει προσωρινά μέτρα μόνο εκεί που έχει διαπιστωθεί ότι γίνεται ντάμπιγκ στην αγορά της Κοινότητας και εκεί όπου το ντάμπιγκ αυτό προκαλεί υλικές ζημίες στην αντίστοιχη κοινοτική βιομηχανία. Επί πλέον θα πρέπει να ληφθεί θετική απόφαση ότι το κοινοτικό συμφέρον απαιτεί παρέμβαση. Προσπαθώντας να απαντήσει στο ερώτημα εάν τα μέτρα είναι πράγματι υπέρ των κοινοτικών συμφερόντων η Επιτροπή δεν μπορεί να περιοριστεί στις πιθανές επιπτώσεις των μέτρων σε ορισμένες μόνο ομάδες συμφερόντων ή σε ορισμένα μόνο κράτη μέλη. Θα πρέπει να στηρίξει την εκτίμησή της στο σύνολο των διαφόρων συμφερόντων λαμβανομένων από κοινού και επί παν-κοινοτικής βάσεως σύμφωνα με τις προβλέψεις του άρθρου 21 του βασικού κανονισμού αντι-ντάμπιγκ.

<SPEAKER ID=173 LANGUAGE="NL" NAME="Kestelijn-Sierens">
Ευχαριστώ την Επίτροπο για την απάντησή της. Σ'αυτήν περιλαμβάνονται και ορισμένα νέα στοιχεία τα οποία δεν είχα διακρίνει στην απάντηση της Επιτροπής στη γραπτή ερώτηση της συναδέλφου Maij-Weggen, που αφορούν συγκεκριμένα τις δύο διαδικασίες αντιντάμπινγκ που έχουν τεθεί σε εφαρμογή. Θα ήθελα πάρα πολύ να πληροφορηθώ από την κυρία Επίτροπο πότε άρχισε η έρευνα, δεδομένου ότι για τη διαδικασία ισχύει μία συγκεκριμένη προθεσμία, η οποία μπορεί να διαρκέσει το πολύ ένα χρόνο ή, κάτω από ιδιαίτερες συνθήκες, 15 μήνες. Θα ήθελα συνεπώς να πληροφορηθώ πότε τέθηκε σε εφαρμογή η διαδικασία αυτή, προκειμένου να ξέρω πότε θα πρέπει να ολοκληρωθεί.
<P>
Μία δεύτερη ερώτηση την οποία θα ήθελα να υποβάλω είναι η εξής: στάθμισε η Επιτροπή τα συμφέροντα των διαφόρων ομάδων ή προσώπων που αφορά η περίπτωση αυτή και που είναι συγκεκριμένα οι καταναλωτές, οι εισαγωγείς και οι παραγωγοί; Είπατε ότι διενεργήθηκαν διαβουλεύσεις με τα διάφορα κράτη μέλη. Πληροφορήθηκα ότι 7 κράτη μέλη εξέφεραν αρνητική γνώμη σχετικά με την περίπτωση αυτή και ότι μόνο οι νότιες χώρες συμφωνούν με την εφαρμογή του μέτρου αυτού. Υπάρχουν όμως χώρες, όπως η Ολλανδία και το Βέλγιο, στις οποίες δεν υπάρχει κλάδος υποδηματοποιίας και που δεν έχουν συνεπώς κανένα συμφέρον στην προστασία αυτού.

<SPEAKER ID=174 LANGUAGE="EN" NAME="Gradin">
Η διαδικασία αυτή άρχισε στις 22 Φεβρουαρίου 1995. Όπως είπα, πραγματοποιήθηκαν διαβουλεύσεις της συμβουλευτικής επιτροπής αντι-ντάμπιγκ. Δυστυχώς σ' αυτή την φάση τα ευρήματα είναι εμπιστευτικά. Όπως είπα, για την περίπτωση των υποδημάτων με τα ανωτέρα μέρη εξ υφάσματος, η απόφαση αναμένεται να ληφθεί κατά το τέλος του έτους. Στη δεύτερη όμως περίπτωση θα πάρει περισσότερο χρόνο να διαπιστωθεί εάν οι κοινοτικές βιομηχανίες υπέστησαν ζημιές ή όχι.

<SPEAKER ID=175 LANGUAGE="EN" NAME="Billingham">
Θα ήθελα να συγχαρώ την συντάκτρια της ερώτησης. Είναι μια πολύ σωστή ερώτηση. Είναι ασφαλώς μια ερώτηση που ενδιαφέρει πάρα πολύ την εκλογική μου περιφέρεια στο Νορθάμπτονσαϊρ και ιδιαίτερα το Μλπέϋμπυ όπου υπάρχει μεγάλος αριθμός βιοτεχνιών υποδημάτων.
<P>
Θα ήθελα να διευρύνω τη συζήτηση. Θα ήθελα να ξέρω εάν η Επιτροπή καλωσορίζει τη στάση που έχουν λάβει τρεις εξέχουσες εταιρείς αθλητικών ειδών - η Adidas, η Reebok και η Nike - οι οποίες θέλουν τώρα να είναι βέβαιες ότι στα μέρη από τα οποία εισάγουν τα υποδήματα με το όνομά τους οι εργαζόμενοι λαμβάνουν δίκαιους μισθούς. Ασφαλώς αυτή είναι μια ηθική προσέγγιση που θα θέλαμε να την δούμε να αντιγράφεται και από άλλες σημαντικές εταιρείες διότι αυτός είναι ο τρόπος για να αποφύγουμε ορισμένες από τις πιο ατυχείς επιπτώσεις των μέτρων αντι-ντάμπιγκ όπως τα αντιμετωπίζουμε τώρα.

<SPEAKER ID=176 LANGUAGE="EN" NAME="Gradin">
Μπορώ να κατανοήσω το ενδιαφέρον της αξιότιμης βουλευτού για την εκλογική της περιφέρεια. Ταυτόχρονα όμως θα πρέπει να είμαστε πολύ προσεκτικοί όταν εξετάζουμε εάν η περίπτωση αφορά πράγματι ντάμπιγκ ή όχι. Ελπίζω επομένως ότι το αποτέλεσμα θα είναι προς όφελος τόσο του εξωτερικού εμπορίου όσο και των ευρωπαίων εργαζομένων.

<SPEAKER ID=177 LANGUAGE="EN" NAME="Smith">
Σας ευχαριστώ κυρία Επίτροπε για την απάντησή σας. Ενδιαφέρομαι ιδιαίτερα γι' αυτό το κριτήριο των υλικών ζημιών που προκαλούνται σε μια βιομηχανία της ΕΕ. Θα ήθελα να το διευκρινήσετε λίγο. Εάν υποθέσουμε ότι το κριτήριο αυτό χρησιμοποιείται για να καθοριστεί εάν μια εταιρία έχει ζημιωθεί υλικά είτε με κλείσιμο παραγωγικών εγκαταστάσεών της είτε με απολύσεις προσωπικού, δεν είναι λίγο αργά να αναφερόμαστε σε υλικές ζημίες όταν οι άνθρωποι είναι πλέον άνεργοι και τα εργοστάσια κλειστά;
<P>
Πόσο μεγάλη σημασία αποδίδετε στις ανάγκες και στα συμφέροντα των εργαζομένων σ' αυτές τις περιπτώσεις;

<SPEAKER ID=178 LANGUAGE="EN" NAME="Gradin">
Όπως ανέφερα στην απάντησή μου, το πρόβλημα αυτό θα πρέπει να εξεταστεί ολοκληρωμένα. Δεν μπορούμε να λάβουμε υπόψη μας μόνο ένα κράτος μέλος ή μόνο μία ομάδα που πιθανόν να ενδιαφέρεται για το θέμα αυτό, θα πρέπει να εξετάζουμε την ολοκληρωμένη άποψη όταν ασχολούμεθα με προβλήματα αντιντάμπιγκ. Εάν θέλουμε να είμαστε συνεπείς με τα ιδανικά μας για ελεύθερο εμπόριο με όλες τις χώρες του κόσμου, θα πρέπει να είμαστε δίκαιοι όταν εξετάζουμε αυτές τις περιπτώσεις. Θα πρέπει να έχουμε κατά νουν τα συμφέροντα των εργαζομένων της Ευρωπαϊκής Ένωσης αλλά επίσης και την κατάσταση στις χώρες με τις οποίες κάνουμε εμπόριο.

<SPEAKER ID=179 NAME="Πρόεδρος">
Ερώτηση αριθ. 40 του κ. Rui Vieira (H-0822/96)
<P>
Θέμα: Διαφθορά
<P>
Διάφορες αρμόδιες αρχές, κυρίως του δικαστικού τομέα, συμφωνούν σχετικά με την εξαιρετική σοβαρότητα του προβλήματος της διαφθοράς που κερδίζει έδαφος σε ολόκληρο τον κόσμο (μαζί με άλλες μάστιγες όπως τα ναρκωτικά, η τρομοκρατία, η άσκηση βίας, το εμπόριο ανηλίκων και γυναικών και άλλες παράνομες δραστηριότητες του οργανωμένου εγκλήματος που πλήττουν την Ευρώπη) και απευθύνει έκκληση προς τους ιθύνοντες προκειμένου η διεθνής συνεργασία να καταστεί εντονότερη, αποτελεσματικότερη, στενότερη και να αποκτήσει μεγαλύτερη διαφάνεια και επείγοντα χαρακτήρα.
<P>
Επειδή το πρόβλημα αυτό είναι δύσκολο, σύνθετο, διασυνοριακό και εξαπλώνεται σαν «γάγγραινα», πρέπει να αναζητηθούν οι ρίζες του, τόσο στο παρόν όσο και στο παρελθόν, και η ΕΕ πρέπει, σε συνεργασία με τα κράτη μέλη και με τρίτες χώρες από άλλες ηπείρους, να εξετάσει το πρόβλημα σε βάθος αναζητώντας κατάλληλη λύση για την καταπολέμησή του, έστω και μακροπρόθεσμα.
<P>
Πότε προτίθεται η Επιτροπή να πραγματοποιήσει τη μελέτη αυτή και να λάβει μέτρα για την καταπολέμηση της διαφθοράς ώστε να κερδίσει αξιοπιστία στα μάτια της κοινής γνώμης;

<SPEAKER ID=180 NAME="Gradin">
Κύριε Πρόεδρε, η Επιτροπή έχει επίγνωση της ανάγκης λήψης μέτρων κατά της διαφθοράς και στην Ευρωπαϊκή Επιτροπή και σε επίπεδο δνωσης. Χρειάζεται επίσης να γίνουν προσπάθειες σε παγκόσμιο επίπεδο. Πολύ δουλειά έχει ήδη γίνει από την Επιτροπή π.χ. όσον αφορά κανόνες για τις δημόσιες προμήθειες και παροχές ενισχυτικές προς τρίτη χώρα ώστε να δημιουργηθεί καλύτερη διαφάνεια και επίβλεψη.
<P>
Η απάντηση της Επιτροπής στην πρόταση ψηφίσματος του Ευρωκοινοβουλίου της 15ης Δεκεμβρίου 1995 περί διαφθοράς αναφέρεται λεπτομερώς στα μέτρα τα οποία έχουν ήδη ληφθεί. Επίσης συνεχίζεται το έργο εντός του τρίτου πυλώνα για την ποινικοποίηση της διαφθοράς των υπαλλήλων στα θεσμικά όργανα της ΕΕ και στα κράτη μέλη. δχουμε επίσης βοηθήσει στη διαμόρφωση ενός προσχεδίου μιας συνθήκης για νομική βοήθεια.
<P>
Πέραν τούτου η Επιτροπή παρακολουθεί το έργο που συνεχίζεται εντός του ΟΟΣΑ και του Ευρωπαϊκού Συμβουλίου σ'αυτά τα ζητήματα. Και οι δύο αυτοί οργανισμοί έχουν πάρει συγκεκριμένες πρωτοβουλίες για την καταπολέμηση των διαφόρων ειδών διαφθοράς. Συμμετέχουμε επίσης στο έργο του Παγκόσμιου Οργανισμού Εμπορίου για την δημιουργία περισσότερης επίβλεψης και διαφάνειας όσον αφορά τις δημόσιες προμήθειες. Προς το παρόν επανεξετάζουμε το έργο μας σ'αυτό τον τομέα για να δούμε πως μπορούμε να κάνουμε τον αγώνα κατά της διαφθοράς αποτελεσματικό. Αυτή η δουλειά θα έχει ενδεχομένως ως αποτέλεσμα μία ανακοίνωση τόσο προς το Συμβούλιο Υπουργών όσο και προς το Ευρωκοινοβούλιο στην διάρκεια της ερχόμενης άνοιξης.
<P>
Υπάρχει ήδη ένα εκτεταμένο υλικό για την διαφθορά, τόσο εντός όσο και εκτός της ΕΕ. Ως εκ τούτου η Επιτροπή δεν είναι πεπεισμένη ότι η πρόταση του αξιότιμου βουλευτή για μια ακόμη μελέτη είναι ο καλύτερος τρόπος χρησιμοποίησης των πόρων της Επιτροπής.

<SPEAKER ID=181 LANGUAGE="PT" NAME="Vieira">
Ευχαριστώ πολύ για τις απαντήσεις σας, κυρία Επίτροπε, αν και, κατά τη γνώμη μου, δεν είναι αρκετά συγκεκριμένες, διότι θα ήθελα μεταξύ της Επιτροπής και των κρατών μελών να υπάρχει μία αποτελεσματική συνεργασία, κυρίως στη χάραξη μέτρων και δράσεων, τόσο σε σχέση με την Επιτροπή, όσο και σε σχέση με κάθε κράτος μέλος.
<P>
Το πρόβλημα, όπως γνωρίζει η κυρία Επίτροπος, διογκώνεται, είναι ένα πρόβλημα που δεν είναι κοινό μόνο στην Ευρωπαϊκή 'Ενωση, είναι ένα πρόβλημα διεθνές, και πιστεύω ότι θα είχε νόημα η πολιτική συνεργασίας με άλλα κράτη, πέρα από την 'Ενωση, εφόσον η διαφθορά έχει ποικίλες όψεις και εξαπλώνεται όλο και περισσότερο σε όλη την Ευρώπη.
<P>
Επομένως, αυτή η πτυχή διεθνούς συνεργασίας, όπως και σε άλλα θέματα που ξεπερνούν το πλαίσιο των κρατών μελών και της ίδιας της 'Ενωσης, πιστεύω ότι θα έπρεπε να εφαρμόζεται έτσι ώστε να έχουμε, δεν θα έλεγα απτά αποτελέσματα αλλά, τουλάχιστον, μία πρώτη λύση, διότι αυτό, τελικά, θα έδινε μία σαφώς πιο θετική πτυχή στη δράση της Επιτροπής και σε εμάς, τους πολίτες, θα μας έδινε λίγο περισσότερη εμπιστοσύνη στα κοινοτικά θεσμικά όργανα.

<SPEAKER ID=182 LANGUAGE="SV" NAME="Gradin">
Συγγνώμη, αξιότιμε βουλευτά, αλλά πραγματικά νομίζω ότι η απάντησή μου ήταν συγκεκριμένη! Πρόκειται για μια γνήσια συνεργασία μεταξύ και της Επιτροπής, του Κοινοβουλίου και των κρατών μελών. Περί αυτού πρόκειται όταν τώρα εργαζόμαστε με μία συνθήκη για την από κοινού ποινικοποίηση της διαφθοράς τόσο αν εμείς οι ίδιοι το κάναμε αυτό, εάν υπάλληλοι στα θεσμικά μας όργανα της ΕΕ το έκαναν, όσο, και αν επρόκειτο για ανθρώπους στα κράτη μέλη μας.
<P>
Εκτός αυτού είπα επίσης ότι έχουμε μία έντονη συνεργασία τόσο με τον ΟΟΣΑ όσο και με τον ΠΟΕ για να αποκτήσουμε διεθνείς κανόνες σ'αυτόν τον τομέα και να αντιμετωπίσουμε την διαφθορά που τώρα ανθεί σε παγκόσμιο επίπεδο.

<SPEAKER ID=183 NAME="Πρόεδρος">
Ερώτηση αριθ. 41 του κ. Bernd Posselt (H-0922/96)
<P>
Θέμα: Πολιτική χορήγησης ασύλου
<P>
Σύμφωνα με στοιχεία του EUROSTAT, η αναλογία των αιτήσεων για χορήγηση ασύλου που αφορούν τη Γερμανία στο σύνολο των σχετικών αιτήσεων που υποβάλλονται σε όλη την Ευρωπαϊκή Ένωση αυξάνεται διαρκώς και επί πλέον παρατηρείται η υπερβολική εισροή προσφύγων που έχουν εγκαταλείψει τις χώρες τους λόγω της εμπόλεμης κατάστασης ή λόγω εμφυλίων πολέμων. Τι προτείνει η Επιτροπή για μια δικαιότερη κατανομή των επιβαρύνσεων μεταξύ των κρατών μελών;

<SPEAKER ID=184 NAME="Gradin">
Κύριε Πρόεδρε, είναι σωστό ότι η Γερμανία κατά την περίοδο των τελευταίων 10 ετών έχει χειριστεί το ήμισυ περίπου του συνολικού αριθμού αιτήσεων παροχής ασύλου εντός της ΕΕ. Κάποια έτη ο αριθμός ήταν όντως ακόμα μεγαλύτερος. Π.χ. κατά το έτος 1992 η Γερμανία φρόντισε το 60 % περίπου του συνολικού αριθμού των αιτούντων παροχή ασύλου εντός της ΕΕ. Αυτό αντιστοιχούσε σε 438.191 αιτήσεις. Έκτοτε ο συνολικός αριθμός των αιτούντων παροχή ασύλου μειώθηκε σημαντικά. Το 1994 ζήτησαν 127.210 άτομα άσυλο στην Γερμανία. Αυτό αντιστοιχεί στο 41, 5 % όλων των αιτούντων παροχή ασύλου εντός της ΕΕ. Το 1995 αυξήθηκε κάπως ο αριθμός και η Γερμανία ανέλαβε τότε το 47 % του συνολικού αριθμού αιτήσεων παροχής ασύλου. Εάν υπολογιστεί σε απόλυτους αριθμούς η Γερμανία έχει δεχθεί τους ασύγκριτα περισσότερους αιτούντες παροχή ασύλου. Η Γερμανία έχει επωμιστεί μια μεγάλη ευθύνη, πέραν των άλλων για τους ανθρώπους που έφυγαν από τον πόλεμο της Βοσνίας. Αν δούμε τον αριθμό των αιτούντων παροχή ασύλου σε σχέση με το ΑΕΠ ή το μέγεθος του πληθυσμού υπάρχουν αρκετές άλλες χώρες οι οποίες επίσης προσφέρθηκαν κατά έναν αξιέπαινο τρόπο. Σκέφτομαι π.χ. την Αυστρία και την Σουηδία.
<P>
Όσον αφορά την κατανομή ευθυνών για τον χειρισμό των αιτούντων παροχή ασύλου θέλω να υπενθυμίσω ότι το Συμβούλιο Υπουργών έχει συνάψει δύο συμφωνίες που σχετίζονται μ'αυτό το ζήτημα. Η μία είναι μία πρόταση ψηφίσματος από τον Σεμπτέμβριο του 1995 περί κατανομής ευθυνών κατά την υποδοχή αιτούντων παροχή ασύλου και προσωρινών αδειών παραμονής. Η δεύτερη αφορά μία απόφαση από τον Νοέμβριο του 1995 για μια διαδικασία προειδοποίησης και προετοιμασίας. Ήδη σήμερα τα κράτη μέλη μας έχουν την δυνατότητα παροχής προσωρινής προστασίας αν προκύψει μια κατάσταση μαζικής φυγής. Αυτό συμβαίνει επίσης. Τα συστήματα όμως είναι διαφορετικά από την μια χώρα στην άλλη. Γι'αυτό έχω ξεκινήσει μια συζήτηση στο Συμβούλιο Υπουργών για την ανάγκη ύπαρξης περισσότερο ομοιογενών κανόνων για την προσωρινή προστασία.
<P>
Κατά την άτυπη διάσκεψη του Συμβουλίου τον Σεμπτέμβριο παρουσίασα ένα φάκελο εργασίας, στον οποίο έθετα έναν αριθμό συγκεκριμένων ερωτήσεων. Μεταξύ άλλων θέλω να συζητήσω τις διαφορές στα συστήματά μας όσον αφορά τα δικαιώματα και τις υποχρεώσεις που πρέπει να ισχύουν κατά την προσωρινή άδεια εργασίας. Σαν παρακολούθηση αυτής της πρωτοβουλίας σκοπεύω, κατά τη διάρκεια της Ολλανδικής προεδρίας να παρακολουθήσω αυτές τις συζητήσεις με την υποβολή μιας πρότασης για κοινή δράση σ'αυτό τον τομέα.

<SPEAKER ID=185 LANGUAGE="DE" NAME="Posselt">
Eυχαριστώ πολύ, κυρία Eπίτροπε, γι' αυτήν την πολύ συγκεκριμένη απάντηση, και για το ότι κάνατε διάκριση μεταξύ αυτών που ζητούν άσυλο και των προσφύγων λόγω εμφυλίου πολέμου, οι οποίοι, στη Γερμανία, προστίθενται στους αριθμούς που αναφέρατε. H ερώτησή μου αναφέρεται σε δύο πράγματα: Πρώτον, υπολογίζετε σε εύθετο χρόνο να υπάρξει επίσημη πρωτοβουλία, προκειμένου αυτό να αποφασιστεί και να ρυθμιστεί στο Συμβούλιο;
<P>
Δεύτερον, θα ήθελα να σας ρωτήσω κατά πόσον νομίζετε ότι είστε σε θέση να υποβάλετε, σε εύθετο χρόνο, στοιχεία στο Kοινοβούλιο, από τα οποία να προκύπτει πώς ρυθμίζεται η νομική, αλλά και η πρακτική, θέση όσων ζητούν άσυλο, στα διάφορα κράτη μέλη ξεχωριστά, και πού οφείλονται οι διαφορές τεκμηριωμένα.

<SPEAKER ID=186 LANGUAGE="SV" NAME="Gradin">
εσον αφορά την προσωρινή άδεια παραμονής υπάρχει στο φάκελο εργασίας που παρουσίασα στο Συμβούλιο Υπουργών, μία ανασκόπηση της κατάστασης στα 15 κράτη μέλη μας. Κατά τις διαβουλεύσεις, τις οποίες είχα πρόσφατα με την Ολλανδική Προεδρία, συμφωνήσαμε επίσης να υποβάλλουμε μια πρόταση για joint action σ'αυτό το ζήτημα κατά την άνοιξη.

<SPEAKER ID=187 NAME="Πρόεδρος">
Ερώτηση αριθ. 42 του κ. Jonas Sjφstedt (H-0935/96)
<P>
Θέμα: Ειδικά μητρώα της Europol
<P>
Με αφορμή την πρόταση για διατάξεις εφαρμογής του άρθρου 10, παρ. 1 της Σύμβασης της Europol, επιθυμώ να ερωτήσω την Επιτροπή τα εξής:
<P>
Θεωρεί η Επιτροπή ότι είναι δυνατόν να καταχωρούνται στα ειδικά μητρώα της Europol άλλα άτομα εκτός των υπόπτων ή των καταδικασθέντων για αξιόποινες πράξεις; Θεωρεί η Επιτροπή ότι έχει η Europol την αρμοδιότητα, να καταχωρεί στα μητρώα πληροφορίες, όπως η φυλή, η σεξουαλική προτίμηση, η συμμετοχή σε πολιτική οργάνωση ή η θρησκεία;

<SPEAKER ID=188 NAME="Gradin">
Κύριε Πρόεδρε, η Συνθήκη της Europol υπεγράφη τον Ιούλιο του 1995 και θα επικυρωθεί τώρα από τα Κοινοβούλια όλων των κρατών μελών πριν τεθεί σε ισχύ. Η βάση της προστασίας των στοιχείων της Συνθήκης της Europol είναι η Συνθήκη του Ευρωπαϊκού Συμβουλίου από το 1981 για την επεξεργασία δεδομένων προσωπικών στοιχείων, με την εκεί υπαγόμενη σύσταση περί καταγραφής προσωπικών στοιχείων στα αρχεία της αστυνομίας. Η Συνθήκη της Europol περιέχει ωστόσο μία περισσότερο εκτεταμένη προστασία της ακεραιότητας των ατόμων και της νομικής ασφάλειας. Αφορά π.χ. το πως θα γίνονται οι επανορθώσεις, πως και πότε θα διαγράφονται κάποια προσωπικά στοιχεία, υπό ποίες προϋποθέσεις μπορεί ένα άτομο να γνωρίζει εάν έχει λάβει χώρα καταγραφή κ.λ.π.. Η Συνθήκη ορίζει επίσης ότι θα πρέπει να συσταθεί μια κοινή εποπτική αρχή για να φροντίσει να χρησιμοποιεί η Europol την βάση δεδομένων της όπως έχει σχεδιαστεί.
<P>
Είναι σωστό ότι η Europol θα μπορεί, όταν η Συνθήκη έχει επικυρωθεί, να αποθηκεύει πληροφορίες για άτομα τα οποία δεν είναι ούτε καταδικασμένα ούτε ύποπτα αδικήματος. Η αιτία γι'αυτό είναι ότι στην πράξη είναι ως επί το πλείστον αδύνατον να καθοριστεί εκ των προτέρων ποιός ρόλος θα αποδοθεί σ'ένα άτομο το οποίο συναντάται σε μία έρευνα για ένα αδίκημα. Αφού έχει τελειώσει η έρευνα μπορούμε με βεβαιότητα να πούμε εάν πρόκειται για έναν πληροφοριοδότη, για έναν μάρτυρα, έναν παθητικό συνεργό ή έναν ενεργό εγκληματία. Είναι ιδιαίτερα προβληματικό όταν πρόκειται για αδικήματα που αφορούν ναρκωτικά και εμπόριο με ανθρώπους. Είναι περισσότερο κανόνας παρά εξαίρεση, άτομα τα οποία αρχικά πιστεύαμε ότι ήταν μάρτυρες ή πληροφοριοδότες στην πραγματικότητα αποδεικνύεται να είναι συμμέτοχοι στο έγκλημα το οποίο είναι αντικείμενο της έρευνας.
<P>
Συνεπώς η Επιτροπή συμμερίζεται την άποψη των κρατών μελών ότι είναι απαραίτητο να μπορούν πρόσωπα που δεν είναι εγκληματίες να καταγράφονται επίσης στις βάσεις δεδομένων της Europol. εσον αφορά το είδος των στοιχείων που επιτρέπεται να επεξεργάζονται ως δεδομένα η Συνθήκη περιέχει έναν αριθμό προστατευτικών μηχανισμών. Για να μπορούν να καταγράφονται τέτοια στοιχεία απαιτείται αυτό να είναι αυστηρά απαραίτητο και ότι τα στοιχεία συμπληρώνουν άλλες πληροφορίες. Εκτός αυτού είναι ρητά απαγορευμένο να γίνονται έρευνες στις βάσεις δεδομένων μόνον με την βοήθεια στοιχείων αυτού του είδους.
<P>
Και σ'αυτό το σημείο επίσης η Επιτροπή συμμερίζεται την άποψη των κρατών μελών ότι είναι απαραίτητο να μπορούν να καταγράφονται ευαίσθητα προσωπικά στοιχεία ώστε κατ'αυτόν τον τρόπο να μπορούν να βοηθούν τις εθνικές δικαστικές αρχές στο έργο τους. Η Επιτροπή καλωσορίζει το ότι η Συνθήκη της Europol και σ'αυτά τα τμήματα επίσης έχει διαμορφωθεί κατά τρόπο που σημαίνει ότι πηγαίνει βαθύτερα από τους κανόνες της Συνθήκης του Ευρωπαϊκού Συμβουλίου για την προστασία της ακεραιότητας των ανθρώπων και της νομικής ασφάλειας.

<SPEAKER ID=189 LANGUAGE="SV" NAME="Sjφstedt">
Ευχαριστώ την κα Επίτροπο για την απάντηση, αλλά δεν συμμερίζομαι την άποψή της ότι η νομική ασφάλεια είναι ικανοποιητική. Αυτό το βασίζω σ'αυτό το έγγραφο που είναι η πρόταση για τις οδηγίες εφαρμογής του άρθρου 10.1 της Συνθήκης της Europol. Εδώ υπάρχει ένα πολύ άσχημα καθορισμένο υπόβαθρο όσον αφορά το τι και ποιός επιτρέπεται να καταγράφεται. Σύμφωνα μ'αυτό το έγγραφο είναι δυνατόν να καταγράφονται.χ. οι πολιτικές αντιλήψεις ανθρώπων οι οποίοι δεν είναι ύποπτοι για κάποιο αδίκημα.
<P>
Επίσης το εγχειρίδιο χρήσης που θα χρησιμοποιηθεί για τον κανονισμό για το πως θα διενεργείται η καταγραφή είναι απόρρητο, δεν μπορεί να έχει κανείς επίβλεψη σ'αυτό. Γενικά υπάρχει ένας πολύ άσχημος δημοκρατικός έλεγχος επ'αυτών των μεγάλων καταγεγραμμένων αρχείων τα οποία θα μπορούσαν να περιέχουν πολύ ευαίσθητες πληροφορίες για άτομα το οποία επομένως δεν είναι ύποπτα αδικήματος. Γι'αυτό εννοώ ότι αυτό έπρεπε να δημοσιοποιηθεί και να γίνει αντικείμενο ενός ανοικτού διαλόγου στα κράτη μέλη πριν ληφθούν αποφάσεις για δυνατότητες καταγραφής με εκετεταμένες συνέπειες για τους πολίτες της δνωσης.

<SPEAKER ID=190 LANGUAGE="EN" NAME="Titley">
Από την απάντηση της Επιτρόπου δεν προέκυψε με σαφήνεια ποιο νομικό δικαίωμα αποζημίωσης θα έχει ένας πολίτης εάν καταχωρηθούν εκ λάθους πληροφορίες για το άτομό του στη βάση δεδομένων της Europol. Η Επίτροπος αναφέρθηκε σε μια επιτροπή που επιβλέπει τη Σύμβαση αλλά δεν είπε ποιες νομικές εξουσίες έχει η επιτροπή αυτή. Τι θα συμβεί εάν το όνομά μου καταχωρηθεί εκ λάθους και συλληφθώ για έγκλημα που δεν διέπραξα; Σε ποιον μπορώ να προσφύγω ή από που θα πάρω αποζημίωση;

<SPEAKER ID=191 LANGUAGE="SV" NAME="Gradin">
Εάν ο αξιότιμος βουλευτής βρεθεί από λάθος στα αρχεία θα πρέπει να στραφεί στην εθνική εποπτική αρχή η οποία θα συσταθεί για να φροντίσει να χρησιμοποιεί η Europol τις βάσεις δεδομένων της όπως έχει σχεδιαστεί.

<SPEAKER ID=192 LANGUAGE="DE" NAME="Posselt">
Kυρία Επίτροπε, αυτή η συζήτηση για το μητρώο, απειλεί να επισκιάσει κάπως το επείγον θέμα της Europol, στη δημόσια συζήτηση. Ήθελα να σας ρωτήσω τι γίνεται με τη διαδικασία επικύρωσης της Europol και ποιο είναι το χρονοδιάγραμμα για να λειτουργήσει επιτέλους η Europol. Συνεπώς, σημαντική είναι όχι μόνον η συζήτηση για το μητρώο, αλλά και το χρονοδιάγραμμα για την Europol.

<SPEAKER ID=193 LANGUAGE="SV" NAME="Gradin">
Ευχαριστώ για την ερώτηση. Ανησυχώ πολύ για το ότι η επικύρωση της Europol προχωράει τόσο αργά. Γι'αυτό κατά τη διάρκεια της τελευταίας Διάσκεψης του Συμβουλίου Υπουργών με τους Υπουργούς Δικαιοσύνης και Εσωτερικών ήταν μία έντονη συζήτηση για την επικύρωση. Ο Πρόεδρος της Επιτροπής έκανε έκκληση σε όλα τα κράτη μέλη να επικυρώσουν την Συνθήκη κατά το 1997 γιατί μέχρι σήμερα καμία χώρα δεν την έχει επικυρώσει.

<SPEAKER ID=194 NAME="Πρόεδρος">
Ερώτηση αριθ. 43 της κ. Maj Theorin (H-1000/96)
<P>
Θέμα: Καταπολέμηση της εγκληματικότητας εντός της ΕΕ
<P>
Ο σουηδός Υπουργός Δικαιοσύνης δήλωσε ότι η καταπολέμηση της διεθνούς εγκληματικότητας μπορεί να καταστεί αποτελεσματική χωρίς να χρειασθούν τροποποιήσεις της Συνθήκης για την Ευρωπαϊκή Ένωση. Αντιθέτως, η Επιτροπή φρονεί ότι η εγκληματικότητα μπορεί να καταπολεμηθεί καλύτερα σε υπερεθνικό επίπεδο με την κατάργηση του δικαιώματος αρνησικυρίας για τα κράτη μέλη;
<P>
Δεν θεωρεί η Επιτροπή ότι η πρωτοβουλία της Σουηδίας, το πολυετές πρόγραμμα εργασίας για την καταπολέμηση της εγκληματικότητας, και η πρωτοβουλία εισαγωγής νέου τομέα εργασίας για την πρόληψη της εγκληματικότητας, αποτελούν απτά παραδείγματα του ότι τα θέματα αυτά μπορούν να αντιμετωπισθούν αποτελεσματικά μέσω διακρατικής συνεργασίας μεταξύ ελεύθερων κρατών;
<P>
Επιπλέον, δεν θεωρεί η Επιτροπή ότι η Σουηδία ορθώς αντιστέκεται στην υπερεθνικότητα, βλέποντας τη συνδρομή της στο Πρόγραμμα Δράσης της ΕΕ για την καταπολέμηση των ναρκωτικών;
<P>
Στο εν λόγω πρόγραμμα προστέθηκε, με σουηδική πρωτοβουλία, διατύπωση ότι η νομιμοποίηση των ναρκωτικών αντίκειται στην πολιτική της ΕΕ για τα ναρκωτικά.

<SPEAKER ID=195 NAME="Gradin">
Κύριε Πρόεδρε, η άποψη της Επιτροπής είναι ότι συνεργασία στον τομέα των Εσωτερικών και της Δικαιοσύνης πρέπει να υποστεί μια δραστική επανεξέταση. Πέραν των άλλων όσον αφορά τον αγώνα κατά του διεθνώς οργανωμένου εγκλήματος η συνεργασία πρέπει να βελτιωθεί σημαντικά. ελες οι έρευνες δείχνουν ότι οι πολίτες μας θεωρούν την καταπολέμηση του εγκλήματος ως έχουσα απόλυτη προτεραιότητα. Εξ'αυτού προκύπτει ότι οι προσπάθειες της ΕΕ σ'αυτόν τον σημαντικό τομέα πρέπει να είναι όσον το δυνατόν αποτελεσματικές. Εκτός αυτού πρέπει να ασκούνται υπό δημοκρατικό έλεγχο καθώς και σε μορφές οι οποίες δίνουν στους πολίτες μας μία ικανοποιητική νομική προστασία. Σήμερα δεν είναι έτσι και η Επιτροπή έχει καταθέσει έναν αριθμό προτάσεων ενόψη της συνεχιζόμενης Διακυβερνητικής Διάσκεψης οι οποίες στοχεύουν στη βελτίωση της συνεργασίας σ'αυτά τα σημεία.
<P>
Η ιδέα της Επιτροπής για τη σύσταση πολυετών προγραμμάτων εργασίας σημαίνει ότι τώρα μπορεί να ξεκινήσει μια πρακτική συνεργασία σε μία σειρά διαφορετικών τομέων. Αυτό που είχαμε σκεφτεί μ'αυτά τα προγράμματα είναι να μπορούμε να συνδέουμε την εφαρμογή του προϋπολογισμού εγγύτερα με τις πολιτικές προτεραιότητες που ισχύουν εντός του τομέα του τρίτου πυλώνα. Μπορώ να αναφέρω σαν παράδειγμα ότι οι Υπουργοί Εσωτερικών και Δικαιοσύνης κατά την συνάντησή τους στις Βρυξέλλες πριν δύο εβδομάδες αποφάσησαν να ενισχύσουν την νομική συνεργασία μεταξύ των κρατών μελών όσον αφορά τον αγώνα κατά της σεξουαλικής εκμετάλλευσης των παιδιών. Αυτό μας χαροποιεί πολύ. Εδώ η ΕΕ μπορεί και πρέπει να παίξει έναν σημαντικό ρόλο. Ταυτόχρονα οι Υπουργοί συμφώνησαν επίσης για ένα πολυετές πρόγραμμα αποκαλούμενο STOP, κάτι το οποίο σημαίνει ότι μια συγκεκριμένη ανταλλαγή εμπειριών μπορείνα ξεκινήσει.
<P>
Η αξιότιμος βουλευτής παραπέμπει στην εποικοδομητική πολιτική της Σουηδίας για συνεργασία πρόληψης κατά του εγκλήματος και ερωτά για την άποψη της Επιτροπής όσον αφορά την αξία μιας διακρατικής συνεργασίας μεταξύ ελευθέρων κρατών. Καλωσορίζω θερμά τις προσπάθειες που καταβάλλει η Σουηδία για να θέσει τα ζητήματα πρόληψης κατά του εγκλήματος στην ημερησία διάταξη της ΕΕ. Η πρωτοβουλία που πήρε ο Σουηδός Υπουργός Δικαιοσύνης είναι πολύ πολύτιμη. Ταυτόχρονα λυπούμαι για το ότι καμία από τις νομικά δεσμευτικές συμφωνίες που υπεγράφησαν εντός του πλαισίου της Διακρατικής συνεργασίας δεν έχει τεθεί σε ισχύ ακόμα. Η αλήθεια είναι ότι ούτε μία από τις Συνθήκες για τις οποίες το Συμβούλιο Υπουργών συμφώνησε δεν έχει επικυρωθεί. Δεν μπορεί να είναι άγνωστο στην αξιότιμο βουλευτή ότι κάποιες από τις συμφωνίες που υπεγράφησαν είναι παλαιότερες των πέντε ετών. Η Επιτροπή δεν μπορεί να κατανοήσει ότι αυτός ο τρόπος εργασίας μπορεί να χαρακτηριστεί αποτελεσματικός.

<SPEAKER ID=196 LANGUAGE="SV" NAME="Theorin">
Ευχαριστώ την κα Επίτροπο για την απάντηση. Η διεθνής εγκληματικότητα αυξάνει διαρκώς στην Ευρώπη και πρέπει να καταπολεμηθεί. Σ'αυτό είμαστε απολύτως σύμφωνοι. Αντίθετα έχουμε προφανώς διαφορετική άποψη για τις μεθόδους του πως θα γίνει αυτό.
<P>
Η απόφαση η οποία τώρα ελήφθη για μία Europol, όπου μεταξύ των κρατών της Ευρώπης προωθείται η ανταλλαγή πληροφοριών, είναι ένα σημαντικό βήμα σε διακρατικό επίπεδο για την καταπολέμηση της εγκληματικότητας. εταν αυτή η συνεργασία έχει τεθεί σε ισχύ πρέπει να αξιολογηθεί και αν αποδειχθεί ότι η πληροφοριακή συνεργασία είναι ανεπαρκής, μπορεί ένα επόμενο βήμα να είναι η υλοποίηση σε διακρατικό επίπεδο κοινών επιχειρησιακών μέτρων, όπως εξάλλου έχει συμβεί μεταξύ της σουηδικής και της δανέζικης αστυνομίας. Απ'αυτήν όμως την διακρατική συνεργασία το βήμα είναι μεγάλο μέχρι την υλοποίηση μιας κοινής αστυνομικής δύναμης στην Ευρώπη, ενός ευρωπαϊκού FBI, το οποίο σημαίνει ότι π.χ. ξένοι αστυνομικοί μπορούν να κάνουν επιχειρήσεις σε μία άλλη χώρα, κάτι το οποίο είναι απολύτως αδιανόητο για σουηδική νομοθεσία. Αυτό που διερωτώμαι, Επίτροπε Gradin, είναι πόσο μακρυά προτίθεται η Επιτροπή να φτάσει στην πρότασή της περί επιχειρησιακής αστυνομικής δραστηριότητας σε ευρωπαϊκό επίπεδο.

<SPEAKER ID=197 LANGUAGE="SV" NAME="Gradin">
Είμαι πολύ ευγνώμων όταν διαβάζω σήμερα στις ειδήσεις ότι τόσο ο Καγκελάριος Kohl όσο και ο Πρόεδρος Chirac, σύμφωνα με μία ανακοίνωση από την κοινή συνάντηση, θέλουν να θέσουν την συνεργασία μεταξύ αστυνομίας και στο χώρο της δικαιοσύνης σε υψηλή θέση της πολιτικής ημερησίας διάταξης. Δεν θα έχουμε κάποιο ευρωπαϊκό FBI αλλά μία εντατικοποιημένη συνεργασία η οποία θα είναι περισσότερο μία δραστηριότητα υπό τον πρώτο πυλώνα. Αυτό πιστεύω ότι είναι απαραίτητο για να ανταποκριθούμε στην πρόκληση περί της οποίας πρόκειται.

<SPEAKER ID=198 NAME="Πρόεδρος">
Ερώτηση αριθ. 44 του κ. Luciano Vecchi (H-0878/96)
<P>
Θέμα: Νέοι όροι συγχρηματοδότησης της αναπτυξιακής ΜΚΟ
<P>
Εδώ και αρκετά χρόνια, η συνεργασία της Ευρωπαϊκής Ένωσης με τις αναπτυξιακές Μη Κυβερνητικές Οργανώσεις έχει καταστεί βασικός άξονας των ευρωπαϊκών πολιτικών στον τομέα της διεθνούς συνεργασίας.
<P>
Ειδικότερα, η ποιοτική και ποσοτική σημασία της συγχρηματοδότησης αναπτυξιακών δράσεων των ΜΚΟ αυξάνεται συνεχώς.
<P>
Ωστόσο, η αύξηση το όγκου της εργασίας δημιούργησε προβλήματα όσον αφορά την έγκαιρη εξέταση των προγραμμάτων και τον έλεγχο της διαχείρισής τους.
<P>
Ερωτάται η Επιτροπή, ποιά οργανωτικά μέτρα σκοπεύει να λάβει προκειμένου να ανταποκριθεί στις συνεχώς αυξανόμενες ανάγκες;
<P>
Ερωτάται, επίσης, σε ποιό σημείο βρίσκεται η μελέτη νέων γενικών όρων συγχρηματοδότησης ή, εν πάσει περιπτώσει, νεών μεθόδων εργασίας;

<SPEAKER ID=199 NAME="Pinheiro">
Κύριε Πρόεδρε, κυρίες και κύριοι βουλευτές, στο πρόσφατο παρελθόν, η Επιτροπή έχει λάβει μια σειρά μέτρων εσωτερικής οργάνωσης για την επιτάχυνση και τη βελτίωση της διαχείρισης του προϋπολογισμού συγχρηματοδότησης ΜΚΟ.
<P>
Ένα από αυτά τα μέτρα, η ενίσχυση της μονάδας που διαχειρίζεται τον προϋπολογισμό συγχρηματοδότησης ΜΚΟ με ορισμένους επικουρικούς υπαλλήλους, είχε ήδη αποτελέσματα φέτος, τα οποία μεταφράζονται, αφενός, στο ότι φέτος χρησιμοποιήθηκε το σύνολο των διαθέσιμων κεφαλαίων για τις συγρηματοδοτήσεις ΜΚΟ και, αφετέρου, σε κάλυψη της καθυστέρησης στην παρακολούθηση των χρηματοδοτουμένων σχεδίων.
<P>
Εξάλλου, η Επιτροπή εγκαινίασε οργανωτικό έλεγχο από εξωτερικό γραφείο και διεξήγαγε ανάλυση των υφισταμένων διαχειριστικών διαδικασιών και των προτάσεων βελτίωσής τους, ούτως ώστε να ανταποκριθεί καλύτερα στον αυξανόμενο φόρτο εργασίας.
<P>
Η Επιτροπή εξετάζει πρόγραμμα αναθεώρησης των γενικών όρων συγχρηματοδότησης. Στο πλαίσιο αυτό, μελετάται για το 1997 συζήτηση ουσίας σχετικά με την ενίσχυση των δεσμών και του ρόλου των ΜΚΟ και της Επιτροπής.

<SPEAKER ID=200 LANGUAGE="IT" NAME="Vecchi">
Η απάντησή σας, κύριε επίτροπε, από τη μία πλευρά με καθησυχάζει, διότι αποδεικνύει ότι κάτι γίνεται, ότι έχει αρχίσει μία διαδικασία στοχασμού. από την άλλη, όμως, πρέπει να πω ότι δεν είναι πολύ διαφορετική από τις απαντήσεις που μου έδωσαν οι προκάτοχοί σας στη διάρκεια των επτά τελευταίων ετών. Με την πάροδο του χρόνου, το κονδύλιο συγχρηματοδότηση ΜΚΟ, κυρίως χάρη στην υποστήριξη του Ευρωπαϊκού Κοινοβουλίου, αυξήθηκε σιγά σιγά, και σήμερα είναι σχεδόν εκατό φορές ανώτερο από όσο ήταν το 1976. προβλήματα σχετικά με το staff έχουν εκδηλωθεί πολλές φορές, δεν πρόκειται όμως για προβλήματα ποιότητας -όσους έχουμε δει να εργάζονται στη μονάδα «Συγχρηματοδότηση» είναι εξαιρετικοί υπάλληλοιαλλά ποιότητας: οι υπάλληλοι είναι λίγοι και καθένας τους χρειάζεται να εξετάζει εκατοντάδες προγράμματα κάθε χρόνο. Κατά την άποψή μου, πρόκειται για ένα πρόβλημα διαδικασιών: διαδικασιών που είχαν ορισθεί όταν υπήρχαν λίγα προγράμματα ή τουλάχιστον λίγοι πόροι και που επιβαρύνθηκαν κατά τα τελευταία έτη από το δημοσιονομικό έλεγχο. Επιπλέον, νομίζω ότι υφίσταται και ένα πρόβλημα που δημιουργούν οι δυσκολίες του ηλεκτρονικού ελέγχου και η συγκεκριμένη παρακολούθηση των επιπτώσεων των προγραμμάτων στην πραγματικότητα.
<P>
Παρά τη θετική γνώμη που υπάρχει, γενικώς, όσον αφορά τα προγράμματα συγχρηματοδότησης, θεωρώ εντούτοις ότι είναι ανάγκη -και σας απευθύνω μία συμπληρωματική ερώτηση- να καταλάβουμε ποια κατεύθυνση σκεπτόμαστε να ακολουθήσουμε σε σχέση με τις νέες συνθήκες της συγχρηματοδότησης. Πιο συγκεκριμένα, νομίζει η Επιτροπή ότι μπορούμε να προχωρήσουμε στην υιοθέτηση συμβάσεων πλαίσιο, με ένα τμήμα τουλάχιστο των ΜΚΟ, για ένα τμήμα τουλάχιστο των πόρων, που θα επέτρεπε να συνάψουμε με ορισμένες ΜΚΟ πολυετείς συμβάσεις ή πολλαπλά προγράμματα στήριξης.

<SPEAKER ID=201 LANGUAGE="FR" NAME="Pinheiro">
Κύριε Πρόεδρε, είναι απολύτως αληθές ότι χάρη στην υποστήριξη του Ευρωπαϊκού Κοινοβουλίου κατορθώσαμε να υπερδιπλασιάσουμε τις διαθέσιμες πιστώσεις για τη συγχηματοδότηση ΜΚΟ. Οφείλω να πω ότι το προηγούμενο έτος, σε μια ερώτηση που μου είχε τεθεί εδώ, σε αυτό το ημικύκλιο, είχα εκφράσει τις ανησυχίες μου όσον αφορά το θέμα του προσωπικού. Ευτυχώς, εφέτος μπορώ να σας πω ότι όχι μόνον εξαντλήσαμε όλες τις διαθέσιμες πιστώσεις, αλλά καλύψαμε και κάποια καθυστέρηση και βελτιώσαμε κατά πολύ την παρακολούθηση των συγχρηματοδοτουμένων σχεδίων.
<P>
Αλλά δεν είμαστε ικανοποιημένοι από αυτό και αυτός είναι ο λόγος για τον οποίο ακολουθούμε δύο παράλληλες οδούς. Αφενός, εξωτερικούς ελέγχους, για να μπορέσουμε να επισημάνουμε καλύτερα τι θα μπορούσε να γίνει αλλού, από μηχανική άποψη, ούτως ώστε να απελευθερωθεί ενέργεια για την παρακολούθηση και, ας πούμε, την παιδαγωγική συζήτηση με τους ΜΚΟ.
<P>
Αφετέρου, έχουμε εγκαινιάσει, με την επιτροπή σύνδεσμο των ΜΚΟ, μια συζήτηση εις βάθος σχετικά με τους πρακτικούς, πραγματιστικούς τρόπους αύξησης της αμοιβαίας αποτελεσματικότητάς μας, τόσο της Επιτροπής, όσο και των ΜΚΟ.
<P>
Μεταξύ των μελετωμένων εναλλακτικών λύσεων, θα μπορούσα να πω ότι πρέπει να επιτευχθεί συναίνεση για τις συμβάσεις προγραμμάτων, ιδίως με τους ΜΚΟ που εργάζονται με την Επιτροπή εδώ και δεκαετίες και έχουν αποδείξει τη διαχειριστική τους ικανότητα και την αυστηρότητά τους όσον αφορά τις διαθέσιμες πιστώσεις.
<P>
Ιδού τι μπορώ να πω σχετικά προς το παρόν, αλλά σας διαβεβαιώνω ότι το επόμενο έτος θα έχουμε πολλές ερωτήσεις να συζητήσουμε για το θέμα αυτό.

<SPEAKER ID=202 NAME="Πρόεδρος">
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξετασθούν από κοινού:
<P>
Ερώτηση αριθ. 45 του κ. Gary Titley (H-0954/96)
<P>
Θέμα: Συμφωνία ελευθέρων συναλλαγών μεταξύ ΕΕ και Νοτίου Αφρικής
<P>
Μπορεί η Επιτροπή να αναφέρει εάν σημειώθηκε κάποια πρόοδος ως προς τη σύναψη συμφωνίας ελευθέρων συναλλαγών μεταξύ της ΕΕ και της Ν. Αφρικής; Ερώτηση αριθ. 46 του κ. Alex Smith (H-1007/96)
<P>
Θέμα: Εμπόριο με τη Νότιο Αφρική
<P>
Ποιο είναι σύμφωνα με τις εκτιμήσεις της Επιτροπής, το πιθανό οικονομικό κόστος για τη Νότια Αφρική του αποκλεισμού των αγροτικών προϊόντων που απαριθμώνται επί του παρόντος από την εντολή της Κοινότητας, σε σχέση με την πλήρη ελευθέρωση του εμπορίου των προϊόντων αυτών;
<P>
Θα ήταν διατεθειμένη η Επιτροπή να υποβάλει στο Συμβούλιο άλλες προτάσεις σχετικά με την αναθεώρηση των καταλόγων αυτών, εάν αποδειχθεί ότι συνιστούν σοβαρό εμπόδιο για την επιτυχή ολοκλήρωση των διαπραγματεύσεων; Ερώτηση αριθ. 47 της κ. Angela Billingham (H-1019/96)
<P>
Θέμα: Καθεστώς των τρίτων χωρών κατά τις διαπραγματεύσεις της Συμφωνίας Ελεύθερων Εμπορικών Συναλλαγών ΕΕ/Νότιας Αφρικής
<P>
Δεδομένων των σοβαρών επιπτώσεων για το εμπόριο, τα τελωνειακά έσοδα και τους ελέγχους στα σύνορα των χωρών της Κοινότητας για την Ανάπτυξη της Νότιας Αφρικής, τι καθεστώς θα τους αναγνωρίσει η Επιτροπή, πέρα από τις υπάρχουσες διαβουλεύσεις ως κρατών μελών ΑΚΕ, στον επόμενο γύρο διαπραγματεύσεων με θέμα την προταθείσα εκ μέρους της Κοινότητας Συμφωνία Ελεύθερων Εμπορικών Συναλλαγών ΕΕ/Νότιας Αφρικής; Ερώτηση αριθ. 48 του κ. Shaun Spiers (H-1020/96)
<P>
Θέμα: Οικονομικές επιπτώσεις της προταθείσας Συμφωνίας Ελεύθερων Εμπορικών Συναλλαγών ΕΕ/Νότιας Αφρικής
<P>
Ποιο προβλέπει η Επιτροπή ότι θα είναι το πιθανό οικονομικό κόστος της προταθείσας από την Κοινότητα συμφωνίας για καθιέρωση Ζώνης Ελεύθερων Συναλλαγών ΕΕ/Νότιας Αφρικής για τις άλλες χώρες της Κοινότητας για την Ανάπτυξη της Νότιας Αφρικής, ειδικότερα για τη Μποτσουάνα, Λεσότο, Ναμίμπια και Σουασιλάνδη; Ερώτηση αριθ. 49 του κ. Patrick Cox (H-1021/96)
<P>
Θέμα: Διατάξεις εντός της προταθείσας Συμφωνίας για Ζώνη Ελεύθερων Συναλλαγών ΕΕ/Νότιας Αφρικής
<P>
Θα προτείνει η Επιτροπή να συμπεριληφθούν ειδικές διατάξεις στη Συμφωνία για Ζώνη Ελεύθερων Συναλλαγών ΕΕ/Νότιας Αφρικής για να εξασφαλισθεί ότι οι χώρες της Κοινότητας για την Ανάπτυξη της Νότιας Αφρικής, ειδικά η Μποτσουάνα, το Λεσότο, η Ναμίμπια και η Σουαζιλάνδη δεν θα υποστούν οικονομική ζημία ως αποτέλεσμα της εφαρμογής της συμφωνίας αυτής; Ερώτηση αριθ. 50 της κ. Ria Oomen-Ruijten (H-1022/96)
<P>
Θέμα: Αντισταθμίσεις για τις χώρες SACU μετά την προταθείσα Συμφωνία Ελεύθερων Συναλλαγών ΕΕ/Νότιας Αφρικής
<P>
Εξέτασε η Επιτροπή αντισταθμιστικά μέτρα για τις χώρες εντός της Τελωνειακής Ένωσης Νότιας Αφρικής (SACU), ειδικότερα τη Μποτσουάνα, το Λεσότο, τη Ναμίμπια και τη Σουαζηλάνδη για απώλειες σε τελωνειακά έσοδα ή για το κόστος στο οποίο θα υποβληθούν εάν αναγκασθούν να καθιερώσουν τελωνειακούς ελέγχους στα σύνορα λόγω της προταθείσας από την Κοινότητα Συμφωνίας Ελεύθερων Συναλλαγών ΕΕ/Νότιας Αφρικής;
<SPEAKER ID=203 NAME="Pinheiro">
Στις 22 Μαρτίου 1996 το Συμβούλιο ενέκρινε τις συμπληρωματικές οδηγίες οι οποίες θα επιτρέψουν στην Επιτροπή να ξεκινήσει διαπραγματεύσεις με τη Νότια Αφρική επί θεμάτων εμπορίου και συνεργασίας. Έκτοτε η Επιτροπή και οι νοτιοαφρικανοί εταίροι της έχουν συναντηθεί αρκετές φορές. Η Επιτροπή παρουσίασε τη διαπραγματευτική της θέση και κατόπιν αιτήσεως των νοτιοαφρικανών έδωσε επεξηγήσεις επ' αυτής.
<P>
Κατά τον ίδιο χρόνο η Επιτροπή προετοιμάζει την αναγκαία τεχνική βάση η οποία θα επιτρέψει στις μελλοντικές διαπραγματεύσεις να προχωρήσουν ομαλά.
<P>
Όσον αφορά τη Νότια Αφρική, αυτή τη στιγμή προετοιμάζει τη δική της διαπραγματευτική εντολή η οποία αναμένεται να ολοκληρωθεί τις ερχόμενες εβδομάδες. Μόλις η Επιτροπή ενημερωθεί για την εντολή αυτή, οι επίσημες διαπραγματεύσεις μεταξύ των δύο μερών θα επαναληφθούν.
<P>
Παρά τις κάποιες δυσχέρειες στον αγροτικό τομέα, οι οδηγίες του Συμβουλίου παρέχουν μία πολύ καλή θέση εκκίνησης για τις εμπορικές διαπραγματεύσεις. Δεν αποτελεί πρόθεση της Επιτροπής να εκτιμήσει το υποθετικό οικονομικό κόστος για τη Νότια Αφρική ή να επιστρέψει την εντολή στο Συμβούλιο πριν αρχίσουν οι ουσιαστικές διαπραγματεύσεις.
<P>
Κατά τη διάρκεια των διαπραγματεύσεων, και εάν καταστεί αναγκαίο, η Επιτροπή μπορεί να αποτανθεί στο Συμβούλιο ζητώντας πρόσθετες οδηγίες ούτως ώστε οι διαπραγματεύσεις να καταλήξουν σε συμφωνία που θα είναι προς το συμφέρον και των δύο μερών.
<P>
Αναφορικά με τις ευρύτερες επιπτώσεις της προτεινόμενης συμφωνίας η Επιτροπή αποδέχεται ότι θα πρέπει να ληφθούν ιδιαιτέρως υπόψη τα συμφέροντα τόσο των γειτόνων της Νοτίου Αφρικής όσο και των χωρών ΑΚΕ. Η Επιτροπή θα προσπαθήσει να κάνει εκτεταμένες διαβουλεύσεις με τους εταίρους αυτούς κατά τη διάρκεια των διαπραγματεύσεων.
<P>
Κατόπιν αιτήσεώς των, η Επιτροπή παρέχει τεχνική και οικονομική υποστήριξη στις χώρες ΜΛΝΣ (Μποτσουάνα, Λεσότο, Ναμίμπια και Σβαζιλάνδη) για αξιολόγηση των πιθανών επιπτώσεων των προτεινομένων συμφωνιών με τη Νότια Αφρική στις οικονομίες τους και για την προετοιμασία προτάσεων προς τα διαπραγματευτικά μέρη αναφορικά με σχέδια ιδιαίτερου ενδιαφέροντος για τις χώρες ΜΛΝΣ που ίσως θα πρέπει να αποκλειστούν από από τη συμφωνία ελευθέρων εμπορικών συναλλαγών. Οι μελέτες σχετικά με τα αντικείμενα αυτά βρίσκονται αυτή τη στιγμή σε εξέλιξη και θα ολοκληρωθούν στις αρχές του επομένου έτους.
<P>
Οι διαπραγματεύσεις για συμφωνία εμπορίου και συνεργασίας μεταξύ Ευρωπαϊκής Ένωσης και Νοτίου Αφρικής διεξάγονται μεταξύ των χωρών αυτών και όχι μεταξύ Ευρωπαϊκής Ένωσης και νότιας γεωγραφικής περιοχής της Αφρικής. Δεν υπάρχει πρόθεση χρησιμοποίησης της συμφωνίας αυτής ως προτύπου και εν συνεχεία επιβολής της στις άλλες χώρες της περιοχής.
<P>
Η συνεργασία της Ευρωπαϊκής Ένωσης με τους γείτονες της Νοτίου Αφρικής ήδη υλοποιείται στο πλαίσιο των διατάξεων της Σύμβασης Λομέ. Οι τυχόν επιπτώσεις μιας συμφωνίας με τη Νότια Αφρική στις χώρες ΜΛΝΣ θα πρέπει να συζητηθούν και να αντιμετωπιστούν, εάν καταστεί αναγκαίο, στο πλαίσιο της Σύμβασης αυτής. Ωστόσο, η Επιτροπή δεν προβλέπει αποκαλούμενα αντισταθμικά μέτρα για την κάλυψη απωλειών από τελωνειακά έσοδα.
<P>
Θα ήθελα να προσθέσω ότι σε πρόσφατη συνάντηση που είχα με τον Αντιπρόεδρο Θάμπο Μπέκι στις Βρυξέλλες συμφωνήσαμε ότι προοδευτικά θα διευρύνουμε το πεδίο αναφοράς των συζητήσεών μας ούτως ώστε να συμπεριλάβουμε την πιθανότητα να λάβουμε υπόψη ορισμένα από τα συμφέροντα γειτονικών χωρών σχετικά με την πιθανή εξισορρόπιση του εμπορίου τους με τη Νότια Αφρική μέσω επενδύσεων και άλλων συμπληρωματικών πτυχών.
<P>
Θα πρέπει να πω ότι σ' αυτή τη φάση δεν υπάρχει χώρος για απαισιοδοξία. Υπάρχουν ορισμένα ενθαρρυντικά σημεία αλλά παρόλα αυτά θα πρέπει να αναγνωρίσω το πολύπλοκο των συζητήσεων και κατά κανένα τρόπο δεν αποκλείω ότι κάποια στιγμή θα πρέπει να επιστρέψουμε στις βασικές αρχές και να εξετάσουμε μήπως οι πολιτικοί στόχοι που εμείς οι ίδιοι είχαμε θέσει - δηλ. να βοηθήσουμε τη νέα Νότιο Αφρική να αποκτήσει μεγαλύτερη πρόσβαση στην ευρωπαϊκή αγορά και να βελτιώσει το εμπόριό της με την Ευρώπη - έχουν χαθεί μέσα στην πληθώρα των λεπτομερειών των τόσο πολλών τομεακών πτυχών της συζήτησης. Εν τούτοις, σ' αυτή τη φάση αυτά είναι που μπορώ να πω στο Κοινοβούλιο.

<SPEAKER ID=204 LANGUAGE="EN" NAME="Titley">
Ευχαριστώ τον Επίτροπο για την αναλυτική του απάντηση και ιδιαίτερα για τις ad hoc παρατηρήσεις του στο τέλος. Θα ήθελα να τον ρωτήσω εάν μέχρι τώρα έχει κάποια ένδειξη για τα πραγματικά διαπραγματευτικά περιθώρια στην εντολή από νοτιοαφρικανικής πλευράς. Επίσης, θα μπορούσε άραγε να σχολιάσει φήμες ότι ευρωπαϊκές πολυεθνικές εταιρίες που έχουν εγκαταστάσεις στη Νότια Αφρική, και οι οποίες ήταν προστατευμένες από το βιομηχανικό καθεστώς, επιζητούν να περιορίσουν το πεδίο εφαρμογής του βιομηχανικού ελευθέρου εμπορίου μέσα στο πλαίσιο της ανωτέρω συμφωνίας;

<SPEAKER ID=205 LANGUAGE="EN" NAME="Pinheiro">
Σχετικά με τη φάση των διαπραγματεύσεων, η νοτιοαφρικανική πλευρά πάντα ενδιαφερόταν πάρα πολύ για τους γείτονές της. Από την αρχή είχαν δηλώσει ότι δεν ήθελαν να είναι μια πλούσια χώρα στη μέση τέτοιας φτώχειας. Θέλουν να λάβουν υπόψη τους τα συμφέροντα και τα αναπτυξιακά ενδιαφέροντα των γειτονικών τους χωρών. Καθώς γνωρίζετε, πριν από δύο ή τρεις μήνες οι χώρες της Κοινότητας για την Ανάπτυξη της Νότιας Αφρικής υπέγραψαν συμφωνία για μια ζώνη ελευθέρων εμπορικών συναλλαγών μεταξύ τους η οποία θα αρχίσει να ισχύει σε οκτώ χρόνια. Αυτό είναι κάτι που δεν μπορούμε να το αγνοήσουμε. Είναι μία πραγματικότητα που θα πρέπει να λαμβάνεται υπόψη όταν διαπραγματευόμαστε με τη Νότια Αφρική. Η εντολή της νοτιοαφρικανικής πλευράς έχει καθυστερήσει κάπως και υπήρξαν δυσκολίες για να τεθεί στο τραπέζι. Αλλά, από αυτά που πληροφορήθηκα πριν από λίγες εβδομάδες ίσως να υπάρξει η εντολή τον Δεκέμβριο για να μπορέσουμε να αρχίσουμε την αξιολόγηση με τους νοτιοαφρικανούς εταίρους μας στις αρχές Ιανουαρίου.
<P>
Σχετικά με τον προστατευτισμό ορισμένων βιομηχανιών κατά την περίοδο των φυλετικών διακρίσεων είναι απολύτως σαφές ότι δεν θα γίνει ανεκτός ο οιοσδήποτε προστατευτισμός, παρά το γεγονός ότι σε αρκετές περιπτώσεις θα υπάρξει κάποια ασυμμετρία. Ωστόσο, ένα είναι βέβαιο. Νεοαναδυόμενες βιομηχανίες τόσο της Νότιας Αφρικής όσο και των γειτονικών χωρών που προσπαθούν να αναπτυχθούν θα πρέπει να υποστηριχθούν. Αλλιώς δεν θα είναι σε θέση να αντιμετωπίσουν τον αιφνίδιο ανταγωνισμό από το εξωτερικό.
<P>
Σ' αυτή τη φάση οι μεγαλύτερες δυσχέρειες θα αντιμετωπιστούν στον γεωργικό τομέα, στον οποίο έχουν ζητηθεί πολλές εξαιρέσεις από μέρους της Ευρωπαϊκής Ένωσης και ορισμένα από τα προϊόντα για τα οποία έχουν ζητηθεί εξαιρέσεις είναι προϊόντα μεγάλου ενδιαφέροντος για τη Νότια Αφρική. Επί του παρόντος όμως αναμένουμε την εκκίνηση, την νοτιοαφρικανική εντολή και όπως σε κάθε διαπραγμάτευση θα προσπαθήσουμε να γεφυρώσουμε το χάσμα. Είμαι βέβαιος ότι με την υποστήριξη του Ευρωπαϊκού Κοινοβουλίου θα βρεθούμε σε θέση να ολοκληρώσουμε μια συμφωνία προς όφελος και των δύο πλευρών.

<SPEAKER ID=206 LANGUAGE="EN" NAME="Smith">
Ευχαριστώ τον Επίτροπο γι' αυτή τη νότα αισιοδοξίας. Σημειώνω επίσης με ενδιαφέρον ότι στην αρχική του ανταπόκριση χρησιμοποίησε έναν ευφημισμό. Είπε «δυσχέρειες στον αγροτικό τομέα» εκεί που ενοούσε «προϊόντα που αποκλείονται». Κύριε Επίτροπε, πριν από μισή ώρα περίπου καθόσασταν κι' εσείς, όπως καθόμουν κι' εγώ, και ακούγατε τη συνάδελφό σας κυρία Gradin να αναφέρεται στα ιδανικά της Ευρωπαϊκής Ένωσης σχετικά με το ελεύθερο εμπόριο. Δεν είναι μάλλον υποκριτικό εκ μέρους μας να προκαταλαμβάνουμε μια διαπραγματευτική συνεδρίαση με κατάλογο αποκλειόμενων προϊόντων; Τι μήνυμα στέλνουμε άραγε στις άλλες χώρες; Θα πρέπει να κάνουν και εκείνες το ίδιο; Δεν είναι αλήθεια ότι το Συμβούλιο έδωσε εντολή στην Επιτροπή να διαπραγματεύεται ελεύθερο εμπόριο μόνο στην περίπτωση που συμφέρει την Ευρωπαϊκή Ένωση;

<SPEAKER ID=207 LANGUAGE="EN" NAME="Pinheiro">
Το Συμβούλιο πρέπει να προστατεύει τα συμφέροντα της Ευρωπαϊκής Ένωσης και κατά συνέπεια προσπαθεί να έχει την καλύτερη κατάληξη σε κάθε συμφωνία. Είναι δικό μου καθήκον να προσπαθήσω να δείξω το πως οι καλές σχέσεις με τον έξω κόσμο, και σ' αυτή την περίπτωση με τη Νότια Αφρική και την Κοινότητα για την Ανάπτυξη της Νότιας Αφρικής, έχουν βαρύτητα για την Ευρώπη. Εάν υπάρχουν νέες περιοχές που θα αναδυθούν στην τρίτη χιλιετηρίδα κατά τη γνώμη μου αυτές θα είναι στη νότια και πιθανώς στη δυτική Αφρική. Έτσι είναι προς το συμφέρον μας - ακόμη κι' αν δεν λάβουμε υπόψη μας ιστορικές ευθύνες κ.τ.τ. να συνάψουμε στενές σχέσεις με τις χώρες αυτές. Ευρισκόμενος για εννέα χρόνια από την άλλη πλευρά ξέρω ότι η εντολή είναι πάντοτε πολύ αυστηρή. Ίσως ορισμένοι από εσάς να θυμάστε την εντολή του πρώην συναδέλφου κ. Andriessen όταν πήγε στον Γύρο της Ουρουγουάης. Σε κάποια φάση είπε στο Συμβούλιο ότι θα προτιμούσε πολύ περισσότερο να φορέσει το πιο στενό σακκάκι του γιού του παρά να πάει στις διαπραγματεύσεις με αυτή την εντολή η οποία δεν του άφηνε κανένα περιθώριο ελιγμών. Στη συνέχεια πέτυχε να κερδίσει κάποια ευελιξία, έγιναν και ορισμένες συζητήσεις και νομίζω ότι κάτι τέτοιο θα γίνει και με τη Νότια Αφρική.
<P>
Θα πρέπει να επαναλάβω ότι ο κύριος στόχος στην πρόταση μιας συμφωνίας ελευθέρων εμπορικών συναλλαγών με τη Νότια Αφρική είναι να βοηθήσουμε τη νέα Νότιο Αφρική και την όλη περιοχή. Αυτός ήταν ο κύριος λόγος για τον οποίο την προτείναμε και δεν θα πρέπει να τον χάσουμε από τα μάτια μας. Σε κάθε φάση των διαπραγματεύσεων θα πρέπει να εκτιμούμε εάν αυτό που προτείνουμε είναι δίκαιο αλλά αυτό εξαρτάται βέβαια και από την ανταπόκριση των νοτιοαφρικανών εταίρων μας. Σ' αυτή τη φάση πιστεύω ότι οι διαπραγματευτές και των δύο πλευρών έχουν εμπιστοσύνη ο ένας στον άλλον. Δεν υπάρχει κρυφή ημερήσια διάταξη. Θα διεξάγουμε μια πολύ έντιμη και διαφανή συζήτηση η οποία θα αποτελέσει υπόδειγμα ευρωπαϊκών και διεθνών εμπορικών διαπραγματεύσεων. Ειλικρινά ελπίζω ότι αυτό θα επιτευχθεί το συντομότερο δυνατό διότι όσο περνάει ο χρόνος χάνουμε ευκαιρίες.

<SPEAKER ID=208 LANGUAGE="EN" NAME="Billingham">
Καταρχάς θα ήθελα να ευχαριστήσω τον Επίτροπο για τις ολοκληρωμένες και ειλικρινείς του απαντήσεις. Τον Σεπτέμβριο, μαζί με άλλα Μέλη που είναι παρόντα σήμερα, επισκέφθηκα τη Νότια Αφρική και δύο εβδομάδες πριν είχα την ευκαιρία να συναντηθώ με τον Αναπληρωτή Πρωθυπουργό στο Λονδίνο. Το μήνυμα από τις δύο αυτές συναντήσεις ήταν ένα μήνυμα μεγάλου ενδιαφέροντος, δηλ. ότι εάν εμείς στην Ευρωπαϊκή Ένωση δεν αντιμετωπίσουμε με συμπάθεια τη λεπτή θέση της οικονομίας της Νοτίου Αφρικής, ένα τυχόν δυσμενές εμπορικό πλαίσιο θα προκαλούσε τρομακτική ζημία στη χώρα.
<P>
Την ερώτησή μου την κάνω κύριε Επίτροπε με βάση τα παραπάνω, διότι πληροφορούμαι ότι ο ευρωπαίος επικεφαλής των διαπραγματευτών στις συνομιλίες σύντομα θα αποχωρήσει από τη θέση του. Σας ζητώ να μου πείτε εάν αυτό αποτελεί αιτία ανησυχίας και σας βεβαιώνω ότι οι διαπραγματεύσεις αυτές θα πρέπει να συνεχιστούν και να ολοκληρωθούν με τον πιο θετικό και εποικοδομητικό τρόπο και, με τα ίδια τα λόγια σας τα οποία σημείωσα: »για μια συμφωνία η οποία η οποία θα καλύπτει τις φιλοδοξίες και τα συμφέροντα και των δύο πλευρών» και μια συμφωνία η οποία θα αντικατοπτρίζει την πεποίθηση ότι η Νότια Αφρική αξίζει ειδική μεταχείρηση όσον αφορά αυτό το θέμα.

<SPEAKER ID=209 LANGUAGE="EN" NAME="Pinheiro">
Δεν θα μπορούσα να συμφωνήσω περισσότερο και επιτρέψτε μου να σας διαβεβαιώσω ότι ο επικεφαλής των διαπραγματευτών στις συνομιλίες θα αντικατασταθεί επάξια. Όπως έχω ήδη πει παρακολουθώ εκ του σύνεγγυς τις διαπραγματεύσεις όχι μόνο με τους δικούς μου ανθρώπους αλλά και με τον Υπουργό Έρβιν και τον Αντιπρόεδρο Μπέκι. Αυτό το έχουμε συμφωνήσει ούτως ώστε να αποφύγουμε τις παρανοήσεις και να δίνουμε πότε πότε και κάποια ώθηση. Ελπίζω και είμαι βέβαιος ότι δεν θα παρατηρηθεί κενό παρόλη τη μετακίνηση του Στέφεν Σμιτ σε άλλη Γενική Διεύθυνση.

<SPEAKER ID=210 LANGUAGE="EN" NAME="Spiers">
Με έχει ενθαρρύνει ο τόνος του Επιτρόπου και ιδιαίτερα η από μέρους του αναγνώριση της πολυπλοκότητας του θέματος καθώς και του γεγονότος ότι στην πραγματικότητα ο διπλός στόχος της επίτευξης συμφωνίας ελευθέρων εμπορικών συναλλαγών και της υποβοήθησης των χωρών της νότιας γεωγραφικής περιοχής της Αφρικής ίσως να αποδειχθεί ασυμβίβαστος. Ο Επίτροπος θα γνωρίζει ότι μια μελέτη, την οποία χρηματοδότησε η Επιτροπή, για τις επιπτώσεις της ζώνης ελευθέρων εμπορικών συναλλαγών στην Μποτσουάνα, το Λεσότο, τη Ναμίμπια και τη Σβαζιλάνδη δείχνει ότι οι χώρες αυτές πρόκειται να χάσουν εάν παραμείνουν έξω από τη ζώνη ελευθέρων εμπορικών συναλλαγών αλλά και να χάσουν εάν ενταχθούν σ' αυτή. Χάνουν έτσι κι' αλλιώς.
<P>
Κατά συνέπεια με δυσαρεστεί η δήλωση του Επιτρόπου ότι η Επιτροπή δεν εξετάζει περίπτωση αντισταθμιστικών μέτρων για τις απώλειες από τελωνειακά έσοδα εάν υλοποιηθεί η συμφωνία ελευθέρου εμπορίου. Διερωτώμαι εάν αποδέχεται τα συμπεράσματα της μελέτης που χρηματοδότησε η ίδια η Επιτροπή και, στην περίπτωση που τα αποδέχεται, εάν η Επιτροπή πρόκειται να επανεξετάσει περίπτωση καταβολής αποζημιώσεων στις χώρες αυτές.

<SPEAKER ID=211 LANGUAGE="EN" NAME="Pinheiro">
Επιτρέψτε μου να το θέσω ως εξής: η αναθεώρηση της Τελωνειακής Ένωσης Νότιας Αφρικής η οποία συζητείται τώρα έχει αποδείξει ότι τα τελωνειακά έσοδα δεν είναι κάτι που μπορούν να αποτελέσουν τη μελλοντική βάση του προϋπολογισμού των χωρών ΜΛΝΣ. Συνεπώς υπάρχει ήδη κάποια ανησυχία με ή χωρίς τις ζώνες ελευθέρων εμπορικών συναλλαγών.
<P>
Αυτό που πάντοτε λέγαμε από το παρελθόν είναι ότι δεν υπάρχει τρόπος να κάνουμε κάτι που να αποτελεί αποζημίωση καθ' εαυτή. Αυτό που μπορούμε να κάνουμε, και θα πρέπει να το κάνουμε διότι το έχουμε κάνει και αλλού, είναι να προσπαθήσουμε να βοηθήσουμε τις χώρες αυτές κατά τη διάρκεια αυτού που αποκαλούμε μεταβατική περίοδο με μέτρα τα οποία αντιστοιχούν σε μια δραματική μεταβολή των πηγών εσόδων από τα τελωνεία σε άλλες πιο φυσιολογικές, παραδοσιακές και εξελιγμένες πτυχές απόκτησης εσόδων.
<P>
Κάτι τέτοιο έχουμε κάνει με πολλές χώρες. Το κάνουμε με τις χώρες της Νομισματικής Ένωσης της Δυτικής Αφρικής με το σύστημα PARI που προτείνουμε και επομένως δεν υπάρχει κανείς λόγος για να μην εξετάσουμε την εφαρμογή του και σ' αυτή την περίπτωση. Αλλά αυτό είναι κάτι που θα προκύψει στο τέλος των διαπραγματεύσεων. Εάν καταλήξουμε στο συμπέρασμα ότι οι χώρες αυτές θα υποστούν μεγάλες ζημίες τότε ασφαλώς είμαστε έτοιμοι να εξετάσουμε παρόμοια μέτρα. Δεν θα έχουμε εκπληρώσει κατά κανένα τρόπο την εντολή μας εάν στο τέλος των διαπραγματεύσεων καταλήξουμε στο συμπέρασμα ότι η συμφωνία θα είναι καταστροφική για τις γειτονικές χώρες, διότι η εντολή λέει συγκεκριμένα ότι η συμφωνία θα πρέπει να είναι επωφελής για τη Νότια Αφρική και για την περιοχή. Έτσι, από την άποψη αυτή δεν θα εξαιρούσα κανένα μέτρο, αλλά θα ήθελα να τα εξετάσω πριν αποδυθούμε στις πλήρεις συζητήσεις σχετικά με τα διάφορα προϊόντα και τους διάφορους τομείς.

<SPEAKER ID=212 LANGUAGE="EN" NAME="Cox">
Εντελώς ειλικρινά, σε σχέση με το συγκεκριμένο αντικείμενο πιστεύω ότι ο Επίτροπος με την απάντησή του έδειξε την κατεύθυνση τουλάχιστον ως αρχή. Δεν νομίζω ότι θα ήθελα να τον πιέσω περισσότερο επί του θέματος. Απλά θα ήθελα να τονίσω το κύριο σημείο της ερώτησης: δηλ. την αγωνία να διασφαλίσουμε ότι θα προσδιοριστούν οι οικονομικές επιπτώσεις στις μικρότερες χώρες της νότιας γεωγραφικής περιοχής της Αφρικής και ότι θα αναφερθούν συγκεκριμένα σε οποιαδήποτε τελική συμφωνία.

<SPEAKER ID=213 LANGUAGE="EN" NAME="Pinheiro">
Πιστεύω βασικά ότι απάντησα στην ερώτησή σας αλλά, δεδομένου ότι υπάρχει ακόμη μία ερώτηση επ' αυτού του θέματος, θα κρατήσω τα σχόλιά μου για την τελευταία ερώτηση.

<SPEAKER ID=214 LANGUAGE="NL" NAME="Pex">
Θα ήθελα και εγώ να ευχαριστήσω τον Επίτροπο για τις απαντήσεις που έδωσε. Όντως, θα ήθελα να ρωτήσω για τρίτη φορά τι συμβαίνει με το θέμα της αποζημίωσης, επειδή ο Επίτροπος δήλωσε ότι πρέπει να δοθεί ιδιαίτερη σημασία στο συμφέρον των γειτόνων. Αυτό που θέλει είναι να διαπιστωθούν οι επιπτώσεις και προσφέρει ειδική βοήθεια προκειμένου να μπορέσει να τις διαπιστώσει. Στην περίπτωση αυτή θα ήταν λογικό να καταβληθεί αποζημίωση εάν υπάρχει ζημία. Πρόκειται για μία πάρα πολύ δύσκολη υπόθεση. Αυτό προκύπτει και από τις απαντήσεις του Επιτρόπου στις διάφορες ερωτήσεις που τέθηκαν και με φέρνει στην τελευταία ερώτηση που θα ήθελα να υποβάλω: δεν θα ήταν λογικότερο, σε περίπτωση που επιθυμούμε να βοηθήσουμε τη Νότια Αφρική και τους γείτονές της, να διευρυνθεί η σύμβαση ελευθέρων συναλλαγών με τη Νότια Αφρική με την ίδρυση της South African Customs Union ;

<SPEAKER ID=215 LANGUAGE="EN" NAME="Pinheiro">
Τώρα, κύριε βουλευτά, έχετε θέσει την ερώτηση του ενός εκατομμυρίου δολαρίων υπό την έννοια ότι εμείς προσπαθούμε να συστήσουμε μια ζώνη ελευθέρων εμπορικών συναλλαγών με τη Νότια Αφρική, η Νότια Αφρική προσπαθεί να συστήσει μια ζώνη ελευθέρων εμπορικών συναλλαγών με τις γειτονικές της χώρες και το τρίγωνο αυτό έχει τη λογική συνέπεια ότι με τον ένα ή τον άλλο τρόπο θα έχουμε να κάνουμε με κάποια ζώνη ελευθέρων εμπορικών συναλλαγών στην περιοχή.
<P>
Συμμερίζομαι την προσέγγιση που κάνατε διότι θα αποτελούσε ανοησία μας εάν δεν λαμβάναμε υπόψη μας τις εξελίξεις στην περιοχή. Επομένως, η συμφωνία μας με τη Νότια Αφρική, σε όποια μορφή κι' αν καταλήξει, θα πρέπει να περιλαμβάνει όρο σχετικά με διαδικασία εξέλιξης της ίδιας της συμφωνίας ούτως ώστε να λαμβάνει υπόψη της την πληρέστερη ενσωμάτωση της περιοχής.
<P>
Ένα από εκείνα στα οποία συμφωνήσαμε ο Αντιπρόεδρος Μπέκι κι' εγώ είναι η συμπερίληψη ενός εξελισσόμενου όρου όπως και ενός όρου ασφαλείας για να διασφαλιστούμε έναντι της περιπτώσεως που το τραίνο θα εκτροχιαστεί. Το όνομά μου στα πορταγαλικά σημαίνει 'Θεός' αλλά είναι απλά ένα όνομα και όχι μια ιδιότητα και επομένως δεν είμαι σε θέση να προβλέψω όλα εκείνα που μπορούν να συμβούν μελλοντικά και θα πρέπει να εξασφαλίσουμε ότι εάν τα πράγματα ξεφύγουν από τους στόχους μας να έχουμε τη δυνατότητα να τα επαναφέρουμε εκεί που προγραμματίσαμε.
<P>
Σχετικά μ' αυτά θα ήθελα να σας διαβεβαιώσω ότι αποτελούν αντικείμενο του ενδιαφέροντός μας. Αποτελούν μία από τις τεχνικές δυσκολίες αλλά τις γνωρίζουμε και θα τις λάβουμε υπόψη μας όταν φτάσουμε στην τελική συμφωνία με τη Νότια Αφρική.
<P>
Το τελικό μου σχόλιο, κύριε Πρόεδρε, είναι να σας ζητήσω να συνεχίσετε την άσκηση πίεσης επ' αυτού.

<SPEAKER ID=216 NAME="Πρόεδρος">
Ερώτηση αριθ. 54 της κ. Arlene McCarthy (H-0912/96
<P>
Θέμα: Τοπικά και περιφερειακά κοινωνικά συμβόλαια για την απασχόληση
<P>
Παρά το γεγονός ότι το Ηνωμένο Βασίλειο προσυπέγραψε τη στρατηγική για την απασχόληση που διαμορφώθηκε κατά τις Συνόδους Κορυφής του Έσσεν, της Μαδρίτης και της Φλωρεντίας, τόσο ο Πρωθυπουργός του Ηνωμένου Βασιλείου John Major όσο και ο Υπουργός Απασχόλησης Gillian Shephard απέστειλαν επιστολές στον Πρόεδρο Santer και τον Επίτροπο Flynn, αντιστοίχως, με τις οποίες εκφράζουν επιφυλάξεις σε ό, τι αφορά την εφαρμογή της πρωτοβουλίας της Επιτροπής για τη σύναψη τοπικών και περιφερειακών κοινωνικών συμβολαίων για την απασχόληση. Σε τι ενέργειες σκοπεύει τα προβεί η Επιτροπή προκειμένου να πεισθεί το Ηνωμένο Βασίλειο για τη χρησιμότητα των εν λόγω προτύπων προγραμμάτων δράσης, και να μην απόσχει από τα τοπικά και περιφερειακά κοινωνικά συμβόλαια για την απασχόληση; Σημαίνει η στάση αυτή ότι, κατά τη Σύνοδο Κορυφής του Δουβλίνου, το Ηνωμένο Βασίλειο θα είναι το μόνο κράτος μέλος που δεν θα εφαρμόζει πρότυπα προγράμματα για τα τοπικά και περιφερειακά κοινωνικά συμβόλαια για την απασχόληση;

<SPEAKER ID=217 NAME="Flynn">
Η Επιτροπή έκανε συζητήσεις με τα κράτη μέλη σχετικά με τη φύση και τη σύνθεση των κοινωνικών συμφώνων απασχόλησης και των τρόπων με τους οποίους μπορούν να υποστηριχθούν σε ευρωπαϊκό επίπεδο.
<P>
Η κυβέρνηση του Ηνωμένου Βασιλείου διετύπωσε ορισμένες επιφυλάξεις σχετικά με τα σύμφωνα αυτά καθ' εαυτά αλλά, εν τούτοις, πιστεύει ότι η εμπειρία του Ηνωμένου Βασιλείου θα είναι ανεκτίμητη για τα άλλα κράτη μέλη και ενδιαφέρεται για την μετάδοση αυτής της εμπειρίας ιδιαίτερα σε ευρωπαϊκό επίπεδο.
<P>
Αμέσως ύστερα από τη λήξη του Ευρωπαϊκού Συμβουλίου του Δουβλίνου η Επιτροπή θα έρθει σε επαφή με όλα τα κράτη μέλη αναφορικά με τις διαδικασίες επιλογής προγραμμάτων τα οποία θα μπορούσαν να αποτελέσουν μέρος του ευρωπαϊκού δικτύου ανταλλαγής εμπειριών. Ελπίζω ότι οι επαφές αυτές θα οδηγήσουν σε ομοφωνία με το Ηνωμένο Βασίλειο για τη χρησιμότητα των δικτύων και ότι θα υπάρξει και συμμετοχή του ΗΒ στο δίκτυο.
<P>
Πρόβλημα παρακράτησης των κονδυλίων των διαρθρωτικών ταμείων που προέρχονται από την εφαρμογή του ετήσιου αποπληθωριστή στην περίπτωση των κρατών μελών που επιλέγουν να μην συμμετάσχουν δεν προκύπτει. Οι πρόσθετοι πόροι που δημιουργούνται από τη συμμετοχή δεν εξαρτώνται από την εφαρμογή των συμφώνων: οι πιστώσεις αυτές κατανέμονται από τις διαχειριστικές επιτροπές σε μέτρα των υφισταμένων προγραμμάτων.

<SPEAKER ID=218 LANGUAGE="EN" NAME="McCarthy">
Κύριε Επίτροπε, πιστεύω ότι απαντήσατε στην ερώτησή μου. Το θέμα εδώ είναι ότι υπάρχει δικαίωμα εξαίρεσης και ήταν αναμενόμενο ότι το Ηνωμένο Βασίλειο θα είχε επιφυλάξεις, όπως αναφέρατε στην επιστολή σας. Στην πραγματικότητα, είμαι βεβαία ότι θα κατανοείτε πως η σημερινή κυβέρνηση δαπανά περισσότερο χρόνο αλλάζοντας θέση στις πολυθρόνες στο κατάστρωμα του Τιτανικού παρά αναπτύσσοντας καινοτόμες προσεγγίσεις στην απασχόληση.
<P>
Θα ήθελα να αντιγράψω από την επιστολή που σας έστειλε ο Γκίλιαν Σέπαρντ στην οποία λέει: »Δεν επιθυμούμε να ακολουθήσουμε τον δρόμο που συνιστά η Επιτροπή». Από την επιστολή αυτή προκύπτει σαφέστατα ότι η κυβέρνηση του ΗΒ κατά κανένα τρόπο δεν θέλει συμμετοχή των κοινωνικών εταίρων ή του κοινωνικού συνεταιρισμού.
<P>
Κύριε Επίτροπε, ποια είναι η αξία ενός κοινωνικού συμφώνου για την απασχόληση χωρίς τη συμμετοχή των κοινωνικών εταίρων και πρόκειται άραγε να αποδεχθούμε ανακυκλούμενα προγράμματα που δεν βρίσκονται στο πνεύμα του συμφώνου εμπιστοσύνης; Πως μπορεί άραγε η Επιτροπή να βοηθήσει τους κοινωνικούς εταίρους, τους εργοδότες και τις συνδικαλιστικές οργανώσεις για να συμμετάσχουν και να εφαρμόσουν πρότυπα προγράμματα;

<SPEAKER ID=219 LANGUAGE="EN" NAME="Flynn">
Θα ήθελα να απαντήσω ότι στην πραγματικότητα απαντήσατε η ίδια στην ερώτησή σας και ότι γνωρίζετε επακριβώς τους λόγους για τους οποίους το Ηνωμένο Βασίλειο δεν θέλει να συμμετάσχει στον τομέα αυτόν. Έχει κάποιο πρόβλημα με την επικεφαλίδα όσον αφορά τα σύμφωνα. Η επικεφαλίδα θέτει θέμα κοινωνικού διαλόγου και δεν θέλουν να συμμετάσχουν γι' αυτόν τον λόγο.
<P>
Φαίνεται ότι ενδιαφέρονται πολύ περισσότερο για να συμμεριστούν την καλή εμπειρία που είχαν όσον αφορά τις συναφείς πρωτοβουλίες των τοπικών κοινοτήτων. Ακόμη δεν έχω χάσει κάθε ελπίδα ότι θα μπορέσω να τους πείσω να συμμετάσχουν σ' αυτό το θέμα. Θα κατανοείτε όμως ότι δεν είναι η Επιτροπή εκείνη που θα επιλέξει τα σύμφωνα. Τα κράτη μέλη θα επιλέξουν τα σύμφωνα και θα ενημερώσουν εν συνεχεία την Επιτροπή. Εμείς θα υποστηρίξουμε τα σύμφωνα του δικτύου όσον αφορά την τεχνική βοήθεια και ελπίζουμε ότι θα υπάρχουν αρκετά. Η απόφαση όμως για συμμετοχή ή όχι ανήκει στα κράτη μέλη. Δεν μπορούμε να υποχρεώσουμε κανένα κράτος μέλος να συμμετάσχει. Ατυχώς, και όσο αφορά το Ηνωμένο Βασίλειο, η κατάσταση δεν είναι πολύ ελπιδοφόρα αλλά κανείς δεν ξέρει τι μπορεί να προκύψει τελικά.

<SPEAKER ID=220 LANGUAGE="DE" NAME="Flemming">
Kύριε Επίτροπε, ποια συγκεκριμένα μέτρα κατά της ανεργίας των νέων σχεδιάζετε στο άμεσο μέλλον και ποια υποστήριξη περιμένετε από το Kοινοβούλιο;

<SPEAKER ID=221 LANGUAGE="EN" NAME="Flynn">
Έχετε απόλυτο δίκιο. Πιστεύω ότι έχει εξαιρετική σημασία να γίνει κατανοητή η κοινωνική διάσταση στο βαθμό που αφορά την ολοκλήρωση της Ευρώπης. Με ανησυχεί ιδιαίτερα η ανεργία μεταξύ των νέων. Επί του παρόντος υπάρχουν περί τα πέντε εκατομμύρια άτομα κάτω των 25 ετών τα οποία δεν διαθέτουν το διαβατήριο εκείνο για την αγορά εργασίας που θα τους παρείχαν ορισμένα καλά προσόντα ή, ακόμη, και κάποιο πιστοποιητικό εκπαίδευσης. Δεν θα πρέπει να ξεχνάμε ότι το 30 % του ολικού αριθμού των νέων ατόμων αποτελείται από άτομα που έχουν εγκαταλείψει το σχολείο και, κατά συνέπεια, έχουμε ένα μεγάλο πρόβλημα εδώ. Αυτός είναι ο λόγος για τον οποίο τόσο στη Φλωρεντία όσο και σε όλα τα πρόσφατα Συμβούλια Κορυφής έχουμε επιζητήσει να αναληφθεί δέσμευση για την ειδική στόχευση τριών ομάδων. Οι ομάδες αυτές περιλαμβάνονται επίσης στα συμπεράσματα του Συμβουλίου Κορυφής του Έσσεν: οι νέοι άνεργοι, οι μακροχρόνια άνεργοι και το πρόβλημα της ισότητας ανδρών και γυναικών.
<P>
Είναι πολύ σημαντικό ότι η κοινή έκθεση έχει συμφωνηθεί και προχωρεί. Το Ecofin την ενέκρινε την προηγούμενη εβδομάδα, όπως έκανε και το Συμβούλιο Κοινωνικών Υποθέσεων. Η έκθεση έχει πάρει τον δρόμο της για το Συμβούλιο Κορυφής του Δουβλίνου. Τονίζει δύο συγκεκριμένα αντικείμενα: ότι θα πρέπει τώρα να υπάρξουν επενδύσεις από τη βιομηχανία λόγω του ότι οι οικονομικοί δείκτες βρίσκονται σε άνοδο στην Ένωση και ότι θα πρέπει να γίνουν επενδύσεις και στους ανθρώπινους πόρους. Θα ήθελα να διαπιστώσω μια πολύ μεγαλύτερη επένδυση σε ανθρώπινους πόρους όσον αφορά τους νέους.

<SPEAKER ID=222 NAME="Πρόεδρος">
Ερώτηση αριθ. 55 της κ. Birgitta Ahlqvist (H-0915/96)
<P>
Θέμα: Μέτρα για τη μείωση της κατανάλωσης αλκοολούχων ποτών
<P>
Στο πλαίσιο της ελεύθερης διακίνησης προϊόντων στην εσωτερική αγορά περιλαμβάνονται εν μέρει επίσης τα αλκοολούχα ποτά. Ποιά είναι η ποσότητα αλκοολούχων ποτών που μπορεί να διακινεί κανείς ελεύθερα για προσωπική χρήση και ποιές συνέπειες επί της κατανάλωσης, είναι, ως γνωστόν, ένα ερώτημα που συζητάει η Σουηδία τώρα με την Επιτροπή, για λόγους δημόσιας υγείας. Είναι σημαντικό τα κράτη μέλη της Ε.Ε., μέσω συντονισμένων μέτρων να αντιδράσουν σε εθνικό επίπεδο, με σκοπό τη μείωση της κατανάλωσης αλκοολούχων ποτών.
<P>
Τί πράττει η Επιτροπή για να προτρέψει τα κράτη μέλη να λάβουν μέτρα για το εν λόγω πρόβλημα; Τί έχουν πράξει η Ε.Ε. και τα κράτη μέλη όσον αφορά τη μείωση της κατανάλωσης αλκοολούχων ποτών κατά 25 % από το 1980 μέχρι το 2000, σύμφωνα με το στόχο του Παγκοσμίου Οργανισμού Υγείας (WHO);

<SPEAKER ID=223 NAME="Flynn">
Η υπερβολική κατανάλωση οινοπνεύματος καθώς και οι επιπτώσεις της τόσο στην κοινωνία όσο και στην υγεία έχουν αναγνωριστεί σε ευρωπαϊκό επίπεδο ως ένα σημαντικό θέμα δημόσιας υγείας. Ωστόσο, σύμφωνα με το Ψήφισμα του Συμβουλίου της 29ης Μαΐου 1986 σχετικά με την κατάχρηση οινοπνεύματος η Επιτροπή θα πρέπει να συνεκτιμήσει με πολύ μεγάλη προσοχή όλα τα συμφέροντα παραγωγής, διανομής και προώθησης των οινοπνευματωδών ποτών καθώς και τα συμφέροντα της δημόσιας υγείας και να καταλήξει σε μια εξισορροπημένη πολιτική έναντι του αντικειμένου αυτού.
<P>
Τα ευρωπαϊκά προγράμματα δημόσιας υγείας και ειδικότερα το πρόγραμμα δράσης για την προαγωγή, την ενημέρωση, την εκπαίδευση και την κατάρτιση σε θέματα υγείας, καθορίζουν το οινόπνευμα ως αντικείμενο που ενδιαφέρει την υγεία και επιτρέπουν τις δράσεις στον τομέα αυτόν οποτεδήποτε κριθούν αναγκαίες. Ο συντονισμός με μέτρα που έχει ήδη λάβει η Παγκόσμια Οργάνωση Υγείας θα πρέπει να θεωρείται βέβαιος.
<P>
Η Επιτροπή προφανώς παρακολουθεί με μεγάλο ενδιαφέρον την υλοποίηση των εκστρατειών της ΠΟΥ όπως η υγεία για όλους το 2000 και το ευρωπαϊκό σχέδιο δράσης για το οινόπνευμα που στοχεύει στη μείωση της συνολικής κατανάλωσης οινοπνευματωδών ποτών. Αποτελεί αρμοδιότητα των κρατών μελών και της Παγκόσμιας Οργάνωσης Υγείας η εκτίμηση του βαθμού στον οποίο έχουν επιτευχθεί, ή πρόκειται να επιτευχθούν, οι στόχοι αυτοί.

<SPEAKER ID=224 LANGUAGE="SV" NAME="Ahlqvist">
Ευχαριστώ για την απάντηση κε Flynn. Η σχέση μεταξύ του επιπέδου της κατανάλωσης αλκοόλ και των βλαβών εκ του αλκοόλ δεν χρειάζεται βέβαια να αποδειχθεί περαιτέρω. έχει αποδειχθεί από πολλές πλευρές. Με την μείωση της κατανάλωσης θα απελευθερώναμε μεγάλους οικονομικούς πόρους στην κοινωνία. Συνολικά υπάρχουν λοιπόν πολλοί μεγάλοι κρυμμένοι πόροι στην μείωση της κατανάλωσης του αλκοόλ. Θα μπορούσαμε αντίθετα να χρησιμοποιήσουμε αυτούς τους πόρους σε μέτρα που στοχεύουν στην δημιουργία απασχόλησης και έτσι να δώσουμε στους πολίτες μια αυξημένη ποιότητα ζωής. Το θέμα του αλκοόλ είναι θέμα υγείας, κάτι το οποίο ο κος Flynn επεσήμανε επίσης στην απάντησή του.Θα μπορούσε ο Επίτροπος Flynn να ακολουθήσει την πολιτική για το αλκοόλ που ασκούμε στη Σουηδία, ακριβώς για να μειώσει την πρόσβαση; Αυτή η πολιτική έδειξε ότι λειτουργεί καλά.

<SPEAKER ID=225 LANGUAGE="EN" NAME="Flynn">
Θα ήθελα να πω στην αξιότιμη βουλευτή ότι υπάρχει, όπως σωστά λέει και η ίδια, μια πολύ στενή σχέση μεταξύ της κατανάλωσης οινοπνεύματος και της δημόσιας υγείας, γεγονός που λαμβάνεται πάρα πολύ υπόψη στο νέο μας πρόγραμμα πλαίσιο. Έχω ακούσει όλα εκείνα τα οποία έχετε πει επί του αντικειμένου και έχω σημειώσει αυτά που είπατε για το σουηδικό παράδειγμα. Και αυτό το θέμα εξετάζεται επίσης στο πλαίσιο της συνολικής θεώρησης της δημόσιας υγείας. Ακόμη εξακολουθεί να ισχύει εκείνο το ψήφισμα του 1986 το οποίο είναι απόλυτα σχετικό και πρέπει να υποστηρίζεται ένθερμα.

<SPEAKER ID=226 LANGUAGE="DE" NAME="Habsburg-Lothringen">
Kύριε Πρόεδρε, θα ήθελα να κάνω έκκληση προς τον κύριο Eπίτροπο, επειδή κατάγεται από μια χώρα στην οποία παρασκευάζεται ένα από τα καλύτερα οινοπνευματώδη ποτά, και συγκεκριμένα ένα εξαιρετικό ουίσκι, όπου, φυσικά, πρέπει να είμαι επιφυλακτικός, αφού η γυναίκα μου κατάγεται από τη Σκοτία, κι εγώ, συνεπώς, δεν επιτρέπεται να κάνω διαφήμιση για το ιρλανδικό ουίσκι. Θα ήθελα όμως, σε σχέση με το θέμα αυτό, να επισημάνω πόσο η παραγωγή και η κατανάλωση υψηλής ποιότητας ποτών, όπως, κατά κύριο λόγο, οίνου, μπύρας ή και ουίσκι, συνέβαλαν στον ευρωπαϊκό πολιτισμό μας. Eπειδή η κατανάλωση των ποτών αυτών είναι συχνά κοινωνικό γεγονός, ή για την ακρίβεια καταναλώνονται σε κοινωνικά γεγονότα, θα ήθελα να αμυνθώ αποφασιστικά κατά κάθε γενίκευσης, με το να μιλάμε γενικώς για κατανάλωση οινοπνεύματος και να μην ξεχωρίζουμε αυτό που αναφέρθηκε προηγουμένως, με τον χαρακτηρισμό της υπέρμετρης οινοποσίας ή του καταστροφικού ποτού. Kατά την άποψή μου, την Eπιτροπή την ενδιαφέρει η διάδοση του πολιτισμού και μεριμνά για την πολυμορφία. Θα ήθελα να επισημάνω ότι, ειδικά στην Aυστρία, παρασκευάζεται μεγάλη ποικιλία οίνων και διαφόρων ειδών μπύρας, η οποία μόνον υπό όρους μπορεί να θεωρηθεί υπεύθυνη για το ότι απορρίπτουμε το οινόπνευμα.
<P>
Γι' αυτό και αμύνομαι έντονα κατά κάθε κατ' αποκοπήν μειωτικής διάκρισης, ιδιαίτερα του οίνου και της μπύρας, όπως εισάγεται αυτόν τον καιρό από τις HΠA, και όπως προβάλλεται συνεχώς από την ιδεολογικά κυριαρχούσα ΠOY.

<SPEAKER ID=227 LANGUAGE="EN" NAME="Flynn">
Το Μέλος έχει απόλυτο δίκαιο, είναι θέμα μετριασμού. Το πρόβλημα προκύπτει από την υπερβολική κατανάλωση οινοπνεύματος. Υπάρχει ένα σημαντικό πρόβλημα στον σχεδιασμό μιας συντονισμένης πολιτικής δεδομένου ότι υπάρχει έλλειψη συγκρίσιμων στοιχείων σε σχέση με τα κοινωνικά και τα υγειονομικά προβλήματα της κατανάλωσης και της κατάχρησης οινοπνεύματος. Έτσι το πρόγραμμα παρακολούθησης της υγείας που μνημόνευσα προηγουμένως επιζητεί να συλλέξει όλα αυτά τα δεδομένα και να τα έχει άμεσα διαθέσιμα έτσι ώστε να μπορέσουμε να έχουμε καλύτερη πληροφόρηση για να ασχοληθούμε με το θέμα.

<SPEAKER ID=228 LANGUAGE="SV" NAME="Lφφw">
δχω μια ερώτηση για αργότερα στην οποία σίγουρα δεν πρόκειται να λάβω απάντηση. Γι'αυτό δράττομαι της ευκαιρίας τώρα. Νομίζω ότι οι δύο ερωτήσαντες τους οποίους ακούσαμε μέχρι τώρα δείχνουν την πολιτιστική σύγκρουση που το ζήτημα του αλκοόλ σημαίνει εντός της ΕΕ. Αυτό φυσικά πρέπει να παραμείνει μια εθνική ευθύνη, αλλά υπάρχει επίσης μία κοινή ευθύνη και συμφέρον σ'αυτά τα ζητήματα στα οποία νομίζω εν τούτοις ότι θα έπρεπε να συμφωνούσαμε. Θα ήθελα να το επιβεβαιώσει αυτό ο Επίτροπος, π.χ. ότι θα είμαστε σύμφωνοι ότι αλκοόλ και οδήγηση δεν συμβαδίζουν, ότι αλκοόλ και εγκυμοσύνη δεν συμβαδίζουν καθώς και ότι αλκοόλ και έφηβοι δεν συμβαδίζουν. Αυτό δεν έχει καμία σχέση με τον πολιτισμό. Εδώ έχουμε μία κοινή ευθύνη εάν ληφθεί υπόψη η αυξημένη κινητικότητα προϊόντων και προσώπων που έχουμε σήμερα στην Ευρώπη.

<SPEAKER ID=229 LANGUAGE="EN" NAME="Flynn">
Ασφαλώς έχετε δίκαιο. Το πρόβλημα ποτού και οδήγησης είναι ένα πρόβλημα που υπάρχει σε ολόκληρη την Ένωση και σε πολλά κράτη μέλη έχουν ληφθεί σθεναρά μέτρα για την αντιμετώπισή του. Για να αντιμετωπίσουν το πρόβλημα πολλά κράτη μέλη έχουν προβεί σε σημαντικό υποβιβασμό των ελαχίστων τιμών οινοπνεύματος στο αίμα. Ασφαλώς, όπως πολύ σωστά λέτε, η κατάχρηση οινοπνεύματος κατά την διάρκεια της εγκυμοσύνης είναι ένα πολύ σοβαρό ζήτημα. Όλα τα παραπάνω έχουν ληφθεί υπόψη στο πρόγραμμά μας για την υγεία και σημειώνω το μήνυμα που στέλνετε.

<SPEAKER ID=230 NAME="Πρόεδρος">
Δεδομένου ότι αναφέρονται στο ίδιο θέμα, οι ακόλουθες ερωτήσεις θα εξετασθούν από κοινού:
<P>
Ερώτηση αριθ. 56 του κ. Sφren Wibe (H-0916/96)
<P>
Θέμα: Κοινωνική προστασία των διακινούμενων εργαζομένων
<P>
Το ταμείο ανεργίας των Σουηδών μεταφορέων έχει επισημάνει ότι υπάρχουν ασαφείς διατάξεις όσον αφορά την διαχείριση της ασφάλισης και του επιδόματος ανεργίας, στο πλαίσιο της ΕΕ. Παρουσιάζονται συνεχή ερωτήματα γύρω από το ποιές διατάξεις θα εφαρμοσθούν σε αυτούς που έχουν προσληφθεί σε μια χώρα εργάζονται σε μια εταιρεία σε άλλη χώρα και μπορεί να ήταν αποσπασμένοι σε τρίτη χώρα. Όταν ένα άτομο με αυτές τις εργασιακές συνθήκες περιέλθει σε ανεργία, είναι δύσκολο να καθορισθεί που δικαιούται να αναζητήσει εργασία και πιθανόν από που δικαιούται επίσης να εισπράξει το επίδομα ανεργίας. Σε ερώτηση προς την Διεύθυνση Απασχόλησης της Σουηδίας, ΑMS, δόθηκε η απάντηση ότι η υπηρεσία δεν έχει κατορθώσει να διασαφηνίσει αυτό το πρόβλημα. Σε ερώτηση προς την αντίστοιχη Διεύθυνση της Δανίας, AMS, δόθηκαν άλλες εξηγήσεις από αυτές που αναγκάσθηκε να δώσει η σουηδική Διεύθυνση Απασχόλησης.
<P>
Έχει αναλάβει η Επιτροπή συγκεκριμένες πρωτοβουλίες για συντονισμένη επεξεργασία ενός κοινού κανονισμού μεταξύ των κρατών μελών της ΕΕ; Ερώτηση αριθ. 57 του κ. Jan Andersson (H-0917/96/αναθ. 1)
<P>
Θέμα: Ελεύθερη κυκλοφορία και κοινωνική προστασία των εργαζομένων
<P>
Το σουηδικό ταμείο ανεργίας του τομέα μεταφορέων, επισήμανε σαφές παράδειγμα των προβλημάτων που αντιμετωπίζει ένας άνεργος, ο οποίος, όταν εργαζόταν μετακινείτο μεταξύ διαφόρων χωρών.
<P>
Επαγγελματίας σουηδός οδηγός είχε προσληφθεί σε δανική εταιρεία. Είχε εγκατσταθεί στο Travenmunde της Γερμανίας, για να εκτελεί μεταφορές στην Ευρώπη, χωρίς να επιστρέφει στη Σουηδία, παρά σε αραιά χρονικά διαστήματα. Τα ερωτήματα που τίθενται, μεταξύ άλλων, είναι τα εξής: σε ποιά χώρα πρέπει να συνδικαλίζεται; Που θα αναζητήσει εργασία όταν λήξει η σύμβασή του; Από ποιά χώρα δικαιούται επιδόματος ανεργίας; Έχει σημασία σε ποιά χώρα καταβάλλεται ο μισθός και η κοινωνική ασφάλιση; Είναι ο τόπος διαμονής που καθορίζει ποιά νομοθεσία θα ισχύει; Τι ισχύει σε περίπτωση αλλαγής του τόπου διαμονής των ανέργων;
<P>
Τα ερωτήματα είναι πολλά και δυστυχώς πολλοί άνεργοι πολίτες δεν παίρνουν σωστές απαντήσεις. Ποιά λύση προτείνει η Επιτροπή επί του προαναφερθέντος ζητήματος;
<SPEAKER ID=231 LANGUAGE="SV" NAME="Flynn">
Η συγκεκριμένη ερώτηση αναφέρεται στον Κανονισμό 1408 σχετικά με τον συντονισμό των προγραμμάτων κοινωνικής ασφάλισης για τους μετακινούμενους εργαζόμενους και περιλαμβάνει τους κανόνες οι οποίοι σε πολύπλοκες περιπτώσεις, όπως αυτή που εκθέτει ο αξιότιμος βουλευτής, καθορίζουν το κράτος μέλος στο οποίο ο εργαζόμενος θα πρέπει να ασφαλιστεί για κοινωνική ασφάλεια και επίσης το κράτος μέλος το οποίο θα πρέπει να καταβάλλει τις παροχές ανεργίας εάν αυτός/αυτή γίνει άνεργος.
<P>
Μια από τις βασικές αρχές του κανονισμού είναι ότι ο εργαζόμενος ασφαλίζεται στο κράτος μέλος εκείνο στο οποίο εκτελεί την επαγγελματική του δραστηριότητα. Ωστόσο, υπάρχουν ειδικοί κανόνες για να καθορισθεί που θα ασφαλισθεί ο εργαζόμενος όταν εργάζεται σε δύο οι περισσότερα κράτη μέλη για μια διεθνή εταιρεία μεταφορών, όπως μια εταιρεία οδικών μεταφορών. Σ' αυτή την περίπτωση φυσιολογικά ο εργαζόμενος θα ασφαλισθεί στο κράτος μέλος εκείνο στο οποίο έχει την έδρα της η επιχείρηση. Ωστόσο, εάν η εταιρεία έχει υποκατάστημα σε ένα άλλο κράτος μέλος το προσωπικό που απασχολείται στο υποκατάστημα αυτό θα ασφαλισθεί σε αυτό το κράτος μέλος και αυτό γίνεται σε εκτέλεση του άρθρου 4(2), υποπαράγραφος Α του Κανονισμού 1408.
<P>
Επί τη βάσει των γεγονότων που αναφέρονται στο παράδειγμα του κ. Andersson και σε συμφωνία με τους προαναφερόμενους κανόνες ο οδηγός θα πρέπει να υπόκειται στο γερμανικό σύστημα ασφάλισης δεδομένου ότι φαίνεται ότι έχει προσληφθεί από το γραφείο της επιχείρησης στη Γερμανία. Εάν στην πραγματικότητα ο οδηγός απασχολείται από το γραφείο της Δανίας τότε θα υπόκειται στο σύστημα κοινωνικής ασφάλισης της Δανίας. Φυσιολογικά, ένας άνεργος θα έχει δικαίωμα σε παροχές κοινωνικής ασφάλισης από την χώρα στην οποία εργάσθηκε για τελευταία φορά. Ωστόσο, στην περίπτωση εργαζόμενου που κατά την διάρκεια της τελευταίας απασχόλησής του κατοικούσε σε κράτος μέλος διαφορετικό από εκείνο στο οποίο ήταν ασφαλισμένος, τότε εφαρμόζονται ειδικοί κανόνες. Εάν στο παράδειγμα που δόθηκε ο οδηγός του φορτηγού παραμένει κάτοικος Σουηδίας ενώ η απασχόλησή του έχει βάση τη Γερμανία, τότε εφαρμόζονται οι ειδικές διατάξεις που περιλαμβάνονται στο άρθρο 71, υποπαράγραφος Β του Κανονισμού 1408. Επομένως, σύμφωνα με αυτές τις διατάξεις, στο παράδειγμα που δόθηκε, ο άνεργος οδηγός ο οποίος διαμένει στη Σουηδία και επιστρέφει εκεί όταν γίνεται άνεργος μπορεί να δικαιούται σουηδικών παροχών ανεργίας ως να είχε απασχοληθεί για τελευταία φορά στη Σουηδία.
<P>
Wibe (PSE). (SV) Ευχαριστώ για την απάντηση. Φαίνεται ότι είναι σαφές για τον Επίτροπο Flynn ποιοί κανόνες ισχύουν, εν αντιθέσει με τη σουηδική Διεύθυνση Αγοράς Εργασίας (ΑΜS) που δεν μπόρεσε να το αποσαφηνήσει αυτό. Θα ήθελα λοιπόν να κάνω έκκληση στην Επιτροπή να συνοψίσει αυτούς τους κανόνες, υπό μορφήν ίσως πολύ απλών σημείων, και να στείλει την πληροφορία στα κράτη, διότι προφανώς, παρά αυτά που λέει η Επιτροπή, επικρατεί πολύ μεγάλη αβεβαιότητα και στους εργαζόμενους και στους εργοδότες για αυτές τις συνθήκες.

<SPEAKER ID=232 LANGUAGE="EN" NAME="Flynn">
Ναι, θα μπορούσαμε να το κάνουμε αυτό εάν βοηθούσε. Για το θέμα αυτό δεν έχουμε διαμαρτυρία από το κράτος μέλος. Όταν παίρνουμε κάποια διαμαρτυρία αυτής της μορφής σχηματίζεται μια συμβουλευτική επιτροπή από ειδικούς εμπειρογνώμονες όλων των κρατών μελών και κάνουν μια ερμηνεία. Η ερμηνεία αυτή δεν είναι νομικά δεσμευτική αλλά συνήθως ακολουθείται. Ωστόσο επί της συγκεκριμένης υποθέσεως δεν είχαμε διαμαρτυρία.
<P>
Andersson (PSE). (SV) Κι εγώ επίσης θέλω να ευχαριστήσω τον Επίτροπο Flynn για την πολύ λεπτομερή και καλή απάντηση. Αυτές οι ερωτήσεις μας ετέθησαν από το συνδικαλιστικό κίνημα στη Σουηδία το οποίο δεν μπόρεσε να λάβει απάντηση σ'αυτές τις εν μέρει περίπλοκες ερωτήσεις. Ο συντονισμός των συστημάτων κοινωνικής ασφάλισης δεν είναι εύκολος, με ανθρώπους που ζούν σ'ένα μέρος, εργάζονται σ'ένα άλλο και μετακινούνται μεταξύ των χωρών. Η απάντηση από τον Επίτροπο Flynn είναι ωστόσο η πιο ξεκάθαρη που έχουμε λάβει, και θα προσπαθήσουμε να την μεταφέρουμε στη Σουηδία ώστε να φτάσει σ'αυτούς που βρίσκονται σ'αυτή την κατάσταση. Ευχαριστώ πολύ για την απάντηση.

<SPEAKER ID=233 LANGUAGE="EN" NAME="Flynn">
Προσπάθησα να το κάνω όσο πιο απλό μπορούσα. Εάν μπορώ να προσφέρω μεγαλύτερη βοήθεια, το γραφείο μου είναι διαθέσιμο να σας δώσει, εάν απαιτηθεί, περισσότερες λεπτομερείς πληροφορίες και θα είναι ευτυχές εάν μπορεί να φανεί χρήσιμο σ' αυτές τις συγκεκριμένες περιστάσεις.

<SPEAKER ID=234 NAME="Πρόεδρος">
Ερώτηση αριθ. 58 της κ. Anne McIntosh (H-0926/96)
<P>
Θέμα: Μέτρα της Ευρωπαϊκής Ένωσης κατά της τρομώδους νόσου των προβάτων
<P>
Έχοντας υπόψη τους φόβους που εκφράσθηκαν πρόσφατα για τη δημόσια υγεία σε σχέση με τα βοοειδή, τί μέτρα έλαβε ή σκοπεύει να λάβει η Επιτροπή για να εξετασθούν τα αίτια της τρομώδους νόσου των προβάτων;
<P>
Μπορεί η Επιτροπή να επιβεβαιώσει εάν υπάρχουν επιστημονικά στοιχεία που να πιστοποιούν πιθανή σχέση ανάμεσα στην τρομώδη νόσο των προβάτων και την ασθένεια Creutzfeld-Jakob στον άνθρωπο;

<SPEAKER ID=235 NAME="Flynn">
Από το 1990 η Ευρωπαϊκή Ένωση έχει χρηματοδοτήσει ερευνητικές δραστηριότητες για τις μεταδοτικές σπογγόμορφες εγκεφαλοπάθειες (ΜΣΕ) μέσω των εξειδικευμένων προγραμμάτων έρευνας και ανάπτυξης του τρίτου και του τετάρτου προγράμματος πλαισίου - προγράμματα BIOMED, BIOTECH και FAIR, συμπεριλαμβανομένης έρευνας για το σύνδρομο Creutzfeld-Jakob και τις σπογγόμορφες εγκεφαλοπάθειες των βοοειδών ως επίσης και για την τρομώδη νόσο των προβάτων. Έχοντας υπόψη τους κινδύνους των ΜΣΕ για τον άνθρωπο η Επιτροπή ενέκρινε σχέδιο ερευνητικού προγράμματος που θα αφορά όλες τις ΜΣΕ. Εδώ συμπεριλαμβάνεται και η τρομώδης νόσος των προβάτων.
<P>
Το σχέδιο αυτό δράσεως έχει διαβιβασθεί στο Ευρωπαϊκό Κοινοβούλιο και το Συμβούλιο και έχει εξεταστεί σε σύσκεψη του Συμβουλίου Έρευνας στις 5 Δεκεμβρίου 1996 όπου και υπήρξε συμφωνία. Η τρομώδης νόσος των προβάτων είναι μία ΜΣΕ η οποία προσβάλλει τα πρόβατα και τις αίγες και έχει περιγραφεί από το 1732. Είναι ευρύτατα διαδεδομένη σε ολόκληρο τον κόσμο με ποικίλη συχνότητα εμφάνισης επεισοδίων και κατά το παρελθόν είχαν αναληφθεί μακροχρόνιες μελέτες για την εξέταση της πιθανής σχέσεως μεταξύ της τρομώδους νόσου που εμφανίζεται φυσιολογικά στα πρόβατα και του συνδρόμου Creutzfeld-Jakob στους ανθρώπους. Θα πρέπει να πω ότι από τις μελέτες αυτές δεν έχει προκύψει καμία ένδειξη μετάδοσης της ασθένειας ακόμη και σε πληθυσμούς που καταναλώνουν προϊόντα υψηλής μολυσματικής δυνατότητας, όπως εγκεφάλους και έντερα προβάτων.

<SPEAKER ID=236 LANGUAGE="EN" NAME="McIntosh">
Θα είχε την καλωσύνη να σχολιάσει ο Επίτροπος εάν, ως αποτέλεσμα κάποιου από τα προγράμματα που υποστηρίζει η Ευρωπαϊκή Ένωση ή άλλων προγραμμάτων γνωστών στην Επιτροπή, βρισκόμαστε πιο κοντά στο να μάθουμε τις αιτίες της τρομώδους νόσου των προβάτων; Αυτή είναι η πρώτη ερώτηση.
<P>
Δεύτερο, είναι σε θέση η Επιτροπή να δηλώσει κατηγορηματικά, όπως εξάλλου έχουν αποδείξει οι μελέτες της Οξφόρδης στο Ηνωμένο Βασίλειο, ότι ακόμη δεν υπάρχουν βέβαιες αποδείξεις του κινδύνου μετάδοσης των ασθενειών αυτών από τα βοοειδή στον άνθρωπο; Είμαι ιδιαίτερα ανήσυχη από τα συμπεράσματα του Επιτρόπου που είναι κατηγορηματικά αναφορικά με τα πρόβατα αλλά όχι εξίσου κατηγορηματικά αναφορικά με τα βοοειδή.

<SPEAKER ID=237 LANGUAGE="EN" NAME="Flynn">
Αυτός είναι ο λόγος για τον οποίο θα ήθελα να πω στο αξιότιμο Μέλος ότι, όπως είπα προηγουμένως, στις 5 του μηνός το Συμβούλιο Έρευνας έλαβε μιαν απόφαση. Το ερευνητικό πρόγραμμα έχει αναδιαρθρωθεί και έχει προικοδοτηθεί με ένα μεγάλο χρηματικό ποσό. Το πρόγραμμα θα ασχοληθεί με όλες τις μορφές των μεταδοτικών σπογγόμορφων εγκεφαλοπαθειών (ΜΣΕ) στις οποίες συμπεριλάμβάνεται η τρομώδης νόσος των προβάτων. Θα ασχοληθεί επίσης και με επιδημιολογικές μελέτες ούτως ώστε να προσπαθήσει να προσδιορίσει τελικά την κατάσταση.
<P>
Δεν μπορώ να δηλώσω ότι γνωρίζουμε με ακρίβεια το πως προκαλείται η τρομώδης νόσος στα πρόβατα. Γνωρίζουμε ότι μπορεί να προκληθεί και τεχνητά. Γίνονται συνεχώς πειράματα επί του θέματος αυτού και μόλις σήμερα η Επιτροπή συζητούσε το όλο πρόβλημα για τον καθορισμό των επικίνδυνων τμημάτων των ζώων και εάν θα πρέπει να επιβληθεί συνολική απαγόρευση σε ολόκληρη την Κοινότητα τόσο για το βόειο όσο και για το πρόβειο και για το χοιρινό. Θα πρέπει πρώτα να περιμένουμε και άλλα πορίσματα ερευνών πριν τελικά καταλήξουμε, ελπίζω, να καθορίσουμε το πως συνδέονται αυτές οι ασθένειες.

<SPEAKER ID=238 NAME="Πρόεδρος">
Ερώτηση αριθ. 59 της κ. Veronica Hardstaff (H-0927/96)
<P>
Θέμα: Συνθήκες εργασίας των πανεπιστημιακών βοηθών στο Ηνωμένο Βασίλειο
<P>
Γνωρίζει η Επιτροπή ότι από τότε που τα ανώτατα ιδρύματα στο Ηνωμένο Βασίλειο έπαυσαν να είναι υπό τον έλεγχο της τοπικής αυτοδιοίκησης τον Απρίλιο του 1993, οι χιλιάδες εκείνοι πανεπιστημιακοί βοηθοί που διατήρησαν την απασχόλησή τους και τις συνθήκες εργασίας τους και μετά την αλλαγή, δεν εισπράττουν πλέον αυξήσεις, δεν έχουν δυνατότητες προαγωγής και εξέλιξης της σταδιοδρομίας τους και απειλούνται περισσότερο με απολύσεις και θέση σε διαθεσιμότητα;
<P>
Δεν αποτελεί τούτο κατάφωρη παραβίαση του ευρωπαϊκού δικαίου; Σκοπεύει η Επιτροπή να δώσει συνέχεια στα διαβήματα που έγιναν προς αυτήν για να ερευνήσει την παραβίαση αυτή των συμβατικών δικαιωμάτων των εργαζομένων;

<SPEAKER ID=239 NAME="Flynn">
Το ερώτημα που θέτει η αξιότιμη βουλευτής αφορά ένα πρόβλημα που σχετίζεται περισσότερο με την εφαρμογή των εθνικών διατάξεων μεταφοράς της Οδηγίας 77/187 σε μια συγκεκριμένη περίπτωση παρά με την εσφαλμένη μεταφορά της οδηγίας στο εθνικό δίκαιο. Αυτό σημαίνει ότι η αρμοδιότητα για το συγκεκριμένο θέμα ανήκει στα εθνικά δικαστήρια.
<P>
Στόχος της οδηγίας είναι να διασφαλίσει τα δικαιώματα των εργαζομένων στην περίπτωση αλλαγής εργοδότη παρέχοντας σ' αυτούς τη δυνατότητα να εργασθούν στον εκδοχέα κάτω από τις ίδιες συνθήκες όπως στον εκχωρητή. Εν πάσει περιπτώσει, θα πρέπει να ληφθεί υπόψη το γεγονός ότι σύμφωνα με την προαναφερόμενη οδηγία όπως ερμηνεύθηκε από το Δικαστήριο των Ευρωπαϊκών Κοινοτήτων - εδώ αναφέρομαι στην Υπόθεση 324/86 σχετικά με το «Daddy's Dance Hall» - τα δικαιώματα και οι υποχρεώσεις σύμφωνα με τη σύμβαση απασχόλησης ή με την εργασιακή σχέση μπορούν, σε περίπτωση μεταβίβασης, να μεταβληθούν σε σχέση με τον εκδοχέα στον ίδιο βαθμό που θα μπορούσαν να μεταβληθούν για τον εκχωρητή, υπό την προϋπόθεση ότι αιτία της μεταβολής δεν θα είναι αυτή καθ' εαυτή η μεταβίβαση της επιχείρησης. Δεδομένου ότι, σύμφωνα με την ενημέρωση που έχει η Επιτροπή, στο Ηνωμένο Βασίλειο έχουν ήδη αρχίσει δικαστικές ενέργειες για το θέμα αυτό η Επιτροπή πιστεύει ότι θα πρέπει να αναμείνει τα αποτελέσματα πριν προβεί σε λεπτομερή ανάλυση όλων των επιπτώσεων της ορθής εφαρμογής του κοινοτικού δικαίου που ίσως να προκύψουν από αυτή τη συγκεκριμένη περίπτωση.

<SPEAKER ID=240 LANGUAGE="EN" NAME="Hardstaff">
Με εκπλήσσουν κάπως ορισμένες πτυχές της απάντησής σας. Οι υποχρεωτικές αλλαγές στις συμβάσεις τους που κάτω από μεγάλη πίεση υποχρεώθηκαν να αποδεχθούν πολλές χιλιάδες λέκτορες είχαν ως αποτέλεσμα να πρέπει να διδάσκουν πολύ περισσότερες ώρες και σε πολύ μεγαλύτερες τάξεις. Σε πολλές περιπτώσεις, εάν έδειχναν δισταγμό για την αποδοχή των αλλαγών αυτών ή επιχειρούσαν να υποστηρίξουν συναδέλφους τους που έδειχναν παρόμοιο δισταγμό διαπίστωναν ότι τους παρακρατείτο το αποκαλούμενο επίδομα παραγωγικότητας και ότι δεν τους καταβάλλονταν οι φυσιολογικές αυξήσεις που θα ανέμεναν σύμφωνα με το παλαιό καθεστώς.
<P>
Υπάρχει επίσης η απειλή παρακράτησης της κυβερνητικής επιχορήγησης από τα εκπαιδευτικά ιδρύματα. Αυτός είναι ο λόγος που κάνει τους διευθυντές των ιδρυμάτων να ακολουθούν αυτόν τον δρόμο έστω κι' αν θα προτιμούσαν να συγκεντρώσουν την προσοχή τους στην κάλυψη των αναγκών των σπουδαστών τους.
<P>
Θα έχει άραγε η Επιτροπή την πολιτική βούληση, όταν το θέμα εξεταστεί από τα εθνικά δικαστήρια, να το αντιμετωπίσει πραγματικά και να διασφαλίσει ότι αυτή η πολύ μεγάλη ομάδα εργαζομένων δεν θα συνεχίσει να υφίσταται τη σοβαρή χειροτέρευση των εργασιακών της συνθηκών;

<SPEAKER ID=241 LANGUAGE="EN" NAME="Flynn">
Θα ήθελα να πω στον αξιότιμο Μέλος ότι το πρόβλημα μεταφοράς της οδηγίας στο εθνικό δίκαιο είχε προκύψει από την αρχή και ότι υπήρξαν ορισμένες αποφάσεις του Ευρωπαϊκού Δικαστηρίου αναφορικά με αυτό. Εκείνη την εποχή οι αποφάσεις επιβεβαίωσαν ότι είχε γίνει λανθασμένη μεταφορά της Οδηγίας 77/187 στο εθνικό δίκαιο. Εξ αιτίας τούτου προεκλήθη νεώτερη νομοθεσία στο ΗΒ με αποτέλεσμα να ευθυγραμμιστεί με το κοινοτικό δίκαιο. Έκτοτε δεν φάνηκε να υπάρχουν άλλα προβλήματα αναφορικά με το συγκεκριμένο σημείο που έθεσε η ερώτηση. Υπάρχει ένα εκκρεμές πρόβλημα με την ερμηνεία του τμήματος εκείνου που αφορά την εκπροσώπηση των εργαζομένων και γι' αυτό τον λόγο έχει σταλεί ειδοποίηση του άρθρου 169. Αλλά αυτό δεν αφορά το σημείο που έθεσε η αξιότιμη βουλευτής. Γνωρίζω τώρα ότι η μεταφορά του υπόψη σημείου έχει γίνει ορθώς.
<P>
Όταν τα θέματα αυτά θα έρχονται πλέον στα εθνικά δικαστήρια και σε συνέχεια των αποφάσεών τους, αποτελεί πρόθεσή μου να προβώ σε ανάλυση της περιπτώσεως και των επιχειρημάτων που παρουσιάσατε. Θα μπορέσουμε να επανέλθουμε στο θέμα κάποια άλλη στιγμή.

<SPEAKER ID=242 NAME="Πρόεδρος">
Η Ώρα των Ερωτήσεων έληξε. Ερωτήσεις που δεν συζητήθηκαν λόγω ελλείψεως χρόνου θα λάβουν γραπτή απάντηση .
<P>
(Η συνεδρίαση διακοπείσα στις 19.35 επαναλαμβάνεται στις 21.00)

<CHAPTER ID=10>
Eσωτερική αγορά ηλεκτρικής ενέργειας
<SPEAKER ID=243 NAME="Πρόεδρος">
H ημερήσια διάταξη προβλέπει τη σύσταση για τη δεύτερη ανάγνωση, εξ ονόματος της Eπιτροπής Έρευνας, Tεχνολογικής Aνάπτυξης και Eνέργειας (A4-0380/96), σχετικά με την κοινή θέση του Συμβουλίου (C4-0457/96-00/0384 (COD)), για την έκδοση οδηγίας του Eυρωπαϊκού Kοινοβουλίου και του Συμβουλίου, όσον αφορά τους κοινούς κανόνες για την εσωτερική αγορά ηλεκτρικής ενέργειας (Eισηγητής: ο κ. Desama).

<SPEAKER ID=244 NAME="Desama">
Κυρία Πρόεδρε, θα ήθελα κατ' αρχάς - και παρακαλώ να μου επιτρέψετε να χρησιμοποιήσω λίγο από το χρόνο της ομιλίας μου γι' αυτό - να σημειωθεί ότι διαμαρτύρομαι, ως εισηγητής, για τον τρόπο με τον οποίο οργανώνει τα πράγματα η γραφειοκρατία του Ευρωπαϊκού Κοινοβουλίου. Το να συζητούμε στις εννέα ενώπιον κενών εδράνων για μια από τις σημαντικότερες νομοθετικές πράξεις εδώ και δύο χρόνια είναι ειλικρινώς ανάξιο ενός κοινοβουλίου και θα ήθελα να το διαβιβάσετε στον πρόεδρό μας.
<P>
(Χειροκροτήματα) Πέραν αυτού, δεν θα επαναλάβω εδώ, σε λίγα λεπτά, το ιστορικό της μακράς οδύσσειας της οδηγίας για την εσωτερική αγορά ενέργειας.
<P>
Θα ήθελα να πω απλώς αυτό: ότι η κοινή θέση του Συμβουλίου στη σημερινή της μορφή είναι το αποτέλεσμα, στη σημερινή της μορφή, μιας μακράς, καρποφόρου, αλλά συχνά δύσκολης και γεμάτης συγκρούσεις, συνεργασίας μεταξύ του Κοινοβουλίου, της Επιτροπής καθώς και, in fine , του Συμβουλίου.
<P>
Στην αρχή, οι θέσεις ήσαν εντελώς αντιτιθέμενες. Σήμερα, εξετάζουμε μια κοινή θέση που περιέχει τουλάχιστον το 80 % των τροπολογιών που ψήφισε το Κοινοβούλιο κατά την πρώτη ανάγνωση με τροποποίηση της πρότασης της Επιτροπής μεταξύ των δύο αναγνώσεων. Αυτό αποδεικνύει ότι κάναμε, όλοι μαζί, μια πολύ σοβαρή και πολύ προσεγμένη νομοθετική εργασία. Εν πάση περιπτώσει, θα ήθελα να ευχαριστήσω τους συναδέλφους μου του Ευρωπαϊκού Κοινοβουλίου, και ιδίως τα μέλη της επιτροπής ενέργειας, έρευνας και τεχνολογίας, την Ευρωπαϊκή Επιτροπή και τους διαδοχικούς Επιτρόπους που επιφορτίστηκαν με το φάκελο, από τον κ. Cardoso στον κ. Παπουτσή. Τέλος, θα ήθελα να ευχαριστήσω το Συμβούλιο, το οποίο, στην τελική ευθεία, μπόρεσε να βρει στους κόλπους του - και γνωρίζουμε ότι δεν είναι πάντα εύκολο στο Συμβούλιο - τη δύναμη να καταλήξει σε συμβιβασμό που στοίχισε πολύ σε πολλές χώρες.
<P>
Συνεπώς, αυτή η κοινή θέση ως έχει ικανοποιεί κατά μέγα μέρος το Ευρωπαϊκό Κοινοβούλιο. Πράγματι, περιλαμβάνει ορισμένα ουσιώδη στοιχεία στα οποία επιμείναμε κατά την πρώτη ανάγνωση, πρώτες μεταξύ των οποίων θα ήθελα να αναφέρω τις υποχρεώσεις δημόσιας υπηρεσίας. Η παρούσα οδηγία περί εσωτερικής αγοράς θα είναι όντως η πρώτη πράξη παραγώγου δικαίου που καθιερώνει πράγματι τις υποχρεώσεις δημόσιας υπηρεσίας. Στον τομέα αυτό, προχωρούμε περισσότερο, αν μπορεί να πει κανείς, από ό, τι έχει γίνει μέχρι σήμερα. Πιστεύω ότι πρόκειται για καλή οδό, για καλό διάβημα. Νομίζω ότι αν κάθε ένας από τους εταίρους ακολουθούσε την ίδια οδό για τις επόμενες οδηγίες περί εσωτερικής αγοράς, θα μπορούσαμε να φθάσουμε με μεγάλη ευκολία, νομίζω, σε σημεία ισορροπίας μεταξύ της βούλησης της Επιτροπής και της βούλησης του Κοινοβουλίου.
<P>
Δεύτερος λόγος ικανοποίησης είναι ότι η εν λόγω οδηγία θα ανοίξει τις αγορές, χωρίς ωστόσο να υποχρεώσει τα διάφορα κράτη μέλη να απελευθερώσουν το σύστημά τους. Το άνοιγμα των αγορών είναι θετικό, το επιθυμούμε όλοι. Η απελευθέρωση θα αφεθεί, τουλάχιστον κατά τη διάρκεια της μεταβατικής περιόδου, στην εκτίμηση κάθε κράτους μέλους χάρη στην εφαρμογή καλώς νοούμενης επικουρικότητας.
<P>
Ας σημειώσουμε επίσης επί τη ευκαιρία ορισμένα σημεία που ελήφθησαν απευθείας από τις εισηγήσεις του Ευρωπαϊκού Κοινοβουλίου. Αναφέρομαι στις προκηρύξεις διαγωνισμών, για παράδειγμα στον τομέα της νέας παραγωγικής ικανότητας. Αναφέρομαι στη δυνατότητα να δίδεται προτεραιότητα στους σταθμούς που χρησιμοποιούν ανανεώσιμες ενέργειες για την τρφοδοσία του δικτύου. Θα μπορούσα να συνεχίσω με άλλα παραδείγματα, όπως το προοδευτικό άνοιγμα των αγορών, το οποίο ακολουθεί ακριβώς την κατεύθυνση που επιθυμεί η επιτροπή ενέργειας και, τέλος, αυτή την περίφημη «διαπραγματεύσιμη πρόσβαση στο δίκτυο», η οποία αποτελεί πραγματικά ένα είδος εφεύρεσης που βρήκαν από κοινού η Επιτροπή και το Κοινοβούλιο για να αποφευχθεί η γενικευμένη πρόσβαση τρίτων στο δίκτυο. Θα μπορούσα να αναφέρω και άλλα, τη διαφάνεια των λογαριασμών, για παράδειγμα, με άλλα λόγια μια ολόκληρη σειρά σημείων για τα οποία το Κοινοβούλιο είναι απολύτως ικανοποιημένο. Αυτή η οδηγία, αυτή η κοινή θέση είναι μια καλή κοινή θέση.
<P>
Πέραν αυτού, γιατί το Ευρωπαϊκό Κοινοβούλιο δεν αρκείται στο να την εγκρίνει ως έχει; Διότι, όπως θα έλεγε ο La Palice, αν η κοινή θέση περιλαμβάνει το 80 % των τροπολογιών, υπάρχει αναγκαστικά ένα 20 % που δεν περιλαμβάνεται. Δεν είναι ασφαλώς οι πλέον σημαντικές, αλλ' εντούτοις υπάρχουν δύο σημεία για τα οποία αισθανόμεθα, το ομολογώ, μια κάποια πικρία. Πρώτον, δεν γενικεύθηκε η επιλεξιμότητα των διανομέων για λόγους που καταλαβαίνουμε άριστα. Πράγματι, η γενίκευση της επιλεξιμότητας προσέκρουε σε σημαντικές πολιτικές δυσχέρειες και συνεπώς ήταν φρονιμότερο να αφεθεί στην επικουρικότητα, στην εκτίμηση των κρατών μελών. Αλλά νομίζω ότι θα χρειαστεί να επανέλθουμε στο σημείο αυτό αργότερα.
<P>
Δεύτερον, και λυπούμεθα ίσως ακόμα περισσότερο γι' αυτό, η οδηγία δεν περιέχει επαρκείς διευκρινήσεις σχετικά με την εναρμόνιση. Από την άποψη αυτή, θα ήθελα να απευθύνω μια έκκληση στην Επιτροπή: αν αύριο, όπως πιστεύω - για να μην πω όπως φοβούμαι - οι περισσότερες τροπολογίες, ή και όλες οι τροπολογίες, δεν συγκεντρώσουν την ειδική πλειοψηφία του Σώματος, θα επιθυμούσα να αρχίσει η Επιτροπή με το Ευρωπαϊκό Κοινοβούλιο διάλογο σχετικά με την εναρμόνιση, διάλογο που θα μπορούσε να συγκεκριμενοποιηθεί σε ανακοίνωση, όπου η Επιτροπή κατά κάποιο τρόπο θα καθόριζε τις γενικές γραμμές αυτών που θα αποτελέσουν, σε δύο χρόνια, τις μελλοντικές οδηγίες εναρμόνισης που θα απαιτήσει το Συμβούλιο.
<P>
Όσον αφορά το σύνολο των τροπολογιών, θα σας πω ότι ο εισηγητής θα υποστηρίξει αποκλειστικά όσες υπερψηφίστηκαν από την επιτροπή ενέργειας, έρευνας και τεχνολογίας, και ειδικότερα, όπως θα καταλάβατε, την τροπολογία που αφορά την εναρμόνιση. Πέραν αυτού, δεν θα υποστηρίξω τις υπόλοιπες τροπολογίες, επί των οποίων θα μπορούσα να συμφωνήσω προσωπικά και ασχέτως της συμπάθειας που μου εμπνέουν, κατ' αρχάς διότι δεν ψηφίστηκαν από την επιτροπή ενέργειας και, στη συνέχεια, διότι δεν θα συγκεντρώσουν ασφαλώς την πλειοψηφία του Σώματος.
<P>
Ευχαριστώ και πάλι όλους όσους επέτρεψαν την υλοποίηση αυτής της οδηγίας και πιστεύω ότι αν, αύριο, ψηφιστεί κάποια τροπολογία, θα ζητήσουμε αύριο από την Επιτροπή να εκφράσει τη γνώμη της επ' αυτής.

<SPEAKER ID=245 NAME="Πρόεδρος">
Θα το διαβιβάσω αυτό στον Πρόεδρο κ. Hδnsch. Θα πρέπει βεβαίως να πω ότι τα παράπονα είναι πάντα για το βράδυ της Tρίτης και της Tετάρτης. Πάντα, ως γνωστόν, έχουμε σημαντικά θέματα στην ημερήσια διάταξη; αυτό όμως είναι θέμα των Προέδρων των πολιτικών ομάδων, που συζητούν και αποφασίζουν για την ημερήσια διάταξη. Θα ήθελα να παρακαλέσω, αν υπάρξει και πάλι κάτι τέτοιο, να το επισημαίνετε έγκαιρα στις πολιτικές ομάδες. Aλλά αυτό είναι πάντα το δυσάρεστο θέμα, και καταλαβαίνω γιατί και πάλι προβάλλεται εδώ σήμερα.

<SPEAKER ID=246 LANGUAGE="EN" NAME="Adam">
Κυρία Πρόεδρε, οποιοδήποτε κι' αν είναι το αποτέλεσμα της αυριανής ψηφοφορίας θα πρέπει να αναγνωρίσουμε ότι η κοινή θέση όπως είναι διατυπωμένη αυτή τη στιγμή εκπροσωπεύει μια σημαντική πρόοδο σε σύγκριση με το αρχικό κείμενο και θα ήθελα σχετικά να αποτίσω φόρο τιμής στον κ. Desama για την εργασία του. Η συζήτηση βεβαίως πήρε σχεδόν έξι χρόνια αλλά αυτό συνέβη λόγω του ότι είμαστε υποχρεωμένοι να κινούμεθα μεταξύ των δύο άκρων, δηλ. μεταξύ εκείνων που θέλουν την απόλυτη μονοπωλιακή θέση και εκείνων που υποστηρίζουν την πλήρη απελευθέρωση. Μοιάζει με μικρό θαύμα το ότι κατορθώσαμε να φέρουμε τα δύο αυτά άκρα κάπου στη μέση, μολονότι όχι τόσο στην μέση όσο θα επιθυμούσαν ορισμένοι.
<P>
Θα πρέπει να θυμόμαστε ότι η ηλεκτρική ενέργεια αποτελεί έναν ζωτικό παράγοντα της οικονομίας μας. Η ζήτηση ηλεκτρικής ενέργειας αυξάνεται ταχύτερα από τη συνολική ζήτηση ενέργειας. Στα δίκτυα ηλεκτρισμού είναι συνδεδεμένοι πολλοί περισσότεροι πολίτες από όσοι στα δίκτυα φυσικού αερίου, γεγονός που αυξάνει πολλαπλάσια τη βαρύτητα του ηλεκτρισμού. Λόγω του συνδέσμου του ηλεκτρισμού με το κοινό, τα πρότυπα λειτουργίας των δημοσίων φορέων παροχής ενεργειακών υπηρεσιών και τα θέματα των περιβαλλοντικών επιπτώσεων αφορούν άμεσα όλους τους πολίτες μας. Ο συμβιβασμός ο οποίος προέκυψε από το Συμβούλιο και τον οποίο έχει δεχθεί με ικανοποίηση το σύνολο της ενεργειακής βιομηχανίας, εκπροσωπεύει ένα κάπως περιοριστικό όφελος οικονομικής ελευθέρωσης στους μεγάλους καταναλωτές. Οι οικιακοί καταναλωτές έχουν παραμεριστεί στη μια άκρη του κειμένου.
<P>
Επί πλέον, η βιομηχανία έχει ασκήσει έντονες και, θα έλεγα, επιτυχείς πιέσεις για τον περιορισμό των υποχρεώσεών της σχετικά με την παροχή υπηρεσιών προς το κοινό, για την αντίδραση στην εναρμόνιση των περιβαλλοντικών προτύπων, για την κοινωνική προστασία των εργαζομένων στη βιομηχανία καθώς και για τη φορολόγησή της. Η βιομηχανία επέτυχε τη διατήρηση όσο το δυνατόν περισσότερων από τα μονοπωλιακά της οφέλη για όσο το δυνατόν περισσότερο χρονικό διάστημα. Εν τούτοις λυπούμεθα διότι κατά την ψηφοφορία στην επιτροπή η Ομάδα του ΕΛΚ δεν υπεστήριξε τα συμφέροντα των μικρών καταναλωτών και αγνόησε τις πολυπληθείς κοινωνικές και δημοσίου συμφέροντος πτυχές.
<P>
Στη βιομηχανία παραγωγής ηλεκτρισμού υπάρχουν σαφή εθνικά συμφέροντα. Δεν διαθέτουν όλες οι χώρες άφθονες ενεργειακές πηγές. Ορισμένες δεν έχουν καθόλου πρωτογενείς ενεργειακούς πόρους και έτσι γίνεται κατανοητό το γεγονός ότι οι εθνικές κυβερνήσεις θα πρέπει να έχουν εξουσία ούτως ώστε να καθορίζουν την ισορροπία της χρήσεως των πρωτογενών καυσίμων. Αυτό δεν έρχεται σε αντίθεση με την εσωτερική αγορά υπό την προϋπόθεση όμως ότι θα υπάρχει η ίδια αντιμετώπιση για τον κάθε τομέα καυσίμου. Αυτός είναι ο λόγος για τον οποίο η Σοσιαλιστική Ομάδα θα υποστηρίξει την Τροπολογία Αριθ. 11. Οποιοδήποτε κι' αν είναι το αποτέλεσμα της ψηφοφορίας η Σοσιαλιστική Ομάδα θα συνεχίσει να προβάλλει τα θέματα δημοσίου ενδιαφέροντος με όλα τα μέσα που έχει στη διάθεσή της. Αναμένουμε την υποστήριξη της Επιτροπής στην προσπάθειά μας αυτή.

<SPEAKER ID=247 LANGUAGE="DE" NAME="Mombaur">
Kυρία Πρόεδρε, αξιότιμοι κυρίες και κύριοι, ό, τι αργεί πολύ, γίνεται τελικά καλό, λέει μια λαϊκή παροιμία. Ίσως να μπορούμε να το πούμε σήμερα αυτό εδώ, ίσως όμως και όχι. Θα δούμε. Περί τίνος όμως πρόκειται; Πρόκειται για την κάπως μεγαλύτερη κοινή ανάπτυξη του ενεργειακού εφοδιασμού στην Eυρώπη, για το να επιτρέπονται, βαθμιαία, διαρθρώσεις αγοράς και για τη σταδιακή απόκτηση, εκ μέρους των καταναλωτών, περισσοτέρων δικαιωμάτων απ' ότι έχουν μέχρι τώρα. Ως γνωστόν, αυτό διήρκεσε πάρα πολύ, και συγκεκριμένα εννέα χρόνια. Kαι θα διαρκέσει ακόμη περισσότερο, δηλαδή άλλα οκτώ χρόνια, συμπεριλαμβανομένης και της εφαρμογής.
<P>
Θα θίξω τρία σημεία. Kατ' αρχήν θα κάνω μια φιλοφρόνηση στον συνάδελφο εισηγητή μας, για την τεράστια δουλειά που επιτέλεσε και για τις σημαντικές επιτυχίες που σημείωσε. Φιλοφρόνηση, όμως, και στο Συμβούλιο ιδιαίτερα, για τον έντεχνο συμβιβασμό. Γιατί συμβιβασμό; Aπλούστατα, διότι έπρεπε να συντονιστούν διαφορετικές αρχικές καταστάσεις, στην πράξη, στα 15 κράτη μέλη; η μια πλευρά είναι τελείως φιλελεύθερη, η άλλη πολύμορφη αλλά μονοπωλιακή, όπως στη χώρα μου, και η τρίτη διαρθρωμένη τελείως διαφορετικά.
<P>
Γιατί έντεχνος; Γιατί όλοι κάτι δίνουν και όλοι κάτι παίρνουν. Aυτή είναι η αρχή του συμβιβασμού. Kάτι γίνεται στα δικαιώματα των καταναλωτών και στο άνοιγμα της αγοράς. Oυσιαστικά, υφίστανται ήδη, σύμφωνα με τις Συνθήκες. Tώρα όμως επιβάλλονται επίσημα, και κατ' αρχήν σε ομοιοπαθητικές δόσεις ενός τέταρτου έως ενός τρίτου του μεριδίου της αγοράς, και μετά στις υπηρεσίες γενικού δημοσίου συμφέροντος. Aυτές αναγνωρίζονται. Bεβαίως, τώρα υπάρχει διαφάνεια και μπορούν να ελεγχθούν. Aυτό είναι μια πρόοδος. Θα περιοριστούν εκεί όπου η παροχή των υπηρεσιών είναι αποδεδειγμένα αδύνατη από τον ανταγωνισμό. Tα κράτη μέλη θα πρέπει οπωσδήποτε να πετύχουν τα ποσοστά ανοίγματος της αγοράς.
<P>
Tο τρίτο βασικό σημείο είναι η πρόσβαση στο δίκτυο. Eδώ υπάρχει μια σοφή πρόταση για την επιλογή δύο μοντέλων. O single buyer θεσπίζεται εκ νέου, κι εδώ πετύχαμε να φέρουμε σε σύμπτωση την ιδιοκτησία με την υποχρέωση του ανταγωνισμού. Eδώ για παράδειγμα - αυτό θέλω να το αναφέρω - λαμβάνεται υπόψη και η δύσκολη κατάσταση, όσον αφορά τον εφοδιασμό της Aνατολικής Γερμανίας, όπου κατορθώθηκε να γίνουν, βραχυπρόθεσμα, μεγάλες επενδύσεις και παρόλα αυτά να συμβαδίζουν με την οδηγία.
<P>
Tο τέταρτο σημείο είναι η ελευθερία των κρατών μελών να προχωρήσουν στην απελευθέρωση. Aυτή δεν παρεμποδίζεται, αλλά καθίσταται δυνατή με μια προστατευτική ρήτρα, με τη λεγόμενη «αρνητική αμοιβαιότητα». Kαι για την προστασία του περιβάλλοντος έγιναν πολλά. H οδηγία θα προκαλέσει πίεση για την εφαρμογή καινοτομιών κι έτσι θα προωθηθούν πιο αποδοτικές εγκαταστάσεις. Προωθεί επιπλέον την παραγωγή ηλεκτρικού ρεύματος από ανανεώσιμες πηγές ενέργειας, θερμοδυναμική σύζευξη και απόβλητα. Παραγωγοί ενέργειας, από ανανεώσιμες πηγές ενέργειας, τυγχάνουν προνομιακής μεταχείρισης στη χορήγηση άδειας. H οδηγία κάνει ακόμη πολλά λογικά πράγματα για την επικουρικότητα, δύο συστήματα πρόσβασης στο δίκτυο, δύο συστήματα προμήθειας μονάδων παραγωγής, στην αγορά ενέργειας.
<P>
Σε τελική ανάλυση, κάπως περισσότερος ανταγωνισμός, κάπως μεγαλύτερη συνειδητοποίηση του κόστους, κάπως περισσότερος ευρωπαϊκός κοινός χαρακτήρας, δηλαδή ένα βήμα προς τη σωστή κατεύθυνση. Δυστυχώς, δεν μπορούμε να πούμε το ίδιο και για τις τροπολογίες. Oι τροπολογίες διακρίνονται σε τέσσερις ομάδες: σε περιττές, σ' αυτές που οφείλονται σε παρεξηγήσεις, σ' αυτές που είναι καταστροφικές και σ' αυτές που δεν έχουν καν θέση εδώ, αφού δεν έχουν καμιά σχέση με το νομοθετικό έργο.
<P>
Λόγω στενότητας χρόνου, θα αναφερθώ μόνο στην τρίτη ομάδα, στις καταστροφικές, σύμφωνα με το δικό μου ορισμό, σ' αυτές δηλαδή που καθιστούν σαφές από τι διαφορετικές κατευθύνσεις επιτεύχθηκε εδώ ένας συμβιβασμός. Aυτό, για παράδειγμα, ισχύει για την τροπολογία που αναφέρεται στους διανομείς, υπέρ της οποίας θα ήμουν κι εγώ, ουσιαστικά, και για την οποία μάλωνα πολλά χρόνια, αλλά τώρα δεν την υποστηρίζω στο θέμα αυτό, επειδή καταστρέφει τον συμβιβασμό. Tο ίδιο ισχύει και για την τροπολογία που αποσκοπεί στο μερικό μόνον άνοιγμα της αγοράς. Δεν είναι αποδεκτή, επειδή καταστρέφει τον συμβιβασμό. Tο ίδιο ισχύει και για την υπερβολική διεύρυνση της έννοιας «υπηρεσία δημοσίου συμφέροντος». Kι εδώ υπάρχει η ίδια επιχειρηματολογία.
<P>
Για όλους αυτούς τους λόγους, η ομάδα μου αποφάσισε να μην καταθέσει καμιά τροπολογία, αλλά να μην ψηφίσει και καμιά, κι έτσι να βοηθήσει να κρατηθεί στη ζωή ο συμβιβασμός του Συμβουλίου.

<SPEAKER ID=248 LANGUAGE="IT" NAME="Scapagnini">
Κυρία Πρόεδρε, η κοινή θέση που εξετάζουμε σήμερα σε δεύτερη ανάγνωση αντιπροσωπεύει, συγχρόνως, μία κοινοτική επιτυχία και μία αποτυχία.
<P>
Η ημερομηνία όριο για την πραγματοποίηση της ενιαίας αγοράς ήταν η 1η Ιανουαρίου 1993, και δεν έχουν προβλεφθεί εξαιρέσεις στη Συνθήκη σχετικά με τον οικονομικό τομέα της ενέργειας. Δεν θα πρέπει να λησμονούμε, όπως έχει ειπωθεί, ότι η κοινή θέση για την ηλεκτρική ενέργεια, είναι ο καρπός μιας εργασίας που έχει κρατήσει χρόνια και περιλαμβάνει προτάσεις και αμφισβητήσεις, καθώς και τολμηρές διαπραγματεύσεις, που είχαν σαν αποτέλεσμα ένα προοδευτικό και προσεκτικό άνοιγμα της αγοράς κατά τομείς, κατά τη διάρκεια όλης αυτής της επίπονης διαδικασίας διαπραγματεύσεων και εξισορροπήσεων.
<P>
Ο κατεπείγων χαρακτήρας μιας κοινής πολιτικής έχει ήδη τονισθεί κατά τις συζητήσεις που αφορούσαν τις προτάσεις της Πράσινης και της Λευκής Βίβλου για την πολιτική της Ένωσης. Εάν δεν θέλουμε να παρουσιασθούν δυσκολίες στο μέλλον, θα πρέπει να λάβουμε υπόψη ότι, σε τελευταία ανάλυση, το Συμβούλιο κατέληξε σε μία συμφωνία και ότι η εν λόγω συμφωνία είναι, σε κάθε περίπτωση, καλύτερη από τη σημερινή κατάσταση.
<P>
Τέλος, το σύνολο των κοινοτικών διατάξεων όσον αφορά την ενέργεια αποτελεί αφ' εαυτού μία κοινοτική ενεργειακή πολιτική, στην οποία χρειάζεται μόνο να δοθεί ένα όνομα. Το Συμβούλιο διαθέτει πλέον αυτό το σύνολο διατάξεων και εάν προστεθεί η σημερινή κοινή θέση, δεν είναι δυνατό να αρνηθεί κανείς την ύπαρξη μιας κοινής ενεργειακής πολιτικής.
<P>
Το Κοινοβούλιο, ενώπιον αυτής της ιστορικής ευκαιρίας και ενώπιον της επιτυχίας που αντιπροσωπεύει η υιοθέτηση μιας κοινής θέσης, δεν μπορεί να διακινδυνεύσει να καταστρέψει όσα έχουν επιτευχθεί επιδιώκοντας την τελειότητα ως προς τις λεπτομέρειες. Μία οριστική απόρριψη της κοινής θέσης, και θα πρέπει να έχουμε επίγνωση του πολιτικού κόστους της εξισορρόπησης που πέτυχε το Συμβούλιο, θα σήμαινε ότι αρνούμαστε την ίδια την ύπαρξή της.
<P>
Κανείς δεν αμφισβητεί ότι εκείνα τα συμπληρωματικά στοιχεία, που ευχήθηκε η επιτροπή μας, σχετικά με την εναρμόνιση, τη διαφάνεια των λογαριασμών, την προστασία του τομέα της απασχόλησης, τη συνδιασμένη παροχή ενέργειας -για να αναφέρω μόνο μερικά- θα μπορούσαν ίσως να βελτιώσουν ουσιαστικά το κείμενο της κοινής θέσης, αλλά δεν θα πρέπει εντούτοις να λησμονούμε ότι η κοινή θέση αφήνει ένα μεγάλο περιθώριο στην επικουρικότητα, και συνεπώς κατά την εφαρμογή της ρύθμισης τα κράτη μέλη θα μπορέσουν να σκεφθούν καλύτερα το ειδικό αυτό θέμα.
<P>
Γι αυτούς τους λόγους ζητάμε να εγκριθεί το κείμενο της κοινής θσης, ώστε να μη σημειωθούν καθυστερήσεις και για να αποφύγουμε την κατηγορία ότι τις προκαλέσαμε τη στιγμή έναρξης ισχύος της εσωτερικής αγοράς της ενέργειας, που αποτελεί έναν από τους βασικούς παράγοντες της κοινής πολιτικής.

<SPEAKER ID=249 LANGUAGE="NL" NAME="Plooij-Van Gorsel">
Πρόεδρε, κύριοι Επίτροποι, συνάδελφοι, σήμερα συζητάμε σε δεύτερη ανάγνωση την οδηγία με στόχο τη δημιουργία μίας εσωτερικής αγοράς ηλεκτρικής ενέργειας. Η ομάδα των Φιλελευθέρων είναι ικανοποιημένη με τις προσπάθειες για το άνοιγμα της αγοράς. Ωστόσο, εντύπωση προξενεί το γεγονός ότι διάφορες κυβερνήσεις επιχειρούν να επιβραδύνουν την εξέλιξη αυτή, όχι για ένα ή δύο, αλλά για εννέα χρόνια. Εντύπωση προξενεί επίσης το γεγονός ότι το Συμβούλιο καλεί το Κοινοβούλιο να μην χρησιμοποιήσει, επαναλαμβάνω να μην χρησιμοποιήσει, τις νομοθετικές του αρμοδιότητες, ενώ όσον αφορά το φάκελλο αυτό το Συμβούλιο και το Κοινοβούλιο ακολουθούν τη διαδικασία συναπόφασης. Σε περίπτωση όμως που δεν χρησιμοποιήσουμε τις αρμοδιότητές μας για τη θέσπιση κατάλληλης νομοθεσίας όσον αφορά ένα θέμα που έχει τόσο καθοριστική σημασία για το σύνολο των ευρωπαϊκών επιχειρήσεων, δεν θα είμαστε ένας χάρτινος τίγρης, όπως μας αποκαλούν τόσο συχνά οι επικριτές μας; Η ομάδα των Φιλελευθέρων αποφάσισε να μην επιτρέψει να εξωθηθεί σ'αυτή τη θέση. Το Συμβούλιο παραγνωρίζει συχνά τις αρμοδιότητες του Κοινοβουλίου, ωστόσο η ιστορία μας διδάσκει ότι η δημοκρατία κατακτάται. Η ομάδα των Φιλελευθέρων υποστηρίζει συνεπώς δύο τροπολογίες οι οποίες περιλαμβάνουν προτάσεις για την απαραίτητη βελτίωση της κοινής θέσης του Συμβουλίου.
<P>
Κατά πρώτον, η τροπολογία αριθ. 12 που κατατέθηκε από την πολιτική μου ομάδα αφορά τη θέση των εταιρειών διανομής στην αγορά ηλεκτρικού ρεύματος. Πρέπει να θεωρηθεί από όλα τα κράτη μέλη ότι οι εταιρείες αυτές συμμετέχουν πλήρως στην αγορά. Για την καλή λειτουργία της εσωτερικής αγοράς, ισοδύναμοι παίκτες πρέπει να έχουν ίσα δικαιώματα. Οι εταιρείες διανομής είναι σε θέση να προωθήσουν πρωτοβουλίες αποκεντρωτικού χαρακτήρα, π.χ., με την παραγωγή ηλεκτρισμού από ανανεώσιμες πηγές ενέργειας και από σταθμούς συνδυασμένης παραγωγής θερμότητας/ενέργειας. Όλοι οι συνάδελφοί μου, ανεξαρτήτως πολιτικής χροιάς, από την αριστερή έως τη δεξιά πτέρυγα του Κοινοβουλίου, τάχθηκαν πρόσφατα υπέρ της προαγωγής της χρήσης των ανανεώσιμων μορφών ενέργειας στα πλαίσια της συζήτησης με αντικείμενο το Λευκό Βιβλίο για την ενέργεια. Όταν όμως τίθεται θέμα ψηφοφορίας και θέσπισης νομοθεσίας, όλες οι μεγάλες παρατάξεις δηλώνουν απών. Ας υλοποιήσουμε λοιπόν τις δηλώσεις μας, εφόσον πρόκειται να θεσπιστεί νομοθεσία.
<P>
Έρχομαι στη συνέχεια στην τροπολογία αριθ. 5 της Επιτροπής Ενέργειας. Στην τροπολογία αυτή αναφέρεται ότι κατά την παραγωγή ενέργειας μπορεί να δοθεί προτεραιότητα τόσο στις εναλλακτικές πηγές ενέργειας, όσο και στη συνδυασμένη παραγωγή θερμότητας/ενέργειας. Η παράταξη των Φιλελευθέρων θα υποστηρίξει και αυτή την τροπολογία. Οι σταθμοί συνδυασμένης παραγωγής θερμότητας/ενέργειας συνεισφέρουν αναμφισβήτητα στην αποτελεσματική χρήση ενέργειας. Κατ'αυτό τον τρόπο περιορίζονται οι δαπάνες, προάγεται η ανταγωνιστικότητα της βιομηχανίας μας και, πράγμα καθόλου ασήμαντο, προστατεύεται το περιβάλλον.
<P>
Πρόεδρε, οι αντίπαλοι της ελευθέρωσης της αγοράς ηλεκτρικής ενέργειας λησμονούν ότι μόνο ο υγιής ανταγωνισμός μπορεί να οδηγήσει στην αποτελεσματική χρήση των παραγωγικών μέσων. Ως παραγωγικός συντελεστής και κατά συνέπεια ως συντελεστής κόστους, η ενέργεια έχει ιδιαίτερη σημασία για την ανταγωνιστικότητα των επιχειρήσεων. Αυτό ισχύει και σε σύγκριση με την Αμερική. Η ενέργεια δεν μπορεί και δεν πρέπει να αποτελέσει παράγοντα στρέβλωσης της λειτουργίας της αγοράς. Στο πλαίσιο αυτό, η ομάδα των Φιλελευθέρων αποδίδει ιδιαίτερη σημασία στην αειφόρο χρήση υφιστάμενων, και την αξιοποίηση εναλλακτικών πηγών ενέργειας. Είμαστε βέβαιοι ότι, υπό την επιρροή της αγοράς, στην οποία συμμετέχουν ισοδύναμοι παίκτες από όλη την Ένωση, θα επιτευχθεί μία ισορροπημένη χρήση των διαφόρων πηγών ενέργειας και θα δοθεί μία ίση ευκαιρία στις εναλλακτικές μορφές ενέργειας. Ο κ. Van Velzen, του ΕΛΚ, ζήτησε μέσω μίας ολλαντικής εφημερίδας την υποστήριξη της ομάδας των Φιλελευθέρων προκειμένου να εγκριθεί χωρίς τροποποίηση η θέση του Συμβουλίου. Έχω την εντύπωση ότι αυτό δεν λειτουργεί τόσο καλά ως postiljon d'amour .

<SPEAKER ID=250 LANGUAGE="ES" NAME="Marset Campos">
Κυρία Πρόεδρε, επιθυμώ κατ' αρχήν να επαινέσω την εξαίρετη εργασία που πραγματοποίησε ο κ. Desama, στη συνέχεια όμως, θα πρέπει να επισημάνω ότι ένα από τα προβλήματα που παρουσιάζει η οικοδόμηση του σημερινού ευρωπαϊκού οικονομικού προτύπου, υπό την αιγίδα του νεοφιλελευθερισμού του Μάαστριχτ, συνίσταται στον μεγάλο αριθμό αντιφάσεων που περικλείει. Κατ' αυτήν την έννοια, η πρόταση εναρμόνισης και ελευθέρωσης του τομέα του ηλεκτρισμού μπορεί να βασίζεται σε καλές προθέσεις, αλλά, το να μη λαμβάνονται υπόψη οι σημαντικές κοινωνικές και πολιτικές πτυχές που αυτή συνεπάγεται, επιφέρει σημαντικές επιπτώσεις. Και οι τρεις σπουδαιότερες είναι οι εξής:
<P>
Πρώτον, η απειλή για τις θέσεις εργασίας και την παραγωγική δομή του τομέα στις χώρες που συνεισφέρουν με υψηλή παροχή αυτόνομης ενέργειας -όπως συμβαίνει στην Ισπανία με τη συνεισφορά των ανθρακωρυχείων στα λεκανοπέδια της Λεόν, της Παλένθια, της Αστούριας, της Γαλικίας, της Ανδαλουσίας, κλπ. Σε αυτό βασίζεται και η τροπολογία μας ώστε το ποσοστό αυτό να περάσει από το 15 % που προτείνεται στο 30 %.
<P>
Κατά δεύτερον, η απειλή για το χαρακτήρα δημόσιας υπηρεσίες που πρέπει να έχει η παροχή ηλεκτρισμού όταν, κατά ένα μεγάλο ποσοστό, η διανομή αφήνεται στα χέρια των δυνάμεων της αγοράς, κάτι που μπορεί να βλάψει εξαιρετικά ορισμένους τομείς του πληθυσμού οι οποίοι βρίσκονται σε δυσμενείς συνθήκες.
<P>
Και κατά τρίτον, το παράδοξο που δημιουργείται με το να ευνοείται η μείωση των τιμών της ηλεκτρικής ενέργειας, εφόσον αυτόματα θα αυξηθεί η κατανάλωσή της και κατ' αυτόν τον τρόπο θα συμβάλουμε στην ατμοσφαιρική ρύπανση σε μεγάλη κλίμακα, αντίθετα με τα όσα όρισε η Διάσκεψη του Ρίο, και θα απομακρυνθούμε έτσι από το πρότυπο της αειφόρου ανάπτυξης που τόσο διακηρύσσουμε.
<P>
Για όλους αυτούς τους λόγους, πιστεύουμε ότι το πλέον λογικό θα ήταν να προχωρήσουμε σε μια συνολική επανεξέταση αυτής της πρότασης.

<SPEAKER ID=251 LANGUAGE="DE" NAME="Breyer">
Kυρία Πρόεδρε, αγαπητοί κυρίες και κύριοι συνάδελφοι, ο ανταγωνισμός είναι καλός όταν οδηγεί σε μεγαλύτερη απόδοση και δεν βλάπτει το περιβάλλον. Tο status quo και τις μονοπωλιακές δομές στον ενεργειακό εφοδιασμό, δεν τα θέλει κανένας. Oι Πράσινοι τάσσονται υπέρ ενός ανταγωνισμού για την πιο φιλική προς το περιβάλλον παραγωγή ενέργειας. Ωστόσο, το Eυρωπαϊκό Kοινοβούλιο δεν εκμεταλλεύθηκε μέχρι τώρα τις ευκαιρίες για να ξεκινήσει την οικολογική αλλαγή της ενεργειακής εσωτερικής αγοράς. Δυστυχώς, η οδηγία δεν σπάζει τις μονοπωλιακές δομές, ούτε και ξεκινάει ένα φιλικό προς το περιβάλλον ανταγωνισμό; το αντίθετο μάλιστα. H οδηγία δημιουργεί ένα μονοπώλιο light , ένα μονοπώλιο soft , και οι συγκεντρώσεις, στον ενεργειακό εφοδιασμό, θα αυξηθούν. Yπάρχει κίνδυνος οι δημοτικοί και περιφερειακοί προμηθευτές ενέργειας να μείνουν στα μισά του δρόμου και να γίνουν μαριονέτες των μεγάλων ενεργειακών μονοπωλίων.
<P>
Στα μισά του δρόμου θα μείνουν και οι καταναλωτές και οι μικρομεσαίες επιχειρήσεις, επειδή η πρόταση οδηγίας επιτρέπει την έμμεση επιδότηση. Oι καταναλωτές και η μεσαία τάξη θα πρέπει να υπολογίζουν με υψηλές τιμές ενέργειας, ενώ η μεγαλοβιομηχανία θα επιδοτείται με τιμές ντάμπινγκ για την ενέργεια.
<P>
Aλλά ο ανταγωνισμός ζει από την πολυμορφία. Aυτό προσπαθούμε να εκφράσουμε με την τροπολογία μας, σχετικά με τις επιχειρήσεις διανομής - όπως έκαναν και πολλές άλλες πολιτικές ομάδες. Tο κύριο σημείο τη κριτικής μας είναι η έλλειψη ενός οικολογικού προστατευτικού στηθαίου. Tο πολιτικό μας μήνυμα θα πρέπει να είναι η δημιουργία οικολογικών συνθηκών πλαίσιο, για τον ανταγωνισμό στην ενεργειακή εσωτερική αγορά. H έλλειψη αυτών των οικολογικών συνθηκών πλαίσιο, οδηγεί σ' ένα οικολογικό Bατερλό.
<P>
H πρόταση οδηγίας θα οδηγήσει σε τιμές ντάμπινγκ για την ενέργεια. Aυτές αυξάνουν την ενεργειακή ζήτηση και οδηγούν σε κατασπατάληση της ενέργειας. Aυτό πάλι έχει σαν αποτέλεσμα να αποτύχουμε στο στόχο μας, από άποψη πολιτικής στον τομέα του κλίματος; οδηγεί σε μια κλιματολογική καταστροφή. Για να το παρεμποδίσουμε αυτό, επιβάλλεται επειγόντως η αντιστάθμιση μ' έναν ενεργειακό φόρο, όπως συνιστά η Oμάδα των Πρασίνων στο Eυρωπαϊκό Kοινοβούλιο.
<P>
Kατά βάσιν, επιδοκιμάζουμε το ότι η πρόταση οδηγίας αφήνει ακόμη περιθώρια δράσης στα κράτη μέλη, που θα πρέπει να τα εκμεταλλευθούν οικολογικά. H Δανία έδειξε, κατά τρόπο υποδειγματικό, ποια εικόνα μπορεί να εμφανίζει η λογική οικολογική διαμόρφωση της οδηγίας. Kαι ο γερμανικός νόμος για την προμήθεια ηλεκτρικού ρεύματος, υποστηρίζεται σαφώς με την πρόταση οδηγίας. Ωστόσο, παραλείφθηκε να κατοχυρωθούν σαφέστατα αυτά τα οικολογικά περιθώρια δράσης, ώστε να αντέξουν και στην πίεση της βιομηχανίας. Tο Eυρωπαϊκό Kοινοβούλιο θα πρέπει να χαράξει τους άξονες μιας οικολογικής ενεργειακής μεταρρύθμισης. Γι' αυτό και είναι λυπηρό το ότι δεν παραχωρείται ακόμη μεγαλύτερη προτεραιότητα στη θερμοδυναμική σύζευξη και στις ανανεώσιμες μορφές ενέργειας, διότι σ' αυτές τις δύο ανήκει το μέλλον. Mια μελέτη που ανατέθηκε από τη ολλανδική κυβέρνηση, αποδεικνύει ότι με τη μη αξιοποίηση του δυναμικού εξοικονόμησης ενέργειας και των ανανεώσιμων μορφών ενέργειας της EE, χάνονται κάθε χρόνο 45 έως 80 εκατ. Ecu. Γι' αυτό και θα ήταν, και είναι, τόσο σημαντικό να κατοχυρώσουμε το integrated ressource planning μας.
<P>
O αριθμός αυτός κάνει σαφές πως χρειαζόμαστε ένα πολιτικό μήνυμα, όχι ένα μονοπώλιο light , αλλά το ξεκίνημα μιας οικολογικής αλλαγής στην ενεργειακή εσωτερική αγορά, έναν ανταγωνισμό για την πιο φιλική προς το περιβάλλον παροχή υπηρεσιών στον τομέα της ενέργειας και μια σταθερή ενεργειακή πολιτική. Tο Eυρωπαϊκό Kοινοβούλιο θα πρέπει να εκμεταλλευθεί τις ευκαιρίες αυτές. Θα πρέπει να στείλουμε ένα ξεκάθαρο μήνυμα. Mια νέα ευρωπαϊκή τάξη πραγμάτων στον ανταγωνισμό, στον τομέα παροχής υπηρεσιών στον ενεργειακό εφοδιασμό, θα πρέπει να αποβλέπει σε τρεις στόχους: στην προστασία του κλίματος, σ' έναν οικολογικό ενεργειακό εφοδιασμό και σε μια στρατηγική ενεργειακής απόδοσης.

<SPEAKER ID=252 LANGUAGE="FR" NAME="Sainjon">
Κυρία Πρόεδρε, η κοινή θέση που μας υποβάλλεται σήμερα είναι το αποτέλεσμα δυσχερούς συμβιβασμού στο εσωτερικό της Ευρωπαϊκής Ένωσης ο οποίος, στον τομέα αυτό, όπως και σε άλλους, αντικατοπτρίζει μια φοβερή ετερογένεια.
<P>
Η ομάδα μου αναγνωρίζει και χαιρετίζει την εξαιρετική εργασία του συναδέλφου μας Claude Desama που προσπάθησε, κατά τη διάρκεια των τελευταίων μηνών, να προσεγγίσει τις διάφορες απόψεις σχετικά με την ηλεκτρική ενέργεια. Έχουμε εδώ το αποτέλεσμα μιας σκληρής μάχης που διεξήχθη στο Ευρωπαϊκό Κοινοβούλιο και επέτρεψε να καταλήξουμε στο λιγότερο κακό συμβιβασμό ακόμα κι αν, από την πλευρά της Γαλλίας, μπορεί να φαίνεται πικρός σε μερικούς. Πράγματι, αναρωτιόμαστε μήπως η εύθραυστη ισορροπία που μας προτείνεται παρουσιάζει μακροπρόθεσμα πραγματικό κίνδυνο αμφισβήτησης μιας έννοιας στην οποία είμαστε βαθειά προσκολλημένοι, της έννοιας μιας πραγματικής ευρωπαϊκής δημόσιας υπηρεσίας στο ζωτικό τομέα της ηλεκτρικής ενέργειας.
<P>
Πιστεύουμε ότι υπάρχουν τομείς, μεταξύ των οποίων ο τομέας της ενέργειας, όπου η Ένωση οφείλει να αποδεσμευθεί από μια άκρα φιλελεύθερη προσέγγιση. Η ενεργεια βρίσκεται στη βάση κάθε οικονομικής και βιομηχανικής ανάπτυξης. Έχει ουσιώδη σημασία για την πρόοδο της κοινωνικής ζωής. Είναι μια πηγή που δεν μπορεί να περιοριστεί απλώς στο νόμο της αγοράς. Έχουμε φθάσει στον τομέα αυτό το οριακό σημείο του ανεκτού από την Ευρώπη. Ο ανταγωνισμός στον τομέα της ηλεκτρικής ενέργειας μπορεί να νοηθεί μόνον σε ομοιοπαθητικές δόσεις, χειραγωγούμενες και ρυθμιζόμενες. Δεν πρέπει, για παράδειγμα, να αρχίσει η γαλλική κυβέρνηση τους επόμενους μήνες, βάσει της εν λόγω οδηγίας, να αμφισβητεί και να διαλύει τη Γαλλική Επιχείρηση Ηλεκτρισμού, δημόσια υπηρεσία που, στα πενήντα χρόνια της ιστορίας της, απέδειξε πλήρως το δυναμισμό και τις ικανότητές της.
<P>
Η χώρα μου, κυρία Πρόεδρε, είναι σήμερα ανήσυχη. Γιατί, στο όνομα ποίου, για ποιό ιδεολογικό καπρίτσιο θα πρέπει να αλλάξει ένα σύστημα που λειτουργεί και παράγει μια από τις φθηνότερες ηλεκτρικές ενέργειες της Ευρώπης; Πώς θα εξηγήσουμε στους Ευρωπαίους μισθωτούς του εν λόγω τομέα ότι η απελευθέρωση είναι ένα συν, τη στιγμή που επιφέρει παντού μειώσεις προσωπικού, ανασφάλεια απασχόλησης και μείωση της ποιότητας των υπηρεσιών; Αυτές είναι οι πολιτικές ερωτήσεις που πρέπει να αντιμετωπίσουμε όλοι, ανεξαρτήτως των ομάδων μας, στις χώρες μας και αυτές θα είναι οι ανησυχίες μου στη Γαλλία, όταν θα έλθει στην ημερήσια διάταξη η μεταφορά της οδηγίας που εξετάζουμε σήμερα.
<P>
Συνεπώς, θα συνεχίσω ασφαλώς να επαγρυπνώ, ούτως ώστε να μπορέσει να παραμείνει η δημόσια υπηρεσία ηλεκτρισμού, στη Γαλλία και στην Ευρώπη, υπόδειγμα οικονομικής και κοινωνικής ανάπτυξης.

<SPEAKER ID=253 LANGUAGE="FR" NAME="Martinez">
Κυρία Πρόεδρε, η τύχη θέλησε αυτή την εβδομάδα να συζητήσουμε, εκτός από την έκθεση του κ. Desama και την έκθεση του κ. Herman για τις τηλεπικοινωνίες.
<P>
Ανεξαρτήτως της τύχης - θα μπορούσαμε εξάλλου να προσθέσουμε τα συνταξιοδοτικά ταμεία - συμβαίνει όλα αυτά τα ζητήματα να συνδέονται μεταξύ τους, διότι είναι καταπληκτικά χρυσωρυχεία, καταπληκτικές πηγές κερδών και προφανώς, οι πολυεθνικές της βιομηχανίας, των υπηρεσιών, της ασφάλειας επιθυμούν, υπό το πρόσχημα της απορρύθμισης, της αποτελεσματικότητας, της ιδιωτικοποίησης και άλλων ιδεολογικών καπνογόνων να αρπάξουν αυτό τον πακτωλό.
<P>
Στον τομέα της ηλεκτρικής ενέργειας, οδηγηθήκαμε έτσι σε έναν οκταετή πόλεμο για το άνοιγμα του 30 έως 35 % της αγοράς σε εννέα χρόνια. Γνωρίζουμε ότι υπήρχαν δύο αντιτιθέμενες απόψεις: από τη μια η εκλαϊκευση του ηλεκτρισμού με δικαίωμα πρόσβασης σε όλους, ή, από την άλλη, να θεωρηθεί ο ηλεκτρισμός ως ένα συγκεκριμένο προϊόν - ο κ. Sainjon το είπε πριν λίγο - που αξίζει διαφορετικούς κανόνες.
<P>
Θα μπορούσαμε, κύριε Desama, να μιλήσουμε για τεχνική, για μοναδικό αγοραστή, για τμηματικό άνοιγμα της αγοράς, για πρόσβαση των τρίτων, ή ακόμα και για επιλεξιμότητα των διανομέων που απορρίφθηκε με διαφορά δύο ψήφων στην επιτροπή, όπως εξάλλου είχε συμβεί και για το σύνολο αυτού του κειμένου. Πράγματι, το ότι συζητούμε αυτό το κείμενο οφείλεται σε πραξικοπηματική ενέργεια του προέδρου της επιτροπής ενέργειας, εφόσον είχε απορριφθεί με 12 ψήφους έναντι 12.
<P>
Πέραν αυτού, το θέμα πρέπει να εξεταστεί από πολιτική άποψη, από άποψη ενεργειακής πολιτικής και πολιτικής ενεργειακής ανεξαρτησίας της Ευρώπης. Θέλουμε, ναι ή όχι, να προέρχεται η ηλεκτρική ενέργεια σε είκοσι χρόνια αποκλειστικά από αέριο, αλγερινό ή ρωσικό αέριο, διότι, οικονομικά, είναι αποδοτικότερο; Η διάρκεια απόσβεσης ενός πυρηνικού σταθμού είναι 30 με 40 χρόνια, όπως η διάρκεια απόσβεσης ενός υδροηλεκτρικού σταθμού, ή ενός σταθμού που λειτουργεί με άνθρακα. Τα λιμενικά τέλη μεταφοράς είναι παρόμοια, τη στιγμή που, αντιθέτως, ένας σταθμός που λειτουργεί με αέριο έχει πολύ συντομότερο χρόνο απόσβεσης για πολύ μικρότερες επενδύσεις. Έτσι εξηγείται, προφανώς, ο πολλαπλασιασμός των σταθμών αυτού του τύπου.
<P>
Το ίδιο ισχύει για τη διάρθρωση του κόστους: 100 ECU ηλεκτρικής ενέργειας από αέριο αντιπροσωπεύουν 20 % επενδύσεων έναντι 80 % καυσίμου, ενώ για τις υπόλοιπες η αναλογία είναι αντίστροφη. Τέλος, οι οικονομικοί λόγοι θα κάνουν την Ευρώπη να καλυφθεί αποκλειστικά από σταθμούς που θα λειτουργούν με αέριο, όπως συμβαίνει ήδη στη Μεγάλη Βρετανία. Έτσι η Γαλλία, συγκεκριμένα, θα χάσει την ενεργειακή ανεξαρτησία που κατέκτησε με πολλές δυσκολίες. Και το λέγω επίσης για τους οικολόγους: θα αναγκαστούμε να εγκαταλείψουμε τις παραδοσιακές ηλεκτρικές ενέργειες, παλιρροιακή, αιολογική ή άλλη.
<P>
Με άλλα λόγια, η ηλεκτρική ενέργεια είναι κοινό αγαθό και ουσιαστικά κοινή κληρονομιά της ανθρωπότητας. Αυτό μεταφράζει η έννοια της δημόσιας υπηρεσίας και δεν υπόκειται σε ιδιωτικοποίηση. Το έχω πει ήδη με άλλες ευκαιρίες: οι νεράϊδες δεν ιδιωτικοποιούνται, ανήκουν σε όλους.

<SPEAKER ID=254 LANGUAGE="DE" NAME="Linkohr">
Kυρία Πρόεδρε, κυρίες και κύριοι, αντίθετα από τον προλαλήσαντα, έχω τη γνώμη πως η οδηγία αυτή έπρεπε να ψηφιστεί εδώ και πολύν καιρό; διότι, αν δεν βρούμε εδώ έναν πολιτικό συμβιβασμό, τότε θα αποφασίσει το Eυρωπαϊκό Δικαστήριο, και τότε πολλοί απ' αυτούς που μίλησαν στην αίθουσα αυτή κατά της οδηγίας, θα είχαν μάλλον μια θλιμμένη εμφάνιση. Θα ήθελα να ευχαριστήσω τον Claude Desama, ιδιαίτερα για το ότι εδώ και πολλά χρόνια δούλευε για τον συμβιβασμό αυτό, ο οποίος, όπως είπε και ο ίδιος και πολλοί άλλοι πριν απ' αυτόν, είναι λογικός. H οδηγία, όμως, είναι ένα πρώτο βήμα μόνο. Yποθέτω, ουσιαστικά, πως η τεχνολογική αλλαγή, μελλοντικά, θα επιταχύνει μάλλον την απελευθέρωση. Σε πέντε ή δέκα χρόνια, όταν τα στοιχεία καυσίμων θα κυκλοφορούν στην αγορά, όταν η μεταφορά της ηλεκτρικής ενέργειας από μεγάλες αποστάσεις θα γίνεται με μικρές απώλειες, ή όταν ίσως η μεν ή η δε ανανεώσιμη μορφή ενέργειας θα είναι πιο ανταγωνιστική, τότε, για την πρόσβαση στο δίκτυο, θα μιλάμε τελείως διαφορετικά απ' ότι σήμερα. Eνδεχομένως να έχουμε μια εξέλιξη, όπως στις τηλεπικοινωνίες, όπου η τεχνολογία εξανάγκασε πράγματι να γίνει μια αλλαγή στην οργανωτική δομή.
<P>
H οδηγία βεβαίως - κι αυτό θα 'πρεπε να το πει κανείς εδώ - θα έχει σημαντικές επιπτώσεις, τις οποίες ίσως να μην επιδοκιμάζουμε και τόσο πολύ. H πίεση για μείωση του κόστους θα επιταχύνει τη συγκέντρωση. Oι μεγάλες επιχειρήσεις θα καταπιούν μικρότερες. Oι μικρότερες επιχειρήσεις θα πρέπει να συγχωνευθούν για να έχουν πλεονεκτήματα κόστους, και το φυσικό αέριο - κι αυτό δικαιολογημένα λέχθηκε ήδη - θα διεισδύσει ακόμη περισσότερο στην αγορά του ηλεκτρικού ρεύματος. Aσφαλώς και σε ορισμένα κράτη μέλη η οδηγία θα χρησιμοποιηθεί ως αφορμή για να διευρυνθεί ο ανταγωνισμός, παρόλο που η ίδια η οδηγία δεν ζητάει κάτι τέτοιο. Aφήνει βεβαίως στα κράτη μέλη ένα, σχετικά μεγάλο, περιθώριο δράσης.
<P>
Tέλος, επανέρχομαι και πάλι στο θέμα των πελατών στους οποίους έχει χορηγηθεί άδεια. Bεβαίως είναι πολύ περίεργο να πρέπει κανείς να χορηγεί άδεια σε πελάτη. Nομίζω πως ουσιαστικά περιλαμβάνεται στη φιλοσοφία της Συνθήκης μας η χορήγηση, πάντα, άδειας στον πελάτη. H οδηγία αυτή, όμως, είναι κάπως διαφορετική στο θέμα αυτό. Eπιτρέπει δηλαδή επιχειρήσεις διανομής, μόνον αν το θέλουν τα κράτη μέλη. Eπί του θέματος αυτού, υποβάλαμε μια τροπολογία και παρακαλώ να την υποστηρίξετε. H αιτιολόγηση έγινε ήδη. Θέλω μόνο να κάνω και μια παρατήρηση στον κ. Mοmbaur, ο οποίος δικαιολογημένα είπε πως η τροπολογία είναι λογική, αλλά ίσως άκομψη, από άποψη τακτικής. Έχει τη γνώμη πως είναι ένας καταστροφικός συμβιβασμός. O συμβιβασμός δεν προκύπτει με μοναχική πορεία του Συμβουλίου. Eπιτυγχάνεται τελικά μεταξύ Kοινοβουλίου και Συμβουλίου, και αν κάνουμε κανόνα το να εννοούμε σαν μια σταθερά τον συμβιβασμό που επιτεύχθηκε στο Συμβούλιο, ύστερα από κοπιώδεις συζητήσεις, τότε δεν χρειάζεται να αγωνιζόμαστε για την επέκταση του άρθρου 189B σε άλλους τομείς. Γι' αυτό και σας παρακαλώ να ξανασκεφθείτε και πάλι το κατά πόσον δεν μπορείτε να δώσετε την ψήφο σας στην τροπολογία αυτή, για την οποία, στην ουσία, είμαστε σύμφωνοι.

<SPEAKER ID=255 LANGUAGE="NL" NAME="Van Velzen, W.G.">
Κυρία Πρόεδρε, επιτρέψτε μου να αρχίσω ευχαριστώντας θερμά τον εισηγητή, κ. Desama. Μετά την πρώτη ανάγνωση, το Συμβούλιο υιοθέτησε πολλές προτάσεις του Ευρωπαϊκού Κοινοβουλίου και σε ορισμένα σημαντικά σημεία προχώρησε ακόμη περισσότερο. Ο κ. Desama πρέπει να είναι ικανοποιημένος με το αποτέλεσμα. Εκτός αυτού, τα καθήκοντα που είχε αναλάβει στη δεύτερη ανάγνωση ήταν κάθε άλλο παρά απλά και γνωρίζω πόση ενέργεια κατανάλωσε για την προετοιμασία της παρούσας έκθεσης.
<P>
Χαρακτηριστικό κάθε συμβιβασμού είναι ότι, στην ουσία, κανείς δεν είναι ικανοποιημένος με το αποτέλεσμα. Και η δική μου παράταξη αμφέβαλε για αρκετό διάστημα κατά πόσο θα κατέθετε τροπολογίες για να καταλήξει τελικά στο συμπέρασμα ότι την ενδιαφέρει περισσότερο η έκδοση μίας οδηγίας με την οποία μπαίνει μία τάξη στην αγορά ηλεκτρικού ρεύματος μετά από επτά χρόνια και αποδέχεται λοιπόν το συμβιβασμό με όλες του τις ελλείψεις. Κάλλιο πέντε και στο χέρι παρά δέκα και καρτέρι. Γιατί τι πρόκειται να συμβεί σε περίπτωση που δεν εγκριθεί αύριο η κοινή θέση του Συμβουλίου; Κατ'αρχάς, θα περιέλθουμε σε μία διαδικασία διαμεσολάβησης το αποτέλεσμα της οποίας είναι εντελώς αβέβαιο και υπάρχει κίνδυνος να απορριφθεί σε τελευταία ανάλυση από το Συμβούλιο. Τι θα συμβεί τότε; Οι τάσεις ελευθέρωσης που επικρατούν σε διάφορα κράτη μέλη θα συνεχιστούν. Όσοι κυριαρχούν στην αγορά θα έχουν πάρα πολλές ευκαιρίες να επηρεάσουν την κατάσταση προς όφελός τους. Οι ιδιωτικοί επενδυτές - εκτός άλλων οι τράπεζες - θα διαδραματίζουν ένα ολοένα και περισσότερο σημαντικό ρόλο στην αγορά ηλεκτρικού ρεύματος. Θα δημιουργηθούν κοινοπραξίες διασυνοριακού χαρακτήρα. Επιπλέον, όπως είναι φυσικό, θα εκδοθούν και αποφάσεις του Ευρωπαϊκού Δικαστηρίου. Το αποτέλεσμα όλων αυτών είναι ότι βραχυπρόθεσμα δεν πρόκειται να υπάρξει καμία οργάνωση αγοράς σε ευρωπαϊκό επίπεδο. Στην περίπτωση αυτή, ο κίνδυνος να μην μπορεί να εξασφαλισθεί η ασφάλεια των προμηθειών των πολιτών μας δεν είναι καθόλου αμελητέος, για να μην αναφερθώ σε όλα τα όμορφα και φιλόδοξα σχέδια που είχαμε για περισσότερη προσήλωση στις ανανεώσιμες μορφές ενέργειας για την παραγωγή ηλεκτρικού ρεύματος, το κόστος των οποίων είναι σήμερα υπερβολικά υψηλό. Στην περίπτωση αυτή θα πρέπει να τις ξεχάσουμε όλες. Θα ήθελα να ακούσω σήμερα το βράδυ από τον Επίτροπο ότι εξακολουθεί να υποστηρίζει απόλυτα την κοινή θέση του Συμβουλίου και ότι θα τηρήσει σθεναρή στάση και δεν θα επιτρέψει να υπονομευθεί ο συμβιβασμός που επιτεύχθηκε.
<P>
Παρ'όλο που εκτιμώ ιδιαιτέρως την πρωτοβουλία του συναδέλφου Desama, οφείλω να ομολογήσω ότι ορισμένες από τις τροπολογίες του έχουν υπερβολικά πρόωρο χαρακτήρα. Το ίδιο ισχύει και για τις τροπολογίες αριθ. 3 και 8, οι οποίες αφορούν την υποχρέωση παροχής καθολικής υπηρεσίας και δεν είναι δυνατό να τύχουν της υποστήριξής μας. Η τροπολογία αριθ. 12, της κ. Plooij, μοιάζει ιδιαίτερα συμπαθητική από την άποψη της κατάστασης που επικρατεί στην Ολλανδία, ωστόσο η ομάδα των Φιλελευθέρων οφείλει να γνωρίζει ότι πρόκειται για μία ωρολογιακή βόμβα που απειλεί την ευάλωτο συμβιβασμό που επιτύχαμε. Μήπως υπάρχει κανείς που επιθυμεί να επιφορτίσει εκ των προτέρων την ολλανδική Προεδρία με ένα σοβαρό πρόβλημα; Στην περίπτωση αυτή θα με ενδιέφερε ιδιαιτέρως να δω το αποτέλεσμα των εποικοδομητικών συνομιλιών που είχε η πολιτική σας ομάδα με τον Υπουργό Οικονομικών. Κατ'αυτό τον τρόπο θα πρέπει να ξεχάσουμε και την οδηγία για το φυσικό αέριο, που αποτελεί μία από τις αιχμές το δόρατος της ολλανδικής Προεδρίας, δεδομένου ότι στηρίζεται σε μεγάλο βαθμό στις ίδιες αρχές στις οποίες στηρίζεται και η οδηγία για το ηλεκτρικό ρεύμα.
<P>
Η παρούσα οδηγία μπορεί να συγκριθεί με ένα μπουκάλι κέτσαπ; στην αρχή περνάει αρκετή ώρα μέχρι να βγει το περιεχόμενό του; πρέπει κανείς να το ταρακουνήσει καλά και να έχει υπομονή. Αυτό το κάναμε για επτά ολόκληρα χρόνια. Στη συνέχεια όμως όλα επιταχύνονται.

<SPEAKER ID=256 LANGUAGE="FR" NAME="Pompidou">
Κυρία Πρόεδρε, αγαπητοί συνάδελφοι, η οδηγία για την εσωτερική αγορά ηλεκτρικής ενέργειας σημαίνει την έναρξη της απελευθέρωσης της αγοράς, αλλά πρέπει να εφαρμόζεται με σεβασμό μιας θεμελιώδους αρχής, της υποχρέωσης δημόσιας υπηρεσίας, δηλαδή της παροχής και διανομής ηλεκτρικής ενέργειας σε όλους τους πολίτες, όπου και να βρίσκονται και στην ίδια τιμή. Εξάλλου, ο τομέας της ηλεκτρικής ενέργειας αποτελεί μια σημαντική δεξαμενή θέσεων εργασίας, η διατήρηση των οποίων λαμβάνεται υπόψη στην κοινή θέση. Όσον αφορά την πρόσβαση στο δίκτυο, η κοινή θέση επαναλαμβάνει στην ουσία τα αποτελέσματα που επετεύχθησαν κατά τη διάρκεια των διαπραγματεύσεων μεταξύ του Κοινοβουλίου και της Επιτροπής, και το Κοινοβούλιο δεν μπορεί παρά να εκφράσει την ικανοποίησή του γι' αυτή την επιτυχία.
<P>
Όσον αφορά την απελευθέρωση κατά στάδια και την επιλεξιμότητα των διανομέων, επελέγη μια διαδικασία που βασίζεται στην προοδευτικότητα και στην επιστροφή εμπειριών. Πράγματι, το να θέλει κανείς να ενοποιήσει δια μιας το σύνολο του συστήματος παρουσιάζει κινδύνους τους οποίους η αγορά ηλεκτρικής ενέργειας θα αποφύγει χάρη στην προοδευτική και χειραγωγούμενη εφαρμογή. Όπως και νάναι, η σημερινή θέση επιτρέπει να στηριχθούμε σε πραγματική ασφάλεια δικαίου που επιτρέπει την επεξεργασία της μελλοντικής στρατηγικής, εξασφαλίζοντας παράλληλα τη διάρκεια της πολιτικής επενδύσεων.
<P>
Θα ήθελα λοιπόν να συγχαρώ τον εισηγητή, Claude Desama, για την εξαιρετικά ισόρροπη εργασία του, καθώς και για την πραγματιστική και καρτεσιανή προσέγγισή του. Ωστόσο, η ομάδα μας θα καταψηφίσει τις κατατεθείσες τροπολογίες. Πράγματι, δεν κρίνουμε σκόπιμο στο παρόν στάδιο να ξαναρχίσει ένας διάλογος που επέτρεψε, χάρη σε μακροχρόνιες συζητήσεις, να καταλήξουμε σε συμβιβασμό που λαμβάνει υπόψη την αρχική θέση του Κοινοβουλίου. Το να μην επιστρέψουμε και πάλι στη συνδιαλλαγή δεν απειλεί την εξουσία συναπόφασης του Κοινοβουλίου, στο μέτρο που η συμβολή του υπήρξε ήδη πολύ σημαντική.
<P>
Εν πάση περιπτώσει, θα χρειαστεί να συνεχιστεί μεταγενέστερα η μελέτη και η δράση με σεβασμό της επικουρικότητας, και μάλιστα των διαφορετικών πολιτισμών των κρατών μελών στον τομέα της προστασίας του περιβάλλοντος, της φορολογίας και της κοινωνικής πολιτικής. Διαφορετικά, ο ανταγωνισμός θα πραγματοποιηθεί με άνισους όρους μεταξύ των διαφόρων κρατών μελών και θα απειλήσει τη συνοχή της ενεργειακής πολιτικής της Ευρωπαϊκής Ένωσης, καθώς και την ισορροπία που πρέπει οπωσδήποτε να υπάρξει μεταξύ αυτών των διαφόρων παραγόντων.

<SPEAKER ID=257 LANGUAGE="FR" NAME="Moreau">
Κυρία Πρόεδρε, πρέπει να διαπιστωθεί ότι από την υλοποίηση της ενιαίας αγοράς, η οποία ενισχύθηκε με τη συνθήκη του Μάαστριχτ, οι δημόσιες επιχειρήσεις βρίσκονται στο μικροσκόπιο της Ευρωπαϊκής Επιτροπής και των κυβερνήσεων των κρατών μελών. Πράγματι, αποτελούν αναμφισβήτητους πόλους αντίστασης έναντι της απελευθέρωσης και της απορρύθμισης που απορρέουν από την επιλογή μιας κοινωνίας η οποία αποδίδει τα πρωτεία στον ανταγωνισμό, στην αναζήτηση του κέρδους, εις βάρος του γενικού συμφέροντος και της ικανοποίησης των αναγκών των πολιτών. Έτσι, ο τομέας της ηλεκτρικής ενέργειας δεν γλύτωσε, με την έγκριση της κοινής θέσης του Συμβουλίου σχετικά με την οδηγία που ανοίγει την αγορά ηλεκτρικής ενέργειας στον ανταγωνισμό μέχρι ποσοστού 32 % το 2003, πράγμα που θα είχε ως αποτέλεσμα, στη Γαλλία, τη διάλυση της Γαλλικής Επιχείρησης Ηλεκτρισμού, η οποία έχει αποδείξει την αποτελεσματικότητά της. Οι μόνοι που θα επωφεληθούν θα είναι οι μεγάλοι καταναλωτές, κυρίως οι μεγάλες βιομηχανικές επιχειρήσεις, εις βάρος των μικρών επιχειρήσεων και των οικιακών χρηστών, όπως έχει ήδη γίνει στη Μεγάλη Βρετανία.
<P>
Αυτό το άνοιγμα στον ανταγωνισμό κινδυνεύει, επιπλέον, να επιφέρει μαζικές απολύσεις, να επιδεινώσει τις περιφερειακές ανισότητες, να θέσει σε κίνδυνο την ασφάλεια του εφοδιασμού περιορίζοντας την ικανότητα των κρατών να επενδύουν μακροπρόθεσμα και να επεμβαίνουν στις ενεργειακές επιλογές. Ευνοώντας το βραχυπρόθεσμο, θα δοθούν πλεονεκτήματα στις γρηγορότερα αποδοτικές επενδύσεις, δηλαδή στους σταθμούς που λειτουργούν με αέριο, εις βάρος των υπολοίπων πηγών ενέργειας. Όμως, στον ενεργειακό τομέα, μια βραχυπρόθεσμη θεώρηση μπορεί να καταστεί σύντομα πολύ ανησυχητική και να θέσει σοβαρά προβλήματα στον τομέα του περιβάλλοντος και της εξάντλησης των υφισταμένων αποθεμάτων. Η οδηγία πλήττει τη βούληση των κρατών μελών να εξασφαλίσουν την ενεργειακή ανεξαρτησία τους φθάνοντας μέχρι του σημείου να περιορίσει αυθαίρετα τη δυνατότητά τους να διαθέτουν τους ίδιους ενεργειακούς πόρους τους. Ανοίγει επίσης το δρόμο στην αμφισβήτηση ορισμένων υποχρεώσεων δημόσιας υπηρεσίας, και ιδίως της αλήθειας των τιμών, της εγγύησης εφοδιασμού, της ίσης μεταχείρισης των χρηστών και της δασμολογικής εξίσωσης.
<P>
Όλα αυτά τα στοιχεία οδήγησαν την ομάδα μας να προτείνει την απόρριψη της κοινής θέσης του Συμβουλίου, απόρριψη που στηρίζεται τόσο στο άρθρο 92-2 της συνθήκης, το οποίο αναγνωρίζει σε κάθε κράτος τη δυνατότητα να οργανώνει τις υπηρεσίες γενικού συμφέροντός του κατά παρέκκλιση από τους κανόνες του ανταγωνισμού, αλλά και στην αρχή της επικουρικότητας, η οποία θα πρέπει, πράγματι, να επιτρέπει να ληφθεί υπόψη η ιδιαιτερότητα της ηλεκτρικής ενέργειας, η οποία δεν είναι ένα εμπόρευμα όπως τα άλλα, αλλά ένας πόρος που ανήκει σε ολόκληρη την ανθρωπότητα και συνεπώς δεν πρέπει να υπόκειται στον ελεύθερο ανταγωνισμό.
<P>
Η ομάδα μας έχει τη θέληση να συμβάλει, σε συνεργασία με τις συνδικαλιστικές οργανώσεις, τους μισθωτούς και τις ενώσεις χρηστών, στην απόρριψη αυτού του σχεδίου οδηγίας, να συμβάλει στην άμυνα και στην ανανέωση των δημοσίων επιχειρήσεων για να μπορέσουν να εκπληρώσουν ολοσχερώς την αποστολή δημόσιας υπηρεσίας τους ανταποκρινόμενες στα συμφέροντα των χρηστών και των εργαζομένων, επιτρέποντας αρμονική εδαφική χωροθέτηση και ευνοώντας τις συνεργασίες στο εσωτερικό της Ευρωπαϊκής Ένωσης και στο διεθνές επίπεδο.

<SPEAKER ID=258 LANGUAGE="DE" NAME="Bloch von Blottnitz">
Kυρία Πρόεδρε, η απελευθέρωση της αγοράς ηλεκτρικής ενέργειας ακούγεται, φυσικά, θαυμάσια. Ίσως να είναι καλή, αλλά πώς μπορώ να μιλάω για ανταγωνισμό, όταν εκ των προτέρων εξαιρώ ένα μέρος, δηλαδή τους μικροπαραγωγούς, και δεν τους αφήνω να συμμετέχουν εδώ; Πώς μπορώ να μιλάω για ισότιμο ανταγωνισμό με άνισα φορολογικά συστήματα; Θα ήθελα μόνον να επισημάνω τη Σουηδία, τη Φιλανδία, τη Δανία. Kατά τη γνώμη μας, αυτή είναι μια μετωπική επίθεση κατά των ανανεώσιμων μορφών ενέργειας και της ενεργειακής απόδοσης. Στον τομέα του βασικού φορτίου, κι αυτός είναι η αφρόκρεμα, θα δούμε ένα εμπόριο σε τιμές ντάμπινγκ. Aυτό είναι ακριβώς το αντίθετο απ' αυτό που θέλουμε, δηλαδή την εξοικονόμηση ενέργειας. Θα έχουμε πολύ μεγάλη διαφορά στην τιμή της ενέργειας μεταξύ πόλης και υπαίθρου. Aυτό θα αποφέρει μεγάλα μειονεκτήματα στις μικρομεσαίες επιχειρήσεις που, ουσιαστικά, θέλουμε να ενισχύσουμε. Σε τελική ανάλυση, η πρόταση αυτή, έτσι όπως σχεδιάζεται εδώ, χωρίς να παραχωρείται προτεραιότητα στις ανανεώσιμες μορφές ενέργειας και στην εξοικονόμηση ενέργειας, δεν είναι αποδεκτή. Δεν μπορώ επίσης να καταλάβω πώς θα πλησιάσουμε τους στόχους που βάλαμε, ειδικά όσον αφορά το Pίο, το Bερολίνο και τη χρήση ανανεώσιμων μορφών ενέργειας, μ' αυτή την οδηγία για την ενεργειακή εσωτερική αγορά. Θα πετύχουμε ακριβώς το αντίθετο. Έτσι όπως διαμορφώθηκε μέχρι τώρα η οδηγία, είναι αντιπαραγωγική.

<SPEAKER ID=259 LANGUAGE="ES" NAME="Garcνa Arias">
Κυρία Πρόεδρε, θα πρέπει να συγχαρούμε τον κ. Επίτροπο για το γεγονός ότι αυτή η κοινή θέση περιλαμβάνει τελικά εγγυήσεις διαφύλαξης της δημόσιας υπηρεσίας και της κοινωνικής και περιφερειακής συνοχής, όπως είχαν αξιώσει το Κοινοβούλιο και ο εισηγητής του, κ. Claude Desama, τον οποίο και συγχαίρω ειλικρινά.
<P>
Ωστόσο, πολλοί από εμάς εξακολουθούμε να αμφιβάλλουμε για το ότι αυτά τα μέτρα θα συμβάλουν πραγματικά στη μείωση των τιμών για όλους και στη δημιουργία θέσεων απασχόλησης. Μάλλον φοβόμαστε για το αντίθετο.
<P>
Απουσιάζει η διαφάνεια όσον αφορά το κόστος. Στην περίπτωση της Ισπανίας, με την κάλυψη της ανακοίνωσης αυτής της οδηγίας, η Κυβέρνηση δικαιολογεί την ουσιαστική εξαφάνιση του εγχώριου άνθρακα, και συνεπώς την απερήμωση, την αύξηση της ανεργίας και της φτώχειας στις περιοχές των ανθρακωρυχείων της Ισπανίας.
<P>
Με πρόφαση αυτήν την οδηγία και το επιχείρημα περί κόστους της μετάβασης σε μια ανταγωνιστική αγορά, οι επιχειρήσεις ηλεκτρισμού πέτυχαν μια συμφωνία με εξαιρετικό κόστος για τους καταναλωτές, η οποία άφησε στο περιθώριο τους υπόλοιπους παράγοντες της αγοράς, και επιτρέπει στις επιχειρήσεις αυτές να εξαλείψουν κάποιο δημοσιονομικό κόστος και να διατηρήσουν τα κέρδη από ασύμφορες επενδύσεις σαν να ήταν πραγματικά αποδοτικές, σε μια σαφέστατη περίπτωση κατάχρησης δεσπόζουσας και αποκλειστικής θέσης που ενισχύεται από τη δράση της Κυβέρνησης, την οποία η Ευρωπαϊκή Επιτροπή θα πρέπει να ρωτήσει τι συμβαίνει.
<P>
Το ισπανικό ολιγοπώλιο ενισχύεται -επιχειρήσεις και Τράπεζες- και παραδόξως του περισσεύουν κέρδη ώστε να αποκτήσει, λόγω των ιδιωτικοποιήσεων που εξαγγέλλονται, ό, τι απομένει στα χέρια του Κράτους από τους τομείς της ενέργειας και των τηλεπικοινωνιών. Οι καταναλωτές ζημιώνονται, και θα πρέπει να πληρώσουν την αλλαγή αυτή, αν και τους αναγγέλλεται μια μικρή μείωση του τιμολογίου ως προπέτασμα καπνού. Ζημιώνεται το σύνολο των κατοίκων των περιοχών των ανθρακωρυχείων.
<P>
Κύριε Επίτροπε, κυρία Πρόεδρε, παραμονές Χριστουγέννων, πρέπει να είμαστε γενναιόδωροι και στο Ευρωπαϊκό Κοινοβούλιο. Γι' αυτό και ζητώ από όλες τις Ομάδες, και ιδιαίτερα από το Ευρωπαϊκό Λαϊκό Κόμμα, να υπερψηφίσουν τις τροπολογίες που ζητούν την αύξηση της χρησιμοποίησης αυτόνομων πηγών ενέργειας, ακόμα και αν είναι μόνο για να μείνει χωρίς δικαιολογίες ο κύριος Υπουργός Βιομηχανίας της Ισπανίας, ο οποίος βρίσκει κάλυψη σε αυτήν την οδηγία για να αυξήσει την ανεργία σε πολλές γεωγραφικές ζώνες της Ισπανίας. Αυτό μας ζήτησαν τα Δημαρχεία, με επικεφαλής βεβαίως το Δημαρχείο της Φουεντεοβεχούνα, και οι κύριοι βουλευτές του ισπανικού Λαϊκού Κόμματος γνωρίζουν καλά τι σημαίνει Φουεντεοβεχούνα.

<SPEAKER ID=260 LANGUAGE="FR" NAME="Soulier">
Κυρία Πρόεδρε, παρακαλώ το συνάδελφό μας, Claude Desama, να μου επιτρέψει να προσθέσω εξαρχής τα ταπεινά μου συγχαρητήρια στους υπέροχους ύμνους που του έχουν ήδη απευθυνθεί.
<P>
Νομίζω ότι πράγματι έγινε καλή εργασία και θα πω εξαρχής ότι το σχέδιο οδηγίας το οποίο μας έχει υποβληθεί προς έγκριση είναι ικανοποιητικό από πολλές απόψεις. Καταρχήν, το κείμενο αυτό πρέπει να τεθεί σε μια ιστορική και μεθοδολογική προοπτική. Έπρεπε να αναζητηθεί ένας συμβιβασμός μεταξύ ιδιαίτερα πολύπλοκων εθνικών, εμπορικών, κοινωνικών συμφερόντων. Να που καταλήξαμε σε κείμενο το οποίο εγκρίθηκε από δεκαπέντε χώρες, δηλαδή από ολόκληρη την Ένωση. Χρειάζονται λοιπόν σοβαροί λόγοι για να αποφασίσουμε να γκρεμίσουμε ή να εξαρθρώσουμε με τροποποιήσεις αυτό το οικοδόμημα που χτίστηκε υπομονετικά επί τρία χρόνια και να αποδοθούμε - όπως έλεγε πριν λίγο ο Rolf Linkohr - σε νομικές περιπέτειες ή να εγκαταλείψουμε το κείμενο; Ποιός θα κέρδιζε; Δεν το γνωρίζω, αλλά φαντάζομαι τι ζυμώσεις διάλυσης της ενιαίας αγοράς θα άρχιζαν να ενεργούν!
<P>
Πράγματι, πώς θα μπορούσε κανείς να φανταστεί μια αγορά ανοικτή για το σύνολο των μεταποιημένων προϊόντων και των υπηρεσιών που θα ήταν κλειστή για έναν από τους πλέον αποφασιστικούς παράγοντες της ανάπτυξης, δηλαδή την ενέργεια; Όπως διδάσκει η ιστορία των εθνών και των ηπείρων, η αναδίπλωση και οι περιορισμοί δεν μπορούν να αναχθούν σε νόμο για την ανάπτυξη των κοινωνιών, διότι αυτό προκαλεί δυστυχία και όχι ευημερία. Αντιθέτως, η άρση των τελωνειακών φραγμών, η κατάργηση των επιβαρύνσεων, η επέκταση της φυσικής αγοράς είναι οι παράγοντες που επιτρέπουν στην Ευρώπη να προοδεύει από τη διακήρυξη Schuman, το 1950.
<P>
Αλλά σε όσους αισθάνονται ανησυχία, η οποία εξάλλου αναζωπυρώνεται καμμιά φορά για κομματικούς λόγους, νομίζω πως πρέπει να πούμε ότι αυτό το νέο στάδιο στην οικοδόμηση μιας πραγματικής Ευρωπαϊκής Ένωσης σέβεται τα συλλογικά και κοινωνικά συμφέροντα που επικαλούνται πολλά κράτη, μεταξύ των οποίων και η Γαλλία. Και κανείς δεν μπορεί να πει εντίμως στην κοινή γνώμη ότι εδώ πρόκειται για αχαλίνωτη απελευθέρωση ή για ανεξέλεγκτη και άμετρη πρόσβαση των παραγωγών στο σύνολο της αγοράς με κίνδυνο να παρασυρθούν ολόκληροι κλάδοι της οικονομίας μας από ένα καταστροφικό χείμαρρο.
<P>
Λαμβάνεται πρόνοια, και κυρίως, μετά εννέα χρόνια, θα διεξαχθεί νέα συζήτηση μετά από απολογισμό για να κριθούν ευλόγως διευθετήσεις που θα πρέπει να γίνουν εδώ κι εκεί με επέκταση της οδηγίας σε κάποια σημεία, στον τομέα της προστασίας των καταναλωτών. Δεν πρόκειται συνεπώς για ανατροπή, αλλά για εξέλιξη. Το καθήκον μας εδώ είναι να πράξουμε το παν για να μπορέσει η Ευρώπη να συνεχίσει την πορεία της και να φροντίσουμε να μην δημιουργηθεί ένας παράγων αναστάτωσης για την ήπειρό μας και, ασφαλώς, για τον υπόλοιπο κόσμο.
<P>
Όπως και η ομάδα μου, το Ευρωπαϊκό Λαϊκό Κόμμα, θα εγκρίνω αυτή την οδηγία ne varietur.

<SPEAKER ID=261 LANGUAGE="ES" NAME="Estevan Bolea">
Κυρία Πρόεδρε, και εγώ επίσης θα πρέπει να συγχαρώ θερμά τον κ. Desama, ακριβώς διότι υπήρξα μάρτυρας, μάρτυρας άμεσος, των προσπαθειών που κατέβαλε για να καταλήξουμε σε αυτήν την κοινή θέση. Και όπως είπε και εκείνος πολύ εύστοχα, η κοινή αυτή θέση είναι καλή. Και είναι καλή χάρη στην εργασία πολλών από αυτό το Σώμα.
<P>
Είναι αλήθεια, κύριε Επίτροπε, είναι αλήθεια, αξιότιμοι κύριοι βουλευτές, ότι σε όλους μας θα άρεσε ασφαλώς ένα άλλο περιεχόμενο, αλλά αποτελεί ένα πρώτο βήμα, ένα πρώτο βήμα πολύ σημαντικό, και πριν από ένα χρόνο, αξιότιμοι κύριοι βουλευτές, θα είχαμε υπογράψει διότι δεν ήμαστε σίγουροι ότι θα φθάναμε ως εδώ.
<P>
Είναι αλήθεια ότι θα μας άρεσε σιγά σιγά να ενσωματωθεί η προστασία του περιβάλλοντος -που σήμερα απουσιάζει από τον τομέα του ηλεκτρισμού- και να βελτιωθεί η ενεργειακή αποτελεσματικότητα, για την οποία συζητάμε διαρκώς δίχως τα λόγια να ακολουθούν έργα. Εγώ όμως είμαι πεπεισμένη ότι, κατά τα επόμενα βήματα, θα φθάσουμε και σε αυτό.
<P>
Ακουσα την κ. Garcνa Arias και νομίζω ότι έκανε λάθος Κοινοβούλιο και λάθος χώρα, διότι δεν κατάλαβα τίποτε από τα όσα είπε. Μου φάνηκε σαν φαντασίωση -κάθε άλλο παρά ηρωική- και λυπάμαι διότι τη θεωρώ φίλη μου και πολύ οξυδερκή, αλλά δεν ξέρω σε τι αναφερόταν. Ίσως στο ότι ήταν η σοσιαλιστική Κυβέρνηση, στης οποίας το κόμμα ανήκει, εκείνη που εξαιτίας της απωλέσθηκαν στην Ισπανία 25.000 θέσεις απασχόλησης στα ανθρακωρυχεία, και στο ότι ο σημερινός Υπουργός Βιομηχανίας επιχειρεί να σώσει ό, τι μπορεί να σωθεί από όλη αυτήν την καταστροφή που προκάλεσε η ενεργειακή πολιτική της σοσιαλιστικής Κυβέρνησης.
<P>
Εφόσον όμως δεν βρισκόμαστε εδώ για να συζητάμε για τις εθνικές πολιτικές αλλά για ένα εκπληκτικό σχέδιο, για την Ένωση, την αγορά της Ένωσης στον ενεργειακό τομέα, θα ήθελα να πω ότι η Ομάδα μου δεν πρόκειται να υποστηρίξει καμία τροπολογία, εκτός από εκείνες που αναφέρονται στη χρησιμοποίηση του άνθρακα.
<P>
Η οδηγία επισημαίνει ότι μπορεί να του αποδοθεί οικονομική προτίμηση διότι μπορεί να χρησιμοποιηθεί όλος ο άνθρακας που διαθέτουν και επιθυμούν τα Κράτη μέλη σε ποσότητα 15 % της πρωτογενούς ενέργειας.
<P>
Στην Ισπανία, ο άνθρακας αντιπροσωπεύει αυτήν τη στιγμή το 18 % της πρωτογενούς ενέργειας· από αυτό το ποσοστό, το 10 % είναι εγχώριος άνθρακας και το 8 % άνθρακας εισαγωγής. Κάτι που σημαίνει ότι με 15 % ακόμη υπάρχει ένα ποσοστό 50 % στο οποίο μπορεί να αποδοθεί οικονομική προτίμηση. Επιπλέον όμως προβλέψαμε να μας υποστηρίξετε -τουλάχιστον αυτό σας ζητάμε- στο να ανέλθει η ποσότητα στο 25 %. Με ποιό σκοπό; Απλώς με σκοπό να καθησυχάσουμε τα άτομα τα οποία ανησύχησαν μάταια. Προσθέσαμε σε μια τροπολογία που κάνει λόγο για το 25 % -κάτι που θα κάλυπτε δυόμισι φορές τον εγχώριο άνθρακα που χρησιμοποιεί η Ισπανία αυτήν τη στιγμή- τα Κράτη μέλη να μπορούν να φτάσουν να εφαρμόζουν αυτά τα μέτρα, σύμφωνα με ένα μεταβατικό καθεστώς, ανάλογα με τις ανάγκες τους.
<P>
Κυρία Πρόεδρε, αξιότιμοι κύριοι βουλευτές, ευχαριστώ πολύ. Θα υποστηρίξουμε μόνον αυτές τις τροπολογίες, και όχι τις υπόλοιπες, διότι επιθυμούμε να τεθεί σύντομα σε λειτουργία η ενιαία αγορά του ηλεκτρισμού.

<SPEAKER ID=262 LANGUAGE="IT" NAME="Secchi">
Κυρία Πρόεδρε, θα ήθελα να αρχίσω υπογραμμίζοντας το γεγονός ότι εάν, από τη μία πλευρά, το άνοιγμα και η μερική απελευθέρωση της εσωτερικής αγοράς της ηλεκτρικής ενέργειας αντιπροσωπεύουν ένα βασικό βήμα για την πλήρη πραγματοποίηση της ενιαίας αγοράς, χρειάζεται, από την άλλη, να έχουμε απόλυτη επίγνωση του γεγονότος ότι η κοινή θέση του Συμβουλίου αντιπροσωπεύει ένα σταθερό σημείο που θα πρέπει να λάβουμε υπόψη, όπως και άλλοι συνάδελφοι έχουν ήδη υπογραμμίσει, περισσότερο σαν αφετηρία για περαιτέρω εξελίξεις παρά σαν τον τελικό στόχο αυτού του σημαντικότατου τομέα.
<P>
Αλλοι συνάδελφοι της Ομάδας του ΕΛΚ έχουν ήδη διευκρινίσει τους λόγους για τους οποίους εμείς θεωρούμε ότι το κείμενο θα πρέπει να υποστηριχθεί χωρίς καμία τροποποίηση, έστω κι αν σε πολλούς τομείς θα προτιμούσαμε ουσιαστικότερες προόδους. Το ζήτημα αφορά, παραδείγματος χάρη, το ρόλο των διανομέων, όπως οι δημοτικές επιχειρήσεις, για να αναφερθώ στην ιταλική περίπτωση. ιδιαίτερες μεθόδους που θα επιτρέπουν την πρόσβαση εταιρειών ή μικρομεσαίων επιχειρήσεων στην ελεύθερη αγορά, για να αναφέρω μία άλλη σημαντικότατη πλευρά που δεν έχει ληφθεί υπόψη. την αξιοποίηση του ρόλου των ανεξαρτήτων παραγωγών και εκείνων που παράγουν για δική τους χρήση και, τέλος, για να αναφέρω μία άλλη πολύ σημαντική πλευρά, την περαιτέρω απελευθέρωση των διασυνοριακών ανταλλαγών ηλεκτρικής ενέργειας.
<P>
Εάν όντως η πρόταση τροποποιήσεων της οδηγίας στην παρούσα φάση συνεπάγεται τον κίνδυνο ακύρωσης της εργασίας οκτώ ετών, θέλουμε να τονίσουμε ότι το Ευρωπαϊκό Κοινοβούλιο θα πρέπει στο άμεσο μέλλον να καταβάλει κάθε δυνατή προσπάθεια σε αυτό τον τομέα, παρακινώντας το Συμβούλιο και την Επιτροπή ώστε, αφού αρχίσει να ισχύει η οδηγία, να προχωρήσουν σε σύντομο διάστημα σε νέα μέτρα απελευθέρωσης της αγοράς, απελευθέρωσης που θα προκαλέσει τα αναμενόμενα αυτονόητα οφέλη και θα προωθήσει την ανταγωνιστικότητα του ευρωπαϊκού παραγωγικού συστήματος υπέρ των καταναλωτών γενικότερα.
<P>
Τέλος, θα ήθελα να υπογραμμίσω ότι μία άμεση θέσπιση της οδηγίας αποκτά ιδιαίτερη σημασία για ορισμένα κράτη μέλη, όπως η Ιταλία, όπου η αγορά ηλεκτρικής ενέργειας -μέχρι τώρα ήταν ανύπαρκτη ως πραγματική αγορά- πολύ σύντομα θα επαναδιοργανωθεί ριζικά. Πράγματι, χωρίς ένα σταθερό νομικό πλαίσιο, έστω και ελάχιστο, όπως αυτό που προσφέρει η οδηγία -και που ευχόμαστε να γίνει δεκτό στην Ιταλία με περαιτέρω βελτιώσεις όπως αυτές που ανέφερα συντόμως- δεν θα είναι δυνατό να αρχίσει να λειτουργεί με τρόπο ικανοποιητικό η ρυθμιστική αρχή του τομέα που μόλις πριν από λίγο συγκροτήθηκε, και πολύ λιγότερο δεν θα είναι δυνατό να προχωρήσουμε σε μία αποτελεσματική και ικανοποιητική ιδιωτικοποίηση της ENEL, της Δημοσίας Επιχείρησης Ηλεκτρισμού, διότι πρόκειται για τα απαραίτητα μέτρα που μαζί με τη δημοσιονομική εξυγίανση θα ωθήσουν την Ιταλία να συμβαδίσει με τις υπόλοιπες χώρες της Ένωσης.

<SPEAKER ID=263 NAME="Παπουτσής">
Κυρία Πρόεδρε, κυρίες και κύριοι βουλευτές, η πρόταση που συζητάμε σήμερα σε δεύτερη ανάγνωση, σχετικά με την ολοκλήρωση της εσωτερικής αγοράς ηλεκτρισμού, αποτελεί την κατάληξη μιας πράγματι μακράς διαδικασίας. Μετά από οκτώ χρόνια συζητήσεων, τόσο στο Συμβούλιο όσο και στο Κοινοβούλιο, φαίνεται πλέον δυνατή μία λύση που να είναι αποδεκτή από όλους τους ενδιαφερόμενους.
<P>
Θα ήθελα, λοιπόν, πρώτα απ'όλα, να υπογραμμίσω τη σοβαρή εργασία του εισηγητή κ. Desama, τον οποίον επιθυμώ να ευχαριστήσω θερμότατα για την θαυμάσια εργασία την οποίαν επετέλεσε για 6 χρόνια -εάν θυμάμαι καλά- στα πλαίσια του Ευρωπαϊκού Κοινοβουλίου. Νομίζω λοιπόν ότι, σύμφωνα με τις δικές σας κατευθύνσεις και με τη δική σας προσωπική εργασία, κατορθώσαμε μετά από τις αποφάσεις της Επιτροπής Ενέργειας του Κοινοβουλίου να φθάσουμε σήμερα στην Ολομέλεια συζητώντας την δεύτερη ανάγνωση αυτής της πολύ σημαντικής οδηγίας.
<P>
Η κοινή αυτή θέση του Συμβουλίου εκφράζει τον μεγάλο βαθμό συναίνεσης και συμβιβασμού που διαπιστώθηκε μεταξύ των κρατών μελών, όπως τόνισε και ο κ. van Velzen κατά τη διάρκεια της παρέμβασής του, καθώς επίσης και το συμβιβασμό που επετεύχθη ανάμεσα στα θεσμικά όργανα της Ευρωπαϊκής 'Ενωσης. Αποτελεί μία σημαντική συμφωνία που ανοίγει νέους δρόμους για την ενεργειακή πολιτική στην Ευρώπη, όπως μας τόνισε πριν από λίγο πολύ χαρακτηριστικά ο κ. Soulier.
<P>
Και, όπως θα διαπιστώσατε, η κοινή θέση περιλαμβάνει το μεγαλύτερο μέρος των τροπολογιών που το Ευρωπαϊκό Κοινοβούλιο υιοθέτησε στην πρώτη ανάγνωση, όπως μας θύμισε ο κ. Desama, λέγοντας ότι το 80 % των τροπολογιών του Ευρωπαϊκού Κοινοβουλίου έγινε αποδεκτό και περιλαμβάνονται σήμερα στην κοινή θέση.
<P>
Η κοινή θέση βασίζεται στην θέσπιση κοινών κανόνων, δηλαδή βασικών αρχών για την εσωτερική αγορά ηλεκτρισμού. Κανόνες που όλα τα κράτη μέλη θα πρέπει να ενσωματώσουν και να τηρήσουν στα εθνικά τους συστήματα. Η οδηγία δεν επιβάλλει ένα ομοιόμορφο σύστημα στο σύνολο της Ευρώπης, προβλέπει κάποιο βαθμό επικουρικότητας και ευελιξίας για τα κράτη μέλη στην εφαρμογή των κανόνων και αποφεύγει παράλληλα τις υπερβολικές κανονιστικές ρυθμίσεις. Αυτό αντανακλάται στην οδηγία με τη δυνατότητα που έχουν τα κράτη μέλη να επιλέξουν ανάμεσα σε διαφορετικά μοντέλα και διαφορετικές εναλλακτικές λύσεις.
<P>
Και, απαντώντας στον κ. Pompidou, θα ήθελα να επισημάνω ότι από ευρωπαϊκής πλευράς οι εθνικές διαφορές, όσον αφορά τις ασκούμενες πολιτικές, θα καταστούν λιγότερο σημαντικές. Η οδηγία, εφ'όσον εγκριθεί και εφαρμοσθεί, θα εισαγάγει ένα ελάχιστο, αλλά κοινό επίπεδο απελευθέρωσης και ανταγωνισμού σε όλα τα ηλεκτρικά συστήματα της Ευρωπαϊκής 'Ενωσης, το οποίο θα πρέπει να τηρείται από όλα τα κράτη μέλη.
<P>
Η οδηγία θα επιτρέψει στις δυνάμεις της αγοράς να λειτουργήσουν στη βιομηχανία του ηλεκτρισμού. Προσωπικά είμαι πεπεισμένος ότι η οδηγία θα βελτιώσει ουσιαστικά την θέση της ευρωπαϊκής βιομηχανίας απέναντι στον διεθνή ανταγωνισμό, όπως επεσήμανε στην παρέμβασή του ο κ. Scapagnini. Αποτελεί επίσης ένα πολύ σημαντικό βήμα σ'αυτή την κατεύθυνση, όπως πολλοί συνάδελφοι τόνισαν, ιδιαίτερα όμως ο κ. Linkohr και η κυρία Estevan Bolea.
<P>
Η αγορά ηλεκτρισμού και όλοι οι επί μέρους τομείς, όπως ρυθμίζονται στην οδηγία, μπορεί να υπόκεινται στις υποχρεώσεις της δημόσιας υπηρεσίας, υποχρεώσεις που τα κράτη μέλη μπορούν να επιβάλλουν στις επιχειρήσεις ηλεκτρισμού στην αγορά τους, σε όφελος του γενικού οικονομικού συμφέροντος. Οι υποχρεώσεις αυτές μπορούν να ορισθούν ξεχωριστά από κάθε κράτος μέλος, μέσα σ'ένα κοινοτικό πλαίσιο.
<P>
Τα κράτη μέλη πρέπει να ορίσουν τις υποχρεώσεις δημόσιας υπηρεσίας λεπτομερώς: οι υποχρεώσεις αυτές πρέπει να είναι αντικειμενικές, να είναι διαφανείς, να μην δημιουργούν διακρίσεις και να είναι επαληθεύσιμες. Θα πρέπει να δημοσιευθούν με μια από τις πέντε κατηγορίες που έχουν συμφωνηθεί σε κοινοτικό επίπεδο, δηλαδή την ασφάλεια του εφοδιασμού, τη συνέχεια, την ποιότητα και την τιμή παροχής ηλεκτρισμού, καθώς επίσης και την προστασία του περιβάλλοντος. Οι υποχρεώσεις αυτές θα πρέπει να κοινοποιηθούν στην Επιτροπή, η οποία θα τις ελέγξει σε σχέση με τις διατάξεις του κοινοτικού δικαίου.
<P>
Ο μηχανισμός αυτός θα επιτρέψει στα κράτη μέλη να εξισορροπήσουν τον ανταγωνισμό με τις δημόσιες υπηρεσίες, σε περιπτώσεις όπου αυτό θεωρείται απαραίτητο προς το γενικό συμφέρον της κοινωνίας. Μία ισορροπία στην οποία θα ήθελα να θυμίσω ότι, στην διάρκεια της συζήτησής μας, αναφέρθηκε πάρα πολύ καλά και τόνισε την ανάγκή της ο κ. Gordon Adam. Η λύση αυτή, η οποία εγκρίθηκε ομόφωνα από το Συμβούλιο, είναι το αποτέλεσμα των διαβουλεύσεων του Συμβουλίου που κράτησαν πολλά χρόνια. Θέλω να τονίσω επίσης ότι κάθε λέξη που επιλέχθηκε στο κείμενο της κοινής θέσης σταθμίσθηκε πάρα πολύ προσεκτικά. Στο τέλος, οι αποφάσεις ελήφθησαν στο υψηλότερο πολιτικό επίπεδο που μπορούσαν να ληφθούν. Οι συμφωνίες σ'αυτό το θέμα ήταν πράγματι μια πολύ δύσκολη διαδικασία. Και απαντώντας στην κυρία Ludivina Garcνa Arias και στον κ. Marset Campos, όπως επίσης και στον κ. Sainjon, θέλω να υπογραμμίσω ότι το άρθρο 3 του σχεδίου οδηγίας έχει επιτύχει μία σωστή εξισορρόπηση των απαιτήσεων του ανταγωνισμού, από την μία πλευρά, και τις υποχρεώσεις προς τα στοιχεία παροχής δημόσιας υπηρεσίας, από την άλλη. Γι'αυτό θα ήθελα να σας ζητήσω να μην ανατρέψετε αυτή την λεπτή ισορροπία που επιτύχαμε.
<P>
Με ορισμένες από τις τροπολογίες που έχουν κατατεθεί στο Ευρωπαϊκό Κοινοβούλιο επιδιώκεται να εισαχθεί σε μεγαλύτερο βαθμό η κοινωνική διάσταση στην κοινή θέση. Γνωρίζετε όλοι σας ότι η Επιτροπή προσπαθεί ενεργά να προωθήσει την κοινωνική διάσταση στην Ευρωπαϊκή 'Ενωση. Ωστόσο, όσον αφορά το συγκεκριμένο ζήτημα, χρειαζόμαστε μία ευρεία και όχι τομεακή προσέγγιση. Πρέπει να αποφύγουμε να επιδιώξουμε μία τομεακή εναρμόνιση των κοινωνικών συνθηκών στη βιομηχανία ηλεκτρισμού. Τα ζητήματα αυτά πιστεύουμε ότι πρέπει να λυθούν σε ευρύτερο επίπεδο. Και εδώ θέλω να υπογραμμίσω ότι θα υπάρχει δυνατότητα συζήτησης για τα κοινωνικά και άλλα θέματα σχετικά με την εφαρμογή της οδηγίας στα πλαίσια της Συμβουλευτικής Επιτροπής για την Ενέργεια που η Επιτροπή συγκροτεί με τους φορείς από τον χώρο της ενέργειας, συμπεριλαμβανομένων φυσικά και των συνδικάτων. Ας μην ξεχνάμε ότι ένας από τους κύριους στόχους του σχεδίου οδηγίας είναι η βελτίωση της διεθνούς ανταγωνιστικότητας της βιομηχανίας μας, με τέτοιο τρόπο ώστε να δοθεί μία νέα, ισχυρή ώθηση στη δημιουργία θέσεων απασχόλησης.
<P>
'Αλλες τροπολογίες επίσης του Κοινοβουλίου επιδιώκουν να υπογραμμίσουν την περιβαλλοντική διάσταση. Τονίζοντας την ενεργειακή απόδοση και τις ανανεώσιμες πηγές ενέργειας, προσωπικά συμμερίζομαι την άποψη ότι πρέπει να στηρίξουμε περισσότερο τις ανανεώσιμες πηγές ενέργειας, όπως τόνισαν η κυρία Plooijvan Gorsel και η κυρία Breyer.
<P>
Απαντώντας όμως και στην κυρία Bloch von Blottnitz, θα ήθελα να πω ότι, όπως γνωρίζετε, η Επιτροπή ενέκρινε πρόσφατα την Πράσινη Βίβλο σχετικά με τις ανανεώσιμες πηγές ενέργειας, την οποία μάλιστα έχουμε υποβάλει στο Ευρωπαϊκό Κοινοβούλιο. Είναι αυτή η πρωτοβουλία που θα πρέπει να αποτελέσει κατά τη γνώμη μας το πλαίσιο για τον καθορισμό μιας κατάλληλης στρατηγικής όσον αφορά την στήριξη των ανανεώσιμων πηγών ενέργειας, και όχι το σχέδιο της οδηγίας για την εσωτερική αγορά του ηλεκτρισμού. Σας καλώ λοιπόν να ακολουθήσετε αυτή την προσέγγιση. Εξάλλου, η βάση αυτής της πρωτοβουλίας μας εδραιώθηκε στις δικές σας προτάσεις, στις προτάσεις του Ευρωπαϊκού Κοινοβουλίου, όπως παρουσθιάσθηκαν από τον κ. Mombaur με τη θαυμάσια έκθεση που παρουσίασε στο Ευρωπαϊκό Κοινοβούλιο για τις ανανεώσιμες πηγές ενέργειας. Ορισμένες άλλες τροπολογίες καλύπτουν προτάσεις για την επέκταση της εναρμόνισης στον τομέα του ηλεκτρισμού, που είναι απαραίτητος για την καλή λειτουργία της εσωτερικής αγοράς του ηλεκτρισμού.
<P>
Κυρία Πρόεδρε, η Επιτροπή συμφωνεί με την άποψη ότι μπορεί να χρειασθεί επιπλέον εναρμόνιση, ιδιαίτερα στον τομέα του περιβάλλοντος και της φορολογίας. Οι υπηρεσίες μου έχουν ήδη αρχίσει να εργάζονται γι'αυτά τα θέματα και μία πρώτη μελέτη έχει ήδη προχωρήσει για τον προσδιορισμό των πιθανών αναγκών εναρμόνισης.
<P>
Και απαντώντας στο ερώτημα το οποίο μου έθεσε ο κ. Desama, θα ήθελα να σας διαβεβαιώσω ότι υπάρχει η πολιτική βούληση από την πλευρά της Επιτροπής να σημειωθεί πρόοδος σ'αυτό το θέμα και η Επιτροπή θα παρουσιάσει το συντομότερο δυνατό στο Κοινοβούλιο και το Συμβούλιο μία σχετική ανακοίνωση, όπως μας ζητήσατε. Γι'αυτό, θα σας ζητούσα να περιμένουμε τα αποτελέσματα αυτής της ανάλυσης και να μην προκαταλάβουμε από τώρα τις μελλοντικές μας προτάσεις γιατί αυτό θα μπορούσε να επηρεάσει το δικαίωμα πρωτοβουλίας της Επιτροπής και, μπροστά σ'αυτή τη μεγάλη συζήτηση που πραγματοποιείται στην περίοδο αυτή στα πλαίσια της Διακυβερνητικής Διάσκεψης, πιστεύω ότι ούτε και το Κοινοβούλιο θα ήθελε να περιορισθεί το δικαίωμα πρωτοβουλίας της Επιτροπής. Γι'αυτόν τον λόγο λοιπόν, θα ήθελα να σας παρακαλέσω και εδώ να μην επιμείνετε.
<P>
Κυρία Πρόεδρε, η Επιτροπή έχει αποδεχθεί την κοινή θέση του Συμβουλίου γιατί, πρώτον, πιστεύουμε ότι αντανακλά τους προβληματισμούς του Ευρωπαϊκού Κοινοβουλίου και γιατί, δεύτερον, πιστεύουμε ότι η συμφωνία που επετεύχθη διασφαλίζει με τον καλύτερο δυνατό τρόπο τα συμφέροντα της 'Ενωσης. Γι'αυτόν τον λόγο, η Επιτροπή θα επιθυμούσε να υιοθετήσει το Κοινοβούλιο την κοινή θέση ως έχει, για να μην διαταραχθεί η λεπτή ισορροπία που επετεύχθη μετά από μία μακρόχρονη και δύσκολη διαπραγμάτευση, και, επίσης, γιατί πιστεύουμε ότι είναι πρωταρχικής σημασίας να προωθηθεί γρήρορα η τελική έκδοση της οδηγίας, προκειμένου να απαλειφθεί η αβεβαιότητα που βαρύνει τη βιομηχανία μας και να αποδεσμευθούν τα οφέλη για τους ευρωπαίους πολίτες, κάτι που οι κλάδοι της παραγωγής του ηλεκτρισμού και της κατανάλωσης στηρίζουν και αναμένουν με αγωνία.
<P>
Σε περίπτωση που το Ευρωπαϊκό Κοινοβούλιο -και εδώ θα ήθελα να επαναλάβω για άλλη μια φορά την πολιτική μας βούληση και την πολιτική μας διάθεση να δούμε να εγκρίνεται η κοινή θέση ώς έχει, χωρίς τροπολογίες- υιοθετήσει τελικά κάποιες τροπολογίες, η Επιτροπή θα τις εξετάσει προσεκτικά και, μετά την αυριανή ψηφοφορία, θα δηλώσουμε τη θέση μας. Θα ήθελα επίσης να σας διαβεβαιώσω ότι θα βρίσκομαι εδώ παρών κατά τη διάρκεια της ψηφοφορίας.
<P>
Κυρίες και κύριοι βουλευτές, η ψήφος σας για τον ηλεκτρισμό θα επηρεάσει σημαντικά τις εξελίξεις προς το άνοιγμα της εσωτερικής αγοράς όχι μόνο του ηλεκτρισμού, αλλά και του φυσικού αερίου. Και ελπίζω ότι η επίδραση αυτή θα είναι θετική, ότι αύριο το Ευρωπαϊκό Κοινοβούλιο θα δώσει ένα θετικό μήνυμα για να προχωρήσουμε περαιτέρω τις συζητήσεις για την οδηγία της εσωτερικής αγοράς του φυσικού αερίου.
<P>
Κλείνοντας, θέλω για μία ακόμη φορά να ευχαριστήσω τον κ. Desama και όλα τα μέλη του Κοινοβουλίου που ασχολήθηκαν με το θέμα αυτό για την εποικοδομητική συνεργασία που είχαμε όλους αυτούς τους μήνες και όλα τα προηγούμενα χρόνια με τους προηγούμενους συναδέλφους μου που είχαν την ευθύνη στον τομέα της ενέργειας. Εάν αύριο υιοθετηθεί η κοινή θέση για αυτή την οδηγία, πιστεύω ότι θα είναι μία μεγάλη επιτυχία για το Ευρωπαϊκό Κοινοβούλιο, αλλά και για την Επιτροπή. Γιατί μαζί φθάσαμε σήμερα σ'αυτό το σημείο μετά από μακρόχρονη -πολύχρονη θα έλεγα- κοινή προσπάθεια.
<P>
(Χειροκροτήματα)

<SPEAKER ID=264 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 11.30.

<CHAPTER ID=11>
Aνταγωνισμός στον τομέα των τηλεπικοινωνιών
<SPEAKER ID=265 NAME="Πρόεδρος">
H ημερήσια διάταξη προβλέπει τη σύσταση για τη δεύτερη ανάγνωση, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής (A4-0402/96), σχετικά με την κοινή θέση του Συμβουλίου (C4-0469/96-95/0280(COD)), για την έκδοση οδηγίας του Eυρωπαϊκού Kοινοβουλίου και του Συμβουλίου, που τροποποιεί τις οδηγίες 90/387/EOK και 92/44/EOK του Συμβουλίου για να τις προσαρμόσει στο ανταγωνιστικό περιβάλλον στον τομέα των τηλεπικοινωνιών (Eισηγητής: ο κ. Herman).

<SPEAKER ID=266 NAME="Herman">
Κυρία Πρόεδρε, αγαπητοί συνάδελφοι, το έργο μου ήταν πολύ πιο εύκολο από το έργο του κ. Desama, εφόσον το Κοινοβούλιο και η Επιτροπή συμφώνησαν πολύ πιο γρήγορα σε μια κατεύθυνση, την οποία εξάλλου υπαγόρευαν κατά μέγα μέρος οι εξαιρετικά γρήγορες τεχνικές εξελίξεις που χρειάστηκε να αντιμετωπίσουν οι εθνικοί φορείς μας. Και αναγκάστηκαν να αναγνωρίσουν σύντομα ότι η διατήρηση των μονοπωλίων ήταν κάτι το αδύνατον. Δεν είναι το ίδιο όπως στην περίπτωση της Γαλλικής Επιχείρησης Ηλεκτρισμού και άλλων δημοσίων μονοπωλίων. Εδώ, δεν υπήρχε άλλος δρόμος για όποιον δεν ήθελε απλώς να περιθωριοποιηθεί και να εξαφανιστεί.
<P>
Είμαι ευτυχής που διαπιστώνω ότι στο εσωτερικό της επιτροπής οικονομικής, νομισματικής και βιομηχανικής πολιτικής δεν σημειώθηκαν διαφωνίες όταν χρειάστηκε να εκπροσωπηθεί μια σειρά τροπολογιών της πρώτης ανάγνωσης που είχαν απορριφθεί εν μέρει από την Επιτροπή, παρόλο που η τελευταία τις είχε λάβει κατά μέγα μέρος υπόψη. Θα ήθελα να επισημάνω εν συντομία τα πέντε σημεία για τα οποία υπάρχουν ακόμα μερικές μικρές αποκλίσεις.
<P>
Το πρώτο, είναι η τροπολογία 5 για τον ορισμό των μισθωμένων γραμμών. Νομίζω ότι, αφού λάβαμε υπόψη τις αντιρρήσεις της Επιτροπής κατά την πρώτη ανάγνωση, επαναδιατυπώσαμε αυτή την τροπολογία κατά τρόπο που αίρει κάθε ασάφεια. Το δεύτερο σημείο είναι η δυνατότητα μεταφοράς των αριθμών κλήσεως. Μπορέσαμε να διαπιστώσουμε ότι, σε δύο χώρες όπου θεσπίστηκε ο ανταγωνισμός, η δυνατότητα μεταφοράς των αριθμών κλήσεως αποτελεί ουσιώδες πρόβλημα υπό την έννοια ότι ακόμα και αν ένας ανταγωνιστής προσφέρει χαμηλότερες ή περισσότερο ελκυστικές τιμές, οι καταναλωτές διστάζουν να αλλάξουν, διότι αυτό προϋποθέτει αλλαγή αριθμού κλήσεως, πράγμα που δεν δημιουργεί μείζον πρόβλημα για έναν ιδιώτη, αλλ' αντιθέτως αντιπροσωπεύει μια δαπανηρή επιχείρηση για επιχειρήσεις που διανέμουν πολλά έντυπα, δημοσιεύουν αγγελίες, ή κατέχουν ήδη μια ολόκληρη σειρά εγγράφων στα οποία αναγράφεται ο αριθμός τηλεφώνου τους. Αυτός είναι ο λόγος για τον οποίο η δυνατότητα μεταφοράς των αριθμών κλήσεως είναι σημαντικό στοιχείο.
<P>
Επιμένουμε πολύ σε ένα περισσότερο πολιτικό πρόβλημα, την ανεξαρτησία των ρυθμιστικών αρχών, τις οποίες διατηρείτε εθνικές. Από την στιγμή που επιλέγεται αυτή η οδός, η οποία είναι περισσότερο επικίνδυνη και λιγότερο ασφαλής από την άλλη, πρέπει τουλάχιστον να εξασφαλισθεί ότι αυτές οι ρυθμιστικές αρχές είναι ανεξάρτητες και δεν αποτελούν απλώς το φύλλο συκής που μπαίνει για να κατευνάσει το οργισμένο βλέμμα των επιτρόπων αλλά, στην πραγματικότητα, αποτελεί μεταμφίεση του εθνικού φορέα. Δεν θα σας αναφέρω παραδείγματα, αλλά όλος ο κόσμος - και σεις οι ίδιοι με το χαμόγελό σας - καταλάβατε σε τι αναφέρομαι.
<P>
Δεύτερο άλλο πρόβλημα: η χρηματοδότηση της καθολικής υπηρεσίας. Συμφωνούμε όλοι ότι χρειάζεται καθολική υπηρεσία. Η Επιτροπή έχει υποβάλει ενδιαφέρουσες προτάσεις σχετικά, οι οποίες, όπως θεωρούν ορισμένοι φίλοι μας, δεν προχωρούν αρκετά. Νομίζουμε, από την πλευρά μας, ότι η πρόταση που υποβάλετε είναι σχετικά μετριοπαθής και μπορεί να συγκεντρώσει ευρεία πλειοψηφία, αλλ' ασφαλώς δεν αρκεί να δηλώσει κανείς ότι μια υπηρεσία είναι «καθολική», πρέπει επίσης να μπορεί να πει ποιός την πληρώνει.
<P>
Σήμερα, βλέπουμε, τυχαία λες, μια σειρά χώρες που εκτείνουν όσο το δυνατόν περισσότερο τη δημόσια υπηρεσία, διότι γνωρίζουν καλά ότι έτσι μπορούν να εμποδίσουν τον ανταγωνισμό, δεδομένου ότι οι μεν θα είναι βέβαιοι ότι θα υποστηριχθούν από το κράτος τους, ενώ οι άλλοι, οι ανταγωνιστές τους, θα πρέπει να αντιμετωπίσουν τον ανταγωνισμό μόνοι. Αυτό θα περιόριζε την έκταση της επιχείρησης απελευθέρωσης και συνεπώς η Επιτροπή πρέπει οπωσδήποτε, κατά τη γνώμη μου, να καταρτίσει μια οδηγία, ή ίσως έναν κανονισμό, για τη χρηματοδότηση της καθολικής υπηρεσίας.
<P>
Τέλος, ζητούμε, χωρίς να έχουμε πολλές αυταπάτες, διότι η Επιτροπή δεν έχει πλέον το θάρρος που είχε άλλοτε, ζητούμε να υπάρξει μια υπερεθνική ευρωπαϊκή αρχή που να εξασφαλίσει τη σταθερή νομολογία αυτών των εθνικών κανονιστικών αρχών. Λίγο μας ενδιαφέρει αν θα είναι η Επιτροπή ή ένα όργανο υπό την εξουσία της Επιτροπής, αλλά αν δεν ιδρυθεί ευρωπαϊκή αρχή επιφορτισμένη να μεριμνά ούτως ώστε αυτές οι ρυθμιστικές αρχές να μην ενεργούν κάθε μια κατά βούληση, θα καταλήξουμε σε αυτό που επιθυμούμε να αποφύγουμε, δηλαδή δεκαπέντε αγορές που θα παραμείνουν ξεχωριστές. Χρειάζεται λοιπόν, προφανώς, ομοιόμορφη ρύθμιση, ή εν πάση περιπτώσει ομοιόμορφη επίβλεψη της ρύθμισης.

<SPEAKER ID=267 LANGUAGE="EN" NAME="Read">
Κυρία Πρόεδρε, υποβάλλω τα συγχαρητήριά μου στον εισηγητή κ. Herman για την έκθεσή του την οποία θα υποστηρίξει η Σοσιαλιστική Ομάδα. Θα ήθελα να υπογραμμίσω και να επαναλάβω ορισμένα από τα σημεία τα οποία θέτει. Το πρόβλημα της ανεξαρτησίας των εθνικών ρυθμιστικών αρχών είναι ένα εξ εκείνων τα οποία έχει σχολιάσει επανειλημμένα το Κοινοβούλιο. Ελπίζω ότι ο Επίτροπος θα θυμάται πως η προηγούμενη έκθεση για την φωνητική τηλεφωνία, η οποία υπήρξε η πρώτη στην οποία εφαρμόστηκε η μετά Μάαστριχτ διαδικασία συνδιαλλαγής, αναφερόταν στο πρόβλημα τόσο της ανεξαρτησίας όσο και των διαθέσιμων πόρων αυτών των ρυθμιστικών αρχών που θεσπίστηκαν κατά τις διαπραγματεύσεις μεταξύ Κοινοβουλίου και Συμβουλίου. Είναι αυταπόδεικτο το γεγονός ότι εάν οι οργανισμοί αυτοί δεν είναι ανεξάρτητοι - και εάν μπορώ να αντιγράψω τον κ. Herman, είναι ευκολότερο να βρούμε παραδείγματα μη ανεξαρτησίας παρά ανεξαρτησίας κι' ας είμαστε ειλικρινείς - και εάν δεν διαθέτουν τους πόρους για να εκτελέσουν το έργο που τους αναθέτει η Επιτροπή, τότε κάνουμε νομοθεσία που είναι σχεδόν βέβαιο ότι δεν πρόκειται να λειτουργήσει.
<P>
Θα εκτιμούσα τα τυχόν σχόλια του Επιτρόπου σχετικά με τις προθέσεις της Επιτροπής για μια ευρωπαϊκή ρυθμιστική αρχή και για το πως βλέπει τη σύνδεση μεταξύ της προτεινόμενης ευρωπαϊκής ρυθμιστικής αρχής και των αντίστοιχων εθνικών αρχών. Είναι γεγονός ότι κατά το παρελθόν δεν επιτύχαμε να κάνουμε σωστή νομοθεσία σ' αυτόν τον σημαντικό τομέα. Οι λόγοι για τους οποίους δεν επετεύχθη αυτό είναι αντιληπτοί. Αυτό που προκύπτει σαφώς από την παρούσα πρόταση αλλά και από άλλες είναι ότι έχουμε ολοένα και λιγότερο χρόνο στη διάθεσή μας όχι μόνο για την ημερομηνία της απελευθέρωσης που έχουμε θέσει οι ίδιοι στους εαυτούς μας αλλά και για τις δυνατότητες αυτής της ευρωπαϊκής βιομηχανίας να επιβιώσει και να ανταγωνιστεί με τις Ηνωμένες Πολιτείες της Αμερικής και την Ιαπωνία. Ήρθα μόλις προ ολίγου από μια σύσκεψη με εκπροσώπους της βιομηχανίας τεχνολογίας πληροφορικής στην Ευρώπη και μπορώ να κατανοήσω πολύ καλά τα αισθήματα απογοήτευσης και φόβου που τους διακατέχουν.
<P>
Θα ήθελα να ρωτήσω την Επιτροπή - και γνωρίζω ότι ίσως να μην μπορέσετε να απαντήσετε αυτή τη στιγμή αλλά εάν μου επιτρέψετε θα σας απευθύνω σχετική επιστολή - εάν μπορεί να παράσχει στο Κοινοβούλιο κάποια ένδειξη για το ποσοστό του υφισταμένου ευρωπαϊκού τηλεπικοινωνιακού δικαίου που έχει μεταφερθεί στο εθνικό δίκαιο των κρατών μελών και επίσης για το πόσα κράτη μέλη εφαρμόζουν πράγματι αυτό το δίκαιο και ποια μέτρα έχουν λάβει οι εθνικές ρυθμιστικές αρχές. Εάν μπορούσαμε να έχουμε κάποιες ενδείξεις των απαντήσεων σ' αυτές τις ερωτήσεις, και τα Μέλη που έχουν συμμετάσχει στον τομέα αυτόν γνωρίζουν ορισμένες από τις απαντήσεις, θα αποτελούσαν μεγάλη πρόοδο προς την κατεύθυνση υπεράσπισης ενός ευρωπαϊκού ρυθμιστικού οργανισμού.
<P>
Θα ήθελα να πω στον Επίτροπο ότι δεν μου φαίνεται σωστό - ίσως άλλα Μέλη του Σώματος να έχουν διαφορετική άποψη - να θεσπιστεί μια ευρωπαϊκή ρυθμιστική αρχή απλά και μόνο επειδή οι αντίστοιχες εθνικές αρχές δεν λειτουργούν. Υπάρχουν σαφείς υποχρεώσεις για τις εθνικές αρχές και σαφείς αντίστοιχες για τις ευρωπαϊκές. Τα σχόλια του Επιτρόπου σχετικά με το παραπάνω θέμα καθώς και σχετικά με την εξαιρετική έκθεση του κ. Herman θα είναι πολύ διαφωτιστικά για το Σώμα.

<SPEAKER ID=268 LANGUAGE="SV" NAME="Lindqvist">
Κυρία Πρόεδρε, από την 1η Ιανουαρίου 1998 θα ιχύει επομένως ελεύθερος ανταγωνισμός στην αγορά των τηλεπικοινωνιών. Εκ μέρους της Ομάδας των Φιλελευθέρων διατυπώθηκε, ήδη κατά την πρώτη επεξεργασία την 31η Μαϊου του τρέχοντος, η σημασία να υπάρχει μία καλή ετοιμότητα καιμία νομοθεσία που θα διευκολύνει την νέα μεγαλύτερη αγορά να λειτουργεί όσον το δυνατόν καλύτερα. Αυτό κατέστη επίσης δυνατόν μέσω της λεγόμενης οδηγίας πλαίσιο του 1990. Αλλά για να λειτουργήσει η αγορά απαιτείται να μπορούν οι διάφοροι εταίροι να διαχωρίσουν τους ρόλους τους. Γι'αυτό πρέπει κατ'αρχάς η εθνική εποπτική αρχή να έχει αρμοδιότητες, αλλά να είναι επίσης αποστασιοποιημένη και εντελώς ανεξάρτητη. Θα πρέπει να είναι ανεξάρτητη από όλους τους οργανισμούς και τις επιχειρήσεις που παρέχουν τηλεπικοινωνιακά δίκτυα, εξοπλισμό και υπηρεσίες.
<P>
Η ομάδα μας στηρίζει επομένως ότι είναι ουσιαστικό στην έκθεση και θέλει να υπογραμμίσει ιδιαιτέρως την πρόταση περί μιας συμβουλευτικής επιτροπής για τις τηλεπικοινωνίες με αντιπροσώπους των εθνικών εποπτικών αρχών. Είναι σημαντικό να εκπροσωπούνται ικανοποιητικά σ'αυτή την επιτροπή οι χρήστες, οι καταναλωτές. Θεωρούμε δεδομένο ότι οι συναντήσεις και τα έγγραφα της επιτροπής θα δημοσιοποιούνται. Η Επιτροπή και η συμβουλευτική επιτροπή θα παρακολουθούν προσεκτικά και θα αναφέρουν την εξέλιξη στις εθνικές εποπτικές αρχές και τους εταίρους της αγοράς. Εάν αυτό γίνει με τον σωστό τρόπο, δεν πιστεύω ότι χρειάζεται ίσως κάποια ιδιαίτερη ευρωπαϊκή εποπτική αρχή.
<P>
Κατά την προηγούμενη επεξεργασία το Κοινοβούλιο ενέκρινε τις περισσότερες προτάσεις της Επιτροπής Οικονομικών Υποθέσεων για αλλαγές στην νομοθεσία, την αποσαφήνηση των προϋποθέσεων για την παροχή δημοσίων υπηρεσιών κ.ά.. Η Επιτροπή ενέκρινε επίσης πολλές από τις αλλαγές.
<P>
Η πληροφόρηση δεν πρέπει να αφορά μόνον την τεχνολογία - είναι εξίσου ένα θέμα δημοκρατίας και παροχής ίσων δυνατοτήτων σε όλες τις ομάδες. Γι'αυτό απαιτείται εκπαίδευση, αλλά απαιτείται επίσης από τις επιχειρήσεις τηλεπικοινωνιών και τις αρχές να φροντίσουν ώστε να καλυφθούν και οι ακριτικές περιφέρειες και οι αραιοκατοικημένες περιοχές στα κράτη μέλη μας.

<SPEAKER ID=269 NAME="Bangemann">
Kυρία Πρόεδρε, o κ. Maher έχει δίκιο. Θα πρέπει πολύ γρήγορα να ασχοληθούμε με τροποποιήσεις οδηγιών, τις οποίες εγκρίναμε μόλις πριν από λίγα χρόνια. H οδηγία πλαίσιο, για τη διάταξη ανοικτού δικτύου (ONP), εγκρίθηκε το 1990 και η οδηγία για ενοικιαζόμενους αγωγούς, μάλιστα, μόλις το 1992. Aλλά αυτό είναι κάτι που θα γίνει πιθανόν τα επόμενα χρόνια. H μοναδική παρηγοριά, που μπορώ να συνάγω από το γεγονός αυτό, είναι ότι θα έχω συχνά την ευχαρίστηση να διαβάζω εκθέσεις του κ. Herman. Eίναι αλήθεια ότι η τεχνική εξέλιξη προχωρεί τόσο γρήγορα, ώστε, σύντομα, ένα μεγάλο μέρος αυτών που έχουμε ψηφίσει τα τελευταία χρόνια θα είναι, πρακτικά, απηρχαιωμένο.
<P>
Eπιτρέψτε μου εδώ να αναφέρω μια μόνο χαρακτηριστική λέξη, που θα συνεχίσει να μας απασχολεί τους επόμενους μήνες, τη λέξη σύγκλιση, δηλαδή τη σύμπτωση των διαφορετικών μέχρι τώρα υπηρεσιών στον τομέα των τηλεπικοινωνιών, η οποία προωθείται, λόγω των τεχνικών δυνατοτήτων. Oι διαφορές, τις οποίες ανεχόμαστε σήμερα ως αυτονόητες μεταξύ των τηλεφωνικών υπηρεσιών, της τηλεόρασης, της ραδιοφωνίας και των άλλων εφαρμογών, θα απαρχαιώνονται ολοένα και περισσότερο, και οι νομοθετικές προϋποθέσεις που δημιουργήθηκαν σήμερα για να πραγματευθούν τις υπηρεσίες αυτές ξεχωριστά, θα αλλάξουν αποφασιστικά. Θα πρέπει λοιπόν, δυστυχώς, - ή Δόξα τω Θεώ, ανάλογα με το πώς το βλέπει κανείς - να ασχοληθούμε με τροποποιήσεις τα επόμενα χρόνια.
<P>
Δεν υπάρχουν μεγάλα προβλήματα μεταξύ μας. Aπό τις επτά τροπολογίες του Kοινοβουλίου, η Eπιτροπή μπορεί να υιοθετήσει τις τέσσερις, ενώ τις τρεις όχι. Θα πω αμέσως γιατί όχι, αλλά επιτρέψτε μου κατ' αρχήν να πω κάτι για τις τροπολογίες που υιοθετούμε. Aναφέρομαι κυρίως στις τροπολογίες 4 και 6, στα τμήματα, εν πάση περιπτώσει, όπου ζητείται η δημιουργία μιας ευρωπαϊκής ρυθμιστικής αρχής. O κ. Herman γνωρίζει ότι δεν μας λείπει το θάρρος που κατ' αρχήν αναγνωρίζουμε, κατά κάποιον τρόπο, την πραγματικότητα, η οποία έγκειται στο ότι μέχρι τώρα ούτε ένα κράτος μέλος δεν μπορεί να υποστηρίξει την άποψη αυτή. Tώρα, σαφώς και η Eπιτροπή είναι σε θέση να κινήσει κάτι, αλλά δεν μπορούμε να αντικαταστήσουμε πλήρως το Συμβούλιο, αν δεν θέλει; αυτό το καταλαβαίνουν όλοι.
<P>
Ωστόσο φροντίσαμε, στη σημερινή κατάσταση, να μην προκύψει χάος. Θέσαμε βασικούς κανόνες που ζητούν την ανεξαρτησία των εθνικών ρυθμιστικών αρχών. Θέσαμε βασικούς κανόνες για τις αποφάσεις τους, κατ' αρχήν γενικές - διαφάνεια, όχι ύπαρξη μειωτικών διακρίσεων, κ.λπ. μέχρι και συγκεκριμένες διατάξεις, όταν πρόκειται για συγκεκριμένα προβλήματα, όπως λ.χ. χορήγηση αδειών και πολλά άλλα. Aυτό σημαίνει πως το σημερινό καθεστώς, υπό το οποίο λειτουργούν αυτές οι εθνικές αρχές, δεν θα συνεχιστεί χωρίς ευρωπαϊκό πλαίσιο, και φυσικά θα το ελέγξουμε αυτό, κυρία Read, μια και η Eπιτροπή είναι υποχρεωμένη, εφόσον έχει εκδοθεί μια ευρωπαϊκή νομοθεσία, να ελέγχει την εφαρμογή των νόμων αυτών και εν ανάγκη να προβαίνει σε διαβήματα.
<P>
Έχουμε επίσης έναν ακριβή πίνακα, ποιος και τι έχει εφαρμόσει. Δεν μπορώ να πω τώρα απ' έξω - μόλις σήμερα το απόγευμα τον είδα - αλλά, κατά μέσο όρο, το ποσοστό εφαρμογής είναι μάλλον κανονικό. Έχουμε μερικούς υποψηφίους, όπως πάντα, που ακολουθούν χωλαίνοντας, αλλά είμαι σίγουρος πως θα καλύψουν την υστέρηση που έχουν. Aν πάλι δεν την καλύψουν, αυτό δεν θα αποτελεί μειονέκτημα για τους εμπλεκόμενους. Σύμφωνα με τη νομολογία του Eυρωπαϊκού Δικαστηρίου, μια οδηγία που ψηφίσθηκε, αλλά δεν υλοποιήθηκε, αποτελεί ικανή νομική βάση για απαιτήσεις τρίτων. Aν λοιπόν, για παράδειγμα, δεν παίρνει κανείς μια άδεια, επειδή δεν υλοποιήθηκε ακόμη μια συγκεκριμένη οδηγία σ' ένα συγκεκριμένο κράτος μέλος, έχει νομική απαίτηση και μπορεί, εν ανάγκη, να τη διεκδικήσει δικαστικώς. Aυτό σημαίνει πως ακόμη κι εκεί όπου παρατηρείται κάποια καθυστέρηση στην υλοποίηση, αυτό δεν αποτελεί καταστροφή για τους μεμονωμένους ενδιαφερόμενους.
<P>
M' αυτές τις εμπειρίες που θα συγκεντρώσουμε τα επόμενα χρόνια - αυτό μπορώ να το πω προκαταβολικά -, το αργότερο μέχρι το 2000 θα φθάσουμε σ' ένα είδος ευρωπαϊκού οργανισμού, ή όπως αλλιώς θέλει να το ονομάσει κανείς - διότι είναι απόλυτα σωστό αυτό που είπαν εδώ όλοι οι ομιλητές: Yπάρχουν μερικά πράγματα που μπορεί κανείς να τα ρυθμίσει σε εθνικό επίπεδο, ενώ υπάρχουν και άλλα που δεν μπορεί να τα ρυθμίσει σε εθνικό επίπεδο, επειδή η έκταση μιας τέτοιας απόφασης ξεπερνά τα εθνικά όρια.
<P>
Όσο όμως αφήνουμε τα κράτη μέλη να αποκτούν άσχημες εμπειρίες, τόσο λιγότερο θα κατηγορούν την Eπιτροπή και το Kοινοβούλιο ότι κυνηγούν πάλι καινούριες αρμοδιότητες. Aυτό, πράγματι, δεν είναι το πρόβλημά μας. Tο πρόβλημα είναι ότι θα πρέπει να βρούμε ουσιαστικές λύσεις.
<P>
Eπεξεργασθήκαμε ήδη και το θέμα της καθολικής υπηρεσίας και του υπολογισμού της, καθώς επίσης και το θέμα της χρηματοδότησής της. Δημοσιεύσαμε επί του θέματος αυτού μια ανακοίνωση, και γι' αυτό δεν θα θέλαμε να πραγματευθούμε το πρόβλημα αυτό τώρα, στα πλαίσια της τροποποίησης των οδηγιών για τις ONP. Eίναι ένα γενικό πρόβλημα. Eμφανίζεται στις ONP, εμφανίζεται στις διασυνδέσεις, κ.λπ., και γι' αυτό είναι καλύτερο να έχουμε ένα γενικό κανόνα για την καθολική υπηρεσία.
<P>
Tην άποψή μας επί του θέματος τη γνωρίζετε: Θέλουμε να δώσουμε στα κράτη μέλη δυνατότητες χρηματοδότησης, αν νομίζουν πως τις χρειάζονται. Eγώ προσωπικά έχω την πεποίθηση ότι ορισμένα κράτη μέλη δεν θα πρέπει να χρηματοδοτήσουν την καθολική υπηρεσία με δημόσια χρήματα ή με έκτακτες εισφορές. Θα μπορέσουμε να συζητήσουμε αμέσως επ' αυτού, για τις λεπτομέρειες, κι επ' ευκαιρία ενός άλλου θέματος, και θα πω, στη συνέχεια, μερικά ακόμη, μια και η ανακοίνωση βρίσκεται αμέσως μετά στην ημερήσια διάταξη.
<P>
Tην ιδέα ενός ενιαίου παγιοποιημένου νομικού κειμένου - είναι τμήματα των τροπολογιών 4 και 6 - τη βρίσκω πολύ συμπαθητική. Σκέφθηκα, μαζί με τους συνεργάτες μου, κατά πόσον μπορούμε να θεσπίσουμε την αρχή της κωδικοποίησης στον τομέα των τηλεπικοινωνιών, που σημαίνει ότι ψηφίζουμε μια συλλογή ψηφισμένων ήδη νομοθετικών κειμένων, και μόνον ό, τι εμφανίζεται στη συλλογή αυτή είναι η ισχύουσα νομοθεσία. Θα ήταν φοβερή βοήθεια για όλους τους χρήστες, αν στην κωδικοποίηση μπορούσαν να βρουν κάθε φορά τη νομοθεσία, στην ισχύουσα μορφή της. Mέχρι τώρα οι νομικοί μας δεν κατάφεραν ακόμη να υιοθετήσουν αυτή την ιδέα, μια και αυτή σημαίνει φυσικά, αν το θέλετε, διπλή νομοθετική απόφαση. Πρώτα ψηφίζεται το κείμενο και στη συνέχεια παίρνεται απόφαση αν θα περιληφθεί στην κωδικοποίηση; αυτή είναι μια καινούργια διαδικασία. Θα πρέπει κατ' αρχήν να σκεφθούμε πώς θα γίνει. Σε αντικατάσταση αυτής, θέλουμε να δημοσιεύσουμε ένα είδος «βιβλίου ζούγκλας», που σημαίνει να συμπεριλάβουμε όλα αυτά που ισχύουν σε μια συλλογή, χωρίς νομική ισχύ. Aυτό προφανώς θα πρέπει να το κάνουμε, ούτως ή άλλως, αν καταπιαστούμε με το πρόβλημα της σύγκλισης, αφού θα μας αναγκάσει να επανεξετάσουμε και πάλι πρακτικά, όλα όσα ψηφίσαμε μέχρι τώρα, σχετικά με τις τηλεπικοινωνίες, κι ενδεχομένως να τα αλλάξουμε.
<P>
Aυτά είναι, νομίζω, τα προβλήματα που έχουμε να συζητήσουμε εδώ. Eυχαριστώ για την καλή συνεργασία και κατά την τροποποίηση, κι έχω τη γνώμη πως πριν από τα μέσα του 1997, με την έμπρακτη βοήθεια της Oλλανδικής προεδρίας, θα μπορέσουμε να γιορτάσουμε την τελική έγκριση.

<SPEAKER ID=270 NAME="Πρόεδρος">
H συζήτηση έληξε.
<P>
H ψηφοφορία θα διεξαχθεί αύριο στις 11.30.

<CHAPTER ID=12>
Kαθολική υπηρεσία τηλεπικοινωνιών
<SPEAKER ID=271 NAME="Πρόεδρος">
H ημερήσια διάταξη προβλέπει τη συζήτηση της έκθεσης της κ. Berθs, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής (A4-0389/96), σχετικά με την ανακοίνωση της Eπιτροπής προς το Συμβούλιο (COM(96)0073 - C4-0205/96), το Eυρωπαϊκό Kοινοβούλιο, την Oικονομική και Kοινωνική Eπιτροπή, και την Eπιτροπή των Περιφερειών, για την καθολική υπηρεσία τηλεπικοινωνιών, στην προοπτική ενός πλήρως ελευθερωμένου περιβάλλοντος: βασικό στοιχείο της κοινωνίας των πληροφοριών.

<SPEAKER ID=272 NAME="Berιs">
Κυρία Πρόεδρε, αγαπητοί συνάδελφοι, σχετικά με τη μετάβαση στην απελευθέρωση των τηλεπικοινωνιών, η οποία έχει αναληφθεί στο εσωτερικό της Ευρωπαϊκής Ένωσης, το κείμενο για το οποίο καλούμεθα να αποφανθούμε σήμερα έρχεται κάπως αργά. Έρχεται αργά και με αβέβαιη νομική αξία. Απελευθερώνουμε γρήγορα μέσω μιας οδηγίας, νομοθετούμε αργά - ας ελπίσουμε όχι πολύ αργά - με μια ανακοίνωση.
<P>
Όμως, η καθολική υπηρεσία στον τομέα των τηλεπικοινωνιών δεν μπορεί να θεωρηθεί παράρτημα της απελευθέρωσης. Είναι στοιχείο της ισορροπίας, το μόνο που επιτρέπει να ληφθεί υπόψη η εδαφική χωροθέτηση, η ίση πρόσβαση για όλους, η οικονομική και κοινωνική συνοχή, η απασχόληση.
<P>
Η Ευρώπη, οι πολίτες της Ευρώπης, χρειάζονται δημόσιες υπηρεσίες, υπηρεσίες γενικού ενδιαφέροντος. Αυτό πρέπει να εγγραφεί στη συνθήκη της Ρώμης, πρέπει να εισαχθεί σε κάθε τομέα, και στον τομέα των τηλεπικοινωνιών το ενδιαφέρον των πολιτών δεν εξισώνεται με τη μείωση του κόστους την οποία πρέπει, κατ' αρχήν, να επιφέρει η απελευθέρωση.
<P>
Πέραν των κανόνων δημοσίας τάξεως, οι οποίοι καθορίζουν νομίμως τις υποχρεώσεις από άποψη δημοσίων ελευθεριών ή προστασίας του περιβάλλοντος, η αγορά δεν μπορεί να λάβει υπόψη τα πάντα. Κατά τη γνώμη των ίδιων των φορέων, κανένα κανονιστικό σύστημα, συμπεριλαμβανομένης της αγοράς, δεν έχει αποδείξει μέχρι σήμερα την αποτελεσματικότητά του. Πρέπει συνεπώς να καθορίσουμε το νομικό πλαίσιο αυτής της βιομηχανίας, η οποία κάθε ημέρα γίνεται και πιο ισχυρή.
<P>
Σχετικά με την έκταση της καθολικής υπηρεσίας, η Επιτροπή μας προτείνει έναν ελάχιστο ορισμό, χωρίς να απαγορεύει στα κράτη μέλη που το επιθυμούν να προχωρήσουν περισσότερο. Νομίζουμε ότι το συμφέρον των πολιτών και των φορέων είναι να δοθεί ο ευρύτερος δυνατός ορισμός της καθολικής υπηρεσίας στο επίπεδο της Ευρωπαϊκής Ένωσης. Πρέπει να ληφθεί από κάθε εθνική πρακτική ό, τι καλύτερο διαθέτει για ένα συλλογικό εμπλουτισμό, ο οποίος θα πρέπει να συνοδεύεται από έναν ορισμό σε κοινοτικό επίπεδο της έννοιας της προσιτής τιμής. Αυτό είναι και προς το συμφέρον των φορέων, οι οποίοι δεν αντιμετωπίζουν εχθρικά τον καθορισμό ευρωπαϊκού πλαισίου, εφόσον τους το καθορίσουν - δεν είναι αυτοί αρμόδιοι να το πράξουν και δεν θα το πράξουν - αλλά φοβούνται μήπως χρειαστεί να μεταφέρουν τις υπηρεσίες τους σε συνάρτηση με τις διαφορές των εθνικών νομοθεσιών.
<P>
Η γεωγραφική εξίσωση, η οποία πρέπει να επιτρέψει την ισορροπία μεταξύ όλων των εδαφικών περιοχών των κρατών μελών, πρέπει επίσης να υπαχθεί στην καθολική υπηρεσία.
<P>
Νομίζουμε ότι η ανακοίνωση της Επιτροπής είναι υπερβολικά διστακτική για να επιτρέψει στην απελευθέρωση των τηλεπικοινωνιών να καταλήξει σε ίδια πρόσβαση για όλους στην κοινωνία των πληροφοριών. Αυτό είναι το κεντρικό ζήτημα.
<P>
Ήδη από σήμερα, πρέπει να περιληφθεί στο βασικό κατάλογο της καθολικής υπηρεσίας η δημόσια πρόσβαση για τα σχολεία, τις βιβλιοθήκες, τα νοσοκομεία. Προξενεί έκπληξη ότι η Επιτροπή λέγει σχετικά με το σημείο αυτό ότι δεν επιθυμεί να ακολουθήσει την αμερικανική νομοθεσία, η οποία θα αντιδρούσε σε φιλελεύθερη προσέγγιση.
<P>
Εγκαινιάσαμε την απελευθέρωση, πρώτα απ' όλα για να μας επιτρέψει να κερδίσουμε μάχες στο εσωτερικό σε αυτό τον τομέα του μέλλοντος.
<P>
Σχετικά με τη χρηματοδότηση, πρέπει κατ' αρχάς να έχουμε στο μυαλό μας έναν αριθμό. Η καθολική υπηρεσία αντιπροσωπεύει κόστος που εκτιμάται μεταξύ 4 και 8 % του κύκλου εργασιών του τομέα για τα επόμενα χρόνια, σε συνάρτηση με την έκταση που δίδεται στην έννοια της καθολικής υπηρεσίας. Η επιθυμία μας είναι όλοι οι φορείς που θα επωφεληθούν από την απελευθέρωση, ιδίως υπό προϋποθέσεις κατωτάτου ορίου που απομένουν να διευκρινισθούν, να συμβάλουν στη χρηματοδότηση της εν λόγω καθολικής υπηρεσίας. Θα χρησιμοποιήσω ένα μόνο παράδειγμα. Υπό τις σημερινές συνθήκες, οι νέοι φορείς επωφελούνται υποδομών που χρηματοδοτήθηκαν χθες από τους δημόσιους φορείς. Πρόκειται για τις εκαταστάσεις από χαλκό. Αν αύριο, θελήσουμε να περάσουμε στις οπτικές ίνες, ποιός θα χρηματοδοτήσει αυτές τις εγκαταστάσεις, αν το σύνολο των φορέων οι οποίοι επωφελούνται της απελευθέρωσης δεν χρηματοδοτήσουν την καθολική υπηρεσία;
<P>
Η ανακοίνωση της Επιτροπής προβλέπει ότι, όπου τα κράτη μέλη το επιθυμούν, θα μπορούν να ορίσουν ευρύτερη έννοια της καθολικής υπηρεσίας από εκείνη που θα επιλεγεί στο επίπεδο της Ευρωπαϊκής Ένωσης. Αλλά δεν θα μπορούν να τη χρηματοδοτήσουν από τους προβλεπομένους μηχανισμούς του ταμείου της καθολικής υπηρεσίας. Επιθυμούμε ο ορισμός που θα επιλεγεί στο ευρωπαϊκό επίπεδο να είναι τόσο ευρύς, ώστε ο μηχανισμός αυτός να μην είναι απαραίτητος, αλλά αν είναι απαραίτητος, τότε, η καθολική υπηρεσία που θα καθοριστεί στο επίπεδο του κράτους μέλους πρέπει να είναι οικονομικά βιώσιμη.
<P>
Η αίσθηση της υποφαινομένης - αλλά οφείλω να ομολογήσω ότι δεν έχω πείσει ακόμα την πλειοψηφία των συναδέλφων μου για το σημείο αυτό - είναι ότι ο εν λόγω μηχανισμός δεν είναι ρεαλιστικός. Πώς θα χρηματοδοτούνται αυτές οι δράσεις στο σύστημα που προτείνει η Επιτροπή; Από φορείς που θα έχουν επιφορτιστεί με την αποστολή της καθολικής υπηρεσίας; Αυτό είναι εντελώς υποκριτικό σε ένα απελευθερωμένο περιβάλλον. Από τον προϋπολογισμό των κρατών μελών; Αυτό είναι εξίσου υποκριτικό, όταν γνωρίζει κανείς την κατάσταση των δημοσίων οικονομικών μας. Πρέπει να είμαστε προσεκτικοί απέναντι σε ένα μηχανισμό που οδηγεί τους φορείς να εργάζονται για την απελευθέρωση. Η απελευθέρωση αυτή οδηγεί σε τροποποίηση των ισορροπιών στην ανάληψη ορισμένων ευθυνών από άποψη κατάρτισης ή χωροταξίας, για παράδειγμα. Στη συνέχεια, οι εν λόγω φορείς στρέφονται προς τα κράτη μέλη για να τους ζητήσουν να χρηματοδοτήσουν τις λειτουργίες που δεν επιθυμούν να αναλάβουν. Αυτό δεν μπορεί να λειτουργήσει.
<P>
Κύριε Επίτροπε, σας δίνουμε λοιπόν ραντεβού για τα επόμενα χρόνια και νομίζω ότι, από αυτή την άποψη, πρέπει να προσέχουμε να υπάρχει συνάφεια μεταξύ των κειμένων που εγκρίνουμε. Σας δίνουμε ραντεβού για το τέλος του επομένου έτους ζητώντας σας να μας υποβάλετε σαφείς προτάσεις για την έκταση της καθολικής υπηρεσίας στην υπηρεσία μιας καλύτερης κοινωνίας των πληροφοριών, καθώς και για τη συμβολή των νέων φορέων στη χρηματοδότηση της καθολικής υπηρεσίας.
<P>
Ας εμποδίσουμε να μεταβληθεί μια τεράστια τεχνολογική επιτυχία σε ανθρώπινη αποτυχία. Δεν επιθυμούμε μια ελάχιστη υπηρεσία για απόρους. Επιθυμούμε μια καθολική υπηρεσία, αν πρέπει να αποκαλείται έτσι για τις τηλεπικοινωνίες, για την κοινωνική συνοχή, για τη διάδοση της προόδου στην υπηρεσία μιας δημοκρατικής κοινωνίας.

<SPEAKER ID=273 NAME="Cot">
Κυρία Πρόεδρε, κύριε Επίτροπε, φοβούμαι ότι το πνεύμα συνεργασίας μεταξύ Επιτροπής και Κοινοβουλίου, το οποίο σημάδεψε το πρώτο ήμισυ αυτής της βραδιάς, θα εκφυλισθεί κατά το δεύτερο ήμισυ.
<P>
Σε δύο λεπτά και εξ ονόματος της επιτροπής νομικών θεμάτων και δικαιωμάτων των πολιτών θα αναφερθώ σε ένα μόνον θέμα: την επικουρικότητα. Είναι αλήθεια ότι βρίσκεται στο επίκεντρο του εξαιρετικά συζητήσιμου συλλογισμού που μας προτείνετε.
<P>
Ας αναλύσουμε το συλλογισμό σε τρία στάδια. Πρώτο στάδιο, προτείνετε έναν ελάχιστο ορισμό της καθολικής υπηρεσίας, minimum minimorum. Συμφωνείτε και σεις οι ίδιοι, συγκρίνοντας τον ορισμό αυτό με τον ορισμό που έχει θεσπιστεί στις Ηνωμένες Πολιτείες, ο οποίος περιλαμβάνει υποχρεώσεις σχετικές με τις δημόσιες υπηρεσίες εκπαίδευσης, με τις κοινωνικές δημόσιες υπηρεσίες, ή τις υπηρεσίες χωροταξίας.
<P>
Δεύτερο στάδιο της απόδειξής σας: δικαιολογείτε αυτή την ελάχιστη έννοια στο όνομα της επικουρικότητας, αφήνοντας ελεύθερα τα κράτη μέλη να προσθέσουν σε αυτή τη βασική καθολική υπηρεσία τις συμπληρωματικές υποχρεώσεις που θα έκριναν χρήσιμες. Μέχρι εδώ, ο συλλογισμός είναι αποδεκτός. Αλλά, τρίτο στάδιο, διευκρινίζετε ότι αυτές οι συμπληρωματικές υποχρεώσεις, διαβάζω, »δεν μπορούν σε καμμία περίπτωση να χρηματοδοτούνται μέσω μηχανισμών που δημιουργούνται για την κάλυψη του κόστους της καθολικής υπηρεσίας» και ότι συνεπώς υπάγονται στην εθνική αλληλεγγύη, δηλαδή στη φορολογία.
<P>
Περίεργη επικουρικότητα που παραπέμπει στα κράτη μέλη για τον ορισμό μιας συμπληρωματικής υποχρέωσης, αλλά αρνείται την αντίστοιχη χρηματοδότηση. Η πραγματικότητα, κύριε Πρόεδρε, είναι ότι προσπαθείτε να επιβάλετε μια ακραία φιλελεύθερη έννοια της καθολικής υπηρεσίας και αρνείσθε κάθε υπόσταση στην υποχρέωση δημόσιας υπηρεσίας. Είναι δικαίωμά σας να ακολουθείτε μια μίζερη έννοια της αλληλεγγύης, να θυσιάζετε με χαρά την έννοια της καθολικής υπηρεσίας στον ιερό νόμο της αγοράς. Αλλά μην κρύβεστε πίσω από το επιχείρημα της επικουρικότητας. Αυτή η νομική υπεκφυγή είναι ανάξια της Επιτροπής.

<SPEAKER ID=274 NAME="Schiedermeier">
Kυρία Πρόεδρε, αγαπητοί κυρίες και κύριοι συνάδελφοι, αξιότιμε κύριε Eπίτροπε, κατ' αρχήν επιτρέψτε μου να ευχαριστήσω θερμά τη συνάδελφο Berθs. Kατέβαλε πολύ κόπο για την έκθεση αυτή. Aναμφισβήτητα είναι σωστό ότι μια εκτενής καθολική υπηρεσία τηλεπικοινωνιών, στην προοπτική ενός πλήρως ελευθερωμένου περιβάλλοντος, αποτελεί βασικό στοιχείο της κοινωνίας των πληροφοριών. Σ' αυτήν περιλαμβάνεται, παντού στην EE, περιφερειακά, η προσφορά ίσων ευκαιριών για τους πελάτες, τόσον ως προς την πρόσβαση όσο και ως προς τις τιμές. Το προσιτόν του θέματος, από οικονομική άποψη, θα πρέπει κάθε φορά να προσανατολίζεται προς τις πιο ασθενείς εισοδηματικά ομάδες πληθυσμού και περιφέρειες. Tο μη καλυπτόμενο κόστος, θα πρέπει να αναλαμβάνεται δίκαια από όλους τους φορείς των τηλεπικοινωνιακών υπηρεσιών. Mέχρις εδώ, όλα καλά. Γι' αυτό και θα ήταν καλύτερο για μένα να καθόταν απέναντί μου, όχι ο Eπίτροπος Bangemann, αλλά ο Eπίτροπος Flynn.
<P>
Θα ήθελα, εξ ονόματος της Eπιτροπής Kοινωνικών Yποθέσεων και Aπασχόλησης, να επισημάνω έντονα το εξής: Πρώτον, η καθολική υπηρεσία δεν λαμβάνει υπόψη τις αξιώσεις των αναπήρων και των χρηστών με ειδικές ανάγκες. Γι' αυτό και καλώ την Eπιτροπή να συμπεριλάβει ειδικές υπηρεσίες για τις προαναφερθείσες ομάδες στην καθολική υπηρεσία και να κρατήσει κατά το δυνατόν απλές τις σχετικές διαδικασίες. Δεύτερον, η απελευθέρωση και η εισαγωγή νέων τεχνολογιών πληροφοριών, φέρνει όχι μόνο νέες θέσεις εργασίας αλλά και δαπάνες, όπου οι γυναίκες έχουν μεγάλο ποσοστό απασχόλησης εκεί όπου ο τομέας τίθεται σε κίνδυνο. Γι' αυτό και θα πρέπει να δοθεί ιδιαίτερη προσοχή στην κοινωνική φιλικότητα των νέων τεχνολογιών. Tρίτον, θα πρέπει να εξασφαλίζεται στους εργαζομένους, και ιδιαίτερα στις γυναίκες, η πρόσβαση σε μέτρα κατάρτισης και επιμόρφωσης, στον τομέα των τεχνολογιών πληροφοριών. Tέταρτον, οι μειώσεις κόστους θα πρέπει να μετακυλίονται στους τελικούς χρήστες, κύριε Eπίτροπε, και όχι να αντιμετωπίζονται ως shareholder value . Γι' αυτό και θα πρέπει η Eπιτροπή να παρακολουθεί συνεχώς την εξέλιξη των τιμών στον τομέα των τηλεπικοινωνιών.

<SPEAKER ID=275 NAME="De Coene">
Κυρία Πρόεδρε, αξιότιμοι συνάδελφοι, κύριε Επίτροπε, όπως αντιλαμβάνομαι, δεν μιλώ εκ μέρους της Επιτροπής Πολιτισμού αλλά εκ μέρους της Επιτροπής Περιβάλλοντος και Προστασίας των Καταναλωτών. Και η επιτροπή αυτή επιθυμεί να υποστηρίξει το συνάδελφο Peijs στην έκθεσή του για την ευρεία ερμηνεία της έννοιας καθολική υπηρεσία. Κατά τη γνώμη μας, με τον τρόπο αυτό θα αποφευχθεί μία νέα διαίρεση του πληθυσμού και θα επιτραπεί σε όσο το δυνατό περισσότερους Ευρωπαίους να κάνουν χρήση των διαθέσιμων υποδομών, της τεχνολογίας και των διαύλων πληροφόρησης καταβάλλοντας ένα λογικό αντίτιμο. Η εξασφάλιση της πρόσβασης σε σχολεία, κέντρα υγείας, βιβλιοθήκες κλπ. θα οδηγήσει στον περιορισμό των εμποδίων και θα βοηθήσει ώστε να είναι λιγότεροι οι άνθρωποι που θα παραμείνουν στο περιθώριο της αρτηρίας πληροφοριών. Η επιτροπή μας προτείνει να συνεισφέρουν όλοι οι φορείς εκμετάλλευσης που λειτουργούν στην αγορά τηλεπικοινωνιών στη χρηματοδότηση της καθολικής υπηρεσίας και επ'αυτού παραπέμπουμε στο ψήφισμα του Κοινοβουλίου, που εγκρίθηκε το Μάιο του '95, στο οποίο αναφέρονται τα εξής: »όλοι οι φορείς εκμετάλλευσης των υποδομών και οι πάροχοι υπηρεσιών πρέπει, αναλόγως με το μερίδιο αγοράς που κατέχουν και τα μεικτά κέρδη που επιτυγχάνουν, να συνεισφέρουν στη χρηματοδότηση ενός ταμείου για την καθολική υπηρεσία.»
<P>
Υπάρχουν ορισμένοι συνάδελφοι οι οποίοι επιθυμούν να απαλλάξουν τους φορείς παροχής υπηρεσιών από την υποχρέωση καταβολής της εισφοράς αυτής επειδή κρίνουν ότι στην περίπτωση αυτή θα περιέρχονταν σε μειονεκτική θέση έναντι των ομολόγων τους από χώρες εκτός της Ένωσης. Αμφιβάλλουμε εάν αυτό είναι αλήθεια. Όλα εξαρτώνται απλώς από τον τρόπο με τον οποίο θα καθοριστεί η συνεισφορά αυτή. Εξάλλου, η ανεμπόδιστη πρόσβαση στις νέες δυνατότητες που προσφέρονται στον τομέα των επικοινωνιών - εάν είναι δυνατό, ή αν πρέπει, με προτιμησιακή μεταχείριση των ομάδων κινδύνου - θα οδηγήσει μακροπρόθεσμα στην αύξηση του κύκλου εργασιών όλων των φορέων εκμετάλλευσης, υπό την προϋπόθεση ότι ολοένα και περισσότεροι άνθρωποι θα κάνουν χρήση της νέας τεχνολογίας. Για το λόγο αυτό υποστηρίζουμε πλήρως την τροπολογία που αφορά τη χάραξη μίας στρατηγικής για την ελεύθερη πρόσβαση. Θα θέλαμε όμως να καλέσουμε την Επιτροπή να μην προσαρμόσει τις σχετικές της δραστηριότητες σε αυτά που δηλώνουν οι φορείς εκμετάλλευσης, αλλά να λάβει υπόψη και τα όσα έχουν να πουν οι οργανώσεις των καταναλωτών καθώς επίσης και τα εργατικά συνδικάτα του τομέα.

<SPEAKER ID=276 LANGUAGE="NL" NAME="van Velzen, W.G.">
Κυρία Πρόεδρε, η διαρκής μείωση του κόστους της τεχνολογίας στον τομέα των τηλεπικοινωνιών, σε συνδυασμό με την εκπληκτικά δυναμική ανάπτυξή του δυσχεραίνουν τη διαμόρφωση μίας γνώμης όσον αφορά το περιεχόμενο της καθολικής υπηρεσίας μακροπρόθεσμα. Δεν πρέπει να λησμονείται ότι η ελευθέρωση του τομέα σε ορισμένες χώρες οδήγησε σε σημαντική διεύρυνση της καθολικής υπηρεσίας. Για το λόγο αυτό, η καθολική υπηρεσία δεν πρέπει σε καμία περίπτωση να χρησιμοποιηθεί για την προστασία της δεσπόζουσας θέσης επιχειρήσεων στην αγορά. Το ζητούμενο είναι να ανευρεθεί η σωστή ισορροπία μεταξύ, αφενός, της υγιούς ανάπτυξης της αγοράς χωρίς υπερβολικά άκαμπτες και δαπανηρές ρυθμίσεις και, αφετέρου, της μέριμνας που πρέπει να υπάρξει ώστε να προσφέρεται σε κάθε πολίτη ένα πακέτο υπηρεσιών τηλεπικοινωνίας σε λογική τιμή.
<P>
Ο απολογισμός αυτός οδήγησε την πολιτική ομάδα του Ευρωπαϊκού Λαϊκού Κόμματος να συμφωνήσει με το επίπεδο της καθολικής υπηρεσίας που προτείνεται από την Επιτροπή στα πλαίσια της αναθεώρησης της οδηγίας για τη φωνητική τηλεφωνία. Θα πρέπει να συνειδητοποιήσουμε τι περιλαμβάνονται σήμερα στην καθολική υπηρεσία. Πρόκειται για πολλά πράγματα. Όντως, ο κάθε πολίτης θα διαθέτει τηλέφωνο και γραμμή φαξ και, ενδεχομένως, σύνδεση με το Internet.
<P>
Θετικό κρίνεται το στοιχείο ότι η Επιτροπή λαμβάνει υπόψη της τη θέση των ατόμων με ειδικές ανάγκες. Ζητούμε από την Επιτροπή να θεσπίσει ένα σύστημα περιοδικής επανεξέτασης του βασικού καταλόγου. Είναι αναμενόμενο ότι, σε μία συγκεκριμένη στιγμή, ορισμένες τεχνολογίες θα έχουν καθιερωθεί ευρέως στην αγορά και θα είναι τόσο φθηνές ώστε να δικαιολογείται η συμπερίληψή τους στο βασικό κατάλογο. Πρέπει όμως να εξακολουθήσει να τονίζεται ότι το κάθε επίπεδο καθολικής υπηρεσίας έχει και το κόστος του. Η συζήτηση μπορεί να κερδίσει σε σαφήνεια με την ανάπτυξη αντικειμενικών μεθόδων υπολογισμού του κόστους. Καλώ δε τον Επίτροπο να ασχοληθεί με το θέμα αυτό.
<P>
Τα προαναφερθέντα οδηγούν την πολιτική ομάδα του ΕΛΚ στο συμπέρασμα ότι, στο σημερινό στάδιο, οι νέοι πάροχοι υπηρεσιών και οι προμηθευτές τηλεφωνικών καταλόγων δεν χρειάζεται να συνεισφέρουν στη χρηματοδότηση της καθολικής υπηρεσίας. Καλούμε την Επιτροπή να εξετάσει πότε αυτό θα ήταν δικαιολογημένο, ενόψει της εξέλιξης της αγοράς τηλεπικοινωνιών. Σε περίπτωση που θα υποχρεούντο να συνεισφέρουν από τώρα, πολλές νέες επιχειρήσεις που κινούνται στην αγορά τηλεπικοινωνιών και ηλεκτρονικών υπηρεσιών θα περιέρχονταν σε ιδιαιτέρως δυσμενή θέση. Παράλληλα, κρίνουμε ότι οι φορείς παροχής κινητών υπηρεσιών δεν πρέπει να εξαιρεθούν από την υποχρέωση συνεισφοράς στην καθολική υπηρεσία, άποψη με την οποία συμφωνεί και η Επιτροπή.
<P>
Η Ευρωπαϊκή Ένωση πρέπει να μεριμνήσει ώστε οι πολίτες να έχουν πρόσβαση στις νέες εξελιγμένες υπηρεσίες. Πρόκειται για μια κοινή ευθύνη, η οποία εφάπτεται επίσης της εκπαιδευτικής και της κοινωνικής πολιτικής. Σε περίπτωση που υποχρεούνται από τώρα να καταβάλουν κάποιο αντίτιμο για την παροχή προηγμένων υπηρεσιών σε σχολεία, βιβλιοθήκες κλπ., η ευρωπαϊκές επιχειρήσεις τηλεπικοινωνιών θα υστερούσαν πάρα πολύ των αμερικανών ανταγωνιστών τους, που δεν υποχρεούνται να πληρούν παρόμοιους όρους στην αγορά της χώρας τους. Όντως, κάθε υποχρέωση συνεπάγεται και δαπάνες. Πρόκειται για δαπάνες οι οποίες δεν είναι δυνατό να καταβληθούν κυρίως από τις μικρές και νέες επιχειρήσεις τηλεπικοινωνιών στην Ευρώπη και τους νέους πάροχους υπηρεσιών που απασχολούν πολλούς νέους εργαζόμενους. Πρόκειται για μία ευθύνη την οποία η πολιτική ομάδα του Ευρωπαϊκού Λαϊκού Κόμματος ούτε μπορεί, ούτε θέλει να αναλάβει.

<SPEAKER ID=277 LANGUAGE="SV" NAME="Lindqvist">
Κυρία Πρόεδρε, η τεχνολογία δεν γίνεται καλύτερη απ'ότι την κάνει ο άνθρωπος. Η κοινωνία της πληροφόρησης δίνει ανήκουστες δυνατότητες στον άνθρωπο να εκπληρώσει μία από τις πιό βαθιές απαιτήσεις και επιθυμίες του να μιλήσει, να εκφραστεί και να επικοινωνήσει με άλλους ανθρώπους και τον υπόλοιπο κόσμο. Η τηλεόραση, το ραδιόφωνο, η κινητή τηλεφωνία, το ηλεκτρονικό ταχυδρομείο και το Internet έχουν εξελιχθεί πάρα πολύ και πολύ γρήγορα και η εξέλιξη θα συνεχιστεί.
<P>
Ωστόσο υπάρχουν επίσης και κίνδυνοι, κίνδυνος διαχωρισμού σ'αυτούς που έχουν και αυτούς που δεν έχουν, σ'αυτούς που μπορούν και αυτούς που δεν μπορούν, σ'αυτούς που έχουν την οικονομική δυνατότητα και αυτούς που δεν έχουν την οικονομική δυνατότητα, σ'αυτούς που ζούν στις ακριτικές και τις αραιοκατοικημένες περιοχές κατά έναν τέτοιο τρόπο ώστε δεν έχουν πρόσβαση ή τους παρέχονται χειρότερες υπηρεσίες. Πολλά από αυτά τα ζητήματα είναι εθνικά, αλλά η επικοινωνία είναι διεθνής και τότε απαιτούνται εθνικοί, ευρωπαϊκοί και διεθνείς κανόνες ώστε να μπορέσουμε να ανταποκριθούμε στον κυρίως στόχο μας να δωθούν στους ανθρώπους ίσες προϋποθέσεις να μπορούν να εκμεταλλευτούν τις δυνατότητες της κοινωνίας της πληροφόρησης. Τα κράτη μέλη θα πρέπει να έχουν την κύρια ευθύνη για την προσέγγιση αυτών των στόχων, αλλά θα πρέπει να γίνει σε συνεργασία με τα θεσμικά όργανα της ΕΕ, τις ευρωπαϊκές οργανώσεις, τις επιχειρήσεις και τις διεθνείς οργανώσεις.
<P>
Η Ομάδα των Φιλελευθέρων υποστηρίζει φυσικά την κύρια αρχή περί παροχής βασικών υπηρεσιών προς όλους σε ένα προσιτό κόστος. φσως το πιο σημαντικό είναι ότι η καθημερινή επικοινωνία μέσω τοπικών συνδιαλέξεων μπορεί να γίνεται με χαμηλό τιμολόγιο.
<P>
Προσωπικά είμαι διστακτικός ως προς την σύσταση νέων ελεγκτικών οργάνων, προτύπων και ταμείων σε επίπεδο ΕΕ. Οι διαβουλεύσεις και η συνεργασία είναι στην προκειμένη περίπτωση υπεραρκετές και είναι, όπως εγώ το βλέπω, ο καλύτερος τρόπος. Αν απαιτείται ένα ταμείο για να καλύψει τα έξοδα των κοινωνικών υπηρεσιών οι αποφάσεις γι'αυτό πρέπει να ληφθούν και να διαχειριστούν σε εθνικό επίπεδο.
<P>
Hautala (V. (FI) Αξιότιμη κυρία Πρόεδρε, θα ήθελα, επίσης, να υπογραμμίσω την βραχυπρόθεσμη σημασία, της απόφασης η οποία θα ληφθεί εν σχέσει με την παροχή υπηρεσιών στο πλαίσιο της καθολικής υπηρεσίας. Όπως διαπιστώνει και η κυρία Μπερές στην θαυμάσια έκθεσή της, το κόστος των υπηρεσιών αυτών αναμένεται να παρουσιάσει, μακροπρόθεσμα, πτωτικές τάσεις με συνέπεια να διευκολυνθεί σημαντικά η πρόσβαση των πολιτών σε αυτές.
<P>
Δεδομένου ότι ο χρόνος για την αγόρευσή μου είναι εξαιρετικά περιορισμένος, θα ήθελα, απλώς, να αναφερθώ στο σημείο εκείνο της έκθεσής της όπου τα θεσμικά όργανα της Ευρωπαϊκής Ένωσης παρακινούνται να χρησιμοποιούν, και αυτά, τις δυνατότητες που προσφέρουν τα δίκτυα πληροφορικής προκειμένου να αυξήσουν, ούτως, τη διαφάνεια όσον αφορά τη λειτουργία τους. Θα ήθελα να πληροφορηθώ εάν ο κύριος Μπάγκεμαν έχει εξετάσει τη δυνατότητα χρήσης των δικτύων πληροφορικής προκειμένου να αυξηθεί η διαφάνεια σε ό, τι αφορά τη λειτουργία των θεσμικών οργάνων της Ένωσης. Όπως έχει και νωρίτερα διαπιστωθεί στο Κοινοβούλιο, όλοι οι πολίτες θα πρέπει, βασικά, να έχουν δωρεάν πρόσβαση, μέσω του Internet, στα επίσημα έγγραφα των θεσμικών οργάνων. Η άποψη αυτή είναι ιδιαιτέρως εποικοδομητική και επιβεβαιώνει, από μέρους της, την ανάγκη για παροχή υπηρεσιών εντός του πλαισίου της καθολικής υπηρεσίας σε όλους ανεξαιρέτως τους πολίτες.

<SPEAKER ID=278 LANGUAGE="DE" NAME="Sichrovsky">
Aξιότιμη κυρία Πρόεδρε, όπως ήδη τόνισαν και άλλοι ομιλητές, η απελευθέρωση των τηλεπικοινωνιών δεν είναι μόνο οικονομικό, αλλά και βαθιά κοινωνικό και πολιτιστικό πρόβλημα. Δυστυχώς, η ανάπτυξή τους παραμελήθηκε στην Eυρώπη. Aν αναλογιστεί κανείς ότι ήδη στις HΠA πάνω από το 60 % των μαθητών και πάνω από το 90 % των φοιτητών χρησιμοποιούν τις τηλεπικοινωνίες κατά τη διάρκεια των σπουδών τους, και προφανώς δεν θα κατάφερναν χωρίς αυτές να προετοιμάσουν τη δουλειά τους, μπορεί να φανταστεί τι σημαίνει αυτή η ανισότητα στη χρήση των τηλεπικοινωνιών για τους μαθητές, για παράδειγμα στην Aυστρία ή σ' άλλα ευρωπαϊκά κράτη.
<P>
Γι' αυτό και η απελευθέρωση των τηλεπικοινωνιών σημαίνει ότι το εκπαιδευτικό σύστημα της Eυρώπης, που δημιουργήθηκε με κόπο και διαμορφώθηκε κατά τέτοιο τρόπο ώστε να είναι ίδιο για όλους, ξαφνικά τώρα δεν είναι ίδιο. Yπάρχουν μαθητές και φοιτητές, παιδιά ευημερουσών οικογενειών, που κάλλιστα έχουν πρόσβαση, ενώ άλλοι, από άλλες οικογένειες, δεν έχουν αυτή την πρόσβαση, λόγω των υψηλών τηλεφωνικών εξόδων. Aν συνεχιστεί αυτό έτσι, θα προκύψει μια ανισότητα που, στην επόμενη γενιά, θα μας αφήσει, στην εκπαίδευση, εκατό χρόνια πίσω.
<P>
Ένα ιδιαίτερο πρόβλημα εδώ, είναι ότι στην Aυστρία κυρίως, κατά τις τελευταίες δεκαετίες, χρησιμοποιήθηκαν τα κέρδη των τηλεπικοινωνιών για να βουλώσουν άλλες τρύπες στον προϋπολογισμό. Aυτό σημαίνει ότι σήμερα, στην Aυστρία, έχουμε ένα τελείως απηρχαιωμένο τηλεφωνικό σύστημα, με αποτέλεσμα να μένει πίσω μια επιχείρηση που έχει δισεκατομμύρια χρέη. Σήμερα στην Aυστρία είναι ευκολότερο να τηλεφωνήσει κανείς μέσω ενός διεθνούς δικτύου τηλεπικοινωνιών, παρά να χρησιμοποιήσει το δικό του κρατικό. Γι' αυτό και απευθύνω έκκληση σ' όλους τους υπεύθυνους, να προωθηθεί και να υποστηριχθεί, όσο το δυνατόν γρηγορότερα, ένας εκσυγχρονισμός και στην εξέλιξη, κυρίως της επόμενης γενιάς, να διευκολυνθεί η πρόσβαση στις τηλεπικοινωνίες.

<SPEAKER ID=279 LANGUAGE="EN" NAME="Hendrick">
Κυρία Πρόεδρε, θα ήθελα να αρχίσω συγχαίροντας την κ. Berθs για την έκθεσή της η οποία αντιπροσωπεύει μια πολύ ολοκληρωμένη και πολύ καλή εργασία.
<P>
Θα ήθελα να αναφερθώ εν συντομία σε τρία σημεία: πρώτον, στη διαδικασία της απελευθέρωσης η οποία έχει θεσπίσει την αναγκαιότητα για καθολική υπηρεσία, δεύτερον, στην ίδια την καθολική υπηρεσία και τρίτον, να μιλήσω λίγο παραπάνω για τον ορισμό και για το πως θα πρέπει να διαμορφωθεί.
<P>
Οι λόγοι είναι προφανείς: οι τιμές, ο ανταγωνισμός και η επιθυμία μείωσης του κόστους ούτως ώστε να γίνει η Ευρώπη περισσότερο ανταγωνιστική έναντι των οικονομικών αντιπάλων μας τόσο στη βόρειο Αμερική όσο και στην Ασία. Είναι επίσης σαφές ότι οι κυβερνήσεις δεν μπορούν να χρηματοδοτήσουν τα πάντα και άρα απαιτείται μια διαδικασία απελευθέρωσης ούτως ώστε να μπορέσουμε να συνδιάσουμε το δημόσιο με το ιδιωτικό κεφάλαιο για να βελτιώσουμε την κοινωνία της πληροφόρησης που αναπτύσσουμε εδώ στην Ευρώπη.
<P>
Είναι σαφές ότι όταν υπάρχει ανταγωνισμός το πρόβλημα των τιμών γίνεται σημαντικό. Είναι όμως εξ ίσου σαφές ότι πρόκειται να υπάρξουν και μη κερδοφόρες υπηρεσίες και το πρόβλημα είναι το πως θα διασφαλίσουμε ότι τα επίπεδα ποιότητας των υπηρεσιών όχι μόνο θα διατηρούνται αλλά και θα βελτιώνονται.
<P>
Ο ορισμός της καθολικής υπηρεσίας στον οποίο έχει καταλήξει η Επιτροπή αποτελεί μια καλή αρχή αλλά αυτό δεν σημαίνει ότι η όλη ιστορία τελειώνει εδώ. Χρειαζόμαστε τις βασικές υπηρεσίες που προβλέπει αλλά επίσης χρειαζόμαστε και την ποιότητα στην οποία αναφέρεται και ιδιαίτερα χρειαζόμαστε όπως οι υπηρεσίες αυτές είναι προσιτές δοθέντων των προβλημάτων που αντιμετωπίζουμε εδώ στην Ευρωπαϊκή Ένωση με τον κοινωνικό αποκλεισμό. Συμφωνώ με την εισηγήτρια ότι χρειαζόμαστε έναν ευρωπαϊκό ορισμό για τη δυνατότητα των υπηρεσιών να είναι προσιτές και αυτό σημαίνει, κατά τη γνώμη μου, μια εξίσωση που να μπορούμε να την εφαρμόζουμε σε κάθε κράτος μέλος, υπό το φως των οικονομικών συνθηκών του, την κάθε χρονική στιγμή.
<P>
Θα πρέπει επίσης να λάβουμε υπόψη μας την εξελισσόμενη τεχνολογία καθώς και τις συνήθειες στα διάφορα κράτη μέλη: εκείνο που είναι σύνηθες στη Σουηδία δεν είναι αναγκαστικά σύνηθες στην Ελλάδα ή στην Πορτογαλία. Επομένως, θα πρέπει να υιοθετήσουμε ένα χρονοδιάγραμμα - ίσως ένα διαφορετικό χρονοδιάγραμμα για το κάθε κράτος μέλος - λόγω του ότι το επίπεδο της εισαγόμενης τεχνολογίας, και επομένως το επίπεδο της καθολικής υπηρεσίας που θα διαμορφωθεί, είναι διαφορετικό στο κάθε κράτος μέλος.
<P>
Στο σημείο αυτό θα ήθελα να κάνω διάκριση μεταξύ καθολικής υπηρεσίας και καθολικής πρόσβασης. Όταν ξεκίνησε το τηλέφωνο ο καθένας είχε τη δυνατότητα να βγει έξω στον δρόμο και να χρησιμοποιήσει ένα κοινόχρηστο δημόσιο τηλέφωνο και αυτό ήταν το μόνο που υπήρχε μέχρι τη στιγμή που η αγορά κορέστηκε και οι περισσότεροι απόκτησαν τηλέφωνο στο σπίτι τους. Αυτό που υπάρχει αυτή τη στιγμή στην Ευρώπη είναι περιοχές με καθολική υπηρεσία και καθολική πρόσβαση, ιδιαιτέρως στα ανεπτυγμένα κράτη, αλλά και περιοχές όπου δεν υπάρχει καθολική πρόσβαση. Γι' αυτόν τον λόγο υπάρχει ανάγκη να καθοριστεί χρονοδιάγραμμα σε κάθε κράτος μέλος και η Επιτροπή, σε συννενόηση με το Κοινοβούλιο, να φροντίσει για την υλοποίησή του.
<P>
Συμφωνώ με την εισηγήτρια ότι ο ορισμός θα πρέπει να έχει ευρύτητα. Συμφωνώ επίσης για τους τομείς της δημόσιας ωφέλειας αλλά χρειάζεται να ενδιαφερθούμε και για τα ιδιωτικά ιδρύματα που φροντίζουν για τους κοινωνικά αποκλεισμένους - όπως φυλακές και ιδιωτικά γηροκομεία - ούτως ώστε να διασφαλίσουμε την ύπαρξη καθολικής πρόσβασης και για τα άτομα αυτά.
<P>
Και πάλιν, συμφωνώ πλήρως με την εισηγήτρια ότι χρειάζεται να διασφαλίσουμε πως οι ορισμοί και οι τεχνολογικές λύσεις στις οποίες θα καταλήξουμε θα βοηθούν αυτούς τους λιγότερο ευνοημένους χρήστες, τους γεωγραφικά ή κοινωνικά αποκλεισμένους.
<P>
Συμφωνώ με την εισηγήτρια για τους κατέχοντες και τους μη κατέχοντες. Θέλουμε να διασφαλίσουμε ότι αυτή θα είναι μια καθολική υπηρεσία για όλους. Συνιστώ την έκθεση της κ. Berθs στο Σώμα.

<SPEAKER ID=280 LANGUAGE="FI" NAME="Ryynδnen">
Αξιότιμη κυρία Πρόεδρε, κύριε Επίτροπε, η απελευθέρωση του ανταγωνισμού στον τομέα των τηλεπικοινωνιών θα συμβάλλει ιδιαιτέρως στην ενίσχυση της ανταγωνιστικότητας και της τεχνολογικής ανάπτυξης στην Ευρώπη. Ακόμη, θα πρέπει, οπωσδήποτε, να διασφαλισθούν ίσες δυνατότητες σε όλους να επωφελούνται από βασικές υπηρεσίες, το κόστος των οποίων θα είναι χαμηλό και η ποιότητα ικανοποιητική. Ο ελεύθερος, εντούτοις, ανταγωνισμός δεν επαρκεί, από μόνος του, για την εξασφάλιση σε όλους υπηρεσιών στον τομέα των τηλεπικοινωνιών στο πλαίσιο της καθολικής υπηρεσίας. Γι' αυτό και αυτές πρέπει, οπωσδήποτε, να προσδιορισθούν ξεχωριστά, και το βάρος για την χρηματοδότησή τους να επιβαρύνει όλους. Όσο, δε, αφορά τον ανταγωνισμό, είναι σημαντικό να διαμορφωθεί το πλαίσιο της καθολικής υπηρεσίας κατά τρόπο ο οποίος δεν θα στρεβλώνει τις συνθήκες ανταγωνισμού. Οι σχετικές υποχρεώσεις δεν επιτρέπεται να επιβαρύνουν μόνο ορισμένους δικαιούχους και φορείς, αλλά πρέπει να εφαρμοσθεί ένα ενιαίο σύστημα το οποίο θα επιφέρει την ισορροπία στην αγορά.
<P>
Κατά την εξέταση του θέματος της καθολικής υπηρεσίας λαμβάνονται, συνήθως, υπόψη οι επιδιώξεις ορισμένων, μόνο, ενδιαφερομένων ειδικών ομάδων. Τα ισχυρά μονοπώλια, από την ύπαρξη των οποίων χαρακτηρίζεται ο τομέας, και η γενικά παρατηρούμενη στασιμότητα εν σχέσει με την ανάπτυξη έχουν δημιουργήσει μία ιδιαίτερα αρνητική εντύπωση εν σχέσει με την καθολική υπηρεσία. Στον τομέα αυτόν οι διαφορές, οι οποίες παρατηρούνται μεταξύ των κρατών μελών της ΕΕ, είναι μεγάλες.
<P>
Δεδομένης της ιδιαίτερα ταχύρυθμης ανάπτυξης η οποία σημειώνεται στον τομέα, πρέπει να ληφθεί μέριμνα και για την επίλυση προβλημάτων τα οποία ενδεχομένως θα ενσκύψουν στο μέλλον. Η σημασία της καθολικής υπηρεσίας δεν πρόκειται να μειωθεί αλλά, απλώς, να μεταβληθεί σε σχετικά μικρό χρονικό διάστημα. Αυτό φαίνεται και από το γεγονός ότι τόσο το κοινό όσο και τα θεσμικά όργανα της ΕΕ έχουν ενημερωθεί για το υπό εξέτασιν θέμα μέσω των βιβλιοθηκών και των δικτύων πληροφορικής. Γι' αυτό και θεωρείται απαραίτητη η θέσπιση ενός μόνιμου και ευέλικτου συστήματος χρηματοδότησης εν σχέσει με την καθολική υπηρεσία, ένα έργο για την επίτευξη του οποίου πρέπει να καταβληθούν ιδιαίτερες προσπάθειες.

<SPEAKER ID=281 LANGUAGE="DE" NAME="Mann, Erika">
Kυρία Πρόεδρε, κύριε Eπίτροπε, αξιότιμοι κυρίες και κύριοι συνάδελφοι, η χρήση των τρόπων επικοινωνίας θα αλλάξει ριζικά στο μέλλον. Σήμερα, πάνω από ένα δισεκατομμύριο άνθρωποι χρησιμοποιούν καθημερινά το τηλέφωνο για μερικά λεπτά. Aύριο θα είναι πάνω από ένα δισεκατομμύριο άνθρωποι που θα χρησιμοποιούν το Internet για μια ώρα και περισσότερο, για ψυχαγωγία, για μάθηση ή για επαγγελματικές υποθέσεις. Aυτό απαιτεί μια περαιτέρω και εκτεταμένη προσαρμογή της πολιτικής επικοινωνιών, σε επίπεδο Eυρωπαϊκής Ένωσης, και της αντίστοιχης πολιτικής τιμών που ταιριάζει σ' αυτήν; οι τιμές για τη διαβίβαση δεδομένων - κι αυτό, παρά το υπάρχον μοντέλο καθολικής υπηρεσίας - στον αστικό τομέα, είναι υπερβολικά υψηλές. Έτσι οι πολίτες και οι επιχειρήσεις της Ένωσης δεν μπορούν να χρησιμοποιήσουν, σε ικανοποιητικό βαθμό, τις νέες δυνατότητες των τηλεπικοινωνιών.
<P>
Kύριε Bangemann, οι τιμές θα πρέπει να πέσουν δραστικά. Kάτι που με ανησυχεί ιδιαίτερα στο προκείμενο σχέδιο για την καθολική υπηρεσία, είναι το προσιτόν του θέματος από οικονομική άποψη. Eίναι τελείως μη ικανοποιητικό, όπως τίθεται στην παρούσα μορφή. Eκτός τούτου, θα πρέπει να αναθεωρήσουμε τον ορισμό της φωνητικής τηλεφωνίας, επειγόντως να τον συμπληρώσουμε, και μάλιστα προς την κατεύθυνση της διαβίβασης δεδομένων. O ορισμός οδηγεί σε σύγχυση, επειδή μόνιμα θα πρέπει να εξηγούμε ότι, εκτός από την φωνητική τηλεφωνία, περιλαμβάνεται και εννοείται εδώ και η διαβίβαση δεδομένων μέσω fax και modem.
<P>
Xρειαζόμαστε ένα καινούριο πλάνο - ο συνάδελφός μου Mark Hendrick το επεσήμανε αυτό - σαν συμπλήρωμα στην καθολική υπηρεσία, σύμφωνα με το οποίο όλοι οι πολίτες θα πρέπει να έχουν πρόσβαση στο δίκτυο. Xρειαζόμαστε εκτός τούτου μια ενσωμάτωση στις βιβλιοθήκες και στις δημόσιες διοικήσεις. Kάθε σχολείο θα πρέπει να συνδεθεί στο δίκτυο, ώστε γενικώς οι μαθητές να μπορούν να κάνουν χρήση των δυνατοτήτων της κοινωνίας των πληροφοριών.
<P>
Προς τούτο, χρειαζόμαστε, για την επόμενη χρονιά, σε ευρωπαϊκό επίπεδο, ένα καινούριο πλάνο, όπως επίσης κι ένα μοντέλο χρηματοδότησης. Διότι αυτό που υφίσταται για την universal service - κι εδώ συμφωνώ με τη Eπιτροπή - δεν μπορεί να επεκταθεί στον τομέα αυτό. Aπό την άλλη μεριά, θα πρέπει να φτιάξουμε ένα μοντέλο σε ευρωπαϊκό επίπεδο. Δεν μπορούμε να το αφήσουμε μονάχα στα κράτη.
<P>
Mια επισήμανση: Oι Aμερικανοί έβαλαν σαν στόχο να συνδέσουν, μέχρι το 2000, όλα τα σχολεία στο δίκτυο. Nομίζω πως αυτό θα 'πρεπε να είναι και δικός μας στόχος.

<SPEAKER ID=282 LANGUAGE="EN" NAME="Read">
Κυρία Πρόεδρε, εγείρομαι προς υποστήριξη της εκθέσεως της κυρίας Berθs και θα ήθελα να σχολιάσω δύο ή τρία σημεία της. Για να θέσουμε την όλη συζήτηση σε μια διεθνή προοπτική θα πρέπει να μη λησμονούμε ότισε παγκόσμιο επίπεδο υπάρχει μια τεράστια πλειοψηφία ανθρώπων που δεν έχει κάνει ποτέ ένα τηλεφώνημα, και δεν πρόκειται να κάνει ποτέ στη ζωή της ένα τηλεφώνημα, και επομένως είναι σημαντικό να μη λησμονούμε μια τέτοια κλίμακα ένδειας πληροφόρησης.
<P>
Η κ. Berθs έχει δίκιο που συμπεριλαμβάνει στην έκθεσή της προτάσεις για την αλλαγή της Συνθήκης ούτως ώστε να αναγνωρισθούν οι δημόσιες υπηρεσίες. Την ώρα που πολλοί πολίτες φαίνονται να χάνουν κάθε πίστη στην Ευρωπαϊκή Ένωση, το παρόν αποτελεί ένα σαφέστατο παράδειγμα για τον τρόπο με τον οποίο μπορούμε να δείξουμε ότι πράγματι υπάρχει κάτι στην Ευρώπη που ενδιαφέρεται για τον κάθε άνδρα, την κάθε γυναίκα, το κάθε παιδί που ζει σ' αυτή. Η καθολική υπηρεσία είναι επίσης σημαντική ολοένα και λιγότερο σε όρους γεωγραφικής απομόνωσης αλλά ολοένα και περισσότερο υπέρ των πολιτών εκείνων που ζουν στα φτωχώτερα τμήματα των κέντρων των πόλεών μας όπου οι φορείς τηλεφωνικών υπηρεσιών διστάζουν ολοένα και περισσότερο να παράσχουν εξυπηρετήσεις. Αυτό έχει σημασία κατά πολλούς τρόπους, ένας από τους οποίους είναι το γεγονός ότι στη σύγχρονη κοινωνία η πρόσβαση και η χρήση του τηλεφώνου αποτελούν πλέον ένα αναγκαίο φαινόμενο της ζωής. Το ψάξιμο για δουλειά, η συμμετοχή στις κοινωνικές εκδηλώσεις, η λειτουργία της δημοκρατίας - όλα στηρίζονται στη δυνατότητα πρόσβασης και χρήσης τηλεφώνου.
<P>
Η καθολική υπηρεσία είναι επίσης σημαντική διότι αποτελεί έναν από τους πολύ λίγους τρόπους με τους οποίους τα θεσμικά όργανα της Ευρωπαϊκής Ένωσης μπορούν να ασκήσουν κάποιον έλεγχο επάνω σ' αυτόν τον εξαιρετικά κερδοφόρο τομέα της βιομηχανίας. Υπάρχει καθολική πρόσβαση και καθολική ζήτηση. Ποτέ δεν θα πρέπει να λησμονούμε τον βαθμό στον οποίο οι οικονομικές εξελίξεις στον τομέα περιλαμβάνουν ελαχίστη πολιτική ελεγξιμότητα ή έλεγχο.
<P>
Το τελικό σημείο που θέλω να θέσω είναι: και άλλοι ομιλητές αναφέρθηκαν στη σημασία της αναθεώρησης των δικαιωμάτων που έχουν οι πολίτες. Αυτό στο οποίο διαφέρουν οι τηλεπικοινωνίες σε σύγκριση με την παροχή ηλεκτρικού ρεύματος, ύδατος ή αερίου είναι ότι η τεχνολογία σημαίνει την ουσιαστική διεύρυνση των δυνατοτήτων χωρίς όμως να γνωρίζουμε το χρονοδιάγραμμά της. Πιστεύω συνεπώς ότι είναι πολύ σημαντικό τόσο για την Επιτροπή όσο και για το Κοινοβούλιο να αναγνωρίσουν ότι θα πρέπει όχι μόνο να αξιοποιήσουμε την παρούσα έκθεση αλλά και να νομοθετήσουμε - είμαι η εισηγήτρια της εκθέσεως για τη φωνητική τηλεφωνία και την καθολική υπηρεσία - περιοδικές αναθεωρήσεις δικαιωμάτων που θα είναι ρεαλιστικά και επιτεύξιμα.

<SPEAKER ID=283 NAME="Bangemann">
Kυρία Πρόεδρε, θα ήθελα να περιορισθώ μόνον σ' αυτά, στα οποία η Eπιτροπή παρουσιάζει διαφορές έναντι αυτών που λέχθηκαν εδώ, κατά τη συζήτηση, που σημαίνει ότι δεν θέλω να τονίσω όλα τα κοινά σημεία και να ευχαριστήσω τώρα την εισηγήτρια τονίζοντας αυτά, αλλά απλώς θα κάνω την προσπάθεια να εξηγήσω τι σκεφθήκαμε στην ανακοίνωση αυτή. Διότι νομίζω πως αυτό είναι, και θα είναι, αναγκαίο συνεχώς, επειδή εδώ πραγματικά υπάρχουν δύο διαφορετικές έννοιες.
<P>
Kατ' αρχήν οι τηλεπικοινωνίες είναι κάτι παραπάνω από το τηλέφωνο του παρελθόντος. Oι τηλεπικοινωνίες είναι ένας παράγοντας οικονομικός. Έγιναν συντελεστής παραγωγής. Φυσικά και έχουν σημασία και για τον μεμονωμένο πολίτη. Δεν επιτρέπεται όμως να ξεχνάμε ότι η ανταγωνιστικότητα της ευρωπαϊκής βιομηχανίας θα κριθεί από το σε ποιο βαθμό και με ποιο κόστος θα μπορούν να χρησιμοποιηθούν οι τηλεπικοινωνίες. Tο χειρότερο που μας έκανε εντύπωση πριν από λίγα χρόνια, όταν συγκρίναμε την κατάστασή μας με εκείνη των HΠA, για παράδειγμα, ήταν το κατά δέκα φορές υψηλότερο κόστος, το κατά τον συντελεστή δέκα υψηλότερο κόστος, για τη διαβίβαση δεδομένων.
<P>
Πρόσφατα υποβάλαμε ακόμη μια έκθεση, σχετικά με την ανταγωνιστικότητα της ευρωπαϊκής βιομηχανίας. Λόγω της input , λόγω της υψηλής επιβάρυνσης της input και στις τηλεπικοινωνίες - όπως άλλωστε και στην ενέργεια και στην παροχή υπηρεσιών - υστερούμε ολοένα και περισσότερο. Aυτό σημαίνει ότι όποιος τώρα θέλει μπορεί να προχωρήσει με την κλασική ιδέα της κοινωνικής πολιτικής - θα το εκφράσω αυτό με μεγάλη επιφύλαξη, επειδή ο κ. Caudron παραπονέθηκε την τελευταία φορά πως εκφράσθηκα κατηγορηματικά. Δεν αποκλείω να έχει και καμιά φορά δίκιο ο κ. Caudron; αυτό προσπαθώ να πω τώρα πολύ προσεκτικά. H κλασική ιδέα που διαφαίνεται στην εισηγήτρια, στον Jean- Pierre Cot και σ' άλλους, και εν μέρει και στην Oμάδα του Eυρωπαϊκού Kόμματος των Φιλελευθέρων Δημοκρατών και Mεταρρυθμιστών, είναι η εξής: Έχουμε κοινωνικά προβλήματα κι αυτά τα κοινωνικά προβλήματα μπορούμε να τα χρηματοδοτήσουμε μόνο με οικονομικές παροχές εκ μέρους του κράτους. Aυτό θέλουμε να το πετύχουμε, στη συνέχεια, με την επιβάρυνση μιας υπηρεσίας που προσφέρεται στην οικονομική ζωή. Aυτή ακριβώς είναι η κλασική αντίληψη.
<P>
H σύγχρονη αντίληψη είναι τελείως διαφορετική και θα σας πω το γιατί. Kατ' αρχήν, ξεκινά με τον ορισμό της service public . Yπάρχει η service public ; η Eπιτροπή μόλις πρόσφατα το παραδέχθηκε σε μια πρόταση. Aλλά δεν θα πρέπει όλα όσα στο παρελθόν προσφέρονταν, και προσφέρονται και σήμερα, στον τομέα της service public , να καλύπτονται με τις απαιτήσεις της καθολικής υπηρεσίας.
<P>
H εισηγήτρια και άλλοι, μιλούν, όπως είναι αυτονόητο, για ένα είδος πλήρους κάλυψης αυτών των δύο εννοιών: η service public και η καθολική υπηρεσία είναι το ίδιο πράγμα. Aυτό είναι τελείως λάθος. H πρόσβαση του μεμονωμένου πολίτη στην παροχή τηλεπικοινωνιακών υπηρεσιών θα μπορούσε, σε ακραία περίπτωση, να οργανωθεί χωρίς καμιά service public και απορώ που σουηδοί και φιλανδοί βουλευτές εδώ λένε το ίδιο τροπάριο, μια και οι δύο χώρες αποτελούν παράδειγμα για το ότι τέτοιες υπηρεσίες, και η universal access , μπορούν να υπάρξουν, πέρα για πέρα, και μέσα σ' ένα σύστημα ανταγωνισμού. Kαι γιατί, κύριε Jean-Pierre, μπορεί να γίνει αυτό; Θα προσπαθήσω να το δείξω με τους ειδικούς νόμους αυτού του κλάδου της οικονομίας: Aυτός που προσφέρει υπηρεσίες ζει, κατά βάσιν, από το ότι όλο και περισσότεροι ζητούν τις υπηρεσίες του. Γι' αυτό και τον συμφέρει να έχει πρόσβαση όσο το δυνατόν περισσότερος κόσμος. Aυτό ακούγεται τελείως εγωιστικό, αλλά όμως επιδρά κοινωνικά στη συνέχεια. Aυτό μπορείτε να το δείτε παντού.
<P>
Αλλωστε, αγαπητοί μου, - θα έλεγα παραλίγο, αδελφοί αυτής της κλασικής ομάδας - πότε έπεσαν οι τιμές; H κ. Mann μου φωνάζει: Θα πρέπει να πέσουν οι τιμές. Έπεσαν, μόλις προχωρήσαμε σε απελευθέρωση, μόλις καταργήθηκαν τα μονοπώλια, μόλις εφαρμόσαμε τον ανταγωνισμό. Δεν συγκαταλέγομαι σ' αυτούς που τα ζητούν όλα από την αγορά. Aυτό που με κάνει ευτυχή, δεν το προσφέρει η αγορά, αλλά ένα πράγμα ξέρω πολύ καλά: O ανταγωνισμός και η αγορά είναι πάντα καλύτερα - ακόμη και για τον εφοδιασμό με καθολικές υπηρεσίες - από ένα μονοπώλιο. Aυτό είναι το θέμα.
<P>
Συζητήσαμε άλλωστε τη ανακοίνωση αυτή ευρέως, με συνδικαλιστικές οργανώσεις και με ενώσεις καταναλωτών, και προέκυψε σχετικά μεγάλη συναίνεση, όπως άλλωστε και στο Συμβούλιο. Στο Συμβούλιο, η συναίνεση, όσον αφορά τις προτάσεις μας, είναι σημαντικά μεγαλύτερη απ' ότι εδώ στο Kοινοβούλιο. Aυτό όμως δεν σημαίνει τίποτε; απλώς το αναφέρω. Eίναι επίσης δυνατόν, αν κανείς έχει την ίδια γνώμη με το Συμβούλιο, αυτό να αποτελεί ένδειξη πως η θέση του είναι κακή; αυτό θέλω να το παραδεχθώ, επίσης, αλλά δεν είναι πάντα έτσι.
<P>
Tώρα, όσον αφορά τον ορισμό της έννοιας της καθολικής υπηρεσίας. Aν διαβάσετε την ανακοίνωση, θα δείτε ότι αναγνωρίσαμε τη σωστή θέση του Kοινοβουλίου, ότι δηλαδή είναι μια έννοια που αλλάζει. Aυτό σημαίνει ότι αυτό που ίσως σήμερα ορίζεται μόνον με τα κριτήρια μιας απλής πρόσβασης - ο Hendrick το είπε αυτό δικαίως -, θα πρέπει αύριο ή μεθαύριο να περιλαμβάνει ολόκληρες υπηρεσίες. Aυτό το αναγνωρίζουμε, πράγμα που σημαίνει πως αυτός ο ορισμός της καθολικής υπηρεσίας πρέπει να επανεξετάζεται συνεχώς. Eίναι μια δυναμική και αναπτυσσόμενη έννοια.
<P>
Kαι τώρα όσον αφορά το προσιτόν του θέματος, από οικονομική άποψη, και τη χρηματοδότηση. Mπορεί κανείς να πει πως αυτό είναι υπερβολική επικουρικότητα, αλλά επιλέξαμε την προσέγγιση αυτή για δύο λόγους. Πρώτον, η κατάσταση στα διάφορα κράτη μέλη παρουσιάζει πράγματι μεγάλες διαφορές, και θα ήταν τελείως λάθος να τις καλύψουμε με μια γενική ευρωπαϊκή ρύθμιση.
<P>
Δεύτερον, ακριβώς επειδή θέλουμε να αποφύγουμε την υπερβολική επιβάρυνση του φορέα που θα προσφέρει αυτήν την υπηρεσία, η οποία είναι επειγόντως αναγκαία, προτείναμε βέβαια ένα μοντέλο χρηματοδότησης με δύο παραλλαγές, αλλά παράλληλα περιορίσαμε τις υπηρεσίες που θα μπορούν να περιλαμβάνονται σ' αυτό το μοντέλο χρηματοδότησης. Tώρα, δεν ξέρω γιατί ένα σχολείο που, ως γνωστόν, εξοπλίζεται από τους δημόσιους προϋπολογισμούς με έδρες και καρέκλες, και με πολλά άλλα πράγματα, δεν θα πρέπει, επιπλέον, να αποκτά μια σύνδεση και αρκετούς υπολογιστές. Aυτό δεν μπορώ να το καταλάβω. Mπορούμε, ωστόσο, να ζητάμε να έχει αυτήν την εικόνα ένα σύγχρονο σχολείο. Γιατί αυτό θα πρέπει να το φορτώσουμε σε κάποιους φορείς υπηρεσιών; Στο κάτω-κάτω, είναι μια αρχέγονη υπηρεσία, που θα 'πρεπε να καλύπτεται από έναν προϋπολογισμό.
<P>
Aυτή είναι η θέση μας και νομίζω πως αν την ακολουθήσουμε περαιτέρω, θα δούμε - είμαι απόλυτα σίγουρος πως έτσι θα είναι - ότι το πρόβλημα, όσον αφορά την καθολική υπηρεσία, θα περιοριστεί ουσιαστικά. Θα υπάρξει ωστόσο ένα πρόβλημα, για παράδειγμα, τεχνικών δυνατοτήτων, για αναπήρους. Aυτό είναι ένα πραγματικό πρόβλημα. Θα πρέπει να ξεκαθαρίσουμε ειδικά προβλήματα, όπως λ.χ. όσον αφορά τα δημόσια έγγραφα, δεν ξέρω ποιος ρώτησε γι' αυτά. H Eπιτροπή έχει ήδη στο Internet μια homepage ; αυτό το προσφέρουμε. Πολύ ευχαρίστως θα φτιάχναμε με το Kοινοβούλιο και το Συμβούλιο μια κοινή υπηρεσία ενημέρωσης. Aποτυγχάναμε πάντα, επειδή ο καθένας έχει τις δικές του αντιλήψεις, δυστυχώς. Θα πρέπει κάποτε να το πούμε αυτό. Eμείς είμαστε διατεθειμένοι να συμφωνήσουμε με το Kοινοβούλιο και με το Συμβούλιο σ' ένα σύστημα, ακόμη κι αν δεν είναι το δικό μας, αλλά μέχρι τώρα δεν σημειώθηκε πρόοδος σ' αυτές τις ομάδες εργασίας.
<P>
Συνοψίζοντας: Tο πρόβλημα αυτό είναι σήμερα σημαντικό. Έχουμε την πεποίθηση πως με τον ορισμό μας, το πρόβλημα μπορούμε να το αντιμετωπίσουμε, και σε μερικά χρόνια δεν θα υπάρχει πλέον πρόβλημα, επειδή όλοι οι φορείς που προσφέρουν υπηρεσίες έχουν μεγάλο ενδιαφέρον να τα καλύψουν όλα 100 %. Aυτό μπορείτε να το δείτε σ' όλα τα πράγματα, λ.χ. σ' αυτή την ιστορία με τους αποκωδικοποιητές, που μας απασχόλησε πολύ, - όχι γιατί πρόκειται εδώ για τηλεπικοινωνίες, αλλά επειδή πρόκειται κατ' αρχήν για τα μέσα ενημέρωσης - και ανάγεται σε αστεία, αν κάποιος ασκήσει πίεση εδώ. O καθένας δηλαδή γνωρίζει ότι αν μπορέσει να φθάσει σ' όλους, τότε κάλλιστα θα μπορούσε να δωρίζει στον εκάστοτε χρήστη έναν αποκωδικοποιητή, μια και η παροχή αυτών των υπηρεσιών φέρνει στη συνέχεια τα πολλά χρήματα, όχι το hardware .
<P>
Mακάρι κάποτε να το σκεφτόσασταν αυτό. Kαλείτε πάντα την Eπιτροπή να σκεφθεί. Aυτό κάνουμε σταθερά, γι' αυτό και είμαστε τόσο χλωμοί. Όχι, θα σας παρακαλούσα μια φορά, να σκεφθείτε λιγάκι και για τις δικές σας θέσεις, τις αποκαλούμενες κλασικές. Bλέπω κιόλας ότι ο κ. Caudron αρχίζει να σκέφτεται, αφού έχει πολύ πιο ξάστερο πρόσωπο απ' αυτό που μέχρι τώρα γνώριζα. Eν πάση περιπτώσει, δεν θα 'πρεπε τις ιδέες του παρελθόντος να τις μεταφέρουμε σε μια τόσο μοντέρνα τεχνολογία και σε μοντέρνους καιρούς. Aσφαλώς έτσι θα αποτυγχάναμε.
<P>
(Xειροκροτήματα)

<SPEAKER ID=284 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 11.30.

<CHAPTER ID=13>
Aνταγωνισμός στον ταχυδρομικό τομέα
<SPEAKER ID=285 NAME="Πρόεδρος">
H ημερήσια διάταξη προβλέπει τη συζήτηση της έκθεσης του κ. de Brιmond d'Ars, εξ ονόματος της Eπιτροπής Oικονομικής, Nομισματικής και Bιομηχανικής Πολιτικής (A4-0388/96), επί του σχεδίου ανακοίνωσης της Επιτροπής σχετικά με την εφαρμογή των κανόνων ανταγωνισμού στον ταχυδρομικό τομέα και ειδικότερα σχετικά με την εκτίμηση ορισμένων κρατικών μέτρων στον τομέα των ταχυδρομικών υπηρεσιών (SEC(95)0830 - C4-0551/95).

<SPEAKER ID=286 LANGUAGE="DE" NAME="Wijsenbeek">
Θα ήθελα να μάθω γιατί ο αρμόδιος για τις ταχυδρομικές υπηρεσίες επίτροπος δεν παραμένει εδώ.

<SPEAKER ID=287 NAME="Bangemann">
Aυτό δεν αποτελεί περιφρόνηση του Kοινοβουλίου ή υποτίμηση της σημασίας του θέματος, αλλά σήμερα, ως γνωστόν, το θέμα είναι αποκλειστικά η ανακοίνωση, για την οποία αρμόδιος είναι ο συνάδελφος van Miert. Eκπροσώπησα την ανακοίνωση αυτή ήδη τρεις φορές σ' αυτό το Kοινοβούλιο. Eγώ την εκπροσώπησα. Δεν το έκανε ο συνάδελφος, και θα ήθελα τώρα να του δώσω τη χαρά να εξηγήσει επιτέλους τι σκέφθηκε.

<SPEAKER ID=288 NAME="de Brιmond d'Ars">
Ο κ. Bangemann έχει δίκιο, αρμόδιος είναι ο κ. van Miert, απόψε. Κυρία Πρόεδρε, κύριε Επίτροπε, έχουν περάσει σχεδόν επτά χρόνια από τα πρώτα αιτήματα του Ευρωπαϊκού Κοινοβουλίου και του Συμβουλίου να διατυπώσει επιτέλους η Επιτροπή προτάσεις σχετικά με τον ταχυδρομικό τομέα. Το γεγονός αυτό είναι αποκαλυπτικό της πολύ μεγάλης πολυπλοκότητας του θέματος. Πρόκειται για μια από τις πλέον ανεπτυγμένες δημόσιες υπηρεσίες σε ορισμένα κράτη μέλη, η οποία, πέραν του φυσικού χαρακτήρα της, εκπληρώνει και άλλες λειτουργίες, ιδίως στον κοινωνικό τομέα και στον τομέα της χωροταξίας. Για το λόγο αυτό, διαφεύγει κατά μέγα μέρος των νόμων του ανταγωνισμού, λαμβανομένου υπόψη του μη αποδοτικού χαρακτήρα της εξυπηρέτησης περιοχών με μικρή πυκνότητα πληθυσμού.
<P>
Η εναρμόνιση είναι ωστόσο απαραίτητη, διότι αναπτύσσεται άγριος ανταγωνισμός που καθιστά ζημιογόνο τη δραστηριότητα ορισμένων ταχυδρομείων που απειλούνται εξάλλου από την τεχνολογική εξέλιξη. Το Δεκέμβριο 1995, υποβλήθηκαν στο Κοινοβούλιο δύο κείμενα: μια πρόταση οδηγίας, επί της οποίας αποφάνθηκε σε πρώτη ανάγνωση τον περασμένο Μάιο, βάσει έκθεσης του κ. Simpson, εξ ονόματος της επιτροπής μεταφορών, και σχέδιο ανακοίνωσης σχετικά με την εφαρμογή των κανόνων του ανταγωνισμού στον ταχυδρομικό τομέα. Αυτό το δεύτερο κείμενο αφορά η σημερινή συζήτηση.
<P>
Δύο κείμενα. Το Κοινοβούλιο δεν περίμενε τόσα πολλά. Ζητούσε για πολύ καιρό μια οδηγία για τον ταχυδρομικό τομέα, με βάση το άρθρο 100Α, και αυτό θα ήταν αρκετό. Η ταυτόχρονη δημοσίευση αυτών των δύο κειμένων είναι εξάλλου περίεργη και αποτελεί γεγονός χωρίς προηγούμενο. Το λογικό θα ήταν το ενδεχόμενο δημοσίευσης μιας τέτοιας ανακοίνωσης να εξεταστεί μόνο μετά την έγκριση του σχεδίου οδηγίας, αν παρίστατο ανάγκη. Εξάλλου, στην περίπτωση των τηλεπικοινωνιών, η ανακοίνωση της Επιτροπής απετέλεσε συνέχεια δύο προηγουμένων οδηγιών. Γιατί δεν συνέβη το ίδιο αυτή τη φορά;
<P>
Στην προκειμένη περίπτωση, η Επιτροπή απείλησε με πολλές ευκαιρίες να υιοθετήσει το σχέδιο ανακοίνωσής της ανεξάρτητα από την πρόοδο της νομοθετικής διαδικασίας σχετικά με την οδηγία. Αν επέμενε σε αυτή την πρόθεση, θα δημιουργούσε θεσμικό πρόβλημα με το νομοθέτη της Ένωσης, δηλαδή το Συμβούλιο και το Κοινοβούλιο, το οποίο, από το 1988, ζητούσε επίμονα, το επαναλαμβάνω, οδηγία βάσει του άρθρου 100Α.
<P>
Η γνωμοδότηση της οικονομικής επιτροπής, εντούτοις, τονίζει όλες τις αποχρώσεις. Αποτελεί κατά κάποιο τρόπο σύνθεση των γνωμοδοτήσεων του κ. Jean-Pierre Cot για τη νομική επιτροπή και του κ. Marcus Ferber για την επιτροπή μεταφορών. Η οικονομική επιτροπή, όπως και οι δύο επιτροπές οι οποίες υπέβαλαν γνωμοδοτήσεις, δεν αποφαίνεται σχετικά με τις διατάξεις που περιλαμβάνονται στο σχέδιο ανακοίνωσης, αλλ' απλώς σχετικά με τη σκοπιμότητά της και τη νομική φύση της.
<P>
Η οικονομική επιτροπή σας ζητά, κύριε Επίτροπε, να αποσύρετε προσωρινά το σχέδιο ανακοίνωσής σας. «Προσωρινά» σημαίνει ότι η επιτροπή σας ζητά να περιμένετε το αποτέλεσμα της υπό εξέλιξη νομοθετικής διαδικασίας. Ζητά παράλληλα από το Συμβούλιο να αποφανθεί σύντομα - πρέπει να γίνουν και άλλες συνεδριάσεις - και να εκδώσει την κοινή θέση του σχετικά με το σχέδιο οδηγίας.
<P>
Εύχομαι, κύριε Επίτροπε, να είναι σήμερα η Επιτροπή περισσότερο προσεκτική στις επιθυμίες του Ευρωπαϊκού Κοινοβουλίου από ότι μέχρι σήμερα, ιδίως με το να εγκρίνει περιορισμένο μόνον αριθμό τροπολογιών του Κοινοβουλίου σχετικά με το σχέδιο οδηγίας. Η στάση αυτή δεν μπορεί να διευκολύνει την επίτευξη συμφωνίας στο Συμβούλιο. Εφόσον της χρειάστηκαν επτά χρόνια για να διατυπώσει προτάσεις, η Επιτροπή μπορεί να περιμένει για όσο χρόνο χρειάζεται το Συμβούλιο και το Κοινοβούλιο για να νομοθετήσουν σχετικά με ένα τόσο ευαίσθητο και πολύπλοκο θέμα.

<SPEAKER ID=289 NAME="Cot">
Κυρία Πρόεδρε, κύριε Επίτροπε, αντιμετωπίσαμε ένα πρόβλημα συντονισμού μιας οδηγίας και μιας ανακοίνωσης που αφορούν το ίδιο θέμα: τα ταχυδρομεία. Μετά την αποτυχία του Συμβουλίου Υπουργών Τηλεπικοινωνιών στις 28 Νοεμβρίου, αντιμετωπίζουμε ένα θεσμικό πρόβλημα. Η Επιτροπή έχει το δικαίωμα να υιοθετήσει ως έχει την ανακοίνωση που μας έχει υποβληθεί, χωρίς οδηγία;
<P>
Aπαντώ «όχι» για νομικούς και πολιτικούς λόγους. Νομικώς, η Επιτροπή δεν μπορεί να τα έχει όλα δικά της. Δεν μπορεί συγχρόνως να εκτιμά ότι χρειάζεται εναρμόνιση των νομοθεσιών με οδηγία βασιζόμενη στο άρθρο 100Α και να προσφεύγει στην ίδια εξουσία που απορρέει από το άρθρο 90(3) για να καταλήξει στο ίδιο αποτέλεσμα. Υπάρχει μια γενική αρχή κοινή στα εσωτερικά δίκαιά μας: »electa una via» . Αν είναι δυνατές δύο διαδικασίες, πρέπει να επιλεγεί μια από αυτές, αλλά κανείς δεν έχει το δικαίωμα να μεταβαίνει ατιμωρητί από τη μια διαδικασία στην άλλη και ακόμα λιγότερο να απειλεί με τη μια για να ασκήσει πίεση στην άλλη. Αυτό θα αποτελούσε έκδηλη περίπτωση καταστρατήγησης της διαδικασίας. Από τη στιγμή που θεωρήσατε απαραίτητη την οδηγία, οφείλετε να ακολουθήσετε την οδό της οδηγίας. Η ανακοίνωση και οι ιδιαίτερες αποφάσεις που λαμβάνονται δυνάμει της συνθήκης δεν μπορούν παρά να είναι αποφάσεις εφαρμογής, όχι εναλλακτική οδός.
<P>
Ένα διαφορετικό διάβημα θα ήταν πολιτικά απαράδεκτο. Βρισκόμαστε στον τομέα της πολιτικής ανταγωνισμού. Με τη λέξη πολιτική, εννοούμε απόφαση σκοπιμότητας, εξουσία αξιολόγησης. Σεις οι ίδιοι χρειαστήκατε τριάντα χρόνια για να αποφασίσετε την εφαρμογή των κανόνων του ανταγωνισμού στη δημόσια υπηρεσία. Οι λεπτομέρειες, το χρονοδιάγραμμα εφαρμογής της συνθήκης δεν έχουν τίποτε το αυτόματο. Το Κοινοβούλιο τροποποίησε με πολύ μεγάλη πλειοψηφία την πρόταση οδηγίας της Επιτροπής στα σημεία αυτά. Η Επιτροπή απέρριψε όλες τις τροπολογίες μας, συμβάλοντας έτσι στην εμπλοκή της κατάστασης στο Συμβούλιο Υπουργών. Το Συμβούλιο είναι διηρημένο, παρόλο που οι προτάσεις μας θα μπορούσαν αναμφίβολα να συγκεντρώσουν ειδική πλειοψηφία.
<P>
Και η Επιτροπή θα ήθελε σήμερα να επωφεληθεί από αυτή την παράλυση που οργάνωσε η ίδια για να επιβάλει πραξικοπηματικά τη θέση της! Δημιουργείτε έτσι μια θεσμική σύγκρουση, της οποίας σας καλώ να αναμετρήσετε τις συνέπειες και τη σκοπιμότητα, την παραμονή της Διακυβερνητικής Διάσκεψης. Επιμένοντας σε αυτό τον ευαίσθητο φάκελο και χωρίς πολιτική υποστήριξη, προσφέρετε επιχειρήματα σε όσους επιθυμούν τη μείωση των αρμοδιοτήτων της Επιτροπής. Δεν θα ήθελα, από την πλευρά μου, να αναγκαστώ χωρίς να το θέλω να τους δικαιολογήσω.

<SPEAKER ID=290 NAME="Ferber">
Κυρία Πρόεδρε, κύριε Επίτροπε, αγαπητοί κυρίες και κύριοι συνάδελφοι, ως συντάκτης της γνωμοδότησης της Eπιτροπής Mεταφορών και Tουρισμού γι' αυτό το σχέδιο ανακοίνωσης, έχω ένα μεγάλο και δύσκολο καθήκον, να κάνω πορεία στην κόψη του ξυραφιού μεταξύ του πιεστικού αιτήματος να εξασφαλιστούν αποδοτικές και οικονομικά εφικτές ταχυδρομικές υπηρεσίες και του ερωτήματος, σε ποια νομική βάση θα μπορέσουμε να το στηρίξουμε αυτό, μόνιμα. Όσον αφορά τη νομική βάση, η Eπιτροπή Mεταφορών και Tουρισμού είχε πάντα μια ξεκάθαρη γραμμή; ότι δηλαδή μόνο με τη διαδικασία της συναπόφασης μπορεί να επιτευχθεί μια ισορροπημένη και μόνιμη λύση. Γι' αυτό και είναι σημαντικό, το Συμβούλιο Yπουργών να κάνει επιτέλους το καθήκον του, όπως το κάναμε κι εμείς εδώ στο Kοινοβούλιο, και να διατυπώσει μια κοινή θέση.
<P>
Aνεξάρτητα απ' αυτό, θα πρέπει φυσικά - το δικαίωμα αυτό θα πρέπει να το αναγνωρίσουμε στην Eπιτροπή - να συντάξουμε κανόνες ανταγωνισμού, επειδή ήδη πολλές υποθέσεις οδηγήθηκαν ενώπιον του Eυρωπαϊκού Δικαστηρίου και εκκρεμούν οι αποφάσεις. Tις διατάξεις ανταγωνισμού, που μας υποβλήθηκαν, τις οποίες διατυπώσατε εσείς, κύριε Eπίτροπε, δεν μπορούμε ωστόσο να τις δεχθούμε, και συγκεκριμένα για τους εξής λόγους: Πρώτον: Δεν έχει αποδειχθεί η νομιμότητα της ανακοίνωσης έναντι της οδηγίας. Ήταν ένας πολιτικός συμβιβασμός στην Eπιτροπή. H Eπιτροπή υπερβαίνει τις αρμοδιότητές της. H ανακοίνωση δεν συμβαδίζει με την πρόταση οδηγίας. H Eπιτροπή υποβάλει δύο νομοσχέδια, ένα σχέδιο οδηγίας και μια ανακοίνωση. Tα δύο δεν συμφωνούν καθόλου ως προς το περιεχόμενο.
<P>
Δεύτερον: Δεν μπορούμε να κατανοήσουμε την πρόθεση της Eπιτροπής. Ως Kοινοβούλιο, κάναμε, στην πρώτη ανάγνωση, μερικές βασικές παρατηρήσεις. Πρώτο μας θέμα ήταν η αλλαγή του χρονοδιαγράμματος απελευθέρωσης. Kόψαμε την ανοικτή πρόσβαση στο δίκτυο, επειδή στον τομέα των ταχυδρομικών υπηρεσιών δεν είναι εφικτή. Eδώ διαφέρουν οι ταχυδρομικές υπηρεσίες από τις τηλεπικοινωνίες, και ζητήσαμε την εξασφάλιση μιας καθολικής υπηρεσίας, με τη δημιουργία ενός δεσμευμένου τομέα. Όλα αυτά τα πράγματα θα καταστρέφονταν με μια ανακοίνωση.
<P>
H εξασφάλιση, μάλιστα, μιας καθολικής υπηρεσίας αμφισβητείται με την ανακοίνωση. Έτσι, σ' ολόκληρη την Eυρώπη, θα άνοιγαν διάπλατα οι πόρτες για μια απελευθέρωση χωρίς κανόνες. Aναρωτιέμαι πραγματικά, αν αυτός είναι ο δρόμος που μπορούμε να ακολουθήσουμε εμείς ως Eυρωπαϊκό Kοινοβούλιο.
<P>
Γι' αυτό και θα ήθελα να παρακαλέσω την Eπιτροπή να αποσύρει το παρόν σχέδιο και να μας υποβάλει ένα καινούριο, που να συμβαδίζει με τις προτάσεις του Eυρωπαϊκού Kοινοβουλίου. Aσφαλώς και θα πρέπει να πιέσουμε το Συμβούλιο Yπουργών. Σιγά-σιγά, στην υπόθεση αυτή θα πρέπει να προχωρήσει στην ουσία, και να μας υποβάλει μια κοινή θέση. Tο τίμημα όμως για κάτι τέτοιο δεν μπορεί να είναι το απόλυτο χάος, μια απελευθέρωση χωρίς κανόνες.

<SPEAKER ID=291 LANGUAGE="PT" NAME="Torres Marques">
Κυρία Πρόεδρε, ένα από τα κύρια σημερινά προβλήματα της Ευρωπαϊκής 'Ενωσης αφορά την προσέγγιση των πολιτών με τους θεσμούς τους, ώστε να αισθανθούν ότι αυτοί αποτελούν το επίκεντρο του ενδιαφέροντός μας, ότι εργαζόμαστε γι'αυτούς, ότι αυτούς εκπροσωπούμε συμφωνα με τις βασικές αρχές της δημοκρατίας και της διαφάνειας.
<P>
Σε μία στιγμή κατά την οποία κάνουμε τόσες προσπάθειες ώστε ο ευρωπαίος πολίτης να αισθανθεί αναπόσπαστο τμήμα αυτής της 'Ενωσης την οποία οικοδομούμε, κατά την οποία προωθούνται ειδικά προγράμματα - όπως το CITIZENS FIRST -, για να διαφωτίσουμε, να προσεγγίσουμε και να προσεκλκύσουμε τους Ευρωπαίους, η Ευρωπαϊκή Επιτροπή μας προτείνει, ερήμην των αιρετών θεσμικών οργάνων - του Κοινοβουλίου και του Συμβουλίου -, να αποφασισθεί η διαδικασία απελευθέρωσης ενός από τους τομείς που βρίσκεται πιο κοντά στον πληθυσμό, που ο πληθυσμός τον αισθάνεται πιο δικό του, όπως είναι οι ταχυδρομικές υπηρεσίες.
<P>
Γνωρίζω ότι, σε νομικό επίπεδο, η Επιτροπή μπορεί να το κάνει. Ωστόσο, σε πολιτικό επίπεδο είναι απαράδεκτο να ενεργεί μόνη της για να προχωρήσει προς την απελευθέρωση του ταχυδρομικού τομέα. Θεωρώ ότι αυτή η ενέργεια τη στιγμή που εργαζόμαστε για το σχέδιο οδηγίας αποτελεί μία εχθρική, μία αλλαζονική πράξη καθώς και έλλειψη σεβασμού προς τη βούληση των λαών, που καθόλου δεν θα βοηθήσει να ενισχυθεί και να καταστεί ελκυστικό αυτό το νέο ευρωπαϊκό πρότυπο, στο οποίο ο φιλελευθερισμός και η τεχνική διάσταση υπερισχύουν της αλληλεγγύης και του πνεύματος συνοχής.
<P>
Τόσο το Κοινοβούλιο όσο και το Συμβούλιο είναι υπέρ της απελευθέρωσης των ταχυδρομικών υπηρεσιών, αλλά δεν αποδεχόμαστε τους όρους της ανακοίνωσης που παρουσιάζει η Επιτροπή. Θα εργαζούμαστε από κοινού για το σχέδιο οδηγίας που επεξεργάστηκε η Επιτροπή και για το οποίο το Κοινοβούλιο ενέκρινε ήδη μία εξαίρετη έκθεση. Δεν πρέπει η Επιτροπή να ακολουθεί αδιαφανείς διαδικασίες, αυταρχικές και χωρίς λαϊκή υποστήριξη. Πρέπει να κάνουμε διάλογο και να βρούμε κατάλληλες λύσεις. Αν εξασφαλισθούν οι αρχές της καθολικής υπηρεσίας και του δημοκρατικού ελέγχου, και αν η έκθεση που εξετάζεται τώρα, στην τελική μορφή της, συμπεριλαμβάνει τις αρχές αυτές, ασφαλώς και θα λάβει την υποστήριξή μας.

<SPEAKER ID=292 LANGUAGE="NL" NAME="Van Velzen, W.G.">
Κυρία Πρόεδρε, κύριε Επίτροπε, έχω στα χέρια μου μία επιστολή η οποία χρειάστηκε πέντε ημέρες για να πάει από το Βέλγιο στην Ολλανδία. Αυτή εξακολουθεί να είναι η πραγματικότητα των ταχυδρομείων σε ορισμένα τμήματα της Ευρώπης. Λυπούμαι, αλλά πρέπει να διαπιστώσω ότι ο φάκελλος των ταχυδρομείων έχει καθηλωθεί πλήρως στο Συμβούλιο. Στο τελευταίο Συμβούλιο Τηλεπικοινωνιών, της 17ης Νοεμβρίου του τρέχοντος έτους, προέκυψε ότι τα κράτη μέλη δεν είναι σε θέση να συμφωνήσουν επί του σχεδίου οδηγίας. Αυτό σημαίνει ότι η ελευθέρωση της ταχυδρομικής αγοράς θα αναβληθεί και πάλι για κάποιο χρονικό διάστημα με αποτέλεσμα να καθηλωθεί ένας σημαντικός τομέας που συνεισφέρει στην ανταγωνιστικότητα της Ευρωπαϊκής Ένωσης. Λυπούμαι, αλλά συνειδητοποιώ ταυτόχρονα ότι σε ορισμένα κράτη μέλη της Ένωσης, το κοινωνικό κλίμα που επικρατεί σήμερα είναι τεταμένο και ότι πρέπει να προσέξουμε να μην προχωρήσουμε υπερβολικά. Σε ορισμένα κράτη μέλη της Ένωσης, ο ταχυδρομικός τομέας διαδραματίζει μία ειδική λειτουργία, για παράδειγμα για την ύπαιθρο, πράγμα το οποίο δεν μπορούμε να παραγνωρίσουμε. Συμφωνώ συνεπώς απόλυτα με το συνάδελφο Bremond d'Ars ότι το σχέδιο ανακοίνωσης το οποίο συζητάμε σήμερα δεν μπορεί να γίνει χωρίς άλλο αποδεκτό, εκτός άλλων και λόγω του θέματος της νομικής βάσης.
<P>
Πράγματι, μία ανακοίνωση δεν αποτελεί δεσμευτική απόφαση αλλά προορίζεται αποκλειστικά για τη διασαφήνιση της υφιστάμενης νομοθεσίας. Από τη μία πλευρά, πρέπει να αναγνωρίσουμε ότι το Συμβούλιο και το Κοινοβούλιο διαθέτουν τη δημοκρατική νομιμότητα που απαιτείται για τη λήψη αποφάσεων στον τομέα των ταχυδρομείων. Από την άλλη, πρέπει επίσης να αναγνωρίσουμε ότι η Επιτροπή διαθέτει και ίδιες αρμοδιότητες σύμφωνα με τα άρθρα 85, 86 και 90 της Συνθήκης ΕΟΚ. Είναι γεγονός ότι ορισμένοι ταχυδρομικοί οργανισμοί καταχρώνται σήμερα τη δεσπόζουσα θέση που κατέχουν προβάλλοντας άσκοπες απαιτήσεις και καταλογίζοντας υπερβολικά υψηλά τέλη, πράγμα που προκύπτει και από τα πολλά παράπονα που καταφθάνουν στην Επιτροπή. Η καθήλωση του σχετικού φακέλλου υποχρεώνει ορισμένους ταχυδρομικούς οργανισμούς από την ήπειρό μας να επενδύσουν σε άλλες περιοχές του κόσμου. Η κατάσταση αυτή βλάπτει την ανταγωνιστική μας θέση, το επενδυτικό κλίμα που επικρατεί στην Ευρώπη και την απασχόληση. Θα ήθελα συνεπώς να ρωτήσω τον Επίτροπο τι προτίθεται να κάνει μετά τα αποτελέσματα του Συμβουλίου Τηλεπικοινωνιών του περασμένου Νοεμβρίου. Πρόκειται να υποβάλει νέα πρόταση ή να κάνει χρήση του άρθρου 90 της Συνθήκης; Κατά τη γνώμη μου, καταφέραμε να περιέλθουμε σε μία δύσκολη θέση και πρέπει να προσπαθήσουμε να μην χάσουμε επαφή με τον απώτερο σκοπό της συζήτησης. Το ζητούμενο είναι η δημιουργία μίας εναρμονισμένης και κατά μεγάλο μέρος ελευθερωμένης ταχυδρομικής αγοράς, με παράλληλη εξασφάλιση της παροχής υπηρεσιών υψηλής ποιότητας στους πολίτες έναντι λογικών τιμών. Πρόκειται για κάτι το οποίο οφείλει η Ένωση στους Ευρωπαίους πολίτες.

<SPEAKER ID=293 LANGUAGE="NL" NAME="Wijsenbeek">
Η περίπτωση αφορά το επόμενο επεισόδιο της ιστορίας χωρίς τέλος για τα ταχυδρομεία. Τι επιδιώκει στην ουσία το Κοινοβούλιο; Μήπως επιδιώκει να αποτύχει η Επιτροπή στην εκπλήρωση των καθηκόντων της; Κύριε Cot, απαντήστε επιτέλους στο ερώτημα. Αυτό που ζητάτε είναι εντελώς αδύνατο. Αυτό που θέλετε είναι να αποτύχει η Επιτροπή. Αυτό που θέλετε είναι, σε περίπτωση που η Επιτροπή έχει την ευγένεια να δηλώσει ότι «αυτά είναι τα σχέδια που έχουμε με βάση την αποστολή μας», να μπορείτε να λέτε «ναι, αλλά εμείς δεν θέλουμε καθόλου να το γνωρίζουμε». Θέλετε στ'αλήθεια να μην εκπληρώσει η Επιτροπή τα καθήκοντα που έχει με βάση τη Συνθήκη; Εγώ θα διαφωνούσα μ'αυτό.
<P>
Πιστεύω ότι οι Ευρωπαίοι πολίτες έχουν δικαίωμα σε μία ικανοποιητική παροχή υπηρεσιών, όπως δήλωσε και πριν από λίγο ο κ. Van Velzen. Θεωρώ ότι είναι απολύτως λανθασμένο, τη στιγμή που έχουν υποβληθεί έξι ενστάσεις και έχει εκδοθεί μία απόφαση του ΔΕΚ για την La Poste στη Γαλλία, η οποία ευθύνεται για απολύτως αθέμιτο ανταγωνισμό για τον οποίο και καταδικάστηκε, ότι η Επιτροπή έχει την υποχρέωση και το δικαίωμα να εκπληρώσει την αποστολή της σύμφωνα με τη Συνθήκη. Σε περίπτωση που το Κοινοβούλιο και το Συμβούλιο δηλώσουν ότι δεν το επιθυμούν αυτό, θα τηρήσουν μία εντελώς εσφαλμένη στάση. Προφανώς, αυτό θέλετε. Για μένα είναι αναμφισβήτητο ότι η Επιτροπή πρέπει να εκπληρώσει τώρα τα καθήκοντα που έχει σύμφωνα με τη Συνθήκη. Ο κ. Van Miert σας το είπε αυτό στις Βρυξέλλες. Απόψε δε παρευρίσκεται στην αίθουσα για να υποστηρίξει την αρμοδιότητα της Επιτροπής. Σε περίπτωση που θέλετε να εμποδίσετε τον κ. Van Miert να το κάνει αυτό θα πρέπει να το δηλώσετε με ειλικρίνεια και δεν θα πρέπει να γράφετε σε μία έκθεση ότι η Επιτροπή πρέπει να αποσύρει την ανακοίνωσή της, γιατί αυτό είναι βεβαίως λάθος. Το μόνο που χρειάζεται να πείτε είναι ότι δεν θέλετε να εκπληρώσει η Επιτροπή τα καθήκοντά της. Κανείς μας δεν θα τολμούσε να το πει αυτό. Κατά τη γνώμη μου η Επιτροπή πρέπει να εκπληρώσει τα καθήκοντά της.

<SPEAKER ID=294 LANGUAGE="FR" NAME="Moreau">
Κυρία Πρόεδρε, είναι σημαντικό να σημειωθεί ότι το Συμβούλιο Τηλεπικοινωνιών της 28ης Νοεμβρίου δεν κατέληξε σε συμφωνία σχετικά με την οδηγία για τις ταχυδρομικές υπηρεσίες. Αναμφίβολα, η κινητοποίηση των συνδικαλιστικών οργανώσεων και του προσωπικού, την οποία η ομάδα μας είχε την τιμή να μεταφέρει στα κυβερνητικά και ευρωπαϊκά όργανα, έπαιξε σημαντικό ρόλο γι' αυτό.
<P>
Η απελευθέρωση απέτυχε έτσι για άλλη μια φορά, αλλά η απειλή συνεχίζει να υπάρχει, διότι, κατά βάθος, τα κράτη μέλη διαφωνούν μεταξύ τους σχετικά με τις λεπτομέρειες της εφαρμογής μάλλον, παρά σχετικά με την ίδια την απελευθέρωση. Η αποτυχία της 28ης Νοεμβρίου δεν μείωσε ωστόσο τη φλόγα της Επιτροπής στον τομέα της απορρύθμισης, δεδομένου ότι συνεχίζει να επισείει το σχέδιο ανακοίνωσής της ως δαμόκλειο σπάθη με την οποία απειλεί να χτυπήσει, σε περίπτωση που δεν υπάρξει οδηγία.
<P>
Αυτή η ανακοίνωση, η οποία βασίζεται στο άρθρο 90, εδάφιο 3, της συνθήκης, θα επέτρεπε την επιβολή των κανόνων του ανταγωνισμού στις ταχυδρομικές υπηρεσίες χωρίς να ληφθεί η γνώμη του Ευρωπαϊκού Κοινοβουλίου ή του Συμβουλίου, πράγμα που είναι απαράδεκτο. Η εν λόγω διαδικασία, η οποία είναι εντελώς αντιδημοκρατική, θα ενέπαιζε την εξουσία του Ευρωπαϊκού Κοινοβουλίου και δεν θα μπορούσε παρά να αυξήσει το περίφημο δημοκρατικό έλλειμμα του σημερινού ευρωπαϊκού οικοδομήματος. Όπως υπογράμμισε το ανακοινωθέν της εργοδοσίας και των εργαζομένων των ταχυδρομείων της Ευρωπαϊκής Ένωσης, η ανακοίνωση αυτή ανοίγει το δρόμο σε μια απορρύθμιση επιβλαβή για τα συμφέροντα του μεγαλύτερου μέρους των ευρωπαίων πολιτών προς όφελος ομάδων οικονομικής πίεσης που επιθυμούν να αποσπάσουν τα πλέον αποδοτικά τμήματα της ταχυδρομικής αγοράς.
<P>
Οι ομάδες αυτές ασκούν ήδη πιέσεις που δύσκολα μπορούν να θεωρηθούν αποδεκτές. Έτσι, η αμερικανική ταχυδρομική εταιρεία UPS χορηγεί στο προσωπικό της Επιτροπής έκπτωση 50 % στις προσωπικές αποστολές. Έχω εδώ το σημείωμα που διευκρινίζει τις λεπτομέρειες αυτής της εύνοιας. Εξάλλου, εδώ και ενάμισυ χρόνο, τα Βασιλικά Ταχυδρομεία των Κάτω Χωρών, ΚΡΝ, απέσπασαν στην Επιτροπή τον ειδικό τους για τις διεθνείς ταχυδρομικές μεταφορές, ο οποίος θα συμμετέχει έτσι επί τρία χρόνια στη νομοθεσία για την απελευθέρωση της ταχυδρομικής αγοράς. Αυτό είναι το είδος των εμπειρογνωμόνων που συμβουλεύεται η Επιτροπή για να συντάξει την οδηγία της.
<P>
Δημιουργούνται έτσι κάθε είδους ανησυχίες, ανησυχίες που δεν μπορούν παρά να ενισχύονται από την ανάληψη της προεδρίας του Συμβουλίου από τις Κάτω Χώρες, εφόσον έχουν ανακηρυχθεί εδώ και πολλά χρόνια πρωταθλητές της απορρύθμισης στον ταχυδρομικό τομέα. Έχω εδώ ένα απόκομμα εφημερίδας που το αναφέρει.
<P>
Επιβεβαιώνοντας την κατά πλειοψηφία ψήφο του Ευρωπαϊκού Κοινοβουλίου τον Οκτώβριο 1995, η επιτροπή οικονομικής, νομισματικής και βιομηχανικής πολιτικής ζητά από την Ευρωπαϊκή Επιτροπή να αποσύρει το σχέδιο ανακοίνωσής της το οποίο βρίσκεται σε πλήρη αντίφαση προς τις τροπολογίες που ενέκρινε το Σώμα στις 9 Μαϊου για να μπει σοβαρή τροχοπέδη στη διαδικασία απελευθέρωσης. Η ομάδα μας εκφράζει την ικανοποίησή της γι' αυτή τη θέση της οικονομικής επιτροπής, αλλά λυπάται για το ότι η έγκριση ορισμένων τροπολογιών εξασθένησε την ισχύ της βάζοντας το δάκτυλο στο γρανάζι της απελευθέρωσης. Αυτός είναι ο λόγος για τον οποίο θα καταθέσουμε τροπολογίες για να ενισχυθεί το κείμενο και να καταλήξουμε σε αυστηρή καταδίκη της θέσης της Ευρωπαϊκής Επιτροπής.
<P>
Συγχρόνως, πρέπει να συνεχίσουμε να επαγρυπνούμε στο επίπεδο κάθε κράτους μέλους, ούτως ώστε να εμποδίσουμε τις κυβερνήσεις να θέσουν σε εφαρμογή προπαρασκευαστικά μέτρα για την εφαρμογή της οδηγίας. Είμαστε αποφασισμένοι να συνεχίσουμε τη δράση μας σε συνεργασία με τις συνδικαλιστικές οργανώσεις του τομέα, τους μισθωτούς, τις ενώσεις χρηστών, για μια εναρμόνιση προς τα πάνω των ταχυδρομικών υπηρεσιών με σεβασμό του καθεστώτος του προσωπικού, με εξασφάλιση της διατήρησης και της ανάπτυξης μιας ποιοτικής υπηρεσίας βασιζόμενης στην ίση μεταχείριση των χρηστών που να ευνοεί τη συνεργασία μεταξύ των εθνικών φορέων.

<SPEAKER ID=295 LANGUAGE="DE" NAME="Wolf">
Aγαπητοί συνάδελφοι, σωστός δρόμος, λάθος δρόμος - ο συνάδελφος κ. Wijsenbeek δεν είναι πια εδώ -, η πολιτική δεν είναι πια απλή αντίδραση σε καταστάσεις ανάγκης. O ρόλος της Eπιτροπής δεν μπορεί να συζητηθεί ξεχωριστά από τη βασική πολιτική αντίληψη. Στόχος όμως θα πρέπει να είναι να έχουμε ευέλικτες, σύγχρονες και αποδοτικές υπηρεσίες για όλους, ως ελεύθεροι και ίσοι πολίτες, και το θέμα δεν είναι να ανοίξουμε νέους τομείς στην αξιοποίηση του κεφαλαίου, όπου στη συνέχεια μερικές ιδιωτικές επιχειρήσεις να μπορούν να σημειώσουν κέρδη.
<P>
Mε το απώτερο αυτό σκεπτικό, συμμερίζομαι τη θέση του κ. Brιmond d'Ars. Xρειαζόμαστε μια οδηγία. Δεν χρειαζόμαστε το σχέδιο της Eπιτροπής, έτσι όπως υποβλήθηκε. Xρειαζόμαστε μια ξεκάθαρη νομική βάση, όπως τη ζήτησε ο κ. Ferber, το άρθρο 100A και όχι το άρθρο 90, παράγραφος 3. Θα πρέπει αύριο να απορρίψουμε τις απαράδεκτες τροπολογίες, και κυρίως την τροπολογία 1, που θα έστρεφε την έκθεση προς την αντίθετη κατεύθυνση.

<SPEAKER ID=296 LANGUAGE="FR" NAME="Dary">
Κυρία Πρόεδρε, με την εξέταση της έκθεσης του κ. de Bremond d' Ars, βρισκόμαστε και πάλι αντιμέτωποι με τις δυσκολίες του βασικού φακέλου των ταχυδρομικών υπηρεσιών.
<P>
Είναι αναμφισβήτητο ότι όσον αφορά αυτές τις ταχυδρομικές υπηρεσίες, η Επιτροπή έχει σταθερές απόψεις. Αυτό θα ήταν μάλλον καλό, αν οι εν λόγω απόψεις δεν επρόκειτο να διαλύσουν τη δημόσια υπηρεσία, μόλις τεθούν σε εφαρμογή.
<P>
Το Κοινοβούλιο αναγκάστηκε να χρησιμοποιήσει την εντελώς σχετική εξουσία του για να αναγκάσει την Επιτροπή να του υποβάλει μια οδηγία σχετικά με τις ταχυδρομικές υπηρεσίες. Ο εισηγητής μας υπενθύμισε ότι χρειάστηκαν σχεδόν επτά χρόνια. Η οδηγία εγκρίθηκε από το Ευρωπαϊκό Κοινοβούλιο με ορισμένες τροπολογίες, καμμιά από τις οποίες δεν διατηρήθηκε από την Επιτροπή.
<P>
Σήμερα, δεν γνωρίζουμε μόνον ότι η Επιτροπή απέρριψε τις τροπολογίες, αλλά και ότι προτείνει μια ανακοίνωση, το κείμενο της οποίας απομακρύνεται εντελώς από το κείμενο της οδηγίας, και μάλιστα αποσκοπεί στην έναρξη αμετάκλητης και ανεξέλεγκτης διαδικασίας απελευθέρωσης, η οποία θα ζημιώσει ανεπανόρθωτα τους χρήστες και τους μισθωτούς του εν λόγω τομέα.
<P>
Είναι συνεπώς ουσιώδες να απορριφθεί χωρίς άλλο αυτό το σχέδιο ανακοίνωσης. Και παρόλο που δεν υπάρχει περίπτωση να αμφισβητηθεί η δυνατότητα της Επιτροπής να δημοσιεύσει μια ανακοίνωση, θα πρέπει ωστόσο να της υπενθυμιστεί ότι το κείμενό της πρέπει να είναι συμβατό με το κείμενο της οδηγίας.
<P>
Προσωπικά, αποδίδω τις ασυμβατότητες αυτές στην ξαφνική σπουδή με την οποία η Επιτροπή εννοεί τώρα να απελευθερώσει τις ταχυδρομικές υπηρεσίες. Ο άκρατος φιλελευθερισμός πέρασε τώρα στην αντεπίθεση και η δημόσια υπηρεσία κινδυνεύει.

<SPEAKER ID=297 LANGUAGE="DE" NAME="Schmidbauer">
Κυρία Πρόεδρε, κύριε Eπίτροπε, κυρίες και κύριοι συνάδελφοι, κατ' αρχήν θα ήθελα να συγχαρώ τον κ. Brιmond d'Ars για την έκθεσή του. Aποτελεί καλή βάση για την περαιτέρω ανάπτυξη μιας συνεκτικής ευρωπαϊκής πολιτικής για τα ταχυδρομεία. Όλοι θέλουμε μια ταχυδρομική υπηρεσία που να λειτουργεί, για τους πολίτες της Eυρώπης, σε προσιτές τιμές, με ποιοτικά υψηλού επιπέδου παροχή υπηρεσιών και με την εγγύηση μιας καθολικής υπηρεσίας. Στη συζήτηση και στη λήψη της απόφασης του Kοινοβουλίου για την πρόταση οδηγίας - παίρνω τώρα το ακριβές κείμενο - σχετικά με τις κοινές διατάξεις για την ανάπτυξη των ταχυδρομικών υπηρεσιών και τη βελτίωση της ποιότητας των υπηρεσιών στην Kοινότητα, διαπιστώσαμε ήδη ότι η παράλληλα εκδοθείσα ανακοίνωση για τους κανόνες ανταγωνισμού, είναι μη αποδεκτή και τελείως περιττή. Aντίκειται στην πρόταση οδηγίας, όχι μόνο στον τίτλο, αλλά και σε πολλά σημεία που υπέβαλε τώρα η Eπιτροπή. Συνεπώς εξακολουθεί να υφίσταται το αίτημα για απόσυρση της ανακοίνωσης.
<P>
Mια οδηγία σημαίνει νόμος; μια ανακοίνωση μπορεί να συμπληρώνει μόνο, αλλά όχι να αντικαθιστά ή και να εισάγει αντίθετους προς την οδηγία κανόνες. H ανακοίνωση δεν λαμβάνει καθόλου υπόψη την αναγκαιότητα ύπαρξης μιας καθολικής υπηρεσίας. Eμφανίζεται σαν να ήθελε η Eπιτροπή να θεσπίσει μια φιλελευθεροποίηση μόνον χάριν της ιδεολογίας, μια ανέκκλητη φιλελευθεροποίηση, που δε θα λαμβάνει υπόψη τις ανάγκες των ευρωπαίων πολιτών.
<P>
Aπό τον Aύγουστο, βρίσκεται στη διάθεση της Eπιτροπής η μελέτη που ζήτησε το Kοινοβούλιο, σχετικά με την έρευνα για τις θέσεις εργασίας στις ταχυδρομικές υπηρεσίες. Mέχρι σήμερα κρατείται μυστική, επειδή εκεί αποδεικνύεται ξεκάθαρα το εξής: Aν ισχύσουν οι κανόνες του ανταγωνισμού, το 20-40 % των θέσεων εργασίας, δηλαδή 300.000 έως 600.000 θέσεις εργασίας θα χαθούν, σε ευρωπαϊκή κλίμακα. Ωραίες προοπτικές με την ούτως ή άλλως επικρατούσα ανεργία. H χρονική πίεση που ασκεί η Eπιτροπή σε Συμβούλιο και Kοινοβούλιο, λόγω της διαδικασίας λήψης απόφασης για την οδηγία, είναι υπερβολική, πράγμα που λέχθηκε ήδη. H ίδια, ως γνωστόν, άφησε να περάσουν επτά χρόνια μέχρις ότου επιτέλους εμφανίσει στη δημοσιότητα την πρόταση οδηγίας. Aσφαλώς και είναι εκνευριστικό το ότι το Συμβούλιο δεν μπόρεσε μέχρι τώρα να συμφωνήσει σε μια κοινή θέση. Γι' αυτό και αίτημά μας προς το Συμβούλιο είναι να συμφωνήσει όσο το δυνατόν γρηγορότερα, λαμβάνοντας υπόψη τη θέση του Kοινοβουλίου, και προς την Eπιτροπή, να αποσύρει την ανακοίνωση.

<SPEAKER ID=298 LANGUAGE="FR" NAME="Caudron">
Κυρία Πρόεδρε, κύριε Επίτροπε, αγαπητοί συνάδελφοι, δεν υπάρχει πλέον χρόνος αυτή την ώρα για να επανέλθουμε στη θεσμική συζήτηση, δεδομένου μάλιστα ότι ο Jean-Pierre Cot το έκανε με μεγάλο κέφι. Θα ήθελα, ωστόσο, με τη σειρά μου να επιμείνω στη σοβαρότητα αυτής της κατάστασης, με ένα σχέδιο οδηγίας που έχει απορριφθεί από το Συμβούλιο και δίνει τη θέση του σε μια ανακοίνωση της Επιτροπής πολύ απομακρυσμένη από τις θέσεις που εξέφρασε το Κοινοβούλιο σχετικά με τον ταχυδρομικό τομέα.
<P>
Υπάρχουν πράγματι, κατά τη γνώμη μου, σοβαροί και αναπότρεπτοι κίνδυνοι απορρύθμισης, την οποία καταδικάζουν πολλοί από εμάς. Και θα ήθελα κυρίως, για δύο λεπτά, να επιμείνω σε τρία σημεία.
<P>
Πρώτο σημείο, η απουσία συμφωνίας στο Συμβούλιο σημαίνει αδυναμία πραγματικής δημόσιας υπηρεσίας, σημαίνει τον απαράδεκτο κίνδυνο να μην υπάρχει πλέον ευρωπαϊκό ταχυδρομείο, καθολική υπηρεσία σε ολόκληρη την Ένωση, ισότιμη υπηρεσία για όλες τις επιχειρήσεις σε οποιαδήποτε περιφέρεια, καθολική υπηρεσία για όλους τους καταναλωτές όποια κι αν είναι η κατάστασή τους και το επίπεδο πλούτου τους, ούτε και απλώς σωστή, ενδοκοινοτική ταχυδρομική υπηρεσία.
<P>
Δεύτερο σημείο, δεν είναι φυσιολογικό, και σας το λέγω, κύριε van Miert, να ανοίγεται η Ευρώπη στον υπόλοιπο κόσμο, και ιδίως στις Ηνωμένες Πολιτείες, χωρίς αμοιβαιότητα. Ας μην ξαχνάμε ότι στις Ηνωμένες Πολιτείες υπάρχει ταχυδρομικό μονοπώλιο.
<P>
Τρίτο σημείο, τέλος, το πρόβλημα της απασχόλησης. Όπως φαίνεται, η Επιτροπή εγκαινίασε μια μελέτη πριν λίγο καιρό. Αναμένουμε συγκεκριμένα, αποδεδειγμένα, τεκμηριωμένα, γραπτά αποτελέσματα. Από την πλευρά μας, φοβούμεθα μια απώλεια 300.000 έως 600.000 θέσεων εργασίας. Θα ήθελα να διαψευσθώ, αλλά σήμερα το υπογραμμίζω.
<P>
Έτσι, απόψε, κύριε Επίτροπε, αγαπητοί συνάδελφοι, θα ήθελα να χαιρετίσω τη σημαντική και λογική εργασία του κ. de Bremond d'Ars, αλλά θα ήθελα και να εκφράσω την ανησυχία μου. Θα ήθελα να λάβω διαβεβαιώσεις, αλλά θα ήθελα πάνω απ' όλα το Συμβούλιο Υπουργών να ακούσει πολύ γρήγορα το Κοινοβούλιο και να θεσπίσει κοινή θέση σύμφωνη προς τις επιθυμίες μας.

<SPEAKER ID=299 NAME="Van Miert">
Κυρία Πρόεδρε, θα ήθελα κατ' αρχάς να ευχαριστήσω τον εισηγητή, ο οποίος ανέλαβε το δύσκολο καθήκον να προσπαθήσει να επιτύχει τη σύγκλιση αλληλοσυγκρουομένων απόψεων. Πρόκειται για μια κατάσταση που γνωρίζουμε εδώ και χρόνια, τόσο στο Κοινοβούλιο, όσο και στο Συμβούλιο και στα υπόλοιπα ευρωπαϊκά θεσμικά όργανα και που εξηγεί εξάλλου γιατί χρειάστηκαν χρόνια πριν καταφέρουμε να διατυπώσουμε προτάσεις. Γνωρίζατε λοιπόν, όταν επιμένατε να υποβάλει προτάσεις η Επιτροπή, ότι το έργο αυτό ήταν σχεδόν υπεράνθρωπο, ενόψει των αντιφάσεων που υπήρχαν ήδη τότε και που συνεχίζουν να υπάρχουν στο εσωτερικό της Ευρωπαϊκής Ένωσης. Κατά τα λοιπά, συζητούμε σήμερα ένα έγγραφο που δεν είναι οδηγία και πολλές παρεμβάσεις εκφράζουν όχι μόνο αμφισημία, αλλά, ακόμα χειρότερα, περιφρόνηση. Εδώ πρόκειται, το διευκρινίζω, για κείμενο που έχει ως μόνη φιλοδοξία να καταστήσει διαφανή την εφαρμογή των κανόνων του ανταγωνισμού στον ταχυδρομικό τομέα και τίποτε περισσότερο.
<P>
Απαιτείτε διαρκώς διαφάνεια. Για μια φορά, λοιπόν, εφαρμόζεται αυτή η διαφάνεια! Μας επικρίνετε και μας ζητάτε να αποσύρουμε το κείμενο. Δηλώνω ότι από θεσμική άποψη αυτό είναι απαράδεκτο, διότι στην προκειμένη περίπτωση, η Επιτροπή ασκεί την εξουσία της σε έναν τομέα όπου η τελευταία είναι σαφής, έχει επιβεβαιωθεί από αποφάσεις του Δικαστηρίου. Αν ζητάτε την απόσυρση αυτού του εγγράφου, τότε, αλλάξτε τη συνθήκη - και αυτό ακριβώς θέλετε: να μην εφαρμόζονται πλέον οι κανόνες του παιχνιδιού σχετικά με τον ανταγωνισμό - αυτό που ζητάτε είναι ασφαλώς αδύνατον και, όπως είπε ο κ. Wijsenbeek, είναι σαν να ζητάτε τελικά από την Επιτροπή να μην κάνει πια τη δουλειά της. Ιδού περί τίνος πρόκειται!
<P>
Τώρα, είναι όντως λυπηρό ότι το Συμβούλιο δεν μπόρεσε να καταλήξει σε συμφωνία σχετικά με αυτές τις οδηγίες, αλλά βρίσκομαι στη δυσάρεστη θέση να σας πω, κυρίες και κύριοι, ότι κανείς από σας δεν συμπεριφέρθηκε σωστά απέναντι στην Επιτροπή. Προτείναμε πλήρη απελευθέρωση; Όχι, έτσι δεν είναι; Παρόλο που αυτή η κατάσταση υπάρχει σε πολλά κράτη μέλη, προτείναμε στην οδηγία μας να μπορούν τα κράτη μέλη που το επιθυμούν να διατηρούν το μονοπωλιακό χαρακτήρα της βασικής δραστηριότητας του ταχυδρομείου. Ναι ή όχι; Ασφαλώς ναι! Μην ισχυρίζεσθε λοιπόν το αντίθετο. Αγαπητή κυρία, μην ισχυρίζεσθε το αντίθετο. Διαβάστε την πρότασή μας.
<P>
Αυτό που συζητείται επίσης στο Συμβούλιο Υπουργών είναι το αν θα μπορέσουν πράγματι τα επόμενα χρόνια να απελευθερωθούν ορισμένες δραστηριότητες όπως οι ταχυδρομικές πωλήσεις, ποιά στιγμή θα πρέπει να γίνει αυτό και ποιός θα τις αναλάβει. Εκεί εξάλλου έγκειται η σύγκρουση στο εσωτερικό του Συμβουλίου. Μην λέτε λοιπόν, σας παρακαλώ, ότι η Επιτροπή προτείνει την ιδιωτικοποίηση του ταχυδρομείου, την πλήρη απελευθέρωση για αύριο, δεν είναι αλήθεια, δεν είναι ορθό και είναι ανάξιο του Κοινοβουλίου να διαστρέφει τόσο μια συζήτηση!
<P>
Τώρα, όσον αφορά αυτή τη σημείωση, πρόκειται, το επαναλαμβάνω, για μια προσπάθεια διαφάνειας - και όχι για προσφυγή στο άρθρο 90, κύριε Cot. Κάνετε λάθος, δεν είναι αλήθεια -. Απλώς περιγράφεται, βάσει συγκεκριμένων περιπτώσεων, πώς θα το κάνει η Επιτροπή. Θα ήθελα να σας υπενθυμίσω ότι έχουμε ήδη λάβει πολλές καταγγελίες αυτού του είδους για τον ταχυδρομικό τομέα, τις οποίες η Επιτροπή πρέπει να εξετάσει. Μην μου ζητάτε λοιπόν να αποσύρω μια σημείωση που προσπαθεί να αποσαφηνίσει τη συζήτηση, να διευκρινίσει τον τρόπο εφαρμογής των κανόνων του παιχνιδιού βάσει συγκεκριμένων περιπτώσεων!
<P>
Δυστυχώς, λόγω του ότι δεν έχει επιτευχθεί συμφωνία στο Συμβούλιο, αναμένω ακόμα περισσότερες καταγγελίες, διότι υπάρχουν χώρες που έχουν ήδη απελευθερώσει ορισμένες δραστηριότητες, όπως η ταχυδρομική διαφήμιση. Σε επτά κράτη μέλη, υπάρχει ήδη πλήρης ή μερική απελευθέρωση, όχι επειδή το έχει επιβάλει η Επιτροπή, αλλ' επειδή το αποφάσισαν οι κυβερνήσεις αυτές. Αυτή είναι η πραγματικότητα.
<P>
Όσον αφορά τη σημείωση, θα λάβουμε ασφαλώς υπόψη τη συζήτηση στο Συμβούλιο. Εφόσον δεν μπόρεσε να επιτευχθεί συμφωνία σχετικά με τις προθεσμίες απελευθέρωσης των ταχυδρομικών πωλήσεων και του εισερχομένου ταχυδρομείου, αλλ' ούτε και σχετικά με τις λεπτομέρειες και το χρονοδιάγραμμα, θα αποσύρουμε από τη σημείωση οτιδήποτε αφορά τις προθεσμίες διότι, πράγματι, εφόσον δεν υπάρχει συμφωνία για το σημείο αυτό, δεν μπορούμε να αναφερθούμε σε προθεσμίες ούτε σχετικά με την εφαρμογή των κανόνων του ανταγωνισμού. Το κάναμε παλαιότερα, εφόσον η σημείωση εναρμονίστηκε με την πρόταση της Επιτροπής, ως είχε, αλλά η λογική επιβάλλει να αποσυρθεί το θέμα των προθεσμιών από τη σημείωση. Θα περιοριστούμε, όντως, στο να εξηγήσουμε, σε μια σειρά υποθετικών και ατομικών περιπτώσεων, πώς προτιθέμεθα να εφαρμόσουμε τους κανόνες του ανταγωνισμού.
<P>
Εδώ, κύριε Cot, δεν μπορώ να αποκλείσω την περίπτωση να υποβληθούν καταγγελίες βάσει του άρθρου 90. Αυτό συμβαίνει ήδη και γνωρίζετε πόσο αναχρονιστική είναι καμμιά φορά η κατάσταση στον ταχυδρομικό τομέα. Τα τελικά έξοδα είναι τόσο διαφορετικά που δημιουργούνται εντελώς απίστευτες καταστάσεις. Γίνονται ταχυδρομικές αποστολές προς τρίτες χώρες, εισέρχεται ταχυδρομείο και υπάρχουν ακόμα άνθρωποι που κερδίζουν χρήματα από αυτό. Συνεπώς, υπάρχουν εντελώς παράλογες καταστάσεις στον ταχυδρομικό τομέα! Δεχθείτε τουλάχιστον αυτή την κατάσταση και αυτή την πραγματικότητα! Θα προσπαθήσουμε να τη διορθώσουμε, αλλά ενόψει της κατάστασης, υπάρχουν ήδη πολλές καταγγελίες και θα υπάρξουν και άλλες.
<P>
Συνεπώς, η Επιτροπή οφείλει να τις εξετάσει, διαφορετικά οι καταγγέλλοντες έχουν το δικαίωμα να προσφύγουν στο Δικαστήριο. Χάσαμε ήδη χρόνο διότι, μέχρι σήμερα, δεχόμουν να αναβάλω την έγκριση αυτής της σημείωσης των υπηρεσιών μου από την Επιτροπή μέχρι το τέλος του έτους για να προσπαθήσουμε να ξεκαθαρίσουμε τη συζήτηση. Έχει κάπως ξεκαθαρίσει, αν και όχι αρκετά, δυστυχώς, αλλά θα λάβουμε υπόψη ορισμένα στοιχεία που εμφανίστηκαν κατά τη διάρκεια της συζήτησης. Σήμερα, οι υπηρεσίες μου προετοιμάζουν, προσαρμόζουν ή τροποποιούν το κείμενο περιορίζοντάς το κατά κάποιο τρόπο, αλλά εξηγώντας πώς θα διεκπεραιώσει η Επιτροπή, από άποψη πολιτικής ανταγωνισμού, σε μια σειρά υποθέσεων, τις κατ' ιδίαν περιπτώσεις.
<P>
Για παράδειγμα, η διασταυρούμενη επικουρικότητα. Είχαμε ήδη καταγγελίες στη Γαλλία, όπως γνωρίζετε καλά, κύριε Cot. Οι ιδιωτικοί ασφαλιστές κατήγγειλαν στην Επιτροπή ότι τα Γαλλικά Ταχυδρομεία άρχισαν να δραστηριοποιούνται στις ασφάλειες, έναν τομέα που έχει απελευθερωθεί εδώ και πολύ καιρό, χάρη σε ορισμένα πλεονεκτήματα που η δημόσια αρχή χορήγησε στα Γαλλικά Ταχυδρομεία, ασφαλώς. Ο κ. Wijsenbeek υπενθύμισε μια πρόσφατη απόφαση του Δικαστηρίου που ετάχθη, πράγματι, εναντίον μιας κατάστασης από την οποία επωφελείτο το γαλλικό ταχυδρομείο. Ιδού λοιπόν, βρισκόμαστε πάντα σε μια κοινότητα δικαίου, όπου πρέπει να γίνονται σεβαστοί οι κανόνες του παιχνιδιού, όπως ισχύουν.
<P>
Να γιατί, δεχόμενοι ορισμένες τροποποιήσεις, κύριε εισηγητά, δεχόμενοι εξάλλου ορισμένες από τις τροπολογίες σας, θα ξανακάνουμε τη δουλειά μας, αλλά δεν θα αποσύρουμε τη σημείωση. Οφείλουμε σε όλους τους παράγοντες του τομέα σαφήνεια όσον αφορά την εφαρμογή σε αυτόν των κανόνων του παιχνιδιού.
<P>
Αυτή είναι η ευθύνη μας και είμαι ευτυχής που μπόρεσα απόψε να εξηγηθώ ενώπιόν σας για το θέμα αυτό.

<SPEAKER ID=300 NAME="Πρόεδρος">
Eυχαριστώ πολύ, κύριε Eπίτροπε.
<P>
H συζήτηση έληξε.
<P>
H ψηφοφορία θα διεξαχθεί αύριο στις 11.30.
<P>
(H συνεδρίαση λήγει στις 00.04)

