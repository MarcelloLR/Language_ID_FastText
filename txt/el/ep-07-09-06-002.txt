<CHAPTER ID="002">
Πράσινο Βιβλίο για την επανεξέταση του κοινοτικού κεκτημένου για την προστασία των καταναλωτών (συζήτηση)
<SPEAKER ID="007" NAME="Πρόεδρος">
" ημερήσια διάταξη προβλέπει την έκθεση της κ. Patrie, εξ ονόματος της Επιτροπής Εσωτερικής Αγοράς και Προστασίας των Καταναλωτών, σχετικά με το Πράσινο Βιβλίο για την επανεξέταση του κοινοτικού κεκτημένου για την προστασία των καταναλωτών.
<SPEAKER ID="008" NAME="Béatrice Patrie  " AFFILIATION="PSE">
εισηγήτρια. - (FR) Κυρία Επίτροπε, κύριε Πρόεδρε, κυρίες και κύριοι βουλευτές, θέλω καταρχάς να ευχαριστήσω την Επίτροπο Kuneva για την παραγωγική ανταλλαγή των απόψεών μας.
<P>
Γιατί έχουμε αυτό το Πράσινο Βιβλίο και την έκθεση του ΕΚ; Τρεις παράγοντες δικαιολογούν αυτό το εγχείρημα, που στοχεύει στο να καταστεί το ευρωπαϊκό κεκτημένο για την προστασία των καταναλωτών, οι οκτώ δηλαδή οδηγίες που εγκρίθηκαν μεταξύ των ετών 1985 και 1999, πιο συνεπές και πιο σύγχρονο.
<P>
Καταρχάς, η ταχεία ανάπτυξη των νέων τεχνικών μάρκετινγκ, πρωτίστως του ηλεκτρονικού εμπορίου, κατέστησε παρωχημένο μέρος της ευρωπαϊκής νομοθεσίας.
<P>
Δεύτερον, υπάρχουν πολλές ασυμβατότητες στο τρέχον κεκτημένο, που περιέχει διαφορετικούς νομικούς ορισμούς για ταυτόσημες έννοιες.
<P>
Τρίτον, η απόφαση που ελήφθη στο παρελθόν και πρόκρινε την ελάχιστη εναρμόνιση, δίνοντας έτσι τη δυνατότητα στα κράτη μέλη να διατηρήσουν συγκεκριμένες εθνικές διατάξεις, κατέληξε στον κατακερματισμό του νομικού περιβάλλοντος, δεδομένου ότι οι ισχύοντες κανόνες θεσπίζουν ένα ελάχιστο ευρωπαϊκό πρότυπο, αλλά δεν καθορίζουν μια ενιαία μέθοδο για την εφαρμογή του. Αυτό είχε ως συνέπεια, σύμφωνα με το Ευρωβαρόμετρο του Σεπτεμβρίου του 2006, οι πολίτες, σε ποσοστό 50%, να είναι επιφυλακτικότεροι σε ό,τι αφορά τις διασυνοριακές αγορές, ενώ το 71% πιστεύει ότι είναι δυσκολότερο να διεκδικήσουν τα δικαιώματά τους, όταν αγοράζουν από πωλητές που εδρεύουν σε άλλο κράτος μέλος.
<P>
Ομοίως, είναι σημαντικό για τους οικονομικούς παράγοντες από την άποψη ότι θα επωφεληθούν ενός ασφαλούς ρυθμιστικού περιβάλλοντος και ότι θα μπορέσουν να αντλήσουν το μέγιστο δυνατό όφελος από μια εσωτερική αγορά, που περιλαμβάνει σχεδόν 500 εκατομμύρια πελάτες. Μια από τις προκλήσεις αυτής της αναθεώρησης είναι να εισέλθουμε σε ένα ποιοτικό στάδιο, που σε ένα βαθμό θα θέτει τα θεμέλια για έναν ευρωπαϊκό κώδικα για τους καταναλωτές. Ωστόσο, ποια μέθοδος πρέπει να χρησιμοποιηθεί; Το Ευρωπαϊκό Κοινοβούλιο υποστηρίζει πλήρως τη μεθοδολογία που προτείνει η Επιτροπή, μια μικτή δηλαδή ή συνδυασμένη προσέγγιση: αφενός, βασίζεται στον καθορισμό ενός οριζόντιου μέσου για την εξασφάλιση της μέγιστης εναρμόνισης, μέσω της εφαρμογής ταυτόσημων νομικών εννοιών στις ισχύουσες οδηγίες. αφετέρου, προβλέπει την αναθεώρηση, όπου απαιτείται, ορισμένων από τις τομεακές οδηγίες, όπου θα συνεχίζεται η εφαρμογή της ελάχιστης εναρμόνισης.
<P>
Το οριζόντιο μέσο πρέπει να διατυπωθεί με στόχο να κωδικοποιηθούν τα βασικά δικαιώματα των ευρωπαίων καταναλωτών. Καταρχάς, θα περιέχει ενιαίο ορισμό της έννοιας του "καταναλωτή", που κατά την άποψη του Ευρωπαϊκού Κοινοβουλίου πρέπει να καλύπτει κάθε φυσικό ή νομικό πρόσωπο που επιδιώκει στόχους μη εντασσόμενους στο πλαίσιο της επαγγελματικής δραστηριότητάς του, της επιχείρησης ή του επαγγέλματος του, ενώ ο "επαγγελματίας" πρέπει να ορίζεται ως κάθε πρόσωπο που επιδιώκει στόχους που εντάσσονται στο πλαίσιο της επαγγελματικής δραστηριότητάς του, της επιχείρησης ή του επαγγέλματός του. Ενδεχομένως να ρωτήσετε για ποιον λόγο είναι αναγκαίος ένας τέτοιος περιοριστικός ορισμός του "καταναλωτή". Στην πραγματικότητα, είναι προς το συμφέρον των ίδιων των καταναλωτών. Υπάρχει ένας μεγάλος κίνδυνος, αν επεκταθεί η ειδική προστασία που παρέχεται από το δίκαιο των καταναλωτών σε ένα ευρύτερο φάσμα δικαιούχων, να οδηγηθούμε σε χαμηλότερο επίπεδο προστασίας, πράγμα το οποίο θέλουμε να αποφύγουμε.
<P>
Δεύτερον, το οριζόντιο μέσο θα διασφαλίζει το δικαίωμα ανάκλησης των καταναλωτών στην περίπτωση αγορών μέσω του Διαδικτύου ή συμβάσεων εκτός εμπορικού καταστήματος. Θα εναρμονιστούν οι διατάξεις για τον υπολογισμό της περιόδου ανάκλησης: επί του παρόντος η περίοδος ανάκλησης είναι, για παράδειγμα, τουλάχιστον επτά ημέρες για εξ αποστάσεως συμβάσεις, σε ορισμένες όμως χώρες, όπως είναι η Γερμανία και η Φινλανδία, θεσπίστηκε περίοδος 14 ημερών. Θα εναρμονιστούν, επίσης, οι μέθοδοι άσκησης του δικαιώματος ανάκλησης.
<P>
Τρίτον, το οριζόντιο μέσο θα αποσαφηνίσει τι σημαίνει "καταχρηστικές ρήτρες" σε συμβάσεις μεταξύ επαγγελματιών και καταναλωτών. Θα καταρτιστεί μαύρος κατάλογος απαγορευμένων ρητρών, γκρίζος κατάλογος ρητρών που τεκμαίρονται καταχρηστικές και άλλων ρητρών, τον καταχρηστικό χαρακτήρα των οποίων θα μπορούσε να αποδείξει ο καταναλωτής διά της δικαστικής οδού.
<P>
Τέταρτον, η διάρκεια της διετούς νόμιμης εγγύησης θα επεκταθεί για να συμπεριλάβει την περίοδο στέρησης του αγαθού για λόγους επισκευής.
<P>
Πέμπτον, θα επιβεβαιωθεί το δικαίωμα άσκησης μέσων έννομης προστασίας και θα αποσαφηνιστούν οι διαδικασίες του· πρωτίστως, θα καταστεί δυνατή η προσαρμογή του οριζόντιου μέσου σε αλλαγές. " αντιμετώπιση ειδικών νομικών ζητημάτων θα συνεχιστεί μέσω των λεγόμενων τομεακών οδηγιών και στην πλειονότητά τους θα αποτελέσουν αντικείμενο μιας ελάχιστης εναρμόνισης, κατά την άποψή μας, βάσει μιας ρήτρας αμοιβαίας αναγνώρισης, ο μηχανισμός της οποίας θα πρέπει να καθοριστεί και αναμένεται να διευκολύνει την επίλυση τυχόν νομικών διενέξεων.
<P>
Τέλος, η έκθεσή μου υπογραμμίζει ότι χωρίς ενημέρωση και χωρίς τη δυνατότητα επίκλησης αυτών των μέσων έννομης προστασίας, οι καταναλωτές δεν έχουν παρά μόνο εικονικά δικαιώματα. " αποτελεσματική εφαρμογή των δικαιωμάτων τους απαιτεί εθνικές και ευρωπαϊκές ενημερωτικές εκστρατείες, μεγαλύτερη προβολή και πιο ενεργό ρόλο των ευρωπαϊκών κέντρων καταναλωτών και τη διευκόλυνση ένδικων και εξώδικων μέσων.
<P>
Εν κατακλείδι, το Ευρωπαϊκό Κοινοβούλιο υπενθυμίζει τη συζήτηση για τη συλλογική έννομη προστασία. Ως εισηγήτρια, πιστεύω ότι η συλλογική έννομη προστασία, ως ειδικό μέσο επίλυσης μαζικών διενέξεων, είναι σημαντική μέθοδος, που χρήζει περαιτέρω εξέτασης. Καλώ την Επιτροπή να υποβάλει συγκεκριμένες μελέτες και νομικές προτάσεις τους ερχόμενους μήνες. Ωστόσο, πρέπει να δηλώσω με σαφήνεια ότι η ευρωπαϊκή μορφή της συλλογικής έννομης προστασίας θα διαφέρει από τις αμερικανικές ομαδικές αγωγές, των οποίων η προορατική φιλοσοφία οδηγεί στην επιθετική άγρα καταναλωτών από ανενδοίαστους δικηγόρους και σε μεθόδους που προβλέπουν, ιδίως, την επιδίκαση τιμωρητικών αποζημιώσεων, σε βάρος επιχειρήσεων, δεδομένου ότι είναι εντελώς ξένες στο νομικό πολιτισμό των ευρωπαϊκών χωρών.
<P>
Τουναντίον, πιστεύω ότι μια ευρωπαϊκή διαδικασία θα πρέπει να δίνει τη δυνατότητα σε ενώσεις να ενεργούν εκ μέρους όλων εκείνων που υπέστησαν παρόμοιες απώλειες, τις οποίες προκάλεσε ο ίδιος ανέντιμος επαγγελματίας, για να εξασφαλίσουν, μέσω ενιαίας διαδικασίας και χωρίς δική τους χωριστή δράση, την αποζημίωση που δικαιούνται.
<P>
Συνοψίζοντας, θέλω να πω ότι αυτό το Πράσινο Βιβλίο προασπίζεται φιλόδοξους στόχους και προσωπικά πιστεύω ότι η ψήφος του Ευρωπαϊκού Κοινοβουλίου δείχνει σε ποια κατεύθυνση πρέπει να κινηθούμε για την Ευρώπη των καταναλωτών.
<SPEAKER ID="009" NAME="Meglena Kuneva">
μέλος της Επιτροπής. - (EN) Κύριε Πρόεδρε, είμαι ιδιαίτερα ευτυχής που βρίσκομαι σήμερα εδώ για να συζητήσω μαζί σας τα πολύ σημαντικά θέματα που τέθηκαν στο Πράσινο Βιβλίο σχετικά με την επανεξέταση του κοινοτικού κεκτημένου για την προστασία των καταναλωτών.
<P>
Θα ήθελα να ξεκινήσω εκφράζοντας τις ειλικρινείς μου ευχαριστίες στην κ. Patrie, σε όλους τους σκιώδεις εισηγητές στην Επιτροπή Εσωτερικής Αγοράς και Προστασίας των Καταναλωτών και στην κ. Wallis, η οποία εισηγήθηκε τη γνωμοδότηση της Επιτροπής Νομικών Θεμάτων. Έγινε άψογη ομαδική δουλειά, με πολύ στενή συνεργασία γι' αυτή τη φιλόδοξη έκθεση. Δεν το λέω απλώς από ευγένεια: πρόκειται για ειλικρινή αναγνώριση του δύσκολου έργου του Κοινοβουλίου.
<P>
Οι οκτώ υπό επανεξέταση οδηγίες για την προστασία των καταναλωτών εστιάζουν στο στάδιο των συμβάσεων των διαδικασιών πωλήσεων ή παροχής υπηρεσιών. Οι οκτώ οδηγίες αφορούν, επί παραδείγματι, τις πωλήσεις στους καταναλωτές, τις εξ αποστάσεως συμβάσεις, τις συμβάσεις εκτός εμπορικού καταστήματος και τους αθέμιτους όρους συμβάσεων. Ωστόσο, όλες βασίζονται στην ελάχιστη εναρμόνιση, αφήνοντάς μας με ένα συνονθύλευμα εθνικών κανόνων που ισχύουν πέρα από τα κοινοτικά πρότυπα. Αυτή η διάσπαρτη νομοθεσία δημιουργεί σύγχυση στους καταναλωτές και είναι δαπανηρή για τις επιχειρήσεις.
<P>
Γι' αυτόν τον λόγο, στις 8 Φεβρουαρίου 2007, η Επιτροπή ξεκίνησε μια μεγάλη διαβούλευση - ένα Πράσινο Βιβλίο σχετικά με την επανεξέταση του κοινοτικού κεκτημένου για την προστασία των καταναλωτών. Ο στόχος της επανεξέτασης είναι η απλούστευση και η προσαρμογή του υφιστάμενου κανονιστικού πλαισίου μέσω του περιορισμού του κατακερματισμού του ρυθμιστικού περιβάλλοντος. Με αυτόν τον τρόπο, τελικά, θα τονωθεί η εμπιστοσύνη των καταναλωτών στην εσωτερική αγορά και θα διευκολυνθούν οι επιχειρήσεις, ειδικά οι μικρού και μεσαίου μεγέθους, στις συναλλαγές σε όλη την ΕΕ.
<P>
Μέσω αυτής της διαδικασίας, έχουμε την ευκαιρία να συμβάλουμε σε μια πραγματικά ολοκληρωμένη κοινοτική αγορά λιανικού εμπορίου, παρέχοντας στους καταναλωτές χαμηλότερες τιμές και περισσότερες επιλογές και δίνοντας μια μετρημένη ώθηση στην ανάπτυξη και στην απασχόληση.
<P>
Χαίρομαι που η Επιτροπή και το Ευρωπαϊκό Κοινοβούλιο συμφωνούν για μια κοινή γραμμή προσέγγισης αυτού του πολύ σημαντικού και δύσκολου θέματος. " υποστήριξή σας θα αποτελέσει σημαντικό σημείο αναφοράς για το έργο μας στη συνέχεια και για συγκεκριμένες προτάσεις.
<P>
Μετά την έγκριση από το Ευρωπαϊκό Κοινοβούλιο της έκθεσής του σχετικά με το Πράσινο Βιβλίο, το αποτέλεσμα της διαβούλευσης θα δημοσιευθεί στον δικτυακό τόπο της Γενικής Διεύθυνσης Υγείας και Προστασίας των Καταναλωτών. Αυτό θα γίνει τον Οκτώβριο. Ωστόσο, μπορώ ήδη να σας δώσω μια γενική εικόνα των αποτελεσμάτων για ορισμένα βασικά ζητήματα.
<P>
Καταρχάς, η Επιτροπή χαιρετίζει την υποστήριξη του Κοινοβουλίου για μια μικτή προσέγγιση της επανεξέτασης, η οποία περιλαμβάνει έναν συνδυασμό οριζόντιων ρυθμιστικών πτυχών, που είναι κοινές σε ορισμένες διαφορετικές οδηγίες, και διατηρώντας συγκεκριμένες πτυχές στις τομεακές οδηγίες. Μπορώ ήδη να σας πληροφορήσω ότι αυτή η μικτή προσέγγιση υποστηρίζεται από τη μεγάλη πλειονότητα όσων απάντησαν στο Πράσινο Βιβλίο.
<P>
Όσον αφορά την εναρμόνιση, η Επιτροπή χαιρετίζει την έγκριση από το Κοινοβούλιο της αρχής της στοχοθετημένης πλήρους εναρμόνισης, δηλαδή, της πλήρους εναρμόνισης βασικών πτυχών των οδηγιών για την προστασία των καταναλωτών, οι οποίες είναι απαραίτητες προκειμένου να επιτευχθεί η εσωτερική αγορά για τις επιχειρήσεις και τους καταναλωτές.
<P>
Αυτή η υποστήριξη για πλήρη εναρμόνιση σε όλο το φάσμα του κοινοτικού κεκτημένου για την προστασία των καταναλωτών -ή στοχοθετημένη πλήρης εναρμόνιση- υποστηρίζεται από την πλειονότητα όσων απάντησαν στο Πράσινο Βιβλίο, ειδικά από επιχειρήσεις και κράτη μέλη. Παρά ταύτα, η ελάχιστη κανονιστική εναρμόνιση θα παραμείνει σε αρκετούς τομείς. " Επιτροπή συμφωνεί με το Κοινοβούλιο ότι η ρήτρα αμοιβαίας αναγνώρισης πρέπει να ισχύει σε αυτούς τους τομείς προκειμένου να διασφαλιστεί ότι οι πρόσθετες απαιτήσεις που επιβάλλουν τα κράτη μέλη δεν θα δημιουργήσουν αδικαιολόγητα εμπόδια στην εσωτερική αγορά.
<P>
Όσον αφορά πιο συγκεκριμένα ζητήματα, όπως η εναρμόνιση των δικαιωμάτων ανάκλησης και υπαναχώρησης στο κοινοτικό κεκτημένο, ο ορισμός της παράδοσης αγαθών ή η κατάρτιση ενός συνδυασμένου γκρίζου και μαύρου καταλόγου καταχρηστικών συμβατικών όρων σε κοινοτικό επίπεδο, η πλειονότητα όσων απάντησαν στο Πράσινο Βιβλίο εξέφρασε απόψεις οι οποίες σε μεγάλο βαθμό ευθυγραμμίζονται με την έκθεση επί της οποίας θα γίνει ψηφοφορία σήμερα.
<P>
Εν κατακλείδι, θα ήθελα να σας ευχαριστήσω για τη δέσμευσή σας στην προσπάθεια να βοηθήσουμε τους ευρωπαίους πολίτες να απολαμβάνουν όλα τα οφέλη της εσωτερικής αγοράς. Προσβλέπω στη συνεργασία μαζί σας για να εκπληρώσουμε τους κοινούς μας στόχους και να επιτύχουμε μια εσωτερική αγορά των πολιτών.
<SPEAKER ID="010" NAME="Diana Wallis  " AFFILIATION="ALDE">
συντάκτρια της γνωμοδότησης της Επιτροπής Νομικών Θεμάτων. - (EN) Κύριε Πρόεδρε, θα ήθελα ξεκινώντας να ευχαριστήσω, εξ ονόματος της Επιτροπής Νομικών Θεμάτων, την κ. Patrie για τη συνεργασία της και το έργο της σε αυτή την έκθεση. Ασφαλώς, η Επιτροπή Νομικών Θεμάτων χαιρετίζει θερμά το Πράσινο Βιβλίο και είναι ευγνώμων για το γεγονός ότι η Επιτροπή περίμενε τη γνωμοδότηση του Κοινοβουλίου.
<P>
" λέξη που συνοψίζει τη γνωμοδότηση της επιτροπής μου είναι η συνοχή και η ανάγκη για συνοχή. Θεωρούμε ότι αυτό αποτελεί σε μεγάλο βαθμό μέρος της ατζέντας για τη βελτίωση της νομοθεσίας, η οποία συζητήθηκε σε αυτό το Σώμα νωρίτερα αυτή την εβδομάδα, αλλά και ως συνοχή στη νομοθεσία της εσωτερικής αγοράς και σε όλο το πεδίο του αστικού και εμπορικού δικαίου, και το δίκαιο των συμβάσεων αποτελεί ενιαίο και αναπόσπαστο τμήμα αυτού.
<P>
Θα πρέπει να αρχίσω λέγοντας ότι υπάρχουν κάποιοι από εμάς οι οποίοι, ασχολούμενοι με αυτό το θέμα στην Επιτροπή Νομικών Θεμάτων, έχουν αρχίσει ίσως να μετανιώνουν την έγκριση, στην προηγούμενη νομοθετική περίοδο, της κοινής Επιτροπής Νομικών Θεμάτων και Εσωτερικής Αγοράς. Είναι καλό ότι τα θέματα των καταναλωτών αντιμετωπίζονται τώρα από την ίδια επιτροπή, αλλά είναι ίσως κρίμα που χάσαμε αυτή την εστίαση στην εσωτερική αγορά και στο αστικό και εμπορικό δίκαιο. Αυτή η σαφής εστίαση έχει κατακερματιστεί κατά κάποιον τρόπο. Στο παρελθόν, καταδικάσαμε άμεσα, ως Κοινοβούλιο, την Επιτροπή για έλλειψη κοινού συλλογισμού και δεν πρέπει να υποπέσουμε τώρα κι εμείς στο ίδιο σφάλμα. Γι' αυτό η Επιτροπή Νομικών Θεμάτων αναφέρει με σαφήνεια ότι κατά την επανεξέταση αυτή πρέπει να έχουμε πάντα υπόψη το ευρύτερο πλαίσιο του δικαίου των συμβάσεων και του αστικού και εμπορικού δικαίου εν γένει.
<P>
Σε αυτό το πλαίσιο, πρέπει φυσικά να αναφερθώ στο έργο για το κοινό πλαίσιο αναφοράς που αφορά το δίκαιο των συμβάσεων. Έχει γίνει πολλή δουλειά σε αυτόν τον τομέα στο παρελθόν και η επιτροπή μας ελπίζει ότι θα συνεχίσει να γίνεται και στο μέλλον. Αυτό βρίσκεται στο επίκεντρο της γνωμοδότησης που εκπονήσαμε.
<P>
Το δίκαιο των συμβάσεων βρίσκεται στην καρδιά της βελτίωσης της νομοθεσίας και ασφαλώς αυτή η επανεξέταση του κοινοτικού κεκτημένου πρέπει να αποτελεί το πετράδι σε αυτό το στέμμα. Είναι άρρηκτα συνδεδεμένα και, ακόμα και αν τα κράτη μέλη τηρούν σιγή ιχθύος σχετικά με το όλο σχέδιο του δικαίου των συμβάσεων, αυτό το Κοινοβούλιο δεν κάνει και δεν πρόκειται να κάνει το ίδιο στο μέλλον και προσβλέπει στην Επιτροπή για την επίτευξη αυτού του έργου από κοινού.
<P>
Φυσικά, με το δίκαιο των καταναλωτών, αυτό είναι πολύ δύσκολο. Όλοι είπαμε ότι θέλουμε περισσότερη εναρμόνιση και αυτό φαίνεται να είναι και το γενικό νόημα όλων των απαντήσεων που λάβαμε. Αλλά το δίκαιο των καταναλωτών πρέπει να είναι πολύ προσιτό και κατανοητό στους πολίτες μας προκειμένου να λειτουργήσει η εσωτερική αγορά μας. Και οι δύο πλευρές πρέπει να κατανοήσουν τα δικαιώματα και τις υποχρεώσεις τους.
<P>
Σε εθνικό πλαίσιο, το δίκαιο των καταναλωτών αναπτύχθηκε με την πάροδο των ετών, ίσως κάποιες φορές ως αποτέλεσμα των εμπειριών σε εθνικό επίπεδο -συχνά κακών εμπειριών, δυστυχώς- και επίσης εντός ενός συγκεκριμένου πολιτιστικού πλαισίου. Αυτό σημαίνει ότι το δίκαιο των καταναλωτών που όλοι γνωρίζουμε στο εθνικό μας περιβάλλον είναι ένα δίκαιο που ανταποκρίνεται τόσο σε εμάς όσο και στους πολίτες μας. Είναι αποδεκτό. Ο κόσμος ξέρει περί τίνος πρόκειται. Πώς όμως θα επιτύχουμε αυτή την ίδια ανταπόκριση, την ίδια κατανόηση, την ίδια προσβασιμότητα σε ευρωπαϊκό επίπεδο; Αυτό πρέπει να προσπαθήσουμε να επιτύχουμε σε κάθε οριζόντιο μέσο προκειμένου να δώσουμε στους καταναλωτές σε όλη την εσωτερική αγορά την εμπιστοσύνη που προφανώς απουσιάζει ακόμα, προκειμένου να χρησιμοποιήσουν την εσωτερική αγορά πολύ περισσότερο.
<P>
Τώρα, είναι επίσης σαφές από όσα είπα ότι μας ενδιαφέρει, ως επιτροπή, να διασφαλίσουμε τη λειτουργία του κοινοτικού κεκτημένου για την προστασία των καταναλωτών σε συνδυασμό με άλλα μέσα ευρωπαϊκού δικαίου, ειδικά με μέσα ιδιωτικού διεθνούς δικαίου όπως η Ρώμη Ι.
<P>
Δεν μπορούμε να συνεχίζουμε αενάως αυτή τη διαμάχη για το ποιανού το δίκαιο θα εφαρμοστεί. Πρέπει, ως εκ τούτου, να φέρουμε σε πέρας το σχέδιο για το δίκαιο των συμβάσεων, το κοινό πλαίσιο αναφοράς. Χρειαζόμαστε ένα οριζόντιο μέσο και πρέπει να φιλοδοξούμε να επιτύχουμε αυτό που ορισμένοι αποκάλεσαν "μπλε σημαία", που θα μας δώσει ευρωπαϊκούς συμβατικούς όρους και ευρωπαϊκές διατάξεις για τους καταναλωτές και τις συμβάσεις που θα κάνουν πραγματικά την εσωτερική αγορά μας να λειτουργήσει.
<SPEAKER ID="011" NAME="Kurt Lechner">
εξ ονόματος της Ομάδας PPE-DE. - (DE) Κύριε Πρόεδρε, κυρία Επίτροπε, κυρίες και κύριοι, θέλω αρχικά να ευχαριστήσω κι εγώ την κ. Patrie για την καλή συνεργασία και το έργο της. Πιστεύω ότι από τη σκοπιά μας μπορούμε να εγκρίνουμε στο σύνολό του το αποτέλεσμα της εργασίας της επιτροπής. " προστασία των καταναλωτών έχει πολύ μεγάλη σημασία ειδικά και για την Ομάδα του ΕΛΚ-ΕΔ.
<P>
Θέλω να πω λίγα πράγματα μέσα στον χρόνο μου των τριών λεπτών: πρώτον, όπως μόλις είπε και η κ. Wallis, είναι ανάγκη να επανεξεταστεί η κοινή σκέψη, η συνοχή των διαφόρων οδηγιών στο πλαίσιο της ατζέντας για τη βελτίωση της νομοθεσίας και να συνοψιστούν τα κοινά στοιχεία προκειμένου να γίνει συστηματική επανεξέτασή τους . Ωστόσο δεν θέλουμε να γίνει σε συνάρτηση με αυτό επέκταση σε ένα συμβατικό δίκαιο για τον καταναλωτή και οι προσπάθειες πρέπει να συντονιστούν πολύ καλά με τις εργασίες για το κοινό πλαίσιο αναφοράς που πρέπει να ληφθεί υπόψη. Ακόμα, για εμάς είναι σημαντική η απόλυτη συμφωνία με τις διατάξεις της Ρώμης Ι, δηλαδή το εφαρμοστέο δίκαιο στον τομέα του διεθνούς ιδιωτικού δικαίου.
<P>
Σχετικά με τις επιμέρους οδηγίες συμφωνώ καταρχήν με την προσέγγιση της ελάχιστης εναρμόνισης -και αυτό που είπε η κ. Patrie- αυτό όμως δεν αποκλείει να ρυθμίζονται έτσι και επιμέρους τομείς όπου είναι δυνατόν. Πρέπει όμως να ενεργήσουμε με προσοχή και να λάβουμε υπόψη και τις πολιτισμικές ιδιαιτερότητες και τις συνθήκες που επικρατούν στα επιμέρους κράτη μέλη, γιατί διαφορετικά θα καταλήξουμε σε υπερβολική κανονιστική ρύθμιση.
<P>
Θα ήθελα να επιστήσω την προσοχή σας στην τροπολογία 4 της Σοσιαλιστικής Ομάδας που αναφέρει ότι δεν πρέπει να καταργηθεί κανένας κανόνας σε ένα κράτος μέλος στο πλαίσιο της εναρμόνισης. Αυτό θα σήμαινε ότι εάν γίνει εναρμόνιση, δηλαδή αν τελικά προστεθούν όλα μαζί, το αποτέλεσμα θα είναι ακριβώς το αντίθετο από αυτό που πολύ δικαιολογημένα ζητήσατε, κυρία Επίτροπε, δηλαδή μία απλή και κατανοητή νομοθεσία που θα εξυπηρετεί όλες τις πλευρές. Αντί γι' αυτό το αποτέλεσμα θα είναι υπερβολική ρύθμιση, κι αυτό δεν το θέλουμε.
<P>
Κατά τα άλλα η Επιτροπή έθεσε πολλά, ορισμένα από τα οποία πολύ σοβαρά, ερωτήματα για τις επιμέρους οδηγίες, που πρέπει να εξεταστούν πολύ προσεκτικά και στα οποία απαντήσαμε αναλυτικά. Απορρίπτουμε κυρίως τις συλλογικές αγωγές. Δεν θέλουμε αμερικανικές συνθήκες στην Ευρώπη. Επίσης, απορρίπτουμε την ευθύνη του παραγωγού ή τον περιορισμό της ελευθερίας σύναψης συμβάσεων, αν πρόκειται να εξετάζονται ρήτρες που έχουν αποτελέσει αντικείμενο επιμέρους διαπραγματεύσεων ή η τιμή στο πλαίσιο των γενικών όρων συναλλαγών και των καταχρηστικών ρητρών.
<P>
Θα ήθελα μόνο να επισημάνω ότι είναι πολύ σημαντικό να υιοθετηθεί μια ολοκληρωμένη προσέγγιση. Ο καταναλωτής δεν είναι μόνο καταναλωτής, είναι και επιχειρηματίας ή εργαζόμενος σε μία επιχείρηση -θα ήθελα να μάθω πόσο χρόνο έχω, γιατί δεν άκουσα πριν, νόμιζα πως έχω τρία λεπτά και γι' αυτό βιάζομαι έτσι- και ενδιαφέρεται και για την ευμάρεια της επιχείρησής του. Για τον λόγο αυτό είναι αναγκαία μια ολιστική προσέγγιση. Είμαι βέβαιος ότι συμφωνεί και η Επιτροπή. Δεν μπορεί να το βλέπει κανείς μονόπλευρα. Δεν ωφελεί τον καταναλωτή η ύπαρξη εκτενούς νομοθεσίας που τελικά καταστρέφει τις δυνατότητες της οικονομίας και της δικής του επιχείρησης.
<P>
Με αυτό το πνεύμα ευχαριστώ και πάλι όλους εκείνους που συμμετείχαν στις συζητήσεις για το θέμα αυτό.
<SPEAKER ID="012" NAME="Evelyne Gebhardt">
εξ ονόματος της Ομάδας PSE. - (DE) Κύριε Πρόεδρε, θα ήθελα να ευχαριστήσω κι εγώ όχι μόνο την Επίτροπο Kuneva που μας παρουσίασε ένα πολύ καλό κείμενο, αλλά και την εισηγήτριά μας κ. Patrie για την εξαιρετική εργασία της που προώθησε σε ουσιαστικά σημεία αυτόν τον φάκελο, με αποτέλεσμα να προχωρούμε γενικά προς μία καλή νομοθεσία παρά τα πολλά επίμαχα σημεία που οπωσδήποτε υπήρξαν στην επιτροπή μας. Είμαι ιδιαίτερα ευγνώμων γι' αυτό.
<P>
Τι σημαίνει η προσέγγιση που ακολουθήσαμε; Το ζητούμενο είναι να κάνουμε κάτι για τους καταναλωτές, να κάνουμε τη νομοθεσία πιο απλή, σαφή και κατανοητή. Αυτούς τους στόχους θέλουμε να προωθήσουμε και για τον λόγο αυτό η μικτή προσέγγιση είναι η κατάλληλη. Το ζητούμενο είναι οριζόντιες πτυχές, πλήρης εναρμόνιση όπου είναι δυνατόν, για παράδειγμα στον ορισμό του καταναλωτή ή της συναλλαγής, ταυτόχρονα όμως και εφαρμογή των Συνθηκών της Ευρωπαϊκής Ένωσης που παρέχουν στα κράτη μέλη το δικαίωμα να διατηρούν ή να θεσπίζουν υψηλότερο επίπεδο προστασίας όταν το κρίνουν σκόπιμο. Φυσικά, το δίκαιο αυτό πρέπει φυσικά να γίνεται σεβαστό.
<P>
Όσον αφορά την αμοιβαία αναγνώριση, αυτή σημαίνει εμπιστοσύνη μεταξύ των πολιτών, και εμπιστοσύνη των καταναλωτών. Αυτό είναι το προκείμενο, αυτό πρέπει να προωθήσουμε. Εδώ συμφωνώ απόλυτα με την κ. Wallis που λέει ότι πρέπει να διασφαλίσουμε τον σεβασμό του ιδιωτικού διεθνούς δικαίου, όπως ορίζεται για παράδειγμα στη Ρώμη Ι. Στην αντίθετη περίπτωση θα έχουμε πάλι ένα συνονθύλευμα διατάξεων που οδηγεί σε ασάφεια και έλλειψη ασφάλειας δικαίου, κάτι που δεν θέλουμε. Γι' αυτό η Ομάδα μου λέει ξεκάθαρα "όχι" σε αυτή την περίεργη ρήτρα για την εσωτερική αγορά που εκθειάζουν επανειλημμένα ορισμένα μέλη του Σώματος. Κανείς τους δεν μπόρεσε μέχρι τώρα να μου εξηγήσει σε τι αποσκοπούν τελικά με αυτό. Υποθέτω όμως ότι πίσω από αυτό κρύβεται η πρόθεση να αμφισβητηθούν πάλι οι διατάξεις της Ρώμης Ι. Σε αυτό λέμε ξεκάθαρα όχι και γι' αυτό δεν θέλουμε αυτή τη διάταξη.
<P>
Σχετικά με τις ομαδικές αγωγές, κύριε Lechner, αρχίζει να γίνεται γελοίο να λέτε πως δεν θέλουμε αμερικανικές συνθήκες. Φυσικά δεν τις θέλουμε. Θέλουμε ομαδικές αγωγές που θα βοηθούν τους πολίτες να βρουν το δίκιο τους, αλλά με σεβασμό των παραδόσεων και του πολιτισμού που έχουμε στην Ευρωπαϊκή Ένωση. Δεν θέλουμε σε καμία περίπτωση να καθιερώσουμε αμερικανικές συνθήκες. Το ζητούμενο δεν είναι αυτό· είναι να μπορούν οι πολίτες μας να διεκδικήσουν τα δικαιώματά τους. Είναι πραγματικά κρίμα το ότι η Ομάδα σας εμμένει εδώ στο "όχι" της. Θα πρέπει πραγματικά να σκεφτείτε τι επιτέλους θέλετε.
<P>
Θέλουμε περισσότερη σαφήνεια, θέλουμε δηλαδή να φροντίσουμε ώστε να υπάρχει λιγότερη νομική ασάφεια, να μπορούν να εφαρμόζονται ανεμπόδιστα οι αρχές που περιλαμβάνονται στις Συνθήκες της Ευρωπαϊκής Ένωσης και να γίνονται σεβαστές οι διεθνείς συμφωνίας που έχουμε συνάψει. Αυτή είναι η βάση που θα εξασφαλίσει ότι οι καταναλωτές προστατεύονται πράγματι καλά, γνωρίζουν τα δικαιώματά τους και διαθέτουν τα μέσα για να τα διεκδικήσουν. Αν μπορέσουμε να το επιτύχουμε αυτό, κυρία Kuneva και κυρία Patrie, θα έχουμε κάνει μεγάλο καλό και θα έχουμε επιτύχει πραγματική πρόοδο.
<SPEAKER ID="013" NAME="DanutBudreikaitė">
εξ ονόματος της Ομάδας ALDE. - (LT) " ικανοποίηση των αναγκών του ατόμου, του καταναλωτή, αποτελεί έναν από τους βασικούς στόχους της οικονομικής ολοκλήρωσης της ΕΕ. " εσωτερική αγορά δεν αποτελεί αυτοσκοπό· σκοπός της είναι να υπηρετεί τους πολίτες, συνεπώς είναι σημαντικό να διασφαλίζει τα δικαιώματα των καταναλωτών σε όλες τις χώρες της ΕΕ μέσω ενεργών αγορών εμπορευμάτων, υπηρεσιών, κεφαλαίου και εργασίας. " αγορά εργασίας που υπάρχει στην ΕΕ, η οποία ρυθμίζει το κεκτημένο, δεν είναι επαρκής στην πράξη. Υπό αυτό το πρίσμα, η Επιτροπή θέτει τον δικό της στόχο της επίτευξης μιας πραγματικής εσωτερικής αγοράς για τους καταναλωτές, με παράλληλη διασφάλιση ισορροπίας μεταξύ ενός υψηλού επιπέδου προστασίας των καταναλωτών και της ανταγωνιστικότητας των επιχειρήσεων. Απαιτείται μια αειφόρος προσέγγιση που δεν θα προκαλεί σύγκρουση συμφερόντων μεταξύ των καταναλωτών και των οικονομικών παραγόντων. Ωστόσο, αυτή η αειφόρος προσέγγιση δεν υπάρχει. Τα κράτη μέλη ασκούν συχνά το δικαίωμά τους για θέσπιση αυστηρότερων ρυθμίσεων που διασφαλίζουν υψηλότερο επίπεδο προστασίας για τους καταναλωτές. Πιστεύω ότι η επανεξέταση του κοινοτικού κεκτημένου πρέπει να οδηγήσει σε ίσα επίπεδα προστασίας των καταναλωτών, ανεξαρτήτως της χώρας διαμονής των καταναλωτών ή της χώρας αγοράς των εμπορευμάτων ή των υπηρεσιών. Ως εκ τούτου, εγκρίνω το προτεινόμενο οριζόντιο μέσο, το οποίο θα πρέπει να εφαρμοστεί στο σύνολο των συμβάσεων που συνάπτονται με καταναλωτές, είτε πρόκειται για εθνικές είτε για διασυνοριακές συναλλαγές. Ωστόσο, όσον αφορά τα συμφέροντα των καταναλωτών και των οικονομικών παραγόντων, τα συμφέροντα των τελευταίων συχνά υπερισχύουν. Οι καταναλωτές υποχρεώνονται να αναλάβουν σχεδόν πλήρη ευθύνη για μια συναλλαγή και υπόκεινται σε πρόσθετους όρους και αυξήσεις τιμών κατά τη διάρκεια της παροχής υπηρεσιών· οι συμβάσεις μπορούν να λυθούν μονομερώς. Αυτό είναι χαρακτηριστικό ειδικά των μη συντονισμένων τομέων, όπως η κατασκευή κατοικιών. Οι καταναλωτές υποχρεώνονται να προσφύγουν στη δικαιοσύνη για να επιλύσουν τις διαφορές τους με τους εργολάβους και δεν λαμβάνουν καμία ουσιαστική υλική ή ηθική αποζημίωση. Συνεπώς, πιστεύω ότι πρέπει να ξεκινήσει η πρακτική του ελέγχου για πρόθεση εξαπάτησης όσον αφορά το βασικό θέμα της σύμβασης και της καταλληλότητας των τιμών. Επιπροσθέτως, όσον αφορά την παράβαση των συμβάσεων σύμφωνα με το οριζόντιο μέτρο, εγκρίνω την εισαγωγή του γενικού δικαιώματος των καταναλωτών να διεκδικούν αποζημίωση για υλικές και ηθικές βλάβες. Επιπλέον, πιστεύω ότι όχι μόνο θα πρέπει το δίκαιο για την προστασία των καταναλωτών να σχετίζεται με το αστικό και το εμπορικό δίκαιο, αλλά και ότι πρέπει να ληφθούν επίσης μέτρα για τον περιορισμό της διείσδυσης προϊόντων και υπηρεσιών χαμηλής ποιότητας στην αγορά.
<SPEAKER ID="014" NAME="Leopold Józef Rutowicz">
εξ ονόματος της Ομάδας UEN. - (PL) Κύριε Πρόεδρε, η επανεξέταση του κοινοτικού κεκτημένου για την προστασία των καταναλωτών είναι εξαιρετικής σημασίας για την ανάπτυξη και τη λειτουργία της ενιαίας αγοράς. " κατάργηση των φραγμών και των ανεπαρκών λύσεων στον τομέα της προστασίας των καταναλωτών θα έκανε ευκολότερη τη ζωή εκατομμυρίων πολιτών που μετακινούνται μεταξύ των κρατών μελών της Ένωσης.
<P>
Οι σαφείς και εύκολα κατανοητές διατάξεις που κατά συνέπεια είναι εύκολες στην εφαρμογή βοηθούν να ενισχυθεί η εμπιστοσύνη των καταναλωτών στη λειτουργία της ενιαίας αγοράς. Έχουν επίσης θετική επίδραση στις αγορές εμπορευμάτων και υπηρεσιών. Ένα βασικό θέμα επί του παρόντος είναι ο καθορισμός χρονοδιαγράμματος και η ανάληψη επείγουσας δράσης σχετικά με την εφαρμογή του περιεχομένου του Πράσινου Βιβλίου και της έκθεσης σχετικά με την επανεξέταση του κοινοτικού κεκτημένου για την προστασία των καταναλωτών. Θέλω να ευχαριστήσω ιδιαίτερα την κ. Patrie για μια λεπτομερή και επαγγελματική έκθεση.
<SPEAKER ID="015" NAME="Gisela Kallenbach">
εξ ονόματος της Ομάδας Verts/ALE. - (DE) Κύριε Πρόεδρε, κυρία Επίτροπε, κυρίες και κύριοι, θα ήθελα να συγχαρώ κι εγώ θερμά την κ. Patrie για την εξαρχής πραγματικά καλή συνεργασία. Πρέπει να παραδεχτώ ότι στο πρώτο σχέδιο που μας παρουσιάσατε δύσκολα μπορούσαμε να υποβάλουμε ουσιαστικές τροπολογίες. Δυστυχώς όμως η κατάσταση άλλαξε κάπως. Κατά τη γνώμη μου, οι συζητήσεις στην Επιτροπή Εσωτερικής Αγοράς και Προστασίας των Καταναλωτών και οι προτάσεις που υπέβαλαν συνάδελφοι κυρίως από τις Ομάδες ΕΛΚ-ΕΔ και ALDE στέλνουν λάθος σήμα προς την Επιτροπή που πρέπει τώρα να επεξεργαστεί πρώτα τα πραγματικά ουσιαστικά επόμενα βήματα με βάση το Πράσινο Βιβλίο.
<P>
Όμως το αποτέλεσμα στην Επιτροπή Εσωτερικής Αγοράς στέλνει πρωτίστως ένα εσφαλμένο μήνυμα σχετικά με την προστασία των καταναλωτών. Για εμάς, προτεραιότητα έχει η προστασία των συμφερόντων των καταναλωτών. Επιτρέψτε μου να υπενθυμίσω σε όλους μας τις πρόσφατες εξελίξεις, και συγκεκριμένα τις ανακλήσεις παιχνιδιών. Κανονικά ο καθένας από εμάς θα έπρεπε να έχει καταλάβει από αυτό ότι υπάρχει επείγουσα ανάγκη δράσης. Καταψηφίσαμε την έκθεση στην Επιτροπή Εσωτερικής Αγοράς εξαιτίας της κατά τη γνώμη μας εσφαλμένης κατεύθυνσής της σε ορισμένα σημεία. Και πάλι, η κ. Patrie ήταν εκείνη που προσπάθησε με μεγάλο ζήλο να επεξεργαστεί συμβιβαστικές τροπολογίες. Θέλω να πω εκ των προτέρων ότι η ψήφος μας και η σύσταση προς την Ομάδα μας θα εξαρτηθεί κυρίως από το αποτέλεσμα της σημερινής ψηφοφορίας.
<P>
Θα ήθελα να σας αναφέρω τα σημεία που θεωρούμε ευαίσθητα: δεν θέλουμε να χαθούν εξαιτίας της πλήρους εναρμόνισης τα αυστηρά πρότυπα προστασίας του καταναλωτή που υπάρχουν σε ορισμένα κράτη μέλη. Με εξαίρεση επιμέρους νομικά θέματα και ορισμούς -αυτό το διασαφήνισε ξανά και η κ. Gebhardt- θεωρούμε πιο σκόπιμη την ελάχιστη εναρμόνιση. Κατά τη γνώμη μας όμως αυτό δεν πρέπει να συμβαδίζει με την αρχή της αμοιβαίας αναγνώρισης. Σε διασυνοριακές συμβάσεις αυτό θα μπορούσε τελικά να έχει ως αποτέλεσμα να έρχονται οι καταναλωτές αντιμέτωποι με 27 διαφορετικά νομικά συστήματα και αυτό το θεωρώ απλά υπερβολική επιβάρυνση. Επίσης, η έμμεση καθιέρωση της αρχής της χώρας προέλευσης είναι κατά την άποψή μας επίσης ακατάλληλη ως μέσο προστασίας των συμφερόντων των καταναλωτών.
<P>
Όσον αφορά τον αποκλεισμό καταχρηστικών συμβατικών όρων, θέλουμε η σχετική οδηγία να εφαρμόζεται και για τις επιμέρους συμφωνηθείσες ρήτρες. Ακόμη, θεωρούμε ότι η καθιέρωση της ευθύνης του παραγωγού θα δώσει σημαντική ώθηση στους καταναλωτές να κάνουν χρήση των πλεονεκτημάτων της ευρωπαϊκής εσωτερικής αγοράς, καθώς θα τους δημιουργήσει μεγαλύτερη εμπιστοσύνη ότι μπορούν πραγματικά να διεκδικήσουν τα δικαιώματά τους ακόμη και απέναντι σε παραγωγό που βρίσκεται σε άλλο κράτος μέλος. Την κατάσταση αυτή επεσήμανε ιδιαίτερα η κ. Wallis.
<P>
Τέλος, σας ζητώ να εγκρίνετε την τροπολογία μας αριθ. 16 όπου καθιστούμε σαφές ότι θα θέλαμε μία νομική και επιστημονική αξιολόγηση του μέσου των συλλογικών αγωγών. Με το αίτημα αυτό συμφώνησε και η πλειοψηφία της Επιτροπής Οικονομικής και Νομισματικής Πολιτικής. Αυτό θα πρέπει να ενθαρρύνει τους περισσότερους από εμάς να στηρίξουν την πρόταση. Από αυτήν την άποψη ίσως τελικά να ήθελα να δω αμερικανικές συνθήκες στην Ευρώπη.
<SPEAKER ID="016" NAME="Eva-Britt Svensson">
εξ ονόματος της Ομάδας GUE/NGL. - (SV) Κύριε Πρόεδρε, θα ήθελα να ευχαριστήσω την εισηγήτρια για το φιλόδοξο έργο της. Αυτό που πρέπει να αναρωτηθούμε είναι: τι είναι πιο σημαντικό σε ένα πρόγραμμα προστασίας των καταναλωτών - τα δικαιώματα των καταναλωτών ή τα δικαιώματα των επιχειρήσεων; Κατά τη γνώμη μου η επιλογή είναι απλή. Πρέπει να ενισχύσουμε τα δικαιώματα των καταναλωτών και οι επιχειρήσεις πρέπει να αναλάβουν την ευθύνη για τα προϊόντα τους.
<P>
Το Πράσινο Βιβλίο εξηγεί πώς ένα καλύτερο ρυθμιστικό πλαίσιο θα αυξήσει το εμπόριο μεταξύ των χωρών, αλλά η πρώτη προτεραιότητα σε ένα ρυθμιστικό πλαίσιο για την προστασία των καταναλωτών πρέπει να εξακολουθεί να είναι η ενίσχυση των δικαιωμάτων των καταναλωτών. Το μεγαλύτερο πρόβλημα που αντιμετωπίζουν οι καταναλωτές επί του παρόντος είναι ότι είναι δύσκολο να επιλυθεί μια αντιδικία για τα δικαιώματα των καταναλωτών ανάμεσα σε δύο χώρες διότι δεν υπάρχει κανένα όργανο για να επιλύσει διασυνοριακές αντιδικίες. Αλλά, επί του συνόλου, αυτό το πρόβλημα δεν συζητείται στο Πράσινο Βιβλίο.
<P>
Πρώτον και κύριο, η ΕΕ πρέπει να δημιουργήσει όργανα για την επίλυση τέτοιων αντιδικιών και όχι να θεσπίσει περισσότερη κοινοτική νομοθεσία. Αυτή η προσέγγιση υποστηρίζεται και από την ευρωπαϊκή οργάνωση καταναλωτών BEUC. Οι κανονιστικές ρυθμίσεις που ισχύουν τώρα είναι η ελάχιστη εναρμόνιση, δηλαδή συμφωνείται ένα κοινό κατώτατο επίπεδο κάτω από το οποίο καμία χώρα δεν μπορεί να πέσει. Παράλληλα, οι χώρες μπορούν να έχουν αυστηρότερη εθνική νομοθεσία. Το πέρασμα από αυτή την κατάσταση στην πλήρη εναρμόνιση σε κοινοτικό επίπεδο αντίκειται στην αρχή της επικουρικότητας, την οποία τόσοι πολλοί ισχυρίζονται ότι τηρούν, συμπεριλαμβανομένης της Επιτροπής.
<P>
" Ομάδα GUE/NGL αντιτίθεται στην πρόταση της έκθεση για συνδυασμό της ελάχιστης νομοθεσίας με την αρχή της αμοιβαίας αναγνώρισης. " αμοιβαία αναγνώριση είναι όμοια με την αρχή της χώρας καταγωγής. Υπάρχει ο κίνδυνος να δούμε μια κούρσα προς τα κατώτερα επίπεδα δικαιωμάτων των καταναλωτών. Οι επιχειρήσεις μπορεί να μπουν στον πειρασμό να εγκατασταθούν σε χώρες με αδύναμη προστασία καταναλωτών. Ο στόχος του Πράσινου Βιβλίου δηλώνεται φυσικά ότι είναι η ενίσχυση της θέσης των καταναλωτών στην αγορά της ΕΕ. Αλλά αν βλέπουμε σοβαρά την ενίσχυση της προστασίας των καταναλωτών, πρέπει να ψηφίσουμε υπέρ της τροπολογίας της Ομάδας GUE/NGL, σύμφωνα με την οποία πρέπει να ισχύουν οι κανονιστικές ρυθμίσεις της χώρας υποδοχής, δηλαδή οι κανονιστικές ρυθμίσεις της χώρας στην οποία αγοράζονται τα εμπορεύματα.
<P>
Δυστυχώς, οφείλω να πω ότι μεγάλα τμήματα της έκθεσης δίνουν προτεραιότητα στα συμφέροντα της βιομηχανίας και αυξάνουν την ελευθέρωση της εσωτερικής αγοράς. Αυτό αποτελεί απειλεί για τα πρότυπα και τα επίπεδα που ισχύουν ήδη σε πολλά κράτη μέλη. " έκθεση εισάγει την αρχή της αμοιβαίας αναγνώρισης στη νομοθεσία για την προστασία των καταναλωτών. Αυτό αντιβαίνει σε όλες τις προσπάθειες για βελτίωση της προστασίας των καταναλωτών. Ως εκ τούτου, για χάρη της προστασίας των καταναλωτών, εγώ και η Ομάδα GUE/NGL καταψηφίζουμε την έκθεση.
<SPEAKER ID="017" NAME="Dumitru Gheorghe Mircea Coşea">
εξ ονόματος της Ομάδας ITS. - (RO) Κύριε Πρόεδρε, κυρία Επίτροπε, αγαπητοί συνάδελφοι, εκτιμώ την έκθεση της κ. Patrie. Επιτρέψτε μου να εκφράσω τα ειλικρινή μου συγχαρητήρια. Πιστεύω ότι η επανεξέταση του κοινοτικού κεκτημένου στον τομέα της προστασίας των καταναλωτών είναι απαραίτητη όχι μόνο λόγω της εξέλιξης της ευρωπαϊκής αγοράς και της σχέσης μεταξύ παραγωγών και καταναλωτών, αλλά και λόγω των προβλημάτων που ανέκυψαν μετά τη διεύρυνση της Ευρωπαϊκής Ένωσης.
<P>
Από αυτή την άποψη, θα ήθελα να επιστήσω την προσοχή σας σε μια αρνητική κατάσταση που επικρατεί στον τομέα της προστασίας των καταναλωτών στα νέα κράτη μέλη. Επισημαίνω τις ελλείψεις και τις μεγάλες καθυστερήσεις στη διαδικασία της επισήμανσης των προϊόντων στις γλώσσες των νέων κρατών μελών που, από την 1η Ιανουαρίου 2007, έγιναν επίσημες γλώσσες της ΕΕ.
<P>
Για παράδειγμα, τα περισσότερα από τα εμπορεύματα που εισάγονται από την Ευρωπαϊκή Ένωση στη Ρουμανία δεν φέρουν επισήμανση στα ρουμανικά και προκαλούν σοβαρή ζημία στους καταναλωτές όσον αφορά την ποιότητα, τα χαρακτηριστικά, τους τρόπους χρήσης και τις ημερομηνίες λήξης των προϊόντων. Πιστεύω ότι αυτό συνιστά διάκριση εις βάρος ενός μέρους του πληθυσμού της ΕΕ που δεν είναι σε θέση να καταναλώσει με βάση τη σωστή πληροφόρηση.
<P>
Γι' αυτό η διαδικασία επανεξέτασης του κοινοτικού κεκτημένου για την προστασία των καταναλωτών πρέπει να λάβει υπόψη αυτό το θέμα προκειμένου να αρθεί αυτή η καθυστέρηση που υπάρχει, ώστε να προστατευθούν όλοι οι ευρωπαίοι καταναλωτές, ανεξαρτήτως του κράτους μέλους όπου διαμένουν.
<SPEAKER ID="018" NAME="Sylwester Chruszcz" AFFILIATION="NI">
(PL) Κύριε Πρόεδρε, η κοινή αγορά εμπορίου στην Ευρωπαϊκή Ένωση αποτελεί σήμερα αδιαμφισβήτητο γεγονός. Γι' αυτό η προστασία των καταναλωτών στα κράτη θεωρείται τόσο σημαντικό θέμα. Διαφωνώ κάθετα με τη χρήση της επανεξέτασης του κοινοτικού κεκτημένου ως βάση για τη διεύρυνση του πεδίου εφαρμογής των ισχυουσών τομεακών οδηγιών ή για την εισαγωγή νέων. Αν και αυτά τα μέσα είναι σημαντικά για τα δικαιώματα των καταναλωτών, μπορούν επίσης να διαταράξουν μια ορισμένη έννομη τάξη.
<P>
Ο ρόλος της Ευρωπαϊκής Επιτροπής είναι να διασφαλίσει ότι οι μηχανισμοί προστασίας των καταναλωτών που προτείνονται στην έκθεση αποσκοπούν στην ενίσχυση του επιπέδου εμπιστοσύνης των καταναλωτών. Ωστόσο, είναι εξίσου σημαντικό να διασφαλιστεί ότι αυτοί οι μηχανισμοί δεν θα επιβάλουν περιττά βάρη στις επιχειρήσεις, ειδικά στις ΜΜΕ, και ότι δεν θα οδηγήσουν στη δημιουργία και άλλων αναποτελεσματικών κοινοτικών διατάξεων.
<SPEAKER ID="019" NAME="Marianne Thyssen" AFFILIATION="PPE-DE">
- (NL) Κύριε Πρόεδρε, κυρία Επίτροπε, κυρίες και κύριοι, χαίρομαι που το Κοινοβούλιο έχει την ευκαιρία σήμερα να εκφράσει τη γνώμη του για το Πράσινο Βιβλίο σχετικά με την επανεξέταση του κοινοτικού κεκτημένου για την προστασία των καταναλωτών και έχουμε στα χέρια μας μια καλή έκθεση επί αυτού του θέματος.
<P>
Στην Ευρωπαϊκή Ένωση έχουμε, από τη δεκαετία του 1970, υψηλές φιλοδοξίες για την προώθηση της προστασίας των καταναλωτών και έχουμε καταφέρει πολλά σε αυτόν τον τομέα. Ωστόσο, μετά από πολλά χρόνια και πολλούς νόμους, είναι καιρός να εξετάσουμε εκ νέου αυτόν τον τομέα πολιτικής που επηρεάζει όλους τους Ευρωπαίους, να τον επικαιροποιήσουμε στις διάφορες πτυχές που υποδεικνύονται στο Πράσινο Βιβλίο και να τον καταστήσουμε πιο συνεκτικό όσον αφορά τόσο τους ορισμούς όσο και τις έννοιες. Το γεγονός ότι μπορούμε να διεξαγάγουμε αυτή τη συζήτηση την ίδια εβδομάδα που συζητούμε την επανεξέταση της ενιαίας αγοράς και τη βελτίωση του ρυθμιστικού πλαισίου είναι πολύ καλό.
<P>
Οι νόμοι για την προστασία των καταναλωτών πρέπει να είναι καλοί νόμοι και η προστασία την καταναλωτών και η εσωτερική αγορά είναι τόσο αλληλένδετες, τόσο από νομική άποψη όσο και από πλευράς πολιτικής, ώστε θα ήταν καλό να συντονιστούν αυτές οι δύο επανεξετάσεις. Εν πάση περιπτώσει, είναι καιρός να καταρρίψουμε τον μύθο ότι η ολοκλήρωση της ενιαίας αγοράς και η προώθηση της προστασίας των καταναλωτών είναι ασύμβατοι στόχοι. Εξάλλου, η ευρωπαϊκή πολιτική δεν προσφέρει μόνο πρόσθετη αξία μέσω ενός υψηλού επιπέδου προστασίας των καταναλωτών, αλλά και, σε σημαντικό βαθμό, επιτρέπει σε αυτούς τους καταναλωτές να απολαμβάνουν τα πλήρη οφέλη της εσωτερικής αγοράς. " εμπιστοσύνη, η ασφάλεια δικαίου και η εμπειρογνωμοσύνη είναι σημαντικοί παράγοντες σε αυτή την προσπάθεια. Μέσω της ονομαζόμενης μικτής προσέγγισης, η οποία επεξηγήθηκε ήδη από τους συναδέλφους βουλευτές, μπορούμε να επιτύχουμε αυτούς τους τρεις στόχους. Πιστεύω επίσης ότι δεν πρέπει να φοβηθούμε να ασκήσουμε πίεση για μέγιστη εναρμόνιση εκεί όπου θα ήταν χρήσιμη.
<P>
Τέλος, ας μην ξεχνούμε την επιβολή της νομοθεσίας. Αυτό είναι το τελευταίο στοιχείο της καλής νομοθεσίας. Ωστόσο, η επιβολή της νομοθεσίας δεν είναι απλώς ένα θέμα ιδιωτικών διεκδικήσεων, είτε μεμονωμένων είτε μέσω συλλογικών αγωγών, αλλά είναι και κάτι που τα κράτη μέλη πρέπει να επιτύχουν σε διαρθρωτικό επίπεδο μέσω επιμελούς εποπτείας και μέσω πολύ καλύτερης συνεργασίας μεταξύ των διοικήσεων των κρατών. " πρόσφατη εμφάνιση μη ασφαλών παιχνιδιών στην αγορά μας -ένας συνάδελφος βουλευτής αναφέρθηκε ήδη σε αυτό- αποδεικνύει ότι υπάρχουν ακόμα απειλές για την υγεία και την ασφάλεια των καταναλωτών και ότι τα κράτη μέλη δεν αντιμετωπίζουν αυτό το έργο με επαρκή σοβαρότητα. Συνεπώς, θα με ικανοποιούσε επίσης ιδιαίτερα αν άκουγα από την Επίτροπο -την εισαγωγή της οποίας απόλαυσα ιδιαίτερα- μια απάντηση για το αν σκοπεύει να κάνει κάτι και για τη διαρθρωτική επιβολή από τα κράτη μέλη κατά την επανεξέταση του κοινοτικού κεκτημένου.
<SPEAKER ID="020" NAME="Arlene McCarthy" AFFILIATION="PSE">
(EN) Κύριε Πρόεδρε, ως πρόεδρος της Επιτροπής Εσωτερικής Αγοράς και Προστασίας των Καταναλωτών, χαιρετίζω τη σημερινή σημαντική συζήτηση ως ένα πρώτο βήμα για την επανεξέταση της ευρωπαϊκής πολιτικής για την προστασία των καταναλωτών και, κατά τη γνώμη μου, για την ανανέωση της δέσμευσής μας απέναντι στους καταναλωτές μας. Είμαστε ιδιαίτερα ευγνώμονες για το έργο της εισηγήτριάς μας, κ. Patrie.
<P>
Όπως αναφέρθηκε πολλές φορές, πρόκειται για μια επίκαιρη συζήτηση, δεδομένων των ανακοινώσεων που έγιναν το καλοκαίρι και ξανά την τρέχουσα εβδομάδα για ανάκληση επικίνδυνων προϊόντων από την Κίνα, τα οποία έφεραν το σήμα CE - κάνοντας τους καταναλωτές μας να πιστέψουν εσφαλμένα ότι αυτά τα προϊόντα ήταν ασφαλή και πληρούσαν τα πρότυπα της ΕΕ. Επίκεντρο της σημερινής μας συζήτησης και κεντρικός στόχος της πολιτικής καταναλωτών πρέπει να είναι η προστασία της ασφάλειας και της υγείας των καταναλωτών - ειδικά όσον αφορά τους ευάλωτους καταναλωτές και τα παιδιά. Πρέπει να διασφαλίσουμε ότι οι καταναλωτές έχουν δικαιώματα και μέσα προσφυγής όταν κάτι δεν πάει καλά.
<P>
Με την ευκαιρία αυτής της συζήτησης θέλω να τονίσω τη σημασία της επιβολής, όπως έκανε η κ. Thyssen. " αλήθεια είναι ότι έχουμε νόμους στους κώδικες της νομοθεσίας μας, αλλά τα κράτη μέλη δεν επιδεικνύουν επαρκή δέσμευση στη μεταφορά αυτών των νόμων. Οι μεγάλες καθυστερήσεις στερούν από τους καταναλωτές τα δικαιώματά τους. Εκεί όπου έχουν μεταφερθεί οι νόμοι για τους καταναλωτές, η επιβολή είναι συχνά πρόχειρη και επιπόλαια. " έκθεση RAPEX, στην περίπτωση της γνωστοποίησης επικίνδυνων προϊόντων, δείχνει ότι δεν συμμετέχουν όλα τα κράτη μέλη στο σύστημα γνωστοποίησης. Υπάρχει αυξημένη ευαισθητοποίηση για την ασφάλεια των προϊόντων τόσο από τις επιχειρήσεις όσο και από τις εθνικές αρχές, αλλά απαιτείται περισσότερη δράση, κυρία Επίτροπε. " ανάκληση των εισαγωγών επικίνδυνων κινέζικων παιχνιδιών πρέπει να αποτελεί μόνο την ύστατη λύση.
<P>
Έχουμε μια νομοθετική πράξη για τη γενική ασφάλεια των προϊόντων, έχουμε μια άλλη για την ασφάλεια των παιχνιδιών, αλλά πρέπει να εντείνουμε την επιβολή και τα καθεστώτα επιθεώρησης. Είναι ο μόνος τρόπος για να διασφαλίσουμε την αληθινή και αποτελεσματική προστασία των καταναλωτών. Γι' αυτό, κυρία Επίτροπε, θέλω να σας παροτρύνω να εγκαινιάσετε έναν πίνακα αποτελεσμάτων καταναλωτών ως μέσο για την παρακολούθηση των δραστηριοτήτων των κρατών μελών στον τομέα της προστασίας των καταναλωτών, το οποίο θα βοηθήσει εμάς, ως εκλεγμένους αντιπροσώπους, να παρακολουθήσουμε την αδύναμη επιβολή και την καθυστερημένη μεταφορά των νόμων.
<P>
Τέλος, κυρία Επίτροπε, θέλω να σας ευχαριστήσω που ήρθατε απευθείας σε μένα, ως πρόεδρο, για να συζητήσουμε το θέμα της ασφάλειας των παιχνιδιών.
<P>
Θέλω να δηλώσω τη δέσμευση της επιτροπής μας να συνεργαστεί μαζί μας για να πατάξουμε την εισαγωγή επικίνδυνων παιχνιδιών, να επιτύχουμε αυστηρότερους ελέγχους στα σύνορά μας που θα εμποδίζουν την είσοδο αυτών των προϊόντων, να επιτύχουμε ισχυρότερα εθνικά καθεστώτα επιθεώρησης και επιβολής, να διασφαλίσουμε ότι αυτά τα προϊόντα δεν θα βρεθούν στα ράφια των καταστημάτων μας και, φυσικά, να προχωρήσουμε σε από κοινού δράση με τις "ΠΑ προκειμένου να υποχρεώσουμε την Κίνα να ανεβάσει τα πρότυπα παραγωγής της ώστε να ανταποκρίνονται στα πρότυπα ασφάλειας της ΕΕ. Αυτή η επανεξέταση, κατά τη γνώμη μου, είναι μια ευκαιρία για την ΕΕ να επιδείξει τη δέσμευσή μας προς τους ευρωπαίους καταναλωτές και να επιτύχει τα υψηλότερα κατά το δυνατόν πρότυπα - αλλά και για να γίνει η Ευρώπη ένας φάρος της προστασίας των καταναλωτών για τον υπόλοιπό κόσμο.
<SPEAKER ID="021" NAME="Marek Aleksander Czarnecki" AFFILIATION="UEN">
(PL) Κύριε Πρόεδρε, χαιρέτισα με ενδιαφέρον το Πράσινο Βιβλίο της Επιτροπής σχετικά με την επανεξέταση του κοινοτικού κεκτημένου για την προστασία των καταναλωτών. " απλούστευση και η βελτίωση του ρυθμιστικού καθεστώτος έχει ιδιαίτερο ενδιαφέρον ως προς τον τρόπο που επηρεάζει τόσο τους καταναλωτές όσο και τις επιχειρήσεις. Αυτό ισχύει ιδιαίτερα για τις επιχειρήσεις, διότι το 90% αυτών είναι ΜΜΕ, οι οποίες αποτελούν την κινητήριο δύναμη πίσω από πολλές ταχύτατα αναπτυσσόμενες οικονομίες.
<P>
Είναι επίσης σημαντικό να συνδέσουμε τα προβλήματα που αφορούν τις συμβάσεις των καταναλωτών με το έργο για το δίκαιο των συμβάσεων στο σύνολό του στο πλαίσιο της εξελισσόμενης διαδικασίας που αποσκοπεί στην ανάπτυξη κοινών πλαισίων για το ευρωπαϊκό δίκαιο των συμβάσεων. Υποστηρίζω επίσης την άποψη ότι η εναρμόνιση θα πρέπει να οδηγήσει σε ένα συγκρίσιμο επίπεδο προστασίας των καταναλωτών σε όλα τα κράτη μέλη, χωρίς πλήρη εναρμόνιση όλων των εθνικών διατάξεων. " πλήρης εναρμόνισης θα οδηγούσε σε σημαντικά μεγαλύτερη αναμονή μέχρι να γίνουν αισθητά τα επιθυμητά αποτελέσματα στον τομέα.
<P>
Θα ήθελα να ευχαριστήσω ιδιαίτερα την εισηγήτρια για την ακριβή και λεπτομερή προσέγγιση στο θέμα μέσω της έκθεσής της. Διευκόλυνε την κατανόηση πολλών βασικών προβλημάτων και αποσαφήνισε πολλά ζητήματα που προκαλούσαν ανησυχίες.
<SPEAKER ID="022" NAME="Ilda Figueiredo" AFFILIATION="GUE/NGL">
(PT) Κύριε Πρόεδρε, η απλούστευση της νομοθεσίας δεν πρέπει να οδηγήσει στη μείωση των δικαιωμάτων των καταναλωτών. Αυτό που πρέπει να κάνουμε είναι όχι μόνο να διατηρήσουμε αυτά τα δικαιώματα στην ισχύουσα νομοθεσία -συμπεριλαμβανομένων και όσων σχετίζονται με τις χρηματοπιστωτικές υπηρεσίες- αλλά και να τα βελτιώσουμε στις περιπτώσεις εκείνες που δεν καλύπτονται επαρκώς, όπως στους τομείς των τηλεπικοινωνιών και της ενέργειας.
<P>
Όπως τονίζεται στις προτάσεις που υπέβαλε η Ομάδα μου, οποιοδήποτε οριζόντιο μέσο σε αυτόν τον τομέα πρέπει να εστιάζει στον καθορισμό ενός περιορισμένου συνόλου γενικών κανόνων που θα είναι κοινοί σε όλα τα κάθετα μέσα προστασίας των καταναλωτών. Αυτό θα διασφαλίσει ένα υψηλό επίπεδο προστασίας των καταναλωτών με την εγκεκριμένη μέθοδο της ελάχιστης εναρμόνισης που χρησιμοποιείται, σε συνδυασμό με την αρχή της χώρας προορισμού, ώστε να μην υποβαθμιστεί η ισχύουσα εθνική νομοθεσία.
<P>
Θα ήταν απαράδεκτο μια οδηγία για τα δικαιώματα των καταναλωτών να επιστρέψει στην αρχή της χώρας προέλευσης ως γενικό κανόνα, όπως επιχειρήθηκε στην αρχική έκδοση της οδηγίας για την ελευθέρωση των υπηρεσιών.
<P>
Πρέπει να κυριαρχεί η ελευθερία των καταναλωτών να επιλέγουν την πιο ευνοϊκή νομοθεσία. Ωστόσο, η έκθεση που παρουσιάστηκε περιέχει πολλές αντιφάσεις, οι οποίες πρέπει να διορθωθούν με τις τροπολογίες επί των οποίων καλούμαστε να ψηφίσουμε. Με αυτόν τον τρόπο μπορούμε να προστατεύσουμε τη βασική αρχή της διασφάλισης ότι οι δεσμευτικοί γενικοί κανόνες για την προστασία των δικαιωμάτων των καταναλωτών θα σέβονται τα δικαιώματα που ισχύουν σε κάθε χώρα και δεν θα εμποδίζουν την πιθανή βελτίωση αυτών των δικαιωμάτων. Μάλιστα, πρέπει να είναι ικανοί να προωθούν και να βελτιώνουν όλα τα ισχύοντα δικαιώματα.
<P>
Πρέπει επίσης να αξιοποιηθεί η ευκαιρία εφαρμογής των κανόνων για τις καταχρηστικές ρήτρες σε όλες τις συμβάσεις που έχουν αποτελέσει αντικείμενο διαπραγμάτευσης, ακόμα και αν η διαπραγμάτευση ήταν ατομική. Οι κανόνες που διέπουν την άμεση ευθύνη των παραγωγών πρέπει επίσης να διατηρηθούν για εκείνες τις περιπτώσεις που οι συμβάσεις δεν διασφαλίζουν την προστασία των καταναλωτών. Αυτό προσπαθούμε να επιτύχουμε. Αν δεν επιτευχθεί αυτό, όπως αναφέρθηκε ήδη, θα καταψηφίσουμε όλοι την έκθεση.
<SPEAKER ID="023" NAME="Malcolm Harbour" AFFILIATION="PPE-DE">
(EN) Κύριε Πρόεδρε, χαιρετίζω ιδιαίτερα το έργο της κ. Patrie και των συναδέλφων μου στην επιτροπή, οι οποίοι εκπόνησαν μια εξαιρετικά ισορροπημένη και σαφή έκθεση για την Επιτροπή. Είμαι βέβαιος ότι θα βοηθήσει πραγματικά την κ. Kuneva να προχωρήσει όσο το δυνατόν ταχύτερα με την πρόταση για τα πρώτα στάδια της λεγόμενης "οριζόντιας οδηγίας".
<P>
Θέλω ειδικά να ευχαριστήσω την κ. Patrie για τη συμβολή της σε αυτό. Εργάστηκα μαζί της για πολλά χρόνια στην Επιτροπή Εσωτερικής Αγοράς και Προστασίας των Καταναλωτών σε θέματα προστασίας των καταναλωτών. Έχει μεγάλη εμπειρογνωμοσύνη, η οποία πιστεύω ότι αξιοποιήθηκε σε αυτή την προσπάθεια. Λυπάμαι που δεν θα τη βλέπουμε τόσο συχνά, αλλά αυτή η έκθεση αποδεικνύει την αφοσίωσή της σε αυτόν τον τομέα.
<P>
Θέλω επίσης να ευχαριστήσω την Επίτροπο για την ενεργή προώθηση της προστασίας των καταναλωτών και το κύρος που προσδίδει σε αυτή. " κ. McCarthy αναφέρθηκε ειδικά σε θέματα που αφορούν τα προϊόντα και τα παιχνίδια. Δεν αποτελούν μέρος αυτής της συζήτησης, αλλά θα έχουμε μια ευκαιρία να τα συζητήσουμε με την Επίτροπο στη συνεδρίαση της επιτροπής την προσεχή εβδομάδα.
<P>
Θέλω να αναφέρω ένα προηγούμενο έργο στο οποίο όλοι συμμετείχαμε και το οποίο δεν έχει αναφερθεί μέχρι στιγμής, δηλαδή την οδηγία για τις αθέμιτες εμπορικές πρακτικές. Επρόκειτο για μια νομοθετική πράξη ορόσημο για την προστασία των καταναλωτών, διότι, για πρώτη φορά, όρισε τους εναρμονισμένους κανόνες για τις αθέμιτες εμπορικές πρακτικές οι οποίοι θα ισχύουν σε όλη την Ευρωπαϊκή Ένωση. Σε πολλές χώρες, όλος αυτός ο τομέας της αντιμετώπισης των αθέμιτων πρακτικών δεν ήταν καθόλου αναπτυγμένος στην εθνική νομοθεσία.
<P>
Πολλοί συνάδελφοι αναφέρθηκαν στο θέμα της συμμόρφωσης και ας μην ξεχνάμε ότι αποτελεί ένα θεμέλιο το οποίο ακόμα βρίσκεται σε διαδικασία μεταφοράς σε πολλά κράτη μέλη, συμπεριλαμβανομένου του "νωμένου Βασιλείου. Πρέπει λοιπόν να διατηρήσουμε την πίεση όσον αφορά αυτό το θέμα, σε συνδυασμό με την παρακολούθηση του Πράσινου Βιβλίου. Θέλω να επισημάνω το γεγονός ότι η Επίτροπος έχει μια σαφή εντολή από το Κοινοβούλιο, την οποία είμαι βέβαιος ότι θα λάβει στην ψηφοφορία σήμερα, να κινηθεί γρήγορα επί της οριζόντιας οδηγίας - συμφωνούμε σαφέστατα επ' αυτού. Υπάρχουν, ασφαλώς, άλλοι τομείς τους οποίους θέλουμε να συζητήσουμε, ειδικά το θέμα του κόστους και της συμμόρφωσης με διαφορετικά πρότυπα σε διαφορετικές αγορές. Ας μην ξεχνούμε ότι, αφενός, θέλουμε να διασφαλίσουμε την εμπιστοσύνη των καταναλωτών -όπως επεσήμανε η Επίτροπος στην ομιλία της- και να νιώθουν οι καταναλωτές ότι έχουν ένα καλά αναπτυγμένο σύνολο δικαιωμάτων που είναι πραγματικά ουσιαστικά. Αλλά, παράλληλα, θέλουμε να ενθαρρύνουμε καινοτόμες, νέες επιχειρήσεις να έρθουν και να φέρουν προϊόντα και υπηρεσίες στην αγορά και όχι να αποθαρρύνονται από το νομικό καθεστώς που αντιμετωπίζουν. Πρέπει να πω -και το έχω αναφέρει αυτό στην Επίτροπο- ότι για ορισμένα από τα θέματα που συζητιούνται σε άλλους τομείς, για τη μεταρρύθμιση της Ρώμης Ι παραδείγματος χάριν, οι μικρές επιχειρήσεις ανησυχούν ιδιαίτερα για το δυνητικό κόστος της συμμόρφωσης με εκτεταμένες απαιτήσεις σε 27 διαφορετικά κράτη. Αν παράσχουμε υψηλά επίπεδα προστασίας των καταναλωτών αλλά αποθαρρύνουμε τις εταιρείες να μπουν σε αυτές τις αγορές, τότε δεν ωφελούμε τους καταναλωτές. Αυτή την ισορροπία να επιτύχουμε.
<P>
Χάρηκα ιδιαίτερα όταν η Επίτροπος ανέφερε συγκεκριμένα ότι η αμοιβαία αναγνώριση θα αποτελέσει σημαντικό μέρος αυτής της προσπάθειας. Όσον αφορά τις αθέμιτες εμπορικές πρακτικές, υποστηρίξαμε μια ρήτρα εσωτερικής αγοράς και ψηφίστηκε. Είμαστε απολύτως συνεπείς ως προς αυτό το θέμα. Αποτελεί μέρος της ισορροπίας που επιδιώκουμε και είμαι βέβαιος ότι μπορούμε να την επιτύχουμε.
<SPEAKER ID="024" NAME="Christel Schaldemose" AFFILIATION="PSE">
(DA) Κύριε Πρόεδρε, θέλω να εκφράσω τις θερμότερες ευχαριστίες μου στην κ. Patrie για τη σκληρή της προσπάθεια και επίσης να ευχαριστήσω την Επιτροπή. Το Πράσινο Βιβλίο είναι ένα πολύ καλό μέσο για τον προσδιορισμό των προβλημάτων και την αναζήτηση λύσεων στο θέμα του κοινοτικού κεκτημένου για την προστασία των καταναλωτών. Μία από τις λύσεις που πρότεινε η κ. Patrie είναι μια συνδυασμένη προσέγγιση στο θέμα του κεκτημένου της προστασίας των καταναλωτών που θα περιλαμβάνει πλήρη εναρμόνιση στους διατομεακούς ορισμούς και ελάχιστη εναρμόνιση σε τομεακό επίπεδο. Κατανοώ αυτή την προσέγγιση και την υποστηρίζω. Κατά τη γνώμη μου, ωστόσο, πρέπει επίσης να διασφαλίσουμε ότι η εναρμόνιση του κοινοτικού κεκτημένου για την προστασία των καταναλωτών δεν θα οδηγήσει σε υποβάθμιση του επιπέδου προστασίας των καταναλωτών. Συναφώς, όταν συζητήσαμε το θέμα στην Επιτροπή Εσωτερικής Αγοράς και Προστασίας των Καταναλωτών, υπέβαλα μια πρόταση σχετικά με τη γνωστή και ως "εγγύηση προστασίας των καταναλωτών". Δυστυχώς, η πρόταση απορρίφθηκε στην ψηφοφορία στην επιτροπή, αλλά τώρα η Σοσιαλιστική Ομάδα στο Ευρωπαϊκό Κοινοβούλιο την υπέβαλε εκ νέου προκειμένου να ψηφίσουμε επί αυτής εδώ στην Ολομέλεια.
<P>
Σκοπός αυτής της πρότασης είναι να παράσχει σε όλους τους ευρωπαίους καταναλωτές μια διασφάλιση ή εγγύηση ότι τα δικαιώματα που ήδη ισχύουν δεν θα τεθούν σε κίνδυνο ακόμη και σε περίπτωση πλήρους νομοθετικής εναρμόνισης. Πιστεύω ότι αυτό είναι σημαντικό για την οικοδόμηση της εμπιστοσύνης των καταναλωτών στην ΕΕ και για την κατανόηση των αιτιών θέσπισης κοινών κανόνων στην ΕΕ. Εξάλλου, χρειαζόμαστε πράγματι κοινούς κανόνες σε πολλούς τομείς, μεταξύ άλλων για να συμβαδίσουμε με τον ρυθμό ανάπτυξης και προόδου του όγκου του ηλεκτρονικού εμπορίου, για παράδειγμα. Μάλιστα, οι πολίτες ορισμένων κρατών μελών υποστηρίζουν ευρέως ότι οι χώρες τους έχουν το υψηλότερο επίπεδο προστασίας των καταναλωτών. " Δανία είναι μία από αυτές τις χώρες και γι' αυτό όλα τα κοινοτικά μέτρα στον τομέα της νομοθεσίας για τους καταναλωτές αντιμετωπίζονται με σκεπτικισμό. Με απλά λόγια, το κοινό φοβάται για την υποβάθμιση των προτύπων.
<P>
Πιστεύω ακράδαντα ότι η εισαγωγή μιας εγγύησης προστασίας των καταναλωτών -δηλαδή, μιας εγγύησης ότι κανείς δεν θα βρεθεί σε λιγότερο ευνοϊκή θέση στο μέλλον σε σχέση με ό,τι ισχύει σήμερα - θα μας επιτρέψει πραγματικά τόσο να αμβλύνουμε αυτούς τους φόβους όσο και να προωθήσουμε την άποψη ότι η θέσπιση κοινοτικής νομοθεσίας έχει νόημα. Αυτό θα ισχύει μόνο για το ανώτερο επίπεδο και όχι για το κατώτερο. Κατά συνέπεια, καλώ όλους να ψηφίσουν υπέρ της πρότασής μας αριθ. 4 κατά τη διάρκεια της ψηφοφορίας αργότερα.
<SPEAKER ID="025" NAME="Anneli Jäätteenmäki" AFFILIATION="ALDE">
(FI) Κυρία Πρόεδρε, σύμφωνα με την έρευνα του Ευρωβαρομέτρου, οι μισοί Ευρωπαίοι έχουν λιγότερη εμπιστοσύνη στις διασυνοριακές αγορές από ό,τι στις εγχώριες αγορές. Περισσότεροι από το 70% πιστεύουν ότι τα σχετιζόμενα προβλήματα, όπως οι καταγγελίες, είναι δύσκολο να επιλυθούν στις διασυνοριακές αγορές. Μια σαφής πλειονότητα των καταναλωτών αισθάνεται αβεβαιότητα όσον αφορά τη θέση της στο χώρο του εμπορίου. Κατά συνέπεια, δεν γίνονται νέες αγορές και η οικονομία και η ευημερία των καταναλωτών που εξαρτώνται από αυτές τις αγορές δεν αυξάνονται όσο θα μπορούσαν.
<P>
" Επιτροπή λέει ότι η ιδανική κατάσταση θα ήταν να έχουν όλοι οι καταναλωτές της ΕΕ τα ίδια βασικά δικαιώματα όπου και αν βρίσκονται στην Ένωση και από όπου και αν πραγματοποίησαν τις αγορές τους. Αυτά είναι ωραία όνειρα, αλλά τώρα χρειαζόμαστε ουσιώδη δράση. Οι νοοτροπίες αλλάζουν αργά και μόνο αν οι συνθήκες μιας κατάστασης βελτιωθούν. Προς το παρόν, η κατάσταση είναι δύσκολη και, επί παραδείγματι, σε πολλές αλυσίδες καταστημάτων, τα ελαττωματικά προϊόντα μπορούν να επιστραφούν μόνο στο κατάστημα αγοράς, ακόμα και αν η αλυσίδα έχει καταστήματα στην πόλη ή στη χώρα όπου διαμένει ο καταναλωτής.
<P>
Ο καταναλωτής πρέπει να είναι βασιλιάς. Το δίκαιο για την προστασία των καταναλωτών θα πρέπει να προστατεύει ουσιαστικά τους καταναλωτές. Ως εκ τούτου, οι νόμοι πρέπει να επικαιροποιηθούν, να εναρμονιστούν και, εν μέρει, να επεκταθούν. Είναι περίεργο, για παράδειγμα, πώς το μακρύ χέρι του κοινοτικού νόμου δεν επεκτείνεται αυτόματα στις ηλεκτρονικές δημοπρασίες. Το επίπεδο προστασίας των καταναλωτών σε εθνικό επίπεδο δεν πρέπει να υποβαθμιστεί λόγω των κοινοτικών νόμων.
<P>
Τέλος, πρέπει να δοθεί προσοχή στη βελτίωση της ποιότητας της πληροφόρησης και της εκπαίδευσης των καταναλωτών. Υπάρχουν πολύ περισσότερες ευκαιρίες σήμερα για τις επιχειρήσεις να προωθήσουν τα δικαιώματά τους και να πληροφορηθούν τα δικαιώματα και τις υποχρεώσεις τους, καθώς και τα δικαιώματα και τις υποχρεώσεις των καταναλωτών. Οπωσδήποτε, χωρίς τους καταναλωτές και την εμπιστοσύνη τους δεν υπάρχει εμπόριο.
<SPEAKER ID="027" NAME="Andreas Schwab" AFFILIATION="PPE-DE">
(DE) Κυρία Πρόεδρε, κυρίες και κύριοι, θα ήθελα κι εγώ να ευχαριστήσω θερμά την κ. Patrie και κυρίως τον σκιώδη εισηγητή μας κ. Lechner, μπορώ δε να συμφωνήσω απόλυτα με τις δηλώσεις που έκανε προηγουμένως. Κυρία Επίτροπε, πιστεύω ότι η διαδικασία λήψης απόφασης και η υποβολή του Πράσινου Βιβλίου είναι υπόδειγμα καλής συνεργασίας μεταξύ Κοινοβουλίου και Επιτροπής και ότι θα μας χρειαζόταν μια τόσο αποτελεσματική συνεργασία και σε άλλα θέματα.
<P>
" έκθεση αυτή, που είναι μάλλον τεχνικού χαρακτήρα, αφορά το σημείο επαφής της ευρωπαϊκής νομοθεσίας για τους καταναλωτές και της ευρωπαϊκής νομοθεσίας για την εσωτερική αγορά, επειδή έχουμε αφενός την ανάπτυξη του κοινού πλαισίου αναφοράς, για την οποία μέχρι τώρα δεν υπήρχαν αρκετά νομοθετικά κείμενα. Αναφέρθηκε η Ρώμη Ι, ο κανονισμός της Επιτροπής Νομικών Θεμάτων και παράλληλα το κοινοτικό κεκτημένο για την προστασία των καταναλωτών. Πιστεύω ότι αυτή τη δέσμη μέτρων πρέπει να τη βλέπουμε πάντα σαν σύνολο για να έχουμε στο τέλος ένα συνεπές και ενιαίο δίκαιο που, όπως είπαν και άλλοι ομιλητές, θα είναι διαφανές για τον καταναλωτή.
<P>
Ωστόσο, όπως ήδη ανέλυσε ο κ. Lechner, η διαφάνεια για τον καταναλωτή δεν σημαίνει οπωσδήποτε στην κάθε μεμονωμένη περίπτωση ότι συγκεντρώνουμε τρόπον τινά τα καλύτερα πρότυπα από όλα τα κράτη μέλη κάνοντας ένα ευρωπαϊκό συνονθύλευμα, αντίθετα, πρέπει να εξετάσουμε πραγματικά σε ευρωπαϊκό επίπεδο ποια στοχοθετημένη στρατηγική χρειαζόμαστε για να προσφέρουμε στον ευρωπαίο καταναλωτή μία ευσύνοπτη και ενιαία νομοθεσία για τους καταναλωτές. " πρόταση για μια γαλάζια σημαία για τον ευρωπαίο καταναλωτή, για τον αγοραστή, είναι βέβαια ελκυστική, εγώ όμως πιστεύω πως ασφαλώς θα ήταν πολύ πιο σημαντικό και καλό για την εσωτερική αγορά να επιτύχουμε ώστε τα κράτη μέλη να ακολουθήσουν μια ενιαία κατεύθυνση στις εθνικές νομοθεσίες τους.
<P>
Με αυτό φθάνω και στο θέμα της μέγιστης και ελάχιστης εναρμόνισης. Πιστεύω, όπως είπαν ήδη άλλοι συνάδελφοι της Ομάδας μας, ότι πρέπει να είμαστε προσεκτικοί ως προς τα επιχειρήματά μας. " εσωτερική αγορά ζει χάρη στο γεγονός ότι οι καταναλωτές μπορούν να εμπιστευτούν τα νομικά πρότυπα που θεωρούν έγκυρα. Φυσικά, αυτό είναι δυνατό μόνον εάν τα νομικά αυτά πρότυπα ισχύουν παντού και γι' αυτό επικροτώ την άποψη της κ. Gebhardt ότι για παράδειγμα χρειαζόμαστε σε πολλούς τομείς ενιαίους ορισμούς.
<P>
Ωστόσο πιστεύω ότι πρέπει να δείξουμε προσοχή ως προς άλλα σημεία και να πούμε καθαρά στα κράτη μέλη πως αν θέλουμε μία ενιαία εσωτερική αγορά και ενιαίες διατάξεις για την προστασία του καταναλωτή, δεν μπορούμε να υιοθετούμε την άποψη ότι ο καθένας μπορεί να προσθέσει κάτι, γιατί ειδικά αυτό σίγουρα θα προκαλέσει σύγχυση στον καταναλωτή. Αυτή τη γραμμή θα ακολουθήσουμε στην ψηφοφορία που θα γίνει μετά.
<P>
Κυρία Επίτροπε, αναφέρθηκαν ήδη τα συλλογικά δεδομένα. Βλέπουμε πολύ θετικά τις δραστηριότητές σας υπέρ των καταναλωτών, και στον τομέα των συλλογικών αγωγών. Πρέπει όμως να είναι επίσης σαφές ότι θέλουμε να αποφύγουμε κατηγορηματικά τις αμερικανικές συνθήκες στην Ευρώπη και περιμένουμε με ανυπομονησία να μας παρουσιάσετε αναλυτικά αυτά που εν μέρει ήδη εκθέσατε γενικά και να μας επαναβεβαιώσετε ότι θα αποκλείσετε οριστικά αυτές τις αμερικανικές συνθήκες στην Ευρώπη. Οι συλλογικές προσφυγές -εδώ θα παρουσιάσει κάτι και η Ομάδα του ΕΛΚ-ΕΔ- και οι διαδικασίες ελέγχου είναι οπωσδήποτε προς όφελος των καταναλωτών και θα τις υποστηρίξουμε.
<SPEAKER ID="028" NAME="Joel Hasse Ferreira" AFFILIATION="PSE">
(PT) Κυρία Πρόεδρε, η έκθεση Patrie αφορά την προστασία των καταναλωτών. Πρόκειται για ένα θεμελιώδες θέμα στο Ευρωπαϊκό Κοινοβούλιο και στην Ευρωπαϊκή Ένωση, όπως αποδεικνύει και η ίδια η ύπαρξη της Επιτροπής Εσωτερικής Αγοράς και Προστασίας των Καταναλωτών.
<P>
Θέλουμε να τονίσουμε ότι οι προτεραιότητες της πορτογαλικής Προεδρίας της ΕΕ σε σχέση με την πολιτική προστασίας των καταναλωτών δεν περιλαμβάνουν μόνο την επανεξέταση της οδηγίας για τη χρονομεριστική μίσθωση αλλά και την επανεξέταση του κοινοτικού κεκτημένου για την προστασία των καταναλωτών που συζητείται σήμερα εδώ, καθώς και την κοινοτική στρατηγική για θέματα πολιτικής των καταναλωτών μέχρι το 2013 και το κοινό πλαίσιο αναφοράς για ένα ευρωπαϊκό δίκαιο των συμβάσεων.
<P>
Κυρίες και κύριοι, αυτό που προσπαθούμε στην πραγματικότητα να κάνουμε είναι να δημιουργήσουμε μια αληθινή εσωτερική αγορά για τους καταναλωτές και να υπερνικήσουμε τη δυσπιστία των ευρωπαίων καταναλωτών προς το διεθνές εμπόριο, ειδικά αλλά όχι αποκλειστικά εντός της Ευρωπαϊκής Ένωσης. Ωστόσο, για να το κάνουμε αυτό πρέπει να διασφαλίσουμε, όπως βεβαίωσε και η κ. Patrie, ότι οι καταναλωτές γνωρίζουν πως μπορούν να διεκδικήσουν τα δικαιώματά τους σε περίπτωση καταγγελίας.
<P>
Σε αυτό το πλαίσιο, πρέπει να τονίσω τη συνάφεια και τη σημασία ορισμένων θεμάτων στην πρόταση. Κυρία Πρόεδρε, το νομικό πλαίσιο τόσο για τους επαγγελματίες όσο και για τους καταναλωτές πρέπει να εκσυγχρονιστεί, να απλουστευθεί και να βελτιωθεί αποτελεσματικά προκειμένου να αυξηθεί η εμπιστοσύνη. Είναι επίσης εξαιρετικά σημαντικό το γεγονός ότι σε αυτό το πλαίσιο επιλύονται τα θέματα που προκύπτουν από πιθανές συγκρούσεις μεταξύ των Συμβάσεων Ρώμη Ι και Ρώμη ΙΙ, με σεβασμό παράλληλα στα δικαιώματα που κατοχυρώνονται σε αυτές τις συμβάσεις και στην οδηγία για το ηλεκτρονικό εμπόριο.
<P>
" εξέταση των θεμάτων της προστασίας των καταναλωτών είναι, συνεπώς, εξαιρετικά σημαντική, ειδικά όταν οι καταναλωτές υπογράφουν συμβάσεις παροχής ψηφιακού περιεχομένου. " ανάγκη να διασφαλιστεί η ισχύς του δικαιώματος της κατανάλωσης είναι επίσης σημαντική ώστε να αυξηθεί η εμπιστοσύνη των καταναλωτών στην εσωτερική αγορά, την οποία θεωρούμε σημαντική.
<P>
Κυρία Πρόεδρε, κυρίες και κύριοι, ολοκληρώνοντας πρέπει αν πω ότι απαιτείται ένα σαφέστερο και πιο ολοκληρωμένο νομικό πλαίσιο προκειμένου να εδραιωθεί η εσωτερική αγορά και να αυξηθεί η εμπιστοσύνη των ευρωπαίων καταναλωτών.
<SPEAKER ID="029" NAME="Zita Pleštinská" AFFILIATION="PPE-DE">
(SK) Υπάρχουν περίπου 500 εκατομμύρια ευρωπαίοι καταναλωτές που μπορούν σήμερα να επιλέξουν από μια ευρεία γκάμα προϊόντων και υπηρεσιών. Ταυτόχρονα, ωστόσο, αυτοί οι καταναλωτές καλούνται να λαμβάνουν αποφάσεις πολύ πιο σύνθετες από ό,τι στο παρελθόν. Λαμβάνοντας υπόψη την ανάγκη για βελτίωση της αποτελεσματικότητας της νομοθεσίας για την προστασία των καταναλωτών στην εσωτερική αγορά, χαιρετίζω την πρόθεση της Επιτροπής να αξιολογήσει εκ νέου τις οκτώ τομεακές οδηγίες ώστε να ανταποκρίνονται στις προκλήσεις της τεχνολογικής προόδου και κυρίως να προσφέρουν ακριβείς ορισμούς των δικαιωμάτων και των υποχρεώσεων σε ένα ηλεκτρονικό περιβάλλον.
<P>
Οι καταναλωτές που έχουν εμπιστοσύνη στην αγορά και είναι ενημερωμένοι βρίσκονται στην καρδιά της δυναμικής της ευρωπαϊκής εσωτερικής αγοράς. Από τη στιγμή που οι καταναλωτές είναι βέβαιοι για τα δικαιώματά τους, θα δείξουν την ίδια εμπιστοσύνη όταν πραγματοποιούν αγορές σε ένα κατάστημα ή στο Διαδίκτυο είτε αυτό γίνεται στη χώρα τους είτε σε άλλες χώρες της Ευρωπαϊκής Ένωσης. Κατά τη λήψη καταναλωτικών αποφάσεων, για τους καταναλωτές οι πιο σημαντικές πτυχές είναι η προστασία από επικίνδυνα προϊόντα ή αθέμιτες επιχειρηματικές πρακτικές, οι νομικές και εμπορικές εγγυήσεις και η δυνατότητα επιστροφής των προϊόντων. Ως εκ τούτου, ένα σύνολο τυποποιημένων, κοινών κανόνων που θα ισχύουν σε όλη την ΕΕ είναι σημαντικό τόσο για τους καταναλωτές όσο και για τους επιχειρηματίες.
<P>
Προκειμένου οι καταναλωτές να έχουν αρκετή εμπιστοσύνη ώστε να πραγματοποιούν αγορές εκτός του κράτους μέλους τους και να αξιοποιούν τα οφέλη της εσωτερικής αγοράς, χρειάζονται εγγυήσεις ότι αν συμβεί κάποιο λάθος θα έχουν στη διάθεσή τους επαρκείς μηχανισμούς για να απαιτήσουν αποζημίωση. Οι καταγγελίες των καταναλωτών απαιτούν καλά συντονισμένους μηχανισμούς που δεν θα επιβάλουν δυσανάλογες δαπάνες και καθυστερήσεις σε σχέση με την αξία του προϊόντος ή της υπηρεσίας σχετικά με την οποία έγινε η καταγγελία. Οι καταναλωτές χρειάζονται ακριβείς πληροφορίες για να είναι σε θέση να διεκδικήσουν τα δικαιώματά τους. Μπορούν να χρησιμοποιήσουν ανεπίσημους μηχανισμούς όπως το σύστημα SOLVIT ή τις υπηρεσίες που παρέχουν οργανώσεις καταναλωτών, οι οποίες πρέπει να στελεχώνονται και να χρηματοδοτούνται επαρκώς. Πιστεύω ότι κατά την επανεξέταση του κοινοτικού κεκτημένου για την προστασία των καταναλωτών θα εκμεταλλευτούμε την ευκαιρία για να εκπονήσουμε καλύτερη νομοθεσία με απλή γλώσσα που οι πολίτες θα μπορούν εύκολα να κατανοήσουν.
<P>
Κυρίες και κύριοι, ολοκληρώνοντας θα ήθελα να εκφράσω την ικανοποίησή μου για τη συμμετοχή της ομάδας επισκεπτών από τις σλοβακικές περιφέρειες Prešov και Košice ακριβώς σε αυτή τη συζήτηση, η οποία είναι τόσο σημαντική για τους ευρωπαίους καταναλωτές. Τους καλωσορίζουμε θερμά εδώ στο Ευρωπαϊκό Κοινοβούλιο.
<SPEAKER ID="030" NAME="Gabriela Creţu" AFFILIATION="PSE">
(RO) Κατά την κατάρτιση αυτής της έκθεσης -και συγχαρητήρια στην κ. Béatrice Patrie - διεξαγάγαμε πολλές συζητήσεις σχετικά με το επίπεδο εναρμόνισης και τη φύση των αναγκαίων μέσων για επαρκή προστασία των καταναλωτών. Όμως κατέστη προφανές σε πολλές περιπτώσεις ότι οι σημερινές αδυναμίες δεν συνδέονται με το ευρωπαϊκό νομοθετικό πλαίσιο αλλά με την απουσία εφαρμογής ή την πλημμελή, άκριτη μεταφορά αυτού του νομοθετικού πλαισίου στην εθνική νομοθεσία. Δυστυχώς, η βελτίωση του ρυθμιστικού πλαισίου δεν θα προσφέρει μεγαλύτερη ασφάλεια αν δεν εφαρμοστεί ή αν εφαρμοστεί πλημμελώς.
<P>
Υπάρχουν μεταξύ των κρατών μελών σημαντικές διαφορές ως προς το επίπεδο πληροφόρησης και ευαισθητοποίησης για τα δικαιώματα των καταναλωτών και τις δυνατότητες χρήσης των υφιστάμενων μέσων. Τα όργανα που είναι αρμόδια για την εφαρμογή των νόμων και οι ενώσεις καταναλωτών έχουν διαφορετικά επίπεδα αποτελεσματικότητας. Αυτές οι διαφορές δεν συμπίπτουν με τον συνήθη διαχωρισμό μεταξύ παλαιών και νέων κρατών μελών, αλλά σχετίζονται με τις τοπικές παραδόσεις και πρακτικές.
<P>
" υψηλή τρωτότητα των καταναλωτών δημιουργεί τον κίνδυνο να καταστεί η αγορά μια χώρας τόπος συναλλαγών για χαμηλής ποιότητας ή επικίνδυνα προϊόντα προερχόμενα από μια άλλη χώρα και αυτό ενισχύει τον σκεπτικισμό για τα οφέλη της ενιαίας αγοράς.
<P>
Ζητούμε από την Επιτροπή να διασφαλίσει την επαρκή εφαρμογή του νόμου και την τήρηση των ισχυόντων κανόνων και να συνεχίσει τα μέτρα πληροφόρησης για τους πολίτες. Οι καταναλωτές που γνωρίζουν τα δικαιώματά τους αποτελούν πλεονέκτημα για την ίδια την ενιαία αγορά καθώς μπορούν να επιλέξουν σωστά ανάμεσα στους παρόχους της αγοράς, μετατρέποντας έτσι τον ανταγωνισμό σε παράγοντα ανάπτυξης.
<P>
Ζούμε στην κοινωνία των υπηρεσιών. Οι προτάσεις που περιλαμβάνονται στο Πράσινο Βιβλίο ορισμένες φορές δίνουν την αίσθηση ότι οι κανόνες αφορούν μόνο το εμπόριο αγαθών. Το ηλεκτρονικό εμπόριο επίσης δεν περιλαμβάνεται στο πεδίο της επανεξέτασης. Ζητούμε από την Επιτροπή να εξετάσει αυτά τα θέματα κατά την κατάρτιση των μελλοντικών σχεδίων της καθώς ο αόρατος χαρακτήρας των αγαθών, δηλαδή των υπηρεσιών, καθιστούν τους καταναλωτές ακόμα πιο ευάλωτους από ό,τι στην περίπτωση των προϊόντων. Επειδή δεν έχουν την απαιτούμενη τεχνική ικανότητα να ελέγχουν την ποιότητα των υπηρεσιών, χρειάζονται ένα νομοθετικό πλαίσιο που να τους προστατεύει.
<SPEAKER ID="031" NAME="Alexander Stubb" AFFILIATION="PPE-DE">
(EN) Κυρία Πρόεδρε, θα ήθελα να κάνω τρεις παρατηρήσεις. " πρώτη είναι κάπως σαν εξομολόγηση: είμαι μέγας καταναλωτής. Μου αρέσει να ψωνίζω στο διαδίκτυο, μου αρέσει να ψωνίζω στην πατρίδα μου και στο εξωτερικό. Συνεπώς, μπορώ να πω ότι έχω έννομο ενδιαφέρον για την προστασία των καταναλωτών.
<P>
Όλοι το έχουμε ζήσει. Όταν αγοράζεις κάτι, τα πράγματα δεν πάνε πάντα καλά. Επιστρέφεις στο σπίτι και το κοστούμι δεν σου πάει τόσο όσο θα έπρεπε. Αγοράζεις κάτι στο διαδίκτυο και το Amazon.com σου στέλνει λάθος βιβλία. Προσπαθείς να επικοινωνήσεις με κάποιον από το κατάστημα, αλλά δεν παίρνεις απάντηση στο ηλεκτρονικό σου μήνυμα. Πηγαίνεις στο κατάστημα, ο πωλητής σε κοιτά σαν να είσαι κατά συρροή δολοφόνος και εσύ προσπαθείς να πεις, "Τι νομίζεις ότι κάνω; Βάζω τα δάχτυλά μου στην πρίζα ή κάτι τέτοιο; Όχι, απλώς το μηχάνημα δεν λειτουργεί!".
<P>
Δεν έχεις λοιπόν πάντα την καλύτερη εξυπηρέτηση του κόσμου. Αυτό συζητάμε σήμερα, σε μια προσπάθεια να λειτουργήσει η αγορά λίγο καλύτερα. Ξέρουμε λοιπόν πώς είναι όταν τα πράγματα δεν πάνε καλά.
<P>
" δεύτερη παρατήρησή μου είναι ότι πολύ λίγοι άνθρωποι, ούτε καν η ομάδα επισκεπτών της κ. Pleštinská, γνωρίζουν ότι η Ευρωπαϊκή Ένωση είναι ο φίλος του καταναλωτή.
<P>
Ξέρω ότι δεν ακούγεται ελκυστικό, αλλά "πώληση καταναλωτικών αγαθών και εγγυήσεις" - περί τίνος πρόκειται; Ουσιαστικά, σημαίνει ότι παίρνεις τα χρήματά σου πίσω ή ότι μπορείς να αλλάξεις το προϊόν που αγόρασες εντός δύο ετών, αν η σύμβασή σου με τον πωλητή δεν πληροί αυτά τα κριτήρια. Πιστεύω ότι αυτό είναι καλό. Συνεπώς, ευχαριστώ την ΕΕ γι' αυτό.
<P>
Ούτε η οδηγία για την εξ αποστάσεως πώληση ακούγεται πολύ καλή, αλλά βασικά σημαίνει ότι αν αγοράσεις κάτι από το διαδίκτυο, ας πούμε από τη Γερμανία, και, όταν το παραλάβεις δεν είναι αυτό που ήθελες, μπορείς να στείλεις το προϊόν πίσω εντός επτά ημερών και να σου επιστραφούν τα χρήματά σου.
<P>
Πιστεύω επίσης ότι θα πρέπει να γίνουμε λίγο καλύτεροι στην προώθηση της προστασίας των καταναλωτών. Θα σας δώσω ένα παράδειγμα από εδώ. Συμφωνώ με την ακόλουθη πρόταση, αλλά θα κάνω το τεστ της πεθεράς εδώ. Τι νομίζετε ότι θα έλεγε η πεθερά μου αν διάβαζε το εξής από την αιτιολογική έκθεση της έκθεσης: "Το οριζόντιο μέσο θα μπορούσε να βασίζεται στη μέγιστη εναρμόνιση, ενώ τα τομεακά εργαλεία θα μπορούσαν να παραμείνουν βασισμένα στην αρχή της ελάχιστης εναρμόνισης, εξαιρουμένων των οδηγιών που έχουν ήδη θεσπιστεί βάσει της μέγιστης εναρμόνισης, όπως η οδηγία για τις αθέμιτες εμπορικές πρακτικές"; Συμφωνώ - κανένα πρόβλημα. Ωστόσο, αφού προσπαθούμε να ασχοληθούμε με την προστασία των καταναλωτών, ας εφαρμόσουμε αυτή την προστασία και σε αυτά που γράφουμε.
<P>
" τρίτη και τελευταία παρατήρησή μου είναι η εξής: πιστεύω ότι η έκθεση είναι καλή αλλά νομίζω ότι θα μπορούσαμε να προχωρήσουμε ακόμα περισσότερο. Είμαι υπέρ της μέγιστης εναρμόνισης, σε τελική ανάλυση. Το αστείο είναι ότι πάντα ισχυριζόμαστε ότι έχουμε την καλύτερη προστασία καταναλωτών στον κόσμο. Λέω στον κ. Harbour ότι η Φινλανδία έχει καλύτερη προστασία καταναλωτών από ό,τι το "νωμένο Βασίλειο. Εκείνος μου λέει: όχι, αυτό δεν ισχύει σε καμία περίπτωση. Πιστεύω λοιπόν ότι πρέπει να επιτύχουμε μια ισορροπία και γι' αυτό μου αρέσει η ιδέα σας, ως εισηγήτρια για την αμοιβαία αναγνώριση, να προσπαθήσουμε να επιτύχουμε έναν βαθμό αμοιβαίας αναγνώρισης και σε αυτό το θέμα.
<P>
Τέλος, θέλω να συγχαρώ την κ. Patrie για μια εξαιρετική έκθεση. Θα ήθελα να συγχαρώ τη νέα, δυναμική Επίτροπο για το εξαιρετικό έργο της όσον αφορά το κοινοτικό κεκτημένο. Πιστεύω ότι αποτελεί μια καλή αρχή, αλλά μπορούμε να προχωρήσουμε περαιτέρω.
<SPEAKER ID="032" NAME="Anna Hedh" AFFILIATION="PSE">
(SV) Κυρία Πρόεδρε, χαιρετίζω την επανεξέταση του κοινοτικού κεκτημένου για την προστασία των καταναλωτών και θέλω να ευχαριστήσω τη συνάδελφό μου Béatrice Patrie για την άψογη συνεργασία. Θα ήθελα επίσης να ευχαριστήσω την κ. Kuneva για το έργο της για το Πράσινο Βιβλίο. Φυσικά, οι κανόνες για την προστασία των καταναλωτών έχουν να κάνουν στην πραγματικότητα με πολιτικές αποφάσεις. " νομοθεσία και οι κανονισμοί της ΕΕ επηρεάζουν τους κατοίκους της Ευρώπης και αυτοί οι κάτοικοι είναι καταναλωτές.
<P>
Εμείς οι Σοσιαλδημοκράτες στην Ευρώπη εργαζόμαστε σκληρά για να διασφαλίσουμε ότι η προστασία των καταναλωτών θα παραμείνει στο επίκεντρο της συζήτησης. Δεν μπορούμε να έχουμε μια εσωτερική αγορά με ομαλή λειτουργία χωρίς ικανοποιημένους και ασφαλείς καταναλωτές. " κοινοτική νομοθεσία βασίζεται σήμερα στην αρχή της ελάχιστης εναρμόνισης, κάτι που είναι φυσικό καθώς τα κράτη μέλη βρίσκονται σε διαφορετικά στάδια της διαδρομής όσον αφορά την προστασία των καταναλωτών, όπως ακούσαμε σήμερα. Πιστεύω ότι είναι σημαντικό να απλουστεύσουμε και να βελτιώσουμε το ρυθμιστικό καθεστώς, τόσο για τους καταναλωτές όσο και για τους επαγγελματίες, διότι αυτό θα διευκολύνει το διασυνοριακό εμπόριο και θα ενισχύσει την εμπιστοσύνη των καταναλωτών.
<P>
Είναι σημαντικό, ωστόσο, η απαιτούμενη εναρμόνιση να παράσχει ένα υψηλό επίπεδο προστασίας των καταναλωτών και να πραγματοποιηθεί με προσοχή. Πρέπει επίσης να αποφασίσουμε σχετικά με μια εγγύηση προστασίας των καταναλωτών, γεγονός που σημαίνει ότι κανένας καταναλωτής δεν θα έχει χαμηλότερη προστασία από ό,τι πριν την εναρμόνιση. Σας καλώ λοιπόν να ψηφίσετε υπέρ των τροπολογιών 4 και 10 που κατέθεσαν οι Σοσιαλδημοκράτες.
<P>
Τέλος, πιστεύω ότι στόχος της επανεξέτασης της νομοθεσίας για τους καταναλωτές στην ΕΕ πρέπει να είναι η ενίσχυση της προστασίας των καταναλωτών και όχι η αύξηση του εμπορίου μεταξύ των κρατών μελών. Αν και είναι άρρηκτα συνδεδεμένες, υπάρχει μεγάλη διαφορά ανάμεσα στο να επιτρέψουμε στην προστασία των καταναλωτών να αποτελέσει τη βάση του έργου και στο να εστιάσουμε σε εμπορικούς προβληματισμούς. Πρώτη μας προτεραιότητα πρέπει να είναι οι άνθρωποι και όχι η αγορά.
<SPEAKER ID="033" NAME="Bogusław Sonik" AFFILIATION="PPE-DE">
(PL) Κύριε Πρόεδρε, η ανάπτυξη μιας κοινωνίας της πληροφορίας είναι ένας από τους θεμελιώδεις στόχους της Ευρωπαϊκής Ένωσης. Ωστόσο, μια κοινωνία της πληροφορίας πρέπει να διέπεται από άκαμπτους, σταθερούς κανόνες. " εμπιστοσύνη είναι βασικό χαρακτηριστικό αυτής της κοινωνίας και η εμπιστοσύνη πρέπει να στηρίζεται σε ισχυρά θεμέλια.
<P>
Αυτό ισχύει για όλους τους τομείς της ευρωπαϊκής πολιτικής και αποτελεί ένα από τα εκ των ων ουκ άνευ θέματα που σχετίζονται με τα δικαιώματα των καταναλωτών, την προστασία τους και το συναφές θέμα της ασφάλειας. Το αποτέλεσμα της διαβούλευσης που πραγματοποιήθηκε με βάση τις ερωτήσεις που παρατίθενται στο παράρτημα του Πράσινου Βιβλίου επιβεβαιώνει αυτή την άποψη. Οι πολίτες εκτιμούν ιδιαίτερα την ασφάλειά τους και η υποστήριξη για τη μεγαλύτερη δυνατή εναρμόνιση της νομοθεσίας πηγάζει από την επιθυμία διασφάλισης της ασφάλειας.
<P>
Τα γεγονότα που αναφέρονται στην έκθεση προκαλούν ανησυχία. Υπενθυμίζω στο Κοινοβούλιο ότι πάνω από το 70% των Ευρωπαίων πιστεύουν ότι οι διασυνοριακές συναλλαγές είναι πιο πιθανό να αποδειχθούν πιο προβληματικές από ό,τι οι τοπικές αγορές. Σε ποσοστό 50%, οι Ευρωπαίοι είναι επιφυλακτικοί ως προς την πραγματοποίηση διασυνοριακών αγορών. Αυτά είναι καθημερινά στοιχεία που μπορεί να φαίνονται ασήμαντα από την πλευρά της υψηλής πολιτικής. Είναι, ωστόσο, τεράστιας σημασίας για τους πολίτες, στο πλαίσιο του αισθήματος της ενότητας και του επιπέδου ολοκλήρωσης.
<P>
Το επόμενο θέμα είναι ιδιαίτερα καυτό και, κατά τη γνώμη μου, δεν μπορεί να αφεθεί στην αυτορρύθμιση. Αναφέρομαι στην προστασία των καταναλωτών που συμμετέχουν στο ηλεκτρονικό εμπόριο. Θυμάμαι φυσικά ότι τον Ιούνιο του 2000 εγκρίθηκε μια οδηγία για το ηλεκτρονικό εμπόριο, αλλά πρέπει επίσης να θυμηθούμε ότι έχουν περάσει επτά χρόνια από τότε. Παρακαλώ μην με παρεξηγείτε, αλλά επτά χρόνια είναι μια αιωνιότητα αν αναλογιστεί κανείς ότι η ιστορία αυτής της πρακτικής έχει διάρκεια μόλις 15 ετών. Αν καλούμασταν να απαντήσουμε στο ερώτημα τι άλλαξε κατά τη διάρκεια αυτής της περιόδου θα έπρεπε να απαντήσουμε "τα πάντα". Οι τρομοκρατικές επιθέσεις της 11ης Σεπτεμβρίου του 2001 μας υποχρέωσαν να αναθεωρήσουμε τις ιδέες μας για την ασφάλεια του Διαδικτύου. Το Σώμα θα θυμάται ότι για να προετοιμαστούν αυτές οι επιθέσεις χρησιμοποιήθηκαν ασφαλώς προηγμένες τεχνικές.
<P>
Οι απόψεις που μόλις ανέφερα έχουν ιδιαίτερη βαρύτητα όσον αφορά την προστασία των δικαιωμάτων των καταναλωτών. Απαιτούνται σαφείς και ασφαλείς τρόποι πραγματοποίησης συναλλαγών μέσω του Διαδικτύου. Πρέπει να εστιάσουμε στην εφαρμογή μεθόδων διασφάλισης των ηλεκτρονικών συναλλαγών και να καταστήσουμε αδύνατη την πρόσβαση μη εξουσιοδοτημένων ατόμων στα δεδομένα των καταναλωτών. Ένας σχετικά εύκολος τρόπος θα ήταν να βελτιώσουμε και να τυποποιήσουμε πανευρωπαϊκά πρότυπα ασφαλείας για τις διαδικτυακές συναλλαγές.
<SPEAKER ID="034" NAME="Pervenche Berès" AFFILIATION="PSE">
(FR) Κυρία Πρόεδρε, κύριε Επίτροπε, κυρίες και κύριοι συνάδελφοι, συγχαρητήρια γι' αυτή την πρωτοβουλία, που αφορά το Πράσινο Βιβλίο για την επανεξέταση του κεκτημένου. Πιστεύω ότι αν θέλουμε να θεωρούν οι συμπολίτες μας την εσωτερική αγορά όχι μόνο ως απειλή, πρέπει να διασφαλίσουμε την ενδεδειγμένη προστασία για τους καταναλωτές, ιδίως εφόσον η εσωτερική αγορά ισχύει για περίπλοκα προϊόντα: εν προκειμένω, αναφέρομαι, βεβαίως, στις χρηματαγορές. Καθημερινά, η επικαιρότητα μας δίνει παραδείγματα, μολονότι αυτό είναι προφανές, για τον βαθμό που η προστασία των καταναλωτών αποτελεί πρόκληση σε αυτόν τον τομέα.
<P>
Σε σχέση με αυτό, θέλω να επανέλθω σε αυτό που είπε εχθές ο Επίτροπος McCreevy: έδωσε την εντύπωση ότι η αμερικανική κτηματαγορά περιήλθε στην κατάσταση που περιήλθε, διότι οι άνθρωποι που λάμβαναν ενυπόθηκα δάνεια δεν είχαν οικονομική παιδεία. " οικονομική παιδεία είναι πολύ σημαντική, δεν μπορεί όμως να αντικαταστήσει την πραγματική προστασία των καταναλωτών, που ενσωματώνεται σε όλους τους νόμους μας. Αυτό απαιτεί οριζόντια νομοθεσία, καθώς και τομεακούς νόμους. Δεν πρέπει να υποκαθιστούμε την εκπαίδευση με την προστασία των καταναλωτών και την ευθύνη που έχουν οι επαγγελματίες, όταν προσφέρουν προϊόντα που κυκλοφορούν ελεύθερα στην εσωτερική αγορά.
<P>
" δεύτερη επισήμανσή μου αφορά τη συλλογική έννομη προστασία. Πιστεύω ότι ο εισηγητής μας στην Επιτροπή Οικονομικών και Νομισματικών Θεμάτων, ο κ. Sánchez Presedo, θα αναφερθεί σε αυτή, πιστεύω όμως ότι πρέπει να σημειώσουμε πρόοδο σε αυτόν τον τομέα. Κανείς στην Ευρώπη δεν φαντάστηκε ποτέ ότι θέλαμε να εισάγουμε το αμερικανικό μοντέλο, υπάρχει όμως διαφορά ανάμεσα στην κατάσταση που υφίσταται σήμερα στην εσωτερική αγορά της ΕΕ και την κατάσταση στις "ΠΑ, και βασίζομαι σε σας, κύριε Επίτροπε, να το πράξετε με σωφροσύνη, βάσει μιας ευρωπαϊκής θεώρησης. Είναι, άραγε, φυσικό σήμερα να μην έχουμε καμία γνώση, καμία διαφάνεια για τις καταγγελίες που υποβάλλονται, τα πρόστιμα που επιβάλλονται; Ας έχουμε μια διαφανή και ανοικτή συζήτηση για το τι πραγματικά ανακτάται μέσω αυτών των συλλογικών αγωγών και ας παράσχουμε στους ευρωπαίους καταναλωτές αυτό το χρήσιμο εργαλείο!
<P>
Επιτρέψτε μου, κυρία Πρόεδρε, ένα τελευταίο σχόλιο. Οι σαφείς ορισμοί του "καταναλωτή" και του "επαγγελματία" που προτείνονται στην έκθεση είναι σημαντικοί, πρέπει όμως να προσέξουμε να μην προκαλέσουμε σύγχυση: στον τομέα των χρηματοπιστωτικών υπηρεσιών, επί παραδείγματι, η ιδέα ότι ορισμένα προϊόντα πρέπει να απευθύνονται σε επαγγελματίες είναι αυταπάτη, που μπορεί να περιορίσει τις εγγυήσεις που παρέχονται στους καταναλωτές. Αργά ή γρήγορα αυτά τα αγαθά διακινούνται στην αγορά και προσφέρονται σε όλους τους καταναλωτές. Το αποτέλεσμα είναι ότι πρέπει να έχουμε έναν ορισμό, χωρίς όμως αυτός να είναι το α και το ω της προστασίας του καταναλωτή!
<SPEAKER ID="035" NAME="Mairead McGuinness" AFFILIATION="PPE-DE">
(EN) Κυρία Πρόεδρε, θα ήθελα να εκφράσω κι εγώ τα συγχαρητήριά μου προς την εισηγήτρια για το έργο της.
<P>
Μιλάμε για βελτίωση της νομοθεσίας. Αυτό που πραγματικά προσπαθούμε να κάνουμε είναι να δώσουμε στους καταναλωτές τη σιγουριά ότι, από όπου και αν κάνουν τις αγορές τους, θα έχουν τα ίδια δικαιώματα. Όμως δεν το κάνουμε πολύ καλά, διότι το ήμισυ όλων των πολιτών μας φοβούνται να κάνουν διασυνοριακές αγορές επειδή δεν πιστεύουν ότι θα είναι προστατευμένοι - και αυτό δεν προκαλεί έκπληξη. Πιστεύω ότι είναι πιο εύκολο να κάνει κανείς τις αγορές του τοπικά και οι καταναλωτές αισθάνονται πιο άνετα με αυτό. Αλλά αν ρωτήσει κανείς τους εμπόρους λιανικής πώλησης, οι μισοί από αυτούς θέλουν να κάνουν διασυνοριακό εμπόριο - και μάλιστα το 29% το κάνει. Οι έμποροι λιανικής πώλησης πιστεύουν ότι αν υπήρχε καλύτερη νομοθεσία σε αυτόν τον τομέα, οι καταναλωτές θα έκαναν περισσότερες διασυνοριακές αγορές.
<P>
Ειλικρινά, τους καταναλωτές δεν τους ενδιαφέρει αν έχουμε οκτώ ή είκοσι οδηγίες. Στην πραγματικότητα δεν θέλουν καν να ξέρουν τι γίνεται στο παρασκήνιο. Θέλουν απλώς να αισθάνονται άνετα και να γνωρίζουν ότι υπάρχει απλότητα στη νομοθεσία. Και σε περίπτωση που οι πεθερές νιώσουν προσβεβλημένες από το τεστ του κ. Stubb, πιστεύω ότι αν διάβαζε αυτή την παράγραφο στους βουλευτές του Κοινοβουλίου, λαμβάνοντας υπόψη όρους όπως "οριζόντια μέσα, "εργαλεία", "διατομεακός" κλπ., πολύ λίγοι θα την καταλάβαιναν.
<P>
Το πραγματικό πρόβλημα, όπως επισημαίνεται στην έκθεση, είναι ότι υπάρχει κατακερματισμός και ανομοιόμορφη μεταφορά της ευρωπαϊκής νομοθεσίας. Πρόσφατα προήδρευσα μιας εξεταστικής επιτροπής για την Equitable Life και διαπιστώσαμε ξεκάθαρα τα προβλήματα της ανομοιόμορφης μεταφοράς στον τομέα των χρηματοπιστωτικών υπηρεσιών και την ανάγκη για βελτίωση της εποπτείας από την Επιτροπή. Κάναμε συστάσεις προς αυτή την κατεύθυνση.
<P>
" αλήθεια είναι ότι το χάσμα ανάμεσα σε όσα συμφωνούμε εδώ και στο τι συμβαίνει στα κράτη μέλη είναι πολύ μεγάλο. Θέλω να συμπεριληφθεί το ηλεκτρονικό εμπόριο στο πεδίο εφαρμογής της επανεξέτασης, καθώς και άλλα θέματα όπως η εξ αποστάσεως εμπορία χρηματοπιστωτικών υπηρεσιών, η καταναλωτική πίστη και οι αθέμιτες εμπορικές πρακτικές.
<P>
" παράγραφος 49 είναι σημαντική και αναγνωρίζει την ανάγκη για συνεχή εκπαίδευση των καταναλωτών. Πιστεύω ότι το δίκτυο των κέντρων καταναλωτών μπορεί να διαδραματίσει έναν ρόλο εδώ, διότι τα δύο τρίτα των καταναλωτών δηλώνουν ότι δεν ξέρουν από πού να πάρουν πληροφορίες και συμβουλές σχετικά με τις διασυνοριακές αγορές. Μιλάμε δηλαδή για πάρα πολλούς ανθρώπους.
<P>
Όσον αφορά το θέμα της προσφυγής και των συλλογικών αγωγών, δέχομαι αυτό που λέει η κ. Wallis και λαμβάνω επίσης υπόψη τις γνώσεις και τη σοφία της όσον αφορά τη νομοθεσία.
<P>
Θέλω να αναφέρω δύο-τρία συγκεκριμένα θέματα. " εταιρεία European City Guide αποτελεί ένα πρόβλημα το οποίο επανέρχεται διαρκώς στο γραφείο μου και στο γραφείο σας και παρά ταύτα κανείς δεν κάνει τίποτα. Αν δεν κάνουμε κάτι, οι καταναλωτές θα θεωρήσουν ότι το μόνο που κάνουμε είναι να συζητάμε το θέμα και να αγνοούμε το πρόβλημα και πρέπει πραγματικά να το λάβετε αυτό υπόψη. Αν τα κράτη μέλη αποτυγχάνουν, ασχοληθείτε μαζί τους και υποχρεώστε τα να αναλάβουν δράση.
<P>
Όσον αφορά τα παιχνίδια και τα μη ασφαλή προϊόντα, η κ. McCarthy αναφέρθηκε σε αυτό. Οι καταναλωτές πιστεύουν ότι όταν αγοράζουν προϊόντα στην ευρωπαϊκή αγορά είναι ασφαλείς. Σχετικά με το βοδινό κρέας από τη Βραζιλία, έχουμε και γι' αυτό ανησυχίες. Συνεπώς, υπάρχει, σε αυτό το Σώμα, ένα χάσμα ανάμεσα σε όσα λέμε και σε όσα κάνουμε, αλλά αυτή η έκθεση αποτελεί ένα πολύ καλό πρώτο βήμα για τη βελτίωση της προστασίας των καταναλωτών.
<SPEAKER ID="036" NAME="Antolín Sánchez Presedo" AFFILIATION="PSE">
(ES) Κυρία Πρόεδρε, η επανεξέταση του κοινοτικού κεκτημένου θα βελτιώσει τη λειτουργία της εσωτερικής αγοράς ενισχύοντας την προστασία των καταναλωτών και την ανταγωνιστικότητα των επιχειρήσεων.
<P>
" ενίσχυση της ασφάλειας και της αξιοπιστίας της αγοράς μπορεί να μειώσει το κόστος, να αυξήσει τις συναλλαγές και να προσελκύσει επενδύσεις· συνοπτικά, μπορεί να συμβάλει στην επίτευξη των στόχων της αναθεωρημένης Στρατηγικής της Λισαβόνας.
<P>
" γνωμοδότηση της Επιτροπής Οικονομικών και Νομισματικών Θεμάτων του Κοινοβουλίου επισήμανε τη σημασία της εφαρμογής ειδικών κανόνων προστασίας των καταναλωτών στον τομέα των χρηματοπιστωτικών υπηρεσιών και την ανάγκη για μια ολοκληρωμένη, περιεκτική και συστηματική προσέγγιση σε αυτό τον τομέα σε όλη την Ευρωπαϊκή Ένωση. Επίσης επισημαίνει ότι η επανεξέταση πρέπει να γίνει με τη συμμετοχή των ενδιαφερομένων, σύμφωνα με τις αρχές της χρηστής διακυβέρνησης.
<P>
Αυτή η προσέγγιση αντικατοπτρίζεται σε μεγάλο βαθμό στην έκθεση, στο βαθμό που υποστηρίζει μια ολοκληρωμένη θεώρηση, μια μικτή ή συνδυασμένη προσέγγιση που περιλαμβάνει ένα οριζόντιο μέσο και άλλα τομεακά μέσα, και σχολαστική εφαρμογή των αρχών της βελτίωσης του ρυθμιστικού πλαισίου.
<P>
" προστασία των καταναλωτών μπορεί να εξαλείψει ανεπιθύμητες πρακτικές και να αποτρέψει τη συσσώρευση ανισοτήτων που οδηγούν σε μεγάλες συγκρούσεις. Μόλις χθες συζητούσαμε την κατάσταση που δημιουργείται από την χορήγηση στις "νωμένες Πολιτείες ενυπόθηκων δανείων σε ομάδες με περιορισμένους πόρους, με υψηλές τιμές, σε ληστρικές συνθήκες και με ανεύθυνες προωθήσεις.
<P>
" οικονομική ασφάλεια και σταθερότητα μπορούν να βελτιωθούν με τη διασφάλιση ελεύθερης και ενημερωμένης συναίνεσης εκ μέρους των καταναλωτών με σαφή και επαρκή πληροφόρηση και την ευκαιρία να επαληθεύουν τις εκθέσεις σχετικά με την οικονομική τους κατάσταση και να γνωρίζουν τα σχετικά στοιχεία, προκειμένου να λαμβάνουν αμερόληπτες συμβουλές και, όταν είναι απαραίτητο, να διαθέτουν μηχανισμούς αντίδρασης συμπεριλαμβανομένης της χρήσης συλλογικών δράσεων, αποφεύγοντας, φυσικά, τις υπερβολές που βλέπουμε στις "ΠΑ αλλά διασφαλίζοντας σαφώς την προστασία των καταναλωτών.
<P>
Μια ετήσια έκθεση για τις καταγγελίες και τις αξιώσεις των χρηστών χρηματοπιστωτικών υπηρεσιών θα μπορούσε να είναι ένα χρήσιμο μέσο μαζί με την καλύτερη εκπαίδευση. Οποιαδήποτε πρόοδος σε αυτό το πεδίο θα είναι πολύ θετική.
<SPEAKER ID="037" NAME="Małgorzata Handzlik" AFFILIATION="PPE-DE">
(PL) Κυρία Πρόεδρε, η παγκοσμιοποίηση και η σχετιζόμενη ραγδαία αλλαγή στην εσωτερική αγορά απαιτεί από τους νομοθέτες να δημιουργήσουν καλύτερους και πιο σύγχρονους νόμους που θα ανταποκρίνονται στις ανάγκες των καταναλωτών και των επιχειρηματιών στον 21ο αιώνα. Αυτό είναι ιδιαίτερα συναφές με την επανεξέταση του κοινοτικού κεκτημένου για την προστασία των καταναλωτών διότι, χάρη στην εμβάθυνση της ολοκλήρωσης, οι κοινωνίες μας καθίστανται όλο και πιο κινητές. Για τους ευρωπαίους πολίτες είναι όλο και πιο συχνό το φαινόμενο να πραγματοποιούν αγορές και να χρησιμοποιούν υπηρεσίες σε άλλα κράτη μέλη. Συναφώς, είναι πολύ σημαντικό να εγκρίνουμε αυτή την πρωτοβουλία ώστε οι καταναλωτές να μπορούν να αισθάνονται σίγουροι ότι απολαμβάνουν τον ίδιο βαθμό προστασίας σε όλη την επικράτεια της Ευρωπαϊκής Ένωσης.
<P>
Κατά τη γνώμη μου, η πρόταση της Επιτροπής είναι ισορροπημένη, διότι διασφαλίζει ένα υψηλό επίπεδο προστασίας των καταναλωτών, ενώ ταυτόχρονα υποστηρίζει την ανταγωνιστικότητα της οικονομίας της Ευρώπης. Δεν αρκεί απλώς να δημιουργήσουμε μια σειρά προτύπων αυτού του είδους· πρέπει και να είναι αποτελεσματικά. Γι' αυτό τονίζω ότι οι καταναλωτές και άλλα πρόσωπα εντός της εσωτερικής αγοράς πρέπει να έχουν ασφάλεια δικαίου σχετικά με τις δραστηριότητες και τις δράσεις τους στην αγορά. Οι ισχύοντες κανονισμοί δεν παρείχαν αυτή την ασφάλεια διότι δεν εφαρμόστηκαν με ομοιόμορφο τρόπο σε όλα τα κράτη μέλη.
<P>
Στο Πράσινο Βιβλίο της η Ευρωπαϊκή Επιτροπή προτείνει τον εκσυγχρονισμό, την απλούστευση και τη βελτίωση της νομοθεσίας με σκοπό την επίτευξη ασφάλειας δικαίου. " εισηγήτρια το υποστηρίζει αυτό σχεδόν απόλυτα στην έκθεσή της. Συμφωνώ με την προτεινόμενη μικτή προσέγγιση, η οποία περιλαμβάνει την απλούστευση των οκτώ οδηγιών για την προστασία των καταναλωτών. Το οριζόντιο μέσο θα πρέπει να βασίζεται στη μέγιστη εναρμόνιση, ενώ τα τομεακά εργαλεία θα πρέπει να παραμείνουν βασισμένα στην αρχή της ελάχιστης εναρμόνισης. Συμμερίζομαι επίσης την άποψη της Επιτροπή ότι οι αρχές που διέπουν το δικαίωμα ανάκλησης και υπαναχώρησης πρέπει να εκσυγχρονιστούν και ότι πρέπει να χρησιμοποιείται ο ημερολογιακός υπολογισμός. Επιπροσθέτως, υποστηρίζω την έκκληση της Επιτροπής για την εισαγωγή ενός τυποποιημένου μοντέλου ανάκλησης που θα χρησιμοποιείται σε όλα τα κράτη μέλη. Αυτό θα συμβάλλει στην απλούστευση των διαδικασιών που αφορούν τις μικρές επιχειρήσεις και τους καταναλωτές αυξάνοντας ταυτόχρονα το επίπεδο εφαρμογής των αρχών της πληροφόρησης.
<P>
Χαίρομαι επίσης που κατέστη δυνατή η διαμόρφωση ορισμών του "καταναλωτή" και του "επαγγελματία" και που αυτοί οι ορισμοί είναι σωστοί. Πιστεύω ότι το οριζόντιο μέσο περιέχει πολλές χρήσιμες υποδείξεις σχετικά με τον εκσυγχρονισμό του κοινοτικού κεκτημένου. Στον τομέα των δικαιωμάτων των καταναλωτών και όσον αφορά τις συμβατικές ρήτρες, είναι καλή ιδέα να καταρτίσουμε έναν μαύρο κατάλογο όρων που θα ήταν καταχρηστικοί σε κάθε περίπτωση. " έγκριση αυτής της έκθεσης και η επανεξέταση του κοινοτικού κεκτημένου είναι προς όφελος όλων των χρηστών της εσωτερικής αγοράς. " έκθεση περιέχει πολλές διατάξεις που αξίζει να ληφθούν υπόψη. Είναι μια καλή έκθεση και αξίζουν συγχαρητήρια στην εισηγήτρια.
<SPEAKER ID="038" NAME="Silvia-Adriana Ţicău" AFFILIATION="PSE">
(RO) Κυρία Πρόεδρε, κυρία Επίτροπε, η Ευρωπαϊκή Ένωση δεν πρέπει να βασίζεται μόνο σε οικονομικά κριτήρια. " Ευρώπη πρέπει να στηριχθεί στην κοινωνική ατζέντα των πολιτών. Συχνά αναφέρουμε τις τηλεφωνικές, μεταφορικές, χρηματοοικονομικές, ιατρικές και εκπαιδευτικές υπηρεσίες. Πρέπει να καθορίσουμε κριτήρια ποιότητας για τις δημόσιες υπηρεσίες. Δεν μπορούμε να αναπτύξουμε την ευρωπαϊκή οικονομία αν δεν υπάρχουν δημόσιες μεταφορές ανάμεσα σε δυο πόλεις επειδή δεν είναι οικονομικά αποδοτικές. Ο νέος κανονισμός για την περιαγωγή αποτελεί επιτυχία.
<P>
Προστασία των καταναλωτών σημαίνει επίσης ότι το καλάθι κάθε πολίτη ή οικογένειας στην ΕΕ περιέχει τα αναγκαία προς το ζην. Πώς μπορούμε να προστατεύσουμε τους συνταξιούχους, πώς μπορούμε να προστατεύσουμε τα άτομα με αναπηρίες ή τα ευάλωτα άτομα σε μια εσωτερική αγορά αν αυτή στηρίζεται μόνο σε οικονομικά κριτήρια;
<P>
Παρά την ισχύουσα νομοθεσία, οι πολίτες της ΕΕ, ως καταναλωτές, δεν ξέρουν πώς -και αναμφίβολα είναι αδύναμοι- να υπερασπιστούν τα δικαιώματά τους. Οι επιβάτες δεν γνωρίζουν τι μπορούν να κάνουν - και δεν ζητούν οικονομική αποζημίωση σε περίπτωση καθυστέρησης ή ακύρωσης των πτήσεων. Ελπίζω αυτά τα σχέδια αποζημίωσης να εισαχθούν και για άλλα μέσα μεταφοράς.
<P>
Χαιρετίζω επίσης το αίτημα της εισηγήτριας για κατάρτιση ενός μαύρου καταλόγου απαγορευμένων ρητρών και ενός γκρίζου καταλόγου ρητρών που τεκμαίρονται καταχρηστικές, οι οποίες μπορεί να προκύψουν κατά τη σύναψη συμβάσεων. Επιπροσθέτως, είναι σημαντικό οι πολίτες, ως καταναλωτές, να είναι καλύτερα ενημερωμένοι.
<P>
Πώς προστατεύουμε έναν συμμετέχοντα σε ένα επενδυτικό πρόγραμμα από την απόφαση των μετόχων να επενδύσουν σε είδη επιχειρήσεων με τα οποία ο συμμετέχων δεν είναι σύμφωνος; Καθώς οι περισσότεροι Ευρωπαίοι καταναλώνουν προϊόντα της κοινωνίας της πληροφορίας, ζητώ από την Ευρωπαϊκή Επιτροπή να καταρτίσει μια στρατηγική και ένα σχέδιο δράσης το συντομότερο δυνατόν για τη διασφάλιση της ασφάλειας συστημάτων και υπηρεσιών ειδικά της κοινωνίας της πληροφορίας. Συγχαίρω την εισηγήτρια.
<SPEAKER ID="039" NAME="Meglena Kuneva">
μέλος της Επιτροπής. - (EN) Κυρία Πρόεδρε, προσπαθώ να οργανώσω την ομιλία μου με τον καλύτερο τρόπο για να αναφερθώ σε όλα τα σημαντικά θέματα και σας είμαι ευγνώμων για την πολύτιμη συνδρομή σας σε αυτή τη συζήτηση.
<P>
Είμαι επίσης χαρούμενη διότι πολλοί ευρωπαίοι πολίτες παρακολουθούν αυτό το πολύ σημαντικό θέμα για την καθημερινή μας ζωή - το λεγόμενο "Πράσινο Βιβλίο", το οποίο ακούγεται ίσως λίγο απόμακρο. Αλλά αν συνειδητοποιήσουμε ότι περιστοιχιζόμαστε από καταναλωτικές συμβάσεις, ξεκινώντας από νωρίς το πρωί όταν αγοράζουμε έναν καφέ -αυτό είναι ήδη μια καταναλωτική σύμβαση- μπορούμε να δούμε πόσο σημαντικό είναι αυτό που συζητάμε σήμερα για τους καταναλωτές της Ευρωπαϊκής Ένωσης. Σας είμαι ιδιαίτερα ευγνώμων για το γεγονός ότι επιδεικνύετε όλοι τέτοια αφοσίωση στο να καταστεί η διατύπωση πραγματικά κατανοητή και προσιτή στους πολίτες.
<P>
Επιτρέψτε μου να αρχίσω με ορισμένες παρατηρήσεις σχετικά με τα γενικά θέματα στα οποία αναφερθήκατε. Πρώτον, σχετικά με το πεδίο εφαρμογής της επανεξέτασης: κατανοώ την ανάγκη για μια πιο ανοικτή επανεξέταση του κοινοτικού κεκτημένου, αλλά έχουμε ήδη δηλώσει ότι η Επιτροπή συμφωνεί πως θα πρέπει, καταρχήν, να περιοριστεί στις οκτώ οδηγίες που καλύπτονται από το Πράσινο Βιβλίο. Συνεπώς οποιοδήποτε νομοθετικό μέσο παρακολούθησης θα πρέπει να διασαφηνίζει τη σχέση του με τα άλλα κοινοτικά μέσα.
<P>
" Επιτροπή θα αξιολογήσει την ανάγκη και θα αποφασίσει ποια είναι η κατάλληλη χρονική στιγμή για μια έκθεση αναφορικά με την οδηγία για το ηλεκτρονικό εμπόριο. Συμφωνώ απολύτως, όσον αφορά τα μέσα προσφυγής για τους ευρωπαίους καταναλωτές, ότι είναι πολύ σημαντικό να ασχοληθούμε με αυτό το θέμα, αλλά δεν εμπίπτει πραγματικά στο πεδίο εφαρμογής αυτής της επανεξέτασης. Κανονικά, είμαι πολύ φιλόδοξη ως πολιτικός και ως Επίτροπος για την προστασία των καταναλωτών, αλλά δεν πιστεύω ότι μπορούμε να συμπεριλάβουμε την οδηγία για το ηλεκτρονικό εμπόριο στο πεδίο εφαρμογής αυτής της αναθεώρησης επί του παρόντος.
<P>
Πολλές οδηγίες για την προστασία των καταναλωτών, όπως η οδηγία 97/7/ΕΚ για την προστασία των καταναλωτών κατά τις εξ αποστάσεως συμβάσεις, εφαρμόζονται στις καταναλωτικές συμβάσεις που συνάπτονται με ηλεκτρονικά μέσα και, μάλιστα, η οδηγία για το ηλεκτρονικό εμπόριο δηλώνει ρητά ότι δεν θίγει το επίπεδο προστασίας των συμφερόντων του καταναλωτών όπως θεσπίζεται σε κοινοτικές πράξεις, συμπεριλαμβανομένου του κοινοτικού κεκτημένου.
<P>
Σε αυτό το πλαίσιο, η οδηγία για το ηλεκτρονικό εμπόριο μπορεί να επανεξεταστεί ξεχωριστά από την επανεξέταση του κοινοτικού κεκτημένου για την προστασία των καταναλωτών και σας διαβεβαιώνω ότι θα παρακολουθήσω αυτό το θέμα πολύ στενά με τον συνάδελφο Επίτροπο, κ. McCreevy, στο χαρτοφυλάκιο του οποίου εντάσσεται η οδηγία για το ηλεκτρονικό εμπόριο.
<P>
Πιστεύω επίσης ότι έχουμε επιτύχει μια καλή συμφωνία στην Επιτροπή σχετικά με το γεγονός ότι η διάσταση των καταναλωτών πρέπει να εμφανίζεται σε πολλά άλλα χαρτοφυλάκια και όχι μόνο στο χαρτοφυλάκιο του Επιτρόπου για την προστασία των καταναλωτών. Ως εκ τούτου, συμμετέχω στο τρίτο ενεργειακό πακέτο, το οποίο θα είναι έτοιμο μέχρι τα τέλη του τρέχοντος μηνός, συμμετέχω επίσης στην επανεξέταση της εσωτερικής αγοράς και ο Επίτροπος McCreevy και εγώ είμαστε συν-συντάκτες για το θέμα της επανεξέτασης των χρηματοπιστωτικών υπηρεσιών. Δεν θα εγκαταλείψω την πολύ σημαντική διάσταση των καταναλωτών. Βλέπουμε επίσης, από το Παρατηρητήριο για την Κοινωνία της Πληροφορίας (INFSO), την επιτυχία του έργου που σχετίζεται με την ενίσχυση της εμπιστοσύνης των καταναλωτών στην περιαγωγή και αυτό είναι μόνο η αρχή.
<P>
Πολλοί από εσάς αναφερθήκατε στο επίπεδο της προστασίας των καταναλωτών. Επιτρέψτε μου να επαναλάβω ότι η έμφαση της Επιτροπής στις προτάσεις για πλήρη εναρμόνιση θα βασιστεί σε ένα υψηλό επίπεδο προστασίας των καταναλωτών. Συνεπώς, η "εξίσωση προς τα κάτω" αποκλείεται ρητά. Ωστόσο, δεν αναμένεται αυτές οι προτάσεις να βασιστούν στο υψηλότερο επίπεδο προστασίας των καταναλωτών, το οποίο επετεύχθη από ορισμένες εθνικές νομοθεσίες. Συμφωνώ με την κ. Wallis ότι πρέπει να έχουμε ένα προσιτό και κατανοητό σύνολο κανόνων, γεγονός που σημαίνει ότι θα εξετάσουμε πώς μπορούμε να εφαρμόσουμε αυτούς τους κανόνες και στα 27 κράτη μέλη. Αυτό σίγουρα δεν θα είναι μια "εξίσωση προς τα κάτω".
<P>
Με όλο τον σεβασμό προς εκείνα τα κράτη μέλη που εφαρμόζουν βέλτιστες πρακτικές, πιστέψτε με, δεν υπάρχει ιδανική χώρα όσον αφορά την προστασία των καταναλωτών. Επισκέφθηκα τα μισά κράτη μέλη. Έκανα μια αποτίμηση των πιο προηγμένων χωρών και, πάλι, ορισμένες από αυτές δεν έχουν μεταφέρει την οδηγία για τις αθέμιτες εμπορικές πρακτικές. Θα σας δείξω τον πίνακα αποτελεσμάτων για την εφαρμογή της οδηγίας για τις αθέμιτες εμπορικές πρακτικές και θα εκπλαγείτε από το γεγονός ότι ακόμα και οι υπέρμαχοι της προστασίας των καταναλωτών απέτυχαν στη μεταφορά της συγκεκριμένης οδηγίας.
<P>
Όσον αφορά το κοινό πλαίσιο αναφοράς (ΚΠΑ), όπως γνωρίζει η κ. Wallis, αυτό το σχέδιο μου είναι ιδιαίτερα προσφιλές και η Επιτροπή συμφωνεί με το Ευρωπαϊκό Κοινοβούλιο αναφορικά με την ανάγκη να διασφαλιστεί συνοχή μεταξύ του έργου για την προετοιμασία του ΚΠΑ και της επανεξέτασης του κοινοτικού κεκτημένου για την προστασία των καταναλωτών. Όπως ορθά επισημαίνει το Ευρωπαϊκό Κοινοβούλιο, είναι σημαντικό να μην καθυστερήσει η επανεξέταση του κοινοτικού κεκτημένου από το έργο για το ΚΠΑ, το οποίο είναι πιο μακροπρόθεσμο σχέδιο. Ανυπομονώ να εργαστώ επί αυτού του θέματος για να αποτιμήσω ποια είναι η εμπειρία, από σεμινάριο σε σεμινάριο, αλλά πιστεύω ότι το Πράσινο Βιβλίο αποτελεί δοκιμή. Αν πετύχουμε τη στοχοθετημένη πλήρη εναρμόνιση μέσω του Πράσινου Βιβλίου, αυτό προμηνύει ότι μπορούμε να εργαστούμε επί μιας καλής κοινής συμβατικής βάσης για το μέλλον. Πραγματικά πιστεύω στο μέλλον αυτού του σχεδίου.
<P>
Όσον αφορά την ανάγκη να διασφαλιστεί η αποτελεσματική δημοσίευση των κανόνων προστασίας των καταναλωτών και η επαρκής πληροφόρηση των καταναλωτών -παράγραφοι 42, 43 και 47- η Επιτροπή επισημαίνει ότι οι πρόσφατες πρωτοβουλίες σε αυτόν τον τομέα αναμένεται να φέρουν αποτελέσματα στο εγγύς μέλλον.
<P>
Θα ήθελα να επιστήσω την προσοχή σας στην παράγραφο 6· η εφαρμογή του μελλοντικού μέσου, εφόσον εγκριθεί, θα πρέπει να επανεξετάζεται προκειμένου να αξιολογείται η αποτελεσματικότητά του. Αυτό είναι πολύ σημαντικό για τη βελτίωση του ρυθμιστικού πλαισίου, διότι και η καλύτερα σχεδιασμένη νομοθεσία, αν παραμείνει στα χαρτιά, θα απογοητεύσει τους πολίτες, θα αποτελεί απλώς θεωρία και θα προκαλέσουμε μια πιο κυνική προσέγγιση στις προσπάθειες της Επιτροπής και του Κοινοβουλίου, συνεπώς οι πίνακες επιβολής και εφαρμογής είναι πραγματικά πολύ σημαντικοί.
<P>
" Επιτροπή είναι βέβαιη ότι κάθε μελλοντική πρόταση για την παρακολούθηση της διαβούλευσης του Πράσινου Βιβλίου θα γίνεται μετά από ενδελεχή αξιολόγηση των επιπτώσεων σύμφωνα με τις ισχύουσες εσωτερικές κατευθυντήριες γραμμές, αλλά και ως μέρος μιας διαδικασίας βελτίωσης της νομοθετικής ρύθμισης.
<P>
Θα ήθελα να αναφερθώ για λίγο στη συλλογική προσφυγή, η οποία είναι πολύ σημαντική. Δεν ξέρω με τι λόγια θα μπορούσα να καθησυχάσω εκείνους που είναι ακόμα επιφυλακτικοί, ότι δεν πρόκειται για συλλογική αγωγή αμερικανικού τύπου. Δεν ξέρω πώς ξεκίνησαν αυτοί οι ισχυρισμοί ότι αυτό που προσπαθούμε να εισαγάγουμε είναι η αμερικανική συλλογική αγωγή. Ίσως πρέπει να μιλήσω από καθέδρας και να πάρω όρκο. Όχι, δεν πρόκειται για την αμερικανική συλλογική αγωγή. Είναι η προσπάθειά μας να ανταποκριθούμε στις ανάγκες των ευρωπαίων πολιτών. Τον Νοέμβριο θα διεξαχθεί μια πολύ ενδιαφέρουσα διάσκεψη κατά τη διάρκεια της πορτογαλικής Προεδρίας σχετικά με τη συλλογική προσφυγή και, σας παρακαλώ, αν θέλετε να συμβάλετε στις μελλοντικές μας προσπάθειες, ας μην χρησιμοποιούμε τον όρο "συλλογική αγωγή". Μιλάμε για συλλογική προσφυγή. Παρεμπιπτόντως, σε 14 κράτη μέλη, έχουμε συλλογική προσφυγή, αντιπροσωπευτική αγωγή και ομαδική αγωγή, όπως στη Γαλλία και αλλού. Ευτυχώς, οι επιχειρηματίες συμφωνούν όλο και περισσότερο με την ιδέα της συλλογικής προσφυγής.
<P>
Είχα μια πολύ ενδιαφέρουσα συνάντηση πρόσφατα με το Mouvement des Entreprises de France. Κλήθηκα εκεί για να συμμετάσχω σε ένα μεγάλο συνέδριο και αρχίζουμε να ερχόμαστε πιο κοντά στις θέσεις μας, συνεπώς πιστεύω ότι αν κάνουμε τη δουλειά μας σωστά, διασφαλίζοντας, με πολύ ανοιχτό και ειλικρινή τρόπο, τους στόχους που θέλουμε να επιτύχουμε με τη συλλογική προσφυγή, θα φτάσουμε τελικά σε μια κοινή λύση. Προσωπικά πιστεύω σε αυτό.
<P>
Χρηματοοικονομική ικανότητα και υπηρεσίες - μια απόλυτα σωστή και καλή παρατήρηση. " Επιτροπή πρόσφατα διεξήγαγε μια διάσκεψη για θέματα χρηματοοικονομικής ικανότητας για την παραγωγή ιδεών σχετικά με το τι μπορεί να γίνει σε αυτόν τον τομέα. " Επιτροπή θα εκπονήσει μια ανακοίνωση επί αυτού του θέματος στη διάρκεια του τρέχοντος έτους, στην οποία θα εκφράσει τις απόψεις της και θα ανακοινώσει πρωτοβουλίες για να ενθαρρύνει και να προωθήσει την παροχή χρηματοοικονομικής εκπαίδευσης στα κράτη μέλη. Και πάλι, επιτρέψτε μου να επαναλάβω ότι θα συμμετάσχω στην έκθεση του Επιτρόπου McCreevy για τις χρηματοπιστωτικές υπηρεσίες και θα κρατήσω στους στόχους της προστασίας των καταναλωτών, την αγορά των καταναλωτών, πολύ κοντά στο αποτέλεσμα.
<P>
Τώρα, όσον αφορά συγκεκριμένα θέματα που εγείρονται στο Πράσινο Βιβλίο. Θα προσπαθήσω να αναφερθώ σε ορισμένα από αυτά. Ψηφιακό περιεχόμενο και λογισμικό: η Επιτροπή συμφωνεί ότι αυτό το θέμα απαιτεί περαιτέρω μελέτη. Όπως γνωρίζετε, υποστηρίξαμε την έκθεση της κ. Roithová. Πιστεύω ότι αυτή είναι μία από τις οδούς για να κάνουμε σημαντικά πράγματα τώρα ώστε να ενισχύσουμε την ευαισθητοποίηση, αλλά η Επιτροπή θα ξεκινήσει μια διαδικασία συγκέντρωσης πληροφοριών προκειμένου να προσδιορίσει αν οι καταναλωτές υφίστανται ζημία ως αποτέλεσμα της έλλειψης κάλυψης του ψηφιακού περιεχομένου και λογισμικού. Αυτή η διαδικασία θα διαχωριστεί από τη γενική παρακολούθηση του Πράσινου Βιβλίου.
<P>
Όσον αφορά το θέμα της παράτασης της χρονικής διάρκειας της νόμιμης εγγύησης, κάποιοι από εσάς επεσήμαναν πόσο σημαντική είναι η ευθύνη και η εγγύηση ως διαδικασία της προστασίας των καταναλωτών. " Επιτροπή εκτιμά ότι απαιτείται μελλοντική εξέταση, αλλά λαμβάνει υπόψη την υποστήριξη γι' αυτό το θέμα από πολλούς συμμετέχοντες στη διαβούλευση. Επιπροσθέτως, η Επιτροπή συμφωνεί με την πρόταση να διατηρηθούν οι ισχύοντες κανόνες του βάρους της απόδειξης ή της έλλειψης συμμόρφωσης.
<P>
" Επιτροπή λαμβάνει υπόψη την αντίθεση του Ευρωπαϊκού Κοινοβουλίου στην καθιέρωση της άμεσης ευθύνης των παραγωγών. Απαιτείται περαιτέρω περισυλλογή επί αυτού του θέματος δεδομένων των ανάμικτων απόψεων των ενδιαφερομένων.
<P>
Θα αναφερθώ τώρα στη συλλογική προσφυγή. Αυτό το θέμα αναφέρθηκε στην έκθεση της κ. Patrie, αλλά και από την κ. Wallis. Συμφωνώ με την κ. Wallis σχετικά με την ανάγκη να διασφαλιστεί συνοχή ανάμεσα στο έργο για την προετοιμασία του ΚΠΑ και στην επανεξέταση του κοινοτικού κεκτημένου, η οποία θα διατηρήσει την ίδια ταχύτητα. Μπορείτε να βασίζεστε στη δέσμευσή μου, κ. Wallis, ότι δεν θα χάσω ευκαιρία να μιλήσω για τη σημασία του ΚΠΑ στο μέλλον.
<P>
Ο κ. Lechner ανέφερε επίσης συνοπτικά πόσο σημαντική είναι η συνοχή. Αποτελεί σίγουρα μέρος της ατζέντας μου η διασφάλιση συνοχής στο θέμα του κοινοτικού κεκτημένου για την προστασία των καταναλωτών.
<P>
Σχετικά με τις παρατηρήσεις της κ. Kallenbach για τα παιχνίδια: ελπίζω ότι, στις 12 Σεπτεμβρίου, αν δεν κάνω λάθος, στην προσεχή σύσκεψη της Επιτροπής Εσωτερικής Αγοράς και Προστασίας των Καταναλωτών, θα έχω περισσότερες ευκαιρίες να μιλήσω για τη δράση που ανέλαβε η Επιτροπή. Πιστεύω ότι έχουμε ήδη να συζητήσουμε ορισμένα συγκεκριμένα αποτελέσματα. Πήγα στην Κίνα· αυτό το πρόβλημα δεν μας αιφνιδίασε. Έχουμε το σύστημα RAPEX, το οποίο αποτελεί άριστο παράδειγμα αλληλεγγύης στην Ένωση και ενημερώνει και τις 27 χώρες ταχύτατα αν βρεθεί ένα επικίνδυνο προϊόν στις αγορές μας. Λειτουργεί καλά. Έκανα αισθητή την παρουσία μου όταν πήγα στην Κίνα - αμέσως μετά την επίσκεψη, αποσύρθηκαν οι άδειες των δύο κινέζων παραγωγών παιχνιδιών. Εχθές, είχα μια μακρά τηλεφωνική συνομιλία με τον κ. Eckert, ο οποίος είναι διευθύνων σύμβουλος της Mattel.
<P>
Πιστεύω ότι το θέμα των παιχνιδιών και η Κίνα θα μπορούσαν να χρησιμοποιηθούν ως παράδειγμα για το πόσο σημαντικό είναι να έχουμε στοχοθετημένη πλήρη εναρμόνιση. Δεν αρκεί να είναι προστατευμένοι οι καταναλωτές σε μία χώρα. Δεν μπορούμε να ζούμε απομονωμένοι και αυτή σίγουρα δεν είναι η εσωτερική αγορά και αυτή σίγουρα δεν είναι μια ενωμένη Ευρωπαϊκή Ένωση. Πιστέψτε με, είναι πολύ δύσκολο, ακόμα και για τη μεγαλύτερη χώρα στην Ένωση, να πείσει την Κίνα να δράσει. Αν θέλουμε πραγματικά να έχουμε μια ισχυρότερη φωνή στις συνομιλίες μας με την Κίνα, πρέπει να παραμείνουμε απολύτως ενωμένοι με ένα σαφές σύνολο κανόνων, όχι με 27 διαφορετικές αγορές, και επίσης να επιμείνουμε ιδιαίτερα στην επιβολή. Το κοινοτικό κεκτημένο για την προστασία των καταναλωτών δεν είναι το μόνο εργαλείο. Πρέπει να δούμε τη συνολική εικόνα. Το κοινοτικό κεκτημένο είναι ασφαλώς πολύ σημαντικό, αποτελεί τη βάση και το θεμέλιό μας. Αλλά έχουμε και τη στρατηγική καταναλωτών για την περίοδο 2007-2013 και έχουμε καταβάλει μεγάλη προσπάθεια για να διασφαλίσουμε ότι η επιβολή γίνεται εξίσου σεβαστή παντού. Έχουμε τον κανονισμό μας για τη συνεργασία όσον αφορά την προστασία των καταναλωτών και στα τέλη Σεπτεμβρίου κάλεσα όλες τις αρχές προστασίας καταναλωτών να συζητήσουμε ορισμένα από τα θέματα και τα επικίνδυνα προϊόντα από τα κινεζικά εργοστάσια παιχνιδιών. Θα επανέλθω και θα σας ενημερώσω για τον απολογισμό της κατάστασης.
<P>
Επίσης, τα δίκτυα ευρωπαϊκών κέντρων καταναλωτών είναι χρήσιμα και συμπληρωματικά σε αυτό που θέλουμε να επιτύχουμε ως καλή νομοθετική βάση που θα πρέπει να εφαρμοστεί. Θα αναφερθώ τώρα στην εταιρεία European City Guide. Ναι, έχω λάβει πολλές επιστολές για την European City Guide. Δυστυχώς, με τα προνόμια που έχω ως Επίτροπος για την Προστασία των Καταναλωτών, δεν μπορώ να κάνω πολλά. Θα ανοίξω το blog μου με μια προειδοποίηση προς τους πολίτες να μην χρησιμοποιούν τέτοιου είδους παράνομες πρακτικές και να προσέχουν τις παράνομες πρακτικές της εταιρείας European City Guide, αλλά εναπόκειται στα κράτη μέλη να εφαρμόσουν την καλύτερη δυνατή προστασία.
<P>
" επιβολή θα αποτελέσει σε μεγάλο βαθμό μέρος των προσπαθειών μας τους προσεχείς μήνες. Έγραψα προσωπικά σε όλους τους ομολόγους μου στις κυβερνήσεις των κρατών μελών για να τους ενημερώσω ότι δυστυχώς δεν τα πάμε καλά με τη μεταφορά της οδηγίας για τις αθέμιτες εμπορικές πρακτικές. Είκοσι επτά ομόλογοί μου έλαβαν προσωπικές επιστολές που τους γνωστοποιούσαν ότι τα πράγματα δεν πάνε καλά. Αν αποτύχουμε στη μεταφορά του κοινοτικού κεκτημένου, αυτό θα αποτελέσει πολύ ασταθή βάση για το μέλλον.
<P>
Το θέμα της Ρώμης I τέθηκε από την κ. Wallis και τον κ. Lechner. Σας διαβεβαιώνω ότι, σε αυτό το στάδιο, δεν βλέπω καμία ασυνέπεια μεταξύ του προτεινόμενου κανονισμού Ρώμη Ι και μιας πράξης που θα εναρμόνιζε πλήρως ορισμένες πτυχές της προστασίας των καταναλωτών ή θα εισήγαγε μια ρήτρα αμοιβαίας αναγνώρισης για τις άλλες πτυχές. Αλλά είμαι στη διάθεσή σας να συνεχίσουμε τη συζήτησή μας επί αυτού του θέματος. Ξέρω πόσο ευαίσθητο είναι από την πλευρά των διαρκών προσπαθειών μας να καταστήσουμε συνεκτική τη νομοθετική βάση για την Ένωση.
<P>
Θα ήθελα, για άλλη μια φορά, να σας ευχαριστήσω όλους. Πιστεύω, κ. Patrie, ότι η σκληρή δουλειά σας έτυχε μεγάλης αναγνώρισης. Επιτρέψτε ολοκληρώνοντας να σας ευχαριστήσω και να πω ότι προσβλέπω στη συνέχιση του έργου μας γι' αυτό το πολύ σημαντικό θέμα. Τέλος, ευχαριστώ τους ευρωπαίους πολίτες που παρακολουθούν αυτή τη συζήτηση.
<SPEAKER ID="040" NAME="Πρόεδρος">
" συζήτηση έληξε.
<P>
" ψηφοφορία θα διεξαχθεί το μεσημέρι.
<P>
Γραπτές δηλώσεις (άρθρο 142)
<SPEAKER ID="041" NAME="Monica Maria Iacob-Ridzi  " AFFILIATION="PPE-DE">
γραπτώς. - (RO) Το κοινοτικό κεκτημένο για τα δικαιώματα των καταναλωτών εμπλουτίζεται χρόνο με το χρόνο με διατάξεις που βοηθούν στην υλοποίηση της ευρωπαϊκής ενιαίας αγοράς. Ανάμεσα στις πρόσφατες νομοθετικές πράξεις, η οδηγία για την περιαγωγή υποδεικνύει ότι ένας από τους σημαντικούς φραγμούς στην ελεύθερη κυκλοφορία των ευρωπαίων πολιτών έχει αρθεί.
<P>
" οδηγία για τη φορολογία των επιβατικών αυτοκινήτων ακολουθεί την ίδια οδό. Δυστυχώς, εκκρεμεί ακόμα μια απόφαση του Συμβουλίου από το 2005, αν και τόσο το Κοινοβούλιο όσο και η Ευρωπαϊκή Οικονομική και Κοινωνική Επιτροπή εξέδωσαν την ευνοϊκή γνωμοδότησή τους το περασμένο φθινόπωρο. Αυτό το έγγραφο μας είναι απολύτως απαραίτητο καθώς, επί του παρόντος, 16 κράτη μέλη επιβάλλουν ένα τέλος σε 16 διαφορετικά επίπεδα και αυτό αποτελεί εμπόδιο για την αγορά ενός επιβατικού αυτοκινήτου από άλλο κράτος μέλος της ΕΕ. Στις περισσότερες περιπτώσεις, οι πολίτες που αλλάζουν τόπο διαμονής από ένα κράτος μέλος σε άλλο και καλούνται να πληρώσουν τέλος ταξινόμησης το πληρώνουν δύο φορές.
<P>
Το Κοινοβούλιο και η Ευρωπαϊκή Επιτροπή πρέπει να καταβάλλουν προσπάθειες προκειμένου οι υπουργοί Οικονομικών των κρατών μελών να εγκρίνουν αυτή την οδηγία στο Συμβούλιο. " ευρωπαϊκή ιθαγένεια, ως έννοια, θα είναι απολύτως συνεπής μόνο όταν όλα τα δικαιώματα που ορίζονται στη Συνθήκη μεταφερθούν πραγματικά από την Ευρωπαϊκή Ένωση και τα κράτη μέλη της.
<P>
(" συνεδρίαση διακόπτεται στις 11.55 εν αναμονή της ώρας των ψηφοφοριών και επαναλαμβάνεται στις 12 το μεσημέρι)
