<CHAPTER ID="005">
Κοινοτική στρατηγική 2007-2012 για την υγεία και την ασφάλεια στην εργασία (συζήτηση)
<SPEAKER ID="009" NAME="Πρόεδρος">
" ημερήσια διάταξη προβλέπει τη συζήτηση της έκθεσης της Glenis Willmott, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινοτική στρατηγική 2007-2012 για την υγεία και την ασφάλεια στην εργασία (2007/2146(ΙΝΙ)).
<SPEAKER ID="010" NAME="Glenis Willmott">
εισηγήτρια. - (EN) Κυρία Πρόεδρε, η υγεία και η ασφάλεια στην εργασία περιλαμβάνουν ένα μεγάλο φάσμα ζητημάτων. Σε ένα πρώτο επίπεδο, αφορούν τη μείωση των ατυχημάτων στον χώρο εργασίας και τις ασθένειες που σχετίζονται με την εργασία. Σε ατομικό επίπεδο, αφορούν τη σωματική ακεραιότητα, την αξιοπρέπεια και την ευημερία. Σε επίπεδο επιχειρήσεων, αφορούν τη μείωση των δαπανών που προκαλούνται εξαιτίας των απουσιών από την εργασία, των επιδομάτων ασθενείας και της μείωσης της παραγωγικότητας. Για την κοινωνία στο σύνολό της, οι δαπάνες που προκύπτουν από το χαμηλό επίπεδο υγείας και ασφάλειας στην εργασία ανέρχονται στο αστρονομικό ποσό του 3,8% του ακαθάριστου εθνικού προϊόντος.
<P>
Ο Χάρτης των Θεμελιωδών Δικαιωμάτων, ο οποίος υπογράφηκε τον περασμένο μήνα στην ίδια αίθουσα που βρισκόμαστε σήμερα -παρά το επαίσχυντο ξέσπασμα ορισμένων βουλευτών του UKIP και των Συντηρητικών- ορίζει στο άρθρο 31 ότι κάθε εργαζόμενος έχει δικαίωμα σε υγιεινές, ασφαλείς και αξιοπρεπείς συνθήκες εργασίας. Ορίζει επίσης ότι κάθε εργαζόμενος έχει δικαίωμα σε ένα όριο μέγιστης διάρκειας εργασίας.
<P>
Ο Ευρωπαϊκός Οργανισμός για την Ασφάλεια και την Υγεία στην Εργασία υπολογίζει ότι κάθε χρόνο περισσότεροι από 140.000 άνθρωποι στην ΕΕ πεθαίνουν εξαιτίας επαγγελματικών ασθενειών και σχεδόν 9.000 πεθαίνουν εξαιτίας ατυχημάτων που σχετίζονται με την εργασία. Οι αριθμοί αυτοί σημαίνουν ότι κάθε τριάμισι λεπτά κάποιος πεθαίνει στην Ευρωπαϊκή Ένωση από αίτιο που συνδέεται με την εργασία. Αυτό σημαίνει ότι, όση ώρα μιλάω ενδέχεται να έχει ήδη πεθάνει κάποιος και ότι μέχρι να ολοκληρωθεί η παρούσα συζήτηση ενδέχεται να έχουν πεθάνει 20 άνθρωποι.
<P>
Ορισμένοι από τους συναδέλφους μας ενδέχεται να αμφισβητούν το θεμελιώδες δικαίωμα για υγεία και ασφάλεια στην εργασία, αλλά είμαι σίγουρη ότι κανείς τους δεν αμφισβητεί το δικαίωμα στη ζωή. Μια στρατηγική της ΕΕ για την υγεία και την ασφάλεια στην εργασία θα πρέπει να επιμείνει στη δέουσα εφαρμογή και επιβολή του υπάρχοντος ρυθμιστικού πλαισίου. Αυτό που διαθέτουμε σήμερα είναι σε γενικές γραμμές πολύ καλό, αλλά πρέπει να εφαρμοσθεί με συνοχή σε ολόκληρη την Ένωση. Ωστόσο, αυτό δεν σημαίνει ότι, όπου η υπάρχουσα νομοθεσία είναι σαφώς ανεπαρκής, δεν θα πρέπει να την ανανεώσουμε, ούτως ώστε να την καταστήσουμε λειτουργική και να παράσχουμε τα καλύτερα δυνατά επίπεδα προστασίας. Αυτό επίσης δεν σημαίνει ότι θα πρέπει να αντιδρούμε σε τυχόν προτάσεις για δημιουργία νομοθετικών μέσων όπως αντιδρά ο βρικόλακας στο σκόρδο, σαν μερικούς εντός του παρόντος Κοινοβουλίου.
<P>
Ασφαλώς, κανείς δεν ισχυρίζεται ότι η νομοθετική οδός είναι πάντα η καλύτερη. Ωστόσο, σε κάποιες περιπτώσεις είναι αναγκαία η ύπαρξη δεσμευτικών κανόνων, ούτως ώστε να εξασφαλισθεί ότι ένας νέος ή αναδυόμενος κίνδυνος θα αντιμετωπισθεί κατάλληλα και με συνέπεια από όλα τα κράτη μέλη. Πρέπει να χαιρετίσουμε και να επικροτήσουμε την ανακοίνωση της Επιτροπής για τον στόχο που θέτει ως προς τη μείωση των ατυχημάτων που σχετίζονται με την εργασία και για την έντονη επικέντρωσή της στις ΜΜΕ. Ωστόσο, θα πρέπει επίσης να εστιαστούμε στις επαγγελματικές νόσους, οι οποίες ενέχουν τεράστιο κόστος όσον αφορά την υγεία των εργαζομένων, το κόστος για τις επιχειρήσεις και την παραγωγικότητά τους, καθώς και για το σύνολο της κοινωνίας, μέσω των αντίστοιχων δαπανών κοινωνικής ασφάλισης και υγειονομικής περίθαλψης.
<P>
" έκθεση αντικατοπτρίζει τα παραπάνω και προτρέπει την Επιτροπή να εξασφαλίσει ότι οι επαγγελματικές νόσοι εντοπίζονται και θεραπεύονται σωστά, εστιάζοντας ιδίως στις μορφές καρκίνου που συνδέονται με την εργασία, ούτως ώστε να τεθούν στόχοι για τη μείωσή τους. Χρειαζόμαστε επίσης λεπτομερή σχέδια δράσης που θα περιλαμβάνουν οικονομικές και χρονικές δεσμεύσεις. Πέραν του στόχου για μείωση των ατυχημάτων κατά 25%, δεν φαίνεται να υπάρχουν πολλοί τρόποι για την παρακολούθηση και τον υπολογισμό της προόδου. Οι προτεραιότητες για ανάληψη δράσης που αναφέρονται στην έκθεσή μου περιλαμβάνουν μια προσέγγιση με χρήση κινήτρων και πιέσεων όσον αφορά την επιβολή της υπάρχουσας νομοθεσίας. Θα ήθελα να δω τα κράτη μέλη να επιβραβεύουν τις επιχειρήσεις για τις καλές συνθήκες υγείας και ασφάλειας με φορολογικές ελαφρύνσεις και με προτίμηση σε δημόσιους διαγωνισμούς, καθώς και να εισαγάγουν ένα σύστημα πριμοδότησης και κυρώσεων στα ασφαλιστήρια συμβόλαια, καθώς και άλλα οικονομικά κίνητρα. Ωστόσο, θα ήθελα επίσης να δω την επιβολή αυστηρότερων κυρώσεων στους αδίστακτους εκείνους εργοδότες που παραμελούν την υγεία και την ασφάλεια του εργατικού τους δυναμικού, καθώς και περισσότερες διαδικασίες επί παραβάσει εναντίον των κρατών μελών που δεν εφαρμόζουν και δεν επιβάλλουν επαρκώς την υπάρχουσα νομοθεσία που αφορά την υγεία και την ασφάλεια.
<P>
Κάθε στρατηγική για την υγεία και την ασφάλεια θα πρέπει, όπως είναι φυσικό, να επικεντρώνεται σε εκείνους που κινδυνεύουν περισσότερο. Στις ευπαθείς αυτές ομάδες περιλαμβάνονται οι μετανάστες εργαζόμενοι, οι οποίοι πέφτουν συχνά θύματα εκμετάλλευσης, καθώς και οι νέοι και οι ηλικιωμένοι εργαζόμενοι, που χρήζουν ιδιαίτερης προσοχής, καθώς και τα άτομα με αναπηρίες. Είναι σημαντική η αυστηρή εφαρμογή της οδηγίας πλαισίου του 1989 για αυτές τις ομάδες και για άλλους εργαζόμενους που συχνά αγνοούνται κατά τη χάραξη και υλοποίηση των στρατηγικών, όπως οι εργαζόμενοι στους τομείς της γεωργίας και των υπηρεσιών υγείας. Τα κράτη μέλη πρέπει να λαμβάνουν πλήρως υπόψη τις εν λόγω ομάδες. Χρειαζόμαστε μια οδηγία πλαίσιο σχετικά με τις μυοσκελετικές διαταραχές για την αποτελεσματική αντιμετώπιση προβλημάτων, όπως ο πόνος στη μέση -λόγω επαναλαμβανόμενων τραυματισμών- και τα διάφορα προβλήματα στη μέση.
<P>
Υπάρχουν πολλά ακόμα ζητήματα τα οποία θα ήθελα να θίξω, αλλά ο χρόνος τελειώνει, γι' αυτό και περιμένω με ανυπομονησία να ακούσω τα σχόλια των υπολοίπων συναδέλφων και της Επιτροπής.
<SPEAKER ID="011" NAME="Σταύρος Δήμας">
Μέλος της Επιτροπής. - Κυρία Πρόεδρε, αξιότιμα μέλη του Ευρωπαϊκού Κοινοβουλίου, θα ήθελα πρωτίστως να ευχαριστήσω την κ. Willmott για την εξαιρετική έκθεση που εκπόνησε σχετικά με την κοινοτική στρατηγική για την υγεία και την ασφάλεια στην εργασία.
<P>
" Επιτροπή δίνει μεγάλη πολιτική προτεραιότητα στην υγεία και την ασφάλεια στην εργασία και συμμερίζεται τις απόψεις σας όσον αφορά μεγάλο αριθμό των συστάσεών σας.
<P>
Πράγματι, θα ήθελα να υπογραμμίσω ότι πρέπει να είναι κοινοτική στρατηγική και όχι απλώς στρατηγική της Επιτροπής. Αυτός είναι, όντως, ο μόνος τρόπος για να επιτευχθεί ο πρωταρχικός και φιλόδοξος στόχος, που είναι μια συνεχής και αειφόρος μείωση των εργατικών ατυχημάτων και των επαγγελματικών νόσων. Συνεπώς, μια από τις πρώτιστες μέριμνές μας θα είναι η συμμετοχή όσο το δυνατόν περισσοτέρων μερών σε πολιτικό, επιχειρησιακό και υπηρεσιακό επίπεδο.
<P>
Ο στόχος της Επιτροπής στη στρατηγική επίτευξης μείωσης κατά 25% των εργατικών ατυχημάτων στην Ευρωπαϊκή Ένωση, κατά τη διάρκεια της περιόδου 2007-2012, επιβάλλει, πράγματι, την ενεργό συμμετοχή και δέσμευση, όχι μόνον των δημόσιων διοικήσεων αλλά και των παραγόντων πρόληψης σε επίπεδο χώρου εργασίας των κοινωνικών εταίρων.
<P>
Είναι πολύ σημαντικό να υπογραμμισθεί η δέσμευση που ανέλαβαν τα κράτη μέλη στο ψήφισμα του Συμβουλίου της 25ης Ιουνίου του 2007. Να αναπτύξουν, δηλαδή, και να εφαρμόσουν στρατηγικές για τη δημόσια υγεία και την ασφάλεια στην εργασία, με βάση τις εθνικές συνθήκες, σε συνεργασία με τους κοινωνικούς εταίρους. Να καθορίσουν επίσης εθνικούς, μετρήσιμους στόχους για την μείωση των εργατικών ατυχημάτων και των επαγγελματικών νόσων, ιδίως στους τομείς δραστηριότητας στους οποίους τα ποσοστά είναι πάνω από τον μέσο όρο.
<P>
" Επιτροπή είναι ιδιαίτερα ευχαριστημένη για την ανταπόκριση του Ευρωπαϊκού Κοινοβουλίου στην ανακοίνωσή της και για την υποστήριξη των γενικών προτεραιοτήτων και γραμμών δράσης που καθορίστηκαν σε αυτήν.
<P>
Σημείωσα τις ανησυχίες του Κοινοβουλίου σχετικά με την ανάγκη κατάλληλου σχεδιασμού και κατανομής των πόρων, καθώς και με την εκτίμηση και την υποβολή εκθέσεων προόδου, όσον αφορά τους στόχους της στρατηγικής.
<P>
" Επιτροπή θα παράσχει λεπτομέρειες και το ακριβές σχέδιο των ειδικών μέτρων που θα αναληφθούν σε κοινοτικό επίπεδο στον πίνακα αποτελεσμάτων της κοινωνικής ατζέντας. Επί πλέον, θα εξασφαλίσουμε τη συμμετοχή της Συμβουλευτικής Επιτροπής για την υγεία και την ασφάλεια στην εργασία, στα πλαίσια μιας τριμερούς ανταλλαγής πληροφοριών σχετικά με το περιεχόμενο των εθνικών στρατηγικών, τους στόχους, τις αναληφθείσες δράσεις και την παρακολούθηση της επιτευχθείσας προόδου. Θα διασφαλισθεί η έγκαιρη πληροφόρηση του Κοινοβουλίου όσον αφορά τα αποτελέσματα αυτής της διαδικασίας.
<P>
Όσον αφορά το αίτημά σας για αναθεώρηση της οδηγίας 91/383 του Συμβουλίου, θα ήθελα να πληροφορήσω τα αξιότιμα μέλη του Ευρωπαϊκού Κοινοβουλίου, ότι οι υπηρεσίες της Επιτροπής αναλύουν επί του παρόντος την κατάσταση σε διάφορα κράτη μέλη βάσει μελέτης που εκπονήθηκε από εξωτερικό σύμβουλο. Κατά τη διάρκεια του 2008 θα καταρτισθεί σχετική έκθεση και η Επιτροπή θα αποφασίσει ποια θα είναι η περαιτέρω δράση της σε αυτόν τον τομέα, λαμβάνοντας υπόψη τα συμπεράσματα της εν λόγω έκθεσης.
<P>
Όσον αφορά το αίτημα για την αναθεώρηση της οδηγίας 92/85 του Συμβουλίου, θα ήθελα επίσης να σας πληροφορήσω, ότι οι υπηρεσίες της Επιτροπής, αφού συμβουλεύθηκαν τους ευρωπαϊκούς κοινωνικούς εταίρους σχετικά με πιθανές τροποποιήσεις της εν λόγω οδηγίας, διενεργούν επί του παρόντος εκτίμηση αντίκτυπου, προκειμένου να προσδιορίσουν τις συνέπειες ορισμένων τροποποιήσεων της εν λόγω οδηγίας. Εάν μετά την ολοκλήρωση της εκτίμησης αντίκτυπου η Επιτροπή αποφασίσει να υποβάλει σχετική πρόταση, είναι μάλλον βέβαιο ότι η πρόταση αυτή θα εγκριθεί από την Επιτροπή εντός του 2008.
<P>
Συμμερίζομαι την άποψή σας όσον αφορά την ανάγκη βελτίωσης, κατά τη διάρκεια της επόμενης περιόδου, της εφαρμογής της κοινοτικής νομοθεσίας για την υγεία και την ασφάλεια, ιδίως όσον αφορά τις μικρομεσαίες επιχειρήσεις, με έναν συνδυασμό μέτρων τα οποία παράλληλα θα τονώσουν την ευθύνη του εργοδότη και τη συμμετοχή των εργαζομένων.
<P>
Όσον αφορά την επαγγελματική υγεία, αναμένω ότι η νέα στρατηγική θα είναι ένα επί πλέον βήμα προς τη δημιουργία υγιέστερου περιβάλλοντος στην εργασία σε ολόκληρη την Ευρωπαϊκή Ένωση, όπου θα ικανοποιούνται οι ανάγκες ενός γηράσκοντος πληθυσμού εργαζομένων και θα προστατεύονται πλήρως οι πιο ευάλωτες ομάδες. " Επιτροπή θα εντείνει τις προσπάθειές της για κατάλληλο καθορισμό δεικτών υγείας και άλλων στατιστικών μέτρων, προκειμένου να διασφαλισθεί ότι οι κίνδυνοι της επαγγελματική υγείας παρακολουθούνται σωστά.
<P>
Είμαστε βέβαιο ότι οι προτεραιότητες που ορίζονται στην κοινοτική στρατηγική 2007-2012 και εκείνες που ορίζονται στην έκθεση που θα εγκρίνετε σήμερα, ανοίγουν το δρόμο για ασφαλέστερους και υγιεινότερους χώρους εργασίας στην Ευρωπαϊκή Ένωση.
<SPEAKER ID="012" NAME="Edit Bauer">
συντάκτρια της γνωμοδότησης της Επιτροπής Δικαιωμάτων των Γυναικών και Ισότητας των Φύλων. - (EN) Κυρία Πρόεδρε, η Επιτροπή Δικαιωμάτων των Γυναικών και Ισότητας των Φύλων τονίζει, αφενός, στη γνωμοδότησή της ότι τα σημαντικότερα προβλήματα υγείας που εμφανίζουν οι γυναίκες και τα οποία οφείλονται στις συνθήκες εργασίας τους είναι οι μυοσκελετικές διαταραχές και τα ψυχολογικά προβλήματα. Τονίζει δε, αφετέρου, ότι η ανάγκη να αναλύονται οι κίνδυνοι που αντιμετωπίζουν γυναίκες και άνδρες και να λαμβάνονται τα κατάλληλα μέτρα δεν σημαίνει την επαναφορά προστατευτικών πολιτικών αποκλεισμού ούτε την ανάπτυξη διαφορετικών επαγγελμάτων για γυναίκες και άνδρες.
<P>
Παρότι το πλαίσιο των κοινοτικών οδηγιών για την υγεία και ασφάλεια στην εργασία (ΥΑΕ) είναι ουδέτερο ως προς τον τρόπο που προσεγγίζει τον παράγοντα "φύλο", δεν αποτελεί επαρκή λόγο για υποτίμηση και αγνόηση των κινδύνων για την υγεία και ασφάλεια των γυναικών στην εργασία σε σύγκριση με τους κινδύνους για την υγεία και ασφάλεια των ανδρών, τόσο όσον αφορά την πρόληψη όσο και την έρευνα.
<P>
Οι εργαζόμενοι στην Ευρωπαϊκή Ένωση, τόσο οι άνδρες όσο και οι γυναίκες, εκτίθενται σε διάφορους κινδύνους στον χώρο εργασίας τους: χημικοί, βιολογικοί και σωματικοί παράγοντες, κακές εργονομικές συνθήκες, ένας περίπλοκος συνδυασμός κινδύνων πρόκλησης ατυχημάτων και απειλών για την ασφάλεια, καθώς και διάφοροι ψυχο-κοινωνικοί παράγοντες. Επομένως, άνδρες και γυναίκες δεν αποτελούν μια ομοιογενή ομάδα. Κατά συνέπεια, οι στρατηγικές και τα μέτρα για τη βελτίωση της ΥΑΕ θα πρέπει να προσαρμοσθούν σε κάθε έκαστο περιβάλλον εργασίας, λαμβάνοντας υπόψη ότι ορισμένοι παράγοντες μπορεί να επηρεάζουν με διαφορετικό τρόπο άνδρες και γυναίκες.
<P>
" γνωμοδότηση τονίζει επίσης τους νέους παράγοντες κινδύνου, όπως η παρενόχληση, η άσκηση βίας και εκφοβισμού από πελάτες στον χώρο εργασίας, κυρίως σε δημόσιες υπηρεσίες που ως επί το πλείστον απασχολούν γυναίκες. Τέλος, υπογραμμίζει την ανάγκη να εξεταστεί το ενδεχόμενο εισαγωγής εννοιών σχετικών με τον κίνδυνο και την πρόληψη στα σχολικά προγράμματα και στο εκπαιδευτικό σύστημα γενικά, ως αποτελεσματικό μέσο συγκρότησης μιας ισχυρής και βιώσιμης κουλτούρας πρόληψης, ασφάλειας και υγείας.
<SPEAKER ID="013" NAME="Thomas Ulmer">
εξ ονόματος της Ομάδας PPE-DE. - (DE) Κυρία Πρόεδρε, κύριε Επίτροπε, κυρίες και κύριοι, ευχαριστώ πολύ την κ. Willmott για την εποικοδομητική και καλή συνεργασία. " έκθεση αντικατοπτρίζει την προτεραιότητα που δίνεται στο θέμα της υγείας και της ασφάλειας στην εργασία στα 27 κράτη μέλη της Ευρωπαϊκής Ένωσης. Οι βασικές διασφαλίσεις υπογραμμίζονται και σταθμίζονται. Οι δαπάνες για την ασφάλεια και την πρόληψη των ατυχημάτων είναι μεγάλες, επιτρέψτε μου όμως να τονίσω εδώ κατηγορηματικά ότι η καλή υγεία είναι ανεκτίμητη. Το σημαντικό είναι να μεταφερθούν και να εφαρμοστούν οι διατάξεις σε όλα τα κράτη μέλη και η Ευρωπαϊκή Ένωση να παράσχει βοήθεια στα κράτη μέλη για τη μεταφορά των κανόνων και να τους προσφέρει συμβουλές αντί να μοιράζει τιμωρίες.
<P>
Θεωρώ ότι πρέπει να δοθεί ιδιαίτερη προσοχή στις μικρές και μεσαίες επιχειρήσεις, οι οποίες χρειάζονται υποστήριξη για να μπορέσουν να παραμείνουν ανταγωνιστικές. Εν προκειμένω, απευθύνουμε έκκληση προς την Επιτροπή να δημιουργήσει, όπου δεν υπάρχουν ακόμα, τις ανάλογες βασικές συνθήκες για τις ΜΜΕ, και να βελτιώσει αυτές που ήδη υπάρχουν. " προστασία των εργαζομένων δεν πρέπει να εξαρτάται από τη χώρα όπου εργάζονται ή από το μέγεθος της επιχείρησης που τους απασχολεί.
<P>
Στον λίγο χρόνο που διαθέτω, θα ήθελα να αναφέρω μόνο μερικά σημεία που έχουν ιδιαίτερη σημασία, όπως η καλύτερη προστασία από την ηπατίτιδα και το AIDS και η συστηματική συνέχιση της απομάκρυνσης του αμιάντου από τους χώρους εργασίας, όσο πολύπλοκη και δαπανηρή και αν είναι. Κατά τη γνώμη μου, εδώ πρέπει να επικεντρωθούμε στην ηπατίτιδα Β, και ιδίως στα άτομα με αυξημένο επαγγελματικό κίνδυνο μόλυνσης από ιούς ηπατίτιδας, δηλαδή το ιατρικό, παραϊατρικό και νοσηλευτικό προσωπικό και όσους εργάζονται στις πρώτες βοήθειες.
<P>
Στον τομέα των πρώτων βοηθειών, οι προσπάθειες πρέπει να συμπεριλάβουν και εκείνα τα άτομα που σε πολλά κράτη μέλη προσφέρουν εθελοντική δωρεάν εργασία στις υπηρεσίες έκτακτης ανάγκης παράλληλα με την κανονική τους απασχόληση. Πιστεύω ότι ήταν πολύ σημαντικό το ότι η έκθεση επικεντρώθηκε αυστηρά στο θέμα και απέφυγε την παράθεση παραδειγμάτων που θα μπορούσε κάλλιστα να είχε προκαλέσει προκαταλήψεις για πολλά θέματα.
<P>
Ευχαριστώ πολύ για την εποικοδομητική συνεργασία. " Ομάδα του PPE-DE εγκρίνει την έκθεση.
<SPEAKER ID="014" NAME="Pier Antonio Panzeri">
εξ ονόματος της Ομάδας PSE. - (IT) Κυρία Πρόεδρε, κυρίες και κύριοι, στις 6 Δεκεμβρίου 2007, ένα ατύχημα στο εργοστάσιο της ThyssenKrupp στο Τορίνο προκάλεσε τον θάνατο επτά εργαζομένων. Το εξαιρετικά σοβαρό αυτό συμβάν αποδεικνύει ότι το πρόβλημα της ασφάλειας σίγουρα δεν έχει επιλυθεί ακόμα.
<P>
" τραγωδία στο Τορίνο θέτει ένα ακόμα ζήτημα υπόψη του Σώματος. Θα περιμέναμε μια σωστή συμπεριφορά από αυτή την πολυεθνική εταιρεία, αλλά κάτι τέτοιο δεν συνέβη. Οι εφημερίδες στην Ιταλία ανέφεραν χτες ότι, σε απόρρητο έγγραφο που υποβλήθηκε από ανώτερο διοικητικό στέλεχος της ThyssenKrupp μετά από την τραγική πυρκαγιά στη χαλυβουργία και κατασχέθηκε από το δικαστήριο, οι επιζώντες στους οποίους υποβλήθηκαν ερωτήσεις μετά από το δυστύχημα, περιγράφονταν ως εργαζόμενοι που παρίσταναν τους ήρωες και τους αστέρες στην τηλεόραση. Δεν υπάρχει άλλος τρόπος για να περιγραφεί ο ισχυρισμός αυτός εκτός από ότι αποτελεί αίσχος.
<P>
Θα ήταν πολύ σημαντικό το παρόν Κοινοβούλιο, καθώς επίσης και ο Επίτροπος, να αφήσουν κατά μέρος κάθε τυπικότητα και να εκφράσουν την αγανάκτησή τους απέναντι στην ThyssenKrupp. Αυτό που συνέβη στο Τορίνο συμβαίνει σε κάποιον βαθμό παντού και, στη βάση επίσης της πολύ καλής έκθεσης Willmott, υπογραμμίζει την ανάγκη δέσμευσης για μια πολύ ουσιαστική μείωση των ατυχημάτων και των θανάτων στον χώρο εργασίας.
<SPEAKER ID="015" NAME="Elizabeth Lynne">
εξ ονόματος της Ομάδας ALDE. - (EN) Κυρία Πρόεδρε, η παρούσα έκθεση είναι πολύ καλή και θα ήθελα να ευχαριστήσω την εισηγήτρια για τη συνεργασία της.
<P>
Με ευχαριστεί το γεγονός ότι η έκθεση αναφέρεται στην καλύτερη εφαρμογή των υπαρχουσών οδηγιών. Επικροτώ επίσης τις εκκλήσεις για καλύτερο έλεγχο. Δεν έχει νόημα τα κράτη μέλη να δηλώνουν ότι επικροτούν την εφαρμογή αλλά να μένουν μόνο στα λόγια, πράγμα που κάνουν πολλά στον τομέα της υγείας και της ασφάλειας, και στη συνέχεια να ζητούν, όπως συμβαίνει συχνά, περισσότερες νομοθετικές ρυθμίσεις, ακόμα και όταν τα επιστημονικά και ιατρικά στοιχεία δεν καταδεικνύουν την ύπαρξη κινδύνου.
<P>
Ένας τομέας που όντως απαιτεί νομοθετική ρύθμιση -την οποία και ζητήσαμε το 2005- είναι εκείνος της πρόληψης όσον αφορά τους περισσότερους από ένα εκατομμύριο τραυματισμούς με βελόνες ετησίως των εργαζομένων στον τομέα της υγειονομικής περίθαλψης σε ολόκληρη την ΕΕ. Φανταστείτε τη φρίκη του να τσιμπηθεί κανείς κατά λάθος από μια βελόνα και στη συνέχεια να υποστεί τη φοβερή αναμονή μέχρις ότου διαπιστωθεί εάν έχει μολυνθεί από κάποια σοβαρή λοίμωξη, όπως είναι το HIV ή η ηπατίτιδα B!
<P>
" Επιτροπή θα πρέπει να εισακούσει το αίτημά μας και να προωθήσει μια τροποποίηση της οδηγίας του 2000 για τους βιολογικούς παράγοντες. Σε ορισμένους τομείς η ανταλλαγή βέλτιστων πρακτικών είναι μάλλον επαρκής, και γι' αυτό είμαι ικανοποιημένη διότι οι τροπολογίες μου που αφορούν τις μολύνσεις στον χώρο της υγειονομικής περίθαλψης εγκρίθηκαν από την επιτροπή. Λοιμώξεις όπως ο MRSA είναι σοβαρές, όχι μόνο για τους νοσηλευόμενους ασθενείς, αλλά και για τους εργαζόμενους στα νοσοκομεία. Το ποσοστό μολύνσεων διαφέρει σημαντικά μεταξύ κρατών μελών. Για παράδειγμα, το ποσοστό μολύνσεων στο "νωμένο Βασίλειο είναι κατά 10 φορές υψηλότερο από εκείνο στις Κάτω Χώρες. Πρέπει να μάθουμε τον λόγο και τον τρόπο με τον οποίο μπορούμε να διδαχθούμε από τις βέλτιστες πρακτικές. Αυτός είναι ο λόγος για τον οποίο, σε μία από τις τροπολογίες μου που εγκρίθηκαν από την επιτροπή, ζήτησα τη δημιουργία ενός κώδικα ορθών πρακτικών της ΕΕ όσον αφορά τις μολύνσεις στον χώρο της υγειονομικής περίθαλψης, καθώς και να ενθαρρυνθεί η προληπτική εξέταση όλων των εργαζομένων στον χώρο της υγειονομικής περίθαλψης στην ΕΕ.
<SPEAKER ID="016" NAME="Sepp Kusstatscher">
εξ ονόματος της Ομάδας Verts/ALE. - (DE) Κυρία Πρόεδρε, θα ήθελα καταρχάς να ευχαριστήσω και εγώ την εισηγήτρια κ. Willmott για την εξαίρετη εργασία και κυρίως για τη μεγάλη προθυμία της για συμβιβασμούς. Κάθε χρόνο στην ΕΕ πάνω από 160 000 άνθρωποι χάνουν τη ζωή τους και περίπου 300 000 άτομα καθίστανται ανίκανα για εργασία λόγω εργατικών ατυχημάτων και επαγγελματικών ασθενειών. Αυτός ο αριθμός είναι υπεροβολικά μεγάλος. Στην κοινωνία μας, όπου συχνά ο άνθρωπος αντιμετωπίζεται μόνο ως παράγοντας της παραγωγής, δεν δίδεται αρκετή σημασία στην ανθρώπινη πτυχή αυτού του προβλήματος. Το κράτος, δηλαδή ο νομοθέτης και η κυβέρνηση, πρέπει να μεριμνήσει ώστε το κοινωνικό κόστος της εκμετάλλευσης να επιβληθεί στους επιχειρηματικούς παράγοντες που δεν επιδιώκουν παρά μόνο το κέρδος. Μόνον έτσι θα διασφαλιστεί ότι θα δοθεί η δέουσα προτεραιότητα στην υγεία και την ασφάλεια στην εργασία.
<P>
" κοινή γνώμη τείνει να δίνει μεγαλύτερη προσοχή στα εργατικά ατυχήματα παρά στη μεγάλη ποικιλία επαγγελματικών νόσων. Εδώ χρειάζονται περισσότερες και πιο εντατικές προσπάθειες αποκατάστασης της ισορροπίας. Βελτιώσεις μπορούν να επιτευχθούν μόνο με προσεκτικό έλεγχο, δηλαδή με επιθεωρήσεις και αναλύσεις, καθώς και με τον καθορισμό συγκεκριμένων στόχων για τον περιορισμό των επαγγελματικών ασθενειών, συμπεριλαμβανομένων και των νέων ασθενειών που προσβάλλουν εκείνους που εργάζονται σε τομείς όπως αυτός της νανοτεχνολογίας.
<SPEAKER ID="017" NAME="Derek Roland Clark">
εξ ονόματος της Ομάδας IND/DEM. - (EN) Κυρία Πρόεδρε, η έγκριση της παρούσας έκθεσης για την υγεία και την ασφάλεια στην εργασία θα αυξήσει ακόμα περισσότερο τη γραφειοκρατία, ενώ εγώ νόμιζα ότι η πρόθεση της Επιτροπής ήταν να τη μειώσει!
<P>
Οι εργαζόμενοι που απουσιάζουν λόγω ασθενειών και τραυματισμών αυξάνουν το κόστος για τις επιχειρήσεις που τους απασχολούν και ως εκ τούτου και τις τιμές τους. Σε μια ΕΕ που υποστηρίζει την ελεύθερη κυκλοφορία των εμπορευμάτων και των υπηρεσιών υπάρχει μεγαλύτερος ανταγωνισμός, επομένως όσοι δεν φροντίζουν το εργατικό τους δυναμικό ζημιώνονται. Οι αδειούχοι λόγω ασθενείας αυξάνουν επίσης το κόστος των κοινωνικών παροχών, συμβάλλοντας έτσι στην περαιτέρω αύξηση των τιμών. Είναι επομένως προς το συμφέρον μιας εταιρείας να φροντίζει την καλή υγεία του εργατικού της δυναμικού.
<P>
Οι καλές ιδέες εξαπλώνονται πάντα, επομένως αυτό δεν θα πρέπει να παρουσιάζει ιδιαίτερη δυσκολία. Εξαρτάται, ασφαλώς, από την ύπαρξη μιας ελεύθερης αγοράς, αλλά εννοείται ότι εάν, όπως κάποια μέλη της Επιτροπής Απασχόλησης και Κοινωνικών Υποθέσεων, θεωρείτε και εσείς πως κάτι τέτοιο θα οδηγήσει στον νόμο της ζούγκλας, τότε πρέπει να αντιμετωπίσετε άλλη μία σοβαρή νόσο. Από ό,τι φαίνεται, τα κράτη μέλη που προωθούν την ελεύθερη αγορά χρήζουν ψυχιατρικής παρακολούθησης.
<SPEAKER ID="018" NAME="Jean-Claude Martinez" AFFILIATION="NI">
(FR) Κυρία Πρόεδρε, οι αυτοκτονίες εργαζομένων στις εταιρείες Renault και Peugeot, στη Γαλλία, τα χιλιάδες κρούσματα καρκίνου του πνεύμονα στους εργαζόμενους σε επαγγέλματα που περιλαμβάνουν επαφή με αμίαντο, αποτελούν σαφή απόδειξη ότι η υγεία στον χώρο εργασίας αποτελεί πρόβλημα.
<P>
Για να αντιδράσει, η Ευρωπαϊκή Επιτροπή παρουσιάζει μια ανακοίνωση, που την ανάγει σε "στρατηγική για την υγεία", στην πραγματικότητα όμως, όταν τη διαβάζουμε, θυμίζει κάτι από Walt Disney - ένα ψήφισμα που το συνέταξε η Χιονάτη για τους επτά νάνους της. Και πράγματι είναι πολύ χαριτωμένο. Έτσι, στην παράγραφο 35, για παράδειγμα, μας λένε ότι χρειαζόμαστε υγιή τρόπο ζωής στην εργασία στην παράγραφο 29, ότι πρέπει να ενθαρρύνονται οι ιατρικές εξετάσεις η παράγραφος 54 ότι απαιτούνται πυροσβεστήρες· στην παράγραφο 49 διαβάζουμε ότι το άγχος βλάπτει την υγεία, στη δε αιτιολογική σκέψη Δ ανακαλύπτουμε ότι -άκουσον άκουσον- τα θανατηφόρα ατυχήματα είναι συχνότερα στην περίπτωση των εργαζομένων στον κατασκευαστικό τομέα σε σύγκριση με τα ανώτερα στελέχη του ευρωπαϊκού δημόσιου τομέα.
<P>
Πάλι καλά που η εισηγήτρια της Επιτροπής Βιομηχανίας έχει να μας προτείνει λύσεις, προβλέποντας μεταξύ άλλων την πρόσληψη ενός ψυχολόγου και ενός ιερέα ανά 500 εργαζομένους.
<P>
Στην πραγματικότητα, όμως, δεν μας λένε τίποτα για τα αίτια των επαγγελματικών ασθενειών, που είναι τρία. Το πρώτο αίτιο είναι η ιδεολογία της κατάργησης των προστατευτικών φραγμών στα σύνορα, που φέρνει τους εργαζομένους μας αντιμέτωπους με τον αθέμιτο ανταγωνισμό των εργαζομένων-σκλάβων της Ασίας. Ο μόνος τρόπος για να μπορέσουν να επιβιώσουν οι βιομηχανίες μας είναι να επιδοθούν σε έναν ξέφρενο αγώνα δρόμου για υψηλότερη παραγωγικότητα, εις βάρος της υγείας.
<P>
Το δεύτερο πρόβλημα είναι η ανόητη πολιτική του ισχυρού ευρώ, που μειώνει την ανταγωνιστικότητά μας σε ό,τι αφορά τις συναλλαγματικές ισοτιμίες. " μόνη μεταβλητή προσαρμογής που μας απομένει είναι ακόμη ένας αγώνας δρόμου για παραγωγικότητα, όπου και πάλι διακυβεύεται η υγεία.
<P>
Το τρίτο αίτιο των προβλημάτων μας είναι η νευρωτική φιλοσοφία της ανταγωνιστικότητας - στην πραγματικότητα, ένας οικονομικός πόλεμος μεταξύ της Ευρώπης και της Ασίας ή της Ευρώπης και της Λατινικής Αμερικής. Ωστόσο, στον πόλεμο υπάρχουν τραυματίες και νεκροί, εν προκειμένω τα θύματα των επαγγελματικών ασθενειών και εργατικών ατυχημάτων. Με άλλα λόγια, ο ευρωπαίος εργαζόμενος ρίχνεται στην παγκόσμια οικονομική αρένα, όπως ένας ταύρος σε ταυρομαχία, που αγωνίζεται καθημαγμένος και τα δίνει όλα μέχρι να χάσει την υγεία του. " λύση, επομένως, είναι να βγάλουμε τους εργαζομένους μας από αυτή την παγκόσμια αρένα με τους άδικους κανόνες της και αυτό προϋποθέτει μια νέα τελωνειακή τεχνολογία εκπιπτέων τελωνειακών δασμών.
<SPEAKER ID="019" NAME="Romano Maria La Russa">
συντάκτης της γνωμοδότησης της Επιτροπής Βιομηχανίας, Έρευνας και Ενέργειας. - (IT) Κυρία Πρόεδρε, κυρίες και κύριοι, θα ήθελα να κάνω μια επισκόπηση των βασικών σημείων της παρούσας στρατηγικής και να αναφερθώ στις συστάσεις που περιλαμβάνονται στη γνωμοδότησή μου. " διασφάλιση της ισότιμης κοινωνικής κάλυψης όλων των εργαζομένων ασχέτως της μορφής της σύμβασής τους, η επιτάχυνση των γραφειοκρατικών διαδικασιών για τις μικρομεσαίες επιχειρήσεις και η παροχή κινήτρων, συμπεριλαμβανομένων οικονομικών κινήτρων, για την κατάρτιση αποτελούν πτυχές πρωτεύουσας σημασίας.
<P>
Το να αναφερθώ, όμως, μόνο σε αυτές τις πτυχές δεν θα ήταν σωστό για όσους δικαίως ζητούν εξηγήσεις και απονομή δικαιοσύνης για τις φριχτές τραγωδίες, όπως εκείνη που συνέβη πριν από λίγες ημέρες στο Τορίνο, στην οποία αναφέρθηκε ο κ. Panzeri μόλις πριν από λίγο. Τη νύχτα της 6ης προς 7η Δεκεμβρίου, η φωτιά που εξαπλώθηκε μέσα στο εργοστάσιο της ThyssenKrupp προκάλεσε τον θάνατο επτά εργαζομένων· οι δε πυροσβεστήρες δεν λειτούργησαν. Μόνο μετά το δυστύχημα έγινε γνωστό ότι το εργοστάσιο δεν πληρούσε τους κανονισμούς ασφαλείας! Το Ευρωπαϊκό Κοινοβούλιο και εγώ ο ίδιος δεν μπορούμε να μην επισημάνουμε αυτό το επαίσχυντο συμβάν.
<P>
Ασφαλώς, δεν σκοπεύω να καταδικάσω συνολικά τη συμπεριφορά της γερμανικής πολυεθνικής ή ακόμα και να φανταστώ ότι οι υπεύθυνοι του εργοστασίου, αν και ένοχοι, δεν συμμορφώθηκαν με τους κανόνες ασφαλείας από δόλο και με πρόθεση, ούτως ώστε να εξοικονομήσουν χρήματα. Δεν θα ασπαστώ τα ιδεολογικά επιχειρήματα κάποιων ιταλών αριστερών συνδικαλιστών που, πληροφορούμενοι τον περασμένο Ιούνιο το κλείσιμο του εργοστασίου, προέβαλαν εαυτούς ως πρωταθλητές στον τομέα της ασφάλειας και δήλωσαν ότι ήταν υπεύθυνοι και ότι μεριμνούσαν για την ασφάλεια του εργοστασίου. Ωστόσο, δεν έχει έρθει ακόμα η ώρα για να διατυπώσουμε κρίσεις, ιδίως βιαστικές.
<P>
Παρόλο που σέβομαι τις εθνικές αρμοδιότητες όσον αφορά αυτό το ζήτημα, θεωρώ ότι είναι εξαιρετικά επείγον η Ευρωπαϊκή Ένωση να διασφαλίσει την πλήρη εφαρμογή των νόμων, κατά πρώτον και κύριον ενισχύοντας τις δραστηριότητες επιθεώρησης του Οργανισμού για την Ασφάλεια και την Υγεία στην εργασία, και να ενισχύσει τον συντονισμό μεταξύ των διαφόρων εθνικών υπηρεσιών βελτιώνοντας τη λειτουργία της Επιτροπής Ανώτερων Επιθεωρητών Εργασίας.
<SPEAKER ID="020" NAME="Μαρία Παναγιωτοπούλου-Κασσιώτου" AFFILIATION="PPE-DE">
Κυρία Πρόεδρε, η υγεία και η ασφάλεια στην εργασία είναι αναμφισβήτητο ότι συμβάλλουν στη διαχείριση της ποιότητας, την οικονομική απόδοση και την ανταγωνιστικότητα, βοηθούν δε στην ανάπτυξη της οικονομίας, την επίτευξη των στόχων του προϋπολογισμού, αλλά και των προϋπολογισμών των κοινωνικών ασφαλιστικών ταμείων. Βέβαια, εκτός από όλα αυτά τα τεχνικά, είναι και ανθρωπιστικοί λόγοι που όχι μόνον επιβάλλουν, αλλά και πρέπει να οδηγήσουν κατά προτεραιότητα στην προστασία της υγείας των εργαζομένων και στην ασφάλεια των χώρων εργασίας.
<P>
" στρατηγική 2002-2006 απέδωσε θετικά αποτελέσματα και οι προοπτικές για το 2007 και μετέπειτα είναι θετικές εάν όλοι μαζί, δηλαδή όχι μόνον ο ευρωπαϊκός σχεδιασμός αλλά και ο αντίστοιχος εθνικός, συμβάλουμε στην παρακολούθηση και το σχεδιασμό της υγείας και της ασφάλειας, κυρίως στις ευαίσθητες κατηγορίες που είναι οι νέοι, οι πλέον ηλικιωμένοι εργαζόμενοι -τους οποίους καλούμε να συμμετέχουν στην παραγωγική διαδικασία για μεγαλύτερη διάρκεια της ζωής τους- αλλά και οι γυναίκες οι οποίες κι αυτές καλούνται να συμμετέχουν στην εργασιακή ζωή. Μια εργασιακή ζωή με καινούργιες απαιτήσεις, κατακερματισμένη με πολλές διαφορετικές συμβάσεις, αυτο-απασχόληση, καθώς και μικρομεσαίες επιχειρήσεις που δεν έχουν τη δυνατότητα των μεγάλων επιχειρήσεων να επιβάλλουν σωστές συνθήκες εργασίας και ασφάλειας. Γι' αυτό και πρέπει να είναι φροντίδα όλων να μεταχειριστούν σωστά τους εθνικούς, αλλά και τους κοινοτικούς πόρους, όπως προτείνει η έκθεση Willmott, ώστε να επιτευχθούν τα επιθυμητά αποτελέσματα.
<SPEAKER ID="021" NAME="Μαρία Ματσούκα" AFFILIATION="PSE">
Κυρία Πρόεδρε, κατ' αρχήν θα ήθελα να συγχαρώ τη συνάδελφο κ. Willmott, διότι η έκθεσή της κάλυψε σε μεγάλο βαθμό τα σοβαρά ελλείμματα της σχετικής ανακοίνωσης της Επιτροπής.
<P>
Αξιοπρεπής εργασία σημαίνει υγεία και ασφάλεια στην εργασία. Σημαίνει εκπόνηση μελετών για την πρόληψη επαγγελματικών κινδύνων, αλλά και διενέργεια προληπτικών ιατρικών εξετάσεων από πλευράς των εργοδοτών. Σημαίνει διά βίου μάθηση, επαγγελματική εκπαίδευση και κατάρτιση. Σημαίνει υγεία και ασφάλεια ως βασικά κριτήρια των εμπορικών συμφωνιών με τρίτες χώρες. Για να έχουν, ωστόσο, περιεχόμενο οι προτάσεις αυτές βασική προϋπόθεση είναι, ασφαλώς, ο διαρκής κοινωνικός διάλογος, αλλά κυρίως ότι θα πρέπει να αντιμετωπιστούν οι βασικές απειλές που επικρατούν στο πεδίο των εργασιακών σχέσεων.
<P>
Συγκεκριμένα αναφέρομαι στην επέκταση της φτώχειας των εργαζομένων, στη ραγδαία αύξηση των άτυπων μορφών απασχόλησης και στην επιμήκυνση του χρόνου εργασίας. Αν δεν υπάρξουν συνολικά ανθρωποκεντρικές πολιτικές, ικανές να ανατρέψουν τον νέο εργασιακό μεσαίωνα, τότε οι κοινωνικές συγκρούσεις είναι αναπόφευκτες.
<SPEAKER ID="022" NAME="Αδάμος Αδάμου" AFFILIATION="GUE/NGL">
Κυρία Πρόεδρε, τα μέτρα που προτείνει η Ευρωπαϊκή Επιτροπή για τη στρατηγική μέχρι το 2012, είναι στην πλειονότητά τους επιφανειακά και επικεντρώνονται στο να μη θιγεί η ανταγωνιστικότητα.
<P>
Μπορεί ο στόχος για μείωση κατά 25% των ατυχημάτων μέχρι τη λήξη της στρατηγικής να φαίνεται εντυπωσιακός, όμως στην πραγματικότητα είναι εντελώς ανεπαρκής. Στόχος θα έπρεπε να ήταν να δημιουργηθούν οι βάσεις και να ενισχυθούν οι θεσμικές κρατικές παρεμβάσεις, ώστε ο τραγικός απολογισμός των χιλιάδων νεκρών ετησίως και άλλων τόσων με σοβαρά προβλήματα υγείας εξ αιτίας της ποιότητας της εργασίας να πλησιάσει την εξάλειψη. Αντίθετα, η εισηγήτρια εστιάζεται στην εκμετάλλευση την οποίαν υφίστανται οι εργαζόμενοι, όπως όσοι εργάζονται σε επισφαλείς θέσεις εργασίας, οι γυναίκες, οι προσωρινοί εργάτες, οι μετανάστες, οι ηλικιωμένοι και προτείνει σκλήρυνση των μέτρων κατά των εργοδοτών, καθώς και διασφαλισμένη εποπτεία.
<P>
Από τις πιο σημαντικές συνεισφορές της έκθεσης, είναι ίσως η διαπίστωση ότι η μόνιμη εργασία είναι προϋπόθεση για την καταπολέμηση των ατυχημάτων και των εργατικών ασθενειών.
<P>
Επί πλέον, εκτός των ατυχημάτων, περισσότερη προσοχή πρέπει να δοθεί και στις αιτίες που κρύβονται κάτω από την ανάπτυξη διανοητικών ασθενειών, τον εθισμό και τους ψυχολογικούς κινδύνους στον εργασιακό χώρο.
<P>
Χρειάζεται, λοιπόν, μια πολύπλευρη αντιμετώπιση όλων των παραγόντων που επηρεάζουν την υγεία και την ασφάλεια στο χώρο εργασίας.
<SPEAKER ID="023" NAME="Jiří Maštálka">
εξ ονόματος της Ομάδας GUE/NGL. - (CS) Κυρίες και κύριοι, οφείλω να παραδεχτώ ότι όταν διάβασα την κοινοτική στρατηγική 2007-2012 για την υγεία και την ασφάλεια στην εργασία, η οποία παρουσιάσθηκε τον περασμένο Φεβρουάριο από την Ευρωπαϊκή Επιτροπή, απογοητεύτηκα από πολλές απόψεις. Παρότι η Επιτροπή έθεσε στην εν λόγω στρατηγική τον σχετικά φιλόδοξο στόχο για τη μείωση του αριθμού των εργατικών ατυχημάτων κατά 25%, η στρατηγική περιέχει πολύ μικρό αριθμό συγκεκριμένων πρωτοβουλιών και συστάσεων σχετικά με τον τρόπο επίτευξης του στόχου αυτού. Επιπλέον, επικεντρώνεται και πάλι κυρίως στα εργατικά ατυχήματα, τα οποία αποτελούν ασφαλώς μία μόνο άποψη των προβλημάτων υγείας που σχετίζονται με την εργασία, παραμελώντας κατά κάποιον τρόπο τις επαγγελματικές ασθένειες. Αυτό, κατά τη γνώμη μου, αποτελεί ένα βήμα προς τα πίσω.
<P>
Από την άλλη πλευρά, θα πρέπει να ευχαριστήσω και να συγχαρώ την κ. Willmott για την έκθεσή της σχετικά με τη στρατηγική αυτή. " έκθεση, σε αντίθεση με το έγγραφο της Επιτροπής, περιλαμβάνει πολλές συγκεκριμένες προτάσεις και συστάσεις σχετικά με τον τρόπο επίτευξης καλύτερων αποτελεσμάτων στον τομέα της υγείας και της ασφάλειας στην εργασία. Χαίρομαι που η εισηγήτρια τονίζει επίσης την ανάγκη σωστού ορισμού του καρκίνου και παρουσίασης με αριθμητικά στοιχεία του καρκίνου ως επαγγελματικής ασθένειας, ούτως ώστε να εξειδικευθούν οι στόχοι για τη μείωση της σοβαρής αυτής ασθένειας. Μέχρι τώρα, μόλις 5% των περιπτώσεων καρκίνου που προκαλούνται από την εργασία χαρακτηρίζονται ως επαγγελματική ασθένεια.
<P>
Με χαροποίησε ιδιαίτερα η ενσωμάτωση στην έκθεση της τροπολογίας μου, την οποία υπέβαλα στην Επιτροπή Απασχόλησης και Κοινωνικών Υποθέσεων, και η οποία αναφέρεται στην ανάγκη εξασφάλισης στο κοινό δωρεάν πρόσβασης σε τεχνικά πρότυπα. Αυτό είναι ένα πρόβλημα, με το οποίο έρχονται διαρκώς αντιμέτωποι οι εργαζόμενοι σε πολλά κράτη μέλη, και το οποίο θα πρέπει να επιλυθεί.
<SPEAKER ID="024" NAME="Kathy Sinnott" AFFILIATION="IND/DEM">
(EN) Κυρία Πρόεδρε, εάν θέλουμε να μειώσουμε τα ατυχήματα στον χώρο εργασίας, θα πρέπει να μάθουμε με ποιον τρόπο συμβαίνουν. Δεν μπορούμε να μελετήσουμε όλα τα ατυχήματα και όλες τις περιπτώσεις παρολίγον ατυχημάτων, αλλά θα σας αναφέρω την περίπτωση ενός 19χρονου Ιρλανδού που σκοτώθηκε σε εργοτάξιο, επειδή η ελαφριά ιαπωνική του μπουλντόζα διέθετε βαρείς ευρωπαϊκούς εκσκαφείς. Ο θάνατός του καταγράφηκε ως εργατικό ατύχημα και η ιρλανδική αρχή για την υγεία και την ασφάλεια δεν ασχολήθηκε περαιτέρω με το ζήτημα. Πώς λοιπόν θα μπορέσουμε να σώσουμε το επόμενο άτομο που θα οδηγεί ελκυστήρα με ακατάλληλο εξοπλισμό; Διότι δεν το γνωρίζουμε.
<P>
Δεν μπορούμε να διερευνήσουμε τα πάντα, αλλά μπορούμε να εξετάσουμε όλα τα ατυχήματα με μοιραίες ή σοβαρότατες συνέπειες, ιδίως εκείνα που συμβαίνουν στους πιο επικίνδυνους τομείς, όπως οι τομείς της γεωργίας, της αλιείας, των κατασκευών και των μεταφορών. Πρέπει να τα αναλύσουμε, ούτως ώστε να καταλήξουμε σε πρακτικά μέτρα. Επιπλέον, πέραν των εργασιών που ενέχουν κίνδυνο, υπάρχουν και ιδιαίτερα ευπαθείς ομάδες μεταξύ του εργατικού δυναμικού - ηλικιωμένοι, άτομα με αναπηρία και εργαζόμενοι που δεν μιλούν τη γλώσσα στο τρέχον εργασιακό τους περιβάλλον.
<SPEAKER ID="025" NAME="Luca Romagnoli" AFFILIATION="NI">
(IT) Κυρία Πρόεδρε, κυρίες και κύριοι, καταρχήν θα ήθελα και εγώ με τη σειρά μου να εκφράσω τη θλίψη μου για την τραγωδία που έπληξε τους εργαζόμενους στο εργοστάσιο στο Τορίνο. Θεωρώ ότι αποτελεί αδιαμφισβήτητο γεγονός ότι στην Ιταλία συμβαίνουν υπερβολικά πολλοί θάνατοι από εργατικά ατυχήματα, επειδή δεν καταβάλλονται αρκετές προσπάθειες για την αποτροπή τους και τη συμμόρφωση με τους κανόνες.
<P>
" ευθύνη γι αυτό ανήκει εξίσου στις επιχειρήσεις, τις συνδικαλιστικές ενώσεις και τις αρχές επιθεώρησης. Υπάρχουν επιχειρήσεις που καταφεύγουν στη χρήση παράνομων εργαζομένων, προερχόμενων ιδίως από χώρες που δεν είναι μέλη της ΕΕ, ή εργοστάσια, όπως αυτό της ThyssenKrupp, με την παλαιού τύπου βιομηχανική αλαζονεία τους. Εκείνοι που θα έπρεπε να υπερασπίζονται τα συμφέροντα των εργαζομένων δίνουν συχνά τη συναίνεσή τους, αν όχι τη συνεργασία τους, σε τέτοιες καταστάσεις, αντί να είναι άτεγκτοι και να επισημαίνουν αμέσως τα προβλήματα του συστήματος ασφαλείας στους αρμόδιους. Τέλος, η επιθεώρηση εργασίας και οι άλλοι φορείς που είναι υπεύθυνοι για τον έλεγχο και την εποπτεία συχνά δεν αναλαμβάνουν ιδιαίτερες πρωτοβουλίες.
<P>
Πρέπει να προωθήσουμε την ασφάλεια στον χώρο εργασίας στην ΕΕ και, από την άποψη αυτή, η έκθεση Willmott είναι περισσότερο ικανοποιητική από την πρόταση της Επιτροπής. Πιστεύω ότι όταν αναφερόμαστε στην εργασία και τη βιομηχανία, δεν πρέπει να περιοριζόμαστε μόνο στη διασφάλιση της ελευθερίας του ανταγωνισμού και της ανταγωνιστικότητας.
<SPEAKER ID="026" NAME="Iles Braghetto" AFFILIATION="PPE-DE">
(IT) Κυρία Πρόεδρε, κυρίες και κύριοι, άνθρωποι εξακολουθούν να πεθαίνουν στον χώρο εργασίας τους. Σε έναν τομέα, όπου θα έπρεπε κάποιος να είναι σε θέση να επιδείξει τη δυνατότητά του να χειριστεί την ύλη με ισχύ και δημιουργικότητα, να αναπτύξει τις γνώσεις του και να κερδίσει τα προς το ζην, ερχόμαστε πολύ συχνά αντιμέτωποι με περιστατικά θανάτου και απειλών για τη ζωή και την υγεία.
<P>
Αυτός είναι ο λόγος που επικρατεί τόσος θυμός και σύγχυση στην ιταλική κοινή γνώμη όσον αφορά τους επτά εργαζόμενους που έχασαν τη ζωή τους στην πυρκαγιά στο εργοστάσιο της ThyssenKrupp στο Τορίνο τον περασμένο Δεκέμβριο και ο λόγος για τον οποίο διερωτώμαστε τι δεν λειτουργούσε σωστά στο εργοστάσιο εκείνο, ώστε να μπορέσουμε να αποφύγουμε άλλες παρόμοιες καταστροφές. Είμαστε υπεύθυνοι για τέτοιου είδους ανεπάρκειες σε κάθε χώρο εργασίας.
<P>
Σήμερα, διαθέτουμε πολύ εξελιγμένη νομοθεσία που έχει σχεδιασθεί με σκοπό την υποστήριξη μιας κατάλληλης προληπτικής πολιτικής, τον καθορισμό των υποχρεώσεων που οφείλουν να πληρούν οι επιχειρήσεις και την αντιμετώπιση των νέων επαγγελματικών ασθενειών στην Ευρώπη. Εκείνο, ωστόσο, που μας λείπει είναι επαρκείς έλεγχοι, επιθεωρήσεις που θα διασφαλίζουν την τήρηση των νόμων, προσωπικό και χρηματοδοτικοί πόροι. Εξακολουθούμε να μην διαθέτουμε νοοτροπία που θα αναγνωρίζει την αξία των αυστηρών προληπτικών υπηρεσιών, που θα θεωρεί την πρόληψη ως μια συνεχή διαδικασία και όχι μεμονωμένη υποχρέωση, που θα εδραιώνει έναν διαρκή διάλογο μεταξύ των ενδιαφερόμενων μερών, με στόχο την αποτελεσματική ανάπτυξη υψηλών προτύπων ασφαλείας, και που θα μπορεί να εντοπίσει την εμφάνιση νέων ψυχοκοινωνικών επαγγελματικών ασθενειών.
<P>
Εν κατακλείδι, πιστεύω επίσης ότι πρέπει να επανέλθουμε στο αντικείμενο της Πράσινης Βίβλου για την εταιρική κοινωνική ευθύνη, το οποίο αποτελεί μια συνεκτική και καινοτόμο άποψη, και σχετίζεται με τη δέσμευση για τη μείωση των εργατικών ατυχημάτων και των επαγγελματικών ασθενειών.
<SPEAKER ID="027" NAME="Richard Falbr" AFFILIATION="PSE">
(CS) Καταρχάς, θα ήθελα να ευχαριστήσω την κ. Willmott για την έκθεση που με τόση προσοχή ετοίμασε. Εκεί αναφέρεται ότι στόχος της Επιτροπής είναι η μείωση των εργατικών ατυχημάτων κατά 25%. Δεν πιστεύω ότι αυτό είναι εφικτό. Ο αριθμός των επιθεωρητών εργασίας είναι ανεπαρκής και δεν διαθέτουν αρκετά εργαλεία στη διάθεσή τους, ώστε να επιφέρουν αλλαγές. " επιρροή των συνδικαλιστικών ενώσεων μειώνεται διαρκώς. Σε πολλές χώρες, δεν συμμετέχουν πλέον στις έρευνες για τα αίτια των εργατικών ατυχημάτων και την εξάλειψη των συνεπειών τους. Επιπλέον, υπάρχει η ζούγκλα των γραφείων ευρέσεως εργασίας, καθώς και η πίεση για συνεχή επέκταση της λεγόμενης ευελιξίας στο ωράριο των εργαζομένων. Αυτό οδηγεί σε πολλές ώρες εργασίας για τους εργαζόμενους και σε αύξηση των κινδύνων πρόκλησης ατυχημάτων.
<SPEAKER ID="028" NAME="Ewa Tomaszewska" AFFILIATION="UEN">
(PL) Κυρία Πρόεδρε, το σχέδιο ψηφίσματος δίνει έμφαση στην κοινωνική ευθύνη των εταιρειών όσον αφορά την υγεία και την ασφάλεια στην εργασία, ενώ παράλληλα ασχολείται και με το ζήτημα του θεμιτού ανταγωνισμού. Λαμβάνει υπόψη τη μεγάλη σημασία του διαλόγου μεταξύ των κοινωνικών εταίρων, ιδίως του ρόλου των συνδικαλιστικών ενώσεων για τη βελτίωση της ασφάλειας στο εργασιακό περιβάλλον.
<P>
Εφιστά επίσης την προσοχή στην ανάγκη ειδικής μεταχείρισης των μικρομεσαίων επιχειρήσεων στο πλαίσιο της στρατηγικής για τη βελτίωση της υγείας και της ασφάλειας καθώς και στην ανάγκη παροχής διαρκούς κατάρτισης στους εργαζομένους. Στην πλειονότητα των ατυχημάτων εμπλέκονται άτομα που μόλις ξεκινούν να εργάζονται, που δεν διαθέτουν εμπειρία, καθώς και άτομα που διαθέτουν πολύ λίγο χρόνο για ξεκούραση μετά την εργασία.
<P>
Το παρόν ψήφισμα περιλαμβάνει σημαντικά σχόλια σχετικά με την αποκατάσταση και ενσωμάτωση στο περιβάλλον εργασίας ατόμων που επιστρέφουν στη δουλειά μετά από ένα ατύχημα, καθώς και σχετικά με τις προϋποθέσεις που αφορούν την απαγόρευση των διακρίσεων ως προς την πρόσβαση στην εργασία των ατόμων που πάσχουν από καρκίνο. Θα ήθελα να συγχαρώ την εισηγήτρια.
<SPEAKER ID="029" NAME="Jacek Protasiewicz" AFFILIATION="PPE-DE">
(PL) Κυρία Πρόεδρε, στο παρόν Κοινοβούλιο συζητούμε εδώ και χρόνια την ευρωπαϊκή στρατηγική για την αγορά εργασίας. Διαθέτουμε πολλές γνώμες όσον αφορά την κατεύθυνση που πρέπει να ακολουθήσουν οι δραστηριότητές μας. Υπάρχουν εκείνοι που υποστηρίζουν μια σε βάθος εναρμόνιση της νομοθεσίας που αφορά την απασχόληση και άλλοι που υπερασπίζονται την άποψη ότι η φυσική ποικιλομορφία των ευρωπαϊκών αγορών εργασίας είναι ωφέλιμη για την οικονομία της ΕΕ.
<P>
Όπως γνωρίζετε, οι απόψεις μου πάνω στο ζήτημα αυτό είναι υπέρ της δεύτερης γνώμης, με μία σημαντική εξαίρεση. " εξαίρεση αυτή αφορά τη ρύθμιση της υγείας και της ασφάλειας στην εργασία. Πιστεύω ότι, στον τομέα αυτόν, η ενεργός συμμετοχή των θεσμικών οργάνων της ΕΕ είναι και δικαιολογημένη και απαραίτητη.
<P>
Μετά την τελευταία διεύρυνση της ΕΕ, διακρίνουμε ακόμα μεγαλύτερη ποικιλομορφία όσον αφορά τις συνθήκες εργασίας. Αυτή η ποικιλομορφία έχει τόσο εδαφικό όσο και περιβαλλοντικό χαρακτήρα, καθώς, για όποια χώρα και αν πρόκειται, η πλειονότητα των εργατικών ατυχημάτων και των επαγγελματικών ασθενειών επηρεάζει ομάδες όπως οι μετανάστες, οι νέοι ή οι ηλικιωμένοι εργαζόμενοι. Δεν υπαινίσσομαι ότι οι ομάδες αυτές υπόκεινται σε στοχευμένες και συνειδητές διακρίσεις, αλλά ότι πρόκειται μάλλον για συνέπεια της ανεπαρκούς εκπαίδευσης και της απειρίας. Αυτό αποτελεί έναν ακόμα λόγο για την παροχή των κατάλληλων συνθηκών εργασίας και ασφάλειας για αυτούς ακριβώς τους εργαζομένους.
<P>
Θα ήθελα επίσης να επισημάνω ότι σε κάθε κράτος μέλος διακρίνουμε μεγαλύτερα προβλήματα όσον αφορά τη συμμόρφωση με τα υψηλότερα πρότυπα ασφαλείας στην εργασία, σε τομείς όπως οι κατασκευές, η γεωργία και οι μεταφορές. Σε αυτούς κυρίως τους τομείς δραστηριοποιούνται οι μικρομεσαίες επιχειρήσεις και οι οικονομικές, οργανωτικές και νομικές τους δυνατότητες τούς δημιουργούν δυσκολίες όσον αφορά τη συμμόρφωση με υψηλά πρότυπα υγείας και ασφάλειας. Αυτές ακριβώς οι εταιρείες χρειάζονται υποστήριξη από την Ευρωπαϊκή Ένωση, τα θεσμικά της όργανα και τις κυβερνήσεις των κρατών μελών, και η ανάγκη αυτής της υποστήριξης είναι επείγουσα. Δεν αποτελεί αποκλειστικά ζήτημα επιβολής κυρώσεων και αυξημένης εποπτείας. Τα μέσα αυτά, που είναι ασφαλώς πολύ σημαντικά, πρέπει να συνοδεύονται από επενδύσεις στην εκπαίδευση τόσο των εργαζομένων όσο και των εργοδοτών, καθώς και από οικονομική ενίσχυση για την απόκτηση βελτιωμένου και ασφαλέστερου εξοπλισμού στο εργασιακό περιβάλλον.
<SPEAKER ID="030" NAME="Gabriela Creţu" AFFILIATION="PSE">
(RO) Επικροτούμε τις καλές προθέσεις της Επιτροπής, ωστόσο αμφιβάλλουμε για την αποτελεσματικότητά τους.
<P>
Απαιτούνται ακριβή στρατηγικά στοιχεία σχετικά με τις επαγγελματικές ασθένειες, ούτως ώστε να μεγιστοποιηθεί η επίδραση της πολιτικής και να προστατευθούν οι εργαζόμενοι. Τα υπάρχοντα δεδομένα είναι ελλιπή, και είτε κρίνουν με λανθασμένο τρόπο τα φαινόμενα είτε αγνοούν την πραγματικότητα. Οι γυναίκες αποτελούν τα βασικά θύματα των ελλείψεων αυτών, κυρίως διότι συμμετέχουν περισσότερο στην ανεπίσημη οικονομία ή "παραοικονομία".
<P>
Στον τομέα αυτόν, οι επιπτώσεις των συνθηκών εργασίας στην υγεία δεν καταγράφονται καθόλου. Το υπάρχον νομικό πλαίσιο διατηρεί μια προσέγγιση που δίνει έμφαση στα ατυχήματα και τους κινδύνους στους αποκαλούμενους "βαρείς", ανδροκρατούμενους κλάδους της οικονομίας.
<P>
Ζητούμε από την Επιτροπή μια πιο προσεκτική εξέταση των συγκεκριμένων διαφορών μεταξύ ανδρών και γυναικών εργαζομένων και μια αξιολόγηση των διαθέσιμων δεδομένων που θα αναλυθούν ανά φύλο και των δεδομένων που αφορούν τις μακροπρόθεσμες επιπτώσεις και τις ψυχολογικές συνέπειες της απασχόλησης.
<P>
Για να τεκμηριώσουμε το αίτημά μας, σας καλούμε να επισκεφθείτε ένα εργοστάσιο κλωστοϋφαντουργίας. Σοβαρές βλάβες μπορεί να προκληθούν στην όραση και την ακοή, ενώ η συχνότητα εμφάνισης ασθενειών του κυκλοφορικού συστήματος είναι υψηλή. Οι στατιστικές αγνοούν αυτή την κατάσταση. Αυτή είναι η αποκαλούμενη "ελαφριά" βιομηχανία, όπου το μεγαλύτερο μέρος των εργαζομένων είναι γυναίκες και οι μισθοί είναι επίσης χαμηλοί διότι υποτίθεται ότι δεν υπάρχουν κίνδυνοι. Έτσι, οι σημερινές στατιστικές συντηρούν την ιστορική ανισότητα μεταξύ ανδρών και γυναικών, συμπεριλαμβανομένης της μισθολογικής διαφοράς μεταξύ των δύο φύλων.
<SPEAKER ID="031" NAME="Harald Ettl" AFFILIATION="PSE">
(DE) Κυρία Πρόεδρε, είναι απολύτως απαραίτητη μια κοινοτική στρατηγική για την υγεία και την ασφάλεια στην εργασία. Ενώ τα τεχνικά μέτρα για την υγεία και την ασφάλεια των εργαζομένων βελτιώνονται ολοένα, οι ραγδαίες αλλαγές στον κόσμο της εργασίας ενέχουν νέους κινδύνους. Είναι προφανή τα προβλήματα και οι κίνδυνοι από τις νέες χημικές ουσίες στον τομέα της εργασίας.
<P>
Το κυριότερο όμως είναι ότι η αυξανόμενη πίεση για απόδοση που χαρακτηρίζει το πνεύμα της εποχής στον σημερινό κόσμο της εργασίας προξενεί όχι μόνο σωματικά, αλλά και ψυχικά προβλήματα. Οι επισφαλείς σχέσεις εργασίας και ο φόβος των ανθρώπων ότι μπορεί να χάσουν τα μέσα διαβίωσής τους οδηγούν σε ψυχοκοινωνικά προβλήματα. Αναπτύσσονται νέες, δυναμικές επιθετικότητας, νέοι παράγοντες άγχους οδηγούν σε ψυχολογική βία και ο εκφοβισμός αποτελεί σύνηθες φαινόμενο.
<P>
Οι ΜΜΕ είναι ένας ιδιαίτερα ευαίσθητος τομέας όπου μπορούν να εκδηλωθούν τέτοια φαινόμενα των καιρών, εάν αυτά δεν αντιμετωπιστούν με αντίμετρα, ενημέρωση, εποπτεία και παιδεία. Συνεπώς, το εν λόγω ψήφισμα έχει μεγαλύτερη σημασία από αυτήν που προφανώς του αποδίδεται. Συγχαίρω την εισηγήτρια.
<SPEAKER ID="032" NAME="Paul Rübig" AFFILIATION="PPE-DE">
(DE) Κυρία Πρόεδρε, η υγεία στον χώρο εργασίας πρέπει να αποτελεί προτεραιότητα. Ανάγκη μεγαλύτερης δράσης υπάρχει ακόμα και στις δικές μας εγκαταστάσεις του Κοινοβουλίου στις Βρυξέλλες και στο Στρασβούργο. Αρκεί να δει κανείς τη θερμοκρασία που επικρατεί σε αυτήν την αίθουσα, που αγγίζει τα όρια του κινδύνου για την υγεία. Πιστεύω όμως και στη δύναμη του καλού παραδείγματος.
<P>
Πριν από λίγους μήνες ήμουν κλεισμένος σε ένα δωμάτιο ξενοδοχείου στην Ελλάδα και γύρω μαινόταν μια δασική πυρκαγιά. Πρέπει δε να πω ότι το ξενοδοχείο αυτό, που ήταν μια τυπική ΜΜΕ, είχε προετοιμαστεί υποδειγματικά για μια τέτοια κατάσταση. Αν δεν είχαν ληφθεί όλες οι προφυλάξεις ασφαλείας στην εντέλεια, αν δεν υπήρχε καλή οργάνωση και κατάλληλη προετοιμασία, πιθανώς πολλοί άνθρωποι εκεί δεν θα είχαν επιβιώσει. Γι' αυτό πιστεύω ότι ακριβώς αυτή η διαδικασία μάθησης -όπως είπε ο κ. Ettl- η εκπαίδευση και η προετοιμασία για καταστάσεις έκτακτης ανάγκης έχει τεράστια σημασία. Για το ζήτημα αυτό θα ήταν επίσης πολύ χρήσιμο να υπάρχουν συστήματα κινήτρων, για παράδειγμα οι ασφαλιστικές εταιρείες να προσφέρουν χαμηλότερα ασφάλιστρα στις επιχειρήσεις που διαθέτουν εκπαιδευμένο προσωπικό, ενώ και οι φορείς κοινωνικής ασφάλισης θα μπορούσαν να παρέχουν ανάλογα μαθήματα κατάρτισης.
<SPEAKER ID="033" NAME="Miroslav Mikolášik" AFFILIATION="PPE-DE">
- (SK) Ως μέλος του Ευρωπαϊκού Κοινοβουλίου και ως γιατρός, επικροτώ το σχέδιο της Επιτροπής για τη μείωση των εργατικών ατυχημάτων εντός της Ευρωπαϊκής Ένωσης κατά 25% και έχω επίγνωση της ανάγκης για εφαρμογή αποτελεσματικότερων μέτρων σε όλα τα κράτη μέλη, μεταξύ των οποίων παρατηρούνται τεράστιες αποκλίσεις.
<P>
Εκτός από τομείς, όπως εκείνος της μεταλλουργίας, των κατασκευών, της ηλεκτρολογίας ή της δασοκομίας, θα ήθελα επίσης να επισημάνω την υψηλού κινδύνου εργασία των ιατρών και του υγειονομικού προσωπικού, που εκτίθενται στον χώρο εργασίας τους σε τεράστιο κίνδυνο μολύνσεων και στο AIDS, τη φυματίωση, την ηπατίτιδα και πολλές άλλες λοιμώξεις. Λυπούμαι για το γεγονός ότι η μείωση του αριθμού των εργατικών ατυχημάτων και των επαγγελματικών ασθενειών ειδικότερα δεν περιλαμβάνει, για παράδειγμα, τους μετανάστες, τους εργαζόμενους προσωρινής απασχόλησης, τους εργαζόμενους με χαμηλό επίπεδο επαγγελματικών προσόντων και τις γυναίκες σε ορισμένες εταιρείες, όπως μικρομεσαίες επιχειρήσεις.
<P>
Θα ήθελα να επισημάνω τις διατάξεις ορισμένων χωρών που εφαρμόζουν με επιτυχία ολοκληρωμένη αποκατάσταση μετά από ατύχημα ως προϋπόθεση για την επιτυχή επιστροφή στην αγορά εργασίας.
<SPEAKER ID="034" NAME="Silvia-Adriana Ţicău  -" AFFILIATION="PSE">
(RO) Ως εισηγήτρια του παρόντος εγγράφου εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, ζήτησα την ενεργό προώθηση της συμμετοχής των ευρωπαϊκών συνδικαλιστικών ενώσεων και κάλεσα την Επιτροπή να προτείνει ένα νομικό πλαίσιο που θα ενθαρρύνει τους κοινωνικούς εταίρους να συμμετάσχουν σε διασυνοριακές διαπραγματεύσεις.
<P>
" Ευρωπαϊκή Επιτροπή και τα κράτη μέλη μπορούν να παράσχουν χρηματοδότηση για την κατάρτιση των εκπροσώπων των εργαζομένων, οι οποίοι θα υπερασπίζονται και θα προάγουν τα δικαιώματα των εργαζομένων στην ασφάλεια και την υγεία στον χώρο εργασίας.
<P>
Ζητήσαμε επίσης από όλα τα κράτη μέλη να υπογράψουν και να κυρώσουν τη Σύμβαση των "νωμένων Εθνών για την προστασία των δικαιωμάτων των μεταναστών εργαζομένων και των μελών των οικογενειών τους και να συντονίσουν τη βελτίωση της πρόσβασης στην κατάρτιση, ιδίως για τους εργαζόμενους μερικής απασχόλησης και τους εργαζόμενους με σύμβαση ορισμένου χρόνου, ούτως ώστε να τους διευκολύνουν να εξασφαλίσουν μια σταθερότερη απασχόληση.
<P>
Θεωρώ ότι τα κράτη μέλη πρέπει να εφαρμόσουν τα απαιτούμενα μέτρα ώστε να αναγνωρισθούν οι δύσκολες ή επικίνδυνες μορφές εργασίας ως τέτοιες και αυτό να αντικατοπτριστεί και στην κοινωνική προστασία των ατόμων, τόσο κατά τη διάρκεια της απασχόλησής τους όσο και μετά τη συνταξιοδότηση.
<SPEAKER ID="035" NAME="Monica Maria Iacob-Ridzi" AFFILIATION="PPE-DE">
(RO) Μια ευρωπαϊκή στρατηγική για την υγεία και την ασφάλεια στην εργασία αποτελεί ευπρόσδεκτη πρωτοβουλία από την πλευρά της Ευρωπαϊκής Επιτροπής. Ωστόσο, θεωρώ ότι υπάρχουν και άλλες πτυχές που χρήζουν προσεκτικής εξέτασης. Όπως επισήμανε πολύ ορθώς ένας από τους προηγούμενους ομιλητές, πρέπει να λάβουμε υπόψη ότι υπάρχει μια πολύ ιδιαίτερη κατάσταση όσον αφορά τους μετανάστες στην ευρωπαϊκή αγορά εργασίας.
<P>
Πρόσφατη έρευνα της Ευρωπαϊκής Επιτροπής δείχνει ότι οι μετανάστες εκτίθενται σε πολύ μεγαλύτερα επίπεδα κινδύνου όσον αφορά την υγεία και την ασφάλεια στην εργασία. Αυτό οφείλεται τόσο στην επικράτηση της παράνομης εργασίας όσο και σε άλλους παράγοντες, όπως η έλλειψη επίγνωσης των δικαιωμάτων τους για κοινωνικές παροχές και συντάξεις στα κράτη μέλη αλλά και τα προβλήματα στη διασυνοριακή χρήση της ασφάλισης υγείας.
<P>
Τέτοιου είδους ζητήματα εμπίπτουν στην κοινοτική αρμοδιότητα και η Επιτροπή πρέπει να παρακολουθήσει προσεκτικά την εφαρμογή των ευρωπαϊκών νόμων, ούτως ώστε να βελτιώσει τις επισφαλείς συνθήκες εργασίας των μεταναστών.
<P>
Επιπλέον, η ευρωπαϊκή χρηματοδότηση θα μπορούσε να χρησιμοποιηθεί για την κατάρτιση πρόσθετων επιθεωρητών προστασίας της εργασίας, οι οποίοι θα εντοπίζουν τις περιπτώσεις μη συμμόρφωσης με τους κανονισμούς για την υγεία και την ασφάλεια στον χώρο εργασίας.
<SPEAKER ID="036" NAME="Stephen Hughes" AFFILIATION="PSE">
(EN) Κυρία Πρόεδρε, θα ήθελα να αναφερθώ στις μολύνσεις από βελόνες, διότι ήμουν υπεύθυνος για την έκθεση του 2006 που πραγματευόταν αυτό το ζήτημα. Αναρωτιέμαι εάν ο κ. Επίτροπος θα συμφωνούσε μαζί μου ότι, όταν εντοπίζεται κίνδυνος που χρήζει αντιμετώπισης σε ευρωπαϊκό επίπεδο, τότε υπάρχει ανάγκη ταχύτατης δράσης από την Επιτροπή.
<P>
Εάν συμφωνεί, θα ήθελα να εξηγήσει για ποιον λόγο η Επιτροπή χρειάστηκε έναν ολόκληρο χρόνο για τη διαχείριση και την αξιολόγηση του πρώτου γύρου των διαβουλεύσεων με τους κοινωνικούς εταίρους σχετικά με τους τραυματισμούς με βελόνες, μολονότι υπήρξαν μόλις 10 απαντήσεις στη διαβούλευση εκείνη.
<P>
Θα ήθελα επίσης να μας διαβεβαιώσει ότι οι εργασίες σχετικά με το εν λόγω ζήτημα θα προχωρήσουν ταχύτερα κατά το τρέχον έτος. Ένα εκατομμύριο εργαζόμενοι τραυματίζονται ετησίως με βελόνες. Αυτό σημαίνει ότι περίπου ενάμισι εκατομμύριο άνθρωποι θα έχουν τραυματισθεί μέχρις ότου ολοκληρωθεί η έκθεση από το Κοινοβούλιο. Θα μπορούσε, παρακαλώ, η Επιτροπή να κινείται κάπως ταχύτερα στο μέλλον;
<SPEAKER ID="037" NAME="Σταύρος Δήμας">
Μέλος της Επιτροπής. - Κυρία Πρόεδρε, ευχαριστώ όλους τους ομιλητές για τις πολύ θετικές παρεμβάσεις τους.
<P>
Πράγματι, κάθε ατύχημα, κάθε τραυματισμός, κάθε θάνατος στην εργασία, όπως αυτοί που συνέβησαν τον περασμένο Δεκέμβριο στο Τορίνο της Ιταλίας, μας υπενθυμίζει ότι χρειάζεται να γίνουν περισσότερα για την προστασία των εργαζομένων γυναικών και ανδρών της Ευρώπης. Μας υπενθυμίζει ότι πρέπει να γίνουν περισσότερα, ώστε να επιτευχθεί ο απώτατος στόχος μας: να καταστεί δηλαδή η Ευρώπη ένας ασφαλέστερος τόπος εργασίας.
<P>
" νέα στρατηγική αποσκοπεί ακριβώς στην μείωση της σημερινής απαράδεκτης κατάστασης εργατικών ατυχημάτων και επαγγελματικών νόσων.
<P>
Θα ήθελα να τονίσω ότι λαμβανομένων υπόψη των διαθέσιμων ανθρωπίνων πόρων, κρίνεται ότι η τρέχουσα διάθεση προσωπικού θα επιτρέψει στις υπηρεσίες της Επιτροπής να πραγματοποιήσουν δεόντως τα καθήκοντά τους σε αυτόν τον τομέα. Στο πλαίσιο της συνολικής εξέλιξης των ανθρώπινων πόρων που διατίθενται στον τομέα της απασχόλησης και των κοινωνικών υποθέσεων, η Επιτροπή θα αξιολογεί συνεχώς το φόρτο εργασίας στους διάφορους ειδικούς τομείς και θα διαθέτει προσωπικό ανάλογα.
<P>
Θα ήθελα επίσης να αναφέρω στο θέμα της μόλυνσης από βελόνες, ότι ετοιμάζουμε σχετική πρόταση τροποποίησης της οδηγίας την οποίαν θα υποβάλουμε εντός του 2008.
<P>
Θα ήθελα να ευχαριστήσω και πάλι το Σώμα γι' αυτή τη συζήτηση και για την έγκριση της έκθεσης της κ. Willmott.
<P>
Για άλλη μια φορά καταδεικνύεται η ισχυρή πολιτική στήριξη του Ευρωπαϊκού Κοινοβουλίου στην αρχή ότι η εργασιακή υγεία και ασφάλεια παραμένει υψηλή προτεραιότητα στην πολιτική ατζέντα και αυτό προς όφελος της οικονομίας, αλλά και ως εχέγγυο ότι οι εργαζόμενοι επιστρέφουν από την εργασία στα αγαπημένα τους πρόσωπα υγιείς και σε καλή κατάσταση.
<SPEAKER ID="038" NAME="Glenis Willmott">
εισηγήτρια. - (EN) Κυρία Πρόεδρε, θα ήθελα να ευχαριστήσω τους συναδέλφους μου για τα σχόλιά τους και να προσθέσω ένα-δυο πράγματα.
<P>
Πρώτον, ως προς το ζήτημα των καρκίνων, είναι αναγκαίο να αναθεωρηθεί η οδηγία για τους καρκινογόνους παράγοντες, ούτως ώστε να καταδειχθεί η τεχνική πρόοδος και οι αλλαγές στην επιστημονική γνώση στον τομέα της εργασίας. Είναι σημαντικό να έχουμε αποτελεσματικά δεσμευτικά όρια για τους καρκινογόνους, τους μεταλλαξιογόνους παράγοντες και τις ουσίες που είναι τοξικές για την αναπαραγωγή. Οι οριακές τιμές θα πρέπει να βασίζονται σε επιστημονικά στοιχεία και θα ήθελα να προτρέψω την Επιστημονική Επιτροπή της ΕΕ να εξετάσει κατά προτεραιότητα το κρυσταλλικό πυρίτιο. Καλώ τους συναδέλφους να μην διαγράψουν τη σχετική παραπομπή και να αντιτεθούν στην τροπολογία 6.
<P>
Δεύτερον, η έκθεση ζητεί την παρακολούθηση των νανοτεχνολογιών και την αξιολόγηση των ενδεχόμενων κινδύνων για την υγεία, και εγώ με τη σειρά μου θα ήθελα να προτρέψω τους συναδέλφους να αντιτεθούν στην τροπολογία 5, που επιχειρεί να διαγράψει τα παραπάνω. Αναγνωρίζω πλήρως τα πιθανά οφέλη των νανοτεχνολογιών. Εντούτοις, η ταχεία ανάπτυξη των τεχνολογιών αυτού του είδους υπερβαίνει τις γνώσεις μας σχετικά με τους ενδεχόμενους επαγγελματικούς κινδύνους για την υγεία: οι εργαζόμενοι ενδέχεται να εκτεθούν σε νανοσωματίδια μέσω εισπνοής, επαφής με το δέρμα και κατάποσης, και δεν πρέπει να εθελοτυφλούμε και να αρνούμαστε να διεξαγάγουμε έρευνα και να αξιολογήσουμε αν υπάρχουν κίνδυνοι.
<P>
Τρίτον, θα ήθελα απλώς να επαναλάβω την έκκληση προς την Επιτροπή για την υποβολή νομοθετικής τροποποίησης στην οδηγία για τους κινδύνους από βιολογικούς παράγοντες στην εργασία, ούτως ώστε να αντιμετωπισθεί το πρόβλημα των μολύνσεων από βελόνες. Αυτό αποτελεί επείγουσα ανάγκη.
<P>
Όπως ανέφερα νωρίτερα, η υγεία και η ασφάλεια αποτελούν θεμελιώδη δικαιώματα που περιλαμβάνονται στον Χάρτη. Χρειαζόμαστε μια ισχυρή στρατηγική της ΕΕ για να διασφαλίσουμε την τήρηση του θεμελιώδους αυτού δικαιώματος και της επαρκούς προστασίας των εργαζομένων σε ολόκληρη την ΕΕ. Κάθε μεμονωμένο ατύχημα και κάθε νόσος που σχετίζεται με την εργασία συνιστούν παραβίαση των θεμελιωδών δικαιωμάτων των εργαζομένων.
<P>
Όλοι γνωρίζουμε ότι υπάρχουν ισχυροί οικονομικοί παράγοντες, καθώς και σημαντικοί επιχειρηματικοί λόγοι, για την προώθηση της υγείας και της ασφάλειας στην εργασία αλλά, πρωτίστως, το ισχυρότερο επιχείρημα θα πρέπει να είναι το κόστος για την ανθρώπινη υγεία και οι ζωές που μπορούν να σωθούν. Μία ζωή κάθε τριάμισι λεπτά - ποιος θα μπορούσε να διαφωνήσει με αυτό;
<P>
(Χειροκροτήματα)
<SPEAKER ID="039" NAME="Πρόεδρος">
- " συζήτηση έληξε.
<P>
" ψηφοφορία θα διεξαχθεί σήμερα, Τρίτη 15 Ιανουαρίου 2008, στις 12 το μεσημέρι.
<SPEAKER ID="999" NAME="Jean-Pierre Audy " AFFILIATION="PPE-DE">
γραπτώς. - (FR) Θα ήθελα καταρχάς να συγχαρώ την Ευρωπαϊκή Επιτροπή για την κοινοτική στρατηγική 2007-2012 για την υγεία και την ασφάλεια στην εργασία, καθώς και την κοινοβουλευτική επιτροπή μας για το έργο που επιτέλεσε. Σχεδόν 500 000 άτομα πεθαίνουν ή αποκτούν μόνιμη αναπηρία κάθε χρόνο για λόγους που συνδέονται με την εργασία, πρέπει δε να εκφράσουμε τη χαρά μας για τον στόχο της Ευρωπαϊκής Επιτροπής να μειωθούν κατά 25%, κατά μέσο όρο, τα ατυχήματα που σχετίζονται με την εργασία στην Ένωση. Υποστηρίζω την ιδέα για αύξηση της δραστηριότητας του Ευρωπαϊκού Οργανισμού για την Ασφάλεια και την Υγεία στην Εργασία, που έχει την έδρα του στο Μπιλμπάο της Ισπανίας. Σε σχέση με αυτό το θέμα και γενικότερα σε σχέση με την ανάπτυξη της κοινωνικής Ευρώπης, εκφράζω τη λύπη μου διότι ούτε η έκθεση, ούτε άλλωστε η ανακοίνωση της Ευρωπαϊκής Επιτροπής, δίνουν έμφαση στο γεγονός ότι είναι ουσιώδες να στηρίξουμε τους κοινωνικούς εταίρους οι οποίοι, και αυτό είναι κάτι που πρέπει να το θυμόμαστε συνεχώς, διαθέτουν στο πλαίσιο των υφιστάμενων Συνθηκών, με τα άρθρα 137 και εξής της Συνθήκης για την ίδρυση της Ευρωπαϊκής Κοινότητας (ΣΕΚ), -αυτό μάλιστα επιβεβαιώθηκε από τη Συνθήκη της Λισαβόνας που είναι στο στάδιο της επικύρωσης- νομικά μέσα που επιτρέπουν την ανάπτυξη ενός ευρωπαϊκού κοινωνικού δικαίου.
<P>
Γραπτές δηλώσεις (Άρθρο 142)
