<CHAPTER ID="007">
Κοινή οργάνωση της αμπελοοινικής αγοράς (συζήτηση) 
<SPEAKER ID="014" NAME="Πρόεδρος">
" ημερήσια διάταξη προβλέπει τη συζήτηση της έκθεσης του κ. Giuseppe Castiglione, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση κανονισμού του Συμβουλίου που αφορά την κοινή οργάνωση της αμπελοοινικής αγοράς και την τροποποίηση ορισμένων κανονισμών - C6-0254/2007 -.
<SPEAKER ID="015" NAME="Mariann Fischer Boel">
Μέλος της Επιτροπής. - (EN) Κύριε Πρόεδρε, σας ευχαριστώ για την ευκαιρία που μου δίνετε να προβώ σε μερικά σχόλια για τη μεταρρύθμιση του αμπελοοινικού τομέα.
<P>
Θα ήθελα να ευχαριστήσω θερμά τον εισηγητή, κ. Castiglione, για το αξιέπαινο και δύσκολο έργο του να συντάξει το εν λόγω σχέδιο έκθεσης. Το Κοινοβούλιο συνέβαλε καθοριστικά στη συζήτηση, η οποία, οφείλω να πω, ενίοτε ήταν πολύ φορτισμένη συναισθηματικά. Είμαι πρόθυμη να εφαρμόσω τις προτάσεις σας σε ορισμένους τομείς, τουλάχιστον σε κάποιο βαθμό. Επί παραδείγματι, όσον αφορά το καθεστώς εκρίζωσης, θεωρώ ότι υπάρχουν ορισμένα πλεονεκτήματα στο να μειωθεί ο χρονικός ορίζοντας από πέντε σε τρία χρόνια, όπως προτείνεται στην έκθεση. Άκουσα επίσης προσεκτικά τις ανησυχίες σας σχετικά με τη διοχέτευση μέρους των δαπανών του αμπελοοινικού τομέα μέσω του προϋπολογισμού για την αγροτική ανάπτυξη. Ωστόσο, σας υπενθυμίζω ότι το συνολικό ποσό του προϋπολογισμού για τον αμπελοοινικό τομέα θα χορηγηθεί συγκεκριμένα στις περιοχές οινοπαραγωγής. Πάντως, είμαι πρόθυμη να προτείνω μικρότερη εκχώρηση δαπανών στον προϋπολογισμό για την αγροτική ανάπτυξη.
<P>
Τρία είναι τα σημαντικά ζητήματα, για τα οποία η Επιτροπή, η Προεδρία και τα περισσότερα κράτη μέλη δεν έχουν καταλήξει ακόμη σε συναινετική απόφαση, ενώ βρισκόμαστε στην τελική ευθεία για την οριστικοποίηση της μεταρρύθμισης αυτόν το μήνα. Το πρώτο αφορά τα εθνικά κονδύλια. Επρόκειτο να διεξαχθεί συζήτηση για τα ακριβή μέτρα που θα έπρεπε να επιτρέπονται σε αυτά τα κονδύλια, δηλαδή ποιο θα έπρεπε να είναι το περιεχόμενό τους. Θα μπορούσα να είμαι κάπως ευέλικτη εδώ. Επί παραδείγματι, είμαι πρόθυμη να εντάξω στα κονδύλια ορισμένες θέσεις αναφορικά με την καινοτομία και την αναδιάρθρωση του κλάδου των εμπόρων οίνου, όμως πιστεύω ότι εξακολουθεί να είναι απαραίτητη μια σαφής διαχωριστική γραμμή ανάμεσα στο τι είναι εφικτό εντός των εθνικών κονδυλίων και τι εντός της πολιτικής αγροτικής ανάπτυξης, ώστε να αποφευχθεί μια κατάσταση διπλής χρηματοδότησης της ίδιας επένδυσης, του αποκαλούμενου "double guichet".
<P>
Από την άλλη, δεν θα έπρεπε να εντάσσονται μόνιμα μέτρα απόσταξης κρίσης στα εθνικά κονδύλια. " στήριξη προς την απόσταξη κρίσης παρακωλύει την ανταγωνιστικότητα και γι' αυτό πρέπει να την καταργήσουμε εντελώς και όχι να την εισαγάγουμε εκ νέου από την πίσω πόρτα. Επιπλέον, δεν είναι δυνατόν να αρχίσει εκ νέου γενική συζήτηση σχετικά με το μέγεθος των κονδυλίων των διάφορων κρατών μελών. Αν εμπλακούμε και πάλι στη συζήτηση αυτή -ανοίγοντας στην ουσία το κουτί της Πανδώρας- σας εγγυώμαι ότι δεν θα υπάρξει συμφωνία στο τέλος του τρέχοντος έτους. Προβλέπω ότι η συζήτηση που θα ακολουθήσει θα είναι εξαιρετικά μακρά και επίπονη, αν συμβεί κάτι τέτοιο.
<P>
Το δεύτερο σημαντικό ζήτημα είναι η κεφαλαιοποίηση. Οι διαφωνίες για το θέμα αυτό ήταν οξύτατες, αλλά δεν έκλεισα απλώς τα αυτιά μου στη συζήτηση αυτή. Ωστόσο, το η κατεστημένη κατάσταση εμπεριέχει ένα πραγματικό πρόβλημα, το οποίο πρέπει να επιλυθεί. Οι ενισχύσεις για τον εμπλουτισμό με γλεύκος σταφυλιών δεν πρέπει να συνεχισθούν στον ίδιο βαθμό με αυτόν τον τρόπο. Πρόκειται για απαρχαιωμένη, μη αποδοτική, αναποτελεσματική, δαπανηρή πρακτική, η οποία προκαλεί στρέβλωση του εμπορίου. Κατόπιν τούτου, θέλω να τονίσω ότι κατανοώ σαφώς το πόσο σημαντικό είναι να διατηρηθεί η ισορροπία ανάμεσα στην τεχνική του εμπλουτισμού με ζάχαρη και με γλεύκος σταφυλιών, ώστε να καταλήξουμε σε συμβιβασμό ο οποίος να χαίρει της υποστήριξης των οινοπαραγωγών στις νότιες αλλά και τις βόρειες περιοχές της Ευρώπης. Θα βρούμε τρόπο επίλυσης του προβλήματος. Άκουσα την ευρεία έκκληση να μην απαγορευθεί ο εμπλουτισμός με ζάχαρη, όμως -ας είμαστε σαφείς- δεν προτίθεμαι να αποδεχθώ την κατεστημένη κατάσταση, επομένως ο οποιοσδήποτε συμβιβασμός θα συνεπάγεται και νέους όρους.
<P>
Το τρίτο σημαντικό θέμα είναι η συζήτηση σχετικά με τη λήξη του συστήματος των δικαιωμάτων φύτευσης. Ακούω τα επιχειρήματα σχετικά με το πότε το εν λόγω σύστημα θα μπορούσε να πάψει να ισχύει, αλλά δεν μπορούμε να αφήσουμε το όλο ζήτημα στην άκρη, ελπίζοντας ότι θα ξεχασθεί. Ο αμπελοοινικός τομέας χρειάζεται προφανώς περισσότερη ελευθερία, ώστε να ανταποκρίνεται στη ζήτηση το συντομότερο δυνατόν. Έτσι, η πρότασή μου να παραταθεί το σύστημα των δικαιωμάτων φύτευσης μέχρι τα τέλη του 2013 έγινε επί τη βάσει μιας προσέγγισης σε δύο στάδια για την εξισορρόπηση του τομέα - πρώτα εφαρμογή του προγράμματος εκρίζωσης για να μειωθεί η παραγωγή, και στη συνέχεια ελευθέρωση, ώστε οι επιτυχημένοι παραγωγοί να έχουν τη δυνατότητα να αναπτυχθούν. Άκουσα προσεκτικά τα σχόλια από εκπροσώπους του τομέα, όμως ένα πράγμα είναι σαφές - είναι αδήριτη ανάγκη να ορισθεί ημερομηνία λήξης για το σύστημα δικαιωμάτων φύτευσης. Το ποια ακριβώς θα είναι αυτή η ημερομηνία θα αποφασισθεί κατά τον τελικό συμβιβασμό.
<P>
Εν ολίγοις, λοιπόν, άκουσα τα επιχειρήματα όλων των πλευρών, συμπεριλαμβανομένων των επιχειρημάτων στο Ευρωπαϊκό Κοινοβούλιο, αλλά ένα πράγμα παραμένει αμετάβλητο: ο αμπελοοινικός μας τομέας εξακολουθεί να χρειάζεται μεταρρύθμιση αν θέλουμε να παραμείνει στην κορυφή. Τώρα πρέπει να αδράξουμε την ευκαιρία και να καταλήξουμε σε συμφωνία για μια πραγματική μεταρρύθμιση. " πραγματοποίηση της μεταρρύθμισης σημαίνει ότι πρέπει να επενδύσουμε σε κόπο και προσπάθεια, όμως είμαι βέβαιη ότι η απόδοση της επένδυσής μας θα είναι καλή. Το κόστος της αδράνειας είναι υπερβολικά υψηλό για να το αποδεχθούμε, και ελπίζω ότι θα μπορέσουμε να συμφωνήσουμε επ' αυτού.
<SPEAKER ID="016" NAME="Giuseppe Castiglione">
εισηγητής. - (IT) Κύριε Πρόεδρε, κυρίες και κύριοι, ευχαριστώ την Επίτροπο για τη συνεργασία της με το Κοινοβούλιο κατά τη διάρκεια αυτής της μακράς διαδικασίας. Την ευχαριστώ επίσης γιατί εκτιμά το έργο του Ευρωπαϊκού Κοινοβουλίου, ένα σπουδαίο και ενδιαφέρον έργο, στο οποίο συνέβαλε σημαντικά η Επιτροπή Γεωργίας, όπως και ολόκληρο το Κοινοβούλιο και όλοι οι συνάδελφοι. Ευχαριστώ, κυρία Επίτροπε, για την πρόταση που υποβάλατε για μια τόσο φιλόδοξη μεταρρύθμιση, τους στόχους της οποίας δεν μπορούμε να αγνοήσουμε.
<P>
" κατανάλωση μειώνεται, ενώ οι εισαγωγές αυξάνονται, γεγονός που σημαίνει ότι μια ριζική μεταρρύθμιση είναι ζωτικής σημασίας. Ο αμπελοοινικός μας τομέας χρειάζεται μια νέα αρχή: νέο αίμα, νέα δύναμη και νέες προτάσεις. Έχετε δίκιο όταν λέτε ότι αν θέλουμε να παραμείνουμε ανταγωνιστικοί, αν θέλουμε να διατηρήσουμε την πρωτοκαθεδρία του τομέα σε παγκόσμιο επίπεδο, πρέπει να επενδύσουμε στον αμπελοοινικό τομέα. Πρέπει να παρακολουθούμε εκ του σύνεγγυς την αγορά, πρέπει να παράγουμε για την αγορά και να διεισδύουμε στην αγορά με προϊόντα εξαιρετικής ποιότητας.
<P>
Για τον λόγο αυτόν, κυρία Επίτροπε, επιχείρησα -από κοινού με τους συναδέλφους μου στην Επιτροπή Γεωργίας και το Ευρωπαϊκό Κοινοβούλιο, τους οποίους θέλω να ευχαριστήσω και πάλι- να εντάξω στην έκθεση μια ολοκληρωμένη και συνεκτική μεταρρύθμιση η οποία, πάνω από όλα, χαρακτηρίζεται από διαφάνεια. Το σύστημα οφείλει να είναι σε θέση να καλύπτει τις ανάγκες των παραγωγών μας και να τους παρέχει τους απαιτούμενους πόρους, ώστε να είναι ανταγωνιστικοί και επιτυχημένοι.
<P>
Συνολικά, προσπαθήσαμε να συντάξουμε ένα κείμενο το οποίο να παρέχει κατάλληλες απαντήσεις σε κοινές απαιτήσεις, αλλά και να σέβεται, να δραστηριοποιεί και, σε ορισμένες περιπτώσεις, να επιλύει τις διαφορές των διάφορων εθνικών ρυθμίσεων. Έχω μία μόνο προκαταρκτική παρατήρηση: χρειαζόμαστε ριζική αλλαγή του τρόπου σκέψης και της παραγωγικής στρατηγικής. Πρέπει να απομακρυνθούμε από τη λογική της ποσότητας και, αντ' αυτού, να επιδιώξουμε την ποιοτική παραγωγή -την υπεροχή- με τρόπο ο οποίος να τιμά τα συγκεκριμένα εθνικά, περιφερειακά και τοπικά χαρακτηριστικά γνωρίσματα της ευρωπαϊκής αμπελουργίας.
<P>
Γι' αυτό, κυρία Επίτροπε, συμφωνούμε με την κατάργηση των μηχανισμών της αγοράς οι οποίοι αποδείχθηκαν μη αποδοτικοί, αναποτελεσματικοί και έχουν συμβάλει μόνο στη δημιουργία πλεονάζουσας και κακής ποιότητας παραγωγής. Επιτρέψτε μου να αναφέρω μόνο ένα παράδειγμα: την απόσταξη κρίσης, η οποία έχει αναχθεί πλέον σε καθιερωμένο διαρθρωτικό μέτρο και δεν αποτελεί μέσο απόκρισης σε καταστάσεις έκτακτης ανάγκης. Οι δαπάνες ύψους 500 εκατ. ευρώ ετησίως για την απόσταξη είχαν καταστεί δυσβάστακτες. Ως εκ τούτου, υποστηρίζουμε μια πιο αποδοτική χρήση των οικονομικών πόρων: για τα εθνικά αναπτυξιακά προγράμματα και την υλοποίηση μέτρων καλύτερα προσαρμοσμένων στις συγκεκριμένες ανάγκες κάθε παραγωγού χώρας.
<P>
Για τον λόγο αυτόν, κυρία Επίτροπε, κρίναμε σκόπιμο στην έκθεση να επεκτείνουμε τον κατάλογο των διαθέσιμων μέτρων: αποφασίσαμε να συμπεριλάβουμε την αναδιάρθρωση του τομέα, την έρευνα, την καινοτομία και τη βελτίωση της ποιότητας. Όλες αυτές οι δράσεις θα ενθαρρύνουν την επιχειρηματική δημιουργικότητα η οποία είναι τόσο απαραίτητη για τον αμπελοοινικό μας τομέα. Είναι κεφαλαιώδους σημασίας να ενθαρρύνουμε στο ίδιο πνεύμα τη διοργάνωση διαφημιστικών εκστρατειών, όχι μόνο στις διεθνείς αγορές αλλά και στις εγχώριες. Το έχουμε αναφέρει και παλαιότερα, αλλά προέκυψε και από την ανάλυση της Επιτροπής Γεωργίας.
<P>
Είναι αστείο να πιστεύουμε ότι μπορούμε να είμαστε ανταγωνιστικοί με χώρες εκτός των συνόρων μας αν δεν μπορούμε να είμαστε κορυφαίοι στο εσωτερικό, αν δεν μπορούμε να πείσουμε τους συμπολίτες μας για την ποιότητα των οίνων που παράγουμε. Γι' αυτό, η έκθεση τάσσεται υπέρ ενός εναρμονισμένου συστήματος προστασίας των ονομασιών προέλευσης και των γεωγραφικών ενδείξεων, υπέρ μιας σαφούς και διαφανούς επισήμανσης και οινολογικών πρακτικών που να αναγνωρίζονται με βεβαιότητα. Μόνο τότε οι καταναλωτές, οι οποίοι διαδραματίζουν πρωταγωνιστικό ρόλο εδώ, θα εμπιστεύονται τα προϊόντα που αγοράζουν.
<P>
Είναι συνεπώς καθοριστικής σημασίας, κυρία Επίτροπε, να προστατεύονται αποτελεσματικά οι ονομασίες προέλευσης και οι γεωγραφικές ενδείξεις, οι οποίες προβάλλουν την ποιότητα της ευρωπαϊκής αμπελουργίας. Προστασία σημαίνει υποχρέωση παραγωγής εντός της καθορισμένης περιοχής, σημαίνει όμως και αναγραφή στην ετικέτα του έτους παραγωγής αποκλειστικά και μόνο για οίνους ονομασίας προέλευσης ή γεωγραφικής ένδειξης. Αυτοί είναι οι μοναδικοί οίνοι που υπόκεινται σε συνεχείς ελέγχους και, επομένως, είναι οι μόνοι για τους οποίους είναι απολύτως αξιόπιστες οι παρεχόμενες πληροφορίες· ειδάλλως, οι παραγωγοί οίνων ποιότητας θα βρεθούν σε δυσχερή θέση και οι καταναλωτές θα παραπλανηθούν.
<P>
Με το ίδιο σκεπτικό κατά νου, και χάριν συνοχής, η έκθεση υποστηρίζει την πρόταση για καθεστώς εθελούσιας εκρίζωσης με καταβολή πριμοδότησης, έτσι ώστε όσοι επιθυμούν να αποχωρήσουν από την αγορά να μπορούν να το πράξουν με αξιοπρέπεια. Επιπλέον, δεν μπορώ να μην εκφράσω την ικανοποίησή μου για το γεγονός ότι η Επίτροπος συμφώνησε με την ιδέα μου περί μείωσης του χρονικού ορίζοντα από πέντε σε τρία χρόνια. Άλλωστε, φαίνεται ότι ο αριθμός των εκταρίων προς εκρίζωση έχει μειωθεί από 200 000 σε 175 000.
<P>
Σε αντίθεση με την αρχική μας πρόταση, η έκθεση πασχίζει ταυτόχρονα να καλύψει την ανάγκη των οινοπαραγωγών για ασφάλεια στο μέλλον. Δεδομένης αυτής της ανάγκης, δεν μπορούμε να αποφασίσουμε την ελευθέρωση των δικαιωμάτων φύτευσης από τώρα, προτού διαπιστώσουμε αν -και, πάνω από όλα, πόσο αποδοτικά- λειτουργεί το νέο σύστημα.
<P>
Για τον λόγο αυτόν, η έκθεση προβλέπει τη διατήρηση των δικαιωμάτων φύτευσης τουλάχιστον έως το 2013 και καλεί την Επιτροπή να καταθέσει εκτίμηση επιπτώσεων για την πρώτη φάση της μεταρρύθμισης, προκειμένου να είναι σε θέση να αποφασίσει ποιο θα είναι το επόμενο βήμα, έχοντας πλήρη επίγνωση των δεδομένων. Βεβαίως, πρέπει να ληφθεί υπόψη ότι οι αποφάσεις σχετικά με τις γεωγραφικές ενδείξεις πρέπει να λαμβάνονται με σεβασμό προς εκείνους -και υπό την εποπτεία εκείνων- οι οποίοι έχουν επενδύσει κεφάλαια και εργασία σε τέτοιου είδους προγράμματα. Αν αποδειχθεί στη συνέχεια ότι το σύστημα παρεμποδίζει την ανάπτυξη των ανταγωνιστικών παραγωγών, μπορούμε να αυξήσουμε την κυκλοφορία σε κοινοτικό επίπεδο και να διασφαλίσουμε ότι, εφόσον υπάρχουν αποθέματα, αυτά αξιοποιούνται σωστά.
<P>
Θέλω να κάνω μια τελευταία παρατήρηση, κυρία Επίτροπε: δεν υπάρχει αμφιβολία ότι στη συζήτηση κυριάρχησε το θέμα της προσθήκης ζάχαρης. Δεδομένου ότι κατάγομαι από μια χώρα όπως η Ιταλία, όπου η χρήση της σακχαρόζης απαγορεύεται, και κυρίως δεδομένου ότι κατάγομαι από τη Σικελία, όπου γίνεται παραγωγή γλεύκους σταφυλιών, κανείς δεν κατανοεί καλύτερα από εμένα την απογοήτευση της Επιτρόπου στο θέμα αυτό. Εντούτοις, μιλάμε για την ανάγκη να προσφέρουμε στους ευρωπαϊκούς οίνους νέους ορίζοντες ζωής και να τους καταστήσουμε ανταγωνιστικούς, παρέχοντάς τους τα κατάλληλα εχέγγυα, ώστε να είναι ανταγωνιστικοί στην αγορά.
<P>
Αυτός είναι ο στόχος μας και για να τον επιτύχουμε προσπαθήσαμε να υπερβούμε τις εθνικές διαφορές. Ευχαριστώ, κυρία Επίτροπε, για τη συνεργασία σας και, πάνω από όλα, για την αναγνώριση του έργου του Ευρωπαϊκού Κοινοβουλίου. Εντάξαμε σε αυτήν τη μεταρρύθμιση...
<P>
(Ο Πρόεδρος διακόπτει τον ομιλητή)
<SPEAKER ID="017" NAME="Elisabeth Jeggle">
εξ ονόματος της Ομάδας PPE-DE. - (DE) Κύριε Πρόεδρε, κυρία Επίτροπε, κυρίες και κύριοι, η συζήτηση για το θέμα αυτό υπήρξε μακρά και όχι χωρίς διαφωνίες ορισμένες φορές. Επιτρέψτε μου να ευχαριστήσω τον εισηγητή. Κέρδισε επάξια τον σεβασμό μας για το έργο του, το οποίο επιτέλεσε με τρόπο συγκροτημένο και συνεργαζόμενος αποτελεσματικά με όλα τα υπόλοιπα μέλη της επιτροπής.
<P>
Ναι, πρέπει να μεταρρυθμισθεί η κοινή οργάνωση της αμπελοοινικής αγοράς. Πρέπει να προσαρμοσθεί, ώστε να λάβει υπόψη τις τρέχουσες συνθήκες, αλλά και τις μελλοντικές αγορές. Την ίδια στιγμή, κυρία Επίτροπε, η πρόταση αυτή θέτει το ερώτημα κατά πόσον η Επιτροπή πρέπει να παρεμβαίνει στα μικρά ζητήματα τα οποία συμβάλλουν στη διαμόρφωση περιφερειακής ταυτότητας, στις μεθόδους που εφαρμόζονται σε συγκεκριμένες περιοχές επί αιώνες και αποτελούν τη βάση του τοπικού πολιτισμού αυτών των περιοχών. Τέτοιου είδους παρεμβάσεις οπωσδήποτε δεν βοηθούν τους απλούς ανθρώπους. Ορισμένες φορές οι άνθρωποι δεν κατανοούν τι συμβαίνει. Δεν είναι κατανοητό γιατί πρέπει να απαγορευθεί η σακχαρόζη, ενώ την ίδια στιγμή υπογράφονται συμφωνίες εισαγωγής οίνων που παράγονται με σακχαρόζη σε χώρες εκτός της Ευρωπαϊκής Ένωσης.
<P>
Κυρία Επίτροπε, ως το τρίτο θεσμικό όργανο μαζί με το Συμβούλιο και το Κοινοβούλιο, η Επιτροπή οφείλει να επικεντρωθεί στο δικό της ιδιαίτερο καθήκον, δηλαδή την κατάθεση προτάσεων οι οποίες προωθούν τη συνεχιζόμενη ανάπτυξη της Κοινότητας και προάγουν την όλη αναπτυξιακή διαδικασία. " κοινή οργάνωση της αμπελοοινικής αγοράς αποτελεί τμήμα αυτής της διαδικασίας.
<P>
Σε αυτό το σημείο, θα ήθελα να αναφέρω ότι οι συμβιβασμοί, στους οποίους καταλήξαμε στο πλαίσιο της επιτροπής, για τους οποίους αγωνισθήκαμε και, σε ορισμένες περιπτώσεις, εξακολουθούμε να αγωνιζόμαστε, είναι θετικοί για ολόκληρο το Κοινοβούλιο. Τους αποδέχομαι εξ ονόματος της Ομάδας ΕΛΚ-ΕΔ: όλοι μας υποστηρίζουμε τους συμβιβασμούς. Θα απορρίψουμε οποιαδήποτε τροπολογία στρέφεται εναντίον τους.
<SPEAKER ID="018" NAME="Κατερίνα Μπατζελή">
εξ ονόματος της Ομάδας PSE. - Κύριε Πρόεδρε, κύριε Επίτροπε, σήμερα το Ευρωπαϊκό Κοινοβούλιο, το Συμβούλιο και η Επιτροπή θα αποφασίσουν για το μέλλον μιας από τις πιο πολύπλοκες κοινές οργανώσεις αγοράς στην Ευρώπη. Το Ευρωπαϊκό Κοινοβούλιο έχει γνωμοδοτήσει έγκαιρα πριν τη γνωμοδότηση του Συμβουλίου, και αυτό οφείλεται στις έντονες προσπάθειες του εισηγητή μας, κυρίου Castiglione, καθώς και σε όλες τις προσπάθειες των πολιτικών ομάδων.
<P>
Κύριε Επίτροπε, θα ήθελα να επισημάνω ορισμένα σημεία τα οποία πρέπει λάβετε υπόψη σας στην τελική απόφαση του Συμβουλίου για την αναθεώρηση της κοινής οργάνωσης αγοράς οίνου.
<P>
Πρώτον, η αναθεώρηση της αγοράς οίνου δεν μπορεί να γίνει με γραμμικό και λογιστικό μοντέλο, όπως αυτό που χρησιμοποιήσατε στην κοινή οργάνωση αγοράς ζάχαρης, την οποία κληθήκαμε πριν δύο μήνες να επανεξετάσουμε επειδή βρίσκεται σε αδιέξοδο. " αναθεώρηση της αγοράς οίνου δεν μπορεί να βασιστεί στο καταστροφικό μοντέλο της κοινής οργάνωσης βαμβακιού και καπνού με τη μεταφορά πόρων στον δεύτερο πυλώνα, που είχε σαν αποτέλεσμα να συρρικνωθεί η παραγωγή των δύο αυτών προϊόντων, ενώ η ύπαιθρος ερημώνεται. " αγορά οίνου θέλει έναν ισχυρό προϋπολογισμό στον πρώτο πυλώνα, αφενός για να ενισχυθούν άμεσα τα μέτρα στους αμπελουργούς, οι οποίοι θα κληθούν να βελτιώσουν την ποιότητα αλλά και να ελέγξουν την παραγωγή τους, αφετέρου για να ενισχυθεί η πολιτική προώθησης όλων των οίνων, εντός και εκτός Ευρώπης, ενισχύοντας έτσι την εμπορική τους διάθεση στις αγορές.
<P>
Το Ευρωπαϊκό Κοινοβούλιο, κύριε Επίτροπε, θέλει μια νέα ΚΟΑ που θα προτάσσει μάλλον μια επιθετική πολιτική προώθησης αντί για μια αμυντική πολιτική εισαγωγών. Με την έκθεση του Ευρωπαϊκού Κοινοβουλίου κατοχυρώνονται οι ενισχύσεις για τους αμπελουργούς που εφαρμόζουν μέτρα εξομάλυνσης της προσφοράς, αναβάθμιση της ποιότητας και προστασίας του περιβάλλοντος. Διατηρούνται μέτρα ρύθμισης της αγοράς που προσαρμόζονται στις σημερινές ανάγκες, όπως εκείνη της απόσταξης των υποπροϊόντων που λειτουργεί σαν μηχανισμός βελτίωσης της ποιότητας και, ταυτόχρονα, ρύθμισης της αγοράς και της προσφοράς. Προτείνεται ένα εκλογικευμένο καθεστώς εκριζώσεων, που δεν σπαταλά πολύτιμα κοινοτικά κονδύλια για τη μείωση του δυναμικού του ευρωπαϊκού οίνου, ενώ ορίζεται η ενίσχυση στους αμπελουργούς, εκείνη του μέσου περιφερειακού όρου των ενισχύσεων χωρίς τον περιορισμό της οροφής των 350 ευρώ ανά εκτάριο.
<P>
Κύριε Επίτροπε, είμαστε υπέρ της άποψης ότι πρέπει να περιοριστούν όλα εκείνα τα μέτρα που δημιουργούν πλεονάσματα, που διαταράσσουν την ισορροπία της αγοράς και που δημιουργούν πλασματικές και αθέμιτες τιμές εις βάρος άλλων οίνων. Και εδώ, ως Σοσιαλιστική Ομάδα αλλά και προσωπικά ως Κατερίνα Μπατζελή, θα επικροτήσω την οποιαδήποτε πρόταση φέρει η Επιτροπή, η οποία θα τηρεί ισορροπίες στο θέμα του εμπλουτισμού με ζάχαρη, διότι, όπως ειπώθηκε και εκ μέρους της Σοσιαλιστικής Ομάδας, έχουμε συμβάλει σε μια ισορροπημένη πρόταση, για να μη δημιουργηθούν μεταβατικά ορισμένα προβλήματα.
<P>
Ωστόσο η νέα ΚΟΑ οφείλει να εμπλουτίζει αλλά και να σέβεται τις οινολογικές γνώσεις αλλά και την προστασία των καταναλωτών με την πολιτική επισήμανσης. " Επιτροπή Γεωργίας έχει προβλέψει μεταξύ άλλων και την ένδειξη για το ποσοστό διοξειδίου του άνθρακα στην τροπολογία 166, πληροφορίες που σχετίζονται με θέματα δημόσιας υγείας στην τροπολογία 157 και πληροφορίες για την παραγωγή οίνου από υβριδικά ή μεταλλαγμένα αμπέλια στην τροπολογία zu Baringdorf. Τον σεβασμό αυτό απέναντι στον καταναλωτή οφείλουμε να τον κατοχυρώσουμε και με την αναγραφή, περιλαμβανομένων και των οινολογικών πρακτικών.
<P>
Κύριε Επίτροπε, θέλουμε να σηματοδοτήσουμε μια νέα πολιτική απέναντι στις δύο κατηγορίες οίνων: εκείνη των γεωγραφικών ενδείξεων, της ονομασίας προέλευσης, αλλά και των επιτραπέζιων οίνων. Είναι δύο προϊόντα, τα οποία έχουν και τα δύο θέση στη διεθνή ευρωπαϊκή αγορά και δεν θεωρώ ότι πρέπει να έχουμε διαχωριστικές γραμμές με περιφερειακούς κραδασμούς.
<P>
Κλείνοντας, θέλω να πω ότι η πολυπλοκότητα της αναθεώρησης της ΚΟΑ δεν μπορεί να αντιμετωπιστεί ως αδιέξοδο ή αδυναμία των θεσμικών οργάνων. Οφείλεται, κύριε Επίτροπε, κύριε Πρόεδρε, στην πολιτισμική διάθεση και διάσταση αυτού του προϊόντος, την οποία οφείλουμε να σεβαστούμε στις προτάσεις μας.
<SPEAKER ID="019" NAME="Jorgo Chatzimarkakis">
εξ ονόματος της Ομάδας ALDE. - (DE) Κύριε Πρόεδρε, in vino veritas ή, για να αναφέρω το ρητό του Γκαίτε, η ζωή είναι υπερβολικά σύντομη για να πίνουμε κακό κρασί. Τέτοιου είδους ρητά συνοψίζουν τον πυρήνα της μεταρρύθμισης της αμπελοοινικής αγοράς της ΕΕ. Κύριο θέμα της έκθεσής μας είναι η ποιότητα των ευρωπαϊκών οίνων, οι οποίοι μπορούν, σε κάθε περίπτωση, να συγκριθούν με τους εισαγόμενους από τον Νέο Κόσμο. Ποια είναι, λοιπόν, η κατεστημένη κατάσταση; Το 2006, η οινοπαραγωγή ανήλθε στο 5% της συνολικής αξίας της γεωργικής παραγωγής στην ΕΕ. Με 45% της παγκόσμιας έκτασης αμπελώνων, 65% της παγκόσμιας παραγωγής, 57% της παγκόσμιας κατανάλωσης και 70% του όγκου εξαγωγών, ο ευρωπαϊκός οίνος απολαμβάνει ηγετική θέση στην παγκόσμια αγορά. Στον κόσμο του οίνου είμαστε παγκόσμια υπερδύναμη!
<P>
Αναλόγως, υπήρξε ανάγκη για δράση, ώστε να καθιερωθούμε ως υπερδύναμη και, κυρίως, να βελτιώσουμε την ποιότητα των οίνων μας. Οι μεταρρυθμίσεις που προτείνατε, κυρία Επίτροπε, συμπεριλαμβάνουν την άμεση κατάργηση της απόσταξης κρίσης. Φρονώ ότι πολλά από αυτά που αναφέρατε, όπως η ιδιωτική αποθήκευση και η κατάργηση των εξαγωγικών επιδοτήσεων, οι ενισχύσεις για το γλεύκος σταφυλιών και, φυσικά, η ενίσχυση των οίνων με ζάχαρη, αποτελούν κύρια σημεία των προτάσεών σας. Ωστόσο, οφείλουμε να αναφέρουμε ότι αντικατοπτρίζουν μια μάλλον τεχνοκρατική οπτική ευθύς εξαρχής, καθώς εξετάζουν θέματα όπως το αν θα πρέπει να υπάρχει σχέση ανάμεσα στην προσθήκη ζάχαρης και τις ενισχύσεις για το γλεύκος σταφυλιών.
<P>
Κατά τη γνώμη μου, το παρόν Κοινοβούλιο διαπραγματεύθηκε έναν πολύ θετικό συμβιβασμό μεταξύ Βορρά και Νότου, δεδομένου ότι οι αντίστοιχες ανησυχίες τους κυριάρχησαν στο εν λόγω ζήτημα. Στην Επιτροπή Γεωργίας και Ανάπτυξης της Υπαίθρου επιτύχαμε μια εξαιρετικά καλή ισορροπία χάρη στους συμβιβασμούς μας. Στο πλαίσιο αυτό, θέλω να ευχαριστήσω ιδιαίτερα τον εισηγητή, κ. Castiglione, ο οποίος κατέβαλε φιλότιμες προσπάθειες για να επιτευχθεί συμβιβασμός και τελικά καταφέραμε να λάβουμε υπόψη τις ανησυχίες όλων.
<P>
Πιστεύω ότι αναδιαμορφώσαμε την αρχική τεχνοκρατική λύση και της δώσαμε νέο κομψό σχήμα. Επιτύχαμε ισορροπία μεταξύ Βορρά και Νότου. Θέλω επίσης να ευχαριστήσω εσάς, κυρία Επίτροπε, γιατί αναφέρατε στην ομιλία σας ότι κατά βάση προτίθεστε να ακολουθήσετε αυτήν τη γραμμή.
<P>
Ποια είναι τα βασικά σημεία; Εκτός από τον συμβιβασμό, ο οποίος επιτρέπει τη συνέχιση της προσθήκης ζάχαρης, μια άλλη καθοριστική πτυχή της έκθεσής μας είναι η προστασία των περιφερειακών προϊόντων.
<P>
Υπό το πρίσμα της εκστρατείας υπέρ της ποιότητας των ευρωπαϊκών οίνων, υφίσταται και η συνεχής ανάγκη για εθνικά μέτρα στήριξης, τα οποία ανέρχονται σε 1,3 δισ. ευρώ. Πιστεύουμε ότι τα θέματα αυτά πρέπει να εξακολουθήσουν να εμπίπτουν στον πρώτο πυλώνα, ώστε οι πληρωμές να χορηγούνται απευθείας στους παραγωγούς. Επιπλέον, χρειάσθηκε να αναφερθούμε -και αυτό πιστεύω ότι είναι ένα από τα πρωταρχικά μας επιτεύγματα- στην ανάγκη να δείξουμε ιδιαίτερη προσοχή στις ονομασίες προέλευσης και τις γεωγραφικές ενδείξεις που αναγράφονται στις ετικέτες. Αυτό είναι εξαιρετικά σημαντικό θέμα, κατά τη γνώμη μας, γιατί οι ενδείξεις γεωγραφικής προέλευσης των οίνων συνιστούν, φυσικά, ζήτημα πνευματικής ιδιοκτησίας. Αυτό πρέπει να τύχει προστασίας, και πιστεύω ότι επιτύχαμε έναν πολύ θετικό συμβιβασμό στο σημείο αυτό.
<P>
" Ομάδα ALDE θα στηρίξει αυτούς τους συμβιβασμούς, δηλαδή την πλήρη δέσμη των συμβιβασμών, γιατί πιστεύουμε ότι συνιστούν αξιόλογη λύση. Ελπίζουμε ότι το Συμβούλιο θα εγκρίνει τώρα τις προτάσεις μας. " φωνή του Ευρωπαϊκού Κοινοβουλίου είναι η φωνή των πολιτών, καθώς και η φωνή των οινοπαραγωγών και των καταναλωτών. Σας ζητάμε, κυρία Επίτροπε, να προωθήσετε και τα θέματα αυτά στις επαφές σας με το Συμβούλιο και τον δημόσιο τομέα εν γένει.
<SPEAKER ID="020" NAME="Sergio Berlato">
εξ ονόματος της Ομάδας UEN. - (IT) Κύριε Πρόεδρε, κυρία Επίτροπε, κυρίες και κύριοι, το κείμενο το οποίο ετοιμαζόμαστε να ψηφίσουμε αποτελεί έναν αξιόλογο συμβιβασμό και βελτιώνει σημαντικά την αρχική πρόταση της Ευρωπαϊκής Επιτροπής.
<P>
Στόχος μας είναι να πραγματοποιήσουμε μια μεταρρύθμιση η οποία αποσκοπεί στην αναζωογόνηση του τομέα τόσο στις εγχώριες, όσο και στις διεθνείς αγορές. " παγκόσμια ζήτηση δεν μειώνεται αλλά αυξάνεται και, ως εκ τούτου, η σωστή προσέγγιση δεν είναι να παράγουμε λιγότερο, αλλά να επενδύσουμε στην ποιότητα και τον χαρακτήρα των ευρωπαϊκών οίνων, να περιορίσουμε τις δαπάνες, να διαφημίσουμε τους οίνους ώστε να επεκταθεί η αγορά, και να συνδράμουμε τους νέους στη δημιουργία αμπελώνων.
<P>
Είναι εξίσου σημαντικό να περιορίσουμε τη μείωση της ευρωπαϊκής οινοπαραγωγής, όπως πρότεινε η Επιτροπή, αυξάνοντας την αυτονομία των κρατών μελών όσον αφορά τη διαχείριση του καθεστώτος εκρίζωσης. Πρέπει να αποφύγουμε την καταστροφή των αμπελώνων, οι οποίοι, αν και δεν έχουν ενδεχομένως ιδιαιτέρως ισχυρή θέση στην αγορά, παράγουν περιφερειακούς οίνους υψηλής ποιότητας, έχουν καθιερωμένη ιστορική παράδοση και ακόμη και σήμερα διαμορφώνουν τον κοινωνικό ιστό ολόκληρων περιφερειακών περιοχών.
<P>
Παρά τη δημιουργία των κατάλληλων συνθηκών για την τόνωση της ανταγωνιστικότητας, η μεταρρύθμιση αυτή πρέπει να διατηρήσει τους δεσμούς με το παρελθόν και να προαγάγει τη συνέχιση της αμπελουργίας ως παράγοντα προστασίας της γης και του περιβάλλοντος. Συνεπώς, τασσόμαστε υπέρ της χορήγησης των προς διάθεση πόρων με χρονικό ορίζοντα τριών παρά πέντε ετών και της κατανομής τους κυρίως επί τη βάσει ιστορικών δεδομένων, σε γενικές γραμμές σύμφωνα με το ίδιο κριτήριο που εφαρμόσθηκε για όλες τις μεταρρυθμίσεις που έχουν εγκριθεί μέχρι σήμερα.
<P>
Κυρία Επίτροπε, είμαστε αντίθετοι προς την ελευθέρωση των νέων οινολογικών πρακτικών και τη χρήση εισαγόμενου γλεύκους σταφυλιών για τον εμπλουτισμό των οίνων μας ή την ανάμειξή τους με οίνους από τρίτες χώρες, γιατί πιστεύουμε ότι αυτό θα ήταν καταστροφικό για την εικόνα των οίνων και θα έβλαπτε την εμπιστοσύνη των καταναλωτών στο προϊόν, κάτι το οποίο θα είχε εξαιρετικά δυσμενείς επιπτώσεις στην κατανάλωση. Από την άλλη, θεωρούμε ότι είναι ζωτικής σημασίας να παρέχονται ενισχύσεις για το συμπυκνωμένο γλεύκος σταφυλιών και το ανακαθαρισμένο συμπυκνωμένο γλεύκος σταφυλιών που χρησιμοποιούνται για εμπλουτισμό, με στόχο την προστασία μιας οινολογικής πρακτικής κοινής σε πολλές κοινοτικές περιοχές.
<P>
Πιστεύουμε ότι οι επενδύσεις εκ μέρους των παραγωγών πρέπει να λαμβάνονται υπόψη και να αποφεύγεται οποιαδήποτε διαταραχή των εμπορικών ροών, η οποία θα μπορούσε να αυξήσει τα διαθέσιμα αποθέματα. " μεταρρύθμιση αυτή πρέπει να ενθαρρύνει την προστασία των γεωγραφικών ενδείξεων και ονομασιών προέλευσης ως μέσο για την καλύτερη εγγύηση και προστασία των ευρωπαϊκών οίνων στο πλαίσιο των πολυμερών διαπραγματεύσεων και των διμερών εμπορικών συμφωνιών.
<P>
Τέλος, κυρία Επίτροπε, τασσόμαστε κατά της πλήρους ελευθέρωσης των δικαιωμάτων φύτευσης από το 2014 και μετά για οίνους ονομασίας προέλευσης και γεωγραφικής ένδειξης, αλλά αποδεχόμαστε την πρόταση του εισηγητή η νέα μεταρρύθμιση να τεθεί σε ισχύ την 1η Αυγούστου 2009.
<SPEAKER ID="021" NAME="Friedrich-Wilhelm Graefe zu Baringdorf">
εξ ονόματος της Ομάδας Verts/ALE. - (DE) Κύριε Πρόεδρε, κυρία Επίτροπε, θέλουμε ο οίνος να είναι ένα μοναδικό ποτό, τόσο όσον αφορά την παραγωγή του όσο και την κατανάλωσή του. Με αυτό εννοώ ότι δεν επιθυμούμε οινολογικές μεθόδους οι οποίες μας οδηγούν στη λογική της Coca-Cola· θέλουμε να διασφαλίσουμε το μέλλον των ονομασιών προέλευσης και των γεωγραφικών ενδείξεων. Θέλουμε να δούμε ότι υπάρχει υποστήριξη για τις βιολογικές μεθόδους παραγωγής και θέλουμε -προς τούτο καταθέσαμε σχετική τροπολογία- οι περιφέρειες να είναι σε θέση να αποφασίζουν με πλειοψηφία ότι οι οίνοι τους μπορούν να πωλούνται μόνο εμφιαλωμένοι. Συμφωνούμε μαζί σας ότι η μόνιμη απόσταξη του οίνου δεν είναι κατάλληλη μέθοδος και ότι η εισαγωγή του από την πίσω πόρτα της απόσταξης κρίσης πρέπει να αποτραπεί. Συμμεριζόμαστε την άποψή σας επ' αυτού.
<P>
Όσον αφορά τα δικαιώματα φύτευσης, φρονούμε ότι πρέπει να υπάρχει η επιλογή της εκρίζωσης. Στην πραγματικότητα, αν δεν παρέχεται καμία ένδειξη ότι η νέα φύτευση θα επιτραπεί κάποια στιγμή σε δεδομένη περιοχή, η απόφαση για εκρίζωση στην εν λόγω περιοχή δεν βασίζεται στην ποσότητα του οίνου που μπορεί να πωληθεί. Εν ολίγοις, αυτός ο συσχετισμός είναι επιβεβλημένος και τον υποστηρίζουμε.
<P>
Όταν μιλάτε για εμπλουτισμό με γλεύκος σταφυλιών ή ζάχαρη και αναφέρετε ότι πρέπει να μεταβληθεί η ισορροπία ανάμεσα σε αυτές τις δύο μεθόδους, μας βρίσκετε σύμφωνους, γιατί κατ' ουσίαν σημαίνει ότι η προσθήκη ζάχαρης θα εξακολουθήσει να είναι νόμιμη διεργασία. Αν καταλήγαμε σε κάποιον συμβιβασμό επί αυτής της βάσης, θα τον θεωρούσαμε αποδεκτό. " προσθήκη ζάχαρης αποτελεί παλαιά οινολογική διεργασία. Ως εκ τούτου, θα πρέπει να την διαφυλάξουμε και να απορρίψουμε τις πολλές και παράλογες αιτιάσεις των Αμερικανών αναφορικά με τις οινοπαραγωγικές διαδικασίες μας.
<P>
Υπό την προϋπόθεση ότι οι τροπολογίες μας θα γίνουν αποδεκτές, θα υποστηρίξουμε το σχέδιο του εισηγητή στο σύνολό του.
<SPEAKER ID="022" NAME="Vincenzo Aita">
εξ ονόματος της Ομάδας GUE/NGL. - (IT) Κύριε Πρόεδρε, κυρίες και κύριοι, θα ήθελα να πω στον κ. Castiglione ότι -όπως ανέφερε και ο υπουργός, κ. De Castro- η πρόταση της αρμόδιας επιτροπής η οποία εξετάζεται τώρα από το Κοινοβούλιο είναι χειρότερη από εκείνη που είχε καταθέσει αρχικά η Επίτροπος. Μιλάμε για εκατομμύρια ανθρώπους αφοσιωμένους σε ένα προϊόν το οποίο έχει αναδείξει την υπεροχή της Ευρώπης χάρη στην ποιότητά του και τους δεσμούς του με τη γη.
<P>
Το πρώτο θέμα που θα ήθελα να θίξω αφορά την εκρίζωση. Μαθαίνουμε ότι αυτό αφορά περιοχές έκτασης μεταξύ 175 000 και 200 000 εκταρίων. Το πρώτο μου ερώτημα είναι το εξής: ποιος θα εκριζώσει τις αμπελουργικές εκτάσεις και ποιος θα αναλάβει την εκριζωθείσα γη, και είναι κακό να προτείνουμε τα κονδύλια να αξιοποιηθούν -και ίσως μάλιστα να μειωθούν και όχι να αυξηθούν- με στόχο την αναδιάρθρωση αυτών των αμπελώνων για να βελτιωθεί η ποιότητα; Θέλω να απευθύνω στο Κοινοβούλιο το εξής ερώτημα: γιατί πρέπει να εκδιώξουμε δεκάδες ή ίσως και εκατοντάδες εργάτες και γεωργούς για να αφήσουμε χώρο στις μεγάλες πολυεθνικές, όπως ήδη συμβαίνει στη Σικελία, κύριε Castiglione;
<P>
Το θέμα, λοιπόν, είναι το εξής: γιατί να δαπανηθούν ευρωπαϊκά κονδύλια για την εκρίζωση, αντί να αξιοποιηθούν για τη βελτίωση της ποιότητας και την αναδιάρθρωση του τομέα; Εγκρίναμε τόσα πολλά μέτρα στο πλαίσιο του Κοινοβουλίου και των κοινοτικών πολιτικών τα τελευταία χρόνια!
<P>
Το δεύτερο θέμα αφορά την ελεύθερη αγορά των δικαιωμάτων των αμπελουργικών εκτάσεων. Γιατί πρέπει να ελευθερωθεί η αγορά σε ολόκληρη την Ευρώπη; Ποιο το νόημα να αγοράσει κάποιος ένα εκτάριο αμπελουργικής έκτασης στη Σικελία, την Καμπανία, την Ελλάδα ή αλλού και να το μεταφέρει σε άλλη περιοχή; Αυτό το εκτάριο αμπελουργικής έκτασης συνδέεται με δεδομένη ποιότητα και παραγωγή, με ένα τυπικό προϊόν, έναν οικότυπο ο οποίος έχει καθιερωθεί στη συγκεκριμένη περιοχή. Τι νόημα έχει μια πρόταση αυτού του είδους;
<P>
Επιδιώκουμε και εδώ να ενθαρρύνουμε τις μεγάλης κλίμακας εξαγορές που λαμβάνουν χώρα σε ορισμένες περιοχές της Μεσογείου; Αυτό είναι το κύριο θέμα και γι' αυτό πιστεύουμε ότι η πρόταση της Επιτροπής ήταν καλύτερη. " πρόταση του Κοινοβουλίου είναι χειρότερη από εκείνη της Επιτροπής, αν αυτό που επιθυμούμε είναι μια μεταρρύθμιση η οποία βελτιώνει την ποιότητα και επιτρέπει στους γεωργούς και τους λοιπούς εργάτες να παραμείνουν στη γη. Γι' αυτόν τον λόγο, θα καταψηφίσουμε μια μεταρρύθμιση αυτού του είδους.
<SPEAKER ID="023" NAME="Vladimír Železný">
εξ ονόματος της Ομάδας IND/DEM. - (CS) Κύριε Πρόεδρε, η προταθείσα μεταρρύθμιση του αμπελοοινικού τομέα φέρνει σε μειονεκτική θέση την Τσεχική Δημοκρατία και συνιστά διακριτική μεταχείριση εναντίον της. " Ευρωπαϊκή Ένωση, η οποία δεν αντιτάχθηκε στην αραίωση των οίνων προέλευσης "ΠΑ, οι οποίοι εισάγονται νομίμως πλέον στην αγορά της ΕΕ με ποσοστό νερού έως και 30%, και ανέχεται την προσθήκη οξέος στους γλυκούς οίνους της Νότιας Ευρώπης, αυτή η ίδια Ευρωπαϊκή Ένωση προτείνει να απαγορευθεί η χρήση σακχαρόζης στις χώρες της Βόρειας Ευρώπης. " χρήση της σακχαρόζης αποτελεί παράδοση στη χώρα μας επί 200 και πλέον χρόνια. " ΕΕ θέλει να την αντικαταστήσει με συμπυκνωμένο γλεύκος σταφυλιών, το οποίο πρόθυμα θα πωλούν σε αυξημένη τιμή οι χώρες της Νότιας Ευρώπης. " επιδότηση για την Τσεχική Δημοκρατία ανέρχεται στα 85 ευρώ ανά εκτάριο αμπελώνα, ενώ ορισμένες προνομιούχες χώρες λαμβάνουν ακόμη και 245 ευρώ. Αυτό συμβαίνει γιατί η Ευρωπαϊκή Ένωση επιχειρεί να καθιερώσει την αποκαλούμενη ιστορική αρχή, η οποία θα συνιστά διακριτική συμπεριφορά κατά των νέων κρατών μελών. Εντούτοις, ο οίνος που παράγεται στην Τσεχική Δημοκρατία καταναλώνεται εκεί. Σε καμία περίπτωση δεν συνεισφέρει στην πλεονασματική ευρωπαϊκή παραγωγή. Επιπλέον, αυτή η ίδια Ένωση απαιτεί τώρα η Τσεχική Δημοκρατία να συνεισφέρει οικονομικά στη διαφήμιση του ευρωπαϊκού πλεονάζοντος οίνου σε τρίτες χώρες. Συνεπώς, ζητούμε οι πόροι για τη μεταρρύθμιση του αμπελοοινικού τομέα να ενταχθούν στα εθνικά κονδύλια, ώστε τα κράτη μέλη να τους διαθέσουν ανάλογα με τις δικές τους ανάγκες.
<P>
" Ένωση έχει δύο τρόπους να αντιμετωπίσει την πλεονάζουσα παραγωγή οίνου. Ο ένας είναι η άσκοπη και βάρβαρη πρακτική της απόσταξης οίνου σε βιομηχανική αλκοόλη και ο άλλος είναι η εκρίζωση των αμπελώνων: εκρίζωση οπουδήποτε εκτός από εκεί όπου πρέπει να εφαρμοσθεί. Στην πραγματικότητα, θα αρκούσε η εκρίζωση όλων των παρανόμως φυτευθέντων αμπελώνων στις παραδοσιακές χώρες του Νότου, και μάλιστα σε μία συγκεκριμένη, ώστε να επιτευχθεί το όλο εγχείρημα της μεταρρύθμισης. " συνολική έκταση αυτών των παράνομων αμπελώνων πράγματι αντιστοιχεί στον αριθμό των εκταρίων που πρέπει να εκριζωθούν στην ΕΕ. Δεν είναι ότι η ΕΕ δεν γνωρίζει την ακριβή τοποθεσία και δεν έχει στη διάθεσή της τις δορυφορικές φωτογραφίες των αμπελώνων στην Ιταλία οι οποίοι φυτεύθηκαν κρυφά και υπερβαίνουν την ποσόστωση, επί παραδείγματι. Ολοκληρώνοντας, ένα ακόμη ζήτημα το οποίο προωθούν οι ευρωκράτες ανακύπτει εκ νέου στην προτεινόμενη μεταρρύθμιση: η μεταβίβαση της αρμοδιότητας του εν λόγω θέματος από το Συμβούλιο στην Ευρωπαϊκή Επιτροπή, δηλαδή σε μη αιρετούς αξιωματούχους της ΕΕ. Με αυτόν τον τρόπο, οι πιο μικρές χώρες θα στερηθούν το δικαίωμά τους να αποφασίζουν και ο οίνος που, κατά παράδοση, παράγεται στην Τσεχική Δημοκρατία από την εποχή των ρωμαϊκών λεγεώνων θα μετατραπεί σε ακόμη ένα προϊόν το οποίο θα μας αφαιρέσουν προς όφελος της συχνά παράνομης παραγωγής στις νότιες χώρες της ΕΕ. Όμως, δεν έχουμε καμία πρόθεση να τους αφήσουμε να μας στερήσουν αυτήν την υπέροχη παράδοση της χώρας μας.
<SPEAKER ID="024" NAME="Peter Baco" AFFILIATION="NI">
(SK) Διερωτώμαι αν η μεταρρύθμιση αφορά πράγματι τους οίνους καλής ποιότητας Όπως γνωρίζουμε, ο οίνος καλής ποιότητας είναι αυτός που πουλάει. Αυτό σημαίνει ότι ο πελάτης αποδέχεται την ποιότητά του στη ζητούμενη τιμή. Ωστόσο, ορισμένες χώρες της ΕΕ παράγουν οίνους που δεν πωλούνται με κόστος 500 εκατ. ευρώ τον χρόνο.
<P>
" Σλοβακική Δημοκρατία και άλλα κράτη μέλη προέβησαν σε σημαντικότατη μείωση του αμπελοοινικού τους τομέα, και γι' αυτό δεν παράγουν πλέον οίνο που δεν πωλείται. Το να δημιουργηθούν τα εθνικά κονδύλια χρηματοδοτικής ενίσχυσης επί τη βάσει της αποκαλούμενης "ιστορικής αρχής" αντιβαίνει στους κανόνες της αγοράς. Συνιστά διακριτική συμπεριφορά κατά ημών, καθώς μας τιμωρεί εσαεί γιατί δεν υποστηρίξαμε την παραγωγή οίνου που δεν πωλείται.
<P>
Σύμφωνα με την προτεινόμενη μεταρρύθμιση, θα πρέπει να λαμβάνουμε εσαεί μόνο ένα κλάσμα της οικονομικής ενίσχυσης που λαμβάνουν οι παραγωγοί οίνων που δεν πωλούνται. Γι' αυτό, ζητούμε η παροχή οικονομικής ενίσχυσης να συνδέεται αποκλειστικά με τις αμπελουργικές εκτάσεις, ενώ ακριβώς για τους ίδιους λόγους διακριτικής συμπεριφοράς διαφωνούμε με τις αλλαγές στην επισήμανση των οίνων και επιθυμούμε να διατηρηθεί το ισχύον σύστημα.
<SPEAKER ID="025" NAME="Esther Herranz García" AFFILIATION="PPE-DE">
(ES) Κύριε Πρόεδρε, το ερχόμενο σαββατοκύριακο το Συμβούλιο των Υπουργών Γεωργίας θα λάβει πιθανώς την οριστική απόφαση σχετικά με την εν λόγω μεταρρύθμιση της ΚΟΑ του αμπελοοινικού τομέα.
<P>
Ο οίνος δεν είναι απλώς είδος διατροφής αλλά και ένα κόσμημα του γεωργικού τομέα, που έχει πληγεί σοβαρά από τις αποφάσεις της Ευρωπαϊκής Επιτροπής τα τελευταία χρόνια. Είμαστε στην ώρα μας για πρώτη φορά εδώ και αρκετό καιρό: το Κοινοβούλιο θα συντάξει έκθεση η οποία θα μπορεί να αξιοποιηθεί από το Συμβούλιο ώστε να καταλήξει στην τελική πολιτική του απόφαση αυτό το σαββατοκύριακο. Οφείλω να εκφράσω την ειλικρινή μου ικανοποίηση γι' αυτό και θα ήθελα να συγχαρώ τον εισηγητή για το έργο του, αφού για πρώτη φορά το ΕΚ αποφάσισε να εστιάσει στην ποιότητα, τον πολιτισμό και την παράδοση, σε ένα μεσογειακό προϊόν το οποίο έχει μεταφερθεί και σε άλλα μέρη της Ευρώπης, ένα προϊόν το οποίο ενισχύει το ανάστημά μας όχι μόνο στη δική μας ήπειρο αλλά και σε ολόκληρο τον κόσμο.
<P>
Οι οίνοι μας -μην αμφιβάλλετε καθόλου για αυτό, κυρίες και κύριοι- είναι οι καλύτεροι του κόσμου· ο ευρωπαϊκός οίνος είναι ο καλύτερος του κόσμου. Γι' αυτό, πρέπει να τον προστατεύσουμε και να επικεντρωθούμε στη διαφήμισή του: στη διαφήμισή του όχι μόνο εκτός της ΕΕ αλλά και εντός, γιατί οι νέοι στην Ευρώπη έχουν πάψει να πίνουν κρασί τα τελευταία χρόνια. Γιατί έπαψαν να πίνουν κρασί; Γιατί δεν ενδιαφερθήκαμε να το διαφημίσουμε ή να τους ενθαρρύνουμε να το πίνουν.
<P>
Οφείλουμε να προσφέρουμε τα μέσα της ανταγωνιστικότητας στον αμπελοοινικό τομέα, ώστε να παραμείνει ανταγωνιστικός εντός και εκτός της Ευρωπαϊκής Ένωσης. Πρέπει να προαγάγουμε την κατανάλωση οίνου και να εντάξουμε και τους νέους και την ευρωπαϊκή κοινωνία στο σύνολό της στην κουλτούρα του αμπελοοινικού τουρισμού, της κατανάλωσης οίνου, της αμπελοοινικής τεχνογνωσίας και της συνομιλίας και συμμετοχής εντός της κοινωνίας.
<P>
Κυρίες και κύριοι, υπάρχει έλλειμμα κονδυλίων για την αγροτική ανάπτυξη γιατί η πολιτική απόφαση που ελήφθη το Δεκέμβριο του 2005 δεν προέβλεψε τη διάθεση αρκετών χρηματικών πόρων για τον δεύτερο πυλώνα. Εντούτοις, η χρηματοδότηση δεν πρέπει να εξασφαλισθεί εις βάρος των ΚΟΑ, αλλά ενθαρρύνοντας τα κράτη μέλη να διαθέσουν λίγα περισσότερα κονδύλια από τον εθνικό τους προϋπολογισμό στον κοινοτικό προϋπολογισμό. Δεν θα μπορέσουμε να καλύψουμε το τεράστιο κενό της αγροτικής ανάπτυξης στον ευρωπαϊκό προϋπολογισμό υπό την παρούσα οικονομική συγκυρία, αφαιρώντας κονδύλια από τους γεωργούς.
<P>
Όσον αφορά τα δικαιώματα φύτευσης, κυρίες και κύριοι, δεν υπάρχει αμφιβολία ότι πρέπει να διατεθούν τα κατάλληλα μέσα στον τομέα, ώστε να επιτύχει την αυτορύθμισή του. Τα μέσα αυτά πρέπει να είναι νομικά και να διαμορφωθούν εδώ, ώστε να συνεχισθεί η προστασία των δικαιωμάτων φύτευσης, τα οποία επιτρέπουν τον έλεγχο της παραγωγής. Ήδη υπάρχουν ενδείξεις ότι είναι ενδεχομένως επικερδής πρακτική ο έλεγχος της παραγωγής αυτής, ακριβώς όπως ισχύει και για τις ονομασίες προέλευσης.
<P>
Πρέπει να τηρήσουμε τις δεσμεύσεις μας και, επομένως, θα καταψηφίσουμε όλες τις κατατεθείσες τροπολογίες, και κυρίως όποιες δεν σέβονται τις δεσμεύσεις στις οποίες έχουμε ήδη προβεί, και αναφέρομαι στο σημείο αυτό στη Σοσιαλιστική Ομάδα.
<SPEAKER ID="026" NAME="Luis Manuel Capoulas Santos" AFFILIATION="PSE">
(PT) Κύριε Πρόεδρε, και εγώ θέλω ξεκινώντας να συγχαρώ τόσο τον εισηγητή για το έργο του όσο και τη σκιώδη εισηγήτρια της Ομάδας ΕΣΚ, όχι μόνο για την ιδιότητά της αυτή στην εν λόγω έκθεση, αλλά και για την έκθεση πρωτοβουλίας που προηγήθηκε της συζήτησης.
<P>
Το έργο της συμπυκνώνει το πνεύμα του συμβιβασμού και της εποικοδομητικής στάσης των Σοσιαλιστών προς την κατεύθυνση της εξεύρεσης μιας ισορροπημένης λύσης. " συζήτηση διήρκεσε επί μακρόν, επιβεβαιώνοντας έτσι τρία πράγματα: τη σπουδαιότητα του εν λόγω τομέα από οικονομική και κοινωνική άποψη, παρά την τόσο έντονη κακομεταχείρισή του κατά το παρελθόν από την κοινή γεωργική πολιτική· το γεγονός ότι οι ισχύοντες κανόνες δεν συμβαδίζουν με την τρέχουσα κατάσταση της αγοράς και τις αλλαγές στις καταναλωτικές συνήθειες· και την ανάγκη πραγματοποίησης μεταρρυθμίσεων, ώστε να επιλυθούν αυτά τα προβλήματα.
<P>
" συζήτηση αυτή αποκάλυψε επίσης τον υψηλό βαθμό συναίνεσης για τα προβλήματα που πλήττουν τον τομέα. Ωστόσο, δεν συμφωνήσαμε όλοι με τις λύσεις που πρότεινε η Ευρωπαϊκή Επιτροπή, γι' αυτό και το Ευρωπαϊκό Κοινοβούλιο απέδειξε πόσο εποικοδομητική ήταν η στάση του, επιτυγχάνοντας ευρύ συμβιβασμό στην Επιτροπή Γεωργίας και Ανάπτυξης της Υπαίθρου, αλλά και με τις λεπτομερείς προτάσεις της Ομάδας ΕΣΚ. Οι προτάσεις αυτές έχουν ως στόχο να λειτουργήσουν συμπληρωματικά προς τον εν λόγω συμβιβασμό στα πλέον ευαίσθητα θέματα, όπως: ελευθέρωση των δικαιωμάτων φύτευσης· εκρίζωση των αμπελουργικών εκτάσεων· προσθήκη ζάχαρης και ενισχύσεις για το γλεύκος σταφυλιών· διατήρηση της πόσιμης αλκοόλης, η οποία είναι εξαιρετικά σημαντική για ορισμένους οίνους καθιερωμένης αξίας, όπως το πόρτο, η ανταγωνιστικότητα των οποίων πρέπει να εξασφαλισθεί· πρόληψη κρίσεων· διαφήμιση και ούτω καθ' εξής.
<P>
Ως εκ τούτου, η θέση του Κοινοβουλίου λειτουργεί ως πραγματική κινητήριος δύναμη και δείχνει στο Συμβούλιο και την Επιτροπή την πορεία που πρέπει να ακολουθήσουμε. Στις γενικές της γραμμές η θέση του Κοινοβουλίου δείχνει ότι είναι εφικτό να βρεθεί τελικά λύση, η οποία να είναι σε θέση να ανταποκρίνεται στα γενικά προβλήματα του τομέα, καθώς και στα ειδικά ζητήματα των οινοπαραγωγικών περιοχών.
<P>
Κυρία Επίτροπε, τη στιγμή που πρόκειται να αρχίσουμε τις συζητήσεις για τον υγειονομικό έλεγχο της ΚΓΠ και, κάτι με ιδιαίτερο ενδιαφέρον για εμάς, για το σενάριο για τη γεωργία μετά το 2013, είναι ζωτικής σημασίας να ολοκληρωθεί σύντομα η εν λόγω μεταρρύθμιση. Ελπίζω, συνεπώς, ότι το Κοινοβούλιο θα εμπνεύσει το Συμβούλιο σχετικά με τις αποφάσεις που πρέπει να ληφθούν γιατί η στάση του Κοινοβουλίου και οι συστάσεις του, σε γενικές γραμμές, λειτουργούν θετικά για τις ευρωπαϊκές αμπελουργικές εκτάσεις και τον αμπελοοινικό τομέα.
<SPEAKER ID="027" NAME="Donato Tommaso Veraldi" AFFILIATION="ALDE">
(IT) Κύριε Πρόεδρε, κυρίες και κύριοι, θέλω να ευχαριστήσω την Επίτροπο, όμως πρώτα επιτρέψτε μου να ευχαριστήσω ιδιαιτέρως τον εισηγητή, κ. Castiglione, για το εξαιρετικό, πλήρες και πολύτιμο έργο του.
<P>
Το να ανταποκριθούμε στις προκλήσεις του διεθνούς ανταγωνισμού, μέσα από προγράμματα για τη βελτίωση της ποιότητας και την προστασία των τυπικών χαρακτηριστικών, είναι ο κύριος στόχος που πρέπει να θέσουμε με τη μεταρρύθμιση του ευρωπαϊκού αμπελοοινικού τομέα. Ωστόσο, είναι σημαντικό να διασφαλίσουμε ότι θα διατηρηθούν οι ενισχύσεις για το συμπυκνωμένο γλεύκος σταφυλιών και το ανακαθαρισμένο συμπυκνωμένο γλεύκος σταφυλιών που παράγεται στην Ευρωπαϊκή Κοινότητα, δεδομένου ότι πρόκειται για οινολογική πρακτική κοινή σε πολλές κοινοτικές περιοχές. Όσον αφορά την προσθήκη ζάχαρης, οποιαδήποτε χρήση σακχαρόζης για λόγους εμπλουτισμού θα πρέπει να επισημαίνεται στην ετικέτα, ώστε να επιτύχουμε μεγαλύτερη διαφάνεια και ενημέρωση των καταναλωτών.
<P>
Τα εθνικά προγράμματα ενισχύσεων πρέπει να αξιοποιούνται υπέρ των διαφημιστικών εκστρατειών εντός της Ευρωπαϊκής Ένωσης, αλλά και για λόγους πρόληψης της κρίσης, για την έρευνα, την ανάπτυξη και πάνω από όλα για κάθε δυνατή βελτίωση στην ποιότητα του οίνου.
<P>
Όσον αφορά την ελευθέρωση των δικαιωμάτων φύτευσης, η αναβολή έως το 2013 μπορεί ίσως να είναι αποδεκτή για οίνους προστατευόμενης ονομασίας προέλευσης και γεωγραφικής ένδειξης. Προκειμένου να επιτευχθεί ισορροπία για άλλα είδη οίνων, η ελευθέρωση θα πρέπει να επιτραπεί μόνο κατόπιν της εκτίμησης επιπτώσεων από την Επιτροπή, η οποία πρόκειται να πραγματοποιηθεί πριν από το τέλος του 2012.
<SPEAKER ID="028" NAME="Andrzej Tomasz Zapałowski" AFFILIATION="UEN">
(PL) Κύριε Πρόεδρε, ένα από τα θεμελιώδη προβλήματα της αμπελοοινικής αγοράς είναι ότι όλο και περισσότεροι οίνοι εισάγονται από τρίτες χώρες. Διερωτόμαστε αν ο οίνος από αυτές τις χώρες είναι πράγματι καλύτερος. " απάντηση είναι πως όχι. " ποιότητα των οίνων από τρίτες χώρες δεν είναι καλύτερη από αυτήν των δικών μας, αλλά η τιμή τους είναι πολύ χαμηλότερη.
<P>
" πατρίδα μου είναι κυρίως χώρα κατανάλωσης οίνου. Οι συμπολίτες μου λαμβάνουν υπόψη τους δύο κριτήρια, την τιμή και την ποιότητα. " αναγνωριστική ετικέτα δεν έχει τόση σημασία για εκείνους, είναι όμως σύνηθες να πληρώνουν πιο ακριβά την επωνυμία, παρά την ποιότητα του οίνου. " διαφήμιση από μόνη της δεν θα επιτύχει τίποτα. Δεν θα προσελκύσει πελάτες που ενημερώνονται για τις τιμές ούτε στις χώρες της πάλαι ποτέ Ένωσης των 15. Αυτό το διαπίστωσα ο ίδιος στα καταστήματα των Βρυξελλών.
<P>
Επικροτώ το γεγονός ότι παραμένει η δυνατότητα χρήσης του όρου "φρουτώδης οίνος". Αυτό αποτελεί ιδιαίτερο κομμάτι της παραδοσιακής αγοράς και δεν λειτουργεί ανταγωνιστικά προς την αμπελοοινική αγορά. Όπως και στην περίπτωση του ορισμού της βότκας, δεν είναι αποδεκτό να ενεργούμε εις βάρος της παράδοσης συγκεκριμένων χωρών, της επωνυμίας ή της ποιότητας απλώς και μόνο γιατί ο αμπελοοινικός τομέας ταλανίζεται από προβλήματα.
<SPEAKER ID="029" NAME="Marie-Hélène Aubert" AFFILIATION="Verts/ALE">
(FR) Κύριε Πρόεδρε, κυρία Επίτροπε, φυσικά συμφωνούμε με την επιθυμία σας να θέσετε τέρμα στις επιδοτήσεις οι οποίες ενθαρρύνουν την υπερπαραγωγή και προκαλούν απαράδεκτες στρεβλώσεις, αλλά δεν μπορούμε να αποδεχθούμε ότι σκοπεύετε να καταστήσετε τον οίνο, ο οποίος, πάνω από όλα, συνδέεται με το έδαφος και αποτελεί ένα ολοένα πιο τυποποιημένο προϊόν το οποίο πωλείται σε όλον τον κόσμο, υποκείμενο των ιδιοτροπιών της μόδας και της προώθησης των πωλήσεων. Επιθυμώ να τονίσω δύο σημεία εδώ.
<P>
Το πρώτο είναι η αδήριτη ανάγκη να προστατεύσουμε τις γεωγραφικές ενδείξεις και τις ονομασίες προέλευσης, οι οποίες συχνά αμφισβητούνται, αλλά ορίζουν τον δεσμό με τη γη που διέπει το ευρωπαϊκό γεωργικό μοντέλο. Θέλουμε να αναδείξετε αυτό το μοντέλο και όχι να το θυσιάσετε στον βωμό των μεγάλων αγορών προς το συμφέρον αποκλειστικά των κερδοσκόπων. Ζητάμε επίσης να δοθεί μεγαλύτερη προσοχή στις οικολογικές αμπελουργικές μεθόδους, στις οποίες εξακολουθούν να χρησιμοποιούνται πολλές και διάφορες χημικές ουσίες και πρόσθετα. Από αυτήν την άποψη, σας ζητάμε να παράσχετε ειδική υποστήριξη προς τη βιολογική αμπελοκαλλιέργεια, οι προδιαγραφές της οποίας καταρτίζονται αυτήν τη στιγμή.
<P>
" βιοποικιλότητα των εδαφών, των καλλιεργειών και των γεύσεων, η ανάπτυξη και η προώθηση της ποιότητας, καθώς και ο εκπληκτικός πλούτος των ευρωπαϊκών αμπελουργικών εκτάσεων: αυτά είναι το μέλλον και οι αρχές οι οποίες πρέπει να διαμορφώσουν τη βάση αυτής της μεταρρύθμισης.
<SPEAKER ID="030" NAME="Ilda Figueiredo" AFFILIATION="GUE/NGL">
(PT) Κύριε Πρόεδρε, επικρίνουμε δριμέως την πρόταση της Ευρωπαϊκής Επιτροπής για τη μεταρρύθμιση της κοινής οργάνωσης της αμπελοοινικής αγοράς. Εκτός από την εκρίζωση των αμπελουργικών εκτάσεων, ιδιαιτέρως ανησυχητική θεωρούμε και την πρόταση για ελευθέρωση των δικαιωμάτων φύτευσης. Θεωρούμε ότι η έκθεση που εγκρίθηκε από την Επιτροπή Γεωργίας και Ανάπτυξης της Υπαίθρου δεν παρέχει καμία προστασία από αυτήν την άποψη. Αυτό που διακυβεύεται εδώ είναι η οινοπαραγωγική κληρονομιά της Ευρώπης και το μέλλον των αχανών περιοχών οι οποίες δεν αποτελούν μόνο οινοπαραγωγικές περιοχές με ονομασίες προέλευσης και γεωγραφικές ενδείξεις, αλλά και περιοχές όπου παράγονται επιτραπέζιοι οίνοι ποιότητας. Κατά συνέπεια, και προκειμένου να υπερασπισθούμε την παραδοσιακή αμπελοκαλλιέργεια και οινοπαραγωγή, την απασχόληση και τη βιοποικιλότητα, εμμένουμε υπέρ των δικαιωμάτων φύτευσης και της διατήρησης της στήριξης για την αναδιάρθρωση των αμπελώνων, την παρακολούθηση της παραγωγής και τη διατήρηση της ποιότητας, δίδοντας ιδιαίτερη προσοχή στην οικογενειακή γεωργία και τις συνεταιριστικές ενώσεις παραγωγών, στη στήριξη της απόσταξης του πόσιμου οίνου και τη χρήση γλεύκους σταφυλιών που παράγεται στην περιοχή. Δεν υποστηρίζουμε, όμως, την προσθήκη ζάχαρης.
<SPEAKER ID="031" NAME="Jean-Claude Martinez" AFFILIATION="NI">
(FR) Κυρία Επίτροπε, εκτός από τις αναφορές του στα εθνικά κονδύλια, τις πριμοδοτήσεις και τις φυτεύσεις, το σχέδιο αυτό -το τρίτο σε 15 χρόνια- συνοψίζεται σε τρεις ιδεολογικές προσεγγίσεις οι οποίες έχουν έναν και μοναδικό σκοπό. " πρώτη είναι μαλθουσιανικής προέλευσης. " Ευρωπαϊκή Επιτροπή δεν συμπαθεί ιδιαίτερα τους οινοπαραγωγούς, γι' αυτό θέλει να εκριζώσει και να πετάξει τα σταφύλια, να καταργήσει την προσθήκη ζάχαρης και να μειώσει την παραγωγή, με τον ίδιο τρόπο που προκλήθηκε η έλλειψη γάλακτος και σιτηρών.
<P>
" δεύτερη είναι ο "laissez-faire" καπιταλισμός με γνώμονα το κέρδος, "laissez-faire" για τις φυτεύσεις, τις εισαγωγές, την αραίωση, την προσθήκη πριονιδίων, το ψεύτικο κρασί, το γλεύκος σταφυλιών το οποίο εισάγεται για να δημιουργηθεί μια παγκόσμια "σούπα" κρασιού.
<P>
" τρίτη προσέγγιση είναι η παγκοσμιοποίηση. Μετά την ενιαία αγορά και το ενιαίο νόμισμα έρχεται ο ενιαίος οίνος: ένας γευστικός, ξύλινος, "φωσφορυλιωμένος" οίνος τύπου Coca-Cola, ο οποίος δεν χρειάζεται καν οινοπαραγωγούς γιατί ο πραγματικός στόχος είναι να ελευθερωθούν οι αμπελουργικές εκτάσεις της Μεσογείου, ειδικά εκείνα τα 250 000 εκτάρια γύρω από το Languedoc-Roussillon, 2,5 δισεκατομμύρια τετραγωνικά μέτρα γης, όπου θα εκριζωθούν οι αμπελώνες για να χτιστούν σπίτια, μια αγορά αξίας ενός τρις ευρώ. " ΚΟΑ του αμπελοοινικού τομέα θα μετατραπεί τελικά σε ΚΟΑ του τομέα των ακινήτων.
<P>
Στέκομαι, λοιπόν, ενώπιόν σας ως βουλευτής των οινοπαραγωγών Ινδιάνων. Δεν θέλω να πάρω το δέρμα του κρανίου σας, κυρία Επίτροπε. Θέλω μόνο να αφήσουμε στην ησυχία τους τους οινοπαραγωγούς, οι οποίοι κάνουν τον κόσμο ευτυχισμένο επί 2 000 και πλέον χρόνια.
<SPEAKER ID="032" NAME="Agnes Schierhuber" AFFILIATION="PPE-DE">
(DE) Κύριε Πρόεδρε, κυρία Επίτροπε, κυρίες και κύριοι, καταρχάς θέλω να ευχαριστήσω τον εισηγητή μας γιατί κατέβαλε κάθε ανθρωπίνως δυνατή προσπάθεια για να καταλήξει σε αυτόν τον συμβιβασμό. Από τότε που η Επιτροπή κατέθεσε για πρώτη φορά έγγραφο σχετικά με τη μεταρρύθμιση της κοινής οργάνωσης αγοράς του αμπελοοινικού τομέα, αλλά και στη σημερινή συζήτηση, διαπιστώσαμε ότι ο οίνος συνιστά ένα από τα πλέον ευαίσθητα γεωργικά προϊόντα· είναι ένα από τα πλέον εκλεπτυσμένα προϊόντα, αλλά ταυτόχρονα προκαλεί συγκινήσεις όσο λίγα άλλα. Πιστεύω ότι το Ευρωπαϊκό Κοινοβούλιο, και ιδίως η Επιτροπή Γεωργίας και Ανάπτυξης της Υπαίθρου, κατόρθωσε να συγκεντρώσει και να καταθέσει μια συμβιβαστική δέσμη, η οποία αντικατοπτρίζει μια σοφή επιλογή προσέγγισης, καθώς διασφαλίζει, επί παραδείγματι, ότι οι παραδοσιακές οινολογικές μέθοδοι που εφαρμόζονται στα κράτη μέλη διευκρινίζονται σαφώς βάσει των διαφορών της ευρωπαϊκής αμπελουργίας και -κάτι που θεωρώ εξαιρετικά σημαντικό- ότι οι οίνοι ποιότητας διαχωρίζονται από τους επιτραπέζιους. Είναι επιτακτική ανάγκη οι ονομασίες προέλευσης να εξακολουθήσουν να ισχύουν. Ωφελούν τους οινοπαραγωγούς, αλλά κυρίως τους καταναλωτές.
<P>
" διατήρηση των ορίων εμπλουτισμού ενισχύει την παραδοσιακή οινοπαραγωγή στην Ευρώπη. Οι ποικίλες κλιματολογικές, γεωγραφικές και διαρθρωτικές συνθήκες της αμπελουργίας στην Ευρώπη πρέπει να λαμβάνονται υπόψη. Ως Αυστριακή γνωρίζω πόσο απαραίτητο είναι να ληφθούν ορισμένα μέτρα, αλλά αντιτίθεμαι στην υποχρεωτική εκρίζωση γιατί πρέπει να παρακολουθούμε εκ του σύνεγγυς τις οινολογικές επιλογές των καταναλωτών και να εντοπίζουμε πού υπάρχει προοπτική περαιτέρω αύξησης της κατανάλωσης. " εξοικονόμηση κονδυλίων που επιτυγχάνουμε μέσω αυτών των μεταρρυθμίσεων -και ανυπομονώ και εγώ να γίνει αυτό- πρέπει να παραμείνει εντός του πρώτου πυλώνα και να εξακολουθήσει να υπάρχει στήριξη προς την αμπελουργία και τους οινοπαραγωγούς με τον έναν ή τον άλλο τρόπο.
<P>
Ολοκληρώνοντας, θα ήθελα να πω ότι θεωρώ πως η Επιτροπή Γεωργίας και Ανάπτυξης της Υπαίθρου πέτυχε να καταθέσει μια δέσμη που χαρακτηρίζεται από συνοχή και σύνεση, και ελπίζω η αυριανή κοινοβουλευτική ψηφοφορία να αποστείλει προς το Συμβούλιο και την Επιτροπή σαφές μήνυμα ότι επιθυμούμε η αμπελουργία να έχει μέλλον και στην Ευρώπη.
<SPEAKER ID="033" NAME="Rosa Miguélez Ramos" AFFILIATION="PSE">
(ES) Κύριε Πρόεδρε, θέλω καταρχάς να συγχαρώ τον εισηγητή του ΕΚ, κ. Castiglione, για το εκπληκτικό έργο του. Το εξαιρετικό στην έκθεσή του είναι ότι συμπεριλαμβάνει πολλούς από τους προβληματισμούς που εκφράσθηκαν όχι μόνο από εμάς, ως μέλη του Ευρωπαϊκού Κοινοβουλίου, αλλά και από την ευρωπαϊκή βιομηχανία οίνου.
<P>
Κυρία Επίτροπε, έχουν γίνει ορισμένες αλλαγές από τότε που καταθέσατε αυτήν την πρόταση για τη νέα ΚΟΑ του αμπελοοινικού τομέα. Ορισμένες πτυχές έχουν διαφοροποιηθεί ελάχιστα, ενώ άλλες έχουν αλλάξει σημαντικά, πιστεύω όμως ότι πολλές από τις αλλαγές είναι θετικές. Επί παραδείγματι, η εκρίζωση δεν είναι πλέον το κύριο θέμα της μεταρρύθμισης, και με χαρά σας άκουσα να λέτε νωρίτερα ότι η Επιτροπή εργάζεται με χρονικό ορίζοντα τριών ετών, όπως ζητά το Κοινοβούλιο, και όχι πέντε ετών, όπως είχατε προτείνει.
<P>
Πρόκειται για τη μεταρρύθμιση μιας ΚΟΑ εξαιρετικά σημαντικής για την ευρωπαϊκή γεωργία, όπως ελέχθη από την αρχή, η οποία εμφανίζει ορισμένες πολύ θετικές πτυχές, και γι' αυτό σας ευχαριστώ. Επί παραδείγματι, το κανονιστικό πλαίσιο απλουστεύθηκε και έγινε πιο ευέλικτο, γεγονός το οποίο θα μας βοηθήσει να καταστούμε πιο ανταγωνιστικοί. Το θέμα αυτό το έθιξε ήδη η κ. Herranz σε σχέση με τη διαφήμιση των ευρωπαϊκών οίνων εντός και εκτός Ευρώπης.
<P>
Κατατέθηκαν πολλές τροπολογίες για την πρότασή σας να εξαλειφθούν οι τρέχουσες ρυθμίσεις της αγοράς και να αντικατασταθούν από κατάλογο των εθνικών κονδυλίων. Προφανώς τα μέτρα της αγοράς έχουν ήδη συμβάλει στη διατήρηση του εισοδήματος των γεωργών και της οικονομικής δραστηριότητας στις αγροτικές περιοχές, κάτι που εξακολουθεί να ισχύει. Συνεπώς, και χωρίς να απειλείται ο συμβιβασμός του κ. Castiglione, επιθυμώ να καταθέσω νέα τροπολογία για τη διασφάλιση των άμεσων ενισχύσεων υπέρ της διαφοροποίησης, ενισχύσεων τις οποίες τα κράτη μέλη θα μπορούσαν να εντάξουν στον εθνικό τους προϋπολογισμό, ώστε να βοηθήσουν τους γεωργούς κατά τη μετάβαση προς τη νέα ΚΟΑ. " διάρκεια ισχύος αυτού του μέτρου και οι μέθοδοι που θα εφαρμοσθούν θα αποφασισθούν από την επιτροπή διαχείρισης.
<P>
Κυρία Επίτροπε, πιστεύω ότι για τους επαγγελματίες του χώρου, οι οποίοι είχαν συνηθίσει να εργάζονται με βάση την τρέχουσα ΚΟΑ και την υποστήριξη των ισχυόντων μέτρων της αγοράς, αυτός είναι ο κατάλληλος τρόπος για να τους βοηθήσουμε κατά τη διάρκεια της μετάβασης προς τη διαφοροποίηση και να τους καθοδηγήσουμε προς τη νέα ΚΟΑ, την οποία -ελπίζω- να εγκρίνει το Κοινοβούλιο αύριο.
<SPEAKER ID="034" NAME="Anne Laperrouze" AFFILIATION="ALDE">
(FR) Κυρία Επίτροπε, ελπίζω ότι αφουγκράζεστε το μήνυμα της Επιτροπής Γεωργίας και Ανάπτυξης της Υπαίθρου, η οποία κατέθεσε σημαντικές τροπολογίες για την πρότασή σας περί μεταρρύθμισης. Υποστηρίζω όσους αρνούνται να επιτρέψουν την αυτόματη ελευθέρωση των δικαιωμάτων φύτευσης το 2014, κυρίως για τους οίνους προστατευόμενης ονομασίας προέλευσης και γεωγραφικής ένδειξης. Για τους υπόλοιπους οίνους, η απόφαση περί ελευθέρωσης των δικαιωμάτων φύτευσης πρέπει να ληφθεί μόνον αφού σταθμισθούν οι επιπτώσεις από τη μεταρρύθμιση της ΚΟΑ.
<P>
Όσον αφορά την προσθήκη ζάχαρης, πιστεύω ότι δεν πρέπει να αναλωνόμαστε στο εν λόγω θέμα. Αυτό που έχει σημασία είναι να διατηρήσουμε τις οινολογικές πρακτικές που χάρισαν στους ευρωπαϊκούς οίνους την ποιότητα και την ταυτότητά τους.
<P>
Θα ήθελα να αναφερθώ ιδιαιτέρως στους επιτραπέζιους οίνους. " πρόταση της Επιτροπής παρέχει τη δυνατότητα αναφοράς σε συγκεκριμένο τόπο προέλευσης: επί παραδείγματι, οίνος από τις ακτές της Προβηγκίας, οίνος της Ανδαλουσίας, οίνος της Τοσκάνης, κλπ. Κάτι τέτοιο οπωσδήποτε θα προκαλέσει σύγχυση στους καταναλωτές, καθώς και αθέμιτο ανταγωνισμό ανάμεσα στους οίνους ποιότητας με ονομασία προέλευσης, οι οποίοι τηρούν αυστηρές προδιαγραφές, και τους επιτραπέζιους οίνους, οι οποίοι έχουν πολύ πιο ελεύθερα κριτήρια παραγωγής. Ας διατηρήσουμε συνεπώς την ισχύουσα νομοθεσία, δεδομένου ότι η μοναδική αναφορά που πρέπει να γίνεται αφορά τη χώρα παραγωγής του οίνου: ισπανικός οίνος, ιταλικός οίνος, γαλλικός οίνος, κλπ.
<P>
Ως προς το ζήτημα των στοιχείων που επισημαίνονται στην ετικέτα, πιστεύω ότι είναι σημαντικό να αναφέρεται το καθεστώς του εμφιαλωτή: αν πρόκειται για ανεξάρτητο οινοπαραγωγό, για ομάδα παραγωγών ή κάτι άλλο. Το επάγγελμα του οινοπαραγωγού, όπως εξασκείται στη Γαλλία, χαίρει εξαιρετικά μεγάλης εκτίμησης, κάτι το οποίο δεν ισχύει απαραιτήτως για τους οίνους που παράγονται σε άλλα μέρη του κόσμου. Θεωρώ, συνεπώς, ότι είναι σημαντικό να παρέχουμε κάποιες πληροφορίες από αυτήν την άποψη.
<P>
Τέλος, θέλω να συγχαρώ τον εισηγητή, ο οποίος κατάφερε σε μεγάλο βαθμό να συσπειρώσει τους βουλευτές του ΕΚ υπέρ ενός συμβιβαστικού κειμένου εν τω μέσω μιας συζήτησης η οποία συχνά προκάλεσε έντονες αντιδράσεις, στέλνοντας σαφές μήνυμα ότι η ΕΕ παραμένει ο υπ' αριθμόν ένα οινοπαραγωγός του κόσμου, εγγυάται το μέλλον ενάμισι και πλέον εκατομμυρίου οινοπαραγωγικών επιχειρήσεων και διατηρεί τη θέση της ως κορυφαίου εξαγωγέα.
<SPEAKER ID="035" NAME="Mikel Irujo Amezaga" AFFILIATION="Verts/ALE">
(ES) Κύριε Πρόεδρε, κυρία Επίτροπε, θέλω να επιστήσω την προσοχή στα δικαιώματα φύτευσης, δεδομένου ότι, όπως όλοι γνωρίζουμε, η μεταρρύθμιση αποσκοπεί στην ελευθέρωση της αγοράς από το 2013 και εξής, καταργώντας τα δικαιώματα φύτευσης και παγώνοντας τα κονδύλια, δίχως να προσφέρει πραγματική εναλλακτική για τα 2,4 εκατομμύρια των αμπελοκαλλιεργητών της Ευρώπης. Κάτι τέτοιο θα εξαφανίσει μεμιάς τις μικρομεσαίες οινοπαραγωγικές επιχειρήσεις, και για άλλη μία φορά θα αφήσει μια αγορά τόσο στενά συνυφασμένη με εμάς από πολιτιστική άποψη έρμαιο στα χέρια πέντε ή έξι πολυεθνικών.
<P>
Θεωρώ ότι κάτι τέτοιο είναι απαράδεκτο. Δεν συνειδητοποιεί η Επιτροπή ότι οι πιο ένθερμοι υποστηρικτές των δικαιωμάτων φύτευσης είναι οι παραγωγοί οίνων με ονομασία προέλευσης -της Ριόχα, επί παραδείγματι, στη δική μου περίπτωση- και ότι αυτοί παράγουν, πωλούν και εξάγουν τις μεγαλύτερες ποσότητες και την καλύτερη ποιότητα οίνου; Κατάγομαι από τη Ναβάρα, όπου έχει ήδη εφαρμοσθεί η ελευθέρωση: τα δικαιώματα φύτευσης δεν έχουν καμία αξία, όμως, ενώ στη Ναβάρα ένα κιλό σταφύλια πωλείται έναντι 15 λεπτών, το ίδιο κιλό σταφύλια κοστίζει πάνω από 1 ευρώ μόλις 10 χιλιόμετρα μακρύτερα, στη Λα Ριόχα.
<P>
Ενώ η Λα Ριόχα πωλεί ό,τι έχει, στη Ναβάρα πρέπει να καταφεύγουμε στην απόσταξη κρίσης. Επομένως, δεν μπορούμε να αρνηθούμε ότι η σταδιακή κατάργηση του προστατευτισμού είναι μεν θετική, αλλά δεν πρέπει να ανάγεται σε δόγμα. " Ευρωπαϊκή Επιτροπή δεν έχει καταθέσει ούτε μία σοβαρή έκθεση από την οποία να προκύπτει ότι η ελευθέρωση, η κατάργηση αυτών των δικαιωμάτων το 2013, ή όποτε συμβεί, θα ωφελήσει την αμπελοοινική αγορά.
<SPEAKER ID="036" NAME="Διαμάντω Μανωλάκου" AFFILIATION="GUE/NGL">
Κύριε Πρόεδρε, η πρόταση της Επιτροπής στοχεύει στη μείωση πόρων και στη συγκέντρωση του κλάδου στις μεγάλες επιχειρήσεις καρτέλ. Το αποτέλεσμα είναι γνωστό· το έχουμε ζήσει και σε άλλες καλλιέργειες. Με το ξερίζωμα χιλιάδων εκταρίων θα ξεκληριστούν χιλιάδες μικρομεσαίοι αμπελουργοί, θα εγκαταλειφθούν και θα ερημώσουν περιοχές, και κυρίως ορεινές και μειονεκτικές, με αντίκτυπο και στη βιοποικιλότητα. Οι επιπτώσεις θα είναι δραματικές: Θα αυξηθεί η ανεργία και τα περιβαλλοντικά προβλήματα. Θα αυξηθούν οι εισαγωγές, ακόμα και με κρασιά αμφίβολης ποιότητας σε βάρος της δημόσιας υγείας.
<P>
Απορρίπτουμε την πρόταση της Επιτροπής, όπως και την έκθεση της Επιτροπής Γεωργίας, γιατί εισάγει ακόμα χειρότερα μέτρα: επιτρέπει την πρόσμιξη σακχάρων, προκειμένου, με ξένα σώματα, να αυξηθούν οι αλκοολικοί βαθμοί, ενώ θα μπορούσαμε να έχουμε το ίδιο αποτέλεσμα με μούστο. Eπίσης, δέχεται τη χρήση του όρου "οίνος" σε προϊόντα που δεν παράγονται από σταφύλι, υποβαθμίζοντας έτσι την ποιότητα του ευρωπαϊκού κρασιού, που είναι το πρώτο στις εξαγωγές στον κόσμο.
<P>
Αυτή η διαβρωτική και αντιαναπτυξιακή πολιτική είναι σε βάρος των ευρωπαϊκών κρασιών, των μικρομεσαίων αμπελουργών και ενισχύει τις μεγαλοεπιχειρήσεις. Γι' αυτό οι προτάσεις αυτές είναι και απορριπτέες και καταδικαστέες.
<SPEAKER ID="037" NAME="Dimitar Stoyanov" AFFILIATION="NI">
(BG) Κυρία Επίτροπε, επισημάνατε επανειλημμένως στην ομιλία σας ότι η αμπελοοινική αγορά μας χρειάζεται μεταρρύθμιση. Εξηγήστε, παρακαλώ, κυρία Επίτροπε, ποια είναι η αμπελοοινική αγορά σας διότι η πρόταση της Επιτροπής την οποία προωθείτε δεν συμπεριλαμβάνει την προστασία της αγοράς στη Βουλγαρία. Διότι η πρόταση της Επιτροπής εισάγει κατάφωρες διακρίσεις, διπλά μέτρα και σταθμά εις βάρος των χωρών της ανατολικής Ευρώπης, όπου οι συνθήκες οινοπαραγωγής είναι λιγότερο ευνοϊκές.
<P>
Όταν προσχώρησε στην Ευρωπαϊκή Ένωση, η χώρα μου προσδοκούσε μια ελεύθερη αγορά και οικονομική ανάπτυξη αλλά αυτό που έλαβε ως αντάλλαγμα ήταν μόνο υψηλές τιμές, υψηλά ποσοστά πληθωρισμού και ρύθμιση που ο λαός μας δεν είχε γνωρίσει ούτε καν την εποχή του σοσιαλισμού και της κατευθυνόμενης οικονομίας. Σας ευχαριστώ.
<SPEAKER ID="039" NAME="Ιωάννης Γκλαβάκης" AFFILIATION="PPE-DE">
Κυρία Πρόεδρε, συγχαίρω τον εισηγητή, κύριο Castiglione, για την έκθεσή του. Έχουν ήδη ειπωθεί πάρα πολλά για την αναθεώρηση της αμπελοοινικής αγοράς και, παρ' όλο που ανέκαθεν ήμουν από εκείνους που υποστήριζαν ότι, για να προχωρήσουν τα κοινοτικά κρασιά και να κερδίσουν την ανταγωνιστικότητά τους πρέπει να διατηρήσουν την ποιότητα, την παράδοση και την αυθεντικότητά τους, αναγνωρίζω εντούτοις ότι το προνόμιο του ήλιου που διαθέτει η Νότια Ευρώπη δεν πρέπει να σταθεί εμπόδιο για την παραγωγή των Βορείων.
<P>
Είμαι σίγουρος ότι όλοι σ' αυτήν εδώ την αίθουσα επιθυμούν μια ισορροπημένη απόφαση. Γι' αυτό πιστεύω ότι τη στιγμή που το Συμβούλιο προσανατολίζεται στο να επιτρέψει την προσθήκη ζάχαρης, είναι δίκαιο να προβλέψει τη διατήρηση του status quo, δηλαδή της ενίσχυσης των γλευκών για τον εμπλουτισμό των οίνων, για να μην πλήττονται από την ουσιαστική διαφορά τιμής μεταξύ ζάχαρης και γλευκών οι παραγωγοί που παραδοσιακά χρησιμοποιούν συμπυκνωμένα γλεύκη για την αύξηση του αλκοολικού βαθμού, με δεδομένο μάλιστα ότι πρόκειται για ένα αυθεντικό οινικό προϊόν.
<P>
Τέλος, θα ήθελα να προσθέσω ότι μπορεί το μέτρο της εκρίζωσης των αμπελώνων να θεωρείται ένας τρόπος περιορισμού της κοινοτικής παραγωγής, πρέπει όμως να λάβουμε υπόψη μικρές νησιωτικές περιοχές, στις οποίες το κράτος μέλος πρέπει να έχει τη δυνατότητα να περιορίζει τις εκριζώσεις για λόγους κοινωνικούς, οικονομικούς και, κυρίως, περιβαλλοντικούς. Άλλωστε δεν ευθύνονται εκείνοι οι αμπελώνες για την κοινοτική υπερπαραγωγή, αντιθέτως, τις περισσότερες φορές δίνουν κρασιά εξαιρετικής ποιότητας.
<P>
Τελειώνοντας, θα ήθελα να πω ότι ο ευρωπαϊκός οίνος είναι ο καλύτερος στον κόσμο. Είναι ο οίνος που φέρει την παράδοση. Από εδώ ξεκίνησε ο οίνος! Πρέπει λοιπόν να διατηρήσουμε την ποιότητα αλλά και την παράδοση καθώς και να έχουμε και μια πιο επιθετική πολιτική: να κάνουμε διαφήμιση, διότι μόνο στο σπίτι μας, στην Ευρώπη, ενώ αυξάνεται η κατανάλωση των αλκοολούχων ποτών στους νέους -εξαιρετικά δυσάρεστο γεγονός- εντούτοις μειώνεται η κατανάλωση οίνου από αυτούς, και αυτό καταδεικνύει έλλειψη ενημέρωσης.
<SPEAKER ID="040" NAME="Vincenzo Lavarra" AFFILIATION="PSE">
(IT) Κυρία Πρόεδρε, κυρία Επίτροπε, κυρίες και κύριοι, αυτή η μεταρρύθμιση αναμφίβολα εγγράφει εκ νέου τα θεμελιώδη χαρακτηριστικά του αμπελοοινικού τομέα προκειμένου να τον καταστήσει ανταγωνιστικό στις παγκόσμιες αγορές. Με την έκθεση του κ. Castiglione τονίσαμε το γεγονός ότι η ανταγωνιστική δύναμη του ευρωπαϊκού οίνου, και ο παράγοντας που του επέτρεψε να αντεπεξέλθει στον ανταγωνισμό που προέρχεται από τις χώρες του νέου κόσμου, είναι η ποιότητά του.
<P>
Επίσης, για χάρη της ποιότητας βελτιώσαμε την πρόταση της Επιτροπής σε ορισμένα σημεία, όπως για παράδειγμα όσον αφορά την εκρίζωση σχετικά με το χρονικό πλαίσιο και τους οικολογικούς περιορισμούς, και την ελευθέρωση των δικαιωμάτων φύτευσης με τους όρους που αναφέρθηκαν σε αυτήν την συζήτηση. Υποστηρίξαμε την ιδέα ότι θα έπρεπε να υπάρχουν πιο αποτελεσματικοί έλεγχοι προκειμένου να διασφαλίσουμε ότι η έγκριση των οινολογικών πρακτικών δεν θα καταστεί υπερβολικά εύκολη, και εκφράσαμε την τοποθέτησή μας υπέρ της αύξησης της κοινοτικής συγχρηματοδότησης για εκστρατείες προώθησης.
<P>
Παρόλα αυτά, η στήριξή μας στην ποιότητα δεν μπορεί να συμφιλιωθεί με την πρακτική της προσθήκης ζάχαρης. Καταλαβαίνουμε πράγματι, κυρίες και κύριοι, ότι η πρακτική αυτή ευνοείται σε ορισμένες χώρες για οικονομικούς λόγους, αλλά στην περίπτωση αυτή ζητάμε την εφαρμογή του ίδιου κανόνα, του ίδιου καθεστώτος ενίσχυσης των γλευκών που ίσχυε στα πλαίσια της προηγούμενης νομοθεσίας. Πάνω από όλα, πιστεύουμε ότι είναι αναγκαίο, προς χάρη της διαφανούς και ακριβούς πληροφόρησης των καταναλωτών, ότι στις περιπτώσεις που χρησιμοποιείται η σακχαρόζη αυτό θα πρέπει να επισημαίνεται στην ετικέτα.
<P>
Κυρίες και κύριοι, και εδώ απευθύνομαι ιδιαίτερα σε ορισμένους από εσάς, είναι ένα ζήτημα που αφορά την τήρηση της αρχής της ιχνηλασιμότητας, για τη διατήρηση της οποίας δώσαμε μάχη σε αυτό το Κοινοβούλιο σε μια προσπάθεια να προστατεύσουμε τους καταναλωτές.
<SPEAKER ID="041" NAME="Πρόεδρος">
Ποιότητα και υγεία: όσον αφορά εμένα, η ζάχαρη με αρρωσταίνει, οπότε ας θυμόμαστε ότι οι δύο έννοιες συμβαδίζουν.
<SPEAKER ID="042" NAME="Olle Schmidt" AFFILIATION="ALDE">
(SV) Ο οίνος είναι ένα ποτό με μακροχρόνια παράδοση, ένα ποτό το οποίο ανήκει στον ευρωπαϊκό πολιτισμό. "In vino veritas", συνήθιζαν να λένε οι αρχαίοι Ρωμαίοι. Αλλά ο οίνος είναι επίσης ένα αλκοολούχο ποτό το οποίο είναι καταστροφικό για τη δημόσια υγεία, ιδίως όταν καταναλώνεται σε άφθονες ποσότητες. " αμπελοκαλλιέργεια αποτελεί σημαντικό κλάδο σε πολλά από κράτη μέλη της ΕΕ και προσφέρει θέσεις εργασίας και ζωτικότητα στις περιοχές της υπαίθρου. Θεωρώ ότι ο οίνος είναι ένα προϊόν το οποίο, σε μεγάλο βαθμό, θα πρέπει να είναι σε θέση να πουλήσει τον εαυτό του αν είναι καλής ποιότητας. Συνεπώς, οι προτάσεις της έκθεσης για ουσιαστική και αυξημένη στήριξη για την προώθηση της πώλησής του είναι δύσκολο να γίνουν κατανοητές. Δεν μπορεί να αποτελεί ευθύνη του ευρωπαίου φορολογούμενου να επωμίζεται τα κόστη των ευρωπαίων αμπελοκαλλιεργητών, έτσι ώστε αυτοί να μπορούν να πωλούν προϊόντα τα οποία δεν θα μπορούσαν να είναι ανταγωνιστικά σε συνθήκες ελεύθερης αγοράς.
<P>
Αφενός, η ΕΕ κάνει λόγο για κατανάλωση οινοπνευματωδών ποτών με μέτρο· αφετέρου, θέλει να πουλήσει περισσότερο κρασί. Αυτά τα δύο δεν συνάδουν. Φυσικά, η αμπελοοινική αγορά της ΕΕ χρειάζεται μεταρρυθμίσεις, αλλά ας προβούμε σε αυτές με σύνεση. Οι αμπελοοινικές αγορές διαφέρουν και, κατά παράδοση, λειτουργούν με διαφορετικούς τρόπους, και οι επιθυμίες και η ζήτηση του κοινού στην ΕΕ διαφέρουν επίσης.
<SPEAKER ID="043" NAME="Αδάμος Αδάμου" AFFILIATION="GUE/NGL">
Κυρία Πρόεδρε, κυρία Επίτροπε, δύο προτεινόμενα μέτρα που ξεχωρίζουν είναι αυτά της εκρίζωσης των αμπελιών και της πρόσθεσης ζάχαρης στο κρασί.
<P>
Το πρώτο είναι μια αντιπαραγωγική και αντιπεριβαλλοντική διαδικασία και αφορά τη βίαιη ουσιαστικά έξοδο από το επάγγελμα χιλιάδων μικρομεσαίων καλλιεργητών, που αντί να ενισχύονται για να διατηρηθούν στο επάγγελμα, αποπέμπονται για να αποτελέσουν φτηνό εργατικό δυναμικό.
<P>
Όσον αφορά την πρόσθεση ζάχαρης, η απόρριψή μας βασίζεται στο ότι η επιτρεπόμενη αύξηση μέχρι 4,5% Vol. και η χρήση του όρου "οίνος" για ποτά που δεν παράγονται από σταφύλι θα υποβαθμίσουν την ποιότητα και τα ιδιαίτερα χαρακτηριστικά του οίνου. Επίσης, η λεγόμενη "απλοποίηση σήμανσης" θα συμβάλει περαιτέρω στην υποβάθμιση της ποιότητας, αφού δεν θα περιλαμβάνεται η υποχρέωση της καταγραφής της περιοχής παραγωγής του οίνου.
<P>
Εδώ θα ήθελα να επισημάνω ότι καλώς ή κακώς έγιναν, για παράδειγμα στη χώρα μου κατά το παρελθόν, μαζικές εκριζώσεις, για τις οποίες όμως δεν περιλαμβάνονται σήμερα οποιαδήποτε ενισχυτικά μέτρα σε ευρωπαϊκό επίπεδο. Με καθαρή συνείδηση εμείς θα καταψηφίσουμε και θα υποστηρίξουμε την πρόταση της μειοψηφίας που ικανοποιεί τους κοινωνικούς και οικονομικούς προβληματισμούς των παραγωγών της χώρας μου, της Κύπρου, και άλλων Ευρωπαίων.
<P>
Σήμερα θα έπρεπε να ήταν ώρα ενίσχυσης των παραγωγών και όχι αποπομπής τους στη δίνη της ανεργίας και της μείωσης του εισοδήματός τους.
<SPEAKER ID="044" NAME="Struan Stevenson" AFFILIATION="PPE-DE">
(EN) Κυρία Πρόεδρε, προέρχομαι από μια εκλογική περιφέρεια της Σκωτίας η οποία δεν παράγει οίνο. Πραγματικά, η κλιματική αλλαγή θα πρέπει να μεταβάλει τις συνθήκες σε μεγάλο βαθμό προτού μπορέσουμε να παράγουμε οποιοδήποτε είδος οίνου στη Σκωτία! Πάντως, είναι γεγονός ότι παράγουμε πολύ καλό ουίσκι, το οποίο και θα συνιστούσα.
<P>
Μιλώ εξ ονόματος του συναδέλφου μου, του κ. Parish, ο οποίος πρέπει να παραβρεθεί σε μια συνάντηση με τον κ. Michel Barnier στο Παρίσι, και εξ ονόματος του αμπελοοινικού τομέα του "νωμένου Βασιλείου, ο οποίος όπως γνωρίζουν οι βουλευτές είναι πολύ μικρός -αντιπροσωπεύει το 0,01% της συνολικής παραγωγής οίνου της ΕΕ- και ο οποίος δεν επιδιώκει καμία απολύτως επιδότηση ή χρηματική ενίσχυση από την Ευρώπη. Όμως, αν δεν υπάρξει κάποια αύξηση του κατώτατου επιπέδου παραγωγής στα 50 000 εκατόλιτρα, το "νωμένο Βασίλειο θα πρέπει να επιβάλει απαγόρευση φύτευσης μέχρι το 2014. Σε έναν μικροσκοπικό τομέα όπως αυτός, όπου υπάρχει η ανάγκη για κάποια επέκταση, θα ήταν εντελώς άδικο αν επρόκειτο να εφαρμόσουμε αυτήν την απαγόρευση. Ακόμη και στην περίπτωση που ο αμπελοοινικός τομέας του "νωμένου Βασιλείου επεκτεινόταν κατά τέσσερις φορές μέχρι τη λήξη του συστήματος των δικαιωμάτων φύτευσης, πράγμα το οποίο είναι εξαιρετικά απίθανο, θα εξακολουθούσε να αποτελεί μόλις το 0,05% της συνολικής παραγωγής της ΕΕ, το οποίο αντιπροσωπεύει μόλις το ένα δισχιλιοστό της συνολικής παραγωγής οίνου της ΕΕ
<P>
Ελπίζω, συνεπώς, ότι τα κράτη μέλη θα υποστηρίξουν τις τροπολογίες του κ. Parish. Δεν προσπαθώ σε καμία περίπτωση να υπονομεύσω τον συμβιβασμό. Ο κ. Castiglione έχει κάνει μια εξαιρετική δουλειά -δεχτήκαμε 795 τροπολογίες- και, επιδιώκοντας έναν συμβιβασμό, μείωσε τις τροπολογίες σε επίπεδα που μπορούσαμε να διαχειριστούμε. Δεν θέλω να προβώ σε κάποια ενέργεια που θα ανέτρεπε αυτήν την κατάσταση, αλλά ελπίζω ότι η θέση του "νωμένου Βασιλείου θα αντιμετωπισθεί με κατανόηση.
<SPEAKER ID="045" NAME="Gilles Savary" AFFILIATION="PSE">
(FR) Κυρία Πρόεδρε, καταρχάς θα ήθελα να συγχαρώ τον εισηγητή μας, τον κ. Castiglione, για την προώθηση μιας σημαντικής αλλαγής στις θέσεις της Επιτροπής. Βρισκόμαστε σίγουρα αντιμέτωποι με ένα παράδοξο εδώ: από τη μία πλευρά, ποτέ άλλοτε η κατανάλωση οίνου σε παγκόσμια κλίμακα δεν ήταν τόσο υψηλή, και από την άλλη, παρότι σε 10-15 χρόνια θα γινόμαστε μάρτυρες μιας πρωτοφανούς προόδου στην κατανάλωση οίνου σε παγκόσμια κλίμακα, μας λένε ότι η Ευρώπη υπερπαράγει. Συνεπώς διαισθάνομαι ότι, αντί για πρόβλημα υπερπαραγωγής, αυτό που αντιμετωπίζουμε στα αλήθεια είναι ένα πρόβλημα στις πωλήσεις, που συνδέεται κυρίως με την προώθηση των προϊόντων, και για τον λόγο αυτόν δεν επιθυμώ η μεταρρύθμιση η οποία προτείνεται σήμερα ενώπιον μας να μπει στον πειρασμό να μειώσει τα κριτήρια ποιότητας του κλάδου έστω στο ελάχιστο προκειμένου να ευθυγραμμιστεί με τις νέες οινοπαραγωγούς χώρες.
<P>
Θα πρέπει να θυμηθούμε τι συνέβη στην ευρωπαϊκή βιομηχανία. Σήμερα η κορυφαία βιομηχανική παραγωγός της Ευρώπης είναι η Γερμανία. " Γερμανία παρέμεινε στην κορυφή της ποιότητας, αρνήθηκε να μειώσει την παραγωγή και σήμερα αποτελεί τον κορυφαία εξαγωγέα παγκοσμίως, ακόμη και μετά την άφιξη της Κίνας και της Ινδίας στη διεθνή σκηνή.
<P>
Δεν μπορούμε να κάνουμε περικοπές στην ποιότητα των αμπελώνων μας και στο κύρος του σήματός τους. Δεν θα πρέπει, συνεπώς, να ενδώσουμε στην άκομψη βιομηχανοποίηση του αμπελοοινικού κλάδου, η οποία στο μέλλον θα μπορούσε να μας προμηθεύει με οίνο Heineken, οίνο Danone, οίνο Coca-Cola και οίνο Pepsi-Cola. Διαισθάνομαι όμως, πράγματι, ότι η Επιτροπή μπαίνει στον πειρασμό να ξεφορτωθεί τους πιο μικρούς και να ευνοήσει τους πολύ μεγάλους. Αυτό θα είχε ως αποτέλεσμα να απολέσουμε την ψυχή μας!
<P>
Σας ζητώ, συνεπώς, κυρία Επίτροπε, να διασφαλίσετε ότι όλα τα στοιχεία που συντελούν στην ποιότητα του οίνου και που μπορούν να βελτιώσουν αυτήν την ποιότητα -η μείωση των σοδειών, η στήριξη της προώθησης των πωλήσεων, η προσεκτική προστασία των γεωγραφικών ενδείξεων και των ονομασιών προέλευσης- θα διατηρηθούν, όχι μόνο εντός της ΕΕ αλλά επίσης και έξω από αυτήν, στα πλαίσια των σημαντικότερων διεθνών διαπραγματεύσεων. Πιστεύω ότι αυτό είναι εξαιρετικά σημαντικό: διαφορετικά θα χάσουμε αυτό που αναμφίβολα αποτελεί ένα από τα πιο σημαντικά στοιχεία της γεωργικής μας βιομηχανίας, και του ευρωπαϊκού μας πολιτισμού: ο οίνος είναι ένα προϊόν καλλιέργειας και πολιτισμού. Και αυτός είναι ο λόγος για τον οποίο δεν μπορούμε να ενδώσουμε στους αντικατοπτρισμούς της αγοράς και της εκβιομηχάνισης.
<SPEAKER ID="046" NAME="Astrid Lulling" AFFILIATION="PPE-DE">
(DE) Κυρία Πρόεδρε, η πολιτική είναι η τέχνη του εφικτού. Το γνωμικό αυτό ισχύει επίσης και στην περίπτωση της τελευταίας αυτής μεταρρύθμισης της κοινής οργάνωσης της αμπελοοινικής αγοράς. Θα πρέπει να αναφερθεί, πάντως, ότι η υπόθεση της Επιτροπής το 2006 ήταν ότι υπήρχαν δυσπώλητα πλεονάσματα οίνου στην ΕΕ, τα οποία δεν πραγματοποιήθηκαν, και ότι η νομοθετική της πρόταση σε μεγάλο βαθμό αγνόησε τη γνωμοδότηση που εξέδωσε το Κοινοβούλιο τον Φεβρουάριο.
<P>
Όπως και στο παρελθόν το 1999, καταφέραμε, με υπομονή και επινοητικότητα και σε στενή συνεργασία με τον τομέα του εμπορίου, ιδίως στα πλαίσια της διακομματικής ομάδας εργασίας για τον οίνο, να καταλήξουμε σε έναν συμβιβασμό σύμφωνα με τον οποίο το εμπόριο οίνου τόσο στη Νότια όσο και στη Βόρεια Ευρώπη θα μπορέσει να επιζήσει, υπό την προϋπόθεση ότι οι καλλιεργητές θα παράγουν καλά κρασιά και ότι οι οινοπώλες θα είναι σε θέση να προωθούν την πώλησή τους αποτελεσματικά εντός και εκτός της ΕΕ. Πρόθεσή μας είναι να δημιουργήσουμε το απαιτούμενο σύνολο μέσων και να καταστήσουμε τις περιφέρειες υπεύθυνες για τη χρήση τους εντός ενός κατάλληλου χρηματοδοτικού πλαισίου.
<P>
Στην ενοχλητική διένεξη για τις διαδικασίες της οινοποίησης η οποία πυροδοτήθηκε χωρίς λόγο από την Επιτροπή, καταλήξαμε για άλλη μία φορά σε συμφωνία, σε πολύ γενικές γραμμές βασισμένη στον συμβιβασμό του 1999, έστω και αν η Επίτροπος εξακολουθεί να μην είναι ευχαριστημένη με αυτό. " κοινή λογική και η επίγνωση ότι τα προβλήματα των πωλήσεων στον Νότο δεν θα επιλυθούν με το να καταστεί αδύνατη η παραγωγή κατάλληλου προς πώληση οίνου στον Βορρά υπερίσχυσαν, και ελπίζω ότι θα εξασφαλίσουν μια μεγάλη πλειοψηφία και εδώ στο Κοινοβούλιο.
<P>
Όπως πάντα, ο διάβολος βρίσκεται στις λεπτομέρειες. Σέβομαι τον συμβιβασμό, προς χάρη του οποίου και ο ίδιος ο εισηγητής επίσης αναγκάστηκε να κάνει παραχωρήσεις, και του αποδίδω όλα τα εύσημα για αυτό. Για τον λόγο αυτόν, δεν σκοπεύω να καταθέσω τυχόν νέες τροπολογίες, αν και δεν θα παραλείψω να εκφράσω την άποψή μου όταν έρθει η ώρα της ψηφοφορίας επί συγκεκριμένων καταστροφικών προτάσεων οι οποίες δεν έχουν καμία σχέση με τον συμβιβασμό.
<P>
Είναι απολύτως αντιπαραγωγικό, για παράδειγμα, να επιμένουμε ότι οι ετικέτες των κρασιών θα πρέπει να φέρουν ένδειξη της προέλευσης της ποικιλίας του γλεύκους σταφυλιού της ΕΕ το οποίο χρησιμοποιείται για τον εμπλουτισμό του οίνου αν ο σκοπός είναι η ενθάρρυνση αυτής της μορφής εμπλουτισμού. Το σημαντικό είναι ότι οι μεταρρυθμίσεις βοηθούν στην εξασφάλιση επαρκούς δυναμικού παραγωγής σε όρους ποσότητας και ποιότητας προκειμένου να διατηρήσουμε το προβάδισμά μας στην παγκόσμια αγορά και να διασφαλίσουμε ότι εμείς στην ΕΕ και αλλού πίνουμε πολύ περισσότερο κρασί προς χάρη της υγείας μας!
<P>
(Χειροκροτήματα)
<SPEAKER ID="047" NAME="Bogdan Golik" AFFILIATION="PSE">
(PL) Κυρία Πρόεδρε, θα ήθελα να ξεκινήσω ευχαριστώντας τον εισηγητή. Επίσης, θα ήθελα να εκφράσω την ευγνωμοσύνη μου σε όλα τα μέλη της Επιτροπής Γεωργίας για τη σκληρή εργασία που κατέβαλαν προς την επίτευξη συναίνεσης σε ένα τόσο ουσιώδες αλλά και πολύ σύνθετο ζήτημα όπως είναι η μεταρρύθμιση της αμπελοοινικής αγοράς.
<P>
Νομίζω ότι όλοι συμφωνούμε ότι χρειάζονται αλλαγές στον τομέα προκειμένου να αντιμετωπίσουμε τις διαδικασίες της παγκοσμιοποίησης και της ελευθέρωσης του εμπορίου. Δεν συμφωνούμε πάντα, όμως, όσον αφορά τον τρόπο προώθησης αυτών των αλλαγών. Έχουμε, συνεπώς, κάθε λόγο να θεωρούμε κοινή επιτυχία μας τη συμφωνία που επιτεύχθηκε σχετικά με τα κρίσιμα ζητήματα που αφορούν τους οινοπαραγωγούς. " συμφωνία λαμβάνει υπόψη τις ανάγκες και τις συνθήκες των διάφορων περιφερειών της Κοινότητας, οι οποίες διαφέρουν όσον αφορά το φυσικό περιβάλλον και το κλίμα. Ο μέθοδοι της παραγωγής οίνου, συνεπώς, διαφέρουν αντίστοιχα.
<P>
Θα ήθελα να τονίσω, ιδίως, την τροπολογία η οποία επιτρέπει στα κράτη μέλη να χρησιμοποιούν τον όρο "οίνος" προκειμένου να αναφέρονται σε οίνους διαφορετικούς από εκείνους που παράγονται από σταφύλια. Σε ορισμένες περιοχές της Ευρώπης, η παράδοση των οίνων εξ οπωρών ανάγεται στο παρελθόν μέχρι και τον 12ο αιώνα. Όλο αυτό αποτελεί μέρος της κοινής μας πολιτιστικής κληρονομιάς. Συνεπώς, είναι σημαντικό να μην εισαγάγουμε τυχόν αλλαγές που μπορεί να επιφέρουν σύγχυση όσον αφορά τη σήμανση των οίνων εξ οπωρών. Οίνοι που παράγονται με τη χρήση φρούτων όπως τα μήλα και τα μούρα προωθούνται προς πώληση με την ονομασία "οίνος εξ οπωρών" ή "οίνος" που παίρνει το όνομά του από το συγκεκριμένο φρούτο. Αυτά τα κρασιά καθιερώθηκαν στην ευρωπαϊκή αγορά πριν από πολλά χρόνια, και είμαι ευτυχής που η διάταξη που αναφέρεται στον οίνο εξ οπωρών διατηρήθηκε.
<SPEAKER ID="048" NAME="Béla Glattfelder" AFFILIATION="PPE-DE">
(HU) Σας ευχαριστώ πολύ. Θα ήθελα να εγείρω τρία ζητήματα, καθώς ο αμπελοοινικός τομέας έχει πολύ ευρεία έκταση για να μπορέσω να καλύψω όλα τα ζητήματα. Το πρώτο ζήτημα αφορά τις ενισχύσεις εκρίζωσης, το δεύτερο αφορά τις ενισχύσεις αναδιάρθρωσης για την αναβάθμιση των αμπελώνων, και το τρίτο αφορά την υποχρεωτική απόσταξη των υποπροϊόντων.
<P>
Συμφωνώ με τα βασικά σημεία της μεταρρύθμισης. " ισχύουσα νομοθεσία για τον αμπελοοινικό τομέα δεν είναι βιώσιμη. Οι ενισχύσεις για την απόσταξη θα πρέπει να σταματήσουν επειδή αποτελούν σπατάλη πόρων. Αντίθετα, δημιουργούνται πλεονάσματα, και προκειμένου να σταματήσουμε αυτό το φαινόμενο θα πρέπει να εκριζώσουμε ένα σημαντικό κομμάτι των αμπελώνων. Ως τώρα ήμαστε εντάξει. Οι δυσκολίες ξεκινούν εδώ, αφού οι εκριζώσεις μπορούν να γίνουν ορθά μόνο αν εκριζώσουμε τους αμπελώνες και συγκεντρώσουμε τις ενισχύσεις εκρίζωσης στις περιφέρειες που παρήγαγαν τα πλεονάσματα. Αυτό δεν συμβαίνει. Στην πραγματικότητα, αυτό που συμβαίνει είναι ότι τα κράτη μέλη και οι περιφέρειες που δεν παράγουν πλεονάσματα θα πρέπει να υποστούν ένα άδικα βαρύ φορτίο στα πλαίσια αυτής της μεταρρύθμισης. Αυτό το γεγονός είναι ιδιαίτερα απαράδεκτο όσον αφορά τα νέα κράτη μέλη αφού, πριν από την προσχώρηση, όταν ήμαστε ακόμα εκτός της ΕΕ, δεν λάβαμε καθόλου ενισχύσεις για απόσταξη, ούτε παρήγαμε κανένα πλεόνασμα. Από τότε, έχει εκριζωθεί περίπου το 10% των αμπελώνων μας στην Ουγγαρία. Αυτό δεν λαμβάνεται υπόψη από τη μεταρρύθμιση, η οποία επιπλέον λαμβάνει χώρα αυτήν την περίοδο κατά την οποία όχι μόνο δεν παράγουμε πλεόνασμα, αλλά έχουμε καταστεί καθαρός εισαγωγέας. Αυτή η μεταρρύθμιση επιβαρύνει κατά κύριο λόγο τις χώρες που είχαν ισοσκελισμένη παραγωγή οίνου, και εμείς πράγματι παρήγαμε σχεδόν όσο οίνο καταναλώναμε.
<P>
Το δεύτερο ζήτημα που θα ήθελα να εγείρω αφορά τις ενισχύσεις για την αναβάθμιση των αμπελώνων. Είναι ιδιαίτερα απαράδεκτο ότι αυτή η μορφή των εν λόγω ενισχύσεων βρίσκεται σε πτώση στην Ουγγαρία. " Επίτροπος δεν θα πρέπει να φοβάται ότι ανοίγει το κουτί της Πανδώρας! Είναι πολύ καλύτερα να διεξαχθεί μια συζήτηση παρά να ληφθεί μια άδικη απόφαση. " απόφαση του Κοινοβουλίου θα προσφέρει την κατάλληλη λύση και θα προτείνει ότι οι ενισχύσεις για αναβάθμιση δεν θα πρέπει να είναι μικρότερες σε κάθε κράτος μέλος από αυτές που χορηγήθηκαν τη χρονιά 2007-2008, και αυτή θα ήταν μια καλή λύση.
<P>
Υποστηρίζω επίσης την κατάργηση της νομοθεσίας σχετικά με την υποχρεωτική απόσταξη των υποπροϊόντων, επειδή αποτελεί σπάταλο, περιττό μέτρο και δεν είναι βιώσιμη από την άποψη της προστασίας του περιβάλλοντος. Σας ευχαριστώ πολύ.
<SPEAKER ID="049" NAME="Csaba Sándor Tabajdi" AFFILIATION="PSE">
(HU) Κυρίες και κύριοι, συμφωνώ ότι το ρυθμιστικό πλαίσιο σχετικά με τον οίνο ως τώρα δεν υπήρξε επιτυχημένο, και ταυτόχρονα είναι πολύ αμφισβητήσιμο κατά πόσο η παρούσα μεταρρύθμιση του αμπελοοινικού τομέα θα είναι πετυχημένη. Υπάρχουν αναρίθμητα ερωτήματα, επειδή είναι προφανές ότι αυτή η μεταρρύθμιση είναι αναγκαία αλλά θα συντελεσθεί εις βάρος των φτωχότερων περιφερειών παραγωγής οίνου. " διανομή του συστήματος εθνικών κονδυλίων -στην οποία αναφέρθηκε η Επίτροπος- είναι εξαιρετικά επιζήμια για τα νέα κράτη μέλη. Αυτή η μεταρρύθμιση του αμπελοοινικού τομέα εισάγει διακρίσεις και επιβραβεύει αυτούς που ώς τώρα παρήγαγαν κακής ποιότητας κρασιά προς απόσταξη επειδή αυτοί λαμβάνουν ενισχύσεις σε κάθε περίπτωση.
<P>
Το Κοινοβούλιο έχει κινηθεί προς τη σωστή κατεύθυνση, και ο τελικός συμβιβασμός θα μπορούσε να είναι ότι τα δύο τρίτα καταλαμβάνονται από την έκταση και την ποσότητα και το ένα τρίτο από την ιστορική αναφορά. Θα είναι πολύ χρήσιμο να διατηρήσουμε την ευκαιρία για αύξηση της ποσότητας αλκοόλης για την προσθήκη ζάχαρης. " προώθηση των πωλήσεων αποτελεί εξαιρετικά σημαντικό παράγοντα, αλλά αυτό θα πρέπει να διασφαλισθεί επίσης και εντός των πλαισίων της Ένωσης. Συμφωνώ απολύτως με την κατάργηση της απόσταξης, και αυτό είναι το πιο θετικό στοιχείο αυτής της μεταρρύθμισης, αλλά επαναλαμβάνω ότι αυτά τα χρήματα θα εισπραχθούν από αυτούς οι οποίοι παρήγαγαν για απόσταξη μέχρι σήμερα. " έννοια των ενισχύσεων εκρίζωσης είναι ελαττωματική, καθώς είναι πολύ θελκτική για τα φτωχότερα κράτη μέλη. Εμείς στα νέα κράτη μέλη θα πρέπει επίσης να εκριζώσουμε σταφύλια τα οποία παράγουν οίνο καλής ποιότητας. Σας ευχαριστώ πολύ για την προσοχή σας.
<SPEAKER ID="050" NAME="Czesław Adam Siekierski" AFFILIATION="PPE-DE">
(PL) Κυρία Πρόεδρε, ο κύριος στόχος αυτής της μεταρρύθμισης θα έπρεπε να είναι η επίτευξη βιωσιμότητας και η βελτίωση της ανταγωνιστικότητας του αμπελοοινικού τομέα της Ένωσης. Είναι επίσης σημαντικό να ενισχυθεί η θέση των φημισμένων ευρωπαϊκών οίνων που υπερηφανεύονται για παραδόσεις αιώνων, έτσι ώστε να μην ηττηθούν από τους οίνους που προέρχονται από τον αποκαλούμενο Νέο Κόσμο. Ο προϋπολογισμός που κατανέμεται σε αυτήν την αγορά θα πρέπει να χρησιμοποιηθεί με περισσότερη σύνεση. Δεν θα πρέπει να προωθούμε την απόσταξη. Αντίθετα, οφείλουμε να προωθούμε τα ευρωπαϊκά κρασιά, προκειμένου να επανακτήσουμε τις απολεσθείσες αγορές και να κερδίσουμε καινούριες.
<P>
Θα ήθελα να αναφερθώ σε τρία σημαντικά ζητήματα. Πρώτον, όσον αφορά τη δυνατότητα προσθήκης ζάχαρης, η κατάσταση θα πρέπει να διατηρηθεί ως έχει. Δεύτερον, η κατάσταση θα πρέπει να διατηρηθεί επίσης ως έχει αναφορικά με τους οίνους εξ οπωρών. Αυτό σημαίνει ότι θα πρέπει να εξακολουθήσει να υπάρχει η δυνατότητα να χρησιμοποιείται ο όρος "οίνος" προκειμένου να υποδηλώσει οίνους εξ οπωρών. Τρίτον, το κατώτατο επίπεδο θα πρέπει να αυξηθεί στα 50 000 εκατόλιτρα, για παράδειγμα. Αυτή η αύξηση θα δώσει ώθηση στην παραγωγή και θα συνεισφέρει στην ανάπτυξη της τοπικής παραγωγής οίνου σε χώρες που δεν παράγουν μεγάλες ποσότητες οίνου. " αλλαγή δεν θα έχει κανένα αντίκτυπο στην κοινοτική αμπελοοινική αγορά.
<SPEAKER ID="051" NAME="Christa Prets" AFFILIATION="PSE">
(DE) Κυρία Πρόεδρε, κυρία Επίτροπε, όπως ακούσαμε σήμερα, η παράδοση της αμπελοκαλλιέργειας χρονολογείται εδώ και εκατοντάδες χρόνια. Για δεκαετίες προσπαθούμε να βελτιώσουμε την ποιότητα των κρασιών μας, και αυτές οι προσπάθειες έχουν υπάρξει εξαιρετικά επιτυχημένες, κάτι το οποίο μπορώ και εγώ, ως Αυστριακή, να ισχυριστώ επίσης για τις προσπάθειες της χώρας μου, ιδιαίτερα για τις προσπάθειες της επαρχίας καταγωγής μου, της επαρχίας Burgenland.
<P>
Τμήμα αυτής της επιτυχίας, πάντως, μπορεί να αποδοθεί στη χρησιμοποίηση της σακχαρόζης όπου αυτό απαιτείται. " υποχρέωση συμπλήρωσης της ζάχαρης που περιέχεται στον οίνο με συμπυκνωμένο γλεύκος που προέρχεται από άλλες περιφέρειες θα σήμαινε τον επηρεασμό ακόμα και την αλλοίωση της φυσιογνωμίας των οίνων της περιφέρειάς μας. Ασφαλώς, δεν μπορούμε να συναινέσουμε σε αυτό, ούτε θα φαινόταν εύλογο στους καλλιεργητές μας, οι οποίοι αναπτύσσουν υψηλά ποιοτικά κριτήρια εδώ και πολλά χρόνια.
<P>
Είναι αδιανόητο να πρέπει να καταργηθεί η σακχαρόζη ως προσθετικό και να αντικατασταθεί από συμπυκνωμένο γλεύκος ως αντιστάθμισμα στην εγκατάλειψη της πολύ δαπανηρής πρακτικής της απόσταξης κρίσης. Για τον λόγο αυτόν, πιστεύω ότι θα πρέπει να υποστηρίξουμε τη δέσμη του παλιού συμβιβασμού, η οποία θα μας επιτρέψει, μεταξύ άλλων, να διατηρήσουμε τους περιφερειακούς πολιτισμούς και παραδόσεις οινοποίησης.
<SPEAKER ID="052" NAME="Oldřich Vlasák" AFFILIATION="PPE-DE">
- (CS) Κυρία Πρόεδρε, κυρία Επίτροπε, δεν υπάρχει αμφιβολία ότι χρειάζονται νέοι κανόνες στον τομέα της κατεργασίας του οίνου. " ευρωπαϊκή αμπελουργία αποτελεί το τελευταίο τμήμα της γεωργικής μας πολιτικής το οποίο δεν έχει ακόμα μεταρρυθμιστεί και εξακολουθεί να λειτουργεί με βάση την αρχή "όσο μεγαλύτερη σοδειά, τόσο περισσότερα τα χρήματα από τις Βρυξέλλες". Αυτό συχνά οδηγεί τους οινοπαραγωγούς στο να δίνουν περισσότερη προσοχή στην ποσότητα παρά στην ποιότητα, κάτι το οποίο δεν έχει περάσει απαρατήρητο από τους ευρωπαίους πελάτες μας. Αυτοί όλο και περισσότερο επιλέγουν κρασιά από την Καλιφόρνια, τη Χιλή ή τη Νότια Αφρική προτιμώντας τα από τα δικά μας κρασιά που προέρχονται από τη Μοραβία, την Τσεχία, τη Γαλλία ή την Ιταλία. Θα πρέπει να υποστηρίξουμε την ποιότητα και την ανταγωνιστικότητα. Πάντως, αυτή μας η στήριξη δεν θα πρέπει να περιλαμβάνει διακρίσεις σε βάρος ορισμένων κρατών μελών ενώ θα ευνοεί άλλα. Αν θέλουμε πραγματικά να συμφωνήσουμε σε μια μεταρρύθμιση του αμπελοοινικού τομέα, αυτή η μεταρρύθμιση δεν μπορεί να συμπεριλαμβάνει την προτεινόμενη απαγόρευση της χρήσης ζάχαρης από τεύτλα για τον εμπλουτισμό του οίνου.
<P>
Κάθε μία από τις χώρες μας διαθέτει διαφορετικές κλιματικές συνθήκες και διαφορετικές παραδόσεις. Το γεωγραφικό περιβάλλον των χωρών που βρίσκονται στις βορειότερες περιοχές της Ευρώπης είναι πάρα πολύ διαφορετικό από αυτό των νοτιότερων περιοχών. Το ψυχρότερο κλίμα μας συχνά καθιστά απαραίτητο τον εμπλουτισμό του οίνου μας με ζάχαρη. Στη χώρα μου η ζάχαρη χρησιμοποιείται για τον εμπλουτισμό του οίνου για περισσότερα από 200 χρόνια· αποτελεί παραδοσιακή μέθοδο. " Ευρωπαϊκή Επιτροπή προτείνει την απαγόρευση του εμπλουτισμού με ζάχαρη και την υποκατάστασή του με συμπυκνωμένο γλεύκος οίνου. Το συμπυκνωμένο γλεύκος οίνου, αν δεν επιδοτηθεί, στοιχίζει τουλάχιστον δυο φορές όσο η ζάχαρη, και εκτός αυτού παράγεται μόνο σε λίγες χώρες. Αν επρόκειτο να χρησιμοποιήσουμε συμπυκνωμένο γλεύκος οίνου ή ανακαθαρισμένο συμπυκνωμένο γλεύκος για τον εμπλουτισμό των οίνων μας, θα έπρεπε να το εισάγουμε από άλλες χώρες, πράγμα που θα αντέβαινε σε μία από τις βασικές αρχές της ευρωπαϊκής αμπελουργίας, και αυτή είναι ο καθορισμός της προέλευσης του οίνου με βάση την προέλευση των σταφυλιών. Εκτός αυτού, θα αύξανε την τιμή του οίνου και, συνεπώς, θα τον καθιστούσε λιγότερο ανταγωνιστικό στην αγορά. Αυτό, κατά την άποψή μου, θα συνιστούσε διάκριση. Ενώ η Επιτροπή αντιτίθεται στη γλύκανση των οίνων, κανείς δεν φαίνεται να ενδιαφέρεται για την όξυνσή τους, η οποία πραγματοποιείται με την προσθήκη τρυγικού οξέως, κυρίως στις νότιες χώρες της Ευρώπης. Θα ήθελα να υψώσω ένα ποτήρι έντιμου κρασιού και να πιω σε μια έντιμη μεταρρύθμιση χωρίς διακρίσεις και ευνοιοκρατία.
<SPEAKER ID="053" NAME="Πρόεδρος">
Φοβούμαι ότι ο οίνος οφείλει να παρασκευάζεται από σταφύλια!
<SPEAKER ID="054" NAME="Gábor Harangozó" AFFILIATION="PSE">
(HU) Σας ευχαριστώ για τον λόγο που μου δίνετε, κυρία Πρόεδρε. Κυρία Επίτροπε, κυρίες και κύριοι, ο στόχος της μεταρρύθμισης της αμπελοοινικής αγοράς είναι η ενθάρρυνση της παραγωγής αποδεκτών, καλής ποιότητας οίνων. Επιδοκιμάζουμε το γεγονός ότι η σύσταση θα συνεχίσει να καθιστά δυνατή την αύξηση της ποσότητας της αλκοόλης με την προσθήκη ζάχαρης στις περιοχές εκείνες όπου η μέθοδος αυτή μπορεί να χαρακτηριστεί ως παραδοσιακή. Υπάρχουν καλά κρασιά στα νέα κράτη μέλη, συμπεριλαμβανόμενης της Ουγγαρίας, και συνήθως εμείς δεν παράγουμε πλεόνασμα. Αν ένας οίνος είναι καλής ποιότητας, δεν έχει σημασία αν έχει παρασκευασθεί με ή χωρίς την προσθήκη ζάχαρης.
<P>
Πάντως, ο εκσυγχρονισμός και η αναδιάρθρωση είναι απαραίτητα προκειμένου να καταστήσουν τα κρασιά περισσότερο ευπώλητα. Ο ρόλος της προώθησης των πωλήσεων και η πρόβλεψη για ένα ευρύτερο εθνικό πλαίσιο προϋπολογισμού είναι ιδιαίτερα σημαντικά για την πραγματοποίηση επενδύσεων για την προώθηση δομικών αλλαγών, ιδιαίτερα στα νέα κράτη μέλη. Και είναι αυτός ακριβώς ο λόγος για τον οποίο δεν μπορούμε να δεχτούμε τη σύσταση ότι η διανομή που βασίζεται στην ιστορική πρακτική θα πρέπει να έχει κυρίαρχο ρόλο στη διαμόρφωση των εθνικών κονδυλίων, γιατί αυτό θα οδηγούσε σε διακρίσεις και θα ωφελούσε κυρίως τις χώρες που είναι υπεύθυνες για την υπερπαραγωγή. Σας ευχαριστώ πολύ για την προσοχή σας.
<SPEAKER ID="055" NAME="Zita Pleštinská" AFFILIATION="PPE-DE">
(SK) " Ευρωπαϊκή Ένωση είναι ένας οινοπαραγωγός με παγκόσμια εμβέλεια. Παράγοντας υψηλής ποιότητας κρασιά έχει εξασφαλίσει δεσπόζουσα θέση στην παγκόσμια αγορά. Παρόλα αυτά, ως αποτέλεσμα της παγκοσμιοποίησης, η ευρωπαϊκή αμπελοοινική παραγωγή αντιμετωπίζει την απειλή των εισαγωγών φθηνού οίνου από τις "ΠΑ, τη Νότια Αφρική, την Αυστραλία και τη Νέα Ζηλανδία.
<P>
Τα φθηνότερα κρασιά από τρίτες χώρες μπορεί να φέρνουν χαρά στους ευρωπαίους καταναλωτές, αλλά αποτελούν πονοκέφαλο για τους ευρωπαίους παραγωγούς. Λόγω του υψηλότερου κόστους παραγωγής τους, οι ευρωπαίοι οινοπαραγωγοί θα παλέψουν σε μια πλήρως ανοικτή αγορά, και για τον λόγο αυτόν θα πρέπει να μεταρρυθμίσουμε τον αμπελοοινικό τομέα μας.
<P>
Ένα δισεκατομμύριο τριακόσια εκατομμύρια ευρώ κατανέμονται στον αμπελοοινικό τομέα από τον ευρωπαϊκό προϋπολογισμό. Θα πρέπει να χρησιμοποιήσουμε αυτά τα χρήματα προκειμένου να λάβουμε θετικά μέτρα με στόχο τη βελτίωση της ποιότητας και της θελκτικότητας των οίνων μας, και επίσης για την έρευνα και ανάπτυξη σε αυτόν τον τομέα.
<P>
" αμπελουργία στη Σλοβακία έχει μακρά ιστορία και υπήρξε πάντοτε, και παραμένει ώς και σήμερα, μια δύσκολη επιχειρηματική δραστηριότητα. Καθώς οι έμποροι οίνου ασκούν πίεση στους παραγωγούς να μειώσουν τις τιμές τους, αυτοί με τη σειρά τους δεν μπορούν να καταβάλουν στους καλλιεργητές επαρκείς τιμές για τα σταφύλια τους. Υπάρχει εύλογος φόβος ότι στην πάλη τους για επιβίωση οι αμπελοκαλλιεργητές θα δελεαστούν από τις επιδοτήσεις προκειμένου να καταστρέψουν τους αμπελώνες τους. Ο κίνδυνος είναι ότι θα καταστραφούν αμπελώνες σε περιοχές όπου δεν παράγεται πλεόνασμα οίνου.
<P>
" προσπάθεια περιορισμού της εκρίζωσης στη Νότια Ευρώπη, όπου υπάρχουν πλεονάσματα και τα οποία αντιμετωπίζονται με την επιδότηση της απόσταξης κρίσης, θα ήταν πολιτικά ανέφικτη, όπως θα ήταν και το να απαγορευθεί απλώς η προσθήκη ζάχαρης στη Βόρεια Ευρώπη. Στη Σλοβακία, όπως και στη Γερμανία και επίσης στην Αυστρία, υπάρχει μια πολύ μακρά παράδοση εμπλουτισμού του οίνου με ζάχαρη.
<P>
Θα ήθελα να εκφράσω την εκτίμησή μου προς τον εισηγητή, τον κ. Castiglione, ο οποίος έχει υιοθετήσει μια τόσο ισόρροπη προσέγγιση απέναντι σε ένα θέμα τόσο συγκινητικό όσο ο οίνος. Κατάφερε να διαπραγματευτεί έναν βιώσιμο συμβιβασμό, ο οποίος λαμβάνει υπόψη όλες τις διαφορετικές πτυχές του αμπελοοινικού τομέα. Πάνω από όλα, προσπαθεί να συμφιλιώσει τα συμφέροντα όλων των παραγωγών, σε Βορρά και Νότο. Μόνο μια ορθή μεταρρύθμιση του αμπελοοινικού τομέα μπορεί να βοηθήσει στη διατήρηση των καλύτερων παραδόσεων οινοποίησης στην ΕΕ, να ενισχύσει τις κοινωνικές δομές, και να βελτιώσει την ποιότητα και τη θελκτικότητα της υπαίθρου μας, ενώ ταυτόχρονα θα προστατεύει το περιβάλλον. Είμαι βέβαιη ότι οι επισκέπτες στο σύνολο των διάφορων περιφερειών της Ευρώπης που παράγουν οίνο θα εκτιμήσουν και θα απολαύσουν τη δοκιμή των χαρακτηριστικών οίνων που παράγονται από τα σταφύλια που καλλιεργούνται τοπικά.
<SPEAKER ID="056" NAME="Christine De Veyrac" AFFILIATION="PPE-DE">
(FR) Κυρία Πρόεδρε, κυρία Επίτροπε, ναι, η μεταρρύθμιση της ΚΟΑ οίνου είναι επιθυμητή, αλλά είναι τα μέσα που προτείνει η Επιτροπή τα πλέον κατάλληλα; Από την οπτική γωνία των Βρυξελλών, καταλαβαίνουμε τη μαθηματική εξίσωση μεταξύ της μείωσης της παραγωγής και της μείωσης του αριθμού των παραγωγών, αλλά από την οπτική γωνία της νοτιοδυτικής Γαλλίας, των οροπεδίων της Ιταλίας, των ακτών της Ισπανίας ή της Πορτογαλίας, κυρία Επίτροπε, μπορώ να σας διαβεβαιώσω ότι δεν είναι το ίδιο πράγμα, και αυτό είναι ένα ζήτημα το οποίο δεν θα πρέπει να ειδωθεί από την οπτική γωνία ενός οικονομολόγου. Οινοποίηση σημαίνει άνδρες και γυναίκες οι οποίοι διαβιούν από τους καρπούς της εργασίας τους. Οι αμπελώνες είναι οι πόροι διαβίωσής τους, και δεν μπορούμε να τους σπρώξουμε προς την εξώθυρα χωρίς να ανησυχήσουμε για το τι θα κάνουν για να κερδίσουν τα προς το ζην. Επίσης, ποια είναι η λογική της εκρίζωσης, αφενός, και αφετέρου της πρότασης για πλήρη ελευθέρωση των δικαιωμάτων φύτευσης από το 2013;
<P>
" δεύτερή μου ερώτηση είναι η εξής: γιατί να εξαφανίσουμε αυτό το ρυθμιστικό μέσο, όταν δεν έχουμε καθόλου εγγυήσεις σχετικά με το πώς θα εξελιχθεί η αγορά; Αν θέλουμε στα αλήθεια να πολεμήσουμε την υπερπαραγωγή, προτείνω να διατάξουμε την εκρίζωση καταρχάς των παράνομων φυτεύσεων. Γιατί γνωρίζετε όπως και εγώ ότι υπάρχουν αρκετές τέτοιες στην Ευρώπη.
<P>
" έκθεση προβλέπει επίσης μια μεγαλύτερη ποικιλία μέτρων τα οποία θα είναι προσβάσιμα μέσω των εθνικών προγραμμάτων στήριξης. Αυτό είναι καλό επειδή η πρόταση της Επιτροπής σε αυτό το σημείο είναι εξαιρετικά περιοριστική. Λυπούμαι, συνεπώς, για την ανεπάρκεια του τμήματος που ρυθμίζει την πρόληψη κρίσεων. Γνωρίζουμε πόσο υπόκειται η παραγωγή οίνου στις ετήσιες αυξομειώσεις που εξαρτώνται από τις καιρικές συνθήκες, και τα μέτρα για την πρόληψη των κρίσεων μόνο θα βοηθήσουν στη μείωση των διακυμάνσεων.
<P>
Θα ήθελα να ολοκληρώσω λέγοντας ότι κατανοώ την επιφύλαξη του εισηγητή όσον αφορά τον εμπλουτισμό, ο οποίος αποτελεί ευαίσθητο ζήτημα, αλλά είναι λυπηρό το ότι δεν προτάθηκε να επιτραπεί ο συνδυασμός προσθετικών και αφαιρετικών μεθόδων εμπλουτισμού, οι οποίες θα επέτρεπαν στους παραγωγούς να μειώσουν τη χρήση της σακχαρόζης.
<P>
Όσον αφορά το υπόλοιπο της έκθεσης, η γενική προσέγγιση μοιάζει να κινείται προς τη σωστή κατεύθυνση, και θα στηρίξω το εξαιρετικό έργο του εισηγητή.
<SPEAKER ID="057" NAME="Mariann Fischer Boel">
Μέλος της Επιτροπής. - (EN) Κυρία Πρόεδρε, όπως ακούω, τόσο εσείς όσο και οι υπόλοιποι βουλευτές του ΕΚ, ενδιαφέρεστε παρά πολύ για το μέλλον του ευρωπαϊκού αμπελοοινικού τομέα. Δεν διαθέτω αρκετό χρόνο σε αυτό το στάδιο έτσι ώστε να εισέλθω σε λεπτομέρειες, και έχουμε ήδη συζητήσει σε βάθος αυτό το θέμα στα πλαίσια της Επιτροπής Γεωργίας και Ανάπτυξης της Υπαίθρου, και έτσι πρόκειται να σας αφήσω μόνο με ένα αρκετά απλό μήνυμα αναφορικά με το μέλλον της μεταρρύθμισης του αμπελοοινικού τομέα μας.
<P>
Είναι καιρός να καταλήξουμε σε μια συμφωνία. Είμαι αρκετά βέβαιη ότι η μεταρρύθμιση θα επιφέρει τεράστιες αλλαγές στον αμπελοοινικό μας τομέα και είναι καιρός να καταλήξουμε σε μια συμφωνία επειδή, όπως ορθά αναφέρθηκε σήμερα εδώ, παρατηρούμε αύξηση των εισαγωγών, παρατηρούμε αύξηση της παραγωγής, αλλά παρατηρούμε μείωση της εγχώριας κατανάλωσης. Είναι καιρός να καταλήξουμε σε μια συμφωνία επειδή μπορούμε να ξοδεύουμε το ποσοστό του προϋπολογισμού που αναλογεί στον αμπελοοινικό τομέα με πολύ πιο έξυπνο τρόπο ή με καλύτερο τρόπο από ό,τι σήμερα, με τρόπους που θα ενισχύσουν τον τομέα και που επίσης θα φαίνονται πολύ πιο λογικοί στους καταναλωτές και τους φορολογούμενους.
<P>
Νομίζω ότι η επίτευξη συμφωνίας βρίσκεται μέσα στις δυνατότητές μας, αλλά, ασφαλώς, πιστεύω επίσης ότι θα πρέπει να είναι η κατάλληλη συμφωνία. Ζούμε στον πραγματικό κόσμο, και έχω επιδείξει σημαντική ευελιξία σχετικά με πολλές από τις αρχικές μου προτάσεις, αλλά δεν θα επιτρέψω η πρόταση να αλλοιωθεί τόσο πολύ ώστε το τελικό προϊόν να χάσει όλη τη γεύση και όλη την αξία του. Ο συμβιβασμός στον οποίο θα καταλήξουμε πρέπει να μας δίνει μια μεταρρύθμιση άξια να φέρει αυτό το όνομα και θα πρέπει να μας δίνει μια αληθινή ευκαιρία επίτευξης των στόχων που έχουμε θέσει για τους εαυτούς μας.
<P>
Μπορούμε να ενισχύσουμε την ανταγωνιστικότητα του αμπελοοινικού μας τομέα, μπορούμε να επιτύχουμε μια καλύτερη ισορροπία μεταξύ προσφοράς και ζήτησης και μπορούμε να προβούμε σε σημαντικές βελτιώσεις όσον αφορά τη νομοθεσία σχετικά με τη σήμανση και πολλά άλλα ζητήματα. Μπορούμε να τα κάνουμε όλα αυτά με τέτοιο τρόπο ώστε η παραγωγή οίνου να παραμείνει το κόσμημα του στέμματος της ευρωπαϊκής γεωργίας, όπως πολύ σωστά το έθεσε η κ. Herranz García σήμερα.
<P>
Δεν είναι η κατάλληλη στιγμή για να απολογείται κανείς για την έλλειψη δράσης και για να παρατηρούμε αναδυόμενες ευκαιρίες απλά να γλιστρούν μέσα από τα χέρια μας. Τώρα είναι η στιγμή να θέσουμε με σταθερότητα τον αμπελοοινικό μας τομέα στον δρόμο προς νέες επιτυχίες. Γνωρίζω ότι μπορώ να βασίζομαι σε αυτούς που λαμβάνουν αποφάσεις, οι οποίοι έχουν την προάσπιση των συμφερόντων του τομέα στην καρδιά τους, ότι θα κάνουν ό,τι είναι σωστό, και γνωρίζω ότι μπορώ να βασίζομαι στη συνεργασία του Ευρωπαϊκού Κοινοβουλίου. Θα ήθελα να ευχαριστήσω εσάς και, εκ νέου, τον κ. Castiglione για την πολύ δύσκολη αποστολή να συνθέσει όλες τις διαφορετικές απόψεις εντός του Ευρωπαϊκού Κοινοβουλίου.
<SPEAKER ID="058" NAME="Πρόεδρος">
Σας ευχαριστώ, κυρία Επίτροπε. Επιτρέπω στον εαυτό μου να κάνει μια παρατήρηση εκτός προγράμματος σήμερα επειδή δεν μας πιέζει ο χρόνος. Χτυπήσατε στην καρδιά του ζητήματος: όταν ήμουν μικρή παραλίγο να πεθάνω από την εισπνοή ατμών που εκπέμπονταν από το πάτημα των σταφυλιών με τα πόδια μέσα σε ένα πατητήρι, υπάρχει λοιπόν στενή σχέση μεταξύ ζωής και θανάτου.
<P>
" συζήτηση έληξε.
<P>
" ψηφοφορία θα διεξαχθεί την Τετάρτη, στις 11.00.
<P>
Γραπτές δηλώσεις (άρθρο 142)
<SPEAKER ID="059" NAME="Alessandro Battilocchio  " AFFILIATION="PSE">
γραπτώς. - (IT) " Ιταλία και οι ιταλοί βουλευτές αυτού του Κοινοβουλίου πάντα υπερασπίζονται το ευρωπαϊκό σχέδιο, για την προάσπιση των κοινωνικών δικαιωμάτων, της προστασίας των καταναλωτών και της ποιότητας ζωής των πολιτών μας. " ευρωπαϊκή γεωργική πολιτική δημιουργήθηκε προκειμένου να στηρίξει τους αγρότες μας και να βελτιώσει την ποιότητα της ευρωπαϊκής παραγωγής, έτσι ώστε να ενισχύσει τη θέση της ΕΕ στην παγκόσμια αγορά.
<P>
Σήμερα, όμως, με την ψηφοφορία σχετικά με τη μεταρρύθμιση της αμπελοοινικής αγοράς, έχουμε κάνει αρκετά βήματα οπισθοδρόμησης σε αυτόν τον τομέα, ειδικότερα στις χώρες και τις περιφέρειες της Μεσογείου στις οποίες η Ευρώπη οφείλει τη φήμη και την επιτυχία που αποκτήθηκε με κόπο από τα ευρωπαϊκά κρασιά σε όλο τον κόσμο. Το να υποστηρίζεται ο εμπλουτισμός με σακχαρόζη χωρίς να απαιτείται καν η επισήμανση αυτού του γεγονότος στην ετικέτα έτσι ώστε να πληροφορούνται οι καταναλωτές, η προτίμηση της εκρίζωσης αντί για την αναμόρφωση της γης, το να επιτρέπεται η κυκλοφορία των δικαιωμάτων φύτευσης σε όλη την ΕΕ: όλα αυτά αποτελούν πρακτικές τις οποίες, ως Ευρωπαίοι και ιδίως ως Ιταλοί, θεωρούμε απαράδεκτες επειδή καταστρέφουν την ποιότητα και το κύρος ενός από τα προϊόντα τα οποία αντιπροσωπεύουν με τον καλύτερο τρόπο την ποιότητα της ευρωπαϊκής γεωργίας σε όλο τον κόσμο. Ελπίζω ότι οι συνάδελφοί μου στο Συμβούλιο θα υπερασπισθούν με περισσότερη επιτυχία το μέλλον του οίνου μας και όλων των ευρωπαίων οινοπαραγωγών.
<SPEAKER ID="060" NAME="Robert Navarro  " AFFILIATION="PSE">
γραπτώς. - (FR) " Ευρωπαϊκή Επιτροπή, ασφαλώς, δυσκολεύεται να εγκαταλείψει τις στερεότυπες προσεγγίσεις που εφαρμόζει σε όλους τους τομείς αδιακρίτως. Ο οίνος δεν μπορεί να αντιμετωπίζεται όπως τα ανταλλακτικά των αυτοκινήτων ή όπως κάποια άλλα προϊόντα της βιομηχανικής παραγωγής. Είναι ένα προϊόν το οποίο διαμορφώνει περιφέρειες, πολιτισμούς και τρόπους ζωής.
<P>
Όσον αφορά τη μεταρρύθμιση της ΚΟΑ, αν είναι απαραίτητη θα πρέπει να διατηρήσει την ευρωπαϊκή οινοποίηση, και όχι να απαλλαγεί από αυτήν ή να την παραμορφώσει. Θα πρέπει να στηρίξει την προσαρμογή των οινοπαραγωγών -ιδιαίτερα την επακόλουθη αναδιάρθρωση των τομέων- και να δώσει σε αυτούς τα μέσα προκειμένου να κερδίσουν και πάλι την εσωτερική αγορά. Ούτε θα πρέπει να αρθούν οι περιορισμοί που αφορούν τα δικαιώματα φύτευσης. Οι περιορισμοί αυτοί παρέχουν εγγύηση για τον έλεγχο της παραγωγής και τη συνέχιση της ποιότητας. Όσον αφορά τα μέσα διαχείρισης κρίσεων, αν το ΕΚ βελτιώσει την κατάσταση σε σχέση με την αρχική πρόταση της Επιτροπής, μπορώ μόνο να λυπάμαι που η απόσταξη κρίσης -η οποία, αν είναι υποχρεωτική, δεν θα δημιουργήσει τις υπερβολές που παρατηρούμε τώρα- δεν αποτελεί πλέον επιλεγόμενη δυνατότητα μεταξύ των πιθανών μέσων για την αντιμετώπιση περιστασιακών κρίσεων.
