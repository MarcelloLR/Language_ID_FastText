<CHAPTER ID=1>
Ευθύνη λόγω ελαττωματικών προϊόντων
<SPEAKER ID=1 LANGUAGE="DE" NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (A4-0068/99), εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση που καθόρισε το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 85/374/ΕΟΚ του Συμβουλίου για την προσέγγιση των νομοθετικών, κανονιστικών και διοικητικών διατάξεων των κρατών μελών σε θέματα ευθύνης λόγω ελαττωματικών προϊόντων (12872/1/98 - C4-0016/99-97/0244(COD)) (εισηγήτρια: η κ. Roth-Berendt).

<SPEAKER ID=2 NAME="Roth-Behrendt">
Κυρία Πρόεδρε, αγαπητοί συνάδελφοι, μόλις τώρα ακούσατε από την κ. Πρόεδρο ότι σήμερα θα ασχοληθούμε σε δεύτερη ανάγνωση με θέματα ευθύνης λόγω ελαττωματικών προϊόντων. Θα ήθελα να σας υπενθυμίσω και πάλι το ιστορικό: τον Νοέμβριο του 1997, μετά την κρίση της ΣΕΒ - ο τρόπος που πραγματεύθηκε το πρόβλημα της ΣΕΒ το παρόν Κοινοβούλιο ήταν μία από τις μεγαλύτερες επιτυχίες του - είχαμε αποφασίσει και μάλιστα, νομίζω, ομόφωνα ότι πρέπει να αλλάξει το καθεστώς της ευθύνης για ελαττωματικά προϊόντα, ώστε να μπορούν να καλύπτονται στο μέλλον οι ζημίες που προκλήθηκαν από τη ΣΕΒ. Κατόπιν τούτου, η Επιτροπή υπέβαλε μια πρόταση που εντάσσει στο πεδίο εφαρμογής της οδηγίας και τα πρωτογενή γεωργικά προϊόντα, γεγονός που πρέπει να χαιρετίσουμε. Κύριε Monti, αυτό ήταν βέβαια και το λιγότερο που μπορούσατε να κάνετε. Στο παρελθόν, σας έλεγα επανειλημμένα ότι βάζετε μεν τη σφυρίχτρα στο στόμα, αλλά δεν σφυρίζετε για τα φάουλ που γίνονται, και αυτό θέλω να το επικρίνω. Εάν δεν ασκούσατε μόνον υπηρεσιακά το αξίωμα του Επιτρόπου, αλλά εξακολουθούσατε να το ασκείτε - ας πούμε - με άλλη ιδιότητα, θα σας έλεγα ότι αυτό που κάνατε είναι ένα σκέτο απολίθωμα. Καθότι είσαστε όμως μόνο προσωρινός Επίτροπος, δεν σας το λέω.
<P>
Στην Επιτροπή Περιβάλλοντος υποβάλαμε άλλες οκτώ τροπολογίες για τη δεύτερη ανάγνωση της κοινής θέσης. Οκτώ τροπολογίες δεν είναι πολλές. Ως εισηγήτρια προσπάθησα να τηρήσω μια μετριοπαθή στάση και υπέβαλα μόνο εκείνες τις τροπολογίες που είχαν συγκεντρώσει πλειοψηφία κατά την πρώτη ανάγνωση και οι οποίες κατά την άποψή μου θα πρέπει να αποτελέσουν τη βάση για συμβιβασμό και με τις άλλες πτέρυγες του Σώματος. Τώρα ακούγεται τόσο εντός όσο και εκτός του Σώματος πως δεν πρέπει να αλλάξουμε τίποτα και να αφήσουμε την πρόταση να περάσει όπως έχει, να εγκρίνουμε δηλαδή την πρόταση της Επιτροπής, την κοινή θέση, όπως είναι. Σε όσους έχουν αυτήν την άποψη και στους συναδέλφους στο Σώμα που την υποστήριξαν κατά την πρώτη ανάγνωση, έχω να πω ότι το Κοινοβούλιο οφείλει να επιδείξει συνέπεια.
<P>
Εφόσον είχαμε πει ότι πρέπει να υπάρξουν αλλαγές σε σχέση με τη ΣΕΒ, τότε πρέπει να είμαστε συνεπείς και να καλύψουμε και τις περιπτώσεις των ανθρώπων στους οποίους εμφανίζεται η νόσος Creutzfeldt-Jakob με τη νέα της μορφή. Γνωρίζουμε όλοι πως η περίοδος επώασης κυμαίνεται από 10 μέχρι 20 έτη. Κατά συνέπεια, σε περίπτωση ζημίας λόγω κρυφού ελαττώματος - και μόνο για αυτές τις περιπτώσεις γίνεται σήμερα λόγος εδώ - η Επιτροπή Περιβάλλοντος μετέθεσε τις προθεσμίες για την προβολή αξιώσεων σε σχέση με τη συγκεκριμένη ζημία σε είκοσι έτη αντί των δέκα που ίσχυαν μέχρι σήμερα. Και τούτο, διότι δεν θα μπορούσε ποτέ να προβάλει αξιώσεις σε σχέση με τη ζημία που υπέστη, κάποιος που έχει προσβληθεί από τη νόσο Creutzfeldt-Jakob, επειδή ούτε ο ίδιος ούτε οι οικογένειά του δεν θα μπορούσαν να διαπιστώσουν το πρόβλημα παρά μόνο μετά από δέκα έτη.
<P>
Αυξήσαμε και το ποσό της ολικής ευθύνης του παραγωγού από 70 εκατ. Ecu σε 140 εκατ. Ecu, και αφήσαμε το θέμα στη διακριτική ευχέρεια των κρατών μελών. Ούτε αυτό το σημείο δεν περιέχει τίποτα το δραματικό και κανονικά θα πρέπει να είναι εφικτός ένας συμβιβασμός εδώ στο Σώμα.
<P>
Μερικοί από εσάς - μεταξύ των οποίων και ο κ. Monti. είπαν ότι θα υπάρξει έτσι και αλλιώς μία αναθεώρηση της συγκεκριμένης νομοθεσίας και την 1η Ιανουαρίου 2000 πρόκειται να εκδοθεί μία Πράσινη Βίβλος σχετικά. Ήδη τότε, όταν η Επιτροπή ήταν ακόμα σε θέση να δρα καλύτερα απ' ό, τι μπορεί σήμερα, είχα αμφισβητήσει πως θα μπορούσατε να πραγματοποιήσετε ένα τέτοιο εγχείρημα. Τώρα είμαι μάλιστα πεπεισμένη, και όλοι μας γνωρίζουμε πως αυτό δεν είναι εφικτό μέχρι την 1η Ιανουαρίου 2000. Εσείς οι ίδιοι είπατε ότι δεν θα αναλάβετε νέες πρωτοβουλίες και συνεπώς δεν θα προχωρήσετε, φυσικά, σε νομοθετικές ρυθμίσεις. Εξάλλου, το πρώτο πράγμα που θα κάνει η νέα Επιτροπή δεν θα είναι η έκδοση μιας Πράσινης Βίβλου για το θέμα αυτό. Αλλά ακόμα και αν υπήρχε η δυνατότητα έκδοσής της, ακόμα και τότε τις νομοθετικές ρυθμίσεις θα τις αποκτούσαμε σε δύο ή σε τρία ή ακόμη σε τέσσερα ή και σε πέντε χρόνια. Αυτό όμως δεν μπορεί να ανταποκρίνεται στο πνεύμα μας και ούτε μπορούμε να αναλάβουμε μια τέτοια ευθύνη.
<P>
Θα στραφώ τώρα σε μερικούς συναδέλφους, και ειδικότερα κοιτάζω προς την κατεύθυνση της Ομάδας του Ευρωπαϊκού Λαϊκού Κόμματος, επειδή η συνάδελφος κ. Grossetκte, που βρίσκεται μαζί μου στην Επιτροπή Περιβάλλοντος, στην πρώτη ανάγνωση είχε πει ότι οι πολίτες δεν επιθυμούν κάτι τέτοιο και με αυτές τις αλλαγές θα ανέτρεπα πολλά πράγματα. Λαμβάνοντας ιδίως υπόψη την Ομάδα του Ευρωπαϊκού Λαϊκού Κόμματος, δεν αναφέρθηκα για παράδειγμα καθόλου στο ζήτημα της αντιστροφής του βάρους της απόδειξης, ή γενικότερα σε ζητήματα που αφορούν το βάρος της απόδειξης. Σε σας, κυρία Grossetκte απευθύνω την παράκληση να ξανασκεφθείτε τη στάση σας σχετικά με τις δύο τροπολογίες που αφορούν την περίοδο του δικαιώματος προβολής αξιώσεων και το ποσό για τις ζημίες και σας λέω ότι φυσικά και επιθυμούν οι πολίτες να υποστηρίζουμε την προσωπική τους ευημερία, και μάλιστα όχι μόνο πριν από τις ευρωεκλογές αλλά γενικότερα!
<P>
Αυτό ήταν και το μέλημα της Επιτροπής Περιβάλλοντος, Δημόσιας Υγείας και Προστασίας των Καταναλωτών, η οποία είναι αρμόδια για το συγκεκριμένο ζήτημα. Αυτό προσπαθήσαμε να κάνουμε, υποβάλλοντας οκτώ τροπολογίες που είχαν γίνει αποδέκτες εν μέρει και από τα μέλη της Ομάδας του ΕΛΚ και αφορούν τον ορισμό της ζημίας και την αναθεώρηση της νομοθεσίας. Παρατείναμε την προθεσμία για την προβολή αξιώσεων και αυξήσαμε το ποσό της ευθύνης. Κανέναν πολίτη της Ένωσης δεν πρόκειται να οδηγήσει στην καταστροφή κάτι από αυτά. Θα υπάρξουν ωστόσο ενδεχομένως ζημίες - όχι μόνο στην περίπτωση μολυσμένου αίματος για μετάγγιση που θα μπορούσε να προκαλέσει Aids, αυτό το αφήνω εντελώς παράμερα και παραμένω στα πρωτογενή προϊόντα. Οι πολίτες θα αποκτήσουν μεγαλύτερη ασφάλεια σε περιπτώσεις της νόσου Creutzfeldt-Jakob. Η μεγαλύτερη ευχή θα ήταν να μην χρειασθούν ποτέ οι τροπολογίες αυτές, και κανείς να μην προσβληθεί από τη νόσο αυτή. Αν όμως παρ' όλα αυτά συμβεί κάτι τέτοιο, τότε οι Ευρωπαίοι πολίτες έχουν την αξίωση να δημιουργήσουμε μια κανονική νομική βάση για την ευθύνη ως προς τα προϊόντα καθώς και ως προς το δικαίωμά τους να αποζημιωθούν.
<P>
Πιστεύω ότι, λίγο ή πολύ, αυτό είναι που θέλουμε να επιτύχουμε με αυτές τις τροπολογίες. Δεν νομίζω ότι οι τροπολογίες αυτές είναι υπερβολικές στις αξιώσεις και στις φιλοδοξίες τους. Σας παρακαλώ να υποστηρίξετε σε δεύτερη ανάγνωση τις τροπολογίες αυτές ώστε να μπορέσουμε να αγωνιστούμε για μία εύλογη λύση στο πλαίσιο της διαδικασίας συναπόφασης με το Συμβούλιο.

<SPEAKER ID=3 LANGUAGE="FR" NAME="Grossetκte">
Κυρία Πρόεδρε, αγαπητοί συνάδελφοι, θεωρώ πως μπορούμε να εκφράσουμε την ικανοποίησή μας με την απόφαση της Επιτροπής να διευρύνει το πεδίο εφαρμογής της οδηγίας 85/374/ΕΟΚ στα γεωργικά προϊόντα. Επρόκειτο για μία απαίτηση του Ευρωπαϊκού Κοινοβουλίου, έπειτα, εξάλλου, από το πρόβλημα της ΣΕΒ.
<P>
Ωστόσο, θα ήθελα να πω εξαρχής στην κ. Roth-Behrendt πως είναι απολύτως αδύνατο να συμφωνήσει κανείς μαζί της, διότι επωφελήθηκε αυτής της ευκαιρίας για να αλλάξει το περιεχόμενο της οδηγίας. Στην ουσία, όχι μόνο αλλάζει τον ορισμό που έχει δοθεί όσον αφορά τα γεωργικά προιόντα, αλλά θεσπίζει τις ψυχικές βλάβες, καταργεί την ατέλεια και καταργεί το ανώτατο όριο της αποζημίωσης. Τέλος, και αυτό κατά τη γνώμη μου είναι ιδιαιτέρως σοβαρό, για ζημιές λόγω κρυφού ελαττώματος, παρατείνει την περίοδο παραγραφής από τα 10 στα 20 χρόνια. Ωστόσο, όταν υπάρχει μία ζημία, αυτή συνδέεται με ένα κρυφό ελάττωμα, το οποίο συνήθως ανακαλύπτεται από την στιγμή που υπήρξε ζημία.
<P>
Έτσι, στρέφομαι στο πρόβλημα των αγροτών, αυτών των φτωχών αγροτών, τους οποίους ήδη δυσκολευτήκαμε να πείσουμε πως τα προϊόντα τους εμπίπτουν στο πεδίο εφαρμογής αυτής της οδηγίας. Οι αγρότες μας, οι οποίοι αγωνιούν για το μέλλον, οι αγρότες μας, οι οποίοι ανησυχούν ιδιαιτέρως για την μεταρρύθμιση της ΚΓΠ και στους οποίους θα ζητήσουμε να αναλάβουν ευθύνες που δεν μπορούν να αναλάβουν με τον τρόπο που μας προτείνει η κ. Roth-Behrendt. Η οδηγία προβλέπει σε κάθε περίπτωση τη δυνατότητα μιας αλληλέγγυας ευθύνης μεταξύ των ατόμων που παρεμβαίνουν στην διαδικασία παραγωγής. Επομένως, εάν υπάρχει ένα πρόβλημα, και η κ. Roth-Behrendt ανακινεί το πρόβλημα της ΣΕΒ, έτσι κι αλλιώς υπάρχει ήδη μία ανειλημμένη υποχρέωση. Εάν δεχθούμε τις προτάσεις της κ. Roth-Behrendt, φανταστείτε τα ασφαλιστήρια συμβόλαια που θα υποχρεωθούν να συνάψουν, ασφαλιστήρια που θα ενέχουν τον κίνδυνο να αποβούν υπερβολικά δαπανηρά.
<P>
Θα μου πείτε, τί γίνεται με τους καταναλωτές στην υπόθεση αυτή; Ε λοιπόν, σας απαντώ, πρέπει να αναμείνουμε την Πράσινη Βίβλο, και απευθύνομαι στην Επιτροπή. Η Επιτροπή έχει δεσμευθεί να συντάξει μία Πράσινη Βίβλο για το έτος 2000. Μία Πράσινη Βίβλο η οποία θα υλοποιηθεί μετά την ακρόαση των παραγωγών, των διανομέων, των καταναλωτών, των αγροτών, των ασφαλιστών. Δεν μπορούμε να αλλάξουμε την ισορροπία μίας οδηγίας χωρίς να έχουμε προβεί σε μία προηγούμενη έρευνα, ακόμη και όταν πρόκειται για την προστασία των καταναλωτών, οι οποίοι, ούτως ή άλλως - σας το έχω ήδη επισημάνει - προστατεύονται λόγω της επίκλησης της ευθύνης οποιουδήποτε παραγωγού, το προϊόν του οποίου προκάλεσε ζημία.
<P>
Οι καλές προθέσεις της κ. Roth-Behrendt ενέχουν δημαγωγία, διότι, επιθυμώντας την προστασία των καταναλωτών δίχως προηγούμενη σοβαρή μελέτη, επιβαρύνονται οι αγρότες και θα προκληθεί συμφόρηση στα δικαστήρια. Για τους λόγους αυτούς, κυρία Roth-Behrendt, λυπάμαι, αλλά δεν μπορούμε να συμφωνήσουμε μαζί σας.

<SPEAKER ID=4 LANGUAGE="NL" NAME="Eisma">
Κυρία Πρόεδρε, η δυνατότητα καταλογισμού ευθυνών στους παραγωγούς έχει εξαιρετική σημασία για τους καταναλωτές. Μόνο με την ύπαρξη σαφών δικαιωμάτων και την καλή παροχή πληροφοριών μπορούν οι καταναλωτές να συμμετέχουν πλήρως στην αγορά και να καθορίζουν ποια προϊόντα θα τους προσφέρονται καθώς και ποιά επιθυμούν να αγοράσουν. Ο καταλογισμός ευθυνών θα έχει ως αποτέλεσμα οι παραγωγοί να αντιμετωπίζουν με μεγαλύτερη προσοχή τα προϊόντα τους. Θα καταβάλλονται προσπάθειες για να αποφευχθεί οποιοσδήποτε κίνδυνος για την υγεία των καταναλωτών, που θα μπορούσε να είναι αποτέλεσμα ενός ελλατωματικού προϊόντος. Σε περίπτωση που ένας παραγωγός δεν συμπεριφερθεί με την απαραίτητη προσοχή, οι καταναλωτές θα μπορούν να αξιώνουν τα δικαιώματά τους.
<P>
Το θέμα της ΣΕΒ διαδραμάτισε σημαντικό ρόλο στην εκπόνηση αυτής της έκθεσης. Ήταν άλλωστε ο καταλύτης για την τελική συμπερίληψη των γεωργικών προϊόντων στη ρύθμιση περί ευθύνης για τα ελαττωματικά προϊόντα. Λόγω ανεύθυνης συμπεριφοράς, έχασαν την ζωή τους πολλοί άνθρωποι που προσβλήθηκαν από τη νόσο Creutzfeldt-Jakob. Με τη θέσπιση μιας σαφούς ρύθμισης περί ευθύνης περιοριζόταν κατά πολύ η πιθανότητα να επαναληφθούν αυτά τα περιστατικά.
<P>
Η κυρία Roth-Behrendt ήταν σαφής κατά την πρώτη ανάγνωση. Η επιθυμία της ήταν να υπαχθούν στην ρύθμιση όλα τα ανασφαλή προϊόντα. Καταρχήν συμφωνώ μαζί της και πιστεύω επίσης ότι τήρησε θαραλλέα στάση κατά την πρώτη ανάγνωση. Παρ' όλα αυτά, δεν την υποστήριξα στο σημείο αυτό κατά την πρώτη ανάγνωση. και αυτό επειδή πιστεύω ότι ένα τόσο σημαντικό και τόσο δύσκολο θέμα πρέπει να διευθετηθεί μετά από εμπεριστατωμένη συζήτηση με την λήψη μιας καλά σταθμισμένης απόφασης, και ότι δεν επιτρεπόταν να γίνει αυτό υπό την μορφή μίας υποσημείωσης στα πλαίσια μιας άλλης έκθεσης.
<P>
Μαζί με σύσσωμη την πολιτική μου Ομάδα, υποστηρίζω ολόθερμα τις τροπολογίες που κατέθεσε η κυρία Roth-Behrendt σε δεύτερη ανάγνωση.

<SPEAKER ID=5 LANGUAGE="NL" NAME="Blokland">
Κυρία Πρόεδρε, θεωρώ ακατανόητο το γεγονός ότι η κοινή θέση δεν συνεκτιμά κατά κανένα τρόπο αυτό που προτάθηκε σε πρώτη ανάγνωση από το Ευρωπαϊκό Κοινοβούλιο. Το επιχείρημα της Επιτροπής, ότι η σχετική οδηγία πρέπει να υποβληθεί σε διεξοδική επανεξέταση στα πλαίσια της Ατζέντας 2000, είναι κατά την γνώμη μου άτοπο. Παραμερίζοντας παντελώς τις προταθείσες τροπολογίες, το Συμβούλιο δεν έλαβε ούτε και σ'αυτό στα σοβαρά την άποψη του Κοινοβουλίου.
<P>
Η εισηγήτρια έκανε πάρα πολύ καλά να καταθέσει εκ νέου τις σχετικές τροπολογίες. Η αμεσότητα της κρίσης της ΣΕΒ απέδειξε ότι η επέκταση της ευθύνης των παραγωγών για τα ελαττωματικά προϊόντα έπρεπε να ρυθμιστεί όσο το δυνατόν συντομότερα. Παράλληλα, πρέπει να συμπεριληφθούν στην τροποποίηση και άλλα κενά που υφίστανται αυτή την στιγμή. Έτσι θα αποφευχθεί η διπλή δουλειά. Είναι αλήθεια ότι οι στόχοι του Κοινοβουλίου υπερβαίνουν τους στόχους της Επιτροπής. Ωστόσο, δεν πιστεύω ότι αυτό είναι αιτία να απορριφθούν οι εν λόγω τροπολογίες, οπωσδήποτε δεδομένου ότι ο πρόεδρος του Κοινοβουλίου τις έκρινε παραδεκτές.
<P>
Ιδιαίτερα σημαντική θεωρώ την αύξηση του ανωτάτου ορίου από 70 έως 140 εκατομμύρια ευρώ. Δεν επιτρέπεται να μην μπορεί ο καταναλωτής, μετά την αγορά ενός ελλατωματικού προϊόντος, να διεκδικήσει αποζημίωση, επειδή δεν είναι ο πρώτος αλλά ο πολλοστός που καταθέτει προσφυγή. Επίσης, θεωρώ απολύτως σωστό, στην περίπτωση που η ζημιά που επιφέρει ένα ελλατωματικό προϊόν προκύπτει μετά από 10 χρόνια, ο χρόνος παραγραφής να αυξάνεται σε 20 χρόνια.

<SPEAKER ID=6 LANGUAGE="DE" NAME="Raschhofer">
Κυρία Πρόεδρε, η οδηγία που ρυθμίζει την αποζημίωση ανθρώπων που υπέστησαν βλάβες από ελαττωματικά προϊόντα είναι από το 1985. Με την παρούσα πρόταση, η Επιτροπή προσβλέπει σε μία αύξηση της προστασίας των καταναλωτών ως προς την ασφάλεια των τροφίμων και των βασικών γεωργικών προϊόντων. Σε αυτόν τον πολύ ευαίσθητο τομέα η οδηγία πρόκειται τώρα να επεκταθεί και σε γεωργικές πρώτες ύλες που είχαν εξαιρεθεί μέχρι σήμερα. Πρέπει οπωσδήποτε να υποστηριχθούν οι τροπολογίες υπ' αριθ. 1 και 2, επειδή έτσι διασφαλίζεται ότι μπορούν να ζητηθούν ευθύνες για ενδεχόμενες συνέπειες από όσους παράγουν γενετικά τροποποιημένους σπόρους για σπορά. Δεν πρέπει να αποδίδονται στους γεωργούς ευθύνες όσον αφορά ζημίες για τις οποίες ευθύνονται οι μεγαλοεπιχειρηματίες.
<P>
Δυστυχώς όμως, η πρόταση της Επιτροπής έγινε ταυτόχρονα αφορμή να υποβληθούν εν μέρει και τροπολογίες που επεμβαίνουν κατά πολύ στο εθνικό αστικό δίκαιο δίχως την ύπαρξη αντικειμενικής βάσης. Για τον λόγο αυτό, δεν μπορούμε να συμφωνήσουμε με την επέκταση της οδηγίας σε γεωργικά προϊόντα.

<SPEAKER ID=7 LANGUAGE="DE" NAME="Graenitz">
Κυρία Πρόεδρε, θέλω κατ' αρχάς να ευχαριστήσω την εισηγήτρια για τις προτάσεις της και για το γεγονός ότι εκμεταλλεύθηκε την ευκαιρία να υποβάλει προτάσεις του Κοινοβουλίου που ξεπερνούν τις προτάσεις της Επιτροπής. Θα περίμενε κανείς από την Επιτροπή, ήδη τον καιρό που υπέβαλε αυτές τις τροποποιήσεις στη νομοθεσία, να προχωρήσει σε πιο εκτεταμένες προτάσεις, αντί να συζητά για κάτι που θα έπρεπε να έχει πραγματοποιηθεί εδώ και πολύ καιρό.
<P>
Όταν λέγεται τώρα ότι το επόμενο έτος θα εκδοθεί μία Πράσινη Βίβλος, δεν μπορώ να φαντασθώ ότι θα έχουμε ολοκληρώσει τη σχετική νομοθεσία πριν από το 2002. Επιτρέψτε μου να υπενθυμίσω μόνο ότι η Πράσινη Βίβλος για το μέλλον της νομοθεσίας σχετικά με τα τρόφιμα, για την οποία ψηφίσαμε πριν από έναν χρόνο και όπου οι προτάσεις του Κοινοβουλίου έτυχαν της πλήρους υποστήριξης όλων, δεν έχει οδηγήσει μέχρι σήμερα σε αποτελέσματα, δηλαδή δεν έχει θεσπισθεί κανένας νόμος για την εκτέλεση όσων είχαμε αποφασίσει τότε.
<P>
Θεωρώ ότι σε έναν τομέα τόσο σημαντικό για κάθε πολίτη δεν επιτρέπεται να αφήνουμε τον χρόνο και τα πράγματα στη δική τους πορεία. Βασικά μου προκαλεί μεγάλη έκπληξη το γεγονός ότι οι συνάδελφοι από την άλλη πτέρυγα του Σώματος ξαφνικά ξέχασαν πολλά από εκείνα που, με μεγάλη σύμπνοια και ομοθυμία είχαμε αποφασίσει ομόφωνα πριν από ενάμισι χρόνο, κατά τη λήψη αποφάσεων σχετικά με την ΣΕΒ. Θεωρώ ότι είναι χρέος μας απέναντι στους Ευρωπαίους καταναλωτές να εξακολουθούμε να υποστηρίζουμε όσα είχαμε αποφασίσει.
<P>
Εδώ θέλω να τονίσω και ένα άλλο ζήτημα. Εάν εντάξουμε την ευθύνη για τα πρωτογενή αγροτικά προϊόντα σε αυτή την οδηγία περί ευθύνης, τότε κατά την άποψή μου θα είναι αναγκαίο να ολοκληρώσουμε την αλυσίδα. Είχα υποβάλει και στην πρώτη ανάγνωση μια αντίστοιχη πρόταση η οποία και υιοθετήθηκε. Θεωρώ ότι δεν πρέπει να αφήσουμε την ευθύνη μόνο στους αγρότες, δίχως αυτοί να έχουν τη δυνατότητα να αναφερθούν σε εκείνους που παράγουν τα προπαρασκευαστικά για αυτούς προϊόντα. Αυτό είναι απόλυτα αναγκαίο. Εδώ ίσως να μην πρέπει απλά να ολοκληρώσουμε μια αλυσίδα, αλλά να κλείσει ολόκληρος ο κύκλος, έτσι ώστε σε τελευταία ανάλυση ο κάθε παραγωγός να φέρει την ευθύνη του προϊόντος που προσφέρει στην αγορά. Την ευθύνη αυτή θα πρέπει μάλιστα να την αναλαμβάνει για ένα μακρύτερο χρονικό διάστημα, ιδίως όσον αφορά προϊόντα για τα οποία γνωρίζουμε ότι δεν είναι δυνατόν να υπάρξει διάγνωση των ασθενειών στις οποίες δυνητικά θα μπορούσαν να οδηγήσουν όχι μόνο μετά από ένα έτος αλλά ούτε και μετά από δέκα έτη.
<P>
Παρακαλώ πραγματικά και πάλι τους συναδέλφους να σκεφτούν ότι θα πρέπει να είμαστε ευτυχείς, εάν μπορέσουμε να αδράξουμε αυτήν την ευκαιρία. Επιτέλους επιδεικνύουμε για μία φορά ταχύτητα σε θέματα ευρωπαϊκής νομοθεσίας. Δεν θα πρέπει λοιπόν να περιμένουμε και να εκτεθούμε σε ενδεχόμενες επικρίσεις πως έχουμε εγκαταλείψει τους καταναλωτές στη μοίρα τους.

<SPEAKER ID=8 LANGUAGE="EN" NAME="Whitehead">
Κυρία Πρόεδρε, υποστηρίζω απερίφραστα αυτά που είπε η συνάδελφος μου, κ. Graenitz, τόσο συγχαίροντας την εισηγήτρια όσο και μιλώντας για αυτές τις τροπολογίες που μου φαίνονται πάρα πολύ σημαντικές. Αναφέρομαι συγκεκριμένα στις τροπολογίες υπ' αριθ. 5 και 6. Η κ. Roth-Behrendt, όπως και εγώ, υποχρεώθηκε να ακούσει το μεγαλύτερο μέρος των αποδεικτικών στοιχείων για τη ΣΕΒ, για τον ασυνήθιστο χαρακτήρα αυτής της νόσου και για τον τρόπο με τον οποίο τελικά μεταδόθηκε στο ανθρώπινο είδος.
<P>
Αν κοιτάξουμε τώρα τους όρους ευθύνης και την έκταση της χρηματικής αποζημίωσης που μπορεί ενδεχομένως να είναι απαραίτητη, δεν αρκεί πλέον να λέμε ότι τα κρυφά ελαττώματα ενός συγκεκριμένου προϊόντος, κυρίως αυτά που προέρχονται από τρόφιμα ή φάρμακα, θα εμφανιστούν απαραιτήτως μέσα σε 10 χρόνια.
<P>
Σήμερα ήλθα σε αυτήν τη συζητήση σχεδόν απευθείας από μία συνάντηση με τους συγγενείς ατόμων που έχασαν τα παιδιά τους από μία νέα παραλλαγή της νόσου Creutzfeld-Jacob, την ανθρώπινη μορφή της ΣΕΒ. Δεν προσβλήθηκαν όλα απευθείας από μολυσμένα τρόφιμα. Μερικά προσβλήθηκαν από αυξητικές ορμόνες. Οι άνθρωποι ανατρέχουν στη θαλιδομίδη και σκέφτονται ότι οι κίνδυνοι ενός δοθέντος προϊόντος εμφανίζονται πολύ γρήγορα με προβλήματα κατά τη γέννηση ή τέτοιου είδους. Τώρα κατανοούμε με πολύ μεγαλύτερη σαφήνεια ότι δεν πρόκειται για κάτι τέτοιο και ότι πολύ συχνά τα ελαττώματα ενός συγκεκριμένου προϊόντος αρχίζουν να εμφανίζονται κατά τη διάρκεια ζωής του ενδιαφερόμενου ατόμου. Εκτός αν μας δοθεί η ευκαιρία που παρέχουν αυτές οι τροπολογίες για ανάληψη δράσης στο πλαίσιο κανονικών διαδικασιών σε ένα μεγαλύτερο χρονικό διάστημα, διατρέχουμε τον κίνδυνο οι κατασκευαστές των προϊόντων να γλιτώσουν από την ευθύνη χωρίς δαπανηρές δικαστικές διαδικασίες, με σκοπό ακόμα μία φορά να αλλάξουν το νόμο.
<P>
Οι τροπολογίες της κ. Roth-Behrendt προβλέπουν επίσης μία διαδικασία επανεξέτασης από το έτος 2000 και μετά - και αυτό επίσης είναι παρά πολύ σωστό. Θα συγχαρώ απλώς την εισηγήτρια ακόμα μία φορά και θα ζητήσω συγνώμη που δεν παρευρισκόμουν για να ακούσω την παρέμβασή της.

<SPEAKER ID=9 LANGUAGE="ES" NAME="Bru Purσn">
Κύριε Πρόεδρε, συμφωνώ απολύτως με την έκθεση της κ. Roth-Behrendt, διότι πιστεύω ότι έφερε σε πέρας μια σημαντική εργασία, τόσο όσον αφορά την υποκειμενική όσο και την αντικειμενική και συγκυριακή πτυχή της οδηγίας. Σε ό, τι αφορά την υποκειμενική πτυχή, επεκτάθηκε η έννοια του παραγωγού, όπως επίσης και η έννοια του προϊόντος, ώστε να περιλαμβάνει πλέον όχι μόνο τα επεξεργασμένα προϊόντα, αλλά επίσης αυτά των αγροτών και των κτηνοτρόφων, όχι μόνο τα τελικά, αλλά και τα ενδιάμεσα προϊόντα, μεταξύ των οποίων, όπως προαναφέρθηκε εδώ σήμερα το πρωί, οι πρόδρομες ουσίες είναι εξαιρετικής σημασίας. Θα έπρεπε άλλωστε να προστεθούν στο μέλλον και τα γενετικώς τροποποιημένα προϊόντα που δεν έχουν υποστεί τον κατάλληλο έλεγχο. Καλό θα είναι επίσης να παραταθεί η προθεσμία, διότι στην περίπτωση της σπογγώδους εγκεφαλοπάθειας των βοοειδών και άλλων υφιστάμενων νόσων, ενδέχεται να μην εκδηλωθούν συμπτώματα παρά μόνο μετά την παρέλευση δεκαετίας.
<P>
Πιστεύω ότι είναι εξαιρετικής σημασίας να ληφθούν υπόψη όχι μόνον οι σωματικές, αλλά επίσης οι ψυχικές συνέπειες αυτών των νόσων, εμείς δε οι Ισπανοί, έχοντας την εμπειρία της νόσου του κραμβέλαιου ή της μεθυλικής αλκοόλης, γνωρίζουμε πόσο τρομερές μπορεί να είναι αυτές οι ψυχικές συνέπειες.
<P>
Σε ό, τι αφορά την αποζημίωση, φαίνεται ότι για την οικονομία της Ένωσής μας είναι πολύ λίγα τα 70 εκκατομύρια ευρώ τα οποία αναφέρθηκαν προηγουμένως, και θεωρώ ως απολύτως ορθό να τεθεί ως ελάχιστο όριο το ποσό των 140 εκκατομυρίων ευρώ.
<P>
Τέλος, θα επιθυμούσα να συμμεριστεί αυτό το Κοινοβούλιο την καλή ιδέα της μερικής αντιστροφής του βάρους της απόδειξης σε ό, τι αφορά αυτό το θέμα. Πρέπει να λάβουμε υπόψη το γεγονός ότι, όταν έχει δημιουργηθεί ένα περιβάλλον ή μια κατάσταση για τον παραγωγό κατά τρόπο που να φαίνεται λογική και φυσιολογική η κατανάλωση ενός προϊόντος, να μην υποχρεούται το θύμα να αναλάβει το βάρος της ευθύνης της απόδειξης, όταν υπάρχει πραγματικά κοινή συνείδηση ότι η νόσος είναι συνέπεια αυτού του είδους επικίνδυνης παραγωγής.

<SPEAKER ID=10 LANGUAGE="DE" NAME="Flemming">
Αξιότιμη κυρία Πρόεδρε, κυρίες και κύριοι, η παρούσα έκθεση έχει εξαιρετική σημασία για την οικονομία. Υπάρχουν εδώ σοβαρότατοι ενδοιασμοί, ιδίως όσον αφορά τις τροπολογίες αριθ. 4, περί κατάργησης της αυτοσυμμετοχής, και αριθ. 5, περί παράτασης της προθεσμίας για την παραγραφή των δικαιωμάτων σε 20 χρόνια. Διερωτώμαι εάν δεν θα έπρεπε να ξανασκεφτούμε το ζήτημα αυτό.
<P>
Το θέμα τίθεται αλλιώς όσον αφορά τις τροπολογίες αριθ. 1και 2. Εδώ πρόκειται για τον ορισμό των πρωτογενών γεωργικών και δασικών προϊόντων. Γνωρίζω ότι στην ομάδα εργασίας του Συμβουλίου συζητήθηκε κατά πόσον θα έπρεπε να εισαχθεί ένας ορισμός τουλάχιστον στην αιτιολογική σκέψη. Στη συζήτηση θεωρήθηκε ότι η αποσαφήνιση δεν είναι αναγκαία, με αφετηρία τη σκέψη ότι ο επιχειρηματίας που προβαίνει σε γενετικές τροποποιήσεις στους σπόρους για σπορά θα πρέπει να θεωρείται έτσι και αλλιώς ως παραγωγός πρωτογενούς προϊόντος. Πιστεύω ότι αυτό είναι απολύτως λανθασμένο, και νομίζω ότι είναι απολύτως απαραίτητο να υποστηρίξουμε τις δύο εν λόγω τροπολογίες. Με τον τρόπο αυτό θα εξασφαλιζόταν ότι στην περίπτωση που οι γεωργοί χρησιμοποιούν γενετικά τροποποιημένους σπόρους για σπορά, θα έχουν τη δυνατότητα να παραπέμψουν στους παραγωγούς των σπόρων αυτών.
<P>
Στην παρούσα της μορφή, η πρόταση δεν προσφέρει τη δυνατότητα αυτή. Οι ευθύνες για ζημίες που προκάλεσαν γενετικώς τροποποιημένα προϊόντα θα ήταν δυνατόν να καταλογισθούν σε γεωργούς, σε κάποιους μικρούς αγρότες - πράγμα που είναι αδιανόητο - ενώ εκείνοι που εκτέλεσαν πραγματικά τις γενετικές τροποποιήσεις, δηλαδή επιχειρήσεις όπως η Monsanto και η Novartis δεν θα έφεραν καμία ευθύνη. Αυτό δεν μπορεί να είναι προς το δικό μας το συμφέρον. Για τον λόγο αυτόν, σας παρακαλώ θερμότατα να υπερψηφίσετε αυτές τις δύο τροπολογίες.

<SPEAKER ID=11 NAME="Roth-Behrendt">
Κυρία Πρόεδρε, αγαπητοί συνάδελφοι, είμαι αρκετό καιρό στο Κοινοβούλιο, ώστε να μην πιστεύω πραγματικά ότι μια συζήτηση όπως αυτή που διεξάγουμε τώρα, είναι δυνατόν να αλλάξει γνώμες. Εντούτοις, θα κάνω άλλη μια προσπάθεια - όχι για σας, κύριε Monti, δεν είσαστε πλέον εταίρος μας. Εταίρος μας θα είναι το Συμβούλιο στη διαδικασία συναπόφασης, αλλά το κάνω για την άλλη πτέρυγα του Σώματος. Απευθύνομαι σε σας, κυρία Grossetκte, καθότι συζητήσαμε το θέμα απευθείας, τόσο στην Επιτροπή Περιβάλλοντος, Δημόσιας Υγείας και Προστασίας των Καταναλωτών όσο και εδώ στην Ολομέλεια.
<P>
Είπατε πως αλλάζω σε μεγάλο βαθμό το περιεχόμενο της οδηγίας. Αναφερθήκατε στον ορισμό. Μα ειδικά στο σημείο αυτό προστατεύω τους αγρότες, και οι κυρίες συνάδελφοί σας το ανέπτυξαν μόλις τώρα. Η κυρία Flemming το επανέλαβε. Πρόκειται για τροπολογίες που υιοθέτησα και οι οποίες προήλθαν τόσο από τη δική σας όσο και από τη δική μου Ομάδα, και θεωρώ ότι, εάν θέλετε ειδικά να προστατεύσετε τους αγρότες, θα πρέπει να υποστηρίξετε τις τροπολογίες 1 και 2. Επίσης σας παρακαλώ για ακόμα μία φορά να εξετάσετε προσεκτικά τις τροπολογίες αριθ. 5 και 6, το ζήτημα της ζημίας λόγω κρυφού ελαττώματος και το ζήτημα της αύξησης του ποσού της ολικής ευθύνης. Όσον αφορά την παράταση της διάρκειας της ευθύνης για κρυφά ελαττώματα, έχω να πω ότι τις τελευταίες εβδομάδες παρουσιάσθηκε σε δέκα ανθρώπους η νέα μορφή της νόσου Creutzfeldt-Jakob - επαναλαμβάνω: σε δέκα ανθρώπους. Οι άνθρωποι αυτοί προσβλήθηκαν κάποτε από τη συγκεκριμένη νόσο. Μπορεί να έγινε πριν από 15 ή πριν από 8 ή ακόμα πριν από 20 χρόνια, δεν το ξέρουμε. Επρόκειτο για κρυφό ελάττωμα και οι άνθρωποι που επλήγησαν πρέπει τώρα να το αποδείξουν οι ίδιοι ότι επλήγησαν. Εγώ που θίγομαι φέρω και το βάρος της απόδειξης. Μπορείτε να φαντασθείτε σε πόσες περιπτώσεις οι προσπάθειες αυτές θα είχαν θετικά αποτελέσματα, αλλά παρ' όλα αυτά θέλω να προσφέρουμε αυτή την ευκαιρία. Και είμαι πεπεισμένη ότι πρέπει να την προσφέρουμε στους πολίτες μας.
<P>
Ταυτόχρονα, οι συνάδελφοι είπαν: η αύξηση του ποσού της ολικής ευθύνης που επιτρέπουμε στα κράτη μέλη από 70 σε 140 εκατ. ευρώ είναι κάτι που αφήνουμε στη διακριτική ευχέρεια των κρατών μελών και ως συνολικό ποσό δεν είναι υπερβολικό. Κυρία Grossetκte, είπατε κάτι που με άγγιξε, αλλά που ταυτόχρονα βρίσκω πως με αφορά. Είπατε πως οι αγρότες ανησυχούν έτσι και αλλιώς για το μέλλον. Μα ειδικά εμείς προστατεύουμε τους αγρότες! Για σκεφτείτε σας παρακαλώ το εξής: ένας αγρότης αγοράζει ζωοτροφές με ήσυχη τη συνείδησή του και τις δίνει στα ζώα του, έχοντας την πεποίθηση ότι δεν περιέχουν ζωικά λευκώματα, καθότι στις ζωοτροφές δεν υπάρχει ακόμη η αντίστοιχη σήμανση. Στις ζωοτροφές υπήρχαν όμως ζωικά λευκώματα, τα ζώα του προσβλήθηκαν από την ΣΕΒ και προκλήθηκαν ζημίες. Στην περίπτωση αυτή υπεύθυνος δεν είναι ο αγρότης αλλά ο προμηθευτής του! Ειδικά εμείς προστατεύουμε τους αγρότες με αυτές τις τροπολογίες περί ζημίας λόγω κρυφού ελαττώματος.
<P>
Για τον λόγο αυτό σας παρακαλώ ακόμα μία φορά, κοιτάξτε τις τροπολογίες αριθ. 5 και 6 και παράλληλα με τις τροπολογίες αριθ. 1 και 2 προσπαθήστε να υποστηρίξετε τουλάχιστον και αυτές, ώστε να μπορέσουμε να αγωνισθούμε από κοινού για την εξεύρεση καλύτερης λύσης στη διαδικασία συνδιαλλαγής.

<SPEAKER ID=12 NAME="Monti">
Κύριε Πρόεδρε, κυρία εισηγήτρια, αξιότιμοι κύριοι βουλευτές, έπειτα από τις συστάσεις του Ευρωπαϊκού Κοινοβουλίου σχετικά με το ζήτημα της σπογγώδους εγκεφαλοπάθειας των βοοειδών, και ιδιαίτερα τις συστάσεις να επεκταθεί, έως το τέλος του Σεπτεμβρίου του 1997, το καθεστώς ανυπαίτειας αστικής ευθύνης, που προβλέπεται από την Οδηγία 85/374/ΕΟΚ, στις γεωργικές πρώτες ύλες και στα προϊόντα κυνηγίου, η Επιτροπή παρουσίασε την πρότασή της την 1η Οκτωβρίου 1997. Η οδηγία του 1985 ορίζει το δικαίωμα, για οποιοδήποτε θύμα, να λάβει αποζημίωση για τις βλάβες που υπέστη εξαιτίας ενός ελαττωματικού προϊόντος, χωρίς να χρειάζεται να αποδείξει την ευθύνη του παραγωγού. Επεκτείνοντας αυτό το δικαίωμα στον γεωργικό τομέα, η Επιτροπή επαναλαμβάνει την αρχική της πρόταση του 1976.
<P>
Η πρώτη ανάγνωση του Κοινοβουλίου, το Νοέμβριο του 1998, χαρακτηρίστηκε από την θετική στήριξη σε αυτή την αρχή εκ μέρους της πλειοψηφίας του Κοινοβουλίου. Και το Συμβούλιο συμπαρατάχτηκε με το στόχο αυτόν, εγκρίνοντας ομόφωνα την πρόταση της Επιτροπής. Ωστόσο, ο στόχος που επιδιώκεται από τα τρία θεσμικά όργανα, η επέκταση δηλαδή στον γεωργικό τομέα, κινδυνεύει, δυστυχώς, να μην επιτευχθεί στην περίπτωση που υπάρξει διαφωνία μεταξύ του Κοινοβουλίου και του Συμβουλίου σχετικά με τις προθεσμίες για μια ουσιαστική αναθεώρηση της βασικής οδηγίας του 1985 που να προχωρά πέρα από τον προαναφερόμενο περιορισμένο στόχο. Πράγματι, καταθέτοντας εκ νέου τις τροπολογίες που εγκρίθηκαν κατά την πρώτη ανάγνωση, η αρμόδια επιτροπή σας συστήνει να τροποποιήσετε την κοινή θέση. Είχα ήδη κάνει γωστό ότι το Συμβούλιο δήλωσε ότι είναι ομόφωνα σύμφωνο με το κείμενο της πρότασης της Επιτροπής, αποκλείοντας οποιοδήποτε ενδεχόμενο να αναθεωρήσει την οδηγία του 1985 στην περίπτωση αυτή.
<P>
Η Επιτροπή πιστεύει ότι βρισκόμαστε μπροστά σε ένα σημαντικό και πράγματι επείγον θέμα. Είναι βασικό να επιτύχουμε μια συμφωνία βάσει της κοινής θέσης και, με τον τρόπο αυτό, να επεκτείνουμε το συντομότερο στον γεωργικό τομέα τους κανόνες αστικής ευθύνης. Η Επιτροπή δεν μπορεί συνεπώς να αποδεχθεί τις τροπολογίες αριθ. 3 έως 7, σχετικά με τις ψυχικές βλάβες, την απαλλαγή, την προθεσμία της παραγραφής, το μέγιστο ποσό και την τροποποίηση της οδηγίας το έτος 2000. Οι άλλες τρεις τροπολογίες, που αφορούν αποκλειστικά τις γεωργικές πρώτες ύλες, οι τροπολογίες, δηλαδή, υπ' αριθ. 1 και 2 σχετικά με την ευθύνη για ζημίες από ενδιάμεσα προϊόντα και μέσα παραγωγής, και η τροπολογία αριθ. 8 σχετικά με την υποχρέωση να υποβληθεί μια έκθεση, το έτος 2000, σχετικά με τον αντίκτυπο της εφαρμογής της οδηγίας, αποβαίνουν περιττές, λαμβανομένης υπόψη της ερμηνείας που δίνουν συνήθως τα άρθρα 2, 3, και 21 για την οδηγία του 1985.
<P>
Όπως η Επιτροπή, κυρία Πρόεδρε, διακήρυξε ήδη τον περασμένο Νοέμβριο, η σωστή στιγμή και ο σωστός τρόπος για να αντιμετωπίσουμε την αναθεώρηση της οδηγίας του 1985 είναι ταυτόχρονα με την συζήτηση της έκθεσης σχετικά με την εφαρμογή της οδηγίας που η Επιτροπή πρέπει να παρουσιάσει στο Κοινοβούλιο και στο Συμβούλιο το έτος 2000. Αυτής της έκθεσης θα προηγηθεί μια ευρεία διαβούλευση στην οποία θα μπορούν να συμμετάσχουν όλοι οι ενδιαφερόμενοι τομείς, με τη μορφή μιας Πράσινης Βίβλου, που θα κατατεθεί αμέσως μετά την έγκριση της παρούσας πρότασης. Αυτός είναι ο πιο σύντομος δρόμος για να οδηγηθούμε σε μια πρόταση για τροποποίηση που να λαμβάνει υπόψη της τη σημασία της προαναφερόμενης οδηγίας στον κοινωνικοοικονομικό ιστό και να μας επιτρέπει να υπολογίσουμε σωστά όλα τα στοιχεία που είναι σημαντικά για τους σκοπούς της αναθεώρησης της οδηγίας του 1985. Ελπίζω, συνεπώς, ότι το Ευρωπαϊκό Κοινοβούλιο θα στηρίξει αυτή την προσέγγιση, χωρίς να τροποποιήσει την κοινή θέση του Συμβουλίου, επιτρέποντας όχι μόνο να θέσουμε σε εφαρμογή την δική του σύσταση της 19ης Φεβρουαρίου 1997, αλλά και να επιταχύνουμε την έναρξη της προκαταρκτικής διαβούλευσης για την έκθεση του έτους 2000.

<SPEAKER ID=13 NAME="Πρόεδρος">
Ευχαριστώ πολύ, κύριε Monti.
<P>
Η συζήτηση έληξε.
<P>
Η ψηφοφορία θα διεξαχθεί σήμερα το απόγευμα, στις 15.00.

<CHAPTER ID=2>
Δημόσιες υποθέσεις σε παγκόσμιο επίπεδο και μεταρρύθμιση του ΟΗΕ
<SPEAKER ID=14 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A4-0077/99) του κ. De Melo, εξ ονόματος της Επιτροπής Εξωτερικών Υποθέσεων, Ασφάλειας και Αμυντικής Πολιτικής, σχετικά με την πρόκληση της παγκόσμιας διακυβέρνησης και τη μεταρρύθμιση του ΟΗΕ.

<SPEAKER ID=15 NAME="De Melo">
Κυρία Πρόεδρε, κυρίες και κύριοι βουλευτές, στη διάρκεια των τελευταίων ετών αυτού του αιώνα παρατηρείται μία αυξανόμενη τάση παγκοσμιοποίησης της πολιτικής, τόσο σε ό, τι αφορά ζητήματα που συνδέονται με την ασφάλεια όσο και στα οικονομικά και κοινωνικά ζητήματα, αλλά επίσης σε θέματα που άπτονται της προστασίας του περιβάλλοντος. Η αντιμετώπιση όλων αυτών των ζητημάτων σε παγκόσμιο επίπεδο επιτάσσει την ύπαρξη ενός παγκόσμιου οργανισμού ο οποίος θα είναι σε θέση να προβάλλει κανόνες συμπεριφοράς οικουμενικής ισχύος που, άπαξ και γίνουν αποδεκτοί, θα τηρούνται και θα γίνονται σεβαστοί από όλους. Ένας τέτοιος οργανισμός υπάρχει σήμερα, με περιορισμένη μεν εμβέλεια δράσης επί του παρόντος αλλά με ήδη μακρά ιστορική πορεία, και έχει έναν ρόλο, μία συμπεριφορά και μια δράση που από κάθε άποψη είναι αξιέπαινα. Το μικρό ελάττωμα του εν λόγω οργανισμού ίσως έγκειται στο ότι έχει ήδη διανύσει κάποια ιστορική διαδρομή, στο γεγονός ότι δεν εξελίχθηκε το πεδίο των αρμοδιοτήτων του και παρέμεινε αναλλοίωτη η ικανότητά του να αναλαμβάνει δράση. Αναφέρομαι, προφανώς, στον Οργανισμό Ηνωμένων Εθνών, ο οποίος διαδραμάτισε με άψογο τρόπο έναν σημαντικότατο ρόλο στη διευθέτηση σειράς ζητημάτων και στην επίλυση πολλών διεθνών πολεμικών συγκρούσεων στη διάρκεια των τελευταίων πενήντα χρόνων.
<P>
Για τους λόγους που προανέφερα, τους οποίους νομίζω πως κανείς δεν μπορεί να αμφισβητήσει, είμαι πεπεισμένος ότι ο Οργανισμός Ηνωμένων Εθνών αποτελεί πράγματι το ενδεδειγμένο βήμα όπου πρέπει να επικεντρωθούν οι προσπάθειες της διεθνούς κοινότητας με στόχο την αντιμετώπιση των προκλήσεων της παγκοσμιοποίησης. Προς το σκοπό αυτό, ωστόσο, είναι αναγκαίο να διαθέτει ο ΟΗΕ τα απαραίτητα μέσα που θα του επιτρέπουν να διαχειρίζεται αποτελεσματικά τις πολιτικές υποθέσεις σε παγκόσμια κλίμακα, και πρώτα απ' όλα είναι αναγκαίο να αλλάξουν το πνεύμα και η λογική που διέπουν τις διεθνείς σχέσεις.
<P>
Πρώτον: για τη διεκπεραίωση των υποθέσεων της ειρήνης και της ασφάλειας, θα πρέπει ο Οργανισμός να εφοδιασθεί με αποτελεσματικά μέσα παρέμβασης, των οποίων η δράση θα νομιμοποιείται από την κατοχύρωση ενός ξεκάθαρου δικαιώματος και καθήκοντος ανάμειξης. Η δημιουργία του Διεθνούς Ποινικού Δικαστηρίου αποτέλεσε ένα σημαντικό θετικό βήμα, στο βαθμό που καθιερώνει τη διεθνή ποινική ευθύνη των ατόμων. Η σύνθεση του Συμβουλίου Ασφαλείας, η οποία αντικατοπτρίζει την έκβαση του Δευτέρου Παγκοσμίου Πολέμου, θα πρέπει να αποτελέσει αντικείμενο ανασύστασης κατά τρόπο ώστε να αντανακλά τις υφιστάμενες σήμερα γεωπολιτικές ισορροπίες. Προβάλλει η αναγκαιότητα εισαγωγής μίας κοινοβουλευτικής διάστασης στο σύστημα των Ηνωμένων Εθνών, έτσι ώστε να αυξηθεί το κύρος του Οργανισμού έναντι των κοινοβουλίων όλου του πλανήτη.
<P>
Δεύτερον: όσον αφορά την παγκοσμιοποίηση της οικονομίας και την ελευθέρωση του εμπορίου και των χρηματοπιστωτικών αγορών, σημειώθηκε μια μετατόπιση των κέντρων λήψης οικονομικών αποφάσεων, από τις πολιτικές αρχές προς τα κέντρα οικονομικής εξουσίας. Έτσι, οι μεγάλες αποφάσεις που αφορούν την παγκόσμια οικονομία λαμβάνονται όλο και πιο συχνά από έναν μικρό αριθμό εταιρειών παγκόσμιας εμβέλειας που διαφεύγουν από οποιονδήποτε δημοκρατικό έλεγχο, πολύ συχνά με ολέθριες συνέπειες για τις κοινωνικές υποθέσεις και τη διαφύλαξη του περιβάλλοντος. Είναι επομένως αναγκαίο να δοθεί μία περισσότερο ελεγχόμενη κατεύθυνση στην παγκοσμιοποίηση της οικονομίας. Επαναλαμβάνω: μία περισσότερο ελεγχόμενη κατεύθυνση στην παγκοσμιοποίηση της οικονομίας. Η αμοιβαία αναγνώριση των πολιτισμών, όπως και η επικράτηση της ηθικής και της δικαιοσύνης κατά τη διεξαγωγή των διαπραγματεύσεων σε διεθνή κλίμακα, είναι απαραίτητες προϋποθέσεις για την αποκατάσταση της ισορροπίας ανάμεσα στην πολιτική εξουσία και την οικονομία. Για να επιτευχθεί η τήρηση των παραπάνω αρχών σε διεθνές επίπεδο, θα ήταν ορθή και χρήσιμη η συγκρότηση ενός «οικουμενικού» Συμβουλίου Ασφαλείας, που θα μπορούσε να αναλάβει επίσης, εκτός από το συντονισμό και την περιστολή αυτών καθεαυτών των προβλημάτων ασφαλείας, και τα προβλήματα που συνδέονται με την οικονομική ανάπτυξη, την κοινωνική δικαιοσύνη και την προστασία του περιβάλλοντος.
<P>
Τρίτον: σε ό, τι αφορά τον οικουμενικό χαρακτήρα των ανθρωπίνων δικαιωμάτων, των καθηκόντων, των ελευθεριών, της αλληλεγγύης και της δικαιοσύνης, ο ΟΗΕ και το σύνολο των εθνών που τον απαρτίζουν θα έπρεπε να προβάλλουν αυτές τις αρχές ως απαράβατο όρο για τη σύναψη οποιασδήποτε σύμβασης μεταξύ οργανισμών, θεσμικών οργάνων και κρατών. Δεν μπορούμε να μην εκφράσουμε την υποστήριξή μας στη δημιουργία της Παγκόσμιας Υπηρεσίας Περιβάλλοντος, που θα συμβάλλει στην επαναβεβαίωση και εδραίωση μίας πολιτικής με στόχο τη διαφύλαξη του περιβάλλοντος στο πλαίσιο των διεθνών σχέσεων.
<P>
Για όλους τους λόγους που επιγραμματικά εξέθεσα ανωτέρω και που αναπτύσσσονται λεπτομερώς στην έκθεση, και εφόσον η έκθεση εμπλουτίστηκε με την ενσωμάτωση των τροπολογιών των συναδέλφων, τις οποίες σε γενικές γραμμές αποδέχθηκα, σας ζητώ να ψηφίσετε υπέρ της παρούσας πρότασης.

<SPEAKER ID=16 NAME="Vecchi">
Κυρία Πρόεδρε, με την σημερινή συζήτηση το Ευρωπαϊκό Κοινοβούλιο καλείται ουσιαστικά να δώσει απαντήσεις σε δυο ερωτήματα. Πρώτον: είναι δυνατόν στον κόσμο της παγκοσμιοποίησης να εισάγουμε ισχυρά στοιχεία διακυβέρνησης των πιο σημαντικών παγκόσμιων διαδικασιών; Δεύτερο ερώτημα: αποτελεί ο Οργανισμός Ηνωμένων Εθνών το βασικό βήμα για την προώθηση αυτής της βούλησης και της ικανότητας διακυβέρνησης; Και στα δύο αυτά ερωτήματα η απάντηση είναι «ναι». Ναι, δεν είναι μόνο αναγκαίο αλλά και εφικτό να διαχειριζόμαστε με δημοκρατικό τρόπο τα μεγάλα προβλήματα και τις μεγάλες προκλήσεις με τα οποία βρίσκεται αντιμέτωπη η ανθρωπότητα: από αυτά που συνδέονται με την ασφάλεια έως εκείνα που αφορούν την φτώχεια, το περιβάλλον και ούτω κάθ' εξής. Ναι, είναι ο ΟΗΕ ο παγκόσμιος οργανισμός που πρέπει να αποτελέσει το πρωταρχικό βήμα στο οποίο θα αναζητούμε και θα καθορίζουμε τις αναγκαίες απαντήσεις. Δεν προτείνουμε φυσικά μια απολυταρχική αντίληψη των Ηνωμένων Εθνών. Τα καθήκοντά του πρέπει να ορίζονται σαφώς και να αναπτύσσονται οι απαραίτητες συνεργασίες με τα κράτη μέλη, με τους περιφερειακούς οργανισμούς, και πρώτα απ' όλα με την Ευρωπαϊκή Ένωση, και με τους άλλους διεθνείς οργανισμούς. Συγχρόνως, μια σειρά μεταρρυθμίσεων στην οργάνωση και στη λειτουργία του ΟΗΕ είναι απαραίτητες. Μεταξύ αυτών που αναφέρουμε, θέλω να τονίσω εκείνες που σχετίζονται με την σύνθεση και τη λειτουργία του Συμβουλίου Ασφαλείας, με την σύνθεση ενός Συμβουλίου Ασφαλείας αρμόδιο για οικονομικά θέματα και για την παγκόσμια ασφάλεια, με τον εξορθολογισμό των δομών των ειδικευμένων υπηρεσιών.
<P>
Ιδιαίτερη σημασία, στα πλαίσια του ΟΗΕ, πρέπει να δοθεί στα ζητήματα που σχετίζονται με την πρόκληση της ανθρώπινης ανάπτυξης και του αγώνα κατά της πείνας και της περιθωριοποίησης σε παγκόσμιο επίπεδο. Για το σκοπό αυτό, είμαστε πεπεισμένοι ότι χρειάζεται να υπάρξει συνοχή, αντίθετα απ'ότι συνέβη έως σήμερα, μεταξύ των στόχων των Ηνωμένων Εθνών και της δράσης οργανισμών όπως η Παγκόσμια Τράπεζα και το Διεθνές Νομισματικό Ταμείο.
<P>
Στην έκθεση γνωμοδότησης την οποία συνέταξα εξ ονόματος της Επιτροπής Ανάπτυξης και Συνεργασίας εμπεριέχονται με λεπτομέρειες όλες οι προτάσεις που διατυπώσαμε προς τον σκοπό αυτό. Θα εξαρτηθούν πολλά, ωστόσο, από την συνοχή της προσέγγισης που οι χώρες της Ευρωπαϊκής Ένωσης θα πραγματοποιήσουν προς τον ΟΗΕ κατά τα επόμενα χρόνια. Αυτό αποτελεί μια σημαντική δοκιμή για την οικοδόμηση μιας πραγματικής εξωτερικής πολιτικής και πολιτικής ασφάλειας στην Ευρώπη.
<P>
Επιθυμώ τέλος να συγχαρώ τον εισηγητή, κύριο De Melo, για την εξαιρετική εργασία που επιτέλεσε στην έκθεση την οποία συζητάμε σήμερα.

<SPEAKER ID=17 LANGUAGE="ES" NAME="Barσn Crespo">
Κυρία Πρόεδρε, πριν απ' όλα θέλω να συγχαρώ τον κ. De Melo για αυτή την άριστη έκθεση που αναφέρεται σε ένα βασικό θέμα: στην χρηστή διακυβέρνηση του κόσμου σε μια στιγμή κατά την οποία η παγκοσμιοποίηση είναι η λέξη κλειδί που χρησιμοποιείται σε όλες τις ομιλίες και αποτελεί επίκεντρο όλων των προβληματισμών, προκειμένου να δοθεί εξήγηση για αυτά που συμβαίνουν στον κόσμο. Και η παγκοσμιοποίηση δεν μπορεί να είναι μια ανεξέλεγκτη διαδικασία, όπως βλέπουμε να γίνεται ως επί το πλείστον στο οικονομικό πεδίο, αλλά, εάν αντιμετωπίζουμε μια παγκόσμια πραγματικότητα που κάθε φορά τείνει να είναι και πιο ενιαία, έχουμε επίσης την υποχρέωση να θεσπίσουμε κανόνες δικαίου και ασφάλειας που να ανταποκρίνονται σε αυτήν. Για αυτό τον λόγο, έχει πλήρες νόημα να προταθεί μια τέτοια έκθεση. Δεν πρόκειται μόνο για μια θεωρητική σκέψη.
<P>
Θα επεσήμανα δε, ότι η ευθύνη της Ευρωπαϊκής Ένωσης σε σχέση με το μέλλον του ΟΗΕ είναι πολύ συγκεκριμένη. Γιατί; Διότι, στην παρούσα φάση, οι Δεκαπέντε συνεισφέρουμε με το 38 % του προϋπολογισμού λειτουργίας των Ηνωμένων Εθνών και είμαστε ενήμεροι για τον λογαριασμό. Ποιό είναι το πρόβλημά μας; Το πρόβλημά μας είναι ότι πράττουμε ως δεκαπέντε και όχι ως ένας και, κατά συνέπεια, στην πράξη η προσπάθειά μας δεν έχει επαρκή ισχύ. Το ίδιο συμβαίνει επίσης και με την προσπάθεια όλων αυτών των στρατευμάτων που παρεμβάλλονται μεταξύ των εμπολέμων, που αναλαμβάνουν ειρηνοποιό και διαμεσολαβητική αποστολή - αυτό που στην ευρωπαϊκή ιδιόλεκτο ονομάζουμε «αποστολές Petersberg»-, στις οποίες επίσης η συνεισφορά των χωρών της Ευρωπαϊκής Ένωσης είναι ουσιαστική. Πιστεύω επίσης ότι πρέπει να αναφερθεί η προσπάθειά μας για ενίσχυση της ανάπτυξης.
<P>
Παρά ταύτα, όλα αυτά δεν ενισχύονται επαρκώς, και είναι ακόμα πιο θλιβερό στο μέτρο που, ως περιφερειακή οργάνωση που βασίζεται στην ειρήνη και τη συνεργασία, η Ευρωπαϊκή Ένωση έχει μια ξεχωριστή κλίση να συνάπτει σχέσεις και να ενισχύει τα Ηνωμένα Έθνη.
<P>
Θα ξεχώριζα ορισμένα σημεία στα οποία εστιάσαμε τις τροπολογίες μας, τις τροπολογίες της Σοσιαλιστικής Ομάδας, και στις οποίες πιστεύουμε επίσης ότι πρέπει να συνεχίσουμε αυτόν τον προβληματισμό, διότι εγώ πιστεύω ότι έχοντας μπροστά μας την επόμενη κοινοβουλευτική περίοδο, πρέπει να συνεχίσουμε αυτή την προσπάθεια, πάνω από όλα τώρα που από τον ΟΗΕ, μετά τη λήξη του ψυχρού πολέμου - μια περίοδο κατά την οποία ο ΟΗΕ είχε παραλύσει σε πολύ μεγάλο βαθμό -, ζητούνται κάθε είδους αποστολές και του υποβάλλεται σωρεία αιτημάτων που υπερβαίνουν τα μέσα του. Αυτό δε, μπορεί επίσης να μας κάνει να προσεγγίσουμε ένα πρόβλημα που βιώνουμε στην παρούσα φάση ακόμα περισσότερο εκ του σύνεγγυς.
<P>
Γι' αυτό, πιστεύω ότι είναι σημαντικό να καταλήξουμε σε σαφή κριτήρια συμμετοχής, όχι μόνο αναφορικά με τη δημιουργία ενός Συμβουλίου Οικονομικής Ασφάλειας, αλλά αναφορικά με το ποια είναι η ευρωπαϊκή οπτική σε σχέση με τη σύνθεση του Συμβουλίου Ασφαλείας· θέμα για το οποίο δεν υπάρχει στην παρούσα φάση, ούτε καν μεταξύ των κρατών μελών, συναίνεση ή μια βασική συμφωνία.
<P>
Κατά δεύτερο λόγο, πρέπει επίσης να αναφέρουμε την προσπάθεια συμμετοχής σε ό, τι συνιστούν οι ειρηνευτικές αποστολές και οι αποστολές ασφάλειας, στην προσπάθεια σε σχέση με το Διεθνές Ποινικό Δικαστήριο και πάνω απ' όλα, στην προσπάθεια που στοχεύει στο διάλογο με τις Ηνωμένες Πολιτείες, που πιστεύω ότι είναι βασικός στην προοπτική διασφάλισης του μέλλοντος του ΟΗΕ διότι, στην παρούσα κατάσταση, βρισκόμαστε αντιμέτωποι με ένα πραγματικό αδιέξοδο σε σχέση με αυτόν που αποτελεί τον κύριο σύμμαχό μας.
<P>
Πρέπει επίσης να ξεχωρίσουμε και πρέπει να εργαστούμε για την ανάπτυξη της οικονομικής αρχιτεκτονικής που γεννήθηκε στο Bretton Woods, δηλαδή, για τον τρόπο με τον οποίο μπορούμε να βγούμε από το σχετικό αδιέξοδο και να τροποποιήσουμε από κοινού το μέλλον του Διεθνούς Νομισματικού Ταμείου, της Παγκόσμιας Τράπεζας, της Παγκόσμιας Οργάνωσης Εμπορίου και της σχέσης της με τη Διεθνή Οργάνωση Εργασίας, υπερασπίζοντας μια σημαντική ιδέα σε σχέση με το περιβάλλον, που αποτελεί ένα από τα στοιχεία ταυτότητας της Ευρωπαϊκής Ένωσης, αναφέρομαι δε στην αειφόρο ανάπτυξη.

<SPEAKER ID=18 LANGUAGE="EN" NAME="Spencer">
Κυρία Πρόεδρε, η Ομάδα μου εκφράζει την ικανοποίησή της για αυτήν την εξαίρετη και σημαντική έκθεση και συγχαίρει τον εισηγητή. Πριν από δύο εβδομάδες περίπου βρισκόμουν στη Νέα Υόρκη και μιλούσα για αυτήν την έκθεση στη Γραμματεία και στεναχωρήθηκα που πληροφορήθηκα ότι ολόκληρη η διαδικασία της μεταρρύθμισης του ΟΗΕ, που υποτίθεται ότι θα κορυφωθεί το έτος 2000 κατά τη Συνέλευση της Χιλιετίας, έχει μπλοκαριστεί. Η Ευρωπαϊκή Ένωση πρέπει να διαδραματίσει τον ρόλο της ώστε να αποδεσμευτεί επειγόντως η εν λόγω μεταρρυθμιστική διαδικασία.
<P>
Δεύτερον, θα ήθελα να τονίσω αυτά που έχουν ήδη πει άλλοι ομιλητές, ότι πρέπει να προσεγγίζουμε ολιστικά τον τρόπο με τον οποίο προωθείται αυτή η αναδιοργάνωση. Δεν αφορά μόνο τα θεσμικά όργανα των Ηνωμένων Εθνών, αφορά επίσης τα θεσμικά όργανα του Bretton Woods, που σε μία εποχή οικονομικής παράλυσης και παγκόσμιας περιβαντολογικής πρόκλησης, απαιτούν όλα την ανάπτυξη μίας συνεπούς πολιτικής, ώστε να αλληλεπιδρούν μεταξύ τους με τον καλύτερο τρόπο. Αυτό κατέστη σαφές την περασμένη εβδομάδα στη Γενεύη στο Σεμινάριο υψηλού επιπέδου για το Εμπόριο, το Περιβάλλον και την Ανάπτυξη, το οποίο αποτέλεσε πρωτοβουλία του Sir Leon Brittan. Με την ολοκλήρωση του σεμινάριου κατέστη σαφές ότι οι πιθανότητες επιτυχίας του Γύρου της Χιλιετίας του ΠΟΕ θα εξαρτηθούν από μία παράλληλη μετάρρυθμιση και ανάπτυξη των άλλων παγκόσμιων θεσμικών οργάνων.
<P>
Θα ήθελα να επιστήσω την προσοχή σε μία συγκεκριμένη ιδέα της έκθεσης, η οποία είναι πολύτιμη από την άποψη της νομιμότητας αυτών των θεσμικών οργάνων που ασχολούνται με δημόσιες υποθέσεις σε παγκόσμιο επίπεδο. Αυτή η νομιμότητα μπορεί να απορρέει μόνο από κοινοβουλευτικούς. Δεν πιστεύω ότι είναι ακόμα η σωστή στιγμή για μία πλήρη κοινοβουλευτική συνέλευση σε παγκόσμιο επίπεδο. Γνωρίζουμε τα προβλήματα που αντιμετώπιζουμε εμείς με τη λειτουργία ενός Κοινοβουλίου σε μία ενιαία ήπειρο που έχει συνοχή, όπως είναι η δική μας. Αλλά υποστηρίζω την ιδέα κοινοβουλευτικών επιτροπών εποπτείας που θα σχηματίζονται από τους προέδρους των επιτροπών εμπειρογνωμόνων των κοινοβουλίων του πλανήτη. Θα μπορούσαν να είναι δημιουργικές οι συναντήσεις όλων των προέδρων των επιτροπών εξωτερικών υποθέσεων ή όλων των προέδρων των επιτροπών εμπορίου, που έχουν έχουν σχέση με τον Παγκόσμιο Οργανισμό Εμπορίου, ή όλων των προέδρων των επιτροπών περιβάλλοντος, που έχουν απευθείας σχέση με τον Παγκόσμιο Οργανισμό Περιβάλλοντος ή την UNEP.
<P>
Καταλήγω λέγοντας ότι βρισκόμαστε ενώπιον της κρίσιμης δεκαετίας από το 2000 έως το 2010 για την επιβίωση του είδους μας. Δεν υπάρχει καλύτερος τρόπος να σηματοδοτηθεί η Χιλιετία από τον εξοπλισμό της ανθρωπότητας με τα απαραίτητα παγκόσμια θεσμικά όργανα, για να κληροδοτήσει την κληρονομιά της στα παιδιά της.

<SPEAKER ID=19 LANGUAGE="NL" NAME="Bertens">
Κυρία Πρόεδρε, η διεθνοποίηση και η παγκοσμιοποίηση συνεχίζονται. Σε αντίθεση με άλλους, η πολιτική μου ομάδα θεωρεί ότι αυτό δεν αποτελεί πρόβλημα, αλλά ότι για την καλή διαχείριση της διεθνούς τάξης απαιτείται η ύπαρξη ενός αποτελεσματικού παγκόσμιου οργάνου. Στο πρόσωπο των Ηνωμένων Εθνών διαθέτουμε ένα τέτοιο όργανο. Όμως, τα Ηνωμένα Έθνη δεν έχουν τα μέσα και τις διαδικασίες, αλλά ούτε και το κύρος, ακόμη και μέχρι σήμερα, που χρειάζονται για να δράσουν με αποτελεσματικό τρόπο και θα ήθελα να εκφράσω την ικανοποίησή μου για το γεγονός ότι ο κύριος De Melo περιέγραψε καλά την κατάσταση αυτή στην έκθεσή του, για την οποία θα ήθελα και να τον ευχαριστήσω.
<P>
Πρέπει να αποκατασταθεί σύντομα η αξιοπιστία των Ηνωμένων Εθνών όσον αφορά την ασφάλεια και την ειρήνη. Αλλά τι θα πεί σύντομα; πρέπει να καταργηθούν οι καθηλωτικές διαδικασίες λήψης αποφάσεων. Αυτό σημαίνει για παράδειγμα ότι πρέπει να εγκριθεί σήμερα μια μονάδα ταχείας επέμβασης. Τα Ηνωμένα Έθνη πρέπει να μπορούν σήμερα να αναλάβουν αμέσως δράση στην περίπτωση ανθρωπιστικών καταστροφών. Αυτό πρέπει να είναι απλό. Για να γίνει δε εφικτό πρέπει απλώς να προσαρμοστεί η διαδικασία λήψης αποφάσεων. Στα πλαίσια αυτά δεν ταιριάζουν δικαιώματα άσκησης βέτο.
<P>
Τέλος, πρέπει να δοθούν στα Ηνωμένα Έθνη τα απαραίτητα οικονομικά περιθώρια. Είναι ντροπή, και συμφωνείτε μαζί μου, να μην εκπληρώνουν οι Ηνωμένες Πολιτείες εδώ και τόσο καιρό τις οικονομικές υποχρεώσεις τους και να πρέπει να ασκούνται διεθνείς πιέσεις για να υποχρεωθούν όλες οι χώρες να καταβάλουν τα καθυστερημένα ποσά που οφείλουν.

<SPEAKER ID=20 NAME="Αλαβάνος">
Πρόεδρε, ο Οργανισμός Ηνωμένων Εθνών είναι ένας θεσμός ο οποίος κληρονομήθηκε μέσα από τις καταστροφές του Δεύτερου Παγκόσμιου Πολέμου και συνέβαλε, στο μέτρο των δυνατοτήτων του, σε όλη αυτή την φάση του διπολισμού και του ψυχρού πολέμου, με αδυναμίες, με ελλείψεις, συνέβαλε όμως στην ασφάλεια και την αποφυγή, αν θέλετε, μεγαλύτερων αναμετρήσεων και συγκρούσεων.
<P>
Από την δεκαετία του 90 όμως και μετά, τίθεται ένα βασικό ερώτημα: Υφίσταται ο Οργανισμός των Ηνωμένων Εθνών; Παίζει κάποιο ουσιαστικό ρόλο σήμερα στις διαδικασίες της διεθνούς ασφάλειας και της διεθνούς ειρήνης; Και αυτό το ερώτημα γίνεται ακόμη πιο επίκαιρο σήμερα. Μέσα σε λίγα λεπτά, σε λίγες ώρες, μπορεί να έχουμε στρατιωτική επέμβαση στο Κόσοβο, στην Γιουγκοσλαβική Δημοκρατία. Πού είναι ο ΟΗΕ; Πότε συνεδρίασε ο Οργανισμός Ηνωμένων Εθνών; Τί είπε ο κ. Κόφι Ανάν; Ακούμε τον κ. Σολάνα, ακούμε την κ. Ωλμπράιτ, ακούμε τον κ. Χόλμπρουκ. Πού είναι ο κ. Κόφι Ανάν; Γιατί δεν μιλάει; Μπορεί έτσι ο Οργανισμός Ηνωμένων Εθνών, μέσα σε ένα κλίμα πλήρους μονοπολισμού και πλήρους υποταγής και προσαρμογής της Ευρωπαοκής Ένωσης, να παίξει έναν ιδιαίτερο ρόλο;
<P>
Από την άποψη αυτή, εγώ θα ήθελα να υπογραμμίσω ότι ασφαλώς οι προτάσεις στην έκθεση του κ. De Melo είναι πολύ θετικές και ενδιαφέρουσες και έχει σημασία να προωθηθούν. Όμως, δεν νομίζω ότι θα υπάρξει απάντηση απλώς με ένα θεσμικό δίκτυο μέτρων εάν οι σημαντικές δυνάμεις σήμερα του πλανήτη μας, όπως είναι πρώτα από όλα η ΕυρωπαοκήΈνωση, δεν αποβάλουν αυτό το σύνδρομο της παιδικότητας το οποίο έχουν, εάν δεν αποκτήσουν μια αίσθηση αυτονομίας και αυτοπεποίθησης και δεν προχωρήσουν να παίξουν ένα ουσιαστικό ρόλο και να αμφισβητήσουν αυτόν τον ασφυκτικό μονοπολισμό ο οποίος διαμορφώνεται σήμερα από τις Ηνωμένες Πολιτείες.
<P>
Ο ΟΗΕ λείπει από το Κόσοβο, ο ΟΗΕ λείπει από το Κουρδιστάν, ο ΟΗΕ κλείνει τα μάτια του στις επεμβάσεις στην Γιουγκοσλαβία, ο ΟΗΕ κλείνει τα μάτια του στην πλήρη αδιαφορία απέναντι στα δικαιώματα των Κούρδων, ο ΟΗΕ συντηρεί αυτή την απαράδεκτη πολιτική των δύο μέτρων και των δύο σταθμών και ο ΟΗΕ με τον τρόπο αυτό δεν μπορεί να προχωρήσει. Σε μεγάλο βαθμό όλα αυτά εξαρτώνται από την Ευρωπαοκή Ένωση σήμερα.

<SPEAKER ID=21 LANGUAGE="FI" NAME="Hautala">
Αξιότιμη κυρία Πρόεδρε, ο κύριος De Melo έχει εκπονήσει μία εξαιρετικά καλή έκθεση, και τον συγχαίρω επίσης εκ μέρους της Ομάδας των Πρασίνων. Αυτήν την περίοδο διαμορφώνεται κάποιο παγκόσμιο σύνταγμα, δυστυχώς όμως αυτό πραγματοποιείται με πολύ αντιδημοκρατικό τρόπο. Πολλές φορές έχει γίνει φανερό ότι τα εθνικά κοινοβούλια εγκρίνουν αυτές τις συνθήκες και, επειδή βρίσκονται υπό διαπραγμάτευση για αρκετά μακρό χρονικό διάστημα, δεν μπορεί πια κανείς σε αυτό το στάδιο να επέμβει στις λεπτομέρειες, και με τον τρόπο αυτό οι αποφάσεις για τα σημαντικά ζητήματα λαμβάνονται, στην πραγματικότητα, κυρίως μεταξύ των κυβερνήσεων κατά τις μακρές μυστικές συνδιασκέψεις. Πιστεύω ότι το Ευρωπαϊκό Κοινοβούλιο είναι ένα από τα καλύτερα φόρα, το οποίο τολμά να πάρει θέση σχετικά με αυτές τις συνθήκες, όπως μεταξύ άλλων σχετικά με τη Συνθήκη του Παγκόσμιου Οργανισμού Εμπορίου. Έχω επίσης την εντύπωση ότι τα εθνικά κοινοβούλια δεν τολμούν πάντα να εκμεταλλευθούν τα δικαιώματα τα οποία έχουν σε σύγκριση με τις κυβερνήσεις τους, όταν οι συνθήκες βρίσκονται υπό διαπραγμάτευση. Αυτή η κατάσταση θα μπορούσε να βελτιωθεί, εάν δημιουργηθούν κάποιου είδους κοινοβουλευτικές συνεδριάσεις και στους διεθνείς οργανισμούς, όπως στην περίπτωση του Παγκόσμιου Οργανισμού Εμπορίου. Στις συνεδριάσεις αυτές, το σημαντικότερο καθήκον θα ήταν σίγουρα η διασφάλιση της βελτίωσης της πληροφόρησης και της διαφάνειας της δράσης αυτών των οργανισμών. Ο στόχος θα έπρεπε να είναι η επίτευξη κάποιας παγκόσμιας ομοσπονδίας, η οποία να λαμβάνει κάποιες από τις παγκόσμιες αποφάσεις με όσο το δυνατό μεγαλύτερη διαφάνεια και δημοκρατικότητα.

<SPEAKER ID=22 LANGUAGE="FR" NAME="Dupuis">
Κυρία Πρόεδρε, σχετικά με αυτήν την καλή έκθεση του κ. De Melo, θα ήθελα να μιλήσω λιγότερο ένθερμα, ιδιαιτέρως όσον αφορά το ζήμτημα του Συμβουλίου Ασφαλείας. Θεωρώ και εγώ, όπως είπαν και άλλοι συνάδελφοι, όπως ο κ. Barσn, ότι έχουμε κάνει ένα βήμα προς τα πίσω. Ενώ στην προηγούμενη έκθεση είχαμε ζητήσει την εκπροσώπηση της Ευρωπαϊκής Ένωσης στο Συμβούλιο Ασφαλείας, το σημείο αυτό δεν αναφέρεται πλέον στην παρούσα έκθεση. Κατά την γνώμη μου, το ζήτημα του Συμβουλίου Ασφαλείας είναι πραγματικά βασικό, για λόγους όμως αντίθετους από αυτούς του φίλου μου κ. Αλαβάνου. Πιστεύω πως το Συμβούλιο Ασφαλείας, σήμερα, αναδεικνύει τα όρια των Ηνωμένων Εθνών.
<P>
Στην περίπτωση της Γουατεμάλας, είδαμε πως η Κίνα παρεμπόδισε την ειρηνευτική διαδικασία εξαιτίας του δικαιώματος της αρνησικυρίας που διαθέτει στο Συμβούλιο Ασφαλείας. Το ίδιο φαινόμενο επανελήφθη προσφάτως και στην περίπτωση της Μακεδονίας, όπου, και πάλι εξαιτίας της Κίνας, τα ειρηνευτικά στρατεύματα υποχρεώθηκαν να αλλάξουν αποστολή. Στην περίπτωση του Κοσσυφοπεδίου, η Ρωσσία ασκεί έντονες πιέσεις, οι οποίες προκύπτουν από το δικαίωμα αρνησικυρίας της. Όλα αυτά είναι πολύ σοβαρά για την συνέχιση και την ενδεχόμενη ενίσχυση του συστήματος των Ηνωμένων Εθνών.
<P>
Πράγματι, σήμερα βρισκόμαστε όλο και περισσότερο υποχρεωμένοι να υπολογίζουμε την αμερικάνικη ηγεμονία και δυστυχώς, καταγράφουμε την απουσία μίας ευρωπαϊκής ηγεμονίας, ικανής να αναλάβει εκτός των πλαισίων των Ηνωμένων Εθνών ειρηνευτικές δράσεις, όπως πιθανότατα οι αυριανές στο Κοσσυφοπέδιο. Είναι πράγματι πολύ λυπηρό, και αυτό αποδεικνύει την ανάγκη να αλλάξουμε τους κανόνες λειτουργίας του Συμβουλίου Ασφαλείας. Το σύστημα της αρνισηκυρίας αποτελεί αιτία πλήρους μπλοκαρίσματος και λυπάμαι που ο κ. De Melo στην έκθεσή του δεν επέμεινε περισσότερο στο σημείο αυτό.

<SPEAKER ID=23 LANGUAGE="IT" NAME="Imbeni">
Κυρία Πρόεδρε, θα ήθελα να ευχαριστήσω τον κύριο De Melo για την εξαιρετική εργασία του, η οποία συνδέεται με εκείνη που πραγματοποιήθηκε το 1993 από τον παλιό μας συνάδελφο κύριο Trivelli, ο οποίος είχε συντάξει μια πρόταση ψηφίσματος σχετικά με τον ΟΗΕ, η οποία ήταν ιδιαίτερα σημαντική. Και κατά την διάρκεια της συζήτησης σε αυτήν την Αίθουσα έγινε αισθητή η ηχώ μιας διαμαρτυρίας, που κατά τα προηγούμενα χρόνια ακούσαμε σε ολόκληρο τον κόσμο, σχετικά με την τραγωδία της Αφρικής ή την τραγωδία της Βοσνίας ή και άλλες ακόμα. Ακούσαμε συχνά να γίνεται λόγος για την αποτυχία ή την αδυναμία του ΟΗΕ, λες και θα μπορούσε να υπάρχει ένας ΟΗΕ, που θα ήταν, ας το πούμε έτσι, μια συνέλευση εταίρων όπου δεν θα υπολογιζόταν η σπουδαιότητα των πιο σημαντικών της εταίρων, και ο αποφασιστικός ρόλος που οι πιο σημαντικοί αυτοί εταίροι επιτελούν, και οι οποίοι είναι, όπως γνωρίζουμε, οι Ηνωμένες Πολιτείες και μερικές άλλες χώρες.
<P>
Ποιό είναι λοιπόν το πρόβλημα; Είναι ότι χρειάζεται να παρέμβουμε για την επίτευξη μιας μεταρρύθμισης, όπως σωστά αναφέρει η έκθεση του κυρίου De Melo, που να συμβαδίζει με τις μεγάλες αλλαγές που συντελέσθηκαν στον καιρό μας. Εμείς δεν μπορούμε να σκεφτούμε τον ΟΗΕ έτσι όπως λειτούργησε κατά την διάρκεια του ψυχρού πολέμου, όταν υπήρχε ακόμα η Σοβιετική Ένωση, όταν υπήρχαν ακόμα οι δικτατορίες στη Νότιο Αφρική και στη Νότιο Αμερική. Πρέπει να σκεφτούμε ένα νέο ΟΗΕ και αυτός ο νέος ΟΗΕ πρέπει να επιτελεί ένα ρόλο στους πιο σημαντικούς τομείς, όπως είναι ο ιστορικός, ο παραδοσιακός, για να το πούμε έτσι, ρόλος της πρόληψης των συγκρούσεων, ο όλο και πιο σημαντικός ρόλος της εδραίωσης των ανθρωπίνων δικαιωμάτων, της πρόληψης των οικονομικών και χρηματοπιστωτικών αναταραχών και του συντονισμού των πρωτοβουλιών κατά των μορφών της εγκληματικότητας, παλιάς και νέας.
<P>
Από αυτήν την άποψη το θέμα, το οποίο ήδη υπενθυμίστηκε εδώ, της μεταρρύθμισης του Συμβουλίου Ασφαλείας, είναι ένα τεράστιο θέμα. Ίσως θα έπρεπε να είχαμε λίγο περισσότερο κουράγιο. Μεταξύ των πιο σημαντικών μελλοντικών εταίρων πρέπει να υπάρχει ένας που σήμερα έχει διαιρεθεί σε δεκαπέντε, η Ευρωπαϊκή Ένωση δηλαδή. Εμείς πρέπει να προσπαθήσουμε ώστε αυτή η μεταρρύθμιση του Συμβουλίου Ασφαλείας, όπως προτείνεται στην πρόταση ψηφίσματος του κυρίου De Melo, να μπορέσει να υλοποιηθεί όσο πιο ταχύτερα γίνεται.

<SPEAKER ID=24 LANGUAGE="ES" NAME="Carnero Gonzαlez">
Κύριε Πρόεδρε, βρισκόμαστε στο μέσο μιας μεταβατικής πορείας προς μια νέα διεθνή τάξη. Αυτή η διαδικασία εγκαινιάστηκε μετά τη λήξη του ψυχρού πολέμου και αυτή η μεταβατική περίοδος - με βήματα προς τα μπρος και βήματα προς τα πίσω - χαρακτηρίζεται σαφώς - φάνηκε έκδηλα στις διαφορετικές παρεμβάσεις που προηγήθηκαν της δικής μου - από δύο χαρακτηριστικά: σε πολιτικό επίπεδο, από την τάση για μονοπολισμό· σε κοινωνικοοικονομικό επίπεδο - αλλά και σε πολιτικό υπό την ευρύτερη έννοια - , από την επιτάχυνση της παγκοσμιοποίησης.
<P>
Πράγματι, η ερώτηση, όπως έλεγε ο συνάδελφός μας Vecchi, είναι το εάν είμαστε σε θέση να ελέγξουμε αυτή την παγκοσμιοποίηση, να ελέγξουμε αυτή τη διαδικασία. Εγώ δε, πιστεύω ότι όχι μόνο είμαστε σε θέση, αλλά ότι πρέπει να το επιτύχουμε. Πρέπει να εκδημοκρατίσουμε τις διεθνείς διαδικασίες, να τις κοινωνικοποιήσουμε· εν τέλει, να τις ελέγξουμε. Όχι μόνο για λόγους δικαιοσύνης, αλλά, πάνω απ' όλα, για λόγους αποτελεσματικότητας. Αποτελεσματικότητα, προκειμένου να αποτρέψουμε συγκρούσεις και για να διαχειριστούμε κρίσεις· αποτελεσματικότητα, προκειμένου να εμποδίσουμε την επανάληψη χρηματοδοτικών κρίσεων, όπως αυτή την οποία βιώνουμε τώρα· αποτελεσματικότητα, προκειμένου να δώσουμε τέλος στο χάσμα βορρά - νότου, που όχι μόνο συνεχίζει να υφίσταται, αλλά διευρύνεται μεταξύ των πλουσίων χωρών και των φτωχών χωρών του πλανήτη.
<P>
Πώς θα το πράξουμε; Εγώ πιστεύω μέσα από σαφείς κατευθύνσεις. Καταρχάς, με την ενίσχυση και ανάπτυξη του Διεθνούς Δικαίου, που θεωρητικά υφίσταται, όμως πολλές φορές δεν εφαρμόζεται. Για να το εφαρμόζουμε δε, είναι αναγκαίο να διαθέτουμε μέσα που να μας επιτρέπουν να το πράξουμε, αρχίζοντας από τα Ηνωμένα Έθνη. Παρόλες τις κριτικές, είναι αναντίρρητη, όπως ανέφερε ο κ. De Melo, η χρησιμότητα του ΟΗΕ, διότι η αναποτελεσματικότητα αυτού του οργανισμού δεν πρέπει να καταλογίζεται στην ύπαρξή του αυτή καθαυτή, αλλά στην έλλειψη πολιτικής βούλησης των κρατών που τον συγκροτούν, στην έλλειψη εφαρμογής και τήρησης του Καταστατικού του Χάρτη, στην απουσία πραγματικών εξουσιών απόφασης που να έχουν εκχωρηθεί, στην ανεπάρκεια μέσων και βεβαίως στην ανυπαρξία συνολικής δημοκρατίας.
<P>
Πρέπει να μεταρρυθμιστούν τα Ηνωμένα Έθνη, όχι όμως προκειμένου να ξεμπερδέψουμε με αυτά, αλλά προκειμένου να αναπτυχθούν και να ενισχυθούν. Και σε αυτό το θέμα η Ευρωπαϊκή Ένωση διαθέτει ένα σημαντικό χαρτί, πρώτον, διότι το ζητά η κοινή γνώμη της και δεύτερον διότι κύριε Πρόεδρε, εάν δεν το πράξει η Ευρωπαϊκή Ένωση, ποιος θα το πράξει;

<SPEAKER ID=25 LANGUAGE="SV" NAME="Schφrling">
Κύριε Πρόεδρε, θεωρώ ότι αυτή η έκθεση που αναφέρεται στην πρόκληση των δημοσίων υποθέσεων σε παγκόσμιο επίπεδο και μεταρρύθμισης του ΟΗΕ αξίζει να υποστηριχθεί ολόψυχα&#x02D9; θέλω πραγματικά να συγχαρώ τον εισηγητή. Κατά τη γνώμη μου, ο σκοπός είναι να προσδιοριστεί ένας τρόπος αλλαγής του προσανατολισμού και εγκαθίδρυσης κάποιας μορφής ισορροπίας μεταξύ αυτών που ασκούν την εξουσία και της κοινωνίας των πολιτών. Για να έχουν κάποια νομιμότητα, οι οικουμενικές αποφάσεις πρέπει, βέβαια, να είναι αντιπροσωπευτικές. Επομένως, η κοινωνία των πολιτών πρέπει να συμμετέχει και να επεξεργάζεται το υπόβαθρο για τις αποφάσεις που λαμβάνονται σε οικουμενικό επίπεδο. Παρατηρώντας την οικουμενική οικονομική κρίση, οι επιπτώσεις της οποίας είναι το αυξανόμενο χάσμα μεταξύ πλούσιων και φτωχών, καθώς επίσης και τα αυξημένα οικολογικά προβλήματα, βλέπουμε, τότε, ότι έχουμε πράγματι κάθε λόγο να εξάγουμε κάποια συμπεράσματα. Τώρα είναι η ώρα να το κάνουμε αυτό και να εμβαθύνουμε στην κατανόηση π.χ. για τη σχέση μεταξύ των επενδύσεων και της ανάπτυξης στην παγκόσμια κοινότητα.
<P>
Πριν επιτευχθεί μία συμφωνία, όπως αυτή των πολυμερών συμφωνιών για τις επενδύσεις, πρέπει να ειδωθεί σε σχέση με τις αξίες και τις αποφάσεις που ελήφθησαν και οι οποίες εκφράστηκαν στις μεγάλες διασκέψεις του ΟΗΕ. Εκατόν πενήντα σκανδιναβικές οργανώσεις προώθησαν μία πρωτοβουλία, ότι αν θα συνεχιστεί η συζήτηση για την συμφωνία ΠΣΕ στο πλαίσιο του ΠΟΕ, τότε αυτή η συζήτηση θα πρέπει να τεθεί σε επίπεδο ΟΗΕ ώστε να υπάρχει αυτή η νομιμοποίηση.
<P>
Θεωρώ επίσης ότι είναι θετικό το γεγονός ότι στην έκθεση υποδεικνύονται οι ΗΠΑ, διότι το γεγονός ότι οι ΗΠΑ δεν πληρώνουν την ετήσια συνεισφορά τους επί μακρόν είναι ένα μεγάλο όνειδος.
<P>
Η ειρήνη και η ασφάλεια είναι, φυσικά, το πλέον σημαντικό έργο του ΟΗΕ. Επιτρέψτε μου μόνο να προσθέσω ότι θεωρώ ότι το ΝΑΤΟ πρέπει να περιμένει πριν περάσει σε βομβαρδισμούς και αυτό το θέμα να τεθεί στο Συμβούλιο Ασφαλείας του ΟΗΕ.

<SPEAKER ID=26 LANGUAGE="EN" NAME="Howitt">
Κύριε Πρόεδρε, μιλώντας σχετικά με την εξαίρετη έκθεση του κ. De Melo, σας συστήνω τις δικές μου τροπολογίες από την Επιτροπή Ανάπτυξης και Συνεργασίας, που υποστηρίζουν το έργο των Ηνωμένων Εθνών σε σχέση με τους αυτόχθονες πληθυσμούς, την τροπολογία υπ'αριθ. 13, την Ύπατη Αρμοστεία του ΟΗΕ για τους πρόσφυγες, την τροπολογία υπ'αριθ. 23 και την έκκλησή μας για αναβίωση του Κέντρου Διακρατικών Επιχειρήσεων του ΟΗΕ, την τροπολογία υπ'αριθ. 24. Ωστόσο, θα ήθελα να περιορίσω τον χρόνο της αγόρευσής μου, για να υποστηρίξω συγκεκριμένα την πρόταση για τη δημιουργία ενός Συμβουλίου Οικονομικής Ασφάλειας των Ηνωμένων Εθνών.
<P>
Ο κ. Camdessus, ο πρόεδρος του ΔΝΤ, εκφράζει δημόσια τη γνώμη του λέγοντας ότι τα Ηνωμένα Έθνη είναι απλώς ένας από τους τρεις πυλώνες του παγκόσμιου συστήματος. Αυτή η άποψη βλέπει το ΔΝΤ, τη Διεθνή Τράπεζα και τον ΠΟΕ να χειρίζονται τις σοβαρές οικονομικές υποθέσεις και να αναθέτουν τις κοινωνικές υποθέσεις στον ΟΗΕ. Δεν προκαλεί έκπληξη το γεγονός ότι η Διεθνής Τράπεζα και το ΔΝΤ έχουν εξελιχθεί αντίθετα προς τους ιδρυτικούς τους στόχους για την μείωση της φτώχειας. Έχουν επιβάλει προγράμματα θεσμικής προσαρμογής ως απάντηση στην κρίση εξαιτίας των χρεών του τρίτου κόσμου την δεκαετία του «80, που κατ'ουσία είχαν ως αποτέλεσμα την αύξηση της ανεργίας και τη διάβρωση των παροχών κοινωνικής ασφάλισης για τους φτωχούς.
<P>
Η μοναδική απάντηση είναι η αποτελεσματική ενσωμάτωση των οργάνων του Bretton Woods στο σύστημα των Ηνωμένων Εθνών, η πιο άμεση απόδοση ευθύνης από μέρους τους προς όλα τα κράτη του κόσμου, ανεξάρτητα από την ικανότητα τους να πληρώσουν, η διάδοση της αρχής της μείωσης της ανέχειας από τα αναπτυξιακά προγράμματα των Ηνωμένων Εθνών ως τη λήψη αποφάσεων σε όλον τον κόσμο.

<SPEAKER ID=27 NAME="Εφραιμίδης">
Πρόεδρε, ο ΟΗΕ ήταν, παραμένει, και νομίζω ότι όλοι θέλουμε να παραμείνει, το μοναδικό πλαίσιο ειρηνικής επίλυσης των όποιων διαφορών και διατήρησης της ειρήνης. Αυτόν τον ρόλο τον έπαιξε 50 και πάνω χρόνια μετά την καταστροφή του Β' Παγκοσμίου Πολέμου. Φυσικά, είχε και έχει κενά και αδυναμίες και μπορεί να έχει περισσότερα. Ας αναζητήσουμε τις αιτίες.
<P>
Υπήρξαν δυνάμεις, και συγκεκριμένα οι Ηνωμένες Πολιτείες και άλλες γύρω τους και συλλογικά το ίδιο το ΝΑΤΟ, που υπόσκαψαν το κύρος του, τον παρέκαμψαν, τον απαρνήθηκαν, πήραν πρωτοβουλίες αντίθετες με όσα θα έπρεπε να πει ο ΟΗΕ, και οδηγούμαστε σήμερα στα πρόθυρα μιας εκρηκτικής κατάστασης, με απροσδιόριστες συνέπειες, κι αυτό όχι μόνο στην περιοχή της Γιουγκοσλαβίας και των Βαλκανίων.
<P>
Επομένως, η έκθεση του κ. De Melo, που ορθά αναγνωρίζει αυτή την μοναδικότητα του Οργανισμού, θα ήθελα να υπογραμμίσει την ανάγκη ο Οργανισμός να θωρακιστεί απέναντι στην υπονόμευση, την υπόσκαψη του κύρους του και, αντίθετα, να έχει πρωτοβουλίες, να εισηγείται ιδέες και προτάσεις, να ενισχυθεί ακόμη περισσότερο για να μπορεί να παίξει το ρόλο του. Σχετικά με το θέμα του βέτο που ισχύει στο Συμβούλιο Ασφαλείας, θα ήμουν και εγώ υπέρ του να καταργηθεί, αλλά θα αποφεύγαμε έτσι τη Σκύλλα και θα πέφταμε στην Χάρυβδη, γιατί τότε θα γινόταν και θεσμικά πλέον ο Οργανισμός υποχείριο των Ηνωμένων Πολιτειών, ενός μπλοκ υπόπτων συμφερόντων που θα χειρίζονταν πια το Συμβούλιο Ασφαλείας σύμφωνα με εκείνα που τους συμφέρουν εις βάρος των λαών.
<P>
Και ένα τελευταίο σημείο: προβληματίζομαι για τον ρόλο αυτού του Διεθνούς Ποινικού Δικαστηρίου. Φοβούμαι ότι είναι ενδεχόμενο, με το πρόσχημα «τρομοκρατία» ή «εγκλήματα κατά της ανθρωπότητας» - πρόσχημα λέω πάντα - να χρησιμοποιηθεί ως εργαλείο καταπίεσης και καταστολής καθαρά εθνικοαπελευθερωτικών κινημάτων. Βλέπετε και το κουρδικό κίνημα πώς το μεταχειρίζονται και πώς μπορεί να φτάσει να ποινικοποιηθεί μπροστά και σε διεθνή δικαστήρια!

<SPEAKER ID=28 LANGUAGE="IT" NAME="Amadeo">
Κύριε Πρόεδρε, συζητώντας την έκθεση του κ. De Melo θα θέλαμε να γίνει ένας διαχωρισμός ανάμεσα σε δύο προβληματισμούς: σε αυτόν που σχετίζεται με την μεταρρύθμιση των Ηνωμένων Εθνών, που θα μπορούσε να ενταχθεί στο πλαίσιο μιας κατάλληλης δράσης προσαρμογής των δομών, που υπάρχουν εδώ και καιρό, στις μεταβαλλόμενες απαιτήσεις και στις αλλαγές της γεωπολιτικής κατάστασης στις διάφορες ηπείρους, καθώς και στην επανειλημμένη ανικανότητα που επιδεικνύεται από την Ευρώπη, η οποία για μια ακόμα φορά δεν καταφέρνει να μιλήσει με μια και μόνο φωνή και να παρέμβει με την οφειλόμενη διπλωματική ισχύ. Τα Ηνωμένα Έθνη ίσως να αποτελούν αυτήν την στιγμή το ιδανικό έδαφος για την οικοδόμηση της κοινής εξωτερικής πολιτικής της Ένωσης που θα χρησίμευε στην ενδυνάμωση της οικονομικής ένωσης που έχει επιτευχθεί έως τώρα.
<P>
Όσον αφορά το συγκεκριμένο θέμα των απαιτούμενων μεταρρυθμίσεων, θεωρούμε αναγκαίο να τονίσουμε ότι, η μεταρρύθμιση του Συμβουλίου Ασφαλείας του ΟΗΕ πρέπει να γίνει με δημοκρατικό και αντιελιτιστικό τρόπο, θέμα που έχει, άλλωστε, ήδη εγγραφεί στην παράγραφο 59 της ατζέντας των εργασιών της Συνέλευσης. Πολλές χώρες, εξάλλου, επιθυμούν αυτήν την μεταρρύθμιση, τόσο που τα μέλη του Coffee Group έγιναν 49 κατά τα τελευταία χρόνια, από 30 που ήταν αρχικά, και η ίδια η Σύνοδος Κορυφής των 113 αδεσμεύτων χωρών, που έγινε στο Durban, απέρριψε με μεγάλη πλειοψηφία την τάση να εγκαταληφθεί η προσφυγή στο άρθρο 108 της Χάρτας του ΟΗΕ, σύμφωνα με τον οποίο η ψήφος σχετικά με τις αρχές της μεταρρύθμισης πρέπει να δίδεται με την πλειοψηφία των δύο τρίτων των χωρών μελών.
<P>
Σίγουρα, ο προβληματισμός σχετικά με τις μεταρρυθμίσεις είναι μακρύς και πολύπλοκος και δεν μπορεί να συνοψισθεί σε ενάμισι λεπτό. Εμείς έχουμε σήμερα το ενιαίο νόμισμα: το επόμενο βήμα δεν μπορεί να είναι παρά η κοινή εξωτερική πολιτική, και τα Ηνωμένα Έθνη αποτελούν το έδαφος όπου είναι δυνατόν να τεθούν οι βάσεις για την επίτευξη αυτού του σημαντικού σκοπού.

<SPEAKER ID=29 NAME="Van den Broek">
Κύριε Πρόεδρε, επιτρέψτε μου και εμένα να εκφράσω την εκτίμηση και την ευχαρίστησή μου προς τον κύριο De Melo, προς όλα τα άλλα μέλη τα οποία συνέβαλαν στην εκπόνηση αυτής της πλήρους και προσανατολισμένης στο μέλλον έκθεσης. Η έκθεση αυτή κατατίθεται σε μια στιγμή που οι προκλήσεις της παγκοσμιοποίησης απασχολούν όλους μας. Σε μια στιγμή κατά την οποία πολλοί διακρίνουν τις αρνητικές πτυχές της, χωρίς να υπάρχει συμφωνία απόψεων όσον αφορά τις λύσεις. Πρέπει να φροντίσουμε για την υλοποίηση των σημαντικών δυνητικών πλεονεκτημάτων που προσφέρει η παγκοσμιοποίηση, ώστε να ωφεληθούν από αυτά όλες οι χώρες.
<P>
Συμφωνώ μαζί σας ότι οι λύσεις θα πρέπει να βρεθούν εντός ενός βελτιωμένου πολυμερούς πλαισίου. Από την άποψη αυτή, τα Ηνωμένα Έθνη, αλλά και οι διεθνείς οικονομικοί οργανισμοί και ο Παγκόσμιος Οργανισμός Εμπορίου θα μπορούσαν να διαδραματίσουν ηγετικό ρόλο.
<P>
Οι κυβερνήσεις των κρατών μελών μας πρέπει να μεριμνήσουν ώστε οι τρέχουσες μεταρρυθμίσεις να υλοποιηθούν πραγματικά. Οι πολλές σημαντικές πτυχές που θίγετε στην έκθεσή σας, όπως τα ανθρώπινα δικαιώματα, αλλά και οι οικονομικές και κοινωνικές πτυχές καθώς και το θέμα της ασφάλειας, πρέπει να ενσωματωθούν στην γενική πολιτική. Οι διάφοροι διεθνείς οργανισμοί πρέπει να καταβάλλουν προσπάθειες για να εναρμονίσουν τις προσεγγίσεις και τα μέτρα τους. Είμαστε της άποψης ότι η Σύνοδος Κορυφής της χιλιετηρίδας των Ηνωμένων Εθνών, η οποία προβλέπεται για το φθινόπωρο του 2000, προσφέρει μια έξοχη ευκαιρία για τον καθορισμό των προκλήσεων που αφορούν την παγκόσμια διοίκηση και τον ακριβέστερο καθορισμό του ρόλου που θα πρέπει να διαδραματίσουν τα Ηνωμένα Έθνη κατά τον 21ο αιώνα.
<P>
Ελπίζουμε ολόθερμα ότι η διευρυνόμενη Ευρωπαϊκή Ένωση θα μπορέσει στα πλαίσια της συζήτησης αυτής να διαδραματίσει σημαντικό ρόλο και να συνεισφέρει τις εμπειρίες της σχετικά με προβλήματα και δυνατότητες που δημιουργεί η ενσωμάτωση των διαφόρων πολιτικών πτυχών που κατανομάστηκαν στη γενική πολιτική και μάλιστα σε διεθνή κλίμακα. Όμως, προκειμένου να λάβει μία αξιόπιστη θέση στα πλαίσια της συζήτησης αυτής, η Ευρωπαϊκη Ένωση χρειάζεται μια ισχυρότερη, συνεπέστερη και σαφέστερη κοινή εξωτερική πολιτική και πολιτική ασφάλειας, πράγμα το οποίο ορθώς παρατηρήθηκε επανειλημμένα από το Σώμα, για αυτό θα πρέπει ακόμη να γίνουν τα απαραίτητα βήματα τόσο από την άποψη των θεσμών, όσο και από την άποψη των μέσων. Ελπίζουμε δε ότι αυτό θα συμβεί σύντομα.
<P>
Επιτρέψτε μου να κάνω μία παρατήρηση όσον αφορά τις θεσμικές διατάξεις στο τέλος του ψηφίσματος που έχει κατατεθεί, παρ' όλο που αναγνωρίζω ότι αυτές απευθύνονται κυρίως στα κράτη μέλη. Το μνημόνιο της Ευρωπαϊκής Ένωσης είναι ένα αναπόσπαστο τμήμα της δήλωσης που κάνει ο πρόεδρος του Ευρωπαϊκού Συμβουλίου κάθε χρόνο στη Γενική Συνέλευση των Ηνωμένων Εθνών. Πρόκειται για μία πολύ εκτεταμένη περίληψη της πρόσφατης πολιτικής της Ευρωπαϊκής Ένωσης και των μέτρων που έχει λάβει και αφορά επίσης ένα ευρύ φάση θεματικών και γεωγραφικών υποθέσεων. Κατ' αυτή την έννοια πρόκειται για ένα εξαιρετικά σημαντικό έγγραφο αναφοράς. Όμως, λόγω των διαφορών μεταξύ των θεμάτων που εξετάζονται, είμαι της γνώμης ότι δεν μπορεί να χρησιμοποιηθεί ως βάση για μια κοινή στρατηγική κατά την έννοια του άρθρου 13 της Συνθήκης του Αμστερνταμ. Παρόμοιες κοινές στρατηγικές μπορούν να αναπτυχθούν για θέματα που έχουν καθοριστεί με ακριβέστερο τρόπο και πρέπει να έχουν λιγότερο περιγραφικό χαρακτήρα. Αυτό άλλωστε παρατηρήθηκε για άλλη μια φορά εχθές στο Συμβούλιο Γενικών Υποθέσεων, όταν ασχοληθήκαμε για άλλη μια φορά με την κοινή στρατηγική της Ευρωπαϊκής Ένωσης σε σχέση με την Ρωσία, η οποία θα πρέπει να εγκριθεί στη Κολωνία. Τέλος, όσον αφορά την έκκληση προς την Επιτροπή να υποβάλει έκθεση σχετικά με την θέση της Ευρωπαϊκής Ένωσης, όσον αφορά τα συγκεκριμένα σημεία του ψηφίσματός σας στα πλαίσια των προσεχών συνεδριάσεων των Ηνωμένων Εθνών, καθώς και άλλων σχετικών συνελεύσεων, η Επιτροπή θα διατηρήσει τη συνήθεια της να προβαίνει σε ανακοινώσεις προς το Συμβούλιο και το Κοινοβούλιο την παραμονή σημαντικών διεθνών γεγονότων, για τα οποία απαιτείται κοινή θέση της Ευρωπαϊκής Ένωσης. Στην περίπτωση αυτή, η Επιτροπή θα συνεχίσει να ενημερώνει τις ενδιαφερόμενες επιτροπές του Ευρωπαϊκού Κοινοβουλίου, σε περίπτωση που υπάρξουν σημαντικές εξελίξεις οι οποίες αφορούν την εξωτερική πολιτική και πολιτική ασφάλειας της Ευρωπαϊκής Ένωσης.

<SPEAKER ID=30 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 15.00.

<CHAPTER ID=3>
Προσανατολισμοί του σχεδίου γενικού προϋπολογισμού για το οικονομικό έτος 2000
<SPEAKER ID=31 NAME="Πρόεδρος">
Η ημερήσια διάταξη προβλέπει την κοινή συζήτηση των ακολούθων εκθέσεων, εξ ονόματος της Επιτροπής Προϋπολογισμών:
<P>
A4-0109/99, του κ. Bourlanges, για τους προσανατολισμούς ενόψει της δημοσιονομικής διαδικασίας του προϋπολογισμού για το 2000: Τμήμα III - Επιτροπή, και-A4-0120/99, της κ. Mόller, σχετικά με τις κατευθυντήριες γραμμές της διαδικασίας του προϋπολογισμού για το οικονομικό έτος 2000: Τμήμα Ι - Ευρωπαοκό Κοινοβούλιο - Παράρτημα: ΔιαμεσολαβητήςΤμήμα ΙΙ - ΣυμβούλιοΤμήμα ΙV - ΔικαστήριοΤμήμα V - Ελεγκτικό ΣυνέδριοΤμήμα VI - Οικονομική και Κοινωνική Επιτροπή, Επιτροπή των Περιφερειών, Κοινή οργανωτική δομή
<SPEAKER ID=32 NAME="Bourlanges">
Κύριε Πρόεδρε, μόλις βγήκαμε από τον τριμερή διάλογο με την Επιτροπή και το Συμβούλιο, ή τουλάχιστον, ό, τι έχει απομείνει, και νομίζω πως είμαι ο γενικός εισηγητής από τα σπάργανα, όπως θα έλεγε ο Καρδινάλιος de Bernis, δεδομένου ότι βρισκόμαστε σε μία κατάσταση εξαιρετικής ανασφάλειας.
<P>
Από τη μία πλευρά, η θεσμική ανασφάλεια βρίσκεται στο απόγειό της, εφόσον το Σώμα αυτό θα διαλυθεί στις 13 του ερχόμενου Ιουνίου. Επομένως, μπορεί να υποθέσει κανείς πως, από τον Ιούλιο, η διαδικασία του προϋπολογισμού θα διεξαχθεί από ένα ριζικά διαφορετικό Σώμα, και από συνομιλητές οι οποίοι δεν θα είναι πάντοτε και συστηματικά οι ίδιοι. Ανασφάλεια επίσης λόγω της αποχώρησης της Επιτροπής, η οποία θα οδηγηθεί να συντάξει το προσχέδιο του προϋπολογισμού, σε συνθήκες έλλειψης πολιτικής βαρύτητας. Ευχαριστώ, εξάλλου τον Επίτροπο κ. Liikanen ο οποίος αντιμετωπίζει τις υποχρεώσεις που του αναλογούν. Καθώς παρευρίσκεται εδώ, θα ήθελα να ακούσω την άποψή του, παρόλο που παραιτήθηκε, δεδομένου ότι η ευθύνη της προετοιμασίας του προσχέδιου του προϋπολογισμού εναπόκειται στην Επιτροπή, όποια και αν είναι αυτή. Συνεπώς, είναι χρήσιμο να μιλήσει ο κ. Liikanen.
<P>
Η ανασφάλεια είναι εξίσου πολύ μεγάλη σε ό, τι αφορά τις θεσμικές συνθήκες. Δεν γνωρίζουμε εάν θα υπάρξουν χρηματοπιστωτικές προοπτικές. Δεν γνωρίζουμε εάν θα υπάρξει συμφωνία σχετικά με την Ατζέντα 2000. Δεν γνωρίζουμε εάν θα υπάρξει συμφωνία για το σύνολο της διαχείρισης των συστημάτων. Με άλλα λόγια, δεν γνωρίζουμε εάν ο επόμενος προϋπολογισμός θα είναι ένας ετήσιος προϋπολογισμός, βάσει του άρθρου 203 ή ένας προϋπολογισμός ο οποίος θα εγγράφεται στις μελλοντικές χρηματοπιστωτικές προοπτικές.
<P>
Στο πλαίσιο αυτό, είναι πολύ δύσκολο να υπάρξουν ικανοποιητικές και ακριβείς προτεραιότητες για το Κοινοβούλιο. Επιμείναμε σε δύο λέξεις κλειδιά: την λιτότητα και την συγκέντρωση των προτεραιοτήτων. Θέλουμε έναν αυστηρό προϋπολογισμό. Και αυτό το εννοούμε σε πολλά επίπεδα. Θέλουμε έναν συμπυκνωμένο προϋπολογισμό.
<P>
Στην κατηγορία 3, η οποία μας ενδιαφέρει ιδιαιτέρως, θέτουμε πρωτίστως την ανάγκη συγκέντρωσης των προσπαθειών στις αποκεντρωμένες ενέργειες πληροφόρησης, σε θέματα υποδοχής προσφύγων, με την χρηματοδότηση της Eurodac. Ελπίζουμε, όσον αφορά τα οικολογικά θέματα του προϋπολογισμού, να επεκταθούν και σε νέους τομείς. Επιθυμούμε επίσης την προετοιμασία της Επιτροπής, ξεκινώντας από αυτόν τον προϋπολογισμό, για την διεύρυνση των αρμοδιοτήτων της Ευρωπαϊκής Ένωσης σε θέματα υγείας και προστασίας των καταναλωτών. Τέλος, όσον αφορά το ερευνητικό πρόγραμμα, επιθυμούμε την εξεύρεση μίας ισορροπίας μεταξύ της απαίτησης χρηματοδότησης του συστήματος, της απαίτησης σεβασμού των συνολικών χρηματοδοτήσεων οι οποίες έχουν αποφασιστεί και του γεγονότος της οργάνωσης επαρκών περιθωρίων σε θέματα εσωτερικής πολιτικής, γιατί, δεν θα πρέπει το πρόγραμμα - πλαίσιο για την έρευνα και την ανάπτυξη, το PCRD, να συνθλίψει το σύνολο των άλλων δαπανών της κατηγορίας 3.
<P>
Στην κατηγορία 4, συμφωνούμε απολύτως, όπως το απαιτεί και η αρμόδια επιτροπή, με την συγκέντρωση των ενισχύσεων για τις πιο φτωχές χώρες. Αυτά λοιπόν προτιθέμεθα να κάνουμε όσον αφορά τις προτεραιότητες. Ωστόσο, για μία ακόμη φορά, όλα αυτά θα πρέπει να διευκρινιστούν. Το βασικό σημείο του μηνύματός μας είναι η λιτότητα την οποία επιθυμούμε να περάσουμε. Εκτιμούμε πως, στα θέματα της διαχείρισης υπάρχουν σημαντικές προσπάθειες που θα πρέπει να γίνουν.
<P>
Πρώτα από όλα, στην κατηγορία 1, πρέπει πράγματι η διαχείριση των γεωργικών πιστώσεων να είναι πιο αυστηρή, δίχως να παραγνωρίζουμε την αρχή της επάρκειας. Στην κατηγορία 2, πρέπει η μεταρρύθμιση της ονοματολογίας ενός ορισμένου αριθμού πόρων να επιτρέπει την διαχείριση των δαπανών, όχι με βάση την ανακατανομή των διοικητικών υπηρεσιών, αλλά με βάση τους στόχους, τους στόχους των διαρθρωτικών ταμείων, για αυτό και ζητάμε μία μεταρρύθμιση της ονοματολογίας προς αυτήν την κατεύθυνση. Πάνω από όλα όμως, θα πρέπει να γίνουν ουσιαστικές προσπάθειες στην κατηγορία 5.
<P>
Στο σημείο αυτό, θίγουμε το πρόβλημα της διαχείρισης. Επιθυμούμε την προοδευτική κατάργηση των γραφείων τεχνικής βοήθειας. Επιθυμούμε μία επαναξιολόγηση των αναγκών σε προσωπικό που συνδέονται με τις δραστηριότητες. Και πάνω από όλα επιθυμούμε, πριν από τις 30 του επόμενου Ιουνίου, η Επιτροπή να δραστηριοποιηθεί, και να μας υποδείξει ξεκάθαρα τις ανάγκες της σε προσωπικό προκειμένου να μπορέσει να ανταποκριθεί στα καθήκοντά της. Είναι ανάγκη σε αυτό το σημείοη Επιτροπή να βγει από την σιωπή της και να τεθούν στο τραπέζι τα ακριβή αιτήματα της έτσι, ώστε η δημοσιονομική αρχή, γνωρίζοντας την υπόθεση, να μπορέσει να αποφανθεί και να διαιτητεύσει σχετικά με τα καθήκοντα που θα πρέπει να ολοκληρωθούν και τα μέσα που θα πρέπει να παρασχεθούν. Πρωτίστως, λοιπόν, επιθυμούμε να περάσουμε αυτό το σημαντικό μήνυμα της λιτότητας και της διαφάνειας.
<P>
Χειροκροτήματα

<SPEAKER ID=33 NAME="Mόller">
Κύριε Πρόεδρε, κύριε Eπίτροπε, αγαπητοί συνάδελφοι, τις τελευταίες εβδομάδες τα ευρωπαϊκά θεσμικά όργανα έχουν συγκεντρώσει πάνω τους την προσοχή που ίσως να αντικατοπτρίζει για πρώτη φορά επαρκώς την πολιτική σημασία η οποία αναλογεί στις αποφάσεις που λαμβάνονται από τα εν λόγω όργανα. Με αυτό συνδέονται καθήκοντα που υπερβαίνουν κατά πολύ την απλή αλλαγή προσώπων. Οι πολίτες περιμένουν από μας δικαιολογημένα - όπως εξάλλου και οι υπάλληλοι των θεσμικών οργάνων - να προβούμε επίσης και σε διαρθρωτικές μεταρρυθμίσεις και στον κύκλο αυτό συμπεριλαμβάνω κατηγορηματικά το Συμβούλιο και το Ευρωπαϊκό Κοινοβούλιο. Οι πολίτες περιμένουν σήμερα μία σύγχρονη διοίκηση που θα καταστήσει την αποδοτικότητά της συγκρίσιμη με την αποδοτικότητα της διοίκησης στην ιδιωτική οικονομία.
<P>
Οι πέντε σοφοί θέτουν στο επίκεντρο των αναλύσεών που περιέχει η έκθεσή τους την έννοια της υπευθυνότητας. Στο σημείο αυτό εντοπίζεται και κατά τη δική μου άποψη η ανάγκη για μεταρρυθμίσεις. Μελλοντικά και σε πρώτη γραμμή χρειαζόμαστε τη δυνατότητα καταλογισμού τόσο της επιτυχίας όσο και της υπευθυνότητας όχι μόνο στο επίπεδο των Επιτρόπων αλλά και στο επίπεδο των δημοσίων υπαλλήλων, όχι μόνο στην Επιτροπή αλλά και στο Ευρωπαϊκό Κοινοβούλιο. Για τον λόγο αυτό προτείναμε, ο συνάδελφός μου Jean-Louis Bourlanges και εγώ, να χρησιμοποιήσουμε τις εμπειρίες που έχουν τα επιμέρους κράτη μέλη ή οι περιφέρειες στον τομέα της εγγραφής στον προϋπολογισμό ή όπως ονομάζεται της «εγγραφής στον προϋπολογισμό βάσει δραστηριότητας» και να υποστηρίξουμε την Επιτροπή στις προσπάθειές της που προχωρούν προς μια παρόμοια κατεύθυνση.
<P>
Είμαι βεβαία ότι αυτό θα αποβεί προς όφελος των συνεργατών του Σώματος και όλων των άλλων θεσμικών οργάνων. Οι αποκεντρωμένες και διαφανείς ευθύνες ενισχύουν το ενδιαφέρον των υπαλλήλων, όπως απέδειξαν διάφορες εμπειρίες από τα κράτη μέλη και τις περιφέρειες. Η προσοχή που έχει στραφεί επί του παρόντος στο δικό μας θεσμικό όργανο σε σχέση με την άσκηση του ελεγκτικού μας καθήκοντος έχει να κάνει με μία ευθύνη που πρέπει να αναλάβουμε. Όλοι μας γνωρίζουμε ότι και εμείς έχουμε ακόμα πολλά ανεκπλήρωτα καθήκοντα. Όταν για παράδειγμα στον προϋπολογισμό του Κοινοβουλίου προβλέπονται για το 2000 3, 8 εκατ. ευρώ μόνο για την εγκατάσταση ενός σούπερμαρκετ, θα πρέπει και εδώ να ασκήσουμε το ελεγκτικό μας καθήκον όπως σας το προτείνω από κοινού με την Επιτροπή Προϋπολογισμών. Εγκαταστάσεις που δεν έχουν σχέση με τις δραστηριότητες του θεσμικού οργάνου δεν πρέπει να επιδοτούνται από τον προϋπολογισμό του Κοινοβουλίου, αλλά θα πρέπει να είναι σε θέση να αυτοσυντηρούνται οικονομικά.
<P>
Κατά την προετοιμασία των διαβουλεύσεων σχετικά με τον προϋπολογισμό παρακάλεσα τη διοίκηση να υπολογίσει το κόστος μιας ενδεχόμενης εγγραφής στον προϋπολογισμό του καθεστώτος των βουλευτών του Ευρωπαϊκού Κοινοβουλίου που θα πρέπει ακόμα να ψηφισθεί από το Συμβούλιο. Πρόκειται για ποσά ύψους 60 εκατ. ευρώ στην υποχρεωτική περίπτωση και για 45 εκατ. ευρώ στην προαιρετική. Με την εγγραφή των κονδυλίων αυτών στο προϋπολογισμό θα πρέπει να δείξουμε στο Συμβούλιο ότι εννοούμε σοβαρά το καθεστώς των βουλευτών. Αν μάλιστα χθες κατάλαβα καλά τον κ. Verheugen, η γερμανική Προεδρία καταβάλει προσπάθειες να ψηφισθεί το καθεστώς των βουλευτών ήδη στη διάρκεια της δικής της θητείας.
<P>
Επιτρέψτε μου τώρα να αναφερθώ σε ένα άλλο ευαίσθητο θέμα. Εννοώ το επικουρικό ταμείο συντάξεων για μέλη του Κοινοβουλίου. Εδώ πρόκειται για ένα σχεδόν ιδιωτικό ταμείο για του οποίου τη διαχείριση οι αποφάσεις λαμβάνονται από το Προεδρείο, όπως π.χ. οι αποφάσεις για τον καθορισμό των εισφορών και του ποσού των επικουρικών συντάξεων που πρόκειται να καταβληθεί. Στο παρελθόν, αυτό οδήγησε εξάλλου στο γνωστό έλλειμμα. Ανεξάρτητα από τη γνωστή κριτική μου στάση απέναντι στο ταμείο καθεαυτό, θέλω να καλέσω επειγόντως τους συναδέλφους να συνταχθούν με την ανάγκη για μεταρρυθμίσεις που έχουν εκφράσει όλες οι πολιτικές ομάδες και να καταστήσουν τουλάχιστον δυνατό τον διαχωρισμό μεταξύ Κοινοβουλίου και επικουρικού ταμείου συντάξεων που θα βρείτε στην τροπολογία αριθ. 6. Την άποψη αυτή την συμμερίζονται εξάλλου και συνάδελφοι του προεδρείου του ταμείου.
<P>
Ειρήσθω εν παρόδω, θα πρέπει να προχωρήσουμε επιθετικά στο θέμα του «πόθεν έσχες' των βουλευτών και ακριβέστερα τα στοιχεία θα πρέπει να ανακοινώνονται στο Internet. Η Επιτροπή ανέλαβε τη συλλογική ευθύνη για τις παραλείψεις της, επειδή το Κοινοβούλιο άσκησε το ελεγκτικό του καθήκον. Σε δύο μήνες θα ασκήσουν το ελεγκτικό τους καθήκον σε μας οι ψηφοφόροι. Ας κάνουμε λοιπόν το παν, ώστε να σηματοδοτήσουμε για τον προϋπολογισμό του 2000 ότι προχωράμε στην οικοδόμηση μιας σύγχρονης, αποδοτικής και διαφανούς διοίκησης στα θεσμικά όργανα.
<P>
Χειροκροτήματα

<SPEAKER ID=34 NAME="Ferber">
Κύριε Πρόεδρε, κύριε Επίτροπε, ο γενικός εισηγητής για τον προϋπολογισμό του 2000, ο φίλος μου Jean-Louis Bourlanges, επεσήμανε στην πολύ καλή εισαγωγή του τα θεσμικά προβλήματα και στον τομέα που με ενδιαφέρει ιδιαίτερα ως εισηγητή της Επιτροπής Έρευνας Τεχνολογικής Ανάπτυξης και Ενέργειας. Για να το διατυπώσω πολύ απλά, το δικό μας αίτημα είναι να τηρηθούν τα αποτελέσματα της νομοθετικής διαδικασίας για το Πέμπτο Πρόγραμμα Πλαίσιο Έρευνας, και να γίνουν πλήρως σεβαστά τα δικαιώματα του Κοινοβουλίου. Αυτός ήταν και ο στόχος για τον οποίο αγωνιστήκαμε στη διαδικασία συνδιαλλαγής. Οι διαπραγματεύσεις ήταν πολύ σκληρές. Το θέμα ήταν η ρήτρα - λαιμητόμος, δηλαδή το πρόβλημα των επιπτώσεων της δημοσιονομικής προοπτικής στο συνολικό χρηματοδοτικό πλαίσιο του Πέμπτου Προγράμματος Πλαισίου Έρευνας. Στο σημείο αυτό κατορθώσαμε να επιβάλουμε τα δικαιώματα του Κοινοβουλίου και φυσικά στις επικείμενες διαβουλεύσεις για τον προϋπολογισμό δεν πρόκειται να παραιτηθούμε από το αίτημά μας για την πλήρη συμμετοχή του Κοινοβουλίου.
<P>
Στον τομέα της ενέργειας πρόκειται για πολλοστή φορά για το ζήτημα να διασφαλισθεί από την άποψη του προϋπολογισμού η ευθύνη που έχει αναλάβει η Ευρωπαϊκή Ένωση π.χ. στο πεδίο της μείωσης των εκπομπών αερίων που προκαλούν το φαινόμενο του θερμοκηπίου. Οι δηλώσεις είναι ένα πράγμα, και άλλο πράμα είναι η πολιτική τους υλοποίηση, η εμφάνισή τους σε θέσεις του προϋπολογισμού - και αυτό είναι που πρέπει να κάνουμε. Με τη λήψη αποφάσεων σχετικά με ένα Πρόγραμμα Πλαίσιο για την ενέργεια δημιουργήσαμε τις νομικές προϋποθέσεις. Το αίτημά μας είναι φυσικά να δοθούν στις αποφάσεις αυτές οι αντίστοιχες διαστάσεις στον προϋπολογισμό. Αυτές ήταν με λίγα λόγια οι επιθυμίες της Επιτροπής Έρευνας, Τεχνολογικής Ανάπτυξης και Ενέργειας σε σχέση με τον προϋπολογισμό του 2000 και ελπίζω ότι οι συνάδελφοι θα τις υποστηρίξουν στην περαιτέρω διαδικασία.

<SPEAKER ID=35 NAME="Carlotti">
Κύριε Πρόεδρε, κύριε Επίτροπε, ο κ. Bourlanges συγκράτησε στην πρόταση ψηφίσματος την οποία κατέθεσε, ορισμένες μεγάλες αρχές και ιδιαιτέρως το γεγονός ότι ο προϋπολογισμός του 2000 πρέπει να φροντίσει ώστε να διατηρηθεί μία συγκρατημένη πολιτική συνεργασίας και ανάπτυξης. Στην ουσία πρόκειται για την έκφραση της ίδιας της ταυτότητας της Ευρωπαϊκής Ένωσης, η οποία θέτει την αλληλεγγύη στην καρδιά του προγράμματός της. Συμβάλλει στην ενίσχυση της Ευρωπαϊκής Ένωσης σε παγκόσμιο επίπεδο.
<P>
Η Επιτροπή Ανάπτυξης και Συνεργασίας, ομόφωνα, επιθυμεί να πει στην Επιτροπή πως ούτε οι προοπτικές διεύρυνσης, ούτε οι μεταρρυθμίσεις των διαρθρωτικών ταμείων ή της ΚΑΠ μπορούν σε καμία περίπτωση να οδηγήσουν στην εγκατάληψη, στην έντονη αποδέσμευση της Ευρωπαϊκής Ένωσης από τον τομέα αυτό. Η προτεραιότητα, που υποσχέθηκε η Επιτροπή στις χώρες οι οποίες είναι γεωγραφικά κοντά στην Ένωση, δεν είναι δυνατόν να προκαλέσει μείωση των πιστώσεων που διατίθενται στις χώρες ΑΚΕ. Η Επιτροπή Ανάπτυξης και Συνεργασίας δίνει προτεραιότητα στην μείωση της φτώχιας. Επίσης, θα έπρεπε να υπάρξει ένα πιο σημαντικό μερίδιο, στον τίτλο 4, για τις πιο φτωχές χώρες.
<P>
Ο στόχος είναι φιλόδοξος, εφόσον πρόκειται για την μείωση στο μισό του αριθμού των ανθρώπων που ζουν σε απόλυτη φτώχια από τώρα έως το 2015. Και για το θέμα αυτό, θα μπορούσαμε να υπενθυμίσουμε στα κράτη μέλη να προσαρμοστούν στις συστάσεις των Ηνωμένων Εθνών και να ορίσουν τουλάχιστον στο 0, 7 % του ΑΕΠ τους την εισφορά τους στην αναπτυξιακή πολιτική.
<P>
Συνεπώς, εμείς επαναβεβαιώνουμε την προσκόλησή μας για εγγραφή στον προϋπολογισμό του ΕΤΑ, επαναλαμβάνουμε τη βούλησή μας να δούμε να μεταβιβάζονται οι μη χρησιμοποιηθείσες πιστώσεις, για παράδειγμα από τα προγράμματα PHARE, TACIS ή MEDA, προς όφελος χωρών με πολύ χαμηλά εισοδήματα. Ευχόμαστε να υπάρξει μία επαρκής ανθρωπιστική ενίσχυση. Θα αγωνιστούμε βεβαίως, στους θεματικούς μας άξονες, όπως είναι το περιβάλλον, τα τροπικά δάση, η ισότητα των φύλων, οι νάρκες κατά του προσωπικού, κλπ.
<P>
Σε ότι αφορά την αποκατάσταση και την ανοικοδόμηση, η έλλειψη συνοχής και η πολλαπλή διαίρεση των πιστώσεων που προκλήθηκαν από την διανομή των πιστώσεων ανά γεωγραφική περιοχή θα πρέπει να μας παρακινήσει στο εξής να ανασυντάξουμε τις δημοσιονομικές μας γραμμές. Τέλος, είμαστε πολύ κοντά στο έργο των μη κυβερνητικών οργανισμών ΜΚΟ και ελπίζουμε πως η γραμμή Β7-6000 θα ενισχυθεί επαρκώς σε πιστώσεις πληρωμών. Θα φροντίσουμε ώστε οι μικροί ΜΚΟ να μην υποστούν κυρώσεις σε σχέση με τους μεγάλους στα πλαίσια των νέων διατάξεων που θα θέσει η Επιτροπή.
<P>
Τέλος, ελπίζω σθεναρά στις παρατηρήσεις που διατύπωσε ο εισηγητής σχετικά με την κατηγορία 5, ιδιαιτέρως όσον αφορά το έλλειμμα της Επιτροπής σε προσωπικό. Και θέλω να υπογραμμίσω πως το πρόβλημα είναι ιδιαιτέρως σημαντικό σε ότι αφορά το DVGIII και σε ότι αφορά το ECHO.

<SPEAKER ID=36 LANGUAGE="EN" NAME="Wynn">
Κύριε Πρόεδρε, σας ευχαριστώ. Και για τις δύο εκθέσεις μιλώ εξ ονόματος της Ομάδας μου. Πρώτα απ' όλα, επιτρέψτε μου να αναφερθώ στην έκθεση της κ. Mόller και να την ευχαριστήσω για την εργασία που εκπόνησε. Δεν ψηφίζουμε πάντοτε υπέρ του κειμένου της ή των τροπολογιών της, αλλά αυτή γνωρίζει ότι, όπως οι περισσότερες Ομάδες στην Επιτροπή Προϋπολογισμών, αποβλέπουμε στους ίδιους αντικειμενικούς στόχους. Απλώς ακολουθούμε διαφορετικούς δρόμους για να φτάσουμε εκεί.
<P>
Μπορώ να πω ότι τα αισθήματα της εισηγήτριας και τα αισθήματα της επιτροπής συνοψίζονται στην πρώτη παράγραφο της έκθεσής της, την παράγραφο 1, όπου καλεί τα θεσμικά όργανα και τις επιτροπές - και τονίζω τις λέξεις «θεσμικά όργανα» και «επιτροπές», όχι «όργανα», όπως επιζητεί η τροπολογία της κ. Mόller - να παρουσιάσουν μία στρατηγική που να αποσκοπεί στην αύξηση της αποτελεσματικότητας μέσω της αύξησης της διαφάνειας, του ενδιαφέροντος, της κινητικότητας και της μετεκπαίδευσης. Αυτό ακριβώς ψάχνουμε από τις κατευθυντήριες γραμμές. Μερικά από τα άλλα σχόλια δεν ήταν αναγκαία και για αυτόν τον λόγο καταψηφίσαμε αρκετές παραγράφους της έκθεσης.
<P>
Πρέπει να επικρίνω το γεγονός ότι η κ. Μόller ως εισηγήτρια υπέβαλε οκτώ τροπολογίες. Αυτό δεν αποτελεί προϋπόθεση για τον εισηγητή, ο οποίος είναι υπηρέτης της επιτροπής. Θα έπρεπε να παρουσιάζει την έκθεση της επιτροπής στο Κοινοβούλιο και όχι να υποβάλλει τροπολογίες εξ ονόματος της ομάδας της.
<P>
Όλες οι τροπολογίες που υπέβαλε εμπίπτουν σε δύο κατηγορίες. Υπάρχουν εκείνες που έχουν ήδη χάσει τη μάχη στην Επιτροπή Προϋπολογισμών, τις οποίες βεβαίως θα καταψηφίσουμε, γιατί τις καταψηφίσαμε προηγουμένως, και υπάρχουν και μερικές ολοκαίνουργιες. Το γεγονός ότι δεν υπήρξε συζήτηση για τις νέες σημαίνει για μία ακόμα φορά ότι θα τις καταψηφίσουμε στην Ολομέλεια. Δεν θα ήθελα να πιστέψω ότι οι εν λόγω τροπολογίες υποβλήθηκαν απλώς για πολιτικό ελιγμό ή ως ανακοίνωση τύπου, γιατί ζητούν οι πολίτες του Quartier Leopold να μπορούν να χρησιμοποιούν τις εγκαταστάσεις στο εσωτερικό του Κοινοβουλίου, όπως τα καταστήματα. Τώρα, δεν θα μου άρεσε καθόλου η σκέψη ότι πρόκειται να μας επικρίνουν επειδή δεν υποστηρίζουμε τους ανθρώπους που κατοικούν εδώ γύρω. Επιπλέον, αυτά δεν αποτελούν κατευθυντήριες γραμμές και δεν θα πρέπει να εμπεριέχονται στην έκθεση.
<P>
Στρέφομαι στην έκθεση του κ. Bourlanges και τον ευχαριστώ για την εργασία που εκπόνησε. Δεν πρόκειται για κείμενο που θα είχαμε συντάξει εμείς, αλλά, όπως γνωρίζει, θα το υπερψηφίσουμε. Η παράγραφος 2, όπως είπε στην ομιλία του, θέτει τις προτεραιότητες του Κοινοβουλίου, κυρίως σε ό, τι αφορά τη δημιουργία θέσεων απασχόλησης. Αυτό πρέπει να αποτελεί πρώτη σκέψη στο μυαλό μας. Υπάρχει όμως μία αναφορά στα «Γραφεία Τεχνικής Βοήθειας». Πρόκειται για ένα θέμα που δεν πρόκειται να σταματήσει και θα αποτελεί πρώτο θέμα συζήτησης και στρατηγικής όλων για τον Προϋπολογισμό του 2000 και μετά. Αλλά βεβαίως, αν επιτύχουμε αυτό που επιζητούμε με την εξάλειψη των ΓΤΒ εκεί όπου η εργασία μπορεί να γίνει από την Επιτροπή, τότε το Συμβούλιο και εμείς πρέπει να αναγνωρίσουμε τις πιθανές συνέπειες μίας τέτοιας κίνησης.
<P>
Αυτό μας φέρνει στην Κατηγορία 5. Αν η Κατηγορία 5 δεν παρουσιάσει αύξηση κατά 1, 5 %, τότε θα χαθούν 4000 θέσεις εργασίας μεταξύ του 2000 και του 2006. Αντιμετωπίζουμε ακόμα το πρόβλημα με τις 850 κενές θέσεις εργασίες στους κόλπους της Επιτροπής. Για αυτόν τον λόγο είναι τόσο σημαντική η Διοργανική Συμφωνία, όπως και η εργασία του κ. Colom I Naval και των άλλων ανθρώπων που συναντήθηκαν σήμερα το πρωί στο πλαίσιο των τριών οργάνων. Είναι σημαντικής σπουδαιότητας να επιτύχουμε μία συμφωνία.
<P>
Ψηφίζουμε για αυτήν την έκθεση πριν από το Βερολίνο και υποθέτουμε ότι θα επιτευχθεί συμφωνία στο Συμβούλιο για την Ατζέντα 2000 και μεταξύ του Συμβουλίου και του Κοινοβουλίου για τη Διοργανική Συμφωνία. Αν όχι, τότε η αιτιολογική σκέψη Γ και η παράγραφος 1 της έκθεσης Bourlanges θα πρέπει σίγουρα να ληφθούν υπόψη. Πρέπει να πω ότι δεν διαφέρει και πολύ από την κατάσταση το 1994 ή τον Προϋπολογισμό του 1994, όπου φτάσαμε κατευθείαν στον Δεκέμβριο πριν μάθουμε ποια θα ήταν η τελική κατάσταση. Ας ελπίσουμε ότι αυτό μπορεί να ολοκληρωθεί πολύ πριν τον Δεκέμβριο.

<SPEAKER ID=37 NAME="Mόller">
Κύριε Πρόεδρε, ο Terence Wynn άσκησε σε μερικά σημεία κριτική στη στάση μου και στη συμπεριφορά μου. Για τον λόγο αυτό θα ήθελα να προβώ σε διόρθωση. Πρώτον: όλες οι τροπολογίες που υπέβαλα είναι τροπολογίες που πραγματευθήκαμε στην επιτροπή. Τη νέα τροπολογία που αφορά την πρόσβαση του κοινού σε ένα σούπερμάρκετ δεν την υπέβαλα εγώ, αλλά ένα μέλος της πολιτικής μου ομάδας. Δεύτερο: η συνέντευξη τύπου που έδωσα ήταν μια συνέντευξη μαζί με τον Jean-Louis Bourlanges για να παρουσιάσω την έκθεση και στην Επιτροπή Προϋπολογισμών είχαμε αποφασίσει με πλειοψηφία επακριβώς το ποσό που αναφέρεται στο σούπερμάρκετ. Συνεπώς στον τύπο έδωσα μόνο στοιχεία που αποτελούσαν τη βάση του αποτελέσματος της ψηφοφορίας στην Επιτροπή Προϋπολογισμών.

<SPEAKER ID=38 NAME="Πρόεδρος">
Δεν ήταν διαδικαστικά αυτά, κ. Mόller.

<SPEAKER ID=39 LANGUAGE="EN" NAME="Elles">
Κύριε Πρόεδρε, οι εισηγητές μας έκαναν πάντοτε έξοχες παρουσιάσεις εξ ονόματος της Επιτροπής Προϋπολογισμών. Ο κ. Bourlanges πολύ σωστά υπογράμμισε την αβεβαιότητα που αντιμετωπίζουμε σε αυτήν τη διαδικασία του προϋπολογισμού. Επειδή είμαι μέλος της Επιτροπής Προϋπολογισμών από το 1984, πρέπει να παραδεχθώ ότι έχουμε συνηθίσει αυτήν την αβεβαιότητα στα ζητήματα που αφορούν τον προϋπολογισμό μας. Απορρίπτουμε προϋπολογισμούς, προχωρούμε στα δωδεκατημόρια, έχουμε ένα ολόκληρο φάσμα διαπραγματεύσεων με το Συμβούλιο, άλλα στην ουσία κατά κάποιο τρόπο όλη αυτήν την περίοδο κατορθώσαμε να αποφύγουμε τους εκτροχιασμούς. Είμαι σίγουρος ότι ο εισηγητής μας θα το πράξει κάτω υπό αυτές τις δύσκολες περιστάσεις, κυρίως γιατί ποτέ δεν χρειάστηκε να μας καθοδηγήσουν χωρίς την ύπαρξη μίας Ευρωπαϊκής Επιτροπής στη θέση της. Εκφράζω την ικανοποίησή μου για το γεγονός ότι η Επιτροπή, αν και δεν κατέχει πλέον το αξίωμά της, μπήκε στον κόπο να παραβρίσκεται μαζί μας και αναμφίβολα θα λάβει τον λόγο σε αυτήν τη συζήτηση.
<P>
Μιλώντας εξ ονόματος της Ομάδας μου, έχω να κάνω δύο σχόλια για τον προϋπολογισμό του Ευρωπαϊκού Κοινοβουλίου και, στη συνέχεια, για την Επιτροπή Προϋπολογισμών. Θα ήθελα να πω στον κ. Wynn ότι θα υποστηρίξουμε τις περισσότερες τροπολογίες που η κ. Mόller εισήγαγε στην ημερήσια διάταξη. Αυτές έχουν συζητηθεί στην επιτροπή. Τις θεωρήσαμε λογικές και επομένως δικαιούνται της υποστήριξής μας. Ιδιαίτερα λυπάμαι που το Συμβούλιο δεν βρίσκεται σήμερα εδώ, γιατί θα μου άρεσε να ανακαλύψω από αυτούς τις πιθανότητες να αποκτήσουμε το καταστατικό για τους βουλευτές και τους βοηθούς τους, που αναφέρεται στην έκθεση και για το οποίο χρειαζόμαστε τη λήψη αποφάσεων από το Ευρωπαϊκό Συμβούλιο το συντομότερο δυνατόν.
<P>
Αναφορικά με τον προϋπολογισμό της Επιτροπής, είναι σαφές ότι για μία ακόμα φορά βρισκόμαστε ενώπιον ενός σφιχτού προϋπολογισμού. Η Επιτροπή, το Συμβούλιο και εμείς είχαμε σφιχτούς προϋπολογισμούς τα τελευταία χρόνια. Αυτός δεν θα αποτελέσει εξαίρεση. Πράγματι, οι προτεραιότητες θα είναι σχεδόν παρόμοιες με εκείνες που παρουσιάστηκαν στο σχέδιο του προϋπολογισμού της Επιτροπής. Ωστόσο, το πραγματικό ζήτημα για τον προϋπολογισμό του 2000 θα είναι το θέμα των διοικητικών δαπανών και η συνέχιση της έκθεσης των Σοφών. Ποιοι θα είναι οι πόροι που θα χρειαστούν; Ποιες είναι οι πραγματικές ανάγκες; Ποια προγράμματα πρόκειται να διαχειριστεί η Επιτροπή; Πρόκειται για μία συζήτηση που θα έχουμε αναμφίβολα κάποια στιγμή αργότερα μέσα στο έτος, αλλά σε αυτό το στάδιο θα ήθελα να καταλήξω λέγοντας ότι σε ό, τι αφορά την Ομάδα μας, θα εξετάσουμε αυτή τη συγκεκριμένη πτυχή του προϋπολογισμού με μία περισσότερο επικριτική ματιά από οτιδήποτε άλλο.

<SPEAKER ID=40 LANGUAGE="EN" NAME="Brinkhorst">
Κύριε Πρόεδρε, ζούμε σε μία εποχή μεταξύ εποχών, όπως είπε ο Ronald Niebur· μάλιστα και άλλοι συνάδελφοι κατέστησαν σαφές αυτό το σημείο. Είναι πολύ ικανοποιητικό το γεγονός ότι δύο έμπειροι συνάδελφοι, όπως ο κ. Bourlanges και η κ. Mόller, θα καθοδηγήσουν το παρόν Κοινοβούλιο και το επόμενο κοινοβούλιο μέσα στη δύσκολη περίοδο κατάρτισης του προϋπολογισμού.
<P>
Θα κάνω δύο συγκεκριμένα σχόλια. Πρώτα από όλα, η προσεχής περίοδος θα επικεντρώνεται πολύ λιγότερο στα χρήματα, όπως συνέβη και κατά το παρελθόν, και πολύ περισσότερο στη διαχείριση των υφιστάμενων χρημάτων. Επομένως, είναι πολύ σημαντικό σε αυτήν την περίοδο αβεβαιότητας το ίδιο το Κοινοβούλιο να δείξει ότι έχει επίγνωση των σημαντικών ευθυνών του σε αυτό το σημείο. Τα τελευταία πέντε χρόνια, εμείς στο Κοινοβούλιο, σημειώσαμε σημαντικές προόδους ως προς την ποιότητα της εφαρμογής και τη συμμετοχή άλλων επιτροπών εκτός από την Επιτροπή Προϋπολογισμών. Η συμμετοχή των άλλων επιτροπών είναι ουσιώδης για το μέλλον, αν πρόκειται να ανταποκριθούμε στις ευθύνες μας.
<P>
Βεβαίως είναι απολύτως απαραίτητη μία καλύτερη θεσμική ισορροπία. Είναι και πάλι κάπως ειρωνικό το γεγονός ότι το Συμβούλιο απουσιάζει μία ημέρα πριν από τη συζήτηση για την Ατζέντα 2000 και ολόκληρη την οικονομική διάρθρωση. Πρέπει να συνεχίσουμε και ελπίζω ότι το νέο Κοινοβούλιο θα επιδιώξει αυτό το σημείο. Κατ' ουσίαν χρειαζόμαστε μία διοργανική συμφωνία, αλλά όχι με οποιοδήποτε τίμημα. Επομένως, η ανοιχτή κατάσταση που υπέδειξε ο κ. Bourlanges - ότι ίσως έχουμε προϋπολογισμό σύμφωνα με το άρθρο 203 - πρέπει να υπογραμμιστεί.
<P>
Σε ό, τι αφορά την έκθεση της κ. Mόller, το ουσιαστικό σημείο είναι η εγγραφή στον προϋπολογισμό βάσει δραστηριότητας, όπως υπέδειξε η ίδια. Εκφράζω την ικανοποίησή μου που ο Επίτροπος Liikanen το επεσήμανε πριν από λίγο. Πρέπει να τονίσουμε τη σημερινή αντίφαση στο Συμβούλιο. Αφενός, το Συμβούλιο θέλει περικοπές και, όπως είπε ο κ. Wynn, αυτό μπορεί να οδηγήσει σε τεράστιες μειώσεις του προσωπικού. Αφετέρου, βλέπουμε από την Επιτροπή Σοφών τη θεμελιώδη αντίφαση ότι αν αφήσουμε τα πράγματα στα Γραφεία Τεχνικής Υποστήριξης, θα αντιμετωπίσουμε προβλήματα διαχείρισης. Αυτή η αντίφαση θα αποτελέσει το επίκεντρο της προσοχής του Κοινοβουλίου κατά τη διάρκεια όλης της ερχόμενης περιόδου. Ελπίζω και πιστεύω ότι η κ. Mόller θα αποτελέσει έναν καλό οδηγό σε αυτή τη διαδικασία.
<P>
Κύριε Πρόεδρε, αφού κατά πάσα πιθανότητα αυτή θα είναι σήμερα η τελευταία μου συζήτηση για τον προϋπολογισμό, θα ήθελα να πω πόσο πολύ ελπίζω ότι το νέο Κοινοβούλιο θα συνεχίσει να σημειώνει προόδους υπό την καλή καθοδήγηση των δύο συναδέλφων μας, οι οποίοι ορίστηκαν για το Έτος 2000.

<SPEAKER ID=41 LANGUAGE="FR" NAME="Giansily">
Κύριε Πρόεδρε, αγαπητοί συνάδελφοι, καθώς ξεκινούμε την διαδικασία του προϋπολογισμού για το οικονομικό έτος 2000, δεν μπορώ να σας κρύψω μια βαθιά μου ανησυχία. Ανησυχία η οποία, ουσιαστικά, συνδέεται με την πιο πλήρη ανησυχία από την οποία χαρακτηρίζεται η σημερινή κατάσταση. Εξακολουθούμε να μην γνωρίζουμε εάν η διοργανική συμφωνία θα ανανεωθεί και εάν οι δημοσιονομικές προοπτικές θα καθοριστούν για την περίοδο 2000-2006. Εξάλλου, όπως μπορέσαμε πριν από λίγο να διαπιστώσουμε, ο ίδιος ο εισηγητής δεν γνωρίζει τίποτε. Και για να παραφράσω τον Sacha Guitry, θα πω πως το Συμβούλιο ταλαντεύεται, η Επιτροπή είναι νεκρή και όσο για τον ίδιο τον εισηγητή, κατά την γνώμη μου, δεν είναι πολύ γενναίος.
<P>
Οι ανησυχίες αυτές συνδέονται κυρίως με την θέση που λίγο ως πολύ ανακοίνωσε η πλειοψηφία των αντιπροσωπειών του Συμβουλίου, του οποίου πρωταρχικό μέλημα, αν όχι μοναδικό μέλημα, είναι να δώσει όσο το δυνατό λιγότερα χρήματα για την Ευρώπη, που σημαίνει έναν προϋπολογισμό μηδενικής ανάπτυξης ή πάγωμα των οικονομικών της Ευρώπης.
<P>
Απουσί? συμφωνίας σχετικά με τις νέες δημοσιονομικές προοπτικές, είναι παρόλα αυτά σαφές, όπως δήλωσε με μεγάλη ακρίβεια ο εξαίρετος συνάδελφός μας κ. Jean-Louis Bourlanges, πως το δημοσιονομικό πλαίσιο του προϋπολογισμού για το οικονομικό έτος 2000 θα πρέπει να αποτελείται από την προσαρμογή των επιπέδων των κατηγοριών, εφαρμόζοντας το άρθρο 25 της διοργανικής συμφωνίας της 29ης Οκτωβρίου 1993. Αυτό σημαίνει την υποχρέωση εκ μέρους της αρμοδίας επί του προϋπολογισμού αρχής για σεβασμό των ποσών που συμφωνήθηκαν για τα πιλοτικά σχέδια και τις προπαρασκευαστικές ενέργειες.
<P>
Αυτό σημαίνει, με άλλα λόγια, πως ο προϋπολογισμός για το έτος 2000 πρέπει να εγγράφεται στο πλαίσιο της συνέχισης των προϋπολογισμών δημοσιονομικής λιτότητας που έχουν διαμορφωθεί τόσο όσον αφορά τον στόχο της δημοσιονομικής πειθαρχίας, όσο και την εγγύηση των αναγκαίων μέσων για την ευόδωση των πολιτικών της Ευρωπαϊκής Ένωσης, σύμφωνα με το άρθρο ΣΤ, παράγραφος 3, της Συνθήκης για την Ευρωπαϊκή Ένωση, όπως υπενθύμισε ο εισηγητής. Με άλλα λόγια, όποια και εάν είναι η δυσκολία της σημερινής συγκυρίας, επιτρέπεται, ή ακόμη συνιστάται, στην συναρμόδια επί του προϋπολογισμού αρχή, να καταρτίσει έναν προϋπολογισμό σοβαρό, αυστηρό και αποδοτικό για το έτος 2000 και ο οποίος θα ακολουθεί την ορθή πορεία των πολιτικών δεσμεύσεων της Ευρωπαϊκής Ένωσης, σύμφωνα με το πνεύμα και το γράμμα της διοργανικής συμφωνίας.
<P>
Αλίμονο, δεν πιστεύω πως το Συμβούλιο το αντιλαμβάνεται έτσι και πως εάν εγκρίνουμε με ενθουσιασμό τις κατευθυντήριες γραμμές που όρισε ο κ. Jean-Louis Bourlanges, αποκηρύσσουμε εξίσου σθεναρά την έλλειψη πολιτικής ευθύνης και κοινοτικής αλληλεγγύης η οποία εκφράστηκε σήμερα από ορισμένες αντιπροσωπείες του Συμβουλίου. Οφείλω κυρίως να δηλώσω πως εξεπλάγην ιδιαιτέρως από το περιεχόμενο ενός άρθρου της κ. Hewitt, υφυπουργού της Μεγάλης Βρετανίας, στην "La Tribune» , που δημοσιεύθηκε χθες στην Le Figaro , στο οποίο απαιτούσε ξεκάθαρα και απλούστατα την κατάργηση της ΚΑΠ μέσω της επανεθνικοποίησης.
<P>
Παρόλο που σε αυτό το στάδιο οι προτεραιότητες του Συμβουλίου σχετικά με τον προϋπολογισμό του 2000, οι οποίες βρίσκονται σε άμεση εξάρτηση από τα αποτελέσματα των διαπραγματεύσεων για την Ατζέντα 2000, δεν έχουν οριστικοποιηθεί, είναι προφανές πως το σύνθημα της πλειοψηφίας των αντιπροσωπειών συνοψίζεται στην αρχή σύμφωνα με την οποία η εξέλιξη των δαπανών του κοινοτικού προϋπολογισμού δεν μπορεί να είναι μεγαλύτερη από την εξέλιξη των δαπανών των εθνικών προϋπολογισμών. Επανερχόμαστε μονίμως στο σύνδρομο του Fontainebleau.
<P>
Η αντίληψη αυτή, η οποία είναι ελάχιστα σύμφωνη με τα συμφέροντα της ανάπτυξης της Ευρωπαϊκής Ένωσης, θα μας οδηγήσει σε μία πολύ δύσκολη διαδικασία και σε αβέβαιη διέξοδο εάν θέλουμε να αποφύγουμε την επιβολή ενός προϋπολογισμού στέρησης ο οποίος θα εμπιστεύεται τις αντικειμενικές ανάγκες των πολιτικών της Ένωσης και θα υπόκειται πλήρως στις εκλογικές διαθέσεις των υπουργών Οικονομικών.
<P>
Είμαστε ρεαλιστές, αποδεχόμαστε την λιτότητα, αλλά σε αντίθεση με το Συμβούλιο, εμείς επιθυμούμε την πρόοδο με σεβασμό στις πολιτικές δεσμεύσεις, οι οποίες έχουν ληφθεί από τους ίδιους τους αρχηγούς κρατών και κυβερνήσεων και στις συμφωνίες, τις οποίες και το ίδιο το Συμβούλιο προσυπέγραψε. Το να τα ξεχάσουμε όλα αυτά θα σήμαινε να ξεχάσουμε την ίδια την Ευρώπη. Τέλος, σε ότι αφορά την πολύ καλή έκθεση της κ. Edith Mόller, η οποία είναι λιγότερο αβέβαιη, η Ομάδα μας θα την στηρίξει έτσι όπως τροποποιήθηκε από την επιτροπή.

<SPEAKER ID=42 LANGUAGE="DE" NAME="Mόller">
Δεδομένου ότι δεν μπορώ να χωριστώ στα δύο, πρέπει τώρα να τοποθετηθώ όσον αφορά την έκθεση του συναδέλφου μου Jean-Louis Bourlanges. Λόγω του υψηλού μεριδίου που κατέχουν οι υποχρεωτικές δαπάνες και τα πολυετή προγράμματα, οι στρατηγικές αναδιατάξεις σε αυτόν τον προϋπολογισμό θα πρέπει να επικεντρωθούν προπάντων στην εσωτερική και εξωτερική πολιτική. Συνεπώς χαιρετίζω ρητά το κοινό μας αίτημα για την αύξηση του μεριδίου της αναπτυξιακής πολιτικής στον κοινοτικό προϋπολογισμό. Ταυτόχρονα πρέπει όμως να ισχύει ότι η αναπτυξιακή επίδραση του κάθε ευρώ θα πρέπει να αυξάνεται με την έννοια της αειφορίας και εδώ εννοώ τόσο την οικολογική όσο και την οικονομική σημασία του όρου.
<P>
Η χρηστή διακυβέρνηση θα πρέπει περισσότερο παρά ποτέ να αποτελεί προϋπόθεση για την έγκριση αναπτυξιακής βοήθειας, στο βαθμό που δεν πρόκειται για τη χορήγηση βοήθειας σε καταστάσεις ανάγκης. Κατά τη χορήγηση επισιτιστικής βοήθειας πρέπει να λαμβάνονται επακριβέστερα υπόψη οι μακροπρόθεσμες συνέπειές της και να παραμερίζονται τα συμφέροντα του γεωργικού προϋπολογισμού. Υπενθυμίζω μόνο τη συζήτησή μας σχετικά με τη χορήγηση βοήθειας στη Ρωσία. Όπως εξάλλου διαπιστώνει και η Παγκόσμια Τράπεζα στην έκθεσή της Assessing Aid, η αναπτυξιακή βοήθεια πρέπει να χορηγείται όσο το δυνατόν περισσότερο σε πολυμερή βάση, να μεταφερθεί δηλαδή από τα κράτη μέλη στην Ευρωπαϊκή Ένωση. Για να διατηρήσουμε όμως την αξιοπιστία μας, θα πρέπει να πούμε σε ποια σημεία θέλουμε να προχωρήσουμε σε περικοπές και κατά την άποψή μου αυτές θα πρέπει να γίνουν στο πρόγραμμα KEDO. Αλλά και τα προγράμματα για την προώθηση των εξαγωγών πρέπει να αναθεωρηθούν εκ βάθρων και μάλιστα να μην εξετασθεί μόνο η ευρωπαϊκή προστιθέμενη αξία αλλά να αναθεωρηθούν και με βάση το ερώτημα κατά πόσο αυτό θα πρέπει γενικότερα να αποτελεί καθήκον ευρωπαϊκών κοινοτικών δραστηριοτήτων.
<P>
Πόσο έτοιμοι είμαστε άραγε στην πραγματικότητα να πάρουμε σοβαρά αυτό που ζητούμε εδώ και πολλές ημέρες, δηλαδή τη συγκέντρωση σε αυτό που είναι ουσιαστικό; Ελπίζω ότι με τον διάλογο για την έκθεση και τις προτεραιότητες που θέτει ο Jean-Louis Bourlanges θα μπορέσουμε να κάνουμε ένα σημαντικό βήμα στο πλαίσιο της αναπτυξιακής πολιτικής.

<SPEAKER ID=43 LANGUAGE="IT" NAME="Dell'Alba">
Κύριε Πρόεδρε, αξιότιμοι συνάδελφοι, αυτή η συζήτηση εντάσσεται σε ένα δύσκολο πλαίσιο, που όλοι έχουμε πολύ καλά στο νου μας. Από αυτήν την άποψη θα ήθελα να αποτίσω φόρο τιμής στην παρουσία και το έργο του Επιτρόπου Liikanen. Κατά την διάρκεια αυτών των ετών, σε επίπεδο Επιτροπής Προϋπολογισμών, η συνεργασία που είχαμε ήταν ιδιαίτερα εποικοδομητική, παρότι πρέπει, ως Κοινοβούλιο, να ελέγξουμε την συνείδησή μας, πράγμα που δεν έχουμε κάνει αρκετά εάν κοιτάξουμε τα αποτελέσματα των τελευταίων εβδομάδων. Από αυτήν την άποψη η έκθεση Bourlanges αρνείται μια από τις αρχές πάνω στις οποίες στηρίχτηκε αυτό το Σώμα, η Επιτροπή Προϋπολογισμών και η φιλοσοφία μας κατά την διάρκεια αυτών των ετών: την αρχή του να πιστεύουμε ότι θα μπορούσαμε να συνεχίσουμε να αναπτύσσουμε τις πρωτοβουλίες και τις δραστηριότητες μας διατηρώντας και δίνοντας στην κοινή γνώμη την απόδειξη μιας μηδενικής ανάπτυξης και το γεγονός ότι θα μπορούσαμε να κάνουμε τα πάντα καλύτερα διαθέτοντας συνεχώς τους ίδιους υπηρεσιακούς πόρους, για την εσωτερική διάρθρωση και το προσωπικό. Κατά την γνώμη μου, αυτοί οι προσανατολισμοί για πρώτη φορά δεν τονίζουν αυτήν την αρχή η οποία, πιστεύω, υπήρξε μια από τις αιτίες, και ίσως και η κυριότερη αιτία, που προκάλεσε τόσες αρνητικές συνέπειες και, γι'αυτό, από αυτήν την άποψη χαιρετίζω μια τοποθέτηση του προβλήματος που μπορεί να είναι αυτή που θα ακολουθηθεί κατά τα επόμενα έτη και την οποία χτες και ο Πρόεδρος Fischer τόνισε με μεγάλο αίσθημα ευθύνης.
<P>
Σχετικά με την έκθεση Mόller, τέλος, θα πω μόνο μια λέξη: ψηφίσαμε στους κόλπους της επιτροπής μια ισορροπημένη και συνεπή έκθεση. Αυτός είναι ο προσανατολισμός που η ομάδα μας θα ακολουθήσει, στηρίζοντας την έκθεση έτσι όπως προέκυψε από την επιτροπή.

<SPEAKER ID=44 LANGUAGE="NL" NAME="Van Dam">
Κύριε Πρόεδρε, θα αναφερθώ στην έκθεση Bourlanges. Ένα από τα μεγαλύτερα προβλήματα της δημοσιονομικής διαδικασίας για το 2000 είναι το τεράστιο μέγεθος των ποσών που πρέπει ακόμη να διατεθούν. Για να αντιμετωπιστεί το πρόβλημα αυτό όσο το δυνατόν συντομότερα, ο εισηγητής προτείνει να συμπεριληφθεί το 50 % των πιστώσεων πληρωμών στον προϋπολογισμό του 2000. Εάν σ' αυτό προστεθούν και οι αναμενόμενοι «νέοι πόροι», καταλήγουμε σε έναν προϋπολογισμό ύψους 95 δισεκατομμυρίων ευρώ.
<P>
Εκτός από το ερώτημα εάν ένας παρόμοιος προϋπολογισμός μπορεί να εγκριθεί από το Συμβούλιο, δεν πιστεύω ότι αυτή είναι η λύση. Πώς είναι δυνατόν, κύριε εισηγητή, οι πληρωμές να υπολείπονται των ανειλημμένων υποχρεώσεων; Εφιστάτε την προσοχή στην περιοριστική δημοσιονομική πολιτική των τελευταίων ετών. Είναι όμως αυτός ο λόγος; Τα περασμένα χρόνια, η Αρμόδια για τον Προϋπολογισμό Αρχή φόρτωσε την Επιτροπή με ένα βουνό από ανειλημμένες υποχρεώσεις. Μήπως ο πραγματικός λόγος είναι το ότι οι υπηρεσίες της Επιτροπής δεν είναι σε θέση να τις διαχειριστούν με τον κατάλληλο τρόπο; Εάν ληφθούν υπόψη τα συμπεράσματα της Επιτροπής Σοφών, φοβάμαι ότι αυτή είναι η αλήθεια. Συνεπώς, δεν ενδείκνυται μία σημαντική αύξηση των πιστώσεων ανάληψης υποχρεώσεων το 2000. Αν το κάνουμε αυτό πάμε γυρεύοντας για δυσκολίες.
<P>
Η λύση πρέπει μάλλον να αναζητηθεί στην άσκηση μίας σοφής αυτοπειθαρχίας. Οι πιστώσεις ανάληψης υποχρεώσεων πρέπει να προσαρμοστούν στην ικανότητα της Επιτροπής. Η Ευρωπαϊκή Ένωση πρέπει να περιοριστεί στους τομείς στους οποίους η δράση της προσφέρει μια πρόσθετη αξία. Προγράμματα τα οποία δεν μπορούν να τύχουν αποτελεσματικής διαχείρισης, πρέπει να διακοπούν σύντομα.

<SPEAKER ID=45 NAME="Samland">
Κύριε Πρόεδρε, κυρίες και κύριοι, ο προϋπολογισμός για το έτος 2000 είναι ο πρώτος προϋπολογισμός μιας νέας δημοσιονομικής προοπτικής, ή μάλλον στηρίζεται στο άρθρο 203 της Συνθήκης της Ευρωπαϊκής Ένωσης. Τούτο θα γίνει περισσότερο εμφανές στη διάρκεια της αυριανής και μεθαυριανής ημέρας. Σήμερα το πρωί είχαμε έναν τριμερή διάλογο και συζητήσαμε με την Προεδρία του Συμβουλίου για το ζήτημα των κατώτατων ορίων που θα θέσουμε ως προϋπόθεση μιας δυνητικής διοργανικής συμφωνίας για την ανάπτυξη των κατηγοριών 3, 4, 5 και 7. Επομένως αυτά που μας υπέβαλε τώρα ο κ. Bourlanges πρέπει να εξετάζονται πάντα εναλλακτικά με βάση την αρχή «και το ένα και το άλλο» ή με βάση την αρχή «είτε το ένα, είτε το άλλο».
<P>
Στην περίπτωση που καταλήξουμε στην αρχή «είτε το ένα είτε το άλλο» και δεν υπάρξει διοργανική συμφωνία, τότε, όπως καταστήσαμε σαφές σήμερα το πρωί στον τριμερή διάλογο, θα έχουμε περισσότερα χρήματα στη διάθεσή μας, από εκείνα που θα λαμβάναμε με τη σύναψη διοργανικής συμφωνίας. Είναι απόλυτα σαφές: Μόνο εάν τα επόμενα χρόνια οι εθνικοί προϋπολογισμοί έκλειναν συνεχώς με έλλειμμα της τάξης του 0, 9 % και το επίπεδο της οικονομικής μεγέθυνσης παρέμενε κάτω από το 1, 5 %, μόνο στην περίπτωση αυτή θα προέκυπτε η κατάσταση, όπου οι δαπάνες που αντιστοιχούν στο ήμισυ του ανώτατου ορίου να είναι χαμηλότερες από τις δαπάνες που θα προέκυπταν από μία δημοσιονομική προοπτική που θα πρέπει ακόμα να συμφωνηθεί. Αυτό το λέμε περισσότερο στο Συμβούλιο που απουσιάζει παρά στους συναδέλφους, επειδή το Συμβούλιο θα πρέπει να έχει επακριβή γνώση του ζητήματος, όταν αύριο και μεθαύριο θα λάβει στο Βερολίνο αποφάσεις για τη χρηματοδότηση των κατηγοριών 3, 4 και 5.
<P>
Σε συνάρτηση με αυτά θέλω να αναφερθώ σε ένα δεύτερο ζήτημα που, νομίζω, έθιξε η κ. Mόller. Εάν αυτό που το Συμβούλιο συζητά επί του παρόντος αποτελέσει τη βάση για τον προϋπολογισμό του έτους 2000 και των επόμενων ετών στον τομέα των δαπανών προσωπικού και των διοικητικών δαπανών, τούτο σημαίνει πάγωμα του προϋπολογισμού και κατάργηση συνολικά 3.880 θέσεων στην Ευρωπαϊκή Ένωση. Η κατανομή έχει ως εξής: 420 λιγότερες θέσεις για το Κοινοβούλιο, 3000 για την Επιτροπή, 182 για το Δικαστήριο, 58 για το Ελεγκτικό Συνέδριο και 220 λιγότερες θέσεις για την Επιτροπή Περιφερειών και την Οικονομική και Κοινωνική Επιτροπή. Και για να είναι ξεκάθαρο, όποιος μιλάει για πάγωμα του προϋπολογισμού, μιλάει για την κατάργηση 3.880 θέσεων.
<P>
Δεν μπορούμε λοιπόν από τη μία πλευρά να λέμε ότι θέλουμε μια συνεχή ανάπτυξη των προγραμμάτων και από την άλλη ότι παγώνουμε ή και μάλιστα μειώνουμε τις διοικητικές δαπάνες. Και για να μην υπάρξουν παρανοήσεις δεν καλώ εδώ σε μια ανάπτυξη με την έννοια «και τώρα θα του δώσουμε να καταλάβει και θα διορίσουμε περισσότερο προσωπικό», το ζήτημα είναι ότι με το πάγωμα των πιστώσεων θα καταργηθούν θέσεις και δεν θα δημιουργηθούν νέες. Συνεπώς θα κληθεί και το Κοινοβούλιο να δημιουργήσει μια αντίστοιχη χρηματοδότηση.
<P>
Θέλω να πω ακόμα κάτι για το backlog. Το backlog που θα προκύψει φέτος έχει σχέση με το γεγονός ότι ως προς τις κοινοτικές δαπάνες η κοινή γνώμη επικεντρώνεται όλο και περισσότερο στις πιστώσεις πληρωμών και όλο λιγότερο στις πιστώσεις ανάληψης υποχρεώσεων. Ο προϋπολογισμός όμως περιέχει δύο σκέλη, τις υποχρεώσεις που αναλαμβάνουμε και τις αντίστοιχα κλιμακούμενες πληρωμές. Δεν αποτελεί πρόβλημα της Επιτροπής, όπως είπε ο προηγούμενος ομιλητής, το γεγονός ότι παρέμειναν ανεκτέλεστες οι πιστώσεις αυτές, αλλά είναι πρόβλημα των κρατών μελών ή των κρατών που δεν είναι μέλη, και συγκεκριμένα των χωρών της Κεντρικής και Ανατολικής Ευρώπης, διότι οι χώρες αυτές είναι εκείνες που με τις δραστηριότητές τους ρυθμίζουν ή διορθώνουν την εκροή πιστώσεων στα διαρθρωτικά ταμεία, στην πολιτική για την έρευνα ή στα προγράμματα εξωτερικής πολιτικής. Είτε ηθελημένα είτε αθέλητα, από το γεγονός αυτό προέκυψε μία συσσώρευση περισσοτέρων των 40 δις. Προκειμένου να μειωθεί το ποσό αυτό, η λύση δεν είναι να πούμε ότι θα το βάλουμε στον προϋπολογισμό, επειδή στην περίπτωση αυτή - και εδώ έχετε απόλυτο δίκιο - θα είχαμε για τον προϋπολογισμό του 2000 εξωπραγματικούς ρυθμούς ανάπτυξης, που δεν θα είχαν καμία σχέση με τις πραγματικές εξελίξεις των δαπανών αλλά μόνο με επιβαρύνσεις του παρελθόντος που σέρνουμε πίσω μας και τις οποίες θα πρέπει τώρα να τις εξαλείψουμε. Για τον λόγο αυτό είμαστε υπέρ της λύσης που προτείνει ο κ. Bourlanges, δηλαδή να γίνει μια σαφής διάκριση σε δύο μέρη και να μην εγγραφούν όλα σε ένα τμήμα του προϋπολογισμού, ώστε να γίνει εμφανές πότε πρόκειται για μεγέθυνση και πότε για παλιές υποχρεώσεις που πρέπει να εκτελέσουμε.

<SPEAKER ID=46 NAME="Χατζηδάκης">
Κύριε Πρόεδρε, είναι προφανές ότι η σημερινή συζήτηση λαμβάνει χώρα σε μια πολύ κρίσιμη περίοδο για την Ευρωπαοκή Ένωση. Σε δύο μέρες θα έχουμε την συζήτηση και τις αποφάσεις του Ευρωπαοκού Συμβουλίου για την Ατζέντα 2000 και τις δημοσιονομικές προοπτικές. Ελπίζω ότι θα ληφθούν αυτές οι αποφάσεις γιατί, όπως ξέρετε, εδώ και πάρα πολύ καιρό υπάρχει κάποια δυστοκία. Εγώ προσωπικά είμαι από αυτούς που πιστεύουν ότι πολιτική χωρίς λεφτά δεν γίνεται, αλλά αυτή η θεώρηση κατάντησε να έχει αιρετικό χαρακτήρα στην Ευρωπαοκή Ένωση. Εν πάση περιπτώσει, μιλώντας ως συντάκτης γνωμοδότησης για τον προϋπολογισμό του 2000 εκ μέρους της Επιτροπής Περιφερειακής Πολιτικής, θα ήθελα να υπενθυμίσω τις τρεις βασικές επισημάνσεις που κάνει η Επιτροπή Περιφερειακής Πολιτικής για τον καινούργιο προϋπολογισμό.
<P>
Πρώτον, εφιστούμε την προσοχή στην ανάγκη εξασφάλισης επαρκών πιστώσεων πληρωμών προκειμένου να αποφευχθούν τα προβλήματα ρευστότητας για τα υπό εκτέλεση προγράμματα στο πλαίσιο των Διαρθρωτικών Ταμείων. Και όλα αυτά σε σχέση με την Ατζέντα 2000 και τα νέα διαρθρωτικά προγράμματα.
<P>
Δεύτερον, ζητούμε να επιτραπεί η επανεγγραφή των μη χρησιμοποιηθεισών πιστώσεων αναλήψεως υποχρεώσεων του τίτλου ΙΙ του 1998 στον προϋπολογισμό του 2000, ώστε με τον τρόπο αυτό να τηρηθούν οι συμφωνίες του Εδιμβούργου.
<P>
Τρίτον, η Επιτροπή Περιφερειακής Πολιτικής ενθαρρύνει την Επιτροπή να δείξει κάποια ελαστικότητα στο ζήτημα της παράτασης των υπό εκτέλεση προγραμμάτων στο πλαίσιο των Διαρθρωτικών Ταμείων, όπου δικαιολογείται, πράγμα που θα επιτρέψει την αποτελεσματική και πλήρη εφαρμογή του πακέτου Delors ΙΙ.
<P>
Στο σχέδιο ψηφίσματος του Κοινοβουλίου υπάρχουν δύο παράγραφοι σχετικά με την κατηγορία ΙΙ, οι παράγραφοι 12 και 13, οι οποίες είναι εξαιρετικά σημαντικές, θίγουν ουσιώδη τεχνικά ζητήματα, αλλά εμείς από τη Επιτροπή Περιφερειακής Πολιτικής θεωρούμε ότι λείπει ο αναγκαίος πολιτικός προσανατολισμός και το αναγκαίο πολιτικό όραμα, η κατεύθυνση που θέλουμε για τα Διαρθρωτικά Ταμεία το 2000.

<SPEAKER ID=47 LANGUAGE="FI" NAME="Virrankoski">
Αξιότιμε κύριε Πρόεδρε, και οι δύο εισηγητές έχουν εκπονήσει εκθέσεις για τις κατευθυντήριες γραμμές της διαδικασίας του προϋπολογισμού του επόμενου έτους, οι οποίες συνιστούν μία καλή βάση για τη συνέχεια της συζήτησης. Ως εκ τούτου, ευχαριστώ θερμά τόσο την κυρία Mόller όσο και τον κ. Bourlanges. Θέλω να επιστήσω την προσοχή μόνο σε δύο θέματα. Ο κανονισμός υπηρεσιακής κατάστασης των υπαλλήλων της ΕΕ θα πρέπει να ανανεωθεί. Οι ευθύνες των υπαλλήλων θα πρέπει να αποσαφηνιστούν. Η προσοχή της ανεξάρτητης επιτροπής των εμπειρογνωμόνων, της επονομαζόμενης επιτροπής των σοφών, σε ό, τι αφορά την επέμβαση σε περίπτωση προσωπικής ευθύνης θα πρέπει να ληφθεί σοβαρά υπόψη, καθώς και η αποφυγή της ευθύνης από τις αρχές της ΕΕ θα πρέπει να σταματήσει. Στην αύξηση του αριθμού του προσωπικού θα πρέπει να υπάρξει πειθαρχία. Σε σχέση με αυτό, διαφωνώ με την επιτροπή των σοφών. Το παρόν προσωπικό μπορεί να επιτύχει πολύ περισσότερα, αρκεί ο κανονισμός της υπηρεσιακής κατάστασης των υπαλλήλων να τους παρέχει ευελιξία, ούτως ώστε να χρησιμοποιήσουν λογικά τους πόρους τους. Ταυτόχρονα με την ανανέωση του κανονισμού της υπηρεσιακής κατάστασης των υπαλλήλων θα πρέπει να αποσαφηνιστεί ο έλεγχος της δημοσιονομικής διαχείρισης. Σε διοικητικό επίπεδο, η ευθύνη για την αιτιολόγηση και την έγκριση των πληρωμών θα πρέπει να μειωθεί. Η ευθύνη σε ό, τι αφορά τα αποτελέσματα θα πρέπει να τονιστεί. Μόνον έτσι θα μπορεί να τονισθεί η προσωπική ευθύνη, και να γίνει πιο ταχεία η καταβολή των πληρωμών. Συνεπώς, υποστηρίζω την αυστηρή πολιτική προϋπολογισμού, η οποία βρίσκεται σε συμφωνία με την πολιτική προϋπολογισμού των κυβερνήσεων των κρατών μελών.

<SPEAKER ID=48 LANGUAGE="ES" NAME="Dόhrkop Dόhrkop">
Κύριε Πρόεδρε, καταρχάς θα ήθελα να ευχαριστήσω τον κ. Bourlanges για την εργασία του σχετικά με τις κατευθύνσεις του προϋπολογισμού για το 2000. Το Κοινοβούλιο είθισται να τον εγκρίνει πάντα σε αυτή την περίοδο και εγκαινιάζει, τρόπον τινά, την ετήσια διαδικασία του προϋπολογισμού. Όλοι σε αυτό το Σώμα είμαστε σύμφωνοι ότι αυτή τη φορά καθορίζουμε τους προσανατολισμούς σε ένα κλίμα απόλυτης αβεβαιότητας, δεδομένου ότι, κατά παράδοξο τρόπο, εάν μπορούσαμε να τους συζητήσουμε την Παρασκευή, πιθανόν να είχαμε περισσότερα στοιχεία στο χέρι προκειμένου να είμαστε πιο συγκεκριμένοι. Οι προσανατολισμοί όμως συνήθως δεν εστιάζονται σε αριθμούς, αλλά καθορίζουν τις προτεραιότητες αυτού του Σώματος για τον προϋπολογισμό.
<P>
Με βάση αυτά, θα ήθελα να επικεντρωθώ σε δύο συγκεκριμένα σημεία σχετικά με τους προσανατολισμούς του προϋπολογισμού για το οικονομικό έτος 2000. Το πρώτο είναι να εκφράσω ένα σοβαρό προβληματισμό. Ο πρόεδρος της Επιτροπής Προϋπολογισμών, ο κ. Samland, το ανέφερε ήδη, θα ήθελα όμως και εγώ να επισημάνω αυτό το γεγονός. Ο προβληματισμός - ούτε είναι τίποτα καινούριο, μια και ήδη έγινε αναφορά σε αυτό κατά τη διάρκεια του οικονομικού έτους 1999 - αναφέρεται στη σχέση μεταξύ υποχρεώσεων και πληρωμών· σχέση που αναφέρεται ρητώς στη διοργανική συμφωνία, που μιλά για δίκαιη αναλογία μεταξύ υποχρεώσεων και πληρωμών.
<P>
Εντούτοις, κατά τα τελευταία οικονομικά έτη, όπως επίσης επεσήμανε ο κ. Samland, διατηρήθηκε μια αύξηση στις πληρωμές σε επίπεδο αισθητά χαμηλότερο συγκριτικά με τις υποχρεώσεις, προκειμένου να συνταχθεί - κατά κάποιο τρόπο - απόλυτα τεχνητό - ένας αυστηρός προϋπολογισμός. Τώρα δε, βρισκόμαστε αντιμέτωποι με αυτό το οποίο ονομάστηκε «The burden of the future» (Το άχθος του μέλλοντος), που είναι το φορολογικό βάρος αυτού του έτους, με, σε κάποιες περιπτώσεις, μια εξέλιξη των πιστώσεων που είναι προς εξόφληση που στα τέλη του 1999, ενδέχεται να υπερβαίνουν το 200 % των ανειλημμένων υποχρεώσεων.
<P>
Εγώ επίσης συγχαίρω τον εισηγητή που μας έκανε μια πρόταση προς αυτή την κατεύθυνση, θέλω όμως επίσης να πω εδώ ξεκάθαρα στα κράτη μέλη ότι λήγει η προθεσμία για λανθασμένες αποταμιεύσεις και, κατά συνέπεια, για να αρχίσουμε τη σύνταξη ενός προϋπολογισμού για το 2000 που να πρέπει να ελαφρύνει αυτό το τόσο βαρύ φορολογικό βάρος.
<P>
Δεύτερο σημείο: κύριε Bourlanges, εγώ πιστεύω ότι όλοι σε αυτό το Σώμα είμαστε απολύτως σύμφωνοι με την ανάγκη της σύνταξης ενός αυστηρού προϋπολογισμού. Δεν είμαι όμως και ουδέποτε θα είμαι σύμφωνος αυτή η αυστηρότητα να γίνει αυτοσκοπός, αλλά πρέπει να ανταποκρίνεται σε μια υγιή και αποτελεσματική διοίκηση και ταυτόχρονα, πρέπει να εγγυάται τη διαθεσιμότητα των μέσων για την περάτωση των πολιτικών της Ένωσης, όπως ακριβώς το επισημαίνει η Συνθήκη.
<P>
Θέλω δε να επαναλάβω αυτό το οποίο προανέφερα: οι πολίτες ευελπιστούν ότι η Ένωση θα μπορεί να ανταποκριθεί σε αυτό που αυτοί αναμένουν από εμάς. Δεν πρόκειται απλώς για ισοσκελισμό εσόδων και εξόδων, αλλά για το γεγονός ότι οι Ευρωπαίοι πολίτες, μέσω των κρατών μελών, εκχώρησαν αρμοδιότητες στην Ένωση, συμπεριλαμβανομένου τμήματος της εθνικής τους κυριαρχίας, ώστε κατ' αυτό τον τρόπο, να καλύπτουμε καλύτερα τις ανάγκες τους.
<P>
Εγώ κύριε Bourlanges, πιστεύω σταθερά ότι ο προϋπολογισμός της Ένωσης τίθεται σε διαφορετικό επίπεδο σε σύγκριση με αυτό του προϋπολογισμού των κρατών μελών. Είναι συμπληρωματικός του προϋπολογισμού του κράτους μέλους, ουδέποτε όμως είναι συγκρίσιμοι. Αυτό κατ' ουδένα τρόπο σημαίνει ότι το Ευρωπαϊκό Κοινοβούλιο δεν θα πράττει και δεν θα συνεργάζεται με υπεύθυνο τρόπο σε ό, τι αφορά το οικονομικό έτος, προκειμένου να ομαλοποιήσει την πορεία του εύρω για τα κράτη μέλη, αλλά πρέπει να σημαίνει ότι η Ένωση με τις πολιτικές της ανταποκρίνεται στους πολίτες.

<SPEAKER ID=49 NAME="Bourlanges">
Κύριε Πρόεδρε, πριν πάρει τον λόγο ο κ. Επίτροπος, θα ήθελα απλώς να κάνω δύο τρεις πολύ σύντομες διευκρινίσεις. Πρωτίστως, για να δηλώσω πως είμαι απόλυτα σύμφωνος με την κ. Dόhrkop-Dόhrkop σχετικά με το γεγονός ότι η αυστηρότητα δεν σημαίνει λιτότητα. Αυστηρότητα, είναι το μέλημα για επάρκεια μεταξύ των μέσων και των στόχων. Στην πραγματικότητα αυτό δεν αντικαθιστά την προτεραιότητα, αλλά όσον αφορά τις προτεραιότητες, ας μην ξεχνάμε πως σήμερα συζητάμε σχετικά με έναν προϋπολογισμό του οποίου η νομική βάση κατά το ένα τρίτο είναι αβέβαιη.
<P>
Η δεύτερη παρατήρηση που θα ήθελα να κάνω πολύ γρήγορα, διότι δεν είχα αρκετό χρόνο προηγουμένως, είναι να υπογραμμίσω με την σειρά μου τη σημασία του προβλήματος των καθυστερούμενων πληρωμών. Επισημάνθηκε από πολλούς ομιλητές, εκ των οποίων και ο πρόεδρος της Επιτροπής Προϋπολογισμών. Επίσης, το μέλημα αυτού του Σώματος για ρύθμιση της υπόθεσης αυτής, όχι όμως εις βάρος των δεσμεύσεων για το μέλλον, εις βάρος των πραγματικών πληρωμών, των πληρωμών που αντιστοιχούν σε πραγματικές δεσμεύσεις.
<P>
Η τρίτη παρατήρηση που θα ήθελα να κάνω αφορά τα γραφεία τεχνικής βοήθειας, τα ΓΤΒ. Οφείλω να πω πολύ σύντομα πως εμείς ήμασταν υπέρ της προοδευτικής κατάργησής τους. Θέλω να συμπληρώσω πως δεν πρόκειται για πλήρη κατάργησή τους. Κατανοούμε πως ορισμένα ΓΤΒ είναι απαραίτητα, γιατί επιτελούν είτε προσωρινές, είτε τεχνικού χαρακτήρα δράσεις. Αυτό που δεν επιθυμούμε είναι ΓΤΒ που παίζουν τον ρόλο προκαλύματος για την έλλειψη προσωπικού της Επιτροπής. Επιθυμούμε λοιπόν μία βαθιά κατάργηση, όχι προκειμένου να εξαλειφθούν όλα τα ΓΤΒ αλλά για να καταστραφούν όλα τα καταχρηστικά ΓΤΒ.
<P>
Αυτές είναι οι τρεις διευκρινίσεις που ήθελα να κάνω, ευχαριστώ, κύριε Πρόεδρε, που μου επιτρέψατε να τις κάνω.

<SPEAKER ID=50 NAME="Liikanen">
Κύριε Πρόεδρε, όταν η Επιτροπή υπέβαλε την παραίτησή της, αποφάσισε να συνεχίσει να εκτελεί τα θεμελιώδη νομικά της καθήκοντα και υποχρεώσεις. Ο προϋπολογισμός είναι μία νομική υποχρέωση της Επιτροπής. Αν δεν οριστεί καμία Επιτροπή μέσα σε ένα ορισμένο χρονικό διάστημα, τότε η παρούσα Επιτροπή πρέπει να παρουσιάσει έναν προϋπολογισμό στο Κοινοβούλιο.
<P>
Επί αυτής της βάσης θα κάνω μερικά σχόλια για τα όσα είπε ο εισηγητής και οι άλλοι ομιλητές. Πρώτον, η Επιτροπή είναι πολύ ικανοποιημένη από την ιδέα του εισηγητή να έρθουν πιο κοντά στη διαδικασία του προϋπολογισμού οι άλλες κοινοβουλευτικές επιτροπές. Έχει μεγάλη σπουδαιότητα η αύξηση του ελέγχου της ποιότητας και των τομέων του προϋπολογισμού. Επομένως, είναι καλό οι αρμόδιες για έναν τομέα επιτροπές να έχουν απευθείες συζητήσεις με την Επιτροπή Προϋπολογισμών. Δεύτερον, η Επιτροπή εκφράζει επίσης τη χαρά της που το Κοινοβούλιο επιβεβαίωσε τη δέσμευσή του για τη διαδικασία τροποποίησης της υπηρεσιακής αλληλογραφίας για τη γεωργία μεταξύ των θεσμικών οργάνων. Αυτό αποτέλεσε μία από τις μεγαλύτερες καινοτομίες κατά την παρούσα κοινοβουλευτική περίοδο και είναι σημαντικό να συνεχιστεί και στο μέλλον.
<P>
Τρίτον, η Επιτροπή συμφωνεί με την ανησυχία του εισηγητή αναφορικά με το περίφημο RAL, reste ΰ liquider , τις καθυστερούμενες πληρωμές. Έχει μεγάλη σημασία να εγγραφούν απευθείας στον προϋπολογισμό του επόμενου έτους. Αυτό θα δείξει αυτό που βγαίνει από τον προϋπολογισμό, τις πληρωμές που δεν έχουν γίνει και οφείλονται σε αναλήψεις δεσμεύσεων του παρελθόντος. Θα τηρήσουμε στην παρουσίαση του προϋπολογισμού μας την επιθυμία του εισηγητή.
<P>
Τέταρτον, αναφορικά με τα ΓΤΒ, θα έλεγα τα ίδια περίπου με τον κ. Bourlanges. Δεν θα πρέπει να πούμε απλά ότι όλα τα τεχνικά γραφεία θα καταργηθούν. Αυτό εύκολα θα οδηγούσε σε μία κατάσταση όπου πολύ προσωρινές τεχνικές εργασίες θα έπρεπε να αναληφθούν από τη μόνιμη ευρωπαϊκή διοίκηση. Αυτό θα ήταν πολύ δαπανηρό και άσκοπο. Βεβαίως, είναι ολοφάνερο ότι ολόκληρη η επανεξέταση του ζητήματος του προϋπολογισμού, η οποία ξεκίνησε πέρσι όταν η Επιτροπή έλαβε τις πρώτες αποφάσεις και όπου συνεχίζεται η προετοιμασία για τον οδηγό των ΓΤΒ, έχει πολύ μεγάλη σπουδαιότητα. Ελπίζω αυτός ο οδηγός να μπορέσει να παρουσιαστεί στο Κοινοβούλιο από τη νέα Επιτροπή ως μία από τις πρώτες πράξεις της. Κάνουμε τις τεχνικές προετοιμασίες.
<P>
Σε ό, τι αφορά τους πόρους, η ευρεία χρήση δικαιώματος που αναλαμβάνει η Επιτροπή θα πρέπει να φτάσει στο τέλος της μέχρι την άνοιξη. Συνεχίζεται στις υπηρεσίες και ελπίζω ότι στο πλαίσιο της διαδικασίας του προϋπολογισμού θα μπορούμε να δώσουμε περισσότερες πληροφορίες για τα αποτελέσματά της.
<P>
Σε ό, τι αφορά την εγγραφή στον προϋπολογισμό βάσει δραστηριότητας, πρέπει να πω ότι η βαθιά μεταρρύθμιση της διαδικασίας του προϋπολογισμού, ώστε να μπορούμε να αντιμετωπίζουμε ταυτόχρονα τις λειτουργικές και διοικητικές απαιτήσεις, είναι η εγγραφή στον προϋπολογισμό βάσει δραστηριότητας. Η ιδέα αυτή προήλθε από την Επιτροπή τη φετινή χρονιά και αυτή έλαβε την απόφασή της βάσει του γεγονότος ότι ο προϋπολογισμός του 2001 θα βασίζεται στην εγγραφή στον προϋπολογισμό βάσει δραστηριότητας. Αυτό θα σημαίνει διαφάνεια. Αυτό θα σημαίνει μία διαδικασία λειτουργιών, ώστε όλες οι απαιτήσεις να είναι προσιτές.
<P>
Τέλος, όπως όλοι γνωρίζετε, η Σύνοδος Κορυφής του Βερολίνου αρχίζει αύριο. Θα πρέπει να ληφθούν αποφάσεις για μεγάλα ζητήματα, αλλά θα σχολιάσω μόνο ένα από αυτά, που έχουμε ήδη αναφέρει μερικές φορές. Πρόκειται για το ζήτημα των διοικητικών δαπανών. Η πρόταση της Επιτροπής στοχεύει στη σταθεροποίηση του προσωπικού στα επίπεδα του προηγούμενου έτους. Η θέση της πλειοψηφίας του Συμβουλίου ήταν η σταθεροποίηση των διοικητικών δαπανών που θα οδηγούσε σε μία μείωση 4 000 δημόσιων υπαλλήλων σε όλα τα θεσμικά όργανα, εκ των οποίων 3 000 της Επιτροπής. Δεν μπορούμε να το αποδεκτούμε. Η Επιτροπή έχει παρουσιάσει προτάσεις για μία λογική ενίσχυση του προσωπικού από την άποψη της οικονομικής προοπτικής. Από οικονομική άποψη κάθε 1000 αξιωματούχοι κοστίζουν 100 εκατομμύρια ευρώ.
<P>
Ακούσαμε χθες ότι η Προεδρία ήταν περισσότερο ανοιχτή από ό, τι παλαιότερα σε αυτήν την ιδέα, αλλά έχει μεγάλη σημασία η Επιτροπή και το Κοινοβούλιο να εργαστούν από κοινού για να επιτύχουν μία διοργανική συμφωνία ότι λογικές αλλά αυστηρά ελεγχόμενες αυξήσεις προσωπικού θα είναι εγγυημένες για την προσεχή περίοδο.

<SPEAKER ID=51 NAME="Bourlanges">
Κύριε Πρόεδρε, θα ήθελα απλώς να ευχαριστήσω τον κ. Liikanen, πρώτα απ' όλα για τις απόψεις που εξέφρασε, και στην συνέχεια για την ποιότητα της συνεργασίας που είχαμε πάντοτε μαζί του. Θεωρώ πως είναι ένας Επίτροπος υψηλού κύρους, με τον οποίον η συνεργασία ήταν πάντοτε εξαιρετικά ευχάριστη, μέσα σε κλίμα εγκαρδιότητας και μεγάλης εμπιστοσύνης σε προσωπικό επίπεδο. Ήθελα πολύ να πω αυτά τα πράγματα.

<SPEAKER ID=52 NAME="Πρόεδρος">
Ευχαριστώ πολύ, κύριε Jean-Louis Bourlanges.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 15.00.

<CHAPTER ID=4>
Αστυνομική συνεργασία
<SPEAKER ID=53 NAME="Πρόεδρος">
Η ημερήσια διάταξη προβλέπει τη συζήτηση επί της έκθεσης (Α4-0110/99) του κ. Stewart-Clark, εξ ονόματος της Επιτροπής Πολιτικών Ελευθεριών και Εσωτερικών Υποθέσεων, σχετικά με τα ακόλουθα σχέδια κοινής δράσης:
<P>
Ι.αναφορικά με την αστυνομική συνεργασία στην Ευρωπαϊκή Ένωση ενόψει του καθορισμού προτύπων για κοινή πρακτική αντιμετώπιση (14061/98 - C4-0047/99-99/0908(CNS))·ΙΙ.αναφορικά με την αστυνομική συνεργασία στην ΕΕ για την καταπολέμηση του διεθνούς εγκλήματος με κάλυψη των ακολουθουμένων οδών (14060/98 - C4-0048/99-99/0907(CNS)).
<SPEAKER ID=54 NAME="Stewart-Clark">
Κύριε Πρόεδρε, πρώτα επιτρέψτε μου να πω ότι είμαι απογοητευμένος που δεν βλέπω εδώ το Συμβούλιο, αλλά χαίρομαι εξαιρετικά που βλέπω την κ. Gradin. Το πρώτο από αυτά τα σχέδια - με αριθ. 130 - εξετάζει τη δημιουργία μιας επιτροπής ανωτάτων αξιωματικών της αστυνομίας σε ανώτερο επίπεδο στο πλαίσιο του άρθρου Κ3 της Συνθήκης για την Ευρωπαϊκή Ένωση. Ενώ μια τέτοια επιτροπή είναι αναμφίβολα αναγκαία, εφόσον δεν έχει σχεδόν υπάρξει έως σήμερα κατάλληλο φόρουμ, όπου να μπορούν να συνέρχονται τέτοια πρόσωπα, δεν επιτυγχάνει εντούτοις τον αντικειμενικό σκοπό μιας πραγματικής συνεργασίας στον τομέα της επιβολής του νόμου σε επιχειρησιακό επίπεδο. Κατά συνέπεια, οι βασικές μου τροπολογίες στο εν λόγω σχέδιο αφορούν τη σύσταση μιας διακλαδικής ομάδας, η οποία θα περιλαμβάνει αρχηγούς της αστυνομίας, τελωνειακούς υπαλλήλους και άλλες υπηρεσίες επιβολής του νόμου.
<P>
Δεύτερον, νομίζουμε ότι έχει σημασία να δοθεί στην Europol ένας περισσότερο συγκεκριμένος ρόλος. Από το κείμενο συνάγεται ότι η συμμετοχή αυτού του φορέα γίνεται με μισή καρδιά. Επομένως, οι τροπολογίες μου ενισχύουν τον ρόλο της Europol, ζητώντας τη συμμετοχή της σε συζητήσεις, σχεδιασμό και μέτρα εφαρμογής. Τρίτον, μετά από διαβουλεύσεις, μεταξύ άλλων, με την Γερμανική Προεδρία και το Βρετανικό Υπουργείο Εσωτερικών θέλησα να διευκρινίσω σαφέστερα κάποια από τα καθήκοντα τα οποία οφείλει να εκπληρώνει αυτή η νέα επιτροπή. Σε αυτά συμπεριλαμβάνονται μικτές δράσεις ελέγχου στα εξωτερικά σύνορα και η ίδρυση ενός αποτελεσματικού συστήματος ανταλλαγής πληροφοριών και έγκαιρης προειδοποίησης.
<P>
Το δεύτερο από αυτά τα δύο σχέδια - με αριθ. 129 - επιθυμεί την ανάπτυξη μεγάλου αριθμού αστυνομικών δυνάμεων σε αναγνωρισμένες οδούς. Στην περίπτωση αυτή έχουμε συμπεριλάβει το ζωτικό στοιχείο πληροφοριών και αλλάξαμε το κείμενο, ώστε να διαβάζεται «εν ανάγκη χρησιμοποίηση μεγάλου αριθμού αστυνομικών δυνάμεων». Εδώ θα ήθελα απλώς να πω ότι έχει σημαντική σπουδαιότητα να κάνουμε χρήση του υλικού πληροφοριών και όχι απλώς να τοποθετήσουμε μεγάλους αριθμούς αστυνομικών και τελωνειακών στις μεγαλύτερες οδούς. Οι μεγάλες εγκληματικές οργανώσεις έχουν αρκετή εξυπνάδα, για να γνωρίζουν που έχει η αστυνομία το υλικό της. Επομένως, πρέπει να το αντισταθμίσουμε, βελτιώνοντας το δικό μας υλικό πληροφοριών.
<P>
Δεύτερον, δεν μας αρέσουν οι λέξεις «εξασφάλιση του υψηλότερου δυνατού βαθμού επιτυχίας της αστυνομίας, ιδίως με τη μορφή συλλήψεων» και τις έχουμε αντικαταστήσει με τις λέξεις «ο εντοπισμός εγκληματιών και των οργανώσεών τους και η προσαγωγή τους ενώπιον της δικαιοσύνης». Η επιτυχία των αστυνομικών κα τελωνειακών αρχών δεν θα πρέπει να μετράται με συλλήψεις αλλά με επιτυχίες, όσον αφορά την προσαγωγή των εγκληματικών οργανώσεων ενώπιον της δικαιοσύνης. Ελπίζω ότι το Συμβούλιο, η Επιτροπή και εμείς οι ίδιοι θα είμαστε σε θέση να σιγουρευτούμε ότι αυτές οι τροποποιήσεις θα πραγματοποιηθούν προς κάτι που αποτελεί δύο καθ'όλα άξιες πρωτοβουλίες, τις οποίες το Κοινοβούλιο μπόρεσε να βελτιώσει.

<SPEAKER ID=55 LANGUAGE="DE" NAME="Schmid">
Κύριε Πρόεδρε, οι προτάσεις που έχουν υποβληθεί στο Σώμα για τη βελτίωση της αστυνομικής συνεργασίας στη Ευρώπη είναι καλές. Αυτό ισχύει κατά πρώτον όσον αφορά την ιδέα ότι στις συνεδριάσεις της αρμόδιας για την αστυνομική συνεργασία ομάδας εργασίας του Συμβουλίου θα πρέπει να συμμετέχουν και εκείνοι που κάνουν τη δουλειά αυτή, δηλαδή οι αξιωματούχοι της αστυνομίας. Κατά δεύτερον είναι επίσης καλή η προσέγγιση να εκτελούνται επιχειρήσεις κατά μήκος αναγνωρισμένων οδών εγκληματικών δικτύων. Αυτό έχει ήδη δοκιμασθεί με επιτυχία στο πλαίσιο της συνεργασίας των κρατών του Συμφώνου του Σένγκεν και λειτουργεί καλά. Τα στοιχεία που έχουμε ως προς τα αποτελέσματα - μίλησα με έναν αξιωματούχο της αστυνομίας που οργανώνει τέτοιες επιχειρήσεις - δικαιολογούν την καθιέρωση αυτής της πρακτικής ως εργαλείο της αστυνομικής συνεργασίας στην Ευρωπαϊκή Ένωση.
<P>
Ο Sir Jack υπέβαλε τροπολογίες τις οποίες χαιρετίζουμε, και τούτο επειδή γνωρίζουμε ότι οι προτάσεις αυτές διατυπώθηκαν μετά από συνομιλίες με ειδικούς.
<P>
Συμμεριζόμαστε ιδίως όλα όσα προτείνει σε σχέση με την κοινή δράση που αφορά την αστυνομική συνεργασία καθώς επίσης και την άποψή του ότι αυτή δεν θα πρέπει να περιλαμβάνει μόνο αστυνομικούς αλλά και τελωνειακούς υπαλλήλους καθώς και υπαλλήλους άλλων σχετικών αρχών.
<P>
Κύριε Πρόεδρε, έχουμε ένα πρόβλημα με τη γερμανική μετάφραση. Στα γερμανικά ο όρος law enforcement agency , που στα αγγλικά έχει μια σαφώς οριοθετημένη σημασία, μεταφράζεται με «ομάδα εκτέλεσης» ή «υπηρεσία εκτέλεσης». Αυτό έχει στα γερμανικά μια εντελώς διαφορετική σημασία. Ο όρος εκτέλεση χρησιμοποιείται στα γερμανικά σε σχέση με τις θανατικές ποινές ή με εντολές πληρωμών και εννοεί κάτι το εντελώς διαφορετικό. Για τον λόγο αυτό υποβάλαμε μία τροπολογία που διορθώνει αυτή την αμφισημία.
<P>
Φοβούμαι ότι ένα παρόμοιο πρόβλημα έχουμε με αυτό που προτείνει ο Sir Jack στην πρότασή του για δράση κατά μήκος των ακολουθούμενων οδών. Στο αγγλικό κείμενο έχουμε τη φράση: «the best and most sophisticated intelligence» και στο σημείο αυτό οφείλω να πω ότι έχει δίκιο. Στα γερμανικά μεταφράστηκε όμως με «τα καλύτερα εργαλεία της υπηρεσίας πληροφοριών» πράγμα που στα γερμανικά εξυπονοεί τη συμμετοχή των μυστικών υπηρεσιών. Υπάρχουν κράτη μέλη - και σε αυτά ανήκει και η πατρίδα μου - όπου γίνεται σαφής διάκριση μεταξύ μυστικών υπηρεσιών και αστυνομίας. Για τον λόγο αυτό έχει σημασία για μας να επισημανθεί ότι θα ψηφίσουμε με βάση το αγγλικό κείμενο. Έτσι θα μπορέσουμε να το υποστηρίξουμε.
<P>
Τα εναπομείνοντα δευτερόλεπτα τα δωρίζω σε κάποιον από τους επόμενους ομιλητές!

<SPEAKER ID=56 LANGUAGE="PT" NAME="Mendes Bota">
Κύριε Πρόεδρε, η παρούσα έκθεση του συναδέλφου μας Sir jack Stewart-Clark θα μπορούσε να προσδιορισθεί με τρεις χαρακτηρισμούς: είναι σύντομη, καταπιάνεται χωρίς περιστροφές με τα ζητήματα και είναι αποτελεσματική. Μακάρι να μπορούσαν και οι αρχές που είναι αρμόδιες για την τήρηση του νόμου μέσα σε έναν χώρο ελευθερίας, ασφάλειας και δικαίου να επιδεικνύουν πάντοτε παρόμοια ταχύτητα, αμεσότητα και αποτελεσματικότητα στην καταπολέμηση του εγκλήματος, είτε του οργανωμένου είτε του αυθόρμητου, τα κρούσματα του οποίου, δυστυχώς, ολοένα και πληθαίνουν. Συμμεριζόμαστε, επομένως, την πρόταση του εισηγητή σχετικά με τη συγκρότηση μίας διακλαδικής ομάδας εργασίας σε ευρωπαϊκό επίπεδο, με αρμοδιότητες λήψης αποφάσεων αναφορικά με τη βελτίωση της ανταλλαγής πληροφοριών και την εναρμόνιση των τεχνικών συστημάτων επικοινωνιών μεταξύ των διαφόρων εθνικών αρχών.
<P>
Είναι αναγκαίο να διασφαλισθεί η επιχειρησιακή ικανότητα κατά την ανάληψη δράσεων αστυνομικής έρευνας στα εξωτερικά σύνορα της Ένωσης και να διερευνηθούν οι κυριότερες ακολουθούμενες οδοί του εγκλήματος. Προς το σκοπό αυτό, θα πρέπει απαραιτήτως να αυξηθεί η συμμετοχή της Europol - και οι υποβαλλόμενες τροπολογίες κινούνται προς αυτή την κατεύθυνση. Παρά το γεγονός ότι η εγκαθίδρυση της Europol μπορεί να θεωρηθεί ότι ολοκληρώθηκε μόλις πέρυσι τον Οκτώβριο, μετά από τη μακρόχρονη διαδικασία κύρωσης της Σύμβασης Europol του 1995, η Συνθήκη του Αμστερνταμ προσδίδει σε αυτή την υπηρεσία συγκεκριμένη επιχειρησιακή ικανότητα. Δεν πρόκειται για μια ευρωπαϊκή αστυνομία, αλλά για ένα όργανο παρέμβασης του οποίου οι αστυνομικές αρχές των κρατών μελών οφείλουν να αξιοποιήσουν όλες τις δυνατότητες. Η συγκεκριμένη διαδικασία συνεργασίας μεταξύ αστυνομικών αρχών εμφανώς προέκυψε από την εφαρμογή του γνήσιου «εργαστηρίου δοκιμών» που συνιστά η διακυβερνητική Συμφωνία του Schengen. Και είναι προφανές ότι η επιτυχία αυτή πηγάζει από τη δυνατότητα κινητοποίησης μεγάλου αριθμού αστυνομικών δυνάμεων, αποκλειστικά και μόνον όταν παραστεί ανάγκη, όπως προβλέπεται στο σχέδιο ENFOPOL αριθ. 129. Ωστόσο, όπως πολύ σωστά επεσήμανε ο εισηγητής, η αξιολόγηση του αντίκτυπου στο πεδίο της εγκληματικότητας των συγκεκριμένων μικτών δράσεων συνεργασίας θα πρέπει να γίνεται με ποιοτικά κριτήρια, και όχι μόνο σε συνάρτηση με τον αριθμό των συλλήψεων που πραγματοποιούνται.

<SPEAKER ID=57 LANGUAGE="PT" NAME="Rosado Fernandes">
Κύριε Πρόεδρε, στις ταυρομαχίες υπάρχει αυτό που ονομάζεται «αυθόρμητη ατάκα», και υποδηλώνει κάποιον που βρίσκεται απ' έξω και πηδάει μέσα στην αρένα για να ταυρομαχήσει. Δεν μπόρεσα να αντισταθώ στον πειρασμό να πω τη γνώμη μου για την έκθεση του Sir jack Stewart-Clark, εφόσον στην έκθεση αυτή βλέπω να αντανακλάται η ιδιότυπη νοοτροπία ενός ανθρώπου ο οποίος ναι μεν θέλει μία αστυνομία, αλλά επιθυμεί μία αστυνομία με ποιότητα. Πράγματι, και το έγκλημα σημείωσε ποιοτική βελτίωση με το πέρασμα των χρόνων. Τα εγκλήματα δεν διαπράττονται πλέον από τύπους με χρυσό δόντι ή με γάντζο στο χέρι. Τα εγκλήματα διαπράττονται σήμερα από ανθρώπους του δικού μας επιπέδου, με τη δική μας καλλιέργεια, από ανθρώπους που φοίτησαν στα ίδια πανεπιστήμια με μας, ίσως και από γόνους πολύ καλών οικογενειών. Τον τελευταίο καιρό το έγκλημα έχει γίνει πιο κομψό και, κατά συνέπεια, θεωρώ εξαιρετικά αξιέπαινη την προβαλλόμενη από την έκθεση διακλαδική προσπάθεια. Τη σήμερον ημέρα τα γρανάζια του εγκλήματος έχουν γίνει τόσο περίπλοκα ώστε πράγματι, για να πετύχουμε την καταστολή του, χρειάζεται να γνωρίζουμε σε βάθος πώς αυτό λειτουργεί. Θέλω να πω ότι σήμερα έπαυσε πλέον να υπάρχει μόνον η όψη «κλέφτες και αστυνόμοι», ότι κάτι παραπάνω έχει ανακύψει σε αυτό το ζήτημα, και αυτό οφείλεται στην παγκοσμιοποίηση που συντελείται στο σημερινό κόσμο.
<P>
Γι' αυτό, χαιρετίζω τις προτάσεις του Sir jack Stewart-Clark, επειδή πιστεύω πως αυτές ανταποκρίνονται στην ανάγκη δημιουργίας μίας Europol με πολύπλοκες δομές, μίας διακλαδικής Europol η οποία θα επανδρώνεται από ανθρώπους υψηλής ποιότητας, πανεπιστημιακού επιπέδου και όχι μόνο.

<SPEAKER ID=58 LANGUAGE="SV" NAME="Sjφstedt">
Κύριε Πρόεδρε, η συνεργασία των αστυνομικών δυνάμεων των διαφόρων χωρών, καθώς και η συνεργασία αστυνομίας και τελωνείου είναι, φυσικά, απαραίτητη και ευπρόσδεκτη στον αγώνα κατά της εγκληματικότητας. Ένα μεγάλο μέρος του έργου που ανήκει στην αρμοδιότητα της Europol αποτελεί φυσικά μέρος αυτής της συνεργασίας. Εν τούτοις, είναι σημαντικό η αστυνομική συνεργασία να μην οδηγηθεί στην υπαγωγή των αστυνομικών δυνάμεων στις εντολές της ΕΕ ή υπερεθνικών αποφάσεων. Επίσης, υπάρχει κίνδυνος με την ανάπτυξη της Europol να υπάρξει, εν καιρώ, κάποια μορφή επικάλυψης με την Interpol. Είναι σημαντικό η Europol να λειτουργεί συμπληρώνοντας τη Interpol και όχι αντικαθιστώντας την.
<P>
Θα ήθελα να αναφερθώ ιδιαιτέρως σε μία παράγραφο αυτής της έκθεσης, συγκεκριμένα στην πρόταση τροπολογίας 11, που αναφέρεται στη διαβίβαση δεδομένων προσωπικού χαρακτήρα. Είναι μία απολύτως εξαιρετική πρόταση τροπολογίας, που υπογραμμίζει πόσο σημαντικό είναι να τηρηθεί η συνθήκη του Ευρωπαϊκού Συμβουλίου σ' αυτόν τον τομέα. Αμφιβάλλω αν είναι αρκετό, διότι, πιστεύω ότι υπάρχουν πολύ μεγάλες ελλείψεις στη σημερινή Europol.
<P>
Αν προσέξουμε το άρθρο 10, παράγραφος 1, της Συνθήκης της Europol, καθώς και τους κανονισμούς που αφορούν την εφαρμογή, τότε, θα δούμε ότι παρέχουν πολύ μεγάλες δυνατότητες καταχώρησης ατόμων που δεν έχουν καταδικαστεί, ούτε είναι ύποπτα για τέλεση κάποιου εγκλήματος. Μπορούν να καταχωρηθούν πολύ ευαίσθητα προσωπικά στοιχεία και γι' αυτό πιστεύω ότι είναι σημαντικό να γίνει πιο αυστηρός ο έλεγχος και να υπάρχει μία ισχυρή ελεγκτική υπηρεσία όταν αρχίσει να λειτουργεί αυτό το αρχείο, ώστε να μη συμβεί το ίδιο που συνέβη με το αρχείο SIS της Συνθήκης Σέγκεν. Ουσιαστικά ο έλεγχος αυτού του αρχείου έχει εν μέρει απωλεσθεί και δεν υπάρχει η απαιτούμενη επίβλεψη. Αυτό είναι αρνητικό, τόσο από πλευράς ακεραιότητας όσο και από πλευράς καταπολέμησης του εγκλήματος. Θεωρώ ότι μία βασική προϋπόθεση είναι ότι θα καταγράφονται μόνο τα άτομα εκείνα τα οποία έχουν καταδικαστεί ή είναι ύποπτα για τέλεση εγκλήματος.

<SPEAKER ID=59 LANGUAGE="FR" NAME="Blot">
Κύριε Πρόεδρε, στο πρώτο κείμενο, η τροπολογία 4 στο άρθρο 2 εισάγει με τρόπο, κατά την γνώμη μου, ακατάστατο όλες τις πολυεθνικές επιχειρήσεις για έρευνα, οι οποίες δεν ανταποκρίνονται σε καμία υπηρεσιακή ανάγκη, αλλά ουσιαστικά καλύπτουν ανάγκες πολιτικού γοήτρου. Θεωρώ λοιπόν πως η τροπολογία αυτή δεν έχει λόγο ύπαρξης.
<P>
Σχετικά με το δεύτερο κείμενο, το οποίο αφορά τις έρευνες για τις ακολουθούμενες οδούς για παράνομες δραστηριότητες, εκπλήσσομαι βλέποντας την ισχύ του πολιτικώς ορθού και της ενιαίας σχέσης στις προταθείσες από τον εισηγητή τροπολογίες. Η τροπολογία αιρθ. 1 ουσιαστικά καταργεί την παράνομη μετανάστευση. Η τροπολογία αρίθ. 4 καταργεί την έκφραση «αστυνομικές αρχές». Νομίζω λοιπόν πως είμαστε σε μία πλήρως δεισιδαιμονική κατάσταση όπου ελπίζουμε πως έτσι, καταργώντας τις λέξεις, καταργούμε τις πραγματικότητες.
<P>
Προτείνω λοιπόν να παραμείνουμε στην ορθολογική σκέψη και να απορρίψουμε τις τροπολογίες οι οποίες διέπονται από έναν προληπτικό φόβο μπροστά στις εκφάνσεις της πραγματικότητας οι οποίες ίσως δυσαρεστούν τον εισηγητή. Η παράνομη μετανάστευση είναι βέβαια ένα πραγματικό πρόβλημα. Οι αστυνομικές αρχές αποτελούν βέβαια μία αναγκαιότητα σε κάθε πολιτισμένη κοινωνία. Και θα πρόσθετα πως η ειλικρίνεια στον λόγο συνιστά κατά τη γνώμη μου πρόοδο και όχι οπισθοδρόμηση.

<SPEAKER ID=60 LANGUAGE="FI" NAME="Matikainen-Kallstrφm">
Αξιότιμε κύριε Πρόεδρε, η μεγάλη πρόκληση του μέλλοντος σε ό, τι αφορά την ευρωπαϊκή αστυνομική συνεργασία δεν θα είναι μόνο η εναρμόνιση των προτύπων δράσης, αλλά και η δημιουργία βασικών πρακτικών μεθόδων συνεργασίας μεταξύ όλων των ευρωπαϊκών κρατών. Χωρίς κοινό πνεύμα δράσης και κοινούς πόρους, τα διάφορα συστήματα αποτροπής της εγκληματικής δράσης δεν θα λειτουργούν ικανοποιητικά. Η Europol θα πρέπει να λάβει στο μέλλον σημαντική εξουσία δράσης και έναν σαφή και ιδιαίτερο ρόλο σε ό, τι αφορά το έργο του συντονισμού των κοινών ελέγχων που διεξάγονται στα εξωτερικά σύνορα της Ένωσης, καθώς και στην ανάπτυξη των συστημάτων προειδοποίησης και ανταλλαγής των πληροφοριών που έχουν στη διάθεσή τους οι αρχές.
<P>
Είναι σημαντικό με τη βοήθεια της Europol να μπορέσει να δημιουργηθεί μία σταθερή σχέση συνεργασίας στα τελωνειακά και αστυνομικά θέματα, μεταξύ των υποψηφίων για ένταξη στην ΕΕ χωρών ΚΑΕ, και των φορέων της Ένωσης. Μία από τις μεγαλύτερες ανησυχίες και ελπίδες των ευρωπαίων πολιτών, σε σχέση με την εξέλιξη της διεύρυνσης της Ένωσης, είναι ακριβώς η διασφάλιση της δράσης των εσωτερικών αγορών και η ενίσχυση του έργου για την καταπολέμηση της διεθνούς εγκληματικότητας. Για τον λόγο αυτό, η προενταξιακή στρατηγική θα πρέπει να επικεντρωθεί περισσότερο από ό, τι σήμερα στην εκπαίδευση των αστυνομικών και τελωνειακών αρχών και των διοίκησεών τους, στα πρώην κομμουνιστικά κράτη. Οι υποψήφιες χώρες θα πρέπει να συνδεθούν με σταθερές μορφές συνεργασίας στον τομέα της Europol, όπως οι αστυνομικές και τελωνειακές ομάδες εργασίας, αρκετά εγκαίρως πριν την ένταξη αυτών των χωρών στην ΕΕ.
<P>
Η έκτακτη Σύνοδος Κορυφής που θα διεξαχθεί στο Tampere κατά την περίοδο της Προεδρίας της Φινλανδίας θα αφιερωθεί στην ασφάλεια στο εσωτερικό της Ένωσης, και μεταξύ άλλων στην καταπολέμηση του εμπορίου ναρκωτικών που ανθεί στις εσωτερικές αγορές. Στο Tampere θα πρέπει οπωσδήποτε να συζητηθούν ευρύτερα οι μελλοντικές προκλήσεις της αστυνομικής συνεργασίας στην Ένωση, επικεντρωνόμενες ιδιαίτερα στα προβλήματα που δημιουργεί η εξέλιξη της διεύρυνσης της Ένωσης.

<SPEAKER ID=61 NAME="Gradin">
Κύριε Πρόεδρε, ο κ. Stewart-Clark εξεπόνησε μία θαυμάσια έκθεση γι' αυτά τα δύο κοινά μέτρα. Η πρόθεση της Προεδρίας είναι να ενισχύσει την ευρωπαϊκή συνεργασία και να συντονίσει τον αγώνα ενάντια στο οργανωμένο έγκλημα, κάτι που η Επιτροπή υποστηρίζει φυσικά ολόψυχα. Εδώ και πολύ καιρό έχουμε αντιληφθεί ότι υπάρχει μία σαφής ανάγκη βελτίωσης, τόσο στον τομέα της ανταλλαγής πληροφοριών όσο και της συνεργασίας στο τομέα των πληροφοριών που σχετίζονται με την εγκληματικότητα στην Ένωση. Η συνεργασία της Σεγκέν έχει ήδη κάνει κάποια βήματα και η Ένωση πρέπει τώρα να αποκομίσει το μέγιστο όφελος απ' αυτό το έργο. Κατά την άποψή μας, πέραν αυτού χρειάζονται επίσης σαφέστερες κατευθυντήριες γραμμές σ' ό, τι αφορά την υλοποίηση των κοινών επιχειρήσεων και των δράσεων στον τομέα της εκπαίδευσης και της πρακτικής εξάσκησης.
<P>
Παρατηρούμε, επίσης, με ικανοποίηση ότι και στα δύο κοινά μέτρα δίνεται στην Europol ένας σημαντικός ρόλος. Αφορά συγκεκριμένα την ανάπτυξη αποτελεσματικών στρατηγικών ώστε να ανακαλυφθούν οι οδοί του λαθρεμπορίου. Θεωρούμε ότι αυτό είναι πολύ θετικό. Η Επιτροπή, από κοινού με τα κράτη μέλη, θα εκτιμήσει τον τρόπο με τον οποίο θα βοηθήσουμε καλύτερα στην υλοποίηση αυτών των δύο κοινών μέτρων. Εδώ, σκέφτομαι πρωτίστως τις δυνατότητες που έχουμε για να ενισχύσουμε τα προγράμματα μέσω των προγραμμάτων Oisin και Falcone.
<P>
Τέλος, η Επιτροπή μπορεί να στηρίξει τις προτάσεις τροπολογίας που υπέβαλαν ο κ. Stewart - Clark και η Επιτροπή Πολιτικών Ελευθεριών και Εσωτερικών Υποθέσεων. Κατά την άποψή μας συμβάλλουν μ' έναν αξιέπαινο τρόπο στην περαιτέρω αποσαφήνιση του περιεχομένου των δύο αυτών εργαλείων.

<SPEAKER ID=62 NAME="Πρόεδρος">
Ευχαριστώ πολύ, κυρία Επίτροπε Gradin.
<P>
Η συζήτηση έληξε.
<P>
Η ψηφοφορία θα διεξαχθεί σήμερα, στις 15.00.

<CHAPTER ID=5>
Πρόγραμμα «Leonardo da Vinci»
<SPEAKER ID=63 NAME="Πρόεδρος">
Η ημερήσια διάταξη προβλέπει τη σύσταση για τη δεύτερη ανάγνωση (Α4-0108/99), εξ ονόματος της Επιτροπής Απασχόλησης και Κοινωνικών Υποθέσεων, σχετικά με την κοινή θέση που καθόρισε το Συμβούλιο για την έκδοση απόφασης του Συμβουλίου που αφορά τη θέσπιση του δεύτερου σταδίου του προγράμματος δράσης της Κοινότητας στον τομέα της επαγγελματικής κατάρτισης «Leonardo da Vinci» (13380/2/98 - C4-0001/99-98/0196(SYN))(Εισηγήτρια: η κ. Waddington).

<SPEAKER ID=64 NAME="Waddington">
Κύριε Πρόεδρε, κυρίες και κύριοι, όπως γνωρίζετε, το πρόγραμμα Leonardo αποτέλεσε το επίκεντρο της κρίσης στην Επιτροπή. Δεν προσέλκυσε την προσοχή χάρη στους στόχους του και τον σκοπό του να αποτελέσει τη «ναυαρχίδα» της πολιτικής της Ευρωπαϊκής Ένωσης για την επαγγελματική κατάρτιση, αλλά εξαιτίας του γεγονότος ότι συνδέθηκε με κακοδιαχείριση, απάτες, μυστικότητα και νεποτισμό. Η αποστολή μου ως εισηγήτρια ήταν να συμβάλω στην προετοιμασία ενός νέου προγράμματος, του Leonardo II. Πρωταρχικό μου ενδιαφέρον ήταν να εξασφαλίσω ότι οι πολίτες της Ευρωπαϊκής Ένωσης θα επωφεληθούν πραγματικά από το νέο Πρόγραμμα Leonardo, το οποίο πρόκειται να αρχίσει την 1η Ιανουαρίου του 2000, ότι αυτό θα συμβάλλει στον εκσυγχρονισμό των συστημάτων επαγγελματικής κατάρτισης με την ενθάρρυνση της κινητικότητας, της διεθνικής συνεργασίας και της διάδοσης της καλής πρακτικής.
<P>
Το Πρόγραμμα Leonardo θα πρέπει να αποτελέσει ένα εργαστήριο καινοτομίας που θα ενθαρρύνει και θα επιτρέπει σε ένα ευρύ φάσμα εταίρων να έχουν πρόσβαση σε νέες ευκαιρίες και νέες ιδέες. Επομένως, κύριο σημείο ενδιαφέροντος μου ήταν οι δικαιούχοι. Έχει μεγάλη σημασία το γεγονός ότι αυτό το Κοινοβούλιο επέδειξε τη δέσμευσή του προς τους δικαιούχους του προγράμματος, συνεχίζοντας να εργάζεται, να ερευνά, να παρέχει συμβουλές και να προτείνει βελτιώσεις στο Leonardo II παρά την κρίση που σημειώθηκε στην Επιτροπή.
<P>
Η Επιτροπή, ή ορισμένα μέρη αυτής, απογοήτευσαν τόσο εμάς όσο και τους δικαιούχους, επειδή δεν εξασφάλισαν την αποτελεσματική και σωστή διαχείριση του υφιστάμενου προγράμματος Leonardo· ωστόσο, πιστεύω ότι εμείς, ως βουλευτές αυτού του Κοινοβουλίου, έχουμε μία εντολή να αυξήσουμε τις ευκαιρίες με τη βελτίωση των προγραμμάτων που χρηματοδοτούνται από την Ευρωπαϊκή Ένωση. Επομένως, αφού εξέτασα την Έκθεση ελέγχου και την έκθεση των Σοφών, συστήνω δύο τροπολογίες προς το Κοινοβούλιο.
<P>
Ούτε η Ομάδα του Ευρωπαϊκού Σοσιαλιστικού Κόμματος ούτε το Ευρωπαϊκό Λαϊκό Κόμμα ούτε η Επιτροπή Απασχόλησης και Κοινωνικών Υποθέσεων επιθυμούν τη συνέχιση ενός συστήματος που επιτρέπει στον εργολήπτη να καταχράται τους κοινοτικούς πόρους και μετά να κηρύττει πτώχευση. Επομένως, ζητάμε από τις υπηρεσίες της Επιτροπής που αποδίδουν λογαριασμό για τις δραστηριότητές τους να αναλάβουν τη διοικητική εργασία του Leonardo II και για αυτό τον λόγο συμφωνήσαμε να υποστηρίξουμε την τροπολογία υπ' αριθ. 34 που θα μπορούσαμε να την περιγράψουμε ότι έχει είτε έναν χαρακτήρα παλαιών εργατικών είτε νέων συντηρητικών είτε ενός νέου τρίτου δρόμου.
<P>
Τώρα θα στραφώ στις λεπτομέρειες των άλλων τροπολογίων στις οποίες συμφώνησε η Επτροπή Απασχόλησης και Κοινωνικών Υποθέσεων. Πρώτον, με χαρά μου αναφέρω ότι το Συμβούλιο συμφώνησε σε πολλές τροπολογίες του Κοινοβουλίου, οι οποίες αποφασίστηκαν στο στάδιο της πρώτης ανάγνωσης. Επιπλέον, κατανοώ ότι η Προεδρία υποστηρίζει το πνεύμα ή το γράμμα διαφόρων τροπολογιών που κατέθεσε εκ νέου η Επιτροπή Απασχόλησης και Κοινονικών Υποθέσεων για την εν λόγω δεύτερη ανάγνωση.
<P>
Οι τροπολογίες που υπεβλήθησαν εκ νέου καλύπτουν την αρχή της συμπληρωματικότητας μεταξύ του Leonardo II, του Ευρωπαϊκού Κοινωνικού Ταμείου και των κατευθυντήριων γραμμών για την απασχόληση. Παρέχουν μεγαλύτερη προτεραιότητα στη δια βίου μάθηση σε αντιδιαστολή με την αποκλειστική προσήλωση στην κατάρτιση των νέων. Δίνουν μεγαλύτερη έμφαση στην πρόσβαση και στα συστήματα πρόσβασης για την υποστήριξη εκείνων που είναι ευάλωτοι στον αποκλεισμό και στις διακρίσεις, συμπεριλαμβανομένων των ατόμων με ειδικές ανάγκες, και επεκτείνουν το εύρος των εταίρων ώστε να συμπεριληφθούν μη κυβερνητικές οργανώσεις και ΜΜΕ.
<P>
Οι τροπολογίες που υπεβλήθησαν εκ νέου στοχεύουν στη βελτίωση των συστημάτων αξιολόγησης και παρακολούθησης, καθώς και στον εκσυγχρονισμό και βελτίωση των διαδικασιών που αφορούν τη διαχείριση και τη λήψη αποφάσεων. Εν συντομία στοχεύω στον ορισμό του Leonardo II ως το πρόγραμμα που ασχολείται με την ανάπτυξη συστημάτων επαγγελματικής κατάρτισης για όλους· πρόκειται για μία περιεκτική προσέγγιση που βοηθά στον επηρεασμό και ανάπτυξη ευκαιριών κατάρτισης σε όλη την Ευρωπαϊκή Ένωση και θα συνδέεται με το Ευρωπαϊκό Κοινωνικό Ταμείο και τις κατευθυντήριες γραμμές για την απασχόληση.
<P>
Στόχος των εν λόγω τροπολογιών είναι η προετοιμασία ενός νέου προγράμματος που δεν θα συνδέεται με απάτες, αλλά με μία αύξηση των ευκαιριών, της σχολαστικότητας και της διαφάνειας. Έχω επίσης συναίσθηση του πόσο σημαντικό είναι να συμφωνήσουμε σήμερα σε αυτές τις προτάσεις, για να εξασφαλίσουμε ότι υπάρχει κατάλληλος χρόνος για προετοιμασία του νέου προγράμματος και ότι αυτό θα αρχίσει εγκαίρως την 1 Ιανουαρίου του 2000. Το εν λόγω χρονοδιάγραμμα δεν θα μπορεί να επιτευχθεί αν περιμένουμε μέχρι να τεθεί σε ισχύ η Συνθήκη του Αμστερνταμ. Επομένως, όπως ακριβώς το πρόγραμμα Leonardo I είχε κεντρική σημασία στην απεικόνιση των ελλείψεων που παρουσίαζαν οι διαρθρώσεις της Επιτροπής, έτσι ακριβώς και το νέο πρόγραμμα, το Leonardo II, και οι αποφάσεις μας θα παρουσιάσουν έναν νεό ξεκίνημα και την απόφαση αυτού του Κοινοβουλίου να συνεχίσει να εργάζεται για τις ευκαιρίες απασχόλησης και κατάρτισης των ευρωπαίων πολιτών.

<SPEAKER ID=65 LANGUAGE="NL" NAME="Van Velzen">
Κύριε Πρόεδρε, η κυρία Waddington, η οποία κατέθεσε μία έξοχη έκθεση, αναφέρθηκε στην ομιλία της στο περιεχόμενο του προγράμματος Leonardo και καλά έκανε. Προσωπικά θα ήθελα να αναφερθώ κατά κύριο λόγο στη διαχείριση του προγράμματος. Η έλλειψη κατάλληλης διαχείρισης του Leonardo πρέπει να θεωρηθεί ότι αποτελεί μία από τις βασικές αιτίες της κρίσης στην οποία έχουμε περιέλθει σήμερα. Θα ήταν δε γελοίο εάν δεν ασχολούμεθα με το θέμα αυτό στην σημερινή συνεδρίαση.
<P>
Ωστόσο, θα ήταν λάθος να συγκεντρώσουμε αποκλειστικά τα συμπεράσματα τα οποία πρέπει να εξαχθούν από τη λειτουργία των τεχνικών συμβουλευτικών γραφείων πάνω στα όσο θα συμβούν με το Leonardo στο μέλλον, δεδομένου ότι τα γραφεία αυτά αποτελούν ένα γενικό φαινόμενο, το οποίο συναντάμε σε όλες τις γενικές διευθύνσεις. Πιστεύω λοιπόν ότι είναι ενδεδειγμένο αλλά και σωστό να βγάλουμε γενικά συμπεράσματα. Στην ουσία, τα συμπεράσματα αυτά συμπεριλαμβάνονται στην έκθεση της Επιτροπής Σοφών, όπου αναφέρεται ότι η Επιτροπή δεν έπρεπε ποτέ να αναθέσει σε ιδιώτες βασικές πολιτικές αρμοδιότητές της και ότι οι συμβάσεις που συνάπτονται πρέπει να περιλαμβάνουν αυστηρές διατάξεις ή υποχρεώσεις, οι οποίες εξασφαλίζουν ότι θα εξυπηρετείται πάντα το γενικό συμφέρον και όχι το συμφέρον μίας ιδιωτικής επιχείρησης. Στη συνέχεια, αναφέρεται ότι η επίβλεψη των αρχών πρέπει να είναι όσο το δυνατόν πιο αποτελεσματική και ότι σε καμία περίπτωση δεν επιτρέπεται να υπάρχει υπερβολική εξάρτητη από εξωτερικούς συμβούλους. Πρόκειται για ένα σημείο το οποίο επεσήμανε και η κυρία Waddington.
<P>
Αυτά είναι κατά την γνώμη μας τα συμπεράσματα που πρέπει να εξαχθούν από την Επιτροπή, θα ήταν όμως γελοίο να αναφερθούμε μόνο σε αυτά. Υπάρχουν και συμπεράσματα τα οποία πρέπει να εξαχθούν από το Ευρωπαϊκό Κοινοβούλιο και το Συμβούλιο. Ένα από αυτά είναι ότι μία από τις βασικές αιτίες της κρίσης είναι και η δημοσιονομική πολιτική. Υπάρχουν πολλά αιτήματα που υποβάλλονται στο Ευρωπαϊκό Κοινοβούλιο και λίγοι πόροι που μπορούν να διατεθούν διαρθρωτικά για την ικανοποίησή τους. Πιστεύω λοιπόν ότι στη συζήτηση για τον προϋπολογισμό, και κυρίως στη δεύτερη ανάγνωση τον Σεπτέμβριο, πρέπει να εξαχθούν τα κατάλληλα συμπεράσματα, πράγμα που σημαίνει ότι πρέπει να βρεθούν λύσεις για τα προβλήματα του παρελθόντος και να αναπτυχθεί ο προϋπολογισμός για την προσέλκυση εμπειρογνωμόνων στους κόλπους των Οργάνων μας. Παρεπιπτόντως, αυτό δεν σημαίνει ότι πιστεύω ότι τα γραφεία τεχνικών συμβούλων είναι πάντοτε ακατάλληλα. Εάν ανταποκρίνονται στα κριτήρια, οπωσδήποτε μπορούν να βοηθήσουν για την προσωρινή κάλυψη αναγκών.
<P>
Τέλος, θα ήθελα να παρατηρήσω ότι βρισκόμαστε σε μια αξιοπερίεργη θέση. Η κυρία Waddington διεξήγαγε διαπραγματεύσεις κυρίως με το Συμβούλιο, δεδομένου ότι τη στιγμή αυτή η Επιτροπή δεν λειτουργεί. Αυτό σημαίνει ότι το Συμβούλιο έχει επωμιστεί μία ιδιαίτερη υποχρέωση. Φυσιολογικά, το Συμβούλιο μπορεί μόνο ομόφωνα να απορρίψει μία τροπολογία του Κοινοβουλίου, εφόσον αυτή υποστηρίζεται από την Επιτροπή. Αυτό όμως δεν μπορεί να γίνει τώρα. Το αποτέλεσμα είναι να μπορεί το Συμβούλιο να απορρίψε τη συμφωνία μεταξύ της κυρίας Waddington και της γερμανικής προεδρίας. Πιστεύω ότι η σημερινή κατάσταση αποτελεί αφορμή για να υποχρεωθεί το Συμβούλιο να υποστηρίξει τη συμφωνία την οποία έχει συνάψει, και να προλάβει καθ' αυτόν τον τρόπο την ομόφωνη απόρριψη της συμφωνίας που έχει συναφθει με το Ευρωπαϊκό Κοινοβούλιο. Αυτή είναι μια ιδιαίτερη πτυχή του θέματος η οποία πρέπει, κατά την γνώμη μου, να εξεταστεί με ιδιαίτερη προσοχή, όχι μόνο στη δική μας περίπτωση, αλλά και στην επόμενη.

<SPEAKER ID=66 LANGUAGE="DE" NAME="Mann, Thomas">
Κύριε Πρόεδρε, από τότε που είχαμε τη συζήτηση για τη δεύτερη φάση του προγράμματος «Leonardo da Vinci», από πέρυσι στις 5 Νοεμβρίου, έχουν αλλάξει πολλά πράγματα. Αυτό που εξακολουθεί να ισχύει είναι η στοχοθεσία. Θέλουμε να συμπληρώσουμε τις δράσεις των κρατών μελών που αφορούν την ευρωπαϊκή εκπαίδευση και να τις εναρμονίσουμε μεταξύ τους. Για να επιτύχουμε μεγαλύτερη αποτελεσματικότητα, στοχεύουμε σε μία δικτύωσή της με άλλα προγράμματα όπως τα προγράμματα ΣΩΚΡΑΤΗΣ και «Νεολαία για την Ευρώπη» καθώς και με κοινοτικές πρωτοβουλίες και με τα διαρθρωτικά ταμεία.
<P>
Η επαγγελματική κατάρτιση είναι μια ιδεώδης συμβολή στην καινοτομία και στη δημιουργία νέων θέσεων απασχόλησης καθώς και στη μακροπρόθεσμη ανταγωνιστικότητα στις παγκόσμιες αγορές. Ωστόσο πρέπει να πληρούνται δύο προϋποθέσεις: κατά πρώτον ολοκληρωμένα συστήματα και κατά δεύτερον επαρκής χρηματοδότηση.
<P>
Παραμένουν επίκαιρες αρκετές έννοιες όπως π.χ. η προώθηση μιας υψηλότερων αξιώσεων επαγγελματικής κατάρτισης σε συνδυασμό με τη στρατηγική μας για τη δια βίου μάθηση, η ισότητα ευκαιριών ανδρών και γυναικών, η άρση κάθε μορφής διακρίσεων, η εξειδικευμένη πρόσβαση στη μετεκπαίδευση και η ιδιαίτερη προσοχή που πρέπει να απολαμβάνουν όσοι βρίσκονται σε διαδικασίες επαγγελματικού επαναπροσανατολισμού, επανένταξης, οι θιγόμενοι από κοινωνικό αποκλεισμό, οι προχωρημένης ηλικίας εργαζόμενοι καθώς και ο εποικοδομητικός διάλογος με μη κυβερνητικές οργανώσεις. Εξακολουθεί να έχει μεγάλη σημασία και η ουσιαστική αύξηση των πιστώσεων για το πρόγραμμα Leonardo, την οποία έχουμε ζητήσει. Ενόψει των νέων πεδίων, της νέας διάρκειας των προγραμμάτων και του νέου σαφώς διευρυμένου κύκλου των δικαιούχων, κανείς δεν θα πρέπει να την θέσει σοβαρά υπό αμφισβήτηση.
<P>
Δραστικές αλλαγές έχουν όμως γίνει στην εκτέλεση του προγράμματος, δεδομένου ότι ένας από τους λόγους της παραίτησης της Ευρωπαϊκής Επιτροπής στις αρχές της περασμένης εβδομάδας ήταν η κακοδιαχείριση του προγράμματος Leonardo. Η ad hoc εξεταστική επιτροπή, η επονομαζόμενη επιτροπή των σοφών, επιβεβαίωσε πλήρως, ως προς το περιεχόμενο, το πόρισμα της Επιτροπής Ελέγχου του Προϋπολογισμού. Προέκυψαν πολυάριθμες παρατυπίες και παραθέτω: «που θεωρούνται κίνητρο για απάτη». Εξέλιπαν ουδέτερες αξιολογήσεις στις προσκλήσεις υποβολής προσφορών. Αντί αυτού, ως πάροχοι ή ως αντισυμβαλλόμενοι εταίροι προτιμήθηκαν οργανώσεις που συνδέονταν στενά με τους εντολείς. Ας αναλογισθούμε πόσο συχνά παραπονέθηκαν σε μας, τους αρμόδιους ευρωβουλευτές, διάφοροι ενδιαφερόμενοι για πολλές αποφάσεις αμφίβολης ηθικής. Η Επίτροπος Cresson παράλειψε να ενημερώσει σχετικά τον Πρόεδρο της Επιτροπής και το Ευρωπαϊκό Κοινοβούλιο. Πώς είναι η αντίστοιχη διατύπωση στην έκθεση των σοφών; Παραθέτω: «Ήδη ο κοινός ανθρώπινος νους μας λέει ότι η Επιτροπή θα έπρεπε να υποστηρίζει το Κοινοβούλιο στη διαδικασία λήψης αποφάσεων». Έγινε απόκρυψη στοιχείων που θα ήταν πολύ σημαντικά για τον σχεδιασμό του προγράμματος που θα διαδεχόταν το πρώτο.
<P>
Κάνω έκκληση στην Sue Waddington που για ακόμα μία φορά έκανε εξαιρετική εργασία με πλήρη γνώση των λεπτομερειών, και την παρακαλώ να υποστηρίξει τις τροπολογίες της Ομάδας του ΕΛΚ.
<P>
Επιθυμία μας είναι, κατά την εκτέλεση του προγράμματος Leonardo, η Επιτροπή να μην χρησιμοποιεί εξωτερικούς συνεργάτες, κύριε Liikanen, αλλά μέσω αναδιάταξης να χρησιμοποιηθεί προσωπικό από τις ίδιες υπηρεσίες. Θα πρέπει να παραμείνει υπεύθυνη και να μην αφήνει άλλους να εκτελούν δικές της δραστηριότητες. Επίσης πρέπει να δεσμευθεί πως θα παρακολουθεί επακριβώς τόσο τις δράσεις όσο και τις πιστώσεις. Τα καθήκοντα των εθνικών διοικητικών υπηρεσιών, στα οποία αναφέρεται η δεύτερη τροπολογία μας, θα πρέπει επίσης να εκτελούνται από το προσωπικό των υπηρεσιών αυτών και όχι από τρίτους.
<P>
Με αυτές τις αλλαγές θα πρέπει η Επιτροπή να είναι πλέον σε θέση να δημιουργήσει συνθήκες διαφάνειας και να μεριμνήσει για ακριβείς ελέγχους της εκτέλεσης καθηκόντων καθώς και των δαπανών. Το επαγγελματικό μέλλον εκατοντάδων χιλιάδων νεαρών Ευρωπαίων αξίζει μια τέτοια νέα αρχή.

<SPEAKER ID=67 LANGUAGE="NL" NAME="Boogerd-Quaak">
Κύριε Πρόεδρε, Επίτροπε, συνάδελφοι, από τεχνική άποψη έχει κατατεθεί ένα καλό πρόγραμμα. Το προηγούμενο πρόγραμμα Leonardo ήταν επίσης καλό από τεχνική άποψη και το είχαν υιοθετήσει 10 φορές. Αυτό σημαίνει ότι ο ευρωπαϊκός πληθυσμός ενδιαφέρεται όντως ιδιαιτέρως για το πρόγραμμα αυτό. Η κυρία Waddington έκανε πάρα πολύ καλά τη δουλειά της και από την άποψη αυτή δεν υπάρχουν προβλήματα. Κατά την γνώμη μου, το πρόβλημα είναι σήμερα ότι κάνουμε σαν να μην έγινε τίποτα, σαν μην έχει υποβληθεί η έκθεση της Επιτροπής Σοφών και σαν να μην έπρεπε να βγάλουμε και εμείς οι ίδιοι τα κατάλληλα συμπεράσματα από αυτήν. Πιστεύω ότι δεν θα έπρεπε να ψηφίσουμε για το πρόγραμμα αυτό σήμερα το μεσημέρι. Εξακολουθούμε να μην γνωρίζουμε τι θα κάνει το Ευρωπαϊκό Συμβούλιο σχετικά με το μέλλον της Επιτροπής, σε πόσο σύντομο διάστημα θα βρεθούν πραγματικές λύσεις για τα προβλήματα που έχουν ανακύψει, με αποτέλεσμα να πάψουν πλέον να υφίστανται. Κύριε Πρόεδρε, συνάδελφοι, προτείνουμε για άλλη μια φορά να αυξηθεί μακροπρόθεσμα ο προϋπολογισμός για το Leonardo, και είμαι σύμφωνη με την πρόταση αυτή, από την άλλη όμως πλευρά δεν έχουμε καμία απολύτως εγγύηση ότι το πρόβλημα που έχει προκύψει θα αντιμετωπιστεί με τον κατάλληλο τρόπο. Γι' αυτό θα ζητήσω κατά την ψηφοφορία να αναβληθεί έως τον Απρίλιο. Αυτό μπορεί κάλλιστα να γίνει, συνάδελφοι, γιατί η Επιτροπή Μονίμων Αντιπροσώπων συνεδριάζει στις 14 Απριλίου και θα μπορούσαμε να ψηφίσουμε εντός της σχετικής προθεσμίας. Τότε, θα γνωρίζαμε οπωσδήποτε με βεβαιότητα ότι το Ευρωπαϊκό Συμβούλιο αντιμετωπίζει την κρίση με σοβαρότητα και επιθυμεί να την κλείσει.
<P>
Προς μεγάλη μου κατάπληξη, πρέπει να πω ότι υπάρχουν πολλοί συνάδελφοι που δεν υποστηρίζουν αυτή την ιδέα. Αυτό αδυνατώ να το καταλάβω. Εάν δεν προτιμήσουμε την αναβολή, θα χάσουμε από τα χέρια μας ένα μέσο για να ασκήσουμε πίεση. Αυτό θα δημιουργούσε πρόβλημα και για την πολιτική μου ομάδα, η οποία βρίσκεται αντιμέτωπη με την επιλογή του να ψηφίσει ή να μην ψηφίσει. Εγώ τότε θα πρέπει να αναζητήσω ένα ψηφοδέλτιο. Δεν θα ήθελα να αποποιηθώ την δυνατότητα εκφοράς ψήφου. Ίσως να μπορεί κάποιος να προτείνει ένα άλλο μέσο για την άσκηση πίεσης επί του Συμβουλίου. Το καλύτερο πολιτικό μήνυμα που μπορούμε να απευθύνουμε, το οποίο συγκεντρώνει και τις περισσότερες προτιμήσεις, είναι η αναβολή ψηφοφοριών. Συνάδελφοι, σας καλώ για άλλη μια φορά επειγόντως να επιλέξετε την μέθοδο αυτή. Διαφορετικά, θα ακολουθήσουμε την ίδια πολιτική που ακολουθούσαμε πάντα.

<SPEAKER ID=68 LANGUAGE="FR" NAME="Guinebertiθre">
Κύριε Πρόεδρε, η διαχείριση του προγράμματος Leonardo da Vinci αποτέλεσε αντικείμενο πολύ σημαντικής εποπτείας, γεγονός που με χαροποιεί. Αυτό όμως που με ενοχλεί περισσότερο στην ανακάλυψη που έγινε είναι η κατασπατάληση των χρημάτων που δεν χρησιμοποιήθηκαν για την κατάρτιση. Ωστόσο, γνωρίζουμε πως τα προγράμματα είναι πάντοτε αντικείμενο συμβιβασμών, οι οποίοι, εξάλλου, αποτελούν μάλλον αναμέτρηση ισχύος μεταξύ του Συμβουλίου και του Κοινοβουλίου, σχετικά με τις συνολικές χρηματοδοτήσεις. Επομένως, ας ξεκινήσουμε με την σωστή χρήση των χρημάτων και στο μέλλον θα αποκομίσουμε ωφέλη από την αποδοτικότητα.
<P>
Πρόκειται, ωστόσο, για ένα πρόγραμμα το οποίο ήταν ικανοποιητικό. Ο στόχος του δεν αμφισβητήθηκε, αλλά παρόλα αυτά θα πρέπει να εξελιχθεί κυρίως προς ένα καλύτερα καθορισμένο κοινό. Εάν η Ευρώπη κατηγορείται ότι δημιουργεί ανεργία, οφείλει να παράσχει λύσεις. Και το πρόγραμμα Leonardo da Vinci αποτελεί μία λύση, γιατί πρέπει να συμβάλει στην βελτίωση της απασχολησιμότητας των ατόμων και στην δημιουργία επιχειρήσεων.
<P>
Έτσι και αλλιώς το Συμβούλιο και η Επιτροπή είναι αδιόρθωτοι, δεδομένου ότι απέρριψαν τις τροπολογίες που προέβλεπαν την κατά προτεραίοτητα πρόσβαση στο πρόγραμμα των ατόμων με ειδικές ανάγκες, καθώς και μια πιο ειδική πρόσβαση για τους αναξιοπαθούντες. Επιπλέον, ούτε και ο συμπληρωματικός χαρακτήρας του προγράμματος αυτού σε σχέση με το ΕΚΤ δεν διατηρήθηκε.
<P>
Γιατί επτά χρόνια για αυτό το πρόγραμμα; Δεν είναι πάρα πολύ; Σε τι θα χρησιμεύσουν οι ενδιάμεσες εκτιμήσεις, εάν το πρόγραμμα έχει οριστεί για μία τόσο μακρινή ημερομηνία; Τέλος, λυπάμαι που βλέπω πως για μία ακόμη φορά οι κοινωνικοί εταίροι για την διαχείριση του προγράμματος δεν συμμερίζονται ευρέως την κοινή θέση. Το «Leonardo da Vinci» αποτελεί για την Ευρώπη το σύμβολο της δημιουργικότητας; και της εφευρετικότητας. Δεν μπορούμε να πούμε πως οι αρετές του αυτές ενέπνευσαν το Συμβούλιο και την Επιτροπή.
<P>
Αυτός είναι ο λόγος για τον οποίο ο πολίτης δεν πιστεύει στην προστιθέμενη αξία της Ευρώπης. Λυπάμαι για αυτό. Ας φροντίσουμε ώστε το Κοινοβούλιο να αποτελέσει το κεντρί που θα κάνει την Επιτροπή και το Συμβούλιο να λάβουν υπόψη τους τον πολίτη.

<SPEAKER ID=69 LANGUAGE="DE" NAME="Wolf">
Κύριε Πρόεδρε, θεωρώ ότι εδώ έχουμε πλέον ένα κλασσικό παράδειγμα των προβλημάτων των ευρωπαϊκών προγραμμάτων. Ένα καλό και μάλιστα ένα απαραίτητο πρόγραμμα δεν δίνει καθεαυτό το δικαίωμα για κακοδιαχείριση. Ήδη κατά την τελευταία μας διαβούλευση, είχαμε αναφέρει ότι η κ. Cresson θα πρέπει να βάλει επειγόντως σε τάξη την υπηρεσία της προς όφελος του προγράμματος Leonardo II. Βέβαια η σύσταση αυτή κατέληξε να γίνει πολύ πιο έντονη, αλλά η υπηρεσία της μπαίνει τώρα σε τάξη και επομένως η υπόθεση θα προχωρήσει.
<P>
Η ευρωπαϊκή διάσταση της επαγγελματικής κατάρτισης, το άνοιγμα στη δια βίου μάθηση, όχι πλέον ως αρνητικό σύνθημα, αλλά ως ευκαιρία, μπορεί πλέον να γίνει πραγματικότητα μέσω του προγράμματος Leonardo II. Εδώ έχουμε ως Κοινοβούλιο ιδιαίτερη ευθύνη να το προωθήσουμε από κοινού με το Συμβούλιο.
<P>
Οφείλουμε βέβαια να αποσαφηνίσουμε το ερώτημα σχετικά με τον τρόπο που μπορεί να λυθεί το πρόβλημα της δημόσιας ευθύνης για τη χρήση δημοσίου χρήματος. Δεν θα μπορέσουμε απλά να χρησιμοποιήσουμε παλιά πρότυπα δημόσιας διοίκησης. Δεν είναι πλέον εφαρμόσιμα. Χρειαζόμαστε σύγχρονα πρότυπα που θα εκμεταλλεύονται και το σύστημα ανάθεσης έργων. Αυτό όμως δεν μπορεί να σημαίνει ότι θα επιτρέψουμε να διαχειρίζεται τα χρήματα η αυτοδιοικούμενη ελεύθερη οικονομία ή κάποιες αυτοδιοικούμενες μαφιόζικες δομές. Αυτό θα οδηγούσε ασφαλώς στα αποτελέσματα που γνωρίζουμε, και στην κατάσταση αυτή πρέπει να δοθεί τέλος. Χρειαζόμαστε να ανακτήσουμε δημόσια ευθύνη. Τούτο αποτελεί κεντρικό πρόβλημα με το οποίο θα πρέπει να ασχοληθούν το Συμβούλιο και το Κοινοβούλιο από κοινού και το οποίο θα πρέπει να λύσει η νέα Επιτροπή. Ελπίζω ότι η υπηρεσιακή Επιτροπή θα υποστηρίξει ενέργειες προς την κατεύθυνση αυτή.

<SPEAKER ID=70 LANGUAGE="NL" NAME="Maes">
Κύριε Πρόεδρε, το πρόγραμμα Leonardo είναι σημαντικό, αλλά διοικήθηκε με κακό τρόπο. Η κακοδιαχείριση και παρατυπίες που προέκυψαν, μ' έκαναν να προσφύγω στη δικαιοσύνη, διότι διαφορετικά η κατάσταση θα αποσιωπείτο. Ευτυχώς αυτό δεν συνέβη. Αντιθέτως, η κατάσταση αποκορυφώθηκε με την κρίση και εμείς έχουμε την βεβαιότητα ότι θα καθαριστεί τουλάχιστον αυτή η κόπρος του Αυγεία. Παρ' όλα αυτά δεν εφησυχάζουμε και θα ήθελα να καλέσω την Επιτροπή να τηρήσει ιδιαίτερη προσοχή αυτή την στιγμή που οι περιπτώσεις κοντεύουν να φτάσουν τις 100 και ορισμένες πλευρές επιχειρούν να κρυφτούν πίσω από το γεγονός ότι οι υποθέσεις, οι φάκελοι, σφραγίστηκαν από το Δικαστήριο.
<P>
Σήμερα δεν υπάρχει συνέχεια του προγράμματος Leonardo, πράγμα το οποίο δεν μπορεί να δικαιολογηθεί. Η κατάσταση αυτή απειλεί να καθηλώσει το πρόγραμμα, δεδομένου ότι ούτε καν εξετάζονται οι αιτήσεις που υποβάλλονται. Αυτό θα μπορούσε να γίνει εάν αναλάμβαναν αμέσως εργασία μέλη του προσωπικού του προηγούμενου ΓΤΒ που διαθέτουν εμπειρογνωμοσύνη επί του θέματος. Το επιχείρημα ότι οι φάκελοι είναι σφραγισμένοι δεν ισχύει, δεδομένου ότι υπάρχουν αντίγραφα όλων των φακέλων που μπορούν να χρησιμοποιηθούν, υπό την προϋπόθεση ότι θα διεξαχθούν επειγόντως οι κατάλληλες διαβουλεύσεις μεταξύ της Επιτροπής, του επόπτη και του ανακριτή.
<P>
Στο μέλλον, η πρακτική των ΓΤΒ πρέπει να αποφευχθεί όσο το δυνατόν περισσότερο εάν δεν μπορεί να αποκλειστεί εντελώς, ακόμη και αν μοναδικός στόχος ήταν να αποφευχθεί το ενδεχόμενο να ασκηθεί μπροστά στα μάτια της Επιτροπής Κοινωνικών Υποθέσεων στο ίδιο το Ευρωπαϊκό Κοινοβούλιο από αυτό το ΓΤΒ μία πολιτική προσωπικού η οποία είναι εντελώς αντίθετη σε κάθε στοιχείο της κοινωνικής νομοθεσίας των κρατών μελών. Αυτός είναι και ο λόγος για τον οποίον ζητώ να διενεργηθούν αμέσως διαβουλεύσεις μεταξύ Επιτροπής, Συμβουλίου και Κοινοβουλίου, προκειμένου να συζητηθούν οι φάκελοι και να μπορέσει να συνεχιστεί πραγματικά και στο μέλλον ένα πρόγραμμα για το οποίο όλοι συμφωνούν ότι είναι ιδιαίτερα σημαντικό.

<SPEAKER ID=71 NAME="Παπακυριαζής">
Κύριε Πρόεδρε, το Ευρωπαοκό Κοινοβούλιο πιστεύω ότι πρέπει να σταθεί απέναντι στο Leonardo II με βάση δύο αρχές:
<P>
πρώτα την ανάγκη για άμεση, έγκαιρη και με πληρότητα προετοιμασμένη εφαρμογή του προγράμματος, που σημαίνει ότι θα πρέπει τώρα να ξεκινήσει, να ολοκληρωθεί η διαδικασία και να ξεκινήσει το πρόγραμμα;-δεύτερον, βεβαίως, ότι θα πρέπει αυτή η προετοιμασία, ενόψει και των προβλημάτων που υπήρξαν στο Leonardo I, να είναι πλήρης, ορθή, με την προοπτική και με βάση τις προτεραιότητες τις οποίες έχουμε ήδη συζητήσει.Δεν αντιπαρέρχομαι το ζήτημα, το μεγάλο ζήτημα, το οποίο έχει προκύψει με τα γραφεία τεχνικής στήριξης. Δεν αναφέρομαι στο θέμα αυτό όχι γιατί το υποτιμώ, αλλά ακριβώς για τον αντίθετο λόγο. Πιστεύω ότι είναι εξαιρετικά σημαντικό θέμα, τέτοιο που άπτεται της διαφάνειας και της ορθής διαχείρισης. Συμφωνώ με τη βασική συζήτηση που έχει ήδη γίνει από τους συναδέλφους μου και με την τοποθέτηση της εισηγήτριάς μας. Πιστεύω όμως ότι δεν θα πρέπει ν' αφήσουμε το θέμα αυτό να μπει στο γενικό μεγάλο θέμα για το οποίο χθες συζητήσαμε και το απόγευμα θα ψηφίσουμε. Προτιμώ να επικεντρώσω τα όσα θα πω στη σημασία που έχει το πρόγραμμα Leonardo, καθώς συνδέεται και με το πρόγραμμα Socrates και με το πρόγραμμα Νεολαίας.
<P>
Με βάση αυτήν την αρχή και τη συνδυασμένη δράση των προγραμμάτων αυτών, καθώς και με τα Διαρθρωτικά Ταμεία και, κυρίως, με το Κοινωνικό Ταμείο, θα πρέπει, πιστεύω, να μην χάσουμε την προτεραιότητα. Και η προτεραιότητα είναι να δώσουμε ακριβώς το μήνυμα, αλλά και τα μέσα, για την έμφαση που δίνουμε, μέσω της επαγγελματικής κατάρτισης, στην αντιμετώπιση της ανεργίας και, παράλληλα, την προώθηση του ενεργού, του υπεύθυνου πολίτη, ώστε να υπάρχει η θεμελιώδης αξία στην Ευρωπαοκή Ένωση μέσα σ' όλες τις διαφορετικές πολιτιστικές μας ενότητες. Πιστεύω ότι θα πρέπει να παραμείνει η έμφαση εκεί που αξίζει και ότι το Ευρωπαοκό Κοινοβούλιο πρέπει να προχωρήσει σήμερα στην ολοκλήρωση της δικής του συμβολής.

<SPEAKER ID=72 LANGUAGE="NL" NAME="Pronk">
Κύριε Πρόεδρε, θέλω και εγώ να τονίσω τη σημασία του προγράμματος. Επίσης, θα ήθελα να ευχαριστήσω θερμά την κυρία Waddington για την πολύ δουλειά που έκανε για την υλοποίησή του. Πιστεύω ότι, στα πλαίσια μιας ευρωπαϊκής αγοράς εργασίας, είναι ιδιαίτερα σημαντικό να μπορούν οι πολίτες να αποκτούν εμπειρίες σε άλλα κράτη μέλη, πράγμα το οποίο υλοποιείται από αυτό το πρόγραμμα. Αυτό άλλωστε προκύπτει και από την μίμησή του.
<P>
Θα ήθελα να αναφερθώ για λίγο στο θέμα των ΓΤΒ, επειδή αυτό είναι που μας απασχολεί περισσότερο τον τελευταίο καιρό.Συμφωνώ απόλυτα κυρίως με αυτά που ανάφεραν για το θέμα ο Wim van Velzen και ο Thomas Mann. Πιστεύω όμως ότι συμβαίνει και κάτι άλλο. Ο Επίτροπος δήλωσε στην Επιτροπή Προϋπολογισμών ότι όλοι όσοι αντιτίθενται στα ΓΤΒ ανήκουν στην ουσία στην παλιά σοσιαλδημοκρατική παράταξη. Αισθάνθηκα ιδιαίτερα ενοχλημένος επειδή είμαι κάποιος, ο παππούς του οποίου στάθηκε στις Κάτω Χώρες στο Malieveld προκειμένου να εμποδίσει την σοσιαλιστική επανάσταση στη χώρα του, που να αποκαλούν αυτή την στιγμή σοσιαλδημοκράτη της παλιάς φρουράς, τη στιγμή που το Bats δημιουργεί οπωσδήποτε μεγάλα ερωτηματικά. Συμφωνώ με τον Wim van Velzen και εκείνους που αναφέρουν ότι, σε ορισμένες περιπτώσεις, τα ΓΤΒ θα μπορούσε να είναι αποδεκτά, αλλά μόνο σε πολύ περιορισμένες περιπτώσεις, κύριε Πρόεδρε. Σε γενικές γραμμές υπάρχει ένα πρόβλημα το οποίο αφορά την κύρια αποστολή της διοίκησης. Αυτό ήταν το θέμα. Οι δυσχέρειες που προκύπτουν φαίνονται στην περίπτωση πτώχευσης. Τότε ακινητοποιούνται τα πάντα, επειδή ένας Βέλγος δικαστής πρέπει να αποφασίσει σχετικά με κάτι που στην ουσία έχει σχέση με ευρωπαϊκά έγγραφα. Πιστεύω ότι αυτό είναι λάθος. Πώς θα σκεφτόταν κανείς για την περίπτωση όπου, για παράδειγμα, η συνολική διαχείριση του συστήματος κοινωνικής ασφάλισης της Φινλανδίας θα ανατίθετο στη Σουηδία, σε μια επιχείρηση της χώρας αυτής η οποία θα κήρυττε πτώχευση; Πιστεύω ότι, στην περίπτωση αυτή θα προέκυπταν αρκετά προβλήματα για την Φινλανδία. Νομίζω δε ότι αυτό είναι που πρέπει να προσέξουμε. Δημιουργώντας ένα ΓΤΒ, παρακάμπτουμε τη δικαστική εξουσία της Ευρωπαϊκής Ένωσης. Πρέπει λοιπόν να αναλογιστούμε εάν, σε περίπτωση πτώχευσης, δεν θίγονται σε σημαντικό βαθμό τα συμφέροντα της Ένωσης.
<P>
Ένα άλλο σημείο το οποίο διαδραματίζει βεβαίως ένα κάποιο ρόλο είναι το θέμα των πληρωμών για την κοινωνική ασφάλιση. Υπάρχουν δεκάδες περιπτώσεις που οι πληρωμές για την κοινωνική ασφάλιση είναι είτε ελλειμματικές είτε ανύπαρκτες. Επί του σημείου αυτού, ο έλεγχος εκ μέρους της Επιτροπής είναι ανεπαρκής. Έναντι των βελγικών αρχών προβάλεται συχνά ο ισχυρισμός ότι πρόκειται για κάτι το οποίο απορρέει από την Ευρωπαϊκή Ένωση, πράγμα το οποίο δεν ισχύει σε καμία περίπτωση, γιατί στο τέλος προκύπτει ότι η υπόθεση εμπίπτει στη βελγική νομοθεσία. Κατ' αυτό τον τρόπο δημιουργείται μια εξαιρετικά δυσάρεστη κατάσταση. Γι' αυτό και είμαι της γνώμης ότι στο πρόγραμμα αυτό, το οποίο υπήρξε αφορμή για το ολοκληρωμένο ΓΤΒ, δεν πρέπει να το επιτρέψουμε. Πρόκειται για κάτι το οποίο δεν μπορούμε να επιτρέψουμε στον εαυτό μας. Το Συμβούλιο δεν μπορεί να το επιτρέψει στον εαυτό του, τουλάχιστον αν ενδιαφέρεται πραγματικά να ξεκαθαρίσει την κατάσταση. Δεν μπορούμε να το επιτρέψουμε στον εαυτό μας και πρέπει συνεπώς να αναζητηθούν δημοσιονομικές λύσεις για να καλυφθεί το κενό, διαφορετικά δεν θα γίνεται τίποτα. Δεν μπορούμε να αφήσουμε ένα ΓΤΒ σε αυτό το πρόγραμμα. Εάν το κάνουμε αυτό θα υπονομεύσουμε πλήρως την αξιοπιστίας μας, γι' αυτό και εμείς καταθέσαμε τροπολογία, η οποία, όπως πιστεύω, λύνει το πρόβλημα, με αποτέλεσμα αυτό το ΓΤΒ να προβληθεί όπως είναι, που στην προκειμένη περίπτωση είναι ένα κακό ΓΤΒ, πράγμα το οποίο δεν πρέπει να ξεχνάμε.

<SPEAKER ID=73 LANGUAGE="SV" NAME="Lindqvist (ELDR).">
Κυρία Πρόεδρε, αυτή είναι μία καλή έκθεση, η οποία θα προάγει την πρόσβαση στην εκπαίδευση, στην πρακτική εξάσκηση και στην εργασία στην Ευρώπη, θα αποτρέψει τις διακρίσεις, θα προάγει την ισότητα και την ενσωμάτωση των ατόμων με ειδικές ανάγκες στην αγορά εργασίας και στην επαγγελματική ζωή. Είναι ιδιαίτερα σημαντική για τις μικρομεσαίες επιχειρήσεις και τις επιχειρήσεις που είναι προσανατολισμένες στη βιομηχανία και τη βιοτεχνία. Πολύ σημαντική σ' αυτήν την συνεργασία είναι η εξ αρχής συμμετοχή των εταίρων της αγοράς εργασίας ώστε να αυξηθούν οι προσλήψεις, αφού ουσιαστικά ο σκοπός της εκπαίδευσης είναι η απόκτηση εργασίας. Πρέπει να συμπράξουμε από κοινού για τη μείωση της ανεργίας και την αύξηση της απασχόλησης στην Ευρώπη. Αυτό είναι ένα από τα πλέον σημαντικότερα καθήκοντά μας.
<P>
Ωστόσο, για να αποκτήσει αξιοπιστία αυτό το πρόγραμμα πρέπει να θεσπιστεί τώρα μία εντελώς διαφορετική μορφή ελέγχου, αξιολόγησης και συνεχών εκθέσεων προς το Κοινοβούλιο, καθώς και διαφάνεια και επίβλεψη. Νομίζω ότι είναι, όντως, λίγο προκλητικό το γεγονός ότι την ίδια μέρα που εξετάζουμε την παραίτηση της Επιτροπής, να εξετάζουμε επίσης το πρόγραμμα «Leonardo da Vinci», που ήταν μία από τις κύριες αιτίες για την παραίτηση της Επιτροπής, εξαιτίας των καταχρήσεων, των απατών και της κακοδιαχείρησης των κονδυλίων. Το πιό φυσικό θα ήταν βέβαια να αναβάλουμε την ψηφοφορία για το πρόγραμμα έως ότου διερευνηθούν τα προβλήματα της κακοδιαχείρησης των κονδυλίων των προηγουμένων προγραμμάτων. Ελπίζω ότι θα αντιληφθούν κι άλλοι τη σημασία αυτής της άποψης, ιδιαίτερα αν ληφθούν υπόψη οι απόψεις της κοινωνίας σχετικά με αυτά με τα οποία ασχολούμαστε στο Ευρωπαϊκό Κοινοβούλιο. Εν πάσει περιπτώσει, η Ομάδα μας θα το τονίσει αυτό ιδιαιτέρως, ενόψη αυτής της απόφασης.

<SPEAKER ID=74 NAME="Liikanen">
Κυρία Πρόεδρε, βρίσκομαι εδώ κάτω υπό εξαιρετικές συνθήκες, γι αυτό και θα είμαι σύντομος. Πρώτον, η Επιτροπή μπορεί να αποδεχθεί 30 από τις 33 τροπολογίες που έχουν υποβληθεί στην έκθεση Waddington. Οι τροπολογίες που δεν μπορεί να αποδεχθεί η Επιτροπή είναι οι υπ' αριθ. 12 και 21. Σε ό, τι αφορά την τροπολογία αριθ. 26, που αποτελεί την κύρια τροπολογία που αφορά τα Γραφεία Τεχνικής Βοήθειας, θα παρουσιάσω γραπτώς τις επιφυλάξεις της Επιτροπής.
<P>
Είχαμε παλαιότερες συζητήσεις σε αυτήν την αίθουσα ακριβώς για αυτό το σημείο, όταν κάναμε λόγο για τις προτεραιότητες του προϋπολογισμού για το έτος 2000. Η θέση της εισηγήτριας τότε ήταν ότι δεν θα πρέπει να καταργηθούν από άποψη αρχής όλα τα γραφεία τεχνικής βοήθειας, αλλά θα πρέπει να υπάρξουν εγγυήσεις ότι δεν ασκούν καθήκοντα του δημοσίου τομέα. Έχουμε εργααστεί πάνω στους γενικούς κανόνες αυτού του τομέα και θα ήθελα απλώς να πω ότι, σαφώς τα γραφεία τεχνικής βοήθειας χρησιμοποιήθηκαν με πολύ ασάφεια και άσκησαν δύο διαφορετικά καθήκοντα.
<P>
Πρέπει να φτάσουμε σε μία κατάσταση όπου η αποστολή που θα ανατίθεται στα γραφεία τεχνικής βοήθειας να μπορεί να ορίζεται με σαφήνεια: οι κανόνες για την αντιεπαγγελματική συμπεριφορά, οι κανόνες για τη σωστή διαχείριση κεφαλαίων και τέλος - αλλά όχι ήσσονος σημασίας, η πολύ σημαντική επισήμανση του κ. Pronk - ότι θα πρέπει να υπάρχει ένας εξωτερικός ανεξάρτητος ελεγκτής για τα ίδια τα γραφεία τεχνικής βοήθειας, για να εγγυάται ότι τηρούνται όλες οι εθνικές νομοθεσίες. Αυτό θα δημιουργήσει μία διαφορετική βάση λειτουργίας τους. Αλλά δεν θέλω να επεισέλθω σε λεπτομέρειες σε αυτές τις συζητήσεις. Θα πρέπει να επανέλθουμε εδώ σε άλλα πλαίσια.
<P>
Ωστόσο, είναι σαφές ότι χρειαζόμαστε ορισμένες λύσεις βραχυπρόθεσμα και μεσοπρόθεσμα για αυτά τα προσωρινά και βραχύβια καθήκοντα που πρέπει να γίνουν γρήγορα. Σε ό, τι αφορά την ευρωπαϊκή δημόσια διοίκηση, θα πρέπει να μεταφέρουμε αυτά που περιέχουν το στοιχείο της λήψης αποφάσεων εκεί όπου διακρατείται, τρόπος του λέγειν, η πολιτική εξουσία. Θα δώσω αργότερα στη κ. Waddington τις λεπτομέρειες αυτής της θέσης.

<SPEAKER ID=75 NAME="Πρόεδρος">
Ευχαριστώ πολύ, κύριε Επίτροπε Liikanen.
<P>
Η συζήτηση έληξε.
<P>
Η ψηφοφορία θα διεξαχθεί σήμερα το απόγευμα, στις 15.00.
<P>
Η συνεδρίαση διακοπείσα στις 12.10 συνεχίζεται στις 15.05

<CHAPTER ID=6>
Καλωσόρισμα
<SPEAKER ID=76 NAME="Πρόεδρος">
Κυρίες και κύριοι βουλευτές, θα επιθυμούσα να απευθύνω χαιρετισμό στον βραβευθέντα με Νόμπελ Λογοτεχνίας Josι Saramago, ο οποίος παρίσταται στα θεωρεία των προσκεκλημένων αυτού του Κοινοβουλίου.
<P>
Ζωηρά χειροκροτήματα

<SPEAKER ID=77 LANGUAGE="EN" NAME="Ford">
Κύριε Πρόεδρε, επί θέματος διαδικασίας. Γνωρίζω ότι όλοι διαμαρτυρόμαστε για μία έλλειψη ενδιαφέροντος στις εργασίες του Κοινοβουλίου, αλλά αυτό εν μέρει είναι και δική μας ευθύνη. Χθες το βράδυ στις 20.50 ένα μέλος της αποστολής της Ιαπωνίας επιχείρησε να μπει στο Κοινοβούλιο, για να ακούσει τη συζήτηση σχετικά με την έκθεση του κ. Tindemann για τον KEDO. Το προσωπικό ασφαλείας μας του είπε ότι η συνεδρίαση είχε τελειώσει. Καθώς βρισκόμουν εδώ από τις 20.00 έως τις 23.00 μαζί με έναν μεγάλο αριθμό βουλευτών του Ευρωπαϊκού Κοινοβουλίου, ίσως δεν θα πρέπει να δώσουμε στο προσωπικό ασφαλείας μας μόνο ένα χρονοδιάγραμμα των περιόδων συνόδου, αλλά επίσης μία ημερήσια διάταξη.

<SPEAKER ID=78 NAME="Πρόεδρος">
Θα το διερευνήσουμε αμέσως και θα λάβουμε τα απαραίτητα μέτρα ώστε να αποφύγουμε κάτι παρόμοιο στο μέλλον.

<SPEAKER ID=79 NAME="Duhamel">
Κύριε Πρόεδρε, πριν από λίγο έμαθα, από ένα τηλεγράφημα του Πρακτορείου Reuter, πως από ένα αυτοκίνητο του κ. Le Pen στις Βρυξέλλες κατασχέθηκαν όπλα: ένα πολυβόλο με αντλία, δακρυγόνα και ένα περίστροφο βρέθηκαν στο αυτοκίνητό του. Θέλω να ξέρω τί μπορεί να κάνει η προεδρία, ώστε το γόητρο του Κοινοβουλίου να μην πληγεί από ενέργειες αυτής της βαρύτητας.
<P>
Χειροκροτήματα

<SPEAKER ID=80 NAME="Πρόεδρος">
Νομίζω, κύριε Duhamel, πως ο κ. Martinez θα μας εξηγήσει τον λόγο ύπαρξης των όπλων αυτών, εάν υποθέσουμε πως το γεγονός είναι αληθές.

<SPEAKER ID=81 LANGUAGE="FR" NAME="Martinez">
Κύριε Πρόεδρε, έχετε δίκιο να λέτε «εάν υποθέσουμε πως το γεγονός είναι αληθές». Κύριε Duhamel, και στο παρελθόν είχατε επωφεληθεί της παρουσίας ενός προέδρου της χιλιανής Γερουσίας του Πινοσέτ, και του είχατε απαντήσει πως δεν υπάρχει κανένας Πινοσέτ. Ε, λοιπόν, το ίδιο κάνετε και σήμερα. Τα εν λόγω όπλα, είναι ένα δακρυγόνο τύπου ψεκαστήρα που μπορεί να αγοράσει κανείς σε οποιοδήποτε πολυκατάστημα. Αυτό είναι που αποκαλεί «οπλοπολυβόλα» ή και εγώ δεν ξέρω τι.
<P>
Περί τίνος πρόκειται, κύριε Πρόεδρε; Εγώ ο ίδιος σας προκατέλαβα περί τις 11 και μισή με μία επιστολή. Ο σύντροφός μας και πρόεδρος της Ομάδας μας, ο πρόεδρος Le Pen, τυγχάνει επίσημης προστασίας, εκ μέρους του γαλλικού Υπουργείου Εσωτερικών, η οποία σταματά στα γαλλο-βελγικά σύνορα, δεδομένου, κύριε Πρόεδρε, ότι υπάρχουν ακόμη γαλλο-βελγικά σύνορα. Γεγονός που σημαίνει πως οι επίσημοι υπάλληλοι του γαλλικού Υπουργείου Εσωτερικών δεν μπορούν να φθάσουν ώς τις Βρυξέλλες.
<P>
Για την διαδρομή από τα σύνορα ώς τις Βρυξέλλες, ο πρόεδρος Le Pen διασφαλίζει την προστασία του με έναν επίσημο σωματοφύλακα και έναν οδηγό. Ο επίσημος σωματοφύλακας οπλοφορεί όπως όλοι οι σωματοφύλακες, κύριε Πρόεδρε. Περί αυτού επρόκειτο λοιπόν. Δεν πρόκειται ούτε για πυραύλους, ούτε για εκτοξευτές βλημάτων, ούτε για φορτωμένο αυτοκίνητο, ούτε για και εγώ δεν ξέρω για κάποιον Σέρβο ή Αλβανό έμπορο όπλων. Πρόκειται απλώς για ένα μικρό δακρυγόνο σπρέι και για τα όπλα ενός επίσημου σωματοφύλακα.
<P>
Ούτως εχόντων των πραγμάτων, κύριε Πρόεδρε, και δεδομένου του ερχομού της άνοιξης και των κλιματολογικών αλλαγών, ο εγκέφαλος του συναδέλφου μας κ. Duhamel προσεβλήθη, όσος απέμεινε και δεν καταναλώθηκε από τα βρετανικά βοοειδή. Ορίστε περί τίνος επρόκειτο, κύριε Πρόεδρε. Ας ξεφουσκώσουμε την σαπουνόφουσκα του κ. Duhamel.
<P>
Χειροκροτήματα, ενδείξεις επιδοκιμασίας, οι βουλευτές χτυπούν τα χέρια στα έδρανα
<P>
Όσο δεν υπάρχουν τρομοκράτες, δεν υπάρχουν όπλα, δεν υπάρχουν πύραυλοι, δεν υπάρχει εγκληματικότητα. Απλώς, στην επιστολή που σας έχω στείλει, σας ζητώ, κύριε Πρόεδρε, να σεβαστείτε το δικαίωμα ασυλίας των βουλευτών αυτού του Σώματος.

<SPEAKER ID=82 NAME="Πρόεδρος">
Πολύ καλά, νομίζω πως όλοι ενημερώθηκαν. Όποιος θελήσει περισσότερες λεπτομέρειες μπορεί να μου ζητήσει αντίγραφο της επιστολής σας. Έτσι, το ζήτημα έχει λήξει και δεν θα δώσω τον λόγο σε κανέναν σχετικά με αυτήν την υπόθεση. Δεν θα συζητήσουμε εδώ για ζητήματα που εμπίπτουν στην βελγική δημόσια τάξη. Δεν υφίσταται προσωπικό θέμα.

<SPEAKER ID=83 LANGUAGE="FI" NAME="Matikainen-Kallstrφm">
Αξιότιμε κύριε Πρέδρε, δεν θα μιλήσω για όπλα, αλλά για ένα άλλο είδος τρομοκρατίας. Εδώ έχει ανεγερθεί ένα μεγαλοπρεπές κτίριο, το κτίριο του Κοινοβουλίου, μέσα στο οποίο έχουν προσδιορισθεί χώροι για καπνιστές και χώροι για μη καπνιστές. Δεν καταφέρομαι εναντίον των καπνιστών, αυτοί ας γεμίζουν με την ησυχία τους τον εαυτό τους με καπνό όσο το επιθυμούν, αλλά θα επιθυμούσα να σέβονται τα άτομα εκείνα που δεν καπνίζουν και να αφήνουν τους χώρους των μη καπνιστών ήσυχους, ώστε να μπορούμε και εμείς επίσης να απολαμβάνουμε ένα περιβάλλον χωρίς καπνό.
<P>
Χειροκροτήματα
<P>
Ελπίζω ότι ο κύριος Πρόεδρος θα παρέμβει σχετικά με αυτό το θέμα σε ό, τι αφορά τους διαδρόμους, τις καφετέριες και τα εστιατόρια του Κοινοβουλίου.

<SPEAKER ID=84 NAME="Πρόεδρος">
Αυτά τα μέτρα έχουν ληφθεί κατ' αρχήν, και λογικά πρέπει να σκεφτόμαστε ότι οι ενδείξεις Μη καπνιστές γίνονται σεβαστές, θα το υπενθυμίσουμε όμως εκ νέου εάν χρειαστεί.

<CHAPTER ID=7>
Ψηφοφορίες
<SPEAKER ID=85 NAME="Πρόεδρος">
Δεδομένου ότι δεν κατατέθηκε καμία γραπτή αντίρρηση, εγκρίνεται το ψήφισμα που συνοδεύει αυτή την έκθεση και θα συμπεριληφθεί στα συνοπτικά πρακτικά της παρούσας συνεδρίασης.

<SPEAKER ID=86 LANGUAGE="FR" NAME="Fabre - Aubrespy">
Κύριε Πρόεδρε, διερωτώμαι σχετικά με το παραδεκτό της δικής μας τροπολογίας. Η γαλλική απόδοση περιλαμβάνει ήδη τους όρους τους οποίους θέλω να προσθέσω: «τα μέλη της Επιτροπής». Βασιζόμαστε στο γαλλικό ή στο αγγλικό κείμενο; Εάν είναι το αγγλικό κείμενο θα διατηρήσω την τροπολογία γιατί νομίζω ότι δεν περιλαμβάνει αυτήν την αναφορά. Διαφορετικά, νομίζω πως θα πρέπει να αποσυρθεί.

<SPEAKER ID=87 NAME="Πρόεδρος">
Πρόκειται για το αγγλικό κείμενο και θα ψηφίσουμε την τροπολογία σας.
<P>
Πριν από την ψηφοφορία για την τροπολογία αριθ.14

<SPEAKER ID=88 LANGUAGE="FR" NAME="Fabre - Aubrespy">
Κύριε Πρόεδρε, κατά την γνώμη μου, η τροπολογία αρίθ. 3, η οποία υπάρχει στον κατάλογο ψηφοφοριών, μετά την παράγραφο 9, έχει το ίδιο θέμα αλλά επεκτείνεται περισσότερο. Νομίζω πως θα πρέπει να την θέσουμε σε ψηφοφορία πριν την τροπολογία αρίθ. 14.

<SPEAKER ID=89 NAME="Πρόεδρος">
Η τροπολογία σας τίθεται επίσης σε ψηφοφορία, αλλά αργότερα. Αυτή εδώ, εντάσσεται μετά την παράγραφο 2, και η άλλη, νομίζω πως έρχεται μετά την παράγραφο 9. Επομένως, θα την θέσω σε ψηφοφορία μετά.

<SPEAKER ID=90 LANGUAGE="EN" NAME="Elles">
Κύριε Πρόεδρε, στην περίπτωση αυτή ο κ. Fabre-Aubrespy έχει δίκιο. Αυτή ασχολείται με την περίπτωση του κ. Van Buitenen. Η τροπολογία αριθ. 3 προχωρά περισσότερο. Θα πρέπει να ψηφιστεί πρώτα.

<SPEAKER ID=91 NAME="Πρόεδρος">
Δεν έχω αντίρρηση, εφόσον συμβαίνει αυτό.
<P>
Πριν από την ψηφοφορία για την τροπολογία αριθ. 19

<SPEAKER ID=92 LANGUAGE="FR" NAME="Fabre - Aubrespy">
Μόνο δυο λόγια, κύριε Πρόεδρε, σχετικά με την τροπολογία 19. Πρόκειται για μία τροπολογία πολύ σημαντική η οποία συνίσταται πολύ απλά στην απαίτηση η επιτροπή εμπειρογνωμόνων, στην οποία αναγνωρίζουμε δικαίως όλες τις αρμοδιότητες, να ενδιαφερθεί γαι την διοικητική και την δημοσιονομική λειτουργία του Κοινοβουλίου. Την ώρα που όλη η κοινή γνώμη παρακολουθεί αυτό που συμβαίνει...
<P>
Ο Πρόεδρος αφαιρεί τον λόγο από τον ομιλητή
<P>
Σχετικά με την τροπολογία αριθ. 12

<SPEAKER ID=93 LANGUAGE="DE" NAME="Stenzel">
Κύριε Πρόεδρε, θέλω να αποσύρω το πρώτο μέρος της τροπολογίας μου υπ' αριθ. 5α, επειδή βλέπω ότι το άρθρο 5 περιέχει αυτό το τμήμα σχετικά με την προσωπική ευθύνη των Επιτρόπων. Εξακολουθώ όμως να υποβάλλω την τροπολογία 5β δηλαδή το αίτημα προς το Συμβούλιο να καθορισθεί το ταχύτερο δυνατόν μια διαδικασία που θα καθιστά δυνατό να ζητούνται ευθύνες από μεμονωμένους Επιτρόπους.

<SPEAKER ID=94 NAME="Πρόεδρος">
Ο συντάκτης της τροπολογίας μπορεί να την αποσύρει και εφόσον δεν την υιοθετεί κανείς, αποσύρεται. Γι' αυτό, το πρώτο σκέλος της τροπολογίας αριθ. 12, παρ. 5β, αποσύρεται.
<P>
Στη συνέχεια, προβαίνουμε στην ψηφοφορία για την παρ. 5γ της τροπολογίας αριθ. 12.
<P>
Το λόγο έχει ο κ. Fabre-Aubrespy.

<SPEAKER ID=95 LANGUAGE="FR" NAME="Fabre - Aubrespy">
Κύριε Πρόεδρε, θα ήθελα να σας πω ότι καταθέτω εκ νέου αυτήν την τροπολογία προτείνοντας στο Σώμα προφορικά μία τροποποιημένη απόδοση. Η απόδοση αυτή είναι εξαιρετικά απλή. Έχει ως εξής: «απαιτεί να μην είναι σε καμία περίπτωση μέλη της μελλοντικής Επιτροπής τα παραιτηθέντα μέλη της Επιτροπής».

<SPEAKER ID=96 NAME="Πρόεδρος">
Δεν μπορούμε να θέσουμε σε ψηφοφορία μία προφορική τροπολογία παρά μόνον εάν δεν έχουν αντίρρηση οι βουλευτές. Θεωρώ πως είναι σαφές πως υπάρχει αντίθεση ως προς αυτήν την ψηφοφορία. Επομένως, δεν μπορώ να την κάνω αποδεκτή.

<SPEAKER ID=97 NAME="Πρόεδρος">
Υπάρχουν 12 βουλευτές που αντιτίθενται στο να διεξαγάγουμε ψηφοφορία για την προφορική τροπολογία του κ. Fabre-Aubrespy; Όντως υπάρχουν. Γι' αυτό, δεν μπορούμε να προχωρήσουμε σε ψηφοφορία.

<SPEAKER ID=98 NAME="Πρόεδρος">
Κύριε Fabre-Aubrespy, υποβάλλετε εκ νέου την τροπολογία ακριβώς όπως είναι;

<SPEAKER ID=99 LANGUAGE="FR" NAME="Fabre - Aubrespy">
Είδα το τί συνέβη ενώπιον όλου του κοινού και του συνόλου του Σώματος, και αυτό με ικανοποιεί.
<P>
Σχετικά με την τροπολογία αριθ. 1

<SPEAKER ID=100 LANGUAGE="EN" NAME="Green">
Κύριε Πρόεδρε, σε ό, τι αφορά την επόμενη τροπολογία - την τροπολογία αριθ. 1 - θα μπορούσα να ρωτήσω τον κ. Cox αν είναι προετοιμασμένος να αποδεχτεί μία προφορική τροπολογία. Δεν έχω κανένα πρόβλημα με την αρχή που προσπαθεί να εισάγει, δηλαδή ότι θα πρέπει να έχουμε μία νέα Επιτροπή μέχρι το τέλος της τρέχουσας κοινοβουλευτικής περιόδου. Ωστόσο, νομίζω ότι αυτό μας αφήνει λίγο περισσότερο χρόνο από τις 5 Μαίου, σε περίπτωση που τον χρειαζόμαστε. Θα ήμουν υπόχρεος, αν ήταν πρόθυμος να αποδεχτεί ως προφορική τροπολογία το εξής: «για μία ψηφοφορία έγκρισης μέχρι τις 5 Μαΐου ή το αργότερο πριν από το τέλος της τρέχουσας κοινοβουλευτικής περιόδου». Αυτό θα μας επιτρέψει μία κάπως μεγαλύτερη ευελιξία.

<SPEAKER ID=101 LANGUAGE="EN" NAME="Cox">
Κύριε Πρόεδρε, αυτό μοιάζει με τηλεοπτικό παιχνίδι. Η κάθε πλευρά μού δίνει διαφορετικές συμβουλές. Είμαι ευχαριστημένος όσο δείχνουμε μία προτίμηση στο θέμα του χρόνου, ενώ είμαι παράλληλα αρκετά ρεαλιστής για να συνειδητοποιήσω ότι δεν ελέγχουμε όλες τις πιθανότητες. Θα θέλαμε το Συμβούλιο να μας βοηθήσει όσο τον δυνατόν νωρίτερα, αλλα αν αποτύχουν να εγκρίνουν την Επιτροπή μέχρι τις 5 Μαΐου, τότε θα πρέπει τουλάχιστον να έχουμε ως καθυστέρηση το γεγονός ότι μπορούμε να εγκρίνουμε την Επιτροπή στο πλαίσιο της τρέχουσας κοινοβουλευτικής περιόδου. Θα ήθελα να τηρήσω την ημερομηνία αυτή και μπορώ να αποδεχτώ την καθυστέρηση ως προσθήκη στο κείμενο, αν αυτό εγκριθεί από το Σώμα.
<P>
Περισσότεροι από 12 βουλευτές αντιτίθενται στην προφορική προσθήκη που κατατέθηκε στην τροπολογία αριθ. 1
<P>
(Το Σώμα εγκρίνει το ψήφισμα)

<SPEAKER ID=102 NAME="Πρόεδρος">
Αγαπητοί συνάδελφοι, το κείμενο του ψηφίσματος που εγκρίναμε πριν από λίγο θα είναι στην διάθεσή σας από σήμερα το απόγευμα, και μάλιστα σε όλες τις γλώσσες.

<SPEAKER ID=103 LANGUAGE="NL" NAME="Boogerd-Quaak">
Κύριε Πρόεδρε, συνάδελφοι, μόλις πρίν λίγο υιοθετήσαμε το ψήφισμα με το οποίο καλούμε τη Σύνοδο Κορυφής να προβεί στη σύσταση νέας Επιτροπής. Τώρα καλούμεθα να ψηφίσουμε για τη συνέχεια της έκθεσης για το πρόγραμμα Leonardo, μίας έκθεσης της συναδέλφου Waddington η οποία αυτή καθεαυτή είναι άριστη. Η συνάδελφος Waddington έκανε μία πάρα πολύ καλή δουλειά, όμως η πολιτική μου ομάδα θεωρεί ότι θα αποτελούσε εξαιρετικά λανθασμένο μήνυμα να προχωρήσουμε σε ψηφοφορία επί της έκθεσης τη στιγμή αυτή, σαν να μην συμβαίνει τίποτα, ενώ δεν γνωρίζουμε εάν το Συμβούλιο θα αναλάβει τις ευθύνες του και θα υποβάλει όντως τις προτάσεις που πρέπει στη προσεχή Σύνοδο Κορυφής. Από τεχνική άποψη μπορούμε να αναβάλουμε την ψηφοφορία μέχρι τον Απρίλιο. Η πολιτική μου ομάδα το προτιμά οπωσδήποτε αυτό και καλεί, συνεπώς, την αναβολή της ψηφοφορίας.

<SPEAKER ID=104 NAME="Πρόεδρος">
Κυρία Boogerd-Quaak, εάν κατάλαβα καλά, ζητάτε την αναβολή της ψηφοφορίας σε εφαρμογή του άρθρου 131 του Κανονισμού μας. Θα καλέσω λοιπόν έναν αγορηρή υπέρ και έναν αγορητή κατά, αλλά πρωτίστως τον εισηγητή.

<SPEAKER ID=105 NAME="Waddington">
Κύριε Πρόεδρε, θα ήθελα να πω ότι αντιτίθεμαι στην πρόταση της κ. Boogerd-Quaak για την αναπομπή του παρόντος. Δεν υπάρχουν θέματα για να τα εξετάσουμε στους κόλπους της επιτροπής και θέλουμε σήμερα να στείλουμε ένα ισχυρό μήνυμα στο Συμβούλιο και την Επιτροπή για το νέο πρόγραμμα. Έχει ζωτική σημασία τόσο το Συμβούλιο όσο και το Κοινοβούλιο να έχουν τον χρόνο να εισαγάγουν το νέο πρόγραμμα την 1η Ιανουαρίου του 2000. Θα πρέπει οι προετοιμασίες να γίνουν τώρα και αφού δεν υπάρχουν διαφωνίες μεταξύ μας, πιστεύουμε ότι η ψηφοφορία θα πρέπει να γίνει σήμερα το απόγευμα.
<P>
Χειροκροτήματα

<SPEAKER ID=106 LANGUAGE="DE" NAME="Wolf">
Κύριε Πρόεδρε, αγαπητοί συνάδελφοι, θα πρέπει να μάθουμε να διακρίνουμε μεταξύ ευρωπαϊκών προγραμμάτων και της καλής υλοποίησής τους από την Επιτροπή. Δεν είχε δοθεί στην κ. Cresson το δικαίωμα να θεωρήσει ότι μπορεί να κάνει ό, τι θέλει, επειδή πρόκειται για ένα καλό πρόγραμμα. Αντιστρόφως, ισχύει όμως ότι δεν θα πρέπει τώρα να θέσουμε σε κίνδυνο ένα καλό πρόγραμμα, αναβάλλοντάς το λόγο κακής διαχείρισης. Θα πρέπει πραγματικά να κάνουμε διακρίσεις μεταξύ των δύο και να ψηφίσουμε σήμερα υπέρ της διάκρισης αυτής.
<P>
Χειροκροτήματα
<P>
(Το Σώμα απορρίπτει την αίτηση)
<P>
(Ο Πρόεδρος κηρύσσει εγκριθείσα την κοινή θέση όπως τροποποιήθηκε)

<SPEAKER ID=107 NAME="Tindemans">
Κυρίες και κύριοι, η Επιτροπή Εξωτερικών Υποθέσεων κατέθεσε ακόμη τρεις τροπολογίες επί του δικού της σχεδίου ψηφίσματος. Αυτό έγινε για να συνεκτιμηθούν οι δηλώσεις που έκανε εχθές το βράδυ, κατά τη διάρκεια της συζήτησης, ο Επίτροπος Sir Leon Brittan, οι οποίες αφορούν τη συμμετοχή του Ευρωπαϊκού Κοινοβουλίου στις διεθνείς συμβάσεις οι οποίες εμπίπτουν στην συνθήκη Euratom. Η Επιτροπή Εξωτερικών Υποθέσεων προτείνει, συνεπώς, τρεις τροπολογίες μαζί με μία απόφαση να διαγραφούν οι παράγραφοι 4 και 5 του σχεδίου, στις οποίες προτείνεται το πάγωμα της χρηματοδότησης για το KEDO. Ως εισηγητής και σε συμφωνία με τους συντάκτες γνωμοδότησης της Επιτροπής Έρευνας και της Επιτροπής Προϋπολογισμών, καλώ το Σώμα να εγκρίνει τις τροπολογίες 1, 2 και 3 και να απορρίψει τις παραγράφους 4 και 5.
<P>
Το Σώμα εγκρίνει το ψήφισμα

<SPEAKER ID=108 NAME="Brinkhorst">
Χθες το βράδυ, κατά τη διάρκεια της συζήτησης μίας προφορικής ερώτησης, το Συμβούλιο απουσίαζε. Ρώτησα εξ ονόματος των παρευρισκομένων κατά πόσο η Προεδρία θα μπορούσε να απαντήσει στο ερώτημα πριν από τη σημερινή ψηφοφορία. Μήπως έχει απαντήσει το Συμβούλιο;

<SPEAKER ID=109 NAME="Πρόεδρος">
Με ενημερώνουν πως πράγματι λάβαμε μία απάντηση, κύριε Brinkhorst, συνεπώς η παρέμβασή σας απέδωσε καρπούς.

<SPEAKER ID=110 LANGUAGE="EN" NAME="Brinkhorst">
Κύριε Πρόεδρε, θα μπορούσατε να φροντίσετε ώστε η απάντηση αυτή να διαδοθεί μεταξύ των βουλευτών;

<SPEAKER ID=111 NAME="Πρόεδρος">
Προφανώς και θα διαδοθεί αυτή η απάντηση, εάν πράγματι την έχουμε λάβει.

<SPEAKER ID=112 NAME="Tindemans">
Κύριε Πρόεδρε, κυρίες και κύριοι, θα ήθελα να πω κάτι για τις τροπολογίες που κατατέθηκαν από την πολιτική Ομάδα της Ευρωπαϊκής Ριζοσπαστικής Συμμαχίας επί του σχεδίου ψηφίσματος για τις σχέσεις της Ευρωπαϊκής Ένωσης με την Λαϊκή Δημοκρατία της Κορέας. Κατά την χθεσινοβραδυνή συζήτηση για το θέμα αυτό, οι εν λόγω τροπολογίες δεν είχαν τεθεί υπόψη μας, έτσι ώστε να μην είμαστε σε θέση να τις κρίνουμε ή να τις σχολιάσουμε. Το σχέδιο ψηφίσματος επί του οποίου θα ψηφίσουμε σε λίγο, παρουσιάστηκε από την Επιτροπή Εξωτερικών Υποθέσεων ως συμπλήρωμα της έκθεσής της για το KEDO, με στόχο να καταβληθεί μία σοβαρή προσπάθεια για να αρθεί η δυσπιστία που επικρατεί στο ιδιαίτερα απομονωμένο κράτος της Βορείου Κορέας και να ενταχθεί η χώρα αυτή στη διεθνή Κοινότητα. Οι τρείς εισηγητές των Επιτροπών Εξωτερικών Υποθέσεων, Προϋπολογισμών και Έρευνας συμμετείχαν στην προσπάθεια αυτή. Αναζήτησαν διασυνδέσεις, συναντήσεις καθώς και τρόπους για να καταστούν αυτές εφικτές. Πώς μπορούμε να βρούμε στοιχεία πάνω στα οποία θα μπορούσε να στηριχθεί ενδεχομένως η αμοιβαία εμπιστοσύνη, στα οποία να συμπεριλαμβάνονται και οι κοινοβουλευτικές επαφές. Αυτό που ενδιαφέρει είναι να βρεθούν σημεία για τη στοιχειοθέτηση ενός διαλόγου. Ως πεπεισμένοι δημοκράτες, είναι αυτονόητο ότι μπορούσαμε να διατυπώσουμε κριτική, η οποία αποτελεί προφανώς τη βάση των τροπολογιών των Ευρωπαίων Ριζοσπαστών. Επιτρέψτε μου όμως να πω τα εξής: πρόθεσή μας με το σχέδιο ψηφίσματος δεν ήταν να τηρήσουμε κυρίως μια κριτική στάση. Είχαμε πλήρη επίγνωση του ότι, εάν δεν μπορούσαμε να προχωρήσουμε στην βελτίωση των επαφών με την Βόρειο Κορέα, σε περίπτωση που δεν μπορούσαμε να πείσουμε τη χώρα αυτή να ενταχθεί στη διεθνή Κοινότητα, θα βρισκόμαστε αντιμέτωποι με μια ανθρωπιστική καταστροφή, και ενδεχομένως με μια καταστροφική κατάσταση όσον αφορά την ασφάλεια, τεράστιων διαστάσεων. Το σχέδιο ψηφίσματος καταρτίστηκε με ιδιαίτερη μέριμνα από την Επιτροπή Εξωτερικών Υποθέσεων, με την συμπαράσταση των συνεισηγητών κυρίων Ford και Brinkhorst. Σας καλώ να μην εγκρίνετε τις τροπολογίες των ευρωπαίων ριζοσπαστών και να διατηρήσετε το σχέδιο ψηφίσματος, στη μορφή που κατατέθηκε από την Επιτροπή Εξωτερικών Υποθέσεων, ακριβώς ως έχει.

<SPEAKER ID=113 LANGUAGE="FR" NAME="Dupuis">
Κύριε Πρόεδρε, σε διαδικαστικό επίπεδο, θα ήθελα να πω πως θα ήταν πράγματι το άκρον άωτον εάν δεν μπορέσουμε να ψηφίσουμε αυτές τις τροπολογίες. Δεν μπορέσαμε να καταθέσουμε τροπολογίες στην Επιτροπή Εξωτερικών Υποθέσεων, Ασφάλειας και Αμυντικής Πολιτικής, και ενδέχεται να μην μπορέσουμε να καταθέσουμε τροπολογίες ούτε στην ολομέλεια. Αυτό θα μου φαινόταν πραγματικά το αποκορύφωμα.
<P>
Επί της ουσίας, ο κ. Tindemans υπεραμύνεται την θέση της εμπιστοσύνης. Έχουμε την αντίθετη άποψη, γιατί σε ένα ψυχοπαθές καθεστώς, δεν μπορεί κανείς να έχει καμία εμπιστοσύνη. Είναι ανάγκη να θέσουμε αυτό το καθεστώς υπό διεθνή κηδεμονία και πρέπει να το κάνουμε αμέσως!

<SPEAKER ID=114 NAME="Πρόεδρος">
Ευχαριστώ, κύριε Dupuis. Εν πάση περιπτώση, σας διαβεβαιώ πως οι τροπολογίες αυτές θα τεθούν σε ψηφοφορία. Δεν υπάρχει κανένα πρόβλημα διαδικασίας.
<P>
Το Σώμα εγκρίνει το ψήφισμα

<SPEAKER ID=115 NAME="Terrσn i Cusi">
Κύριε Πρόεδρε, επιθυμώ μόνο να πω ότι προς χάριν της διατήρησης της συναίνεσης που επικράτησε κατά την επεξεργασία αυτής της έκθεσης, θα ήθελα να αποσύρω από τις τροπολογίες που κατέθεσε η δική μου Ομάδα το ήμισυ σε δύο εξ αυτών. Από την τροπολογία αριθ. 1, που αναφέρει: «Υπενθυμίζει τις επιδρομές της Τουρκίας στη ζώνη», θα ήθελα να αποσύρω τα υπόλοιπα, και από την τροπολογία αριθ. 4 που αναφέρει «Ζητά από τα κράτη μέλη, από το Συμβούλιο και από την Επιτροπή μια ανανεωμένη προσπάθεια για τη διατύπωση κοινής εξωτερικής πολιτικής, με δεδομένη την πρόκληση που θέτει η καταπίεση του κουρδικού λαού», να απαλείψω όλα τα υπόλοιπα. Αυτοί είναι οι όροι με τους οποίους θα επιθυμούσα να διεξαχθεί η ψηφοφορία.
<P>
Θα ήθελα να αναφέρω κύριε Πρόεδρε, όπως έκανε και ο συνάδελφός μου Brinkhorst, ότι διεπίστωσα επίσης εχθές ότι το Συμβούλιο ήταν απόν κατά τη συζήτηση αυτής της έκθεσης. Αυτό είναι ένα έγγραφο του Συμβουλίου που έφθασε στην Επιτροπή Πολιτικών Ελευθεριών για διαβούλευση ένα χρόνο μετά την έγκρισή του. Και ότι επιπλέον τώρα δεν γνωρίζουμε ούτε καν εάν το Συμβούλιο έδωσε απόδειξη παραλαβής αυτής της έκθεσης, μου φαίνεται λίγο υπερβολικό. Θα ήθελα να γνωρίζω εάν η αίτηση την οποία υπέβαλα εχθές, για να εκφράσουμε τη διαμαρτυρία μας στο Συμβούλιο και για να ζητήσουμε την απάντησή του, διαβιβάστηκε.

<SPEAKER ID=116 NAME="Πρόεδρος">
Ευχαριστώ, κυρία μου.
<P>
Το Σώμα εγκρίνει το ψήφισμα

<SPEAKER ID=117 NAME="Εφραιμίδης">
Κύριε Πρόεδρε, πρώτον η Επιτροπή, ο φύλαξ άγγελος των Συνθηκών καταβυθίστηκε αύτανδρη στον βούρκο, όπως τον περιγράφει η έκθεση των πέντε εμπειρογνωμόνων.
<P>
Δεύτερον, αυτό έγινε διότι αυτή η Επιτροπή ήταν δέσμια, ήταν διαχειρίστρια των συμφερόντων του μεγάλου πολυεθνικού μονοπωλιακού κεφαλαίου. Τρίτον, λειτουργούσε και δρούσε χωρίς να είναι κάτω από έναν αυστηρό, συγκεκριμένο, αντικειμενικό, συλλογικό έλεγχο.
<P>
Εάν, κ. Πρόεδρε, στην αναζήτηση που γίνεται τώρα για να αντικατασταθεί η ομάδα του κ. Santer με μία άλλη ομάδα, για να γίνει ακατανομή συμφερόντων και εξουσιών, δεν υπάρξουν αυτές οι δυο προϋποθέσεις - έλεγχος και ανεξαρτητοποίηση, απαλλαγή της όποιας Επιτροπής από αυτή τη λαβή των συμφερόντων - θα έχουμε τα ίδια αποτελέσματα και φοβάμαι ότι θα έρθει στιγμή που αυτό το Κοινοβούλιο θα πει: «Χάσαμε τα πάντα. Χάσαμε τη μάχη και την τιμή .»
<P>
Δεν θα μπορούμε να πούμε αυτό που είπε ο μονάρχης, ο Φραγκίσκος, το χίλια πεντακόσια τόσο: «Τα πάντα χάθηκαν στη μάχη, πλην της τιμής». Δεν θα μπορούμε να το πούμε αυτό. Θα χαθεί και η τιμή ακόμα της Ευρωπαοκής Ένωσης.

<SPEAKER ID=118 LANGUAGE="DE" NAME="von Habsburg">
Κύριε Πρόεδρε, με λύπη μου αναγκάστηκα να δηλώσω αποχή από την ψηφοφορία αυτή, και θέλω να αναφέρω τους λόγους. Ουσιαστικά ήμουν σύμφωνος, αλλά υπάρχουν δύο σημεία που δεν μπορούσα να αποδεχθώ. Το πρώτο σημείο αφορά το γεγονός ότι μέσω αυτού του ψηφίσματος ανοίγει ο δρόμος για να συνεχίσει επ' αόριστο τις εργασίες της η λεγόμενη επιτροπή των εμπειρογνωμόνων, που κατά τα άλλα έκανε καλή δουλειά στη συγκεκριμένη περίπτωση. Είναι από την πλευρά του Κοινοβουλίου λάθος να φέρνει ανθρώπους από έξω, αντί να αναθέτει τα καθήκοντα αυτά στα θεσμικά όργανα, δηλαδή στην Επιτροπής Ελέγχου του Προϋπολογισμού. Αυτός είναι ο πρώτος λόγος. Ο δεύτερος είναι ότι θεωρώ το συγκεκριμένο ψήφισμα πολύ αδύνατο. Θα έπρεπε να εμφανισθούμε με μεγαλύτερη ενεργητικότητα και σαφήνεια, καθότι ήταν μια υπόθεση όπου το Κοινοβούλιο έδειξε επιτέλους λίγο δυναμισμό τον οποίο θα μπορούσε να εκφράσει πιο εμφατικά με το συγκεκριμένο ψήφισμα.

<SPEAKER ID=119 LANGUAGE="FR" NAME="Lulling">
Κύριε Πρόεδρε, δεδομένου ότι δεν είχα χρόνο αγορεύσεως χθες για να παρέμβω στην συζήτηση, θα ήθελα καταρχάς να πω πόσο λυπάμαι για το γεγονός ότι μετά την έκθεση της επιτροπής των ανεξαρτήτων εμπειρογνωμόνων και τα μάλλον αυθαίρετα συμπεράσματά της, μετά επίσης από απερίσκεπτες και ανεύθυνες αντιδράσεις, οι οποίες προήλθαν από ορισμένα μέλη σε αυτό το Σώμα, ένα μέρος της κοινής γνώμης οδηγήθηκε στην αντίληψη πως το ευρωπαϊκό οικοδόμημα δεν ήταν παρά ένα άθλιο εγχείρημα απάτης κατάχρησης και ανευθυνότητας.
<P>
Ευτυχώς, όμως δεν πρόκειται για κάτι τέτοιο και θα ήθελα επίσης να επαινέσω τον απολογισμό του τετραετούς έργου της Επιτροπής Santer η οποία υλοποίησε όλο το πολιτικό πρόγραμμα που ο πρόεδρος Santer είχε παρουσιάσει σε αυτό το Σώμα. Επιπλέον, δεν πρέπει να αρνηθούμε αυτό που είναι ολοφάνερο, ότι δηλαδή η Επιτροπή του κ. Santer είναι αυτή που έλαβε τις αποφάσεις και τα μέτρα για να προχωρήσει στην κάθαρση της κληρονομιάς του κ. Delors σε ότι αφορά τις διοικητικές και άλλες παρεκκλίσεις. Δεν αξίζει στην Επιτροπή Santer να της προσάπτεται από τους ανεξάρτητους εμπειρογνώμονες ο χαρακτηρισμός της ανευθυνότητας σε ότι αφορά τον διοικητικό της έλεγχο.
<P>
Λυπάμαι κυρίως για το γεγονός ότι υπήρξε μία γυναίκα Επίτροπος η οποία δεν μπόρεσε να φερθεί ως σωστή πολιτικός και να λάβει εγκαίρως το μάθημα της για τις ενέργειές και την προφανή ευνοιοκρατία της, δηλώνοντας την παραίτησή της. Αποτέλεσε ένα κακό παράδειγμα το οποίο δυσφημεί όλη την γυναικεία ευρωπαϊκή πολιτική τάξη.
<P>
Τέλος, δεν ψήφισα κατά του ψηφίσματος. Απείχα της ψηφοφορίας γιατί η απαίτηση μίας λογικής προθεσμίας για τον διορισμό της νέας Επιτροπής, εξασφαλίζει το πλέον απαραίτητο. Σε κάθε περίπτωση, δεν ήταν δυνατόν να ψηφίσω υπέρ του ψηφίσματος γιατί η παράγραφος 2 δεν είναι σαφής σε ότι αφορά τα αυθαίρετα συμπεράσματα της επιτροπής εμπειρογνωμόνων, η οποία δυστυχώς κλήθηκε να συνεχίσει.

<SPEAKER ID=120 LANGUAGE="DE" NAME="Breyer">
Κύριε Πρόεδρε, και εγώ τάχθηκα υπέρ του ψηφίσματος. Ωστόσο, είμαι της άποψης ότι δεν ανήκε στις ενδοξότερες σελίδες του Κοινοβουλίου. Θα ήταν πολύ καλύτερα τα πράγματα, εάν τον Ιανουάριο είχαμε επιδείξει την τόλμη να ζητήσουμε εκ μέρους του Κοινοβουλίου μεγαλύτερες συνέπειες. Πιστεύω ότι πρέπει να ζητήσουμε για το μέλλον μια αναδιάρθρωση της Επιτροπής και να αποκτήσουμε μεγαλύτερη αυτοπεποίθηση απέναντί της. Θέλω να αναφέρω ένα παράδειγμα: θεωρώ απαράδεκτο τον τρόπο που χειρίζεται η Επιτροπή τις γραπτές μας ερωτήσεις. Είναι εν μέρει γελοίο το περιεχόμενο των απαντήσεων και πραγματικά εύχομαι ο Πρόεδρος της Επιτροπής ή και το Προεδρείο του Κοινοβουλίου να καταστήσουν επιτέλους στην Επιτροπή σαφές, ότι εδώ περιμένουμε πραγματικές απαντήσεις και επίσης απαντήσεις δυνάμενες να ελεγχθούν δικαστικά. Δεν χρειαζόμαστε παραπομπές σε κάτι που ήδη γνωρίζουμε.
<P>
Δεύτερον, επιθυμώ να διεξαχθούν δίχως καμία επιείκεια έλεγχοι για το κατά πόσο υπήρξε πράγματι η έμμεση χρηματοδότηση πολιτικών κομμάτων. Ελπίζω ότι οι εκθέσεις αυτές θα δημοσιοποιηθούν πριν από τις εκλογές για το Ευρωπαϊκό Κοινοβούλιο, για να δοθεί στους φορολογούμενους η δυνατότητα να δείξουν ποιόν υποστηρίζουν. Και συνοψίζω: θεωρώ ότι το Κοινοβούλιο δεν πρέπει να αποδεχθεί έτσι απλά τον τρόπο με τον οποίο η Επιτροπή χειρίσθηκε το θέμα και συνεπώς παρακαλώ ρητά το Προεδρείο να μεριμνήσει, ώστε μελλοντικά οι ερωτήσεις προς την Επιτροπή να απαντώνται με μεγαλύτερη σαφήνεια και ακρίβεια.

<SPEAKER ID=121 LANGUAGE="FR" NAME="Fabre-Aubrespy">
Κύριε Πρόεδρε, ο τίτλος του ψηφίσματος θα πρέπει να τροποποιηθεί έτσι ώστε να λαμβάνει υπόψη του την τροπολογία 16, η οποία εγκρίθηκε. Πρόκειται λοιπόν, βεβαίως, για παραίτηση των μελών της Επιτροπής.
<P>
Επί της ουσίας, θα ήθελα να πω ότι η πλειοψηφία των μελών του Σώματος δεν έλαβε το μήνυμα των τελευταίων γεγονότων, τόσο σχετικά με την αντικατάσταση των μελών της Επιτροπής όσο και με την επιτροπή των εμπειρογνωμόνων. Σε ότι αφορά την αντικατάσταση των μελών της Επιτροπής, από λάθος απορρίφθηκε η τροπολογία αριθ. 20 την οποία υποβάλαμε εμείς, και η οποία συνέστηνε την μη επανεκλογή των παραιτηθέντων επιτρόπων. Η έκθεση της επιτροπής εμπειρογνωμόνων είναι πράγματι ιδιαίτερα σαφής. Πρόκειται για την επιβολή κυρώσεων σε μία συλλογική ευθύνη, την οποία καταδίκασε, συλλογική ευθύνη των μελών, των ίδιων των Επιτρόπων καθώς επίσης και του οργάνου της Επιτροπής, τόσο της παρούσας Επιτροπής όσο και της προηγούμενης.
<P>
Με την έγκριση της παραγράφου 7 του ψηφίσματος, η πλειοψηφία των βουλευτών του Σώματος έδειξε πως δεν έλαβε κανένα μάθημα ούτε από αυτήν την έκθεση και κυρίως ούτε και από τις πολυάριθμες δηλώσεις που έκαναν οι εμπειρογνώμονες έκτοτε. Θα έπρεπε να είχαμε κάνει οριστικά την δουλειά, θα έπρεπε να διορίσουμε μία ειδική προσωρινή Επιτροπή, αποτελούμενη και αυτή επίσης από εμπειρογνώμονες για την διαχείριση, επιφορτισμένους με το καθήκον να συμβάλλουν στην ίαση, όπως και οι ανεξάρτητοι εμπειρογνώμονες συνέβαλαν στην διάγνωση.
<P>
Σε ότι αφορά αυτήν την επιτροπή των εμπειρογνωμόνων, κακώς της παραχωρήσαμε το δικαίωμα σύνταξης της εκθέσεως έως την 1η Σεπτεμβρίου. Δεσμεύεται εξάλλου η επόμενη σύσταση του Κοινοβουλίου, αρνηθήκαμε την εκδήλωση ενδιαφέροντος για την λειτουργία του Κοινοβουλίου. Για μία ακόμη φορά περικόπτονται οι αρμοδιότητες του Ευρωπαϊκού Κοινοβουλίου.

<SPEAKER ID=122 LANGUAGE="DE" NAME="Habsburg-Lothringen">
Κύριε Πρόεδρε, δήλωσα αποχή για το συγκεκριμένο ψήφισμα προπάντων για έναν λόγο. Θεωρώ επίσης αρνητικό το γεγονός ότι στο προκείμενο ψήφισμα παρατείνεται πρακτικά η εντολή στην επιτροπή των εμπειρογνωμόνων. Έκανε μεν πολύ καλή δουλειά, αλλά και στην προηγούμενη ψηφοφορία ψήφισα κατά της επιτροπής των εμπειρογνωμόνων, επειδή είμαι πεπεισμένος ότι δεν υπάρχει νομική βάση για την εν λόγω επιτροπή. Αυτό μου το επιβεβαίωσαν και διάφορες τοποθετήσεις όπως για παράδειγμα του πρώην μέλους του Κοινοβουλίου και νυν γενικού εισαγγελέα του δικαστηρίου Siegbert Alber. Και εκείνος ήταν σαφής και είπε ότι δεν υπάρχει νομική βάση για την επονομαζόμενη επιτροπή των σοφών. Για τον λόγο αυτό δεν μπορώ να την υποστηρίξω.
<P>
Οφείλω όμως να πω ότι υπήρχαν μερικά πολύ καλά σημεία στο ψήφισμα όπως για παράδειγμα ότι ζητήθηκε από το Συμβούλιο να επιβάλει διαδικασία που θα επιτρέπει να θεωρούνται υπεύθυνοι μεμονωμένοι Επίτροποι, και επιπλέον ότι θα πρέπει το Κοινοβούλιο να κατηγορήσει κατά κάποιο τρόπο το Συμβούλιο για αμέλεια, επειδή όφειλε να έχει τοποθετηθεί ήδη σε διάφορες περιπτώσεις, πράγμα που δεν έκανε και τέλος ότι πραγματικά χρειάστηκε προπάντων η εργασία της Επιτροπής Ελέγχου του Προϋπολογισμού και αυτού του Κοινοβουλίου για να τεθούν τα πράγματα σε κίνηση.

<SPEAKER ID=123 LANGUAGE="SV" NAME="Palm">
Κύριε Πρόεδρε, είναι η πρώτη φορά που κάνω μία προφορική επεξήγηση ψήφου, έτσι ελπίζω λοιπόν ότι το κάνω σωστά. Όσον αφορά αυτό το ψήφισμα, επέλεξα να μην ψηφίσω στις μεμονωμένες ψηφοφορίες και υπερψήφισα στο τέλος του ψηφίσματος, καθώς, εξαιτίας στενών χρονικών ορίων ήταν πολύ δύσκολο για μένα να παρακολουθώ την πορεία του ψηφίσματος το οποίο τροποποιήθηκε πλειστάκις. Επέλεξα, λοιπόν, να απέχω των ψηφοφοριών κατά τη διάρκεια του ψηφίσματος καθαυτού, όμως, θεωρώ φυσικά ότι θέματα, όπως η προστασία του δικαιώματος παροχής πληροφοριών, η διαφάνεια, κ.ά., τα οποία περιλαμβάνονται στο ψήφισμα, είναι σημαντικά. Γι' αυτόν τον λόγο επέλεξα να ψηφίσω ναι στο τέλος.

<SPEAKER ID=124 NAME="Πρόεδρος">
Ευχαριστώ, κυρία Palm. Βλέπετε πως τα καταφέρατε πολύ καλά.

<SPEAKER ID=125 NAME="Banotti">
Ανέκαθε πίστευα ότι μία ισχυρή Επιτροπή είχε ζωτική σημασία για την προστασία των συμφερόντων μικρότερων κρατών. Είναι σημαντικό για το μέλλον της Ευρωπαϊκής Ένωσης να έχουμε μία ισχυρή Επιτροπή στο κέντρο της πολιτικής μας ζωής.
<P>
Η ιστορία των προηγούμενων 25 ετών έδειξε επαρκώς ότι τα ιρλανδικά συμφέροντα έχουν λάβει δίκαιη και γενναιόδωρη υποστήριξη από διαδοχικές Επιτροπές. Παρά τα γεγονότα του πρόσφατου παρελθόντος, αυτό ακόμα το πιστεύω. Αναπόφευκτα η προσωρινή Επιτροπή θα αντιμετωπίζεται σαν να βρίσεκται σε δύσκολη θέση - αλλά μερικές φορές αυτοί που βρίσκονται σε δύσκολη θέση μπορούν να μας εκπλήξουν. Περιμένουμε ότι το Συμβούλιο του Βερολίνου θα ορίσει έναν νέο Πρόεδρο ώστε να μπορεί να θεσπιστεί μία νέα Επιτροπή το συντομότερο δυνατόν.
<P>
Πολλές κυβερνήσεις θα αποφασίσουν να διορίσουν εκ νέου τους υφιστάμενους Επιτρόπους για ρεαλιστικούς λόγους. Η προσωρινή Επιτροπή πρέπει να καταστήσει τη μεταρρύθμιση των θεσμικών οργάνων ύψιστη προτεραιότητα.
<P>
Είναι εξίσου σημαντικό να αναγνωρίσουμε ότι η πραγματικά σοβαρή απόδειξη απάτης περιορίζεται στα μεμονωμένα κράτη μέλη και ένα μεγάλος μέρος αυτής εντοπίζεται συγκεκριμένα στη διαχείριση της κοινής γεωργικής πολιτικής, όπως θέσπισε σαφέστατα το Δικαστήριο για το Βοδινό κρέας στο Δουβλίνο.
<P>
Στο μέλλον πρέπει να έχουμε μία ισχυρή, βελτιωμένη και ανεξάρτητη Επιτροπή ικανή να αποτρέπει την απάτη και να παρέχει στην Ευρώπη την πολιτική ώθηση που ολοφάνερα χρειάζεται.

<SPEAKER ID=126 NAME="Berthu">
Δεν εγκρίναμε το ψήφισμα του Κοινοβουλίου που έπεται της παραίτησης της Επιτροπής, διότι κατά την γνώμη μας είναι άρκετά υποκριτικό: αφενός, επικαλείται την ενίσχυση της υπευθυνότητας της Επιτροπής και της δημοκρατικής διάστασης της Ευρωπαϊκής Ένωσης (παράγραφος 4), αφετέρου όμως, ζητάει η δεύτερη έκθεση των ανεξαρτήτων εμπειρογνωμόνων για τις υποθέσεις απάτης να εκδοθεί τον Σεπτέμβριο του 1999. Με αυτόν τον τρόπο επιδιώκει την κλιμάκωση των ενοχλητικών αυτών υποθέσεων ενώπιον των πολιτών, κατά την διάρκεια της προεκλογικής εκστρατείας των ευρωπαϊκών εκλογών. Εδώ βρίσκεται λοιπόν η δημοκρατική συμπεριφορά την οποία επικαλείται το ψήφισμα;
<P>
Σε κάθε περίπτωση, εμείς απορρίπτουμε την πλειοψηφούσα θέση αυτού του Σώματος, σύμφωνα με την οποία η επίλυση της κρίσης θα πρέπει να αναζητηθεί στο πλαίσιο της ενίσχυσης των εξουσιών του Ευρωπαϊκού Κοινοβουλίου. Πρόκειται απλώς για μία ενορχηστρωμένη επιχείρηση πολιτικής εκμετάλλευσης εκ μέρους των φεντεραλιστών. Επί της ουσίας, αυτή η υποτιθέμενη συνταγή, δεν θα θεράπευε τίποτα, μάλλον το αντίθετο.
<P>
Πριν απαιτήσουμε επιμόνως, μία νέα πρόοδο στις εξουσίες των Βρυξελλών, θα πρέπει αντιθέτως να θέσουμε πρωτίστως το ερώτημα: για ποιο λόγο η απάτη; Θα βλέπαμε τότε πως ο ευρωπαϊκός φεντεραλισμός, ο οποίος μας προτείνεται ξαφνικά ως πανάκεια, αποτέλεσε από το ξεκίνημά του, την αιτία αυτού του κακού που καταγγέλουμε.
<P>
Στην πραγματικότητα, η απάτη αναπτύχθηκε γιατί δημιουργήσαμε στις Βρυξέλλες έναν αδιαφανή χώρο, αποκομμένο από τους πολίτες, όπου συντελείται η μεταφορά τεραστίων χρηματικών ποσών, και για τον οποίο, ούτε στο παρελθόν, ούτε και τώρα έγινε αποδεκτός κανένας άμεσος έλεγχος από τα έθνη.
<P>
Βεβαίως, στα κείμενα υπάρχει ένας έλεγχος του Ευρωπαϊκού Κοινοβουλίου σχετικά με τον κοινοτικό προϋπολογισμό. Ωστόσο, εκτός από περιπτώσεις ολοφάνερων παρεκκλίσεων, ουσιαστικά δεν λειτούργησε ποτέ. Και ενεργοποιείται για μία τουλάχιστον φορά, χάρη στην επιμέλεια της Ομάδας των Ανεξαρτήτων για την Ευρώπη των Εθνών. Τόσο το καλύτερο. Παρόλα αυτά, αυτή η ευτυχής εξέλιξη δεν αποδεικνύει ούτε ότι το Ευρωπαϊκό Κοινοβούλιο παρέχει το καλύτερο όργανο ελέγχου του προϋπολογισμού, ούτε (και ακόμη λιγότερο) πως πληρεί τις θεμελιώδεις προϋποθέσεις για να μετατραπεί αύριο σε Ανώτατο Κοινοβούλιο μίας Ομοσπονδιακής Ευρώπης, αφομοιώνοντας με μιας τις βασικές εξουσίες των εθνικών κοινοβουλίων.
<P>
Το Ευρωπαϊκό Κοινοβούλιο δεν αποτελεί το καλύτερο όργανο ελέγχου του προϋπολογισμού γιατί, στην πραγματικότητα, συνδέεται σε κοινές υποθέσεις με το όργανο το οποίο θα έπρεπε να ελέγχει, την Επιτροπή. Το Ευρωπαϊκό Κοινοβούλιο δεν ονειρεύεται παρά μόνο πως θα αυξήσει την εξουσία του, και για να πραγματοποιήσει αυτό το όνειρό του, γνωρίζει πολύ καλά πως χρειάζεται να εργαστεί προκειμένου να διευρυνθεί η κοινοτική σφαίρα, έργο στο οποίο επίσης έχει αφιερωθεί κυρίως η Επιτροπή. Τα δύο όργανα έχουν επομένως συμμαχήσει για τον σκοπό αυτό. Και από τότε που υπάρχει το Ευρωπαϊκό Κοινοβούλιο δεν κατήγγειλε ποτέ τις πιο φανερές παρατυπίες της Επιτροπής, συμπεριλαμβανομένης προσφάτως - λίγους μήνες πριν ξεσπάσει το σημερινό σκάνδαλο - της ανάληψης των δαπανών χωρίς καμία νομική βάση. Τέλος, χρειάστηκε από τον περασμένο Ιανουάριο, η επίμονη δουλειά ορισμένων βουλευτών, οι οποίοι ακουσίως αναβαθμίστηκαν με κήβδιλες ενέργειες των φεντεραλιστών προέδρων των ομάδων, προκειμένου να προκληθεί το γεγονός το οποίο στην πραγματικότητα η πλειοψηφία του Κονοβουλίου απευχόταν σφόδρα: η παραίτηση της Επιτροπής.
<P>
Τώρα το γνωρίζουμε πολύ καλά: το Ευρωπαϊκό Κοινοβούλιο και η Επιτροπή είναι διαρθρωτικά συνένοχοι και ο έλεγχος δεν μπορεί να προέλθει παρά μόνο από έξω, από το Συμβούλιο και από τα εθνικά Κοινοβούλια, των οποίων οι εξουσίες πρέπει να ενισχυθούν. Είναι απίθανο το γεγονός ότι αν και η Γαλλία πληρώνει μία ετήσια εισφορά στην Ένωση, οι βουλευτές της δεν έχουν ούτε το δικαίωμα να πουν «όχι» στην ψήφιση του προϋπολογισμού, ούτε το δικαίωμα να επαληθεύσουν μόνοι τους τι γίνονται τα χρήματα των φορολογουμένων. Όσο δεν θα αντιλαμβανόμαστε το προφανές, το μόνο που θα κάνουμε θα είναι να εφαρμόζουμε ψεύτικους ελέγχους στις Βρυξέλλες και τα λάθη θα συνεχίζονται.
<P>
Κατά μείζονα λόγο, το Ευρωπαϊκό Κοινοβούλιο δεν πληρεί κανέναν όρο για να αποτελέσει το Ανώτατο Κοινοβούλιο μιας Ομοσπονδιακής Ευρώπης. Δεν πρέπει να ξεχνάμε πως η Ευρώπη δεν είναι ένα έθνος αλλά μία ένωση εθνών, και πως αυτό το θεμελιώδες χαρακτηριστικό της δικαιολόγησε τα ιδιάζοντα όργανα όπου οι εθνικές κυριαρχίες παίζουν και πρέπει να συνεχίσουν να παίζουν τον ρόλο του μοχλού. Ειδικότερα, το Ευρωπαϊκό Κοινοβούλιο, ως ειδικευμένο Σώμα, μπορεί να χρησιμεύσει ώστε να φέρει εις πέρας εξειδικευμένα καθήκοντα, σε καμία περίπτωση όμως γενικά καθήκοντα της επικράτειας. Ουσιαστικά, δεν αντιπροσωπεύει έναν ευρωπαϊκό λαό. Για παράδειγμα, πιο συγκεκριμένα, στις υποθέσεις του προϋπολογισμού βλέπουμε σήμερα πως οι Γάλλοι δεν είναι έτοιμοι να δεχτούν το γεγονός ότι για τους φόρους τους αποφασίζει μία πλειοψηφία Γερμανών και Ισπανών. Ωστόσο, λέγεται πως πρόκειται για τον «ευρωπαϊκό λαό», απαραίτητη κρηπίδα της «ευρωπαϊκής δημοκρατίας».
<P>
Επομένως, εάν θέλουμε να θέσουμε τέρμα στις απάτες και τις δυσλειτουργίες στα ευρωπαϊκά όργανα, δεν πρέπει να κρυβόμαστε στα σύννεφα. Δεν πρέπει να βυθιζόμαστε στα λάθη προτείνοντας συμπληρωματικές μεταβιβάσεις εξουσιών στις Βρυξέλλες, με την επίφαση μιας τεχνητής δημοκρατίας, η οποία ενδέχεται να προκαλέσει νέες απογοητεύσεις. Δεν θα πρέπει οι τυποποιημένες σκέψεις περί φεντεραλισμού, οι οποίες παρέλυσαν κάθε καλή λύση αυτά τα τελευταία χρόνια, να βρουν τρόπο να αναβιώσουν με μία άλλη μορφή μετά το ναυάγιο της Επιτροπής.
<P>
Αντιθέτως, πρέπει κατά την εκστρατεία για τις επερχόμενες ευρωπαϊκές εκλογές, να προτείνουμε τις μόνες αποτελεσματικές λύσεις: την αποκατάσταση του δικαιώματος ελέγχου των εθνών στις Βρυξέλλες, την υπαγωγή της Επιτροπής και του Συμβουλίου, την εκχώρηση στα εθνικά κοινοβούλια δικαιώματος επίβλεψης της χρήσης των χρημάτων των υπηκόων τους.

<SPEAKER ID=127 NAME="Βlokland και Van Dam">
Σε γενικές γραμμές συμφωνούμε με το κοινό ψήφισμα για τα γεγονότα που σχετίζονται με την παραίτηση της Επιτροπής. Γι' αυτό το λόγο υπερψηφίσαμε το ψήφισμα. Και εμείς είμαστε της γνώμης ότι πρέπει να οριστεί όσο το δυνατόν συντομότερα μία υπηρεσιακή Επιτροπή για τον υπόλοιπο χρόνο της εντολής της αποχωρούσης Επιτροπής. Δεν είναι δυνατόν να παραμείνει στη θέση της για άλλους 9 μήνες η αποχωρούσα Επιτροπή. Κάτι τέτοιο δεν θα οφελούσε την αξιοπιστία και την ικανότητα δράσης της Ευρωπαϊκής Ένωσης.
<P>
Παρ' όλα αυτά, πιστεύουμε ότι από το κοινό σχέδιο ψηφίσματος λείπουν ορισμένα σημαντικά σημεία. Αυτός είναι και ο λόγος για τον οποίο υποβάλαμε σε ψηφοφορία το δικό μας ψήφισμα και δεν συμμετείχαμε στην κατάθεση του κοινού ψηφίσματος. Ένα σημαντικό στοιχείο που λείπει σχετίζεται με το ενδεχόμενο του διορισμού μελών της σημερινής Επιτροπής στην υπηρεσιακή Επιτροπή. Είμαστε της γνώμης ότι στη νέα υπηρεσιακή Επιτροπή δεν πρέπει να συμμετέχουν μέλη της σημερινής Επιτροπής δεδομένου ότι το έργο της Επιτροπής Σοφών δεν έχει ακόμη ολοκληρωθεί. Υπάρχει περίπτωση να αποκαλυφθούν και νέες περιπτώσεις απάτης. Σε περίπτωση που από τις περαιτέρω μελέτες της Επιτροπής Σοφών προκύψει ότι ορισμένοι Επίτροποι είναι εντελώς αθώοι, δεν έχουμε καμία αντίρρηση να επανέλθουν στη θέση τους κατά την επόμενη περίοδο εντολής (2000-2005).
<P>
Μία άλλη πτυχή η οποία δεν διατυπώνεται με σαφήνεια στο κοινό ψήφισμα έχει σχέση με τα καθήκοντα της υπηρεσιακής Επιτροπής. Οι επόμενοι 9 μήνες πρέπει κατά κύριο λόγο να επικεντρωθούν στην ουσιαστική εξυγίανση των διοικητικών και οικονομικών κυκλωμάτων και την βελτίωση και τον εκσυγχρονισμό της οικονομικής διαχείρισης. Η υπηρεσιακή Επιτροπή πρέπει να περιοριστεί σε αυτά τα σημεία. Δεν υπάρχει καμία απολύτως ανάγκη να διευρυνθεί το πακέτο των καθηκόντων της Επιτροπής για να συμπεριλάβει την υλοποίηση διαφόρων μεγαλειωδών ιδανικών σχετικά με την περαιτέρων ανοικοδόμηση της Ευρώπης. Αυτό ισχύει οπωσδήποτε για τους προσεχείς μήνες.

<SPEAKER ID=128 NAME="Blot">
Το ψήφισμα, στην αιτιολογική σκέψη δ και στην παράγραφο 4, απαιτεί την σύσταση μιας ισχυρής Επιτροπής, γεγονός παράδοξο, δεδομένων των δυσλειτουργιών οι οποίες διαπιστώθηκαν από την επιτροπή των ανεξαρτήτων εμπειρογνωμόνων και οι οποίες κατέληξαν στην παραίτηση της Επιτροπής.
<P>
Και αυτό επειδή η Επιτροπή αισθανόταν ισχυρή, υπερβολικά ισχυρή, και έτσι αφέθηκε να διαπράξει σοβαρά λάθη διαχείρισης, φτάνοντας ως το σημείο να αφαιρέσει «σημαντικά έγγραφα για την εξέταση του Κοινοβουλίου», σύμφωνα με την αιτιολογική σκέψη β του ψηφίσματος.
<P>
Η Επιτροπή, εξαιτίας ενός λάθους το οποίο ανάγεται στις ιδρυτικές συνθήκες της Ευρωπαϊκής Ένωσης, κατέχει έναν ρόλο υπερβολικά σημαντικό. Το όργανο αυτό το οποίο εξ ορισμού, είναι το λιγότερο δημοκρατικό της Ένωσης, θα έπρεπε να ξαναβρεί τον ρόλο που συνήθως ανατίθεται σε μία διοίκηση: την εκτέλεση των διαταγών της ανωτάτης πολιτικής αρχής, δηλαδή του Ευρωπαϊκού Συμβουλίου.
<P>
Οι πρώτοι ιδρυτές οι οποίοι θεμελίωσαν την Ευρώπη δημιούργησαν την Επιτροπή στο πρότυπο της Ανωτάτης Αρχής της ΕΚΑΧ, γιατί δεν είχαν εμπιστοσύνη στη δημοκρατία.
<P>
Θα πρέπει να επωφεληθούμε από την παρούσα κρίση για να επανέλθουμε στην λογική. Σε ένα δημοκρατικό σύστημα, η Επιτροπή θα πρέπει να είναι το εκτελεστικό όργανο του Συμβουλίου και τίποτα περισσότερο. Υπό αυτήν την έννοια θα πρέπει να επανεξετάσουμε τις Συνθήκες. Η πίεση των περιστάσεων θα μας οδηγήσει με ασφάλεια στο μέλλον.

<SPEAKER ID=129 LANGUAGE="ES" NAME="Ferrer">
γραπτώς. (ES) Η Επιτροπή, αναλαμβάνοντας τις πολιτικές της ευθύνες και υποβάλλοντας τη συλλογική παραίτησή της, προέβη σε μια πράξη που πρέπει να χαιρετήσουμε, όπως εξίσου πρέπει να την ευχαριστήσουμε για το πολιτικό έργο που περάτωσε στη διάρκεια της θητείας της. Εναπόκειται τώρα στο Συμβούλιο να αναλάβει επίσης τις ευθύνες του, όπως ακριβώς έπραξε το Κοινοβούλιο το Δεκέμβριο, μη χορηγώντας απαλλαγή για τον προϋπολογισμό του οικονομικού έτους 1996 και ορίζοντας μια Επιτροπή ανεξάρτητων εμπειρογνωμόνων για τη διερεύνηση των παρατυπιών που είχαν επισημανθεί τότε. Πράγματι, το Συμβούλιο πρέπει να επιλύσει χωρίς χρονοτριβή τη θεσμική κρίση που προκάλεσε η εν λόγω παραίτηση. Μια κρίση της οποίας ο κίνδυνος δεν ελλοχεύει στο γεγονός αυτό καθαυτό και ούτε καν στις αιτίες που την προκάλεσαν, αλλά στις συνέπειες που ενδεχομένως απορρέουν από την ίδια, με βάση τον τρόπο ακριβώς που το Συμβούλιο θα την επιλύσει.
<P>
Εάν με την πρόφαση της κακής διαχείρισης και της έλλειψης οικονομικού ελέγχου που παρουσίασε η έκθεση της Επιτροπής εμπειρογνωμόνων, το Συμβούλιο φιλοδοξεί να προτείνει έναν Πρόεδρο χωρίς πολιτική προσωπικότητα, και εάν εκμεταλλευτεί τη συγκυρία για να αποδυναμώσει την Επιτροπή και να περικόψει τις αρμοδιότητές της, τότε η κρίση δεν θα τερματιζόταν πραγματικά και οι συνέπειές της θα επηρέαζαν κατά πολύ αρνητικό τρόπο το μέλλον της Ευρωπαϊκής Ένωσης, μάλιστα σε στιγμές τόσο μεγάλης πολιτικής βαρύτητας όπως η τωρινή. Εξ ου η θετική ψήφος μου σε σχέση με το ψήφισμα που αναφέρεται στην παραίτηση της Επιτροπής· διότι το εν λόγω ψήφισμα σηματοδοτεί την πορεία που πρέπει να ακολουθήσει το Συμβούλιο, όταν κληθεί να ορίσει τη νέα Επιτροπή και διατρανώνει την πεποίθηση αυτού του Κοινοβουλίου ότι αυτή η κρίση πρέπει να χρησιμεύσει για την ενίσχυση της πολιτικής και δημοκρατικής διάστασης της Ευρωπαϊκής Ένωσης, αυτή δε η ενίσχυση περνά μέσα από την ενίσχυση επίσης της Επιτροπής. Χρειαζόμαστε όντως μια ισχυρή και αποτελεσματική Επιτροπή, διορισμένη σύμφωνα με τις διαδικασίες που θεσπίζει η Συνθήκη του Αμστερνταμ· δηλαδή να είναι δημοκρατικά εκλεγμένη. Διότι μόνο κατ' αυτό τον τρόπο θα μπορεί να αναλάβει το ρόλο του θεματοφύλακα του κοινού συμφέροντος της Ευρωπαϊκής Ένωσης που της ορίζουν οι Συνθήκες και να είναι η κινητήρια δύναμη της ευρωπαϊκής οικοδόμησης, χάρη στην οποία να προχωρήσουμε προς μια ολοκληρωμένη Ευρώπη, για την οποία όλη αγωνιζόμαστε.

<SPEAKER ID=130 NAME="Filippi">
Ψήφισα υπέρ του κοινού ψηφίσματος σχετικά με τις παραιτήσεις της Επιτροπής συμφωνώντας με το σύνολο των περιεχομένων, και ιδιαίτερα όσα προβλέπονται στην παράγραφο 8, εκεί όπου ζητούνται προγράμματα και φιλόδοξες μεταρρυθμίσεις που προϋποθέτουν φυσικά μια Επιτροπή που θα έχει κύρος, ξεκινώντας από τον Πρόεδρό της. Η παράγραφος 7 πρέπει να ερμηνευτεί και να τοποθετηθεί στα πλαίσια αυτής της οπτικής, της οπτικής ενός Κοινοβουλίου το οποίο, ενώ επικαλείται την ανάγκη ενός αυστηρού σεβασμού των Συνθηκών, ζητά συγχρόνως μια γρήγορη απόφαση και μια έγκυρη λύση.
<P>
Εύχομαι συνεπώς ότι το Συμβούλιο των Υπουργών του Βερολίνου, δράττοντας αυτές τις προτάσεις, θα μπορέσει να προβεί σε συμφωνία σχετικά με την υπόδειξη ενός Προέδρου της Επιτροπής που να ανταποκρίνεται στην ανάγκη να εγγυηθεί στην Ένωση μια ικανή και αντιπροσωπευτική διακυβέρνηση, ώστε να δοθεί μια οριστική λύση που να εξασφαλίζει μια περίοδο σταθερότητας και μεταρρυθμίσεων.

<SPEAKER ID=131 NAME="Hautala">
Η Επιτροπή θα πρέπει να σκεφτεί προσεκτικά τί σημαίνει στην πράξη η ανανέωση του πνεύματος διαχείρισης την οποία ζητά το Ευρωπαϊκό Κοινοβούλιο. Η συνθήκη του Αμστερνταμ υποχρεώνει την Επιτροπή να προετοιμάσει και να δημοσιοποιήσει το νέο έγγραφο για τον κανονισμό της Ευρωπαϊκής Ένωσης. Αυτό το έργο δεν θα πρέπει να αναβληθεί, αντιθέτως η γρήγορη εκπόνηση της πρότασης της Επιτροπής είναι τώρα, υπό το φως των γεγονότων των τελευταίων εβδομάδων, ακόμη περισσότερο σημαντική. Ο κανονισμός θα πρέπει να εγγυάται την παραχώρηση στους πολίτες της Ευρωπαϊκής Ένωσης του ευρύτερου δυνατού δικαιώματος, προκειμένου να εξοικειωθούν με τα έγγραφα όλων των θεσμικών οργάνων της Ένωσης.
<P>
Σε ό, τι αφορά την πρόταση της Ομάδας των Πρασίνων, το Ευρωπαϊκό Κοινοβούλιο αποφάσισε σήμερα, ότι στην καινούργια Επιτροπή θα πρέπει να υπάρχουν εμφανώς περισσότερες γυναίκες μέλη. Αυτή τη στιγμή οι γυναίκες Επίτροποι αποτελούν το ένα τέταρτο της Επιτροπής, γεγονός το οποίο δεν μπορεί να θεωρείται ικανοποιητικό, εάν μελετήσουμε τις νέες διατάξεις της Συνθήκης του Αμστερνταμ, οι οποίες τονίζουν την ισοτιμία μεταξύ ανδρών και γυναικών.
<P>
Είναι σημαντικό το καινούργιο Κοινοβούλιο που θα εκλεγεί τον Ιούνιο να έχει πραγματικά τη δυνατότητα συμμετοχής στη διαδικασία του διορισμού της Επιτροπής, και επίσης να έχει την ελευθερία επιλογής της Επιτροπής της αρεσκείας του, για την επόμενη πενταετία.

<SPEAKER ID=132 NAME="Holm, Lindholm και Schφrling">
Λαμβάνοντας υπόψη τα στοιχεία που προέκυψαν από την έκθεση των εμπειρογνωμώνων και τις έρευνες της Επιτροπής Ελέγχου του Προϋπολογισμού και του Ελεγκτικού Συνεδρίου τότε είναι αυτονόητη η παραίτηση της Επιτροπής. Το ζήτημα τώρα είναι ποιά συμπεράσματα θα εξαχθούν.
<P>
Θεωρούμε ότι η Επιτροπή απέτυχε σε δύο επίπεδα, αφενός προέβη σε παρατυπίες, αφετέρου έκανε κακοδιαχείρηση των δραστηριοτήτων. Σε ό, τι αφορά τις παρατυπίες πρέπει να παραιτηθεί, σ' ό, τι αφορά την κακοδιαχείρηση πρέπει να επανεξεταστεί ο μελλοντικός ρόλος της. Στο μέλλον, η Επιτροπή δεν θα πρέπει να έχει ολοένα και περισσότερα καθήκοντα εργασίας, αλλά, αντιθέτως, λιγότερα. Τα ίδια τα κράτη μέλη πρέπει να μπορούν να διεκπεραιώσουν πολύ αποτελεσματικότερα κάποια τμήματα των σημερινών εργασιακών καθηκόντων της Επιτροπής. Επίσης, η Επιτροπή δεν πρέπει να ασχολείται με λεπτομερείς ρυθμίσεις σε τομείς όπου στερείται της απαραίτητης εθνικής επάρκειας.
<P>
Συνεπώς, δεν συμφωνούμε με το ψήφισμα όσον αφορά τη θέση ότι η ΕΕ χρειάζεται μία πολιτικά ισχυρή Επιτροπή. Εν τούτοις, επιλέξαμε να υπερψηφίσουμε το ψήφισμα.

<SPEAKER ID=133 NAME="Martinez">
Από το 1989 έως το 1996, για χρόνια ολόκληρα, εν γνώσει των συνεπειών, η Επιτροπή των Βρυξελλών άφησε να κυκλοφορήσουν μολυσμένα άλευρα και βοοειδή που είχαν προσβληθεί από μία φοβερή ασθένεια η οποία μπορεί να μεταδοθεί στον άνθρωπο: την σπογγώδη εγκεφαλοποάθεια των βοοειδών. Το σφάλμα αυτό, θέτοντας σε κίνδυνο την ζωή και την υγεία εκατομμυρίων Ευρωπαίων, δεν τιμωρήθηκε. Η Ευρωπαϊκή Επιτροπή δεν επικρίθηκε για αυτό.
<P>
Αντιθέτως, σήμερα, η έκθεση πέντε ανθρώπων οι οποίοι δεν αντιπροσωπεύουν παρά μόνο τους εαυτούς τους, αλλά βασίζονται στο καθεστώς «των σοφών», προκάλεσε στις 15 Μαρτίου 1999, την παραίτηση της Ευρωπαϊκής Επιτροπής. Τα κίνητρα είναι γνωστά, και μάλιστα σε όλους εδώ και χρόνια: νεποτισμός, σημαντικές παρατυπίες, «απάτη», «απώλεια του ελέγχου της γραφειοκρατικής διοίκησης», και άλλες ολιγαρχικές παρεκκλίσεις, τα οποία οι βουλευτές του Εθνικού Μετώπου του Jean-Marie Le Pen τα είχαν καταγγείλλει εδώ πριν από τρεις κοινοβουλευτικές περιόδους.
<P>
Οι πληροφορίες για αυτήν την παραίτηση είναι οι ακόλουθες:
<P>
Πρώτα απ' όλα, το Κοινοβούλιο επιβεβαιώνει εδώ, μετά από μακροχρόνιο αγώνα στο χρηματοπιστωτικό επίπεδο, προκειμένου να εδραιώσει την εξουσία του, πως μετατρέπεται σε μείζον όργανο του ευρωπαϊκού οικοδομήματος.
<P>
Στην συνέχεια, έχοντας ενώπιον τους την έκθεση των πέντε εμειρογνωμόνων, τους οποίους όρισαν τα δώδεκα μέλη της Διάσκεψης των Προέδρων του Ευρωπαϊκού Κοινοβουλίου, τα είκοσι μέλη της Επιτροπής αποδείχτηκαν ακόμη πιο ολιγάρχες από αυτούς. Και είναι τόσο αληθές, ότι στην κυβέρνηση ενός πολύ μικρού αριθμού, υπάρχει ακόμη μία μικρότερη στον κύκλο αυτών που αποφασίζουν.
<P>
Επίσης, επιβεβαιώνεται πως τα καθήκοντα του κυριαρχικού καθεστώτος, όπως είναι η ενίσχυση της Ανατολικής Ευρώπης ή της νοτίου Μεσογείου, δεν μπορούν να ανατεθούν σε ιδιωτικές εταιρίες, σε φορείς κερδοσκοπικού χαρακτήρα, όπως έκανε δυστυχώς η Επιτροπή από την περίοδο της προεδρίας του κ. Jacques Delors.
<P>
Οι υπέρ-φιλελεύθεροι, πάντοτε πρόθυμοι να ζητήσουν την κατάργηση των εθνικών κρατών και της δημόσιας διοίκησής τους, μας παρείχαν εδώ την απόδειξη πως το παραδοσιακά γαλλικό κράτος παρέχει περισσότερεες εγγυήσεις ηθικής από ό, τι η ιδιωτική αμερικανική διοίκηση.
<P>
Οι δύο Επίτροποι οι οποίοι εκτέθηκαν περισσότερο ήταν οι σοσιαλιστές, επιβεβαιώνοντας σε κοινοτικό επίπεδο, τα σφάλματα των Gonzalez, Mitterand, Craxi, Roland Dumas, Βέλγων σοσιαλιστών που είχαν εμπλακεί στο σκάνδαλο Augusta και σε άλλες περιπτώσεις διαφθοράς που σημειώθηκαν σε εθνικό επίπεδο, σε σοσιαλδημοκρατικές κυβερνήσεις.
<P>
Τέλος, η σημερινή παραίτηση, και κυρίως τα αίτιά της, επιβεβαιώνουν πως η Ευρωπαϊκή Επιτροπή δεν μπορεί να είναι η κυβέρνηση της Ευρώπης. Πρόκειται για μία υψηλή διοικητική γραμματεία η οποία θα πρέπει να επανέλθει στα αυστηρά όρια που θέτουν τα κείμενα.
<P>
Η ευρωπαϊκή εξουσία πρέπει να παραμείνει στην διακυβερνητική δομή του Συμβουλίου των Υπουργών, με τον έλεγχο του Κοινοβουλίου μας, αντιπροσωπεύοντας τους λαούς.
<P>
Έκθεση Lehne (A4-0112/99)
<SPEAKER ID=134 NAME="Eriksson, Sjφstedt και Svensson">
Καταψηφίζουμε την έκθεση Lehne. Σήμερα, η ΕΕ αντιμετωπίζει ολοένα και περισσότερο τους πρόσφυγες και τους αιτούντες άσυλο ως απειλή κατά της ασφάλειας. Απαιτείται άδεια εισόδου από ολοένα και περισσότερες χώρες για να μπορούν ακόμη και να ταξιδέψουν προς την ΕΕ οι πολίτες τους. Πέραν αυτού, υπάρχει μία σκληρότερη αντιμετώπιση αυτών που έχουν πλαστά έγγραφα και ζητούν την παροχή ασύλου. Αντιτιθέμεθα στην απέλαση προσφύγων μόνο γι' αυτόν τον λόγο. Δεν είναι απλό να «απαλλαχθεί» κάποιος από την ταυτότητά του, είναι όμως κάτι στο οποίο αναγκάζεται να οδηγηθεί όταν έχουν κλείσει οι διάφοροι οδοί διαφυγής.

<SPEAKER ID=135 NAME="Hager">
Οι φιλελεύθεροι βουλευτές συμφωνούν με τις δύο κοινές δράσεις για τη βελτιωμένη ανταλλαγή πληροφοριών για την καταπολέμηση των πλαστών ταξιδιωτικών εγγράφων, καθώς και για την καθιέρωση ενός ελάχιστου μέτρου στον εξοπλισμό των αρμοδίων υπηρεσιών. Χαιρετίζουν και τα δύο βήματα, επειδή αναγνωρίζουν τη σημασία τους για την καταπολέμηση της λαθραίας μετανάστευσης.
<P>
Εφόσον όμως ο εισηγητής εισηγείται την μόνο προσωρινή εφαρμογή των κοινών δράσεων και ζητά ταυτόχρονα από την Επιτροπή να αναπτύξει πρωτοβουλίες για την προετοιμασία των δυνατοτήτων που καθιερώνει η Συνθήκη του Αμστερνταμ, οι φιλελεύθεροι βουλευτές ψήφισαν στην τελική ψηφοφορία κατά της έκθεσης αυτής.
<P>
Έκθεση Evans (Α4-0122/99)
<SPEAKER ID=136 NAME="Eriksson, Sjφstedt και Svensson">
Καταψηφίζουμε τις προτάσεις της έκθεσης Evans αναφορικά με την ευρωπαϊκή φοιτητική ταυτότητα.
<P>
Στη Σουηδία υπάρχει μία αποτελεσματική φοιτητική ταυτότητα, η οποία χορηγείται δωρεάν σε όλους τους φοιτητές των ανωτάτων σχολών και πανεπιστημίων. Η ταυτότητα είναι αυτοχρηματοδοτούμενη και εκδίδεται σε συνεργασία με τις τοπικές φοιτητικές ενώσεις. Υπάρχουν επίσης ταυτότητες που εκδίδονται από διεθνείς μη κυβερνητικές οργανώσεις, όπως π.χ. η ταυτότητα ISIC.
<P>
Το Αριστερό κόμμα δεν θεωρεί ότι η κοινή πανεπιστημιακή ταυτότητα θα είχε μεγαλύτερη αξία από τις ήδη υπάρχουσες φοιτητικές ταυτότητες, σε ευρωπαϊκό και διεθνές επίπεδο και θέλουμε να τονίσουμε ιδιαιτέρως τη σημασία του γεγονότος να μην καταβάλει η ΕΕ προσπάθειες να περιορίσει τη ζωτικότητα και την ικανότητα ανάληψης πρωτοβουλιών του φοιτητικού κινήματος και των άλλων μη κυβερνητικών οργανώσεων.

<SPEAKER ID=137 NAME="Palm, Theorin και Wibe">
Η έκθεση τονίζει το θέμα της διευκόλυνσης των σπουδαστών ώστε να έχουν τη δυνατότητα να απολαμβάνουν φοιτητικών εκπτώσεων. Ο εισηγητής θεωρεί ότι η ΕΕ πρέπει να διερευνήσει αν ο καλύτερος τρόπος υλοποίησης αυτού είναι μέσω της θέσπισης μίας κοινής φοιτητικής ταυτότητας, ή μέσω της προσθήκης ενός λογοτύπου στις ήδη υπάρχουσες κάρτες. Στηρίζουμε την έκθεση και τα συμπεράσματά της. Ωστόσο, ανεξάρτητα από τη μέθοδο που θα επιλεγεί, θεωρούμε ότι είναι σημαντικό το σύστημα να συμπεριλαμβάνει φοιτητές και άλλων χωρών πέραν των κρατών μελών.
<P>
Εκτός αυτού, θέλουμε να επισημάνουμε ότι δεν στηρίζουμε κάποια από τα επιχειρήματα που προβάλλονται για τη θέσπιση μίας μελλοντικής φοιτητικής ταυτότητας. Στην έκθεση διατυπώνεται η θέση ότι η φοιτητική κάρτα μπορεί να είναι ένας καλός τρόπος για να δημιουργηθεί η κοινή ταυτότητα για τους σπουδαστές της ΕΕ. Είμαστε βασικά επιφυλακτικοί όσον αφορά το να αναλάβει η πολιτική το καθήκον να δημιουργήσει ταυτότητες για τους πολίτες.

<SPEAKER ID=138 NAME="Titley">
Κύριε Πρόεδρε, ψηφίζω σήμερα υπέρ της εν λόγω έκθεσης. Ένας από τους μεγαλύτερους θριάμβους της ευρωπαϊκής συνεργασίας από τη δεκαετία του «50 και μετά ήταν οι ευκαιρίες που δημιούργησε ώστε να μπορούν οι νέοι να ταξιδεύουν, να εργάζονται και να σπουδάζουν οπουδήποτε στην ΕΕ. Ταξιδέψτε στο αεροδρόμιο του Μάντσεστερ οποιαδήποτε ημέρα και θα δείτε εκατοντάδες νέους να θέτουν σε πράξη την ελεύθερη κυκλοφορία των ανθρώπων. Το εξαίρετο Πανεπιστήμιο του Salford στη δική μου εκλογική περιφέρεια εκμεταλλεύτηκε στο έπακρο τις ευκαιρίες που προσφέρει η Ευρώπη με την ανάπτυξη προγραμμάτων ανταλλαγής με τη συνεργασία ιδρυμάτων σε ολόκληρη την ΕΕ. Μία Ευρωπαϊκή Φοιτητική Ταυτότητα θα επιτρέπει ευκολότερα στους φοιτητές απο τα Βορειοδυτικά να συνάψουν στενότερες σχέσεις με τους συναδέλφους τους της ηπειρωτικής Ευρώπης.
<P>
Η Κυβέρνηση των Εργατικών είναι αποφασισμένη να εξασφαλίσει ότι οι φοιτητικές ταυτότητες θα είναι απαραίτητες στο μέλλον από όσο το δυνατόν περισσότερους ανθρώπους. Αν η Βρετανία θέλει να αποκτήσει μία οικονομία με υψηλά προσόντα και υψηλούς μισθούς, τότε η ανώτατη εκπαίδευση πρέπει να είναι ανοιχτή στο ευρύτερο δυνατό αντιπροσωπευτικό δείγμα της κοινωνίας. Για αυτόν τον λόγο η Κυβέρνηση των Εργατικών δημιούργησε το Πανεπιστήμιο για τη Βιομηχανία, που σχεδιάζει να προσφέρει ένα εκατομμύριο μαθήματα κάθε χρόνο μέχρι το 2004. Αυτό το πανεπιστήμιο υψηλής τεχνολογίας θα προωθεί τη δια βίου μάθηση και θα καθιστά δυνατή την πρόσβαση στην ανώτατη εκπαίδευση σε εκείνους που κανονικά μπορεί να μην έχουν αυτήν την ευκαιρία.
<P>
Αυτά όλα έρχονται σε έντονη αντίθεση με τους Συντηρητικούς, που προτιμούν πάντοτε να τοποθετούν τα χρήματα των φορολογούμενων σε ιδιωτικά σχολεία για τους λίγους παρά σε πανεπιστήμια για τους πολλούς.
<P>
Σύσταση για τη δεύτερη ανάγνωση Roth-Behrendt (A4-0068/99)
<SPEAKER ID=139 NAME="Bonde και Sandbζk">
Από φροντίδα για τους καταναλωτές το Κίνημα του Ιουνίου ψηφίζει υπέρ των τροπολογιών της Επιτροπής Περιβάλλοντος για την προστασία των καταναλωτών στον τομέα ευθύνης λόγω ελαττωματικών προϊόντων. Παρ' όλ' αυτά δεν θέλουμε να κρύψουμε ότι έχουμε σοβαρότατους ενδοιασμούς για την επιλεχθείσα μέθοδο. Το Κίνημα του Ιουνίου δεν επιθυμεί η πρωτοβουλία να παραχωρηθεί από την Επιτροπή στο Ευρωπαϊκό Κοινοβούλιο, αλλά επιθυμεί το δικαίωμα πρωτοβουλίας να παραχωρηθεί στα εθνικά κοινοβούλια.
<P>
Σύσταση για τη δεύτερη ανάγνωση Waddington (A4-0108/99)
<SPEAKER ID=140 LANGUAGE="DE" NAME="Raschhofer">
Κύριε Πρόεδρε, επιτρέψτε μου κατά πρώτον να πω ότι έχω την αίσθηση πως μερικές φορές οι ψηφοφορίες γίνονται πολύ γρήγορα. Στη διάρκεια της ψηφοφορίας είχα μεν σηκώσει το χέρι μου, αλλά δυστυχώς δεν το είδε ο κ. Πρόεδρος. Για τον λόγο αυτό θέλω εκ των προτέρων να δηλώσω ότι στην τροπολογία αριθ. 19 που υπέβαλε η ομάδα Ευρώπη των Εθνών στην κοινή πρόταση ψηφίσματος για την παραίτηση της Επιτροπής ή αντίστοιχα για τον διορισμό της νέας Επιτροπής ψήφισα κατά λάθος κατά της τροπολογίας, ενώ βασικά ήθελα να ψηφίσω υπέρ.
<P>
Τώρα όμως θα περάσω στην προφορική αιτιολόγηση της ψήφου μου. Ήδη κατά την πρώτη ανάγνωση αυτής της έκθεσης είχαμε συμφωνήσει στην εκ νέου εκτέλεση του προγράμματος Leonardo II. Και τούτο, διότι η αρχή της δια βίου μάθησης πρέπει φυσικά να υποστηριχθεί και να υλοποιηθεί με τη λήψη συγκεκριμένων μέτρων.
<P>
Στην παρούσα έκθεση πρέπει να γίνει η ιδιαίτερα θετική επισήμανση των συνοδευτικών μέτρων. Με την εισαγωγή συγκεκριμένων τομέων υπευθυνοτήτων και τη δυνατότητα της απασχόλησης έκτακτων υπαλλήλων αρχίζουν να υιοθετούνται οι πρώτες υποδείξεις. Υποστηρίζουμε ρητά αυτές τις αλλαγές και για τον λόγο αυτό ψηφίσαμε υπέρ της έκθεσης.

<SPEAKER ID=141 NAME="Lindqvist (ELDR)">
Αυτή η έκθεση περιέχει πολλές καλές προτάσεις όσον αφορά την ενίσχυση των δυνατοτήτων εκπαίδευσης, πρακτικής εξάσκησης και εργασίας στην Ευρώπη, της αποτροπής των διακρίσεων και της αύξησης της ισότητας. Με υπόβαθρο το γεγονός ότι η κακοδιαχείρηση και οι απάτες σε σχέση με το πρόγραμμα «Leonardo da Vinci» ήταν ένας καθοριστικός παράγοντας για την παραίτηση της Επιτροπής, θα ήταν προκλητικό να αποφασίσουμε τώρα για τη δεύτερη φάση πριν ληφθούν μέτρα για την αντιμετώπιση των προβλημάτων που αφορούν την κακοδιαχείρηση των πόρων. Γι' αυτόν τον λόγο, πρέπει να ληφθούν άμεσα μέτρα που αφορούν τις δράσεις για την αύξηση του ελέγχου, την αξιολόγηση, την υποβολή εκθέσεων προς το Κοινοβούλιο, τη διαφάνεια και την επίβλεψη. Μέχρι να γίνει αυτό πρέπει να αναβάλουμε τη λήψη αποφάσεων για το πρόγραμμα.
<P>
Έκθεση Stewart-Clark (A4-0110/99)
<SPEAKER ID=142 NAME="Deprez">
Η επιχειρησιακή υλοποίηση του τρίτου πυλώνα, για την καταπολέμηση του μεγάλου εγκλήματος και της οργανωμένης διεθνούς εγκληματικότητας, αποτελεί έναν από τους θεμελιώδεις όρους ένταξης της κοινής γνώμης στο ευρωπαϊκό πρόγραμμα, για το οποίο η ενιαία αγορά αποτελεί ένα από τα βασικά στοιχεία.
<P>
Η ενιαία αγορά συνιστά την ελεύθερη διακίνηση των προσώπων, των αγαθών και των υπηρεσιών. Σε καμία περίπτωση δεν μπορεί να μετατραπεί σε ελεύθερη κυκλοφορία των λαθρεμπόρων και των ληστών. Είναι προφανές πως οι συμπολίτες μας θα απορρίψουν το ευρωπαϊκό πρόγραμμα εάν, δικαίως ή αδίκως, αποδώσουν στην ενιαία αγορά την ευθύνη για το αυξανόμενο αίσθημα ανασφάλειας που τους διακατέχει.
<P>
Έτσι, συμμερίζομαι απολύτως την άποψη του εισηγητή μας όταν βεβαιώνει πως δεν πρέπει να περιοριστούμε στην σύσταση μιας επιτροπής ανωτάτων αξιωματούχων της αστυνομίας, και πως είναι απαραίτητο να δημιουργήσουμε μία πολυκλαδική ομάδα η οποία θα περιλαμβάνει τους διοικητές της αστυνομίας, τα τελωνεία και άλλες αρχές υπεύθυνες για την τήρηση του νόμου και προκειμένου να υπάρξει το συντομότερο δυνατό μία αληθινή λειτουργική συνεργασία. Είναι σαφές πως ένα μέλος της Ευρωπόλ θα πρέπει να καλείται να συμμετέχει στις συνεδριάσεις αυτής της πολυκλαδικής ομάδας και να διαδραματίζει έναν ενεργό ρόλο.
<P>
Επιπλέον, συνυπογράφω επίσης τις προτάσεις του εισηγητή μας, δεδομένου ότι υπενθυμίζει πως η αποτελεσματικότητα των αστυνομικών δυνάμεων δεν υπολογίζεται με τον αριθμό των ελέγχων, αλλά με τις παραπομπές των εγκληματικών οργανώσεων ενώπιον της δικαιοσύνης.
<P>
Παρέχοντας λοιπόν την στήριξη μου στο σχέδιο κοινής δράσης όπως τροποποιήθηκε, επιμένω στο γεγονός πως είναι ευκταίον οι επιχειρήσεις ελέγχου οι οποίες διενεργούνται από μικτές ομάδες να μην περιορίζονται στα εξωτερικά σύνορα (συμπεριλαμβανομένων των λιμένων και των αερολιμένων) της Ένωσης, αλλά να διενεργούνται επίσης και στο εσωτερικό της επικράτειας, όσο συχνά κρίνεται απαραίτητο.

<SPEAKER ID=143 NAME="Lindqvist (ELDR)">
Η έκθεση περιέχει πολλές καλές προτάσεις όσον αφορά τη θέσπιση της αποτελεσματικής ανταλλαγής πληροφοριών και του συστήματος έγκαιρης προειδοποίησης σ' ό, τι αφορά τις εγκληματικές δραστηριότητες. Δεν πρέπει να συσταθούν αστυνομικές δυνάμεις οι οποίες θα υπάγονται σε κοινή κοινοτική εντολή. Πρέπει να ενισχυθεί η συνεργασία με την Interpol, ώστε να αποφευχθούν οι επικαλύψεις. Το αρχείο για τη διαβίβαση δεδομένων προσωπικού χαρακτήρα πρέπει να περιλαμβάνει μόνο άτομα που έχουν καταδικαστεί ή είναι ύποπτα για τέλεση εγκλημάτων, ώστε να αποφευχθεί ή «κατάρρευση αρχείων» και ο κίνδυνος παραβίασης της ακεραιότητας που το αρχείο SIS της Συνθήκης Σεγκέν συνεπάγεται.

<SPEAKER ID=144 NAME="Palm, Theorin και Wibe">
Η στάση μας απέναντι στο κοινό ευρωπαϊκό αστυνομικό σώμα, Europol, είναι έντονα επικριτική. Η δημιουργία της Europol συνετελέσθη εν κρυπτώ και αυτός ο οργανισμός βρίσκεται εντελώς εκτός δημοκρατικού ελέγχου. Αυτό είναι ένα πολύ ανησυχητικό γεγονός, ιδιαίτερα αφού θα του παραχωρηθεί ένας ορισμένος βαθμός εκτελεστικών αρμοδιοτήτων. Υπάρχουν, επί παραδείγματι, προτάσεις να αποκτήσει η Europol πρωτεύοντα ρόλο στις υπερεθνικές έρευνες για εγκλήματα.
<P>
Θα θεσπιστεί ένα απόρρητο αρχείο όπου θα καταχωρούνται εγκληματίες, θύματα και μάρτυρες και θα μπορεί να περιλαμβάνει στοιχεία σχετικά με πολιτικές απόψεις, φυλετική καταγωγή, σεξουαλικές προτιμήσεις και θρησκευτικές πεποιθήσεις. Θα μπορούν να καταχωρούνται αβάσιμες φήμες και σκέτα κουτσομπολιά για άτομα τα οποία δεν είναι κάν ύποπτα για τέλεση εγκλήματος, κάτι που έχει ως αποτέλεσμα να απειλείται η προσωπική ακεραιότητα των πολιτών και να μειώνεται η ασφάλεια στον τομέα του δικαίου.
<P>
Θεωρούμε ότι η Interpol, με τις 177 χώρες μέλη της είναι ένας οργανισμός ο οποίος είναι απολύτως ικανός να συντονίζει τις αστυνομικές δραστηριότητες σε διεθνές επίπεδο. Είναι υψίστης σημασίας να εξακολουθεί η αστυνομική δράση να υπόκειται σε δημοκρατικό έλεγχο.
<P>
Έκθεση Bourlanges (A4-0109/99)
<SPEAKER ID=145 LANGUAGE="FR" NAME="Fabre-Aubrespy">
Θα ήθελα να κάνω δύο παρατηρήσεις επί της διαδικασίας, δύο παρατηρήσεις ουσίας, κύριε Πρόεδρε. Σχετικά με την διαδικασία, πέρα από το γεγονός ότι συζητάμε την έκθεση αυτή εδώ, στις Βρυξέλλες, και όχι στο Στρασβούργο, όπως αρμόζει στις συζητήσεις περί του προϋπολογισμού, θα ήθελα να επισημάνω πως στην αιτιολογική σκέψη β της έκθεσης η οποία εγκρίθηκε από την πλειοψηφία του Σώματος, εκφράζουμε την ικανοποίησή μας για τα αποτελεσμάτα του άτυπου ευρωπαϊκού Συμβουλίου του Βερολίνου, αυτού δηλαδή που θα λάβει χώρα αύριο και μεθαύριο. Φοβάμαι πως αυτό σημαίνει όχι μόνο ένα απλό λάθος στο πρόγραμμα αλλά και το γεγονός πως αρκετά συχνά προτρέχουμε σε σχέση με το τι συμβαίνει μεταξύ των οργάνων. Απόδειξη το γεγονός ότι η Ευρωπαϊκή Ένωση μερικές φορές δεν έχει τα ποθούμενα αποτελέσματα.
<P>
Επί της ουσίας, εκπλήσσομαι με το περιεχόμενο, αφενός της παραγράφου 2 της έκθεσης, αφετέρου της παραγράφου 3. Στην παράγραφο 2, εφόσον ζητούμε ο προϋπολογισμός για το έτος 2000 να φροντίζει να διατηρήσει το Ευρωπαϊκό Κοινοβούλιο τα προνόμιά του. Αυτό αποτελεί, δυστυχώς, την απόδειξη αυτού που η πλειοψηφία του Ευρωπαίκού Κοινοβουλίου συχνά χαρακτηρίζει ως σύγκρουση αρμοδιοτήτων και εξουσιών, πολύ περισσότερο από τις απλές χρηματοπιστωτικές λογικές ή το συμφέρον του φορολογούμενου των κρατών μελών.
<P>
Και στην παράγραφο 3, το συμφέρον αυτό δεν λαμβάνεται υπόψην, δεδομένου ότι υπενθυμίζουμε πως το Ευρωπαϊκό Κοινοβούλιο επέδειξε δημοσιονομική πειθαρχία κατά την διάρκεια αυτών των τριών οικονομικών ετών, δεδομένου ότι ενέκρινε έναν προϋπολογισμό κάτω του επιπέδου του προσχεδίου του προϋπολογισμού. Και εφόσον διατεινόμεθα ότι λάβαμε υπόψην μας, μαζί με το Συμβούλιο, την βούληση για αυστηρότητα, σημαίνει πως ξεχνάμε πως κάθε φορά αυξάναμε τον προϋπολογισμό του Συμβουλίου. Επομένως, η αυστηρότητα δεν κατανέμεται εξίσου μεταξύ των δύο οργάνων.
<P>
Θα ταίριαζε, για παράδειγμα, να μην παρατείνουμε τις πιστώσεις, οι οποίες όπως δείχνει η παράγραφος 10, δεν καταναλώθηκαν σε ύψος 243 %, 142 % και 110 %. Είναι ανάγκη να καταβάλουμε μία αληθινή προσπάθεια για αυστηρότητα στα πλαίσια της Ευρωπαϊκής Ένωσης. Προσπάθεια που απαιτείται άλλωστε να καταβληθεί και από τα κράτη μέλη.

<SPEAKER ID=146 NAME="Palm, Theorin και Wibe">
Φυσικά, απαιτείται συντονισμός της πολιτικής της παροχής ασύλου, ιδιαίτερα στις εστίες των συγκρούσεων και εκεί όπου λαμβάνονται οι αποφάσεις για την - και συντελείται η - κατανομή των προσφυγικών ποσοστώσεων του ΟΗΕ. Όμως, είναι σημαντικό να εξηγήσουμε ότι δεν θεωρούμε ότι θα πρέπει να μεταφέρονται αθόρυβα εθνικές αρμοδιότητες, όπως η πολιτική της χορήγησης ασύλου και η μεταναστευτική πολιτική, σε κοινοτικό επίπεδο με τη μετατροπή σκελών τους σε θέματα που υπάγονται στον τρίτο πυλώνα. Τηρούμε έντονα επικριτική στάση σ' ό, τι αφορά ολόκληρη την παράγραφο 15 της έκθεσης, δηλαδή συμπεριλαμβανομένου και του κειμένου για την παροχή κονδυλίων που αφορούν την υλοποίηση του συστήματος Eurodac.
<P>
Έκθεση Tindemans (Α4-0104/99)
<SPEAKER ID=147 LANGUAGE="DE" NAME="von Habsburg">
Κύριε Πρόεδρε, ψήφισα κατά μερικών από τις τροπολογίες των φίλων μου των ριζοσπαστικών κομάτων με μεγάλη μου λύπη, μολονότι ήταν κατ' αρχήν σωστές. Θέλω λοιπόν να δικαιολογηθώ και να πω ότι το ζήτημα αυτό το εξετάσαμε εις βάθος στην Επιτροπή Εξωτερικών Υποθέσεων.
<P>
Εδώ πρόκειται για δύο διαφορετικά πράγματα: από τη μία πλευρά πρόκειται για την εξωτερική ασφάλεια για την οποία πρέπει να είμαστε διατεθειμένοι να δώσουμε κάτι. Και τούτο, διότι εάν αφήσουμε του Κορεάτες μόνους τους με την ανάπτυξη του πυρηνικού τους προγράμματος, θα συμβεί κάτι το φοβερό. Έτσι το μόνο που μπορούμε να κάνουμε είναι να βρούμε τρόπους να παρέμβουμε και να ασκήσουμε έλεγχο.
<P>
Όσον αφορά το δεύτερο σημείο θα πρέπει να αναγνωρίσουμε πως στη Βόρεια Κορέα επικρατεί αφάνταστη φτώχεια. Ο κ. Tindemans ήταν πρόσφατα εκεί και μας παρουσίασε την κατάσταση. Η κατάσταση είναι φοβερή, δεν ήταν σχεδόν ποτέ χειρότερη. Πρέπει να αναζητήσουμε τρόπους για την παροχή ανθρωπιστικής βοήθειας. Παρά τους ενδοιασμούς μου και παρά την αντιπάθεια που μας προκαλεί το καθεστώς της Βόρειας Κορέας, θεωρώ ότι η βοήθεια αυτή είναι απαραίτητη. Θα πρέπει να δείξουμε διάθεση να βοηθήσουμε κάπως την κατάσταση, εάν θέλουμε να ανακουφίσουμε έστω και λίγο τον πραγματικά πολύ εντάξει λαό στην τρομακτική αθλιότητα που βρίσκεται.

<SPEAKER ID=148 LANGUAGE="DA" NAME="Iversen">
Όσον αφορά την έκθεση Tindemans θέλω όπως και ο κ. von Habsburg να επιστήσω την προσοχή στο γεγονός ότι η Βόρεια Κορέα για την ακρίβεια υποφέρει από σοβαρότατη έλλειψη τροφίμων. Χαίρομαι που αναφέρθηκε στην έκθεση παρόλο που το κεντρικό βάρος δεν εστιάζεται εκεί. Πρέπει αναγκαστικά κανείς να διερωτηθεί αν θέτουμε σωστά τις προτεραιότητές μας, όταν επιλέγουμε να στηρίξουμε την ανάπτυξη της ενέργειας και όχι, παράλληλα τουλάχιστον, να βοηθήσουμε τους πεινασμένους της Βόρειας Κορέας. Δεν έχει περάσει πολύς καιρός από τότε που η Ένωση αποφάσισε να προσφέρει βοήθεια σε τρόφιμα στη Ρωσία. Τη στηρίξαμε αυτή την πρωτοβουλία. Η Βόρεια Κορέα έχει κάνει παρόμοια επίσημη αίτηση η οποία μαζεύει σκόνη στα συρτάρια της Επιτροπής από το καλοκαίρι του 1997. Η Επιτροπή μέχρι τώρα έλεγε ότι τα πλεονασματικά αποθέματα βοείου κρέατος δεν προβλέπονταν ως βοήθεια σε τρόφιμα, αλλά ούτε και ήταν το σωστό είδος βοήθειας από άποψης διατροφικής αξίας. Πρέπει ωστόσο να πω ότι πραγματικά αδυνατώ να καταλάβω γιατί επενδύουμε ένα σωρό λεφτά μέσω του Ευρατόμ για παροχή ενέργειας, ενώ αφήνουμε το κρέας των πλεονασματικών αποθεμάτων να κάθεται και να σαπίζει, ενώ πολύ απλά θα μπορούσαμε να βοηθήσουμε τους ανθρώπους που πεινάνε στη Βόρεια Κορέα.

<SPEAKER ID=149 NAME="Lindqvist (ELDR), Holm, Lindholm και Schφrling (V)">
Ουδείς λόγος υπάρχει, κατά την άποψή μας, να συνάψει η ΕΕ μία συμφωνία με το KEDO (ο οργανισμός ανάπτυξης στον τομέα της ενέργειας της Κορεατικής χερσονήσου), η οποία συνεπάγεται μεταξύ άλλων την κατασκευή δύο αντιδραστήρων ελαφρού ύδατος και την διανομή πετρελαίου θέρμανσης και άνθρακα στη- και προς τη- Βόρεια Κορέα. Υπάρχει προφανής κίνδυνος να συνεχίσει η Βόρεια Κορέα το πρόγραμμα εξοπλισμού της με πυρηνικά όπλα, μεταξύ άλλων μέσω των υπογείων εγκαταστάσεων της στο Kumchagri, όπου υπάρχει η τεχνολογία και οι γνώσεις για τη συλλογή πλουτωνίου από τους νέους αντιδραστήρες ελαφρού ύδατος. Επίσης, υπάρχει κίνδυνος να συνεχίσουν να αναπτύσουν την τεχνολογία πυραύλων, όπως έχει ήδη συμβεί με την πώληση πυραύλων σε τρίτη χώρα και την εκτόξευση βλημάτων.
<P>
Λαμβάνοντας υπόψη τόσο τη δύσκολη οικονομική κατάσταση όσο και τον λιμό που υφίσταται στη Βόρεια Κορέα, τότε η ενίσχυση πρέπει, φυσικά, να προσανατολιστεί στην ανθρωπιστική βοήθεια και στην κάλυψη των θεμελιωδών ενεργειακών αναγκών μεταξύ άλλων. Σ' αυτό το πλαίσιο, η απηρχαιωμένη και συγκεντρωτική πυρηνική ενέργεια προβάλει ως μία ιδιαίτερα ακατάλληλη μελλοντική πηγή ενέργειας. Αν θέλουμε να παρέχουμε βοήθεια για το μέλλον, τότε, αυτή πρέπει να δοθεί για ανανεώσιμες πηγές ενέργειας και να βασίζεται σε μία αποκεντρωτική λύση.
<P>
Η συμφωνία KEDO ενέχει τον κίνδυνο να συμβάλει στη διάδοση των πυρηνικών όπλων, συνεπώς, το Ευρωπαϊκό Κοινοβούλιο πρέπει να την απορρίψει. Γι' αυτόν τον λόγο στην τελική ψηφοφορία καταψηφίσαμε την έκθεση.
<P>
Έκθεση Terrσn i Cusν (Α4-0079/99)
<SPEAKER ID=150 NAME="Andersson, Lφφw, Palm, Sandberg - Fries και Theorin">
Θεωρούμε ότι εξ αιτίας του μεγάλου μεταναστευτικού κύματος που προέρχεται από το Ιράκ και τις χώρες της περιοχής, πρέπει να δοθεί προσοχή σ' αυτά τα προβλήματα και γι' αυτόν τον λόγο καλωσορίζουμε την έκθεση της εισηγήτριας Terrσn i Cusν. Μ' αυτήν την αιτιολόγηση ψήφου, όμως, θέλουμε να κάνουμε μία σημαντική επισήμανση. Θεωρούμε ότι η διατύπωση της παραγράφου 16 της έκθεσης ότι «ότι πρέπει να δοθεί προτεραιότητα στην υποδοχή των προσφύγων σε συγγενείς πολιτισμικώς χώρες» είναι ατυχής και μπορεί να γίνει αντιληπτή ως ότι οι πρόσφυγες δεν είναι ευπρόσδεκτοι σε άλλες χώρες εκτός αυτών που είναι συγγενείς πολιτισμικά. Θεωρούμε ότι είναι αυτονόητο ότι οι πρόσφυγες θα πρέπει να έχουν τις ίδιες δυνατότητες να ζητήσουν άσυλο σε χώρες ανεξάρτητα των ειδικών πολιτιστικών συνθηκών είτε τις δικές τους είτε των χωρών αυτών.

<SPEAKER ID=151 NAME="Lindqvist (ELDR)">
Η κατάσταση σε σχέση με τους πρόσφυγες στο Ιράκ, το Ιράν και την Τουρκία είναι πολύ εκτεταμένη και σοβαρή. Σε τακτά διαστήματα, Κούρδοι εγκατεστημένοι στη Βαγδάτη, κυρίως γυναίκες και παιδιά, έχουν απελαθεί και έχουν αναγκαστεί να διαφύγουν στο Ιράν. Πολλοί άνδρες εξακολουθούν να βρίσκονται στις φυλακές στο Ιράκ του Σαντάμ Χουσεΐν.
<P>
Στο νοτιοανατολικό τμήμα της Τουρκίας το τουρκικό κράτος και ο τουρκικός στρατός διεξάγουν έναν επιθετικό πόλεμο εναντίον των Κούρδων. Οι φυλακίσεις, οι εξαφανίσεις, οι εκτελέσεις και τα βασανιστήρια είναι συνηθισμένο φαινόμενο της τουρκικής μορφής διεξαγωγής πολέμου, κάτι που έχει ως αποτέλεσμα χιλιάδες πυρπολημένα χωριά και εκατομμύρια προσφύγων. Η ΕΕ έχει εδώ μία ιδιαίτερη ευθύνη μέσω της συμφωνίας τελωνειακής ένωσης που έχει συναφθεί με την Τουρκία, σύμφωνα με την οποία το τουρκικό κράτος δεσμεύεται να ενισχύσει τη δημοκρατία, να σεβαστεί την ελευθερία έκφρασης και τα ανθρώπινα δικαιώματα, κάτι που δεν έχει γίνει. Αντιθέτως, η κατάσταση έχει επιδεινωθεί και τα κύματα των προσφύγων έχουν αυξηθεί.
<P>
Πρέπει να βρεθεί λύση σ' αυτήν τη σοβαρή κρίση, κυρίως για τους Κούρδους του Ιράν, του Ιράκ και της Τουρκίας. Το Συμβούλιο Υπουργών πρέπει να αναλάβει την πρωτοβουλία μίας διεθνούς ειρηνευτικής Διάσκεψης με τον ΟΗΕ, τον ΟΑΣΕ, την ΕΕ, τις ΗΠΑ, τις κυβερνήσεις των χωρών που φέρουν την ευθύνη, καθώς και με κουρδικά κόμματα και οργανώσεις. Ένας σημαντικός σκοπός της Διάσκεψης θα πρέπει να είναι η επίτευξη αυξημένης περιφερειακής αυτοδιάθεσης των κουρδικών περιοχών, οι εγγυήσεις των δημοκρατικών δικαιωμάτων του κουρδικού λαού, καθώς και η αναγνώριση της κουρδικής ταυτότητας, γλώσσας και κουλτούρας.
<P>
Έκθεση De Melo (Α4-0077/99)
<SPEAKER ID=152 NAME="Deprez">
Η παγκοσμιοποίηση των συναλλαγών και η συνεπαγόμενη διεθνικοποίηση των μεγάλων εταιρειών οι οποίες ενισχύονται όλο και περισσότερο, στην ατέλειωτη αναζήτηση τους για ανταγωνιστικότητα και ολοένα αυξανόμενα κέρδη, οδηγούνται σε μία σημαντική μεταβίβαση εξουσιών προς τους μεγάλους οι οποίοι λαμβάνουν οικονομικές αποφάσεις και πολύ περισσότερο προς όσους λαμβάνουν δημοσιονομικές αποφάσεις. Και αυτό γίνεται εις βάρος των νομίμων κυβερνήσεων. Το φαινόμενο αυτό το οποίο άλλοτε περιοριζόταν σε δημοκρατίες που είχαμε συνηθίσει να αποκαλούμε - όχι χωρίς περιφρόνηση - μπανανίες, τείνει να επεκτείνεται, κατά τα τελευταία είκοσι χρόνια, στα κράτη μας.
<P>
Αποτελεί επομένως επιτακτική ανάγκη να υπάρξει ένα διεθνές πολιτικό αντίπαλο δέος, ικανό να αποκαταστήσει την ισορροπία δυνάμεων μεταξύ οικονομίας και πολιτικής, η οποία σήμερα έχει εξόχως διαταραχθεί υπέρ της πρώτης. Μία μεταρρύθμιση σε βάθος του συστήματος των Ηνωμένων Εθνών έχει σε αυτήν την περίπτωση νόημα, χωρίς να βλαβεί η πρωταρχική υποχρέωση του Συμβουλίου Ασφαλείας, η οποία παραμένει η ειρήνη μεταξύ των εθνών. Και δεν είναι υπερβολή να πούμε πως κατ' εικόνα της Ευρωπαϊκής Ένωσης, το Συμβούλιο Ασφαλείας έχει απωλέσει επίσης το κεφάλι και ένα χέρι.
<P>
Σε οικονομικό και κοινωνικό επίπεδο, ο καθένας θα δεχτεί πως πρέπει να υπάρξει ένας μηχανισμός συντονισμού των υπαρχόντων διεθνών οργανισμών. Με το ίδιο πνεύμα, είναι επίσης ευκταίο να δημιουργήσουμε έναν παγκόσμιο οργανισμό για το περιβάλλον και την αειφόρο ανάπτυξη, ο οποίος θα περιλαμβάνει όλους τους διαφορετικούς οργανισμούς των Ηνωμένων Εθνών οι οποίοι ασχολούνται σήμερα με αυτά τα κεφαλαιώδη για το μέλλον της ανθρωπότητας προβλήματα.
<P>
Σε κάθε περίπτωση οφείλουμε να καταστήσουμε πιο διαφανείς και πιο νόμιμες τις ενέργεις των διεθνών οργανισμών. Αυτός είναι ο λόγος για τον οποίο υποστηρίζω ιδιαιτέρως την ιδέα ύπαρξης μίας κονοβουλευτικής διάστασης στο σύστημα των Ηνωμένων Εθνών.
<P>
Η έκθεση που έχουμε σήμερα είναι φιλόδοξη. Είναι τόσο φιλόδοξη όσο ήταν και η βούληση των Πατέρων Ιδρυτών του ευρωπαϊκού οικοδομήματος, δεδομένου ότι είχαν φτάσει στο συμπέρασμα πως εάν δεν θέλουμε να υπάρξει ξανά πόλεμος, δεν υπήρχε άλλη λύση παρά μόνο η ένωση των ευρωπαϊκών λαών.

<SPEAKER ID=153 NAME="Palm, Theorin και Wibe">
Ο ΟΗΕ αποτελεί τον σημαντικότερο οργανισμό για την παγκόσμια ειρήνη και ασφάλεια. Επίσης, ο ΟΗΕ είναι μοναδικός λόγω του σχεδόν οικουμενικού συνόλου των κρατών μελών - όπου, σε γενικές γραμμές, είναι μέλη όλες οι χώρες του κόσμου. Θεωρούμε ότι ο ΟΗΕ θα πρέπει να διαθέτει αποτελεσματικά διπλωματικά μέσα, να έχει τη δυνατότητα να ασκεί προληπτική διπλωματία και έγκαιρη προειδοποίηση σ' ό, τι αφορά τις συγκρούσεις. Αντιθέτως, δεν θεωρούμε ότι ο ΟΗΕ θα πρέπει να διαθέτει δυνάμεις ταχείας επέμβασης με στρατιωτικές αρμοδιότητες. Γι' αυτόν τον λόγο, δεν μπορούμε να στηρίξουμε την παράγραφο 8 και την πρόταση τροπολογίας 3. Επίσης είμαστε επιφυλακτικοί όσον αφορά την παράγραφο 29, όπου προτείνεται η αναθεώρηση του κανονισμού του ΟΗΕ ώστε να καταστεί δυνατή η παρέμβαση του σε εθνικές συγκρούσεις.

<SPEAKER ID=154 NAME="Πρόεδρος">
Ευχαριστώ, κύριε βουλευτά.
<P>
Το Σώμα εξάντλησε την ημερήσια διάταξη.

<CHAPTER ID=8>
Διακοπή της συνόδου
<SPEAKER ID=155 NAME="Πρόεδρος. -">
Κηρύσσω την διακοπή της συνόδου του Ευρωπαϊκού Κοινοβουλίου.
<P>
Η συνεδρίαση λήγει στις 16.40

