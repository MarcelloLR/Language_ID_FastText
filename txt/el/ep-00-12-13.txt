<CHAPTER ID=0>

<SPEAKER ID=1 NAME="McNally">
Κυρία Πρόεδρε, ζητώ το λόγο επί της διαδικασίας. Θα ήθελα να ενημερώσω το Σώμα σχετικά με το κλείσιμο ενός εργοστασίου κατασκευής αυτοκινήτων στο Λούτον, στο Ηνωμένο Βασίλειο, με απώλεια πολλών χιλιάδων θέσεων εργασίας. Είμαι βέβαιη ότι το Σώμα θα ακούσει με ανησυχία αυτή την τελευταία περίπτωση που αποτελεί παράδειγμα της παρακμής της βιομηχανίας στην Ευρώπη.

<SPEAKER ID=2 NAME="Πρόεδρος">
Το σημειώνω, κυρία βουλευτή.

<CHAPTER ID=1>
Ανταγωνισμός των ταχυδρομικών υπηρεσιών
<SPEAKER ID=3 NAME="Πρόεδρος">
Η ημερήσια διάταξη προβλέπει τη συζήτηση της έκθεσης του κ. Ferber (A5-0361/2000), εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 97/67/ΕΚ με στόχο το περαιτέρω άνοιγμα των κοινοτικών ταχυδρομικών υπηρεσιών στον ανταγωνισμό (COM(2000)0319 - C5-0375/2000 - 2000/0139(COD)).

<SPEAKER ID=4 NAME="Atkins">
Κυρία Πρόεδρε, θα ήθελα το λόγο επί της διαδικασίας. Εάν πρόκειται να συζητήσουμε σήμερα αυτό το σημαντικό ζήτημα, είναι σημαντικό να έχουμε τις τροπολογίες που υποβλήθηκαν στις διάφορες γλώσσες, έτσι ώστε να γνωρίζουμε για τι συζητούμε. Δεν είναι διαθέσιμες. Προσπάθησα χθες το βράδυ και σήμερα πρωί-πρωί. Νομίζω ότι είναι απαράδεκτη η κατάσταση να συζητούμε ένα θέμα μεγάλης σημασίας, οι τροπολογίες να έχουν φθάσει αργά, μαζί με τις τροπολογίες που υποβλήθηκαν στην επιτροπή, και να μην τις έχουμε στη μητρική μας γλώσσα.

<SPEAKER ID=5 NAME="Πρόεδρος">
Κύριε Atkins, οι υπηρεσίες με πληροφορούν ότι καθυστέρηση σημειώθηκε μόνον αυτή την εβδομάδα. Θεώρησαν ότι θα κατάφερναν να ετοιμάσουν τις μεταφράσεις, παρ' όλο που το πρόγραμμα ήταν αρκετά φορτωμένο και δύσκολο. Είμαι απολύτως σίγουρη, ωστόσο, ότι η Συνέλευση εξέτασε αναλυτικά όλες τις τροπολογίες και νομίζω ότι μπορούμε να συνεχίσουμε τη συζήτηση σχετικά με τη συγκεκριμένη έκθεση. Όπως και να έχει, οι συνάδελφοι θα έχουν στη διάθεσή τους όλες τις μεταφράσεις ως την ψηφοφορία.

<SPEAKER ID=6 LANGUAGE="FR" NAME="Savary">
Κυρία Πρόεδρε, θα ήθελα να μιλήσω για το ίδιο διαδικαστικό ζήτημα που ανέφερε ο κ. Atkins. Δεν συνηθίζεται, νομίζω, η συζήτηση που προηγείται της ψηφοφορίας να αφορά τις τροπολογίες. Τις τροπολογίες τις συζητήσαμε στην επιτροπή. Εξάλλου, κατάφερα να πάρω στα χέρια μου τις εν λόγω τροπολογίες χτες και σήμερα έχουμε κληθεί, νομίζω, για τη γενική συζήτηση. Αύριο, θα έχουμε όλη την άνεση να ψηφίσουμε τις συμπληρωματικές τροπολογίες που κατατέθηκαν την τελευταία στιγμή από όλες τις ομάδες. Νομίζω ότι το πολύ σημαντικό αυτό ζήτημα, στο οποίο η επιτροπή αποδίδει μεγάλη σημασία, θα πρέπει να συζητηθεί σήμερα.

<SPEAKER ID=7 NAME="Πρόεδρος">
Αυτή είναι η πρότασή μου, κύριε Savary.

<SPEAKER ID=8 LANGUAGE="DE" NAME="Jarzembowski">
Κύρια Πρόεδρε, πιστεύω ότι πρέπει να συζητήσουμε σήμερα το θέμα, επειδή είμαστε όλοι προετοιμασμένοι σχετικά και περιμένουμε να συζητήσουμε. Θα ήθελα να αντικρούσω τα επιχειρήματα του κυρίου Savary. Είναι πραγματικά ανήκουστο να πρέπει να συζητήσουμε χωρίς να έχουμε τις τροπολογίες στη διάθεσή μας.
<P>
Έχω τη γνώμη ότι είναι σημαντικό να γνωρίζουμε, ποιοι συνάδελφοι κατέθεσαν ποιες τροπολογίες! Ως εκ τούτου, πρέπει να είναι κάποια έκτακτη κατάσταση το γεγονός ότι διεξάγουμε μια συζήτηση χωρίς να έχουν κατατεθεί οι τροπολογίες. Αυτό αποτελεί μια εξόχως ασυνήθιστη διαδικασία, και για το λόγο αυτό ο Sir Atkins έχει επί της αρχής δίκαιο! Φτάσαμε όμως πια σε ένα σημείο που δυστυχώς δεν έχουμε πλέον τη δυνατότητα να την αναβάλουμε. Επομένως, σας παρακαλώ, κυρία Πρόεδρε, να αρχίσουμε τη συζήτηση, αλλά σας παρακαλώ να έχετε υπόψη σας ότι η εν λόγω διαδικασία, δηλαδή η διεξαγωγή συζήτησης χωρίς να είναι γνωστές οι τροπολογίες, είναι μια άκρως ασυνήθιστη διαδικασία!
<P>
(Χειροκροτήματα)

<SPEAKER ID=9 NAME="Πρόεδρος">
Συμμερίζομαι την άποψή σας. Η Συνέλευσή μας ακολουθεί μια σωστή μέθοδο, διαβουλεύεται έχοντας λάβει προηγουμένως γνώση όλων συνολικά των εγγράφων και των τροπολογιών. Εν πάση περιπτώσει όμως, νομίζω, όπως επισημάνατε και εσείς, ότι στην παρούσα περίσταση μπορούμε να αρχίσουμε κανονικά τη συζήτηση και ως εκ τούτου, προτείνω να δώσουμε το λόγο στον εισηγητή μας, τον κ. Ferber.

<SPEAKER ID=10 LANGUAGE="DE" NAME="Ferber">
Κυρία Πρόεδρε, κύριε Επίτροπε, αγαπητοί συνάδελφοι, στην ουσία θέλαμε να παραδοθεί καταρχάς η χριστουγεννιάτικη αλληλογραφία, να μπορέσετε όλοι να αποστείλετε τη χριστουγεννιάτικη αλληλογραφία σας, να φτάσει παντού, και εν συνεχεία θα είχαμε τον Ιανουάριο απεριόριστο χρόνο για να συζητήσουμε για τις ταχυδρομικές υπηρεσίες. Το ότι η συζήτηση αυτή διεξάγεται σήμερα, αποφασίστηκε από την πλειοψηφία του Σώματος και ως εκ τούτου πρέπει να διεξαχθεί σήμερα.
<P>
Όταν αναφερόμαστε στο ταχυδρομείο, πρέπει να έχουμε κατά νου τρία πράγματα. Εκείνο που με εξέπληξε κάπως ως εισηγητή κατά τη διάρκεια της συζήτησης τους τελευταίους μήνες, είναι ότι παραβλέψαμε κάπως αυτά τα τρία πράγματα. Πρώτον: Πρέπει να προσέξουμε να επιτύχουμε ευνοϊκές τιμές στις ταχυδρομικές υπηρεσίες. Δεύτερον, πρέπει να προσέξουμε να έχουμε υψηλή ποιότητα και τρίτον να μπορέσουμε να διασφαλίσουμε υψηλό βαθμό προσφοράς ταχυδρομικών υπηρεσιών σε όλες τις περιοχές της Ευρωπαϊκής Ένωσης.
<P>
Αυτές είναι οι απαιτήσεις που δικαίως έχουν οι ευρωπαίοι πολίτες από εμάς. Σχετικά λάβαμε από την Επιτροπή κάποια πρόταση σύμφωνα με την οδηγία που ψηφίστηκε το 1997. Πρόκειται να εξεταστεί πόσο μονοπώλιο είναι απαραίτητο, ούτως ώστε να διασφαλιστούν οι προϋποθέσεις - ιδιαίτερα η καθολική διάθεση των παρεχόμενων υπηρεσιών - καθώς και πόσος ανταγωνισμός είναι συγχρόνως απαραίτητος. Ήμουν ανέκαθεν της γνώμης ότι και με το ταχυδρομείο θα έπρεπε να ενεργήσουμε ως εξής: τόσος ανταγωνισμός όσος είναι δυνατός, τόσο μονοπώλιο όσο είναι απαραίτητο. Θεωρώ ότι αυτή είναι μια σκέψη στην οποία θα πρέπει να εμβαθύνουμε. Λυπούμαι ιδιαίτερα για το ότι από την πληθώρα των μελετών, τις οποίες συνέταξε η Επιτροπή τα τελευταία χρόνια σχετικά με τις ταχυδρομικές υπηρεσίες, δεν μπορεί να προκύψει με σαφήνεια, πόσο μονοπώλιο είναι απαραίτητο, ούτως ώστε να διασφαλιστεί η καθολική παροχή ταχυδρομικών υπηρεσιών. Αυτό θα απλοποιούσε κάπως το έργο του εισηγητή και βέβαια του Κοινοβουλίου συνολικότερα. Έτσι, θα μπορούσε οποιοσδήποτε να εξάγει από την πληθώρα των μελετών που έχουν εν τω μεταξύ κατατεθεί εκείνο που ο ίδιος θεωρεί σωστό.
<P>
Περί τίνος πρόκειται λοιπόν; Το θέμα είναι πόσο μονοπώλιο χρειαζόμαστε. Η Επιτροπή πρότεινε όλες τις επιστολές μέχρι και 50 γραμμάρια. Εμείς στην κοινοβουλευτική επιτροπή καταλήξαμε σε συμβιβασμό: όλες οι επιστολές μέχρι και 150 γραμμάρια. Η Επιτροπή πρότεινε να απελευθερωθεί πλήρως η εξερχόμενη αλληλογραφία. Εμείς στην αρμόδια επιτροπή καταλήξαμε σε συμβιβασμό, δηλαδή να διατηρήσουμε το μονοπώλιο στην εξερχόμενη αλληλογραφία με τα ίδια όρια τιμής και βάρους. Η Επιτροπή πρότεινε να δημιουργήσουμε στον τομέα των λεγόμενων ειδικών υπηρεσιών νομική ασφάλεια, κάτι που είναι κατανοητό λόγω των προβλημάτων που υπάρχουν εδώ ιδιαίτερα στη Γενική Διεύθυνση Ανταγωνισμού. Στην κοινοβουλευτική επιτροπή συμφωνήσαμε να αφήσουμε το ζήτημα των ειδικών υπηρεσιών έτσι όπως καθορίζεται στην οδηγία 67/1997.
<P>
Η Επιτροπή πρότεινε να επανεξεταστεί η οδηγία το έτος 2004. Στην κοινοβουλευτική επιτροπή προτείναμε να το πράξουμε ένα έτος νωρίτερα. Συμφωνήσαμε επίσης να τηρηθεί η χρονική προθεσμία αυτής της οδηγίας. Ήδη από το 1997 είχα δηλώσει κατά την αποφασιστική ψηφοφορία σχετικά με την τελευταία οδηγία στον τότε Επίτροπο Bangemann: Εάν υπάρχει κάτι θετικό να παρατηρήσει κανείς στην παλαιά οδηγία, τότε αυτό είναι το ότι υπάρχει κάποια καταληκτική ημερομηνία, ότι η οδηγία αυτή κάποτε πρόκειται να λήξει! Θεωρώ ότι είναι σωστό, εάν αυτό συνεχιστεί, επειδή ασκεί πίεση στις αγορές, η οποία είναι επειγόντως απαραίτητη, ούτως ώστε να επιτευχθεί αυτό που προσδοκούν οι άνθρωποι από εμάς. Ως πολίτες πληρώνουμε για το μονοπώλιο αυτό κάθε ημέρα υπερτιμημένα γραμματόσημα σε όλη την Ευρωπαϊκή Ένωση! Η ποιότητα των ταχυδρομικών υπηρεσιών όμως δεν έχει βελτιωθεί εδώ και 500 χρόνια!
<P>
Όλα αυτά πρέπει να τα λάβουμε υπόψη μας, και δεν είναι υποχρέωση του ταχυδρομείου να δημιουργεί καθολική απασχόληση, αλλά να μεταφέρει επιστολές από τον A στο B. Εάν επιτέλους επικεντρωθούμε σε αυτό που είναι και η ουσιαστική δραστηριότητα του ταχυδρομείου και επιτευχθεί ένα λογικό, σταδιακό άνοιγμα των αγορών - όχι απότομα, αλλά σταδιακά, και η πρόταση της Επιτροπής θα το είχε πράξει, αλλά εμείς στην κοινοβουλευτική επιτροπή συνεννοηθήκαμε για κάτι άλλο -, τότε θα είχε διασφαλιστεί απόλυτα, αυτό που πρέπει να διασφαλιστεί. Θα ήθελα να σας παρακαλέσω να αποδεχθείτε το συμβιβασμό, στον οποίο καταλήξαμε στην επιτροπή μας.
<P>
(Χειροκροτήματα)

<SPEAKER ID=11 LANGUAGE="PT" NAME="Marinho">
Κυρία Πρόεδρε, η γνωμοδότηση της επιτροπής της οποίας έχω την τιμή να είμαι συντάκτης, και η οποία εγκρίθηκε με ευρύτατη πλειοψηφία, εισάγει περιορισμούς στην ταχεία απελευθέρωση των ταχυδρομικών υπηρεσιών, επιλέγοντας ένα σταδιακό και ελεγχόμενο άνοιγμα στον ανταγωνισμό, χωρίς στρεβλώσεις της αγοράς δυσμενείς για τους πελάτες και χρήστες των υπηρεσιών και για τις εθνικές επιχειρήσεις καθολικής υπηρεσίας. Στο πλαίσιο αυτό, υποστηρίζουμε ότι το άνοιγμα πρέπει να λαμβάνει υπόψη το άρθρο 16 της Συνθήκης που ανάγει τις παραδοσιακές ταχυδρομικές υπηρεσίες στην κατηγορία των υπηρεσιών γενικού συμφέροντος, έχοντας υπόψη τη θέση που κατέχουν στο σύνολο των κοινών αξιών της Ένωσης και το ρόλο που διαδραματίζουν για την προαγωγή της κοινωνικής και περιφερειακής συνοχής, γεγονός που επιβάλλει να λειτουργούν με βάση αρχές και όρους που τους επιτρέπουν να εκπληρώνουν την αποστολή τους.
<P>
Επισημαίνουμε φυσικά κάποια αδύνατα σημεία στην πρόταση οδηγίας, απαιτώντας να γνωστοποιούνται οι οικονομικές και κοινωνικές επιπτώσεις της απελευθέρωσης και να πραγματοποιείται αξιολόγηση της οικονομικής αποτελεσματικότητας και της ποιότητας των υπηρεσιών των επιχειρήσεων, προκειμένου να είναι σε θέση το Κοινοβούλιο να αποφασίσει με βεβαιότητα και σαφήνεια.
<P>
Χωρίς να τίθεται σε αμφισβήτηση ο εκσυγχρονισμός όλων των ταχυδρομείων και το άνοιγμα στον ανταγωνισμό, τα κράτη μέλη πρέπει να διατηρήσουν το αγροτικό δίκτυό τους ταχυδρομικών υπηρεσιών, που είναι παράγοντας προσέγγισης των περιφερειών προς τα κέντρα λήψης αποφάσεων και, επομένως, απαραίτητο στοιχείο για την κοινωνική συνοχή των μικρότερων αστικών ή αγροτικών κοινοτήτων. Η Επιτροπή Νομικών Θεμάτων ήταν πιο απαιτητική όσον αφορά το όριο τιμών των υπηρεσιών που προορίζονται για την επιχείρηση παροχής καθολικών υπηρεσιών, αλλά είναι όμοια η πρότασή της σχετικά με το όριο βάρους των 150 γραμμαρίων και κοινή η απόρριψη των 50 γραμμαρίων που καθόριζε η πρόταση οδηγίας. Η διαφορά με την έκθεση ουσίας είναι απλώς μία λεπτομέρεια που είναι κατανοητή στο πλαίσιο μίας κοινοβουλευτικής διαπραγμάτευσης την οποία, άλλωστε, τόσο καλά διεξήγαγε ο εισηγητής κ. Ferber. Διασφαλίζεται επίσης ότι η διασυνοριακή ταχυδρομική υπηρεσία θα παραμείνει αποκλειστικά στα ταχυδρομεία όπως επίσης ότι, σε περίπτωση που εφαρμοστεί ο ΦΠΑ στις ταχυδρομικές υπηρεσίες, θα ισχύσει ο μειωμένος συντελεστής για να μην ανέβει η τιμή των γραμματόσημων της Κοινότητας. Η επιτροπή μου απέρριψε σαφώς την έννοια των ειδικών υπηρεσιών που, κατά τη γνώμη μου, επεδίωκε να αφαιρέσει από την καθολική υπηρεσία οποιαδήποτε αποδοτική δραστηριότητα, αφήνοντάς της τις υπηρεσίες με κόστος υψηλότερο από την τιμή τους, και έκρινε ως επιδεκτικές απελευθέρωσης τις αποκαλούμενες νέες υπηρεσίες, που ορίζονται ως "όλες εκείνες οι υπηρεσίες τις οποίες η επιχείρηση παροχής καθολικής υπηρεσίας δεν αναλαμβάνει ή δεν έχει φυσική υποχρέωση να παράγει" .
<P>
Κύριε Πρόεδρε, υπάρχουν πολλά ακόμη που θα μπορούσα να πω αλλά περιορίζομαι να προσθέσω ότι ελάχιστες φορές υπήρξε τόση πολιτική σύμπνοια μεταξύ των διαφόρων επιτροπών που κλήθηκαν να αποφανθούν στο Κοινοβούλιό μας σχετικά με ένα πρόβλημα. Τα ταχυδρομεία, όπως το σχολείο, όπως ο δρόμος, όπως η γέφυρα, αποτελούν τμήμα του πολιτιστικού ευρωπαϊκού τοπίου και της κοινής μας αντίληψης για τον πολιτισμό. Το Κοινοβούλιο αυτό τάσσεται φυσικά υπέρ αυτών των αξιών και θα συνεχίσει να τις υποστηρίζει.

<SPEAKER ID=12 LANGUAGE="FR" NAME="Savary">
Κυρία Πρόεδρε, θα ήθελα εν πρώτοις να συγχαρώ όλους τους συναδέλφους μας, που εργάστηκαν σκληρά στο συγκεκριμένο ζήτημα και ειδικότερα τον γενικό εισηγητή της επιτροπής μεταφορών, τον Markus Ferber, ο οποίος επέδειξε μια πολύ αξιέπαινη διάθεση συμβιβασμού και εξισορρόπησης.
<P>
Η επιτροπή βιομηχανίας, όπως ήδη αναφέρθηκε, υπέβαλε επίσης ορισμένες τροπολογίες και μικρότερες αλλαγές σε σχέση με τις προτάσεις της Επιτροπής. Στην πραγματικότητα, γνωρίζουμε καλά ότι στο Κοινοβούλιο υπάρχουν δυο αλληλοσυγκρουόμενες οπτικές όσον αφορά τις δημόσιες υπηρεσίες, οι οποίες ελπίζω ότι θα μπορέσουν μια μέρα να συμφιλιωθούν: σύμφωνα με την πρώτη, οι δημόσιες υπηρεσίες μπορούν να οικοδομήσουν την Ευρώπη μόνον αν μετατραπούν σε αγορές, θα πρέπει δηλαδή να δώσουμε στον ιδιωτικό τομέα το κεφάλαιο των υποδομών, της τεχνογνωσίας, των δικτύων, τα οποία με υπομονή έχουν οικοδομηθεί, ορισμένες φορές, στο δημόσιο τομέα και, όσον αφορά τα ταχυδρομεία, ουσιαστικά παντού στο δημόσιο τομέα. Σύμφωνα με την άλλη πάλι, πρέπει να ανοίξουν οι υπηρεσίες στον ανταγωνισμό, αλλά δεν πρέπει να δημιουργηθεί αντιπαράθεση μεταξύ απαρχαιωμένων και συγχρόνων, το άνοιγμα πρέπει να γίνει σε μια Ευρώπη των δικαιωμάτων, σε μια Ευρώπη δηλαδή όπου διασφαλίζονται στους πολίτες, και ειδικά στους πλέον μειονεκτούντες πολίτες, ορισμένα ελάχιστα δικαιώματα, τα οποία μπορούν να θεωρηθούν ζωτικά.
<P>
Το ταχυδρομείο συγκαταλέγεται, φυσικά, μεταξύ αυτών, διότι το ταχυδρομείο, όπως είδαμε, δεν είναι μια συνηθισμένη δημόσια υπηρεσία, είναι μια δημόσια υπηρεσία στην οποία η ανθρώπινη και η κοινωνική διάσταση κατέχουν σημαίνουσα θέση, είναι μια δημόσια υπηρεσία της οποίας το δίκτυο αποτελεί ορισμένες φορές τον τελευταίο δεσμό των πολιτών με τους δημοκρατικούς θεσμούς, σε ορισμένες δύσκολες περιοχές όπως οι συνοικίες. Είναι επίσης μια δημόσια υπηρεσία με εξέχουσα χωροταξική διάσταση. Για όλους αυτούς τους λόγους, οι ταχυδρομικές υπηρεσίες οι οποίες πρέπει να ανοίξουν στον ανταγωνισμό και οι οποίες ήδη κινούνται σε μεγάλο βαθμό σε συνθήκες ανταγωνισμού όσον αφορά πολλά προϊόντα και, επιπλέον, υφίστανται τον ανταγωνισμό των νέων τεχνολογιών, των νέων προσδοκιών του καταναλωτή - και στο σημείο αυτό συμφωνούμε - για όλους αυτούς τους λόγους, δεν μπορούμε να αντιμετωπίζουμε τις ταχυδρομικές υπηρεσίες ως μια απλή αγορά.
<P>
Είναι λογικό λοιπόν, και είμαστε όλοι σύμφωνοι στο συγκεκριμένο σημείο, να ορίσουμε μια καθολική υπηρεσία, μια υπηρεσία δηλαδή που θα προσφέρεται σε όλους και σε ολόκληρη την επικράτεια. Δεν μπορούμε όμως να δεχτούμε το κόστος της να είναι κοινό σε όλες τις χώρες, συναρτήσει της γεωγραφικής πολυμορφίας και του πληθυσμού τους. Αυτό που μπορεί ενδεχομένως να γίνει κατανοητό για τις Κάτω Χώρες και τη Μάλτα, λόγου χάρη, δηλαδή του κατ' αποκλειστικότητα ανατιθέμενου τομέα στα 50 γραμμάρια, δεν μπορεί να εφαρμοστεί στην Ελλάδα ή τη Γαλλία, εξαιτίας της γεωγραφίας τους. Αυτός είναι ο λόγος για τον οποίο προσωπικά χαίρομαι που ορίσαμε συμβιβαστικά τα 150 γραμμάρια ως ελάχιστο όριο βάρους/ελάχιστης τιμής.
<P>
Τέλος, η καθολική υπηρεσία θα πρέπει να είναι εξελίξιμη. Δεν υπάρχει κανένας λόγος η υπηρεσία που προσφέρεται στους λαούς να μην ενσωματώνει το σύνολο των τεχνικών και οικονομικών επιτευγμάτων και νομίζω ότι το γεγονός ότι καταργήσαμε τις ειδικές υπηρεσίες συνιστά, από την άποψη αυτή, ένα βήμα πριν από την αποσαφήνιση. Τέλος, δεν μπορούμε να αποδεχτούμε μια νέα ημερομηνία απελευθέρωσης, αν δεν προηγηθεί αξιολόγηση. Εδώ έγκειται η μεγάλη παρεξήγηση της συγκεκριμένης συζήτησης. Η Επιτροπή επρόκειτο να μας παράσχει αξιολόγηση των συνεπειών των διαφόρων φάσεων της απελευθέρωσης. Δεν το έκανε. Την επόμενη φορά θα πρέπει οπωσδήποτε να το κάνει.

<SPEAKER ID=13 NAME="De Rossa">
- (ΕΝ) Κυρία Πρόεδρε, εκφράζω την ικανοποίησή μου για το γεγονός ότι στην επιτροπή επιτύχαμε έναν ισορροπημένο συμβιβασμό επί του θέματος και ελπίζω ότι αύριο το Κοινοβούλιο θα εγκρίνει αυτή τη θέση στα ουσιαστικά της σημεία.
<P>
Προς απάντηση στον κ. Ferber και στον ισχυρισμό του ότι οι ταχυδρομικές επιχειρήσεις δεν έχουν την υποχρέωση να δημιουργούν θέσεις εργασίας, συμφωνώ μαζί του, αλλά πιστεύω ότι εμείς έχουμε την ευθύνη να δημιουργήσουμε ένα περιβάλλον μέσα στο οποίο επιχειρήσεις, όπως οι ταχυδρομικές επιχειρήσεις, μπορούν να παρέχουν μια καλή, αποτελεσματική, καθολική ταχυδρομική υπηρεσία και να εξασφαλίσουμε ότι οι δημιουργούμενες με αυτόν τον τρόπο θέσεις εργασίας είναι θέσεις καλής ποιότητας. Αυτή είναι η ευθύνη μας.
<P>
Ουδείς υποστηρίζει ότι δεν θα πρέπει να υπάρξουν αλλαγές όσον αφορά στις ταχυδρομικές υπηρεσίες. Η τεχνολογία και οι μεταβαλλόμενες αγορές θα επιφέρουν αλλαγές ούτως ή άλλως. Συμφωνώ με το γενικό στόχο ότι θα πρέπει να γίνει σταδιακή και ελεγχόμενη αλλαγή, αλλά δεν συμφωνώ ότι η πρόταση της Επιτροπής είναι ελεγχόμενη ή σταδιακή. Θεωρώ ότι η πρόταση της Επιτροπής πηγαίνει πολύ μακριά, πολύ γρήγορα, και ότι πράγματι, θα καταστρέψει ορισμένους εθνικούς παροχείς καθολικής υπηρεσίας. Γνωρίζω από την εμπειρία μου στην Ιρλανδία ότι η ιρλανδική ταχυδρομική επιχείρηση όντως θα καταστρεφόταν. Το 46% των εσόδων της θα άνοιγαν στον ανταγωνισμό. Δεν θα μπορούσε να επιβιώσει σε ένα τέτοιο περιβάλλον, δεν θα μπορούσε να παρέχει καθολικές υπηρεσίες στην Ιρλανδία, δεν θα μπορούσε να διατηρήσει το τωρινό επίπεδο των ιρλανδικών τοπικών ταχυδρομείων εξαιτίας αυτού του ανταγωνισμού.
<P>
Καλώ την Επιτροπή να επανεξετάσει τη θέση της και να δεχθεί τη θέση του Κοινοβουλίου. Ωστόσο, καλώ ιδιαιτέρως τα κράτη μέλη στο Συμβούλιο να σκεφθούν την άποψή τους, ενώ με προβληματίζει ιδιαίτερα το γεγονός ότι, ενώ τα Μέλη που ανήκουν στο κυβερνών κόμμα της Ιρλανδίας υποστηρίζουν τη συμβιβαστική θέση εδώ στο Κοινοβούλιο, η ιρλανδική κυβέρνηση δεν υποστηρίζει αυτή τη θέση.

<SPEAKER ID=14 LANGUAGE="DE" NAME="Jarzembowski">
Κυρία Πρόεδρε, κύριε Επίτροπε, καταρχάς θα ήθελα να ευχαριστήσω εκ νέου το συνάδελφό μας Markus Ferber, εκ μέρους της κοινοβουλευτικής μου ομάδας, επειδή επιζήτησε το συμβιβασμό στην επιτροπή και τον πέτυχε. Γνωρίζετε πόσο δύσκολο είναι το ζήτημα αυτό, είναι άλλωστε φορτισμένο ιδεολογικά, ενίοτε και από τις δύο πλευρές. Ως εκ τούτου, θα πρέπει να τον ευχαριστήσουμε, επειδή επέτυχε μια ευρεία πλειοψηφία για ένα λογικό συμβιβασμό.
<P>
Η κοινοβουλευτική μας ομάδα είναι σύμφωνη με τον Επίτροπο καθώς και με το Ευρωπαϊκό Συμβούλιο της Λισαβόνας - και όχι της Νίκαιας -, ότι δηλαδή είναι απαραίτητα περαιτέρω βήματα για το άνοιγμα της αγοράς για τις ταχυδρομικές υπηρεσίες. Ο ανταγωνισμός θα φροντίσει και στον τομέα των ταχυδρομείων να αποκτήσουμε μια αποτελεσματική και οικονομική υπηρεσία για τον καταναλωτή. Εντούτοις, η κοινοβουλευτική μου ομάδα είναι επίσης της άποψης, ότι εμείς ως Ένωση και ως κράτη μέλη συγχρόνως, πρέπει να φροντίσουμε για τις γενικότερες συνθήκες μιας καθολικής υπηρεσίας.
<P>
Ωστόσο, κύριε Savary, υποχρέωση της καθολικής υπηρεσίας είναι να προσφέρει τις συνηθισμένες για τον πολίτη ταχυδρομικές υπηρεσίες σε ανεκτές τιμές, ακόμα και τις καθολικές. Δεν είναι υποχρέωση της καθολικής υπηρεσίας να οργανώνει την περίθαλψη των πολιτών και την ψυχολογική τους στήριξη! Για να καταστεί λοιπόν εφικτή η καθολική υπηρεσία, δεσμεύουμε μια περιοχή για μονοπωλιακές επιχειρήσεις. Αυτό σημαίνει ότι αποκλείουμε εν γνώσει μας κατ' εξαίρεση τον ανταγωνισμό. Ο αποκλεισμός όμως επιτρέπεται μόνο για τις ταχυδρομικές υπηρεσίες και όχι για εξυπηρέτηση πολιτών, κοινωνικές υπηρεσίες ή οτιδήποτε άλλο. Στην προκειμένη περίπτωση, δεν μπορούμε να εξεύρουμε κάποια νομική βάση για να αποκλείσουμε τον ανταγωνισμό.
<P>
Εάν το κράτος λοιπόν θέλει να έχει στη διάθεσή του κάποιο δίκτυο καθολικής εξυπηρέτησης πολιτών, οφείλει να το πληρώσει, αλλά όχι να πρέπει εγώ που θέλω να ταχυδρομήσω μια επιστολή να χρηματοδοτώ με τα γραμματόσημά μου στη Γαλλία ή σε άλλες χώρες κάποια υπηρεσία εξυπηρέτησης πολιτών. Αυτό θα αποτελούσε πραγματική υπερβολή της καθολικής υπηρεσίας. Αρα, να διασφαλιστεί η καθολική υπηρεσία, ναι, αλλά για να επιτευχθεί αυτό πρέπει να αποκλείσουμε κάποια συγκεκριμένη περιοχή από τον ανταγωνισμό. Η εντονότερη διαφωνία στην επιτροπή και εδώ στο Σώμα είναι: Πόσο μεγάλη πρέπει να είναι η περιοχή που πρόκειται να αποκλείσουμε από τον ανταγωνισμό, ούτως ώστε να μπορέσουμε να καταστήσουμε δυνατή μια λογική καθολική ταχυδρομική υπηρεσία; Θεωρώ ότι ο συμβιβασμός για τις επιστολές των 150 γραμμαρίων, στον οποίο καταλήξαμε, και τα περαιτέρω κριτήρια ενδείκνυνται ως επόμενα βήματα. Για το λόγο αυτό, στην κοινοβουλευτική μου ομάδα πρόκειται να αποδεχθούμε κατά πλειοψηφία το συμβιβασμό αυτό.
<P>
Φυσικά, στην πραγματικότητα η κατάσταση είναι διαφορετική. Αναφέρω ένα παράδειγμα: Τα βελγικά ταχυδρομεία δεν μπορούν να αναλάβουν να εξυπηρετήσουν ένα κράτος τεράστιας έκτασης. Τα βελγικά ταχυδρομεία δεν μπορούν να εγκατασταθούν στην περιφέρεια. Όμως οι ταχυδρομικές υπηρεσίες είναι καταστροφικές, μολονότι διεξάγονται σε δεσμευμένη περιοχή. Προβαίνουμε λοιπόν στο επόμενο βήμα, και κύριε Επίτροπε - αυτό είναι το δεύτερο αίτημα που έχουμε -, θα θέλαμε μέχρι την 31η Δεκεμβρίου να έχουμε μια έκθεση σχετικά με το επόμενο βήμα, το οποίο πραγματοποιούμε τώρα, για να είμαστε σε θέση στη συνέχεια να αποφασίσουμε περαιτέρω βήματα για το άνοιγμα της αγοράς μεταξύ Κοινοβουλίου και Συμβουλίου. Ελπίζω ότι θα καταφέρετε να υποβάλετε το 2003 μια σαφή έκθεση αξιολόγησης, ούτως ώστε να μπορέσουμε να προβούμε στο επόμενο βήμα!

<SPEAKER ID=15 LANGUAGE="EN" NAME="Simpson">
Κυρία Πρόεδρε, θα ήθελα επίσης να συγχαρώ τον εισηγητή κ. Ferber και τους συναδέλφους μου στην επιτροπή για την σκληρή δουλειά τους επί του συγκεκριμένου θέματος. Δεν ήταν εύκολη η παρακολούθηση αυτού του θέματος και δεν υπήρξε βιασύνη ή εσφαλμένες κινήσεις. Αυτό είναι εξαιρετικό.
<P>
Η προηγούμενη οδηγία του 1997 ζητούσε: "μια σταδιακή και ελεγχόμενη απελευθέρωση" . Αυτό στο οποίο κατέληξε η Επιτροπή στη διάρκεια της φετινής χρονιάς δεν ήταν ούτε σταδιακό ούτε ελεγχόμενο. Αυτό που πρότεινε ήταν, με τα λόγια του διάσημου αμερικανού αστροναύτη Νηλ Αρμστρονγκ: "ένα γιγαντιαίο άλμα για την ανθρωπότητα" , με την έννοια ότι από τα 350 γραμμάρια πήγαν μονομιάς στα 50 γραμμάρια. Τούτο λοιπόν, ενώ είναι ενδεχομένως ευπρόσδεκτο από ορισμένα μέλη του Σώματος, θα είχε καταστροφικές επιπτώσεις για τις ταχυδρομικές υπηρεσίες σε ολόκληρη την Ευρωπαϊκή Ένωση. Σήμερα το πρωί πρέπει να εξετάσουμε τι θα συνεπάγονταν αυτές οι προτάσεις.
<P>
Πρέπει επίσης να αναφέρουμε το επιχείρημα του κ. Jarzembowski: ενώ έχουν διεξαχθεί τόσες πολλές μελέτες απ' αυτήν την Επιτροπή, δεν τις είδαμε ποτέ. Ένας Επίτροπος ήλθε στην επιτροπή μας και είπε ότι θα μπουν στο Διαδίκτυο - δεν τις είδαμε ποτέ! Περιμένουν όμως να συμφωνήσουμε με αυτά που ήθελε η Επιτροπή χωρίς να έχουμε δει ποτέ αυτές τις υποτιθέμενες μελέτες. Ο λόγος για τον οποίο δεν είδαμε ποτέ αυτές τις μελέτες είναι ότι οι κοινωνικές επιπτώσεις που αναφέρονται σε αυτές - οι επιπτώσεις για τις ταχυδρομικές υπηρεσίες - πολύ απλά δεν άρεσαν στην Επιτροπή. Μια μείωση της καθολικής υπηρεσίας - που αποτελεί τον ίδιο τον πυρήνα του τομέα των ταχυδρομικών υπηρεσιών - στα 50 γραμμάρια θα έθετε σε σοβαρό κίνδυνο την ικανότητα των εθνικών ταχυδρομικών φορέων να παρέχουν στα άτομα μια καθολική υπηρεσία σε προσιτή τιμή, ανεξαρτήτως του τόπου διαμονής τους. Αυτό είναι ένα κρίσιμο σημείο.
<P>
Δεν εννοώ ότι οι άνθρωποι που ζουν στις πόλεις πρέπει να έχουν καλύτερες υπηρεσίες από τους ανθρώπους που ζουν στην ύπαιθρο. Δεν θα χρησιμοποιήσω το παλιό επιχείρημα του Florus Wijsenbeek: μα γιατί να παραδίδουμε επιστολές εκεί πέρα; θα πρέπει να τις λαμβάνουν μέσω του Διαδικτύου! Αυτός είναι ο λόγος που δεν είναι πια μαζί μας.
<P>
Με άλλα λόγια, αυτό που προτείνει η Επιτροπή, και υποστηρίζουν ορισμένοι στο Σώμα, θα οδηγήσει σε μείωση του επιπέδου της υπηρεσίας στη δική μου χώρα, ιδίως στις αγροτικές περιοχές. Μπορείτε να ξεχάσετε την εγγυημένη καθημερινή υπηρεσία παράδοσης και παραλαβής. Μπορείτε να ξεχάσετε την ενιαία τιμολόγηση: θα εισαχθεί η ζωνική τιμολόγηση. Με άλλα λόγια, τα άτομα που κατοικούν στην ύπαιθρο θα πληρώνουν περισσότερο. Θα χαθούν θέσεις εργασίας. Λυπούμαι, κύριε Ferber, αλλά με ανησυχεί η απώλεια θέσεων εργασίας και οι συνέπειες που θα έχει. Θα οδηγήσει επίσης στο κλείσιμο των ταχυδρομικών υποκαταστημάτων της υπαίθρου, διότι βασίζουν την ίδια τους την επιβίωση στις ταχυδρομικές υπηρεσίες.
<P>
Επιθυμώ επίσης να τονίσω τον ανθρώπινο παράγοντα. Ορισμένοι είπαν ότι απελευθερώσαμε τις τηλεπικοινωνίες και ότι δεν υπήρξε μεγάλο πρόβλημα. Όμως, στις τηλεπικοινωνίες έχουμε να κάνουμε με μηχανές, ενώ εδώ έχουμε να κάνουμε με ανθρώπους που έρχονται σε επαφή με την υπηρεσία πρόσωπο με πρόσωπο, δεν έρχονται σε επαφή με την υπηρεσία από την άλλη πλευρά μιας τηλεφωνικής γραμμής ή από την οθόνη ενός υπολογιστή. Συχνά υπερηφανευόμαστε εδώ ότι είμαστε οι εκπρόσωποι των πολιτών της Ευρώπης. Τότε, αν το γραμματοκιβώτιό μου έχει κάποια σημασία, οι πολίτες της Ευρώπης δεν επιθυμούν τον αποδεκατισμό των ταχυδρομικών τους υπηρεσιών.
<P>
Υπενθυμίζω στους Συντηρητικούς συναδέλφους μου ευρωβουλευτές το χάος που αντιμετώπισαν στο HB όταν προσπάθησαν να ιδιωτικοποιήσουν τα βρετανικά ταχυδρομεία. Εγώ αγωνίστηκα ενάντια σ' αυτό και, έχοντας κερδίσει εκείνη τη μάχη, δεν πρόκειται να συνθηκολογήσω και να δω αυτή τη μάχη να ξαναρχίζει από την πίσω πόρτα της Ευρώπης.
<P>
Σήμερα έχουμε ανά χείρας μια έκθεση που αποτελεί εξαιρετική απάντηση στις προτάσεις της Επιτροπής. Δεν είναι μόνο μια μετρημένη απάντηση, αλλά επίσης, εγγυάται ότι, θα βελτιώσει τις υπηρεσίες μας για τους καταναλωτές, ανεξάρτητα από τον τόπο διαμονής τους. Τονίζω και πάλι ότι σήμερα ομιλούμε για ανθρώπους και δημόσια υπηρεσία και όχι για ιδεολογίες. Το θέμα είναι να τους παρασχεθεί αυτή η δημόσια υπηρεσία, ανεξαρτήτως του τι γράφει ο ισολογισμός.
<P>
Συνιστώ τους συμβιβασμούς μας, διότι πιστεύω ότι έχουμε εξασφαλίσει ότι οι ταχυδρομικές υπηρεσίες θα αναπτυχθούν στην Ευρωπαϊκή Ένωση και ότι αυτές οι ταχυδρομικές υπηρεσίες θα παρέχουν υπηρεσία στους λαούς της Ευρώπης. Αν ακολουθήσετε την κατεύθυνση της Επιτροπής ή ορισμένων μελών του Σώματος, θα αποδεκατίσετε τις εν λόγω ταχυδρομικές υπηρεσίες και θα δεχθούμε τις επικρίσεις των πολιτών γι' αυτήν την πράξη, και δικαιολογημένα.
<P>
(Χειροκροτήματα)

<SPEAKER ID=16 LANGUAGE="NL" NAME="Sterckx">
Κυρία Πρόεδρε, μπορώ να καθησυχάσω τόσο εσάς όσο και τον κ. Simpson. Σε καμία περίπτωση δεν έχω την πρόθεση να αποδεκατίσω τις ταχυδρομικές υπηρεσίες. Αντίθετα μάλιστα, αυτό που θα ήθελα είναι να γίνουν καλύτερες και είμαι της άποψης ότι η έκθεση του κ. Ferber δεν είναι μια καλή πρόταση. Ένα μέρος της πολιτικής μου ομάδας δεν συμμερίζεται τη γνώμη μου σε ορισμένα σημεία. Αυτό θα το ακούσετε αργότερα.
<P>
Για μένα η πρόταση της Επιτροπής ήταν καλή. Ήταν ένα σημαντικό βήμα προς την ολοκλήρωση της εσωτερικής αγοράς, σημαντικό για τους καταναλωτές, για τις επιχειρήσεις που χρησιμοποιούν τις ταχυδρομικές υπηρεσίες, εμείς όμως κλείσαμε την πόρτα. Εάν συνεχίσουμε μ' αυτό το ρυθμό, θα χρειαστεί να περάσουν εκατό χρόνια για να υλοποιηθεί μία ανοιχτή αγορά για τις ταχυδρομικές υπηρεσίες στην Ευρώπη. Κύριε Simpson, δεν είδα στη Σουηδία να συμβαίνει αυτό που λέτε και η χώρα αυτή διαθέτει μια ανοιχτή αγορά. Ούτε το ακούω αυτό από τους Ολλανδούς. Δεν το ακούω επίσης και όταν μιλάω πρόσωπο με πρόσωπο με άλλους ανθρώπους που εκπροσωπούν ταχυδρομικές επιχειρήσεις. Συνεπώς, κατά τη γνώμη μου αυτό που λέτε είναι ένα μέρος της αλήθειας και μάλιστα αυτό που θέλετε πάρα πολύ να ακούσετε.
<P>
Κατέθεσα τροπολογία για να οριστεί τουλάχιστον μια τελική προθεσμία. Νομίζω ότι η τροπολογία μου είναι σταδιακή και ελεγχόμενη. Δεν είναι τόσο φιλόδοξη όσο θα ήθελα, νομίζω όμως ότι είναι ένας καλός συμβιβασμός. Στην ουσία αντιμετωπίζουμε μια κυνική κατάσταση. Ακολουθούμε τα ταχυδρομικά μονοπώλια. Βλέπω όμως τα γερμανικά ταχυδρομεία να πορεύονται προς το χρηματιστήριο, τη Μέκκα του καπιταλισμού, να διαφημίζονται στις εφημερίδες της χώρας μου προσκαλώντας τον κόσμο να αγοράσει τις μετοχές τους γιατί είναι μια κερδοφόρος επιχείρηση. Από που έρχονται αυτά τα κέρδη; Από τη μονοπωλιακή θέση. Βλέπω τα βρετανικά ταχυδρομεία να έχουν μετοχές μιας ταχυδρομικής επιχείρησης στη Σουηδία επειδή εκεί μπορούν να ανταγωνιστούν στους κόλπους μιας ανοιχτής αγοράς. Μπορεί όμως ένας Σουηδός να έλθει και να συμμετάσχει στον ανταγωνισμό στη Μεγάλη Βρετανία; Όχι. Αυτές είναι οι καταστάσεις που προστατεύουμε. Στην προκειμένη περίπτωση προστατεύουμε τις μεγάλες επιχειρήσεις. Φαίνεται ότι μας υπαγόρευσαν κατά λέξη αυτά που κάνουμε. Κατά τη γνώμη μου η στάση αυτή είναι υποκριτική, επειδή στο μεσοδιάστημα οι επιχειρήσεις αυτές έχουν αρχίσει να αγοράζουν παντού μετοχές, προετοιμάζοντας την ελεύθερη αγορά. Στον τομέα αυτό είναι πολύ δραστήριες. Προβαίνουν σε αναδιαρθρώσεις και απολύουν ανθρώπους, κύριε Simpson, και αυτό συμβαίνει και στην περίπτωση των μονοπωλίων τα οποία νομίζω ότι προστατεύουμε. Μετατρέψαμε το δίκτυο υποδοχής για τους χρήστες των ταχυδρομείων σε μία αιώρα στην οποία έχουν ξαπλώσει οι μεγάλες ταχυδρομικές επιχειρήσεις απ' όπου μπορούν να συνεχίσουν αυτά που κάνουν. Για μένα αυτό είναι απαράδεκτο. Θα ψηφίσω κατά της έκθεσης.

<SPEAKER ID=17 LANGUAGE="FR" NAME="Flautre">
Κυρία Πρόεδρε, η νομοθετική πρόταση που μας υποβάλλεται κλείνει μια κοινοβουλευτική συζήτηση υψηλού επιπέδου, η οποία αποδεικνύει τον αυταπόδεικτα αναντικατάστατο ρόλο του Κοινοβουλίου, όσον αφορά την έκφραση της γνώμης των ευρωπαίων πολιτών και την παρουσίαση της πολύμορφης πραγματικότητας των περιφερειών. Πράγματι, αν ακούσει κανείς τους χρήστες και τους καταναλωτές, τους ταχυδρομικούς φορείς εκμετάλλευσης, τα συνδικάτα των εργαζομένων, αν δώσει σημασία στις ανησυχίες των δημοσίων αρχών και των τοπικών εκπροσώπων και λάβει υπόψη του την αντίθεση που πολλές κυβερνήσεις εκφράζουν σχετικά με την εξέλιξη αυτή, αναρωτιέται πού τη βρήκε ο Επίτροπος Bolkestein αυτή την πρόταση! Τόσο λίγο ρεαλιστική και λειτουργική δείχνει.
<P>
Πώς η Επιτροπή, η οποία εκφράζει, υποτίθεται, το γενικό ευρωπαϊκό συμφέρον, προτείνει μια εξέλιξη τόσο αντίθετη προς το αίτημα των φορέων; Μήπως ο υπερφιλελεύθερος δογματισμός τυφλώνει και κουφαίνει; Πώς η Επιτροπή αγνοεί τις αξιολογήσεις της προηγούμενης φάσης και προτείνει να περάσουμε κατευθείαν στο επόμενο στάδιο;
<P>
Θα έλεγε κανείς ότι, από τα συμπεράσματα της Λισσαβόνας, η Επιτροπή έχει κρατήσει ένα σημείο μόνον, την περαιτέρω απελευθέρωση διαμέσου οδηγιών, ενώ η τεκμηριωμένη αναφορά στο ρόλο των υπηρεσιών γενικού συμφέροντος εκφράζεται, επί του παρόντος, μόνο με ανακοινώσεις και δηλώσεις. Γνωρίζουμε, ωστόσο, ότι για να διασφαλιστεί η ίση πρόσβαση όλων και σε κάθε περίπτωση στην ποιότητα, πρέπει να διατηρηθεί η τιμολογιακή εξίσωση και να επιφυλαχθούν ορισμένες υπηρεσίες κατ' αποκλειστικότητα στους φορείς της καθολικής υπηρεσίας.
<P>
Θα πρέπει επίσης να διασφαλίσουμε το δικαίωμα στην καινοτομία, ώστε να λαμβάνουμε υπόψη μας την εξέλιξη των αναγκών, τις συνέπειες της ανάπτυξης της κοινωνίας της πληροφορίας και της πάλης ενάντια στους αποκλεισμούς που ενδέχεται να δημιουργηθούν εξαιτίας της.
<P>
Νομίζω ότι θα ήταν λογικότερο να αντιστρέψουμε το βάρος αποδείξεως, αντί να είμαστε μονίμως αναγκασμένοι να αιτιολογούμε τις εξαιρέσεις της απαράβατης αρχής της εσωτερικής αγοράς. Η αποκατάσταση της ισορροπίας στο δημόσιο τομέα, με την προϋπόθεση κάθε περαιτέρω ανάπτυξη της εμπορικής δραστηριότητας να γίνεται με σεβασμό προς το θεμελιώδη στόχο της αειφόρου ανάπτυξης της ευρωπαϊκής κοινωνίας, θα ανταποκρινόταν καλύτερα στις προσδοκίες των πολιτών.

<SPEAKER ID=18 LANGUAGE="FR" NAME="Ainardi">
Κυρία Πρόεδρε, θα ήθελα να κάνω τρεις παρατηρήσεις. Παρατήρηση πρώτη: η νέα οδηγία της Επιτροπής για τις ταχυδρομικές υπηρεσίες αποσκοπούσε, εκ των πραγμάτων, στην πλήρη σχεδόν απελευθέρωση των ταχυδρομικών υπηρεσιών. Το άνοιγμα των πλέον αποδοτικών δραστηριοτήτων των ταχυδρομικών υπηρεσιών στον ανταγωνισμό, θα καταλήξει στο κλείσιμο πολλών ταχυδρομικών γραφείων, στη μείωση και την θέση σε κίνδυνο θέσεων εργασίας, σε κοινωνικό ντάμπινγκ. Όσον αφορά την αναγκαιότητα της περαιτέρω απελευθέρωσης, προβάλλονται δύο λόγοι. Η συνέχιση της διαδικασίας δημιουργίας της μεγάλης απελευθερωμένης ευρωπαϊκής αγοράς, διαβεβαιώνοντας ότι η απελευθέρωση αυτή θα δημιουργήσει θέσεις απασχόλησης. Κανένας όμως δεν γελιέται· οι προτάσεις της Επιτροπής εντάσσονται σε μια πορεία ξεπουλήματος της καθολικής υπηρεσίας!
<P>
Για να πάμε ακόμα πιο μακριά, αναφερόμαστε στην οδηγία του 1997. Αλλά επιτέλους, αν η απελευθέρωση είχε τόσο μεγάλη επιτυχία, γιατί η Επιτροπή δεν έχει ακόμα προβεί σε δημόσια και κριτική αξιολόγηση των συνεπειών της πρώτης φάσης της απελευθέρωσης του τομέα το 1997, όχι μόνον σε επίπεδο απασχόλησης αλλά επίσης και σε επίπεδο παρουσίας των ταχυδρομείων ανά την επικράτεια και σε επίπεδο τιμολογίων, παρ' όλο που επανειλημμένως την έχει ζητήσει το Κοινοβούλιο;
<P>
Δεύτερη παρατήρηση: αμέσως μόλις έγινε γνωστό το δεύτερο σχέδιο οδηγίας, προκλήθηκαν πάρα πολλές αντιδράσεις, από ένα ευρύ, είναι αλήθεια, φάσμα διαφορετικών προσεγγίσεων: η πλειοψηφία των ταχυδρομικών φορέων, όπως επίσης και πολλοί βουλευτές, έκριναν τις προτάσεις που κατατέθηκαν απαράδεκτες. Συνδικαλιστές, ενώσεις καταναλωτών, ταχυδρομικοί φορείς εκμετάλλευσης εξέφρασαν τη γνώμη τους ακόμα και εδώ, στο Στρασβούργο. Οι βουλευτές τριών ομάδων του Κοινοβουλίου μας απηύθυναν πανευρωπαϊκό προσκλητήριο.
<P>
Αυτό το οποίο αποτιμήθηκε, εντούτοις, είναι το πόσο πολύ δεμένοι είναι οι πολίτες με το ταχυδρομικό τους γραφείο. Τι κρύβεται πίσω από τη συγκεκριμένη αυτή έννοια; Όλα όσα αντιπροσωπεύει το ταχυδρομείο, ως οργανικό στοιχείο μιας αρμονικής χωροταξίας και κοινωνικής συνοχής. Στο Σώμα, συζητάμε διαρκώς για κοινωνική συνοχή! Η λέξη αυτή θα πρέπει να αποκτήσει συγκεκριμένο αντίκρισμα, το ίδιο και πολλές άλλες εξάλλου. Και νομίζω ότι αυτό ακριβώς συνέβαλε στην απόσυρση των πιο οπισθοδρομικών διατάξεων της οδηγίας που πρότεινε ο Επίτροπος Bolkestein. Πράγματι, οι τροπολογίες της επιτροπής περιφερειακής πολιτικής, μεταφορών και τουρισμού, το γεγονός ότι ελήφθησαν υπόψη οι γνωμοδοτήσεις της Επιτροπής Βιομηχανίας, Εξωτερικού εμπορίου, Έρευνας και Ενέργειας και της Επιτροπής Απασχόλησης και Κοινωνικών Υποθέσεων, ακυρώνουν την έννοια των ειδικών υπηρεσιών.
<P>
Είμαι πολύ ικανοποιημένη, διότι η εν λόγω έννοια των ειδικών υπηρεσιών επεδίωκε, εν πάση περιπτώσει, να εκτοπίσει τις νέες τεχνολογίες από την καθολική υπηρεσία. Ο κατ' αποκλειστικότητα ανατιθέμενος τομέας επεκτάθηκε από το προτεινόμενο όριο των 50 γραμμαρίων στα 150 γραμμάρια, τα τιμολόγια τετραπλασιάστηκαν αντί να αυξηθούν κατά δυόμισι φορές όπως πρότεινε η Επιτροπή· οι ημερομηνίες εφαρμογής της νέας οδηγίας και της μεταφοράς της μετατέθηκαν στο μέλλον και θεωρώ σημαντικό το γεγονός ότι δεν γίνεται πλέον αναφορά στο ενδεχόμενο νέας απελευθέρωσης και, επιπλέον, υπάρχει η απαίτηση να γίνει ένας πραγματικός απολογισμός.
<P>
Τρίτη και τελευταία παρατήρηση, τέλος: πράγματι οφείλουμε να υπογραμμίζουμε τα βήματα αυτά, πράγματι συνιστούν μια σημαντική αντίσταση στο αρχικό σχέδιο· θα πρέπει όμως παράλληλα να έχουμε επίγνωση ότι έχουμε περάσει σε μια νέα φάση της απελευθέρωσης του τομέα των ταχυδρομικών υπηρεσιών. Αντιθέτως προς άλλους συναδέλφους, δεν χαίρομαι καθόλου γι' αυτό. Θα πρέπει λοιπόν να συνεχίσουμε να επαγρυπνούμε. Θα πρέπει να μην αποδεχτούμε καμία αρνητική συνέπεια στην απασχόληση και στα ταχυδρομικά γραφεία, το ίδιο και στα τιμολόγια, αφού τα τιμολόγια πρέπει να θεωρηθούν πλεονέκτημα, όπως μας λένε! Το Κοινοβούλιό μας όμως πρέπει επίσης να επεξεργαστεί την έννοια μιας ποιοτικής καθολικής υπηρεσίας στην Ευρωπαϊκή Ένωση, η οποία θα ανταποκρίνεται στις απαιτήσεις του αιώνα μας.
<P>
Η οικονομική και κοινωνική ανάπτυξη επιφέρει μια έκρηξη των αναγκών πρόσβασης στην πληροφόρηση. Το ζήτημα της πρόσβασης όλων στους διάφορους τρόπους μεταβίβασης της ροής της πληροφόρησης είναι ένα σημαντικό οικονομικό και κοινωνικό ζήτημα. Η πρόσβαση όμως όλων των πολιτών στους εν λόγω τρόπους μεταβίβασης δεν είναι δυνατή μέσα σε ένα πλαίσιο άγριου ανταγωνισμού. Η πολυσυζητημένη στη Λισσαβόνα σύγχρονη οικονομία χρειάζεται μια σύγχρονη καθολική υπηρεσία, η οποία θα αναπτυχθεί στον αντίποδα του δόγματος της απελευθέρωσης.
<P>
Λαμβάνοντας υπόψη τις αλλαγές που έγιναν στο αρχικό σχέδιο και το γεγονός ότι περνάμε σε μια νέα φάση της απελευθέρωσης, θα απόσχω τελικά από την ψηφοφορία επί της έκθεσης του κ. Ferber.

<SPEAKER ID=19 NAME="Collins">
Κυρία Πρόεδρε, ελπίζω ότι η μεγάλη πλειοψηφία των μελών του Ευρωπαϊκού Κοινοβουλίου θα αποδεχθεί τις συστάσεις της Επιτροπής Περιφερειακής Πολιτικής, Μεταφορών και Τουρισμού σχετικά με τη μελλοντική διαχείριση των ταχυδρομικών υπηρεσιών εντός της Ευρωπαϊκής Ένωσης. Το μεγαλύτερο άνοιγμα των ταχυδρομικών υπηρεσιών στον ανταγωνισμό είναι μία από τις συστάσεις της Επιτροπής Μεταφορών. Ωστόσο, οφείλουμε να αναγνωρίσουμε ότι ο αχαλίνωτος ανταγωνισμός στον τομέα των ταχυδρομικών υπηρεσιών θα επιφέρει σοβαρή μείωση της ποιότητας των εν λόγω υπηρεσιών στην ύπαιθρο και στην περιφέρεια της Ευρωπαϊκής Ένωσης .
<P>
Επομένως, συνιστάται οι παροχείς καθολικών ταχυδρομικών υπηρεσιών εντός της Ένωσης να είναι σε θέση να παραδίδουν όλα τα ταχυδρομικά είδη που ζυγίζουν λιγότερο από 150 γραμμάρια. Τούτο θα έχει ως αποτέλεσμα την προάσπιση της ποιότητας και της συνέχισης της κανονικότητας των παραδόσεων των ταχυδρομικών υπηρεσιών. Οι ιδιωτικοί φορείς θα μπορούν επίσης να παραδίδουν επιστολές με τιμή τετραπλάσια από την τιμή μιας κανονικής επιστολής.
<P>
Θα πρέπει να είναι σαφές ένα συγκεκριμένο θέμα, όταν συζητούμε αυτήν τη νέα οδηγία. Υπήρξε πλήρης και απόλυτη διαβούλευση μεταξύ όλων των ενδιαφερομένων μερών στον τομέα των ταχυδρομικών υπηρεσιών στην Ευρώπη σχετικά με τις ειδικές διατάξεις της εν λόγω οδηγίας. Προς ικανοποίησή μου, αυτές οι προτάσεις που προήλθαν από την Επιτροπή Μεταφορών του Ευρωπαϊκού Κοινοβουλίου είναι ρεαλιστικές και πραγματιστικές. Θα διασφαλίσουν την οικονομική βιωσιμότητα του περιφερειακού ταχυδρομικού δικτύου στη χώρα μου και σε άλλες αγροτικές και απομακρυσμένες περιοχές της Ευρωπαϊκής Ένωσης. Οι τακτικές ταχυδρομικές παραδόσεις πρέπει να θεωρηθούν απαραίτητο οικονομικό και κοινωνικό στοιχείο των χωριών και πόλεων της υπαίθρου.
<P>
Θα ήθελα να είμαι ιδιαίτερα σαφής για ένα συγκεκριμένο θέμα. Αν υπάρχει ανεξέλεγκτος ανταγωνισμός στην παροχή ταχυδρομικών υπηρεσιών στην Ευρώπη, τότε οι προσοδοφόρες αστικές περιοχές θα επιλέγονται από τους ιδιωτικούς φορείς εις βάρος των φτωχότερων και λιγότερο κερδοφόρων περιοχών της υπαίθρου. Δεν μπορούμε, κυρία Πρόεδρε, κύριε Επίτροπε, και δεν θα ανεχθούμε μια τέτοια κατάσταση. Γι' αυτό, καλώ όλους τους βουλευτές να υποστηρίξουν τις τροπολογίες που υπέβαλε η Επιτροπή Μεταφορών του Κοινοβουλίου σε σχέση με τη μελλοντική διαχείριση και τον τρόπο λειτουργίας των ταχυδρομικών υπηρεσιών στην Ευρώπη.

<SPEAKER ID=20 LANGUAGE="IT" NAME="Dell'Alba">
Κυρία Πρόεδρε, κύριε Επίτροπε, κυρίες και κύριοι συνάδελφοι, καταρχάς θα ήθελα να εκφράσω τη χαρά μου, επειδή αυτή η συζήτηση πραγματοποιείται σήμερα και όχι κατά την περίοδο συνόδου του Ιανουαρίου, παρότι υπήρξε μια μικρή αναμέτρηση δυνάμεων μεταξύ των Ομάδων, η οποία λύθηκε με τον τρόπο που αμφισβητούμε. Πιστεύω ότι συλλέγουμε τώρα τους καρπούς μιας σοφής απόφασης, που μπορεί να κάνει τον σημαντικό αυτό φάκελο να προχωρήσει. Η Προεδρία ήταν αποφασισμένη να τον εξετάσει και σκόπευε να το κάνει πριν ακόμη από το τέλος της εντολής της. Αν μπορέσουμε να συμβάλουμε σ' αυτό με αποτελεσματικό τρόπο, θα είναι πάντως ένα βήμα μπροστά προς τη σωστή κατεύθυνση. Είναι ένας φάκελος που άξιζε να προαχθεί με ταχύτητα.
<P>
Το λέω αυτό με πολλή ειλικρίνεια, δεδομένου ότι για το συγκεκριμένο θέμα εμείς οι Ιταλοί Ριζοσπάστες πιστεύουμε, αντίθετα, ότι η πρόταση της Επιτροπής και του Επιτρόπου Bolkestein ήταν απόλυτα λογική και οδηγούσε τόσο σε ένα σταδιακό άνοιγμα της αγοράς στον ανταγωνισμό όσο και στον καθορισμό, ωστόσο, βέβαιων προθεσμιών για όλους τους φορείς· ήταν, επομένως, μια πρόταση που δεν μπορούσε να θεωρηθεί τόσο φιλελεύθερη όσο άκουσα να λένε.
<P>
Η έκθεση Ferber μου φαίνεται, αντίθετα, ότι περιέχει στοιχεία που χειροτερεύουν την πρόταση. Προβλέπει, για την ακρίβεια, ένα ελάχιστο περαιτέρω άνοιγμα της αγοράς και αφήνει πλήρη αβεβαιότητα για τα μελλοντικά βήματα, ενώ, όσον αφορά την καθολική υπηρεσία, το παράδειγμα της Σουηδίας θα πρέπει να καθησυχάσει όλους όσους πιστεύουν ότι η ιδιωτικοποίηση σημαίνει την εξαφάνισή της. Δεν συμβαίνει κάτι τέτοιο και ούτε πρέπει να συμβεί. Πρέπει να βάλουμε καλά στο μυαλό μας ότι οι ταχυδρομικές υπηρεσίες και, γενικά, η υλικοτεχνική υποδομή θα αποτελέσουν κατά τα επόμενα χρόνια μία από τις θεμελιώδεις βάσεις για την ανάπτυξη της new economy και ότι, αν εμμείνουμε στην υπεράσπιση του status quo για να υποστηρίξουμε ισχυρά μονοπωλιακά και συνδικαλιστικά συμφέροντα, απειλούμε χιλιάδες θέσεις εργασίας. Αυτό έρχεται σε ανοιχτή αντιπαράθεση με τα όσα προσδιόρισαν τα ευρωπαϊκά όργανα στη Λισαβόνα.

<SPEAKER ID=21 LANGUAGE="NL" NAME="Van Dam">
Κυρία Πρόεδρε, κύριε Επίτροπε, υποτίθεται ότι η εσωτερική αγορά στην Ευρωπαϊκή Ένωση έχει ολοκληρωθεί εδώ και χρόνια. Παρόλα αυτά, ο προστατευτισμός συνεχίζεται. Αυτό συμβαίνει οπωσδήποτε στον τομέα των ταχυδρομείων. Τη στιγμή που παρατηρείται ταχεία ανάπτυξη των ηλεκτρονικών επικοινωνιών, όπως του ηλεκτρονικού ταχυδρομείου, βλέπουμε τα πρώην κρατικά μονοπώλια να στρέφονται προς το εσωτερικό. Η σταδιακή εισαγωγή του ανταγωνισμού στο χώρο των ταχυδρομείων είναι ένα θετικό βήμα προκειμένου να αναγνωρισθεί η κοινωνική λειτουργία που επιτελούν. Γι' αυτό η Ευρωπαϊκή Επιτροπή δεν πρότεινε σε δεύτερη φάση τη γενική ελευθέρωση του τομέα των ταχυδρομείων. Στην πρόταση του Επιτρόπου Bolkestein, περισσότερα από τα δύο τρίτα του τομέα θα παραμείνουν στα μονοπώλια. Αυτό όμως δεν είναι αρκετό για καμιά δεκαριά εθνικές ταχυδρομικές επιχειρήσεις. Ασκώντας μαζικές πιέσεις κατόρθωσαν να πείσουν την πλειοψηφία του σώματος, να τηρήσει ακόμη πιο επιφυλακτική στάση. Οι πολιτικές ομάδες που θέλουν να αυτοπαρουσιάζονται ως προοδευτικές είναι αυτές που αντιδρούν ανασταλτικά. Όταν μάλιστα πληροφορούμαι ότι τα μονοπώλια εναντιώνονται, έχω την αίσθηση ότι ρωτάμε τη γαλοπούλα ποια είναι η γνώμη της για το χριστουγεννιάτικο δείπνο. Τα μονοπώλια αποκομίζουν τα κέρδη της αγοράς και με τα χρήματα αυτά εξαγοράζουν ιδιωτικές επιχειρήσεις. Οι εμπειρίες που έχουν συναχθεί, εκτός άλλων, στη Σουηδία και στις Κάτω Χώρες αποδεικνύουν ότι οι αντιρρήσεις κατά της απελευθέρωσης της ταχυδρομικής αγοράς είναι αβάσιμες. Δεν προέκυψε αποκλεισμός των διευθύνσεων σε απομακρυσμένες περιοχές ενώ η απασχόληση ανακάμπτει μετά τις απαραίτητες επιχειρήσεις προαγωγής της αποτελεσματικότητας. Το χειρότερο πράγμα που θα μπορούσε να αποφασίσει αυτή την εβδομάδα το Ευρωπαϊκό Κοινοβούλιο είναι να μην ορίσει προθεσμία για τη δεύτερη φάση. Παρόλο που το βήμα που θα ήθελα να κάνει σήμερα το Κοινοβούλιο είναι πάρα πολύ μικρό, ας φροντίσουμε τουλάχιστον να μπορέσει να γίνει μια αρχή μετά από λίγα χρόνια. Στα πλαίσια μιας κατάστασης θεμιτού ανταγωνισμού, τα μονοπώλια θα μπορούσαν να δείξουν ότι ξέρουν να κάνουν τη δουλειά τους.

<SPEAKER ID=22 NAME="Stenmarck">
Κυρία Πρόεδρε, προέρχομαι από μία χώρα η οποία έχει πραγματοποιήσει την περισσότερη απορύθμιση στον τομέα των ταχυδρομείων. Η χώρα μου επίσης είναι συγχρόνως αυτή στην οποία παραδίδεται στους παραλήπτες ο μεγαλύτερος αριθμός επιστολών μία ημέρα αφού αυτές ταχυδρομηθούν. Καμία άλλη χώρα εντός της Ευρωπαϊκής Ένωσης δεν διαθέτει τόσο ταχεία διανομή των επιστολών από το εξωτερικό. Όλα αυτά τα δεδομένα σχετίζονται μεταξύ τους. Παρόλο που η πρώην δεσπόζουσα κρατική σουηδική επιχείρηση παραμένει ιδιαίτερα μεγάλη, ο διαρκώς αυξανόμενος ανταγωνισμός από άλλες 50 εταιρείες σήμερα είχε ως αποτέλεσμα να υποχρεωθεί η επιχείρηση αυτή να καταστεί σαφώς πιο αποτελεσματική από ό,τι στο παρελθόν. Μία τέτοια επιτυχία εύχομαι και για τα άλλα κράτη μέλη της Ένωσης.
<P>
Θα ήθελα εν συντομία να αναφερθώ στην πρόδηλη υποκρισία που παρατηρείται σε αυτόν τον τομέα. Η βρετανική Royal Mail και η γαλλική La Poste, για να αναφέρω δύο παραδείγματα, είναι κατά κάθε μορφής ανταγωνισμού στο Ηνωμένο Βασίλειο και αντίστοιχα στη Γαλλία. Παρόλα αυτά και οι δύο αυτές επιχειρήσεις θέλουν να κατακτήσουν μερίδια της αγοράς σε χώρες όπου εφαρμόστηκε η απορύθμιση. Θα ήταν πραγματικά σκόπιμο να πραγματοποιήσει η Ευρωπαϊκή Επιτροπή μία έρευνα σχετικά με το κατά πόσο είναι θεμιτό επιχειρήσεις οι οποίες αρνούνται σε άλλες επιχειρήσεις την πρόσβαση στις αγορές τους να είναι σε θέση να κατακτούν μερίδια σε αγορές οι οποίες έχουν απορυθμιστεί.
<P>
Θα ήθελα να ολοκληρώσω ευχαριστώντας τον εισηγητή Ferber για τις σημαντικές προσπάθειες που πραγματοποίησε προκειμένου να βρεθεί μία συμβιβαστική λύση. Δεν υπάρχει σκιά αμφιβολίας για τις καλές του προθέσεις, ωστόσο δεν είχαν και άλλοι την αναγκαία βούληση προκειμένου να βρεθεί μία λύση. Η πρόταση που συζητούμε σήμερα δεν θεωρώ ότι αποτελεί συμβιβαστική λύση. Συμβιβαστική λύση θα είχαμε εφόσον υπήρχε καταληκτική ημερομηνία για την εφαρμογή της φιλελευθεροποίησης. Εφόσον η ημερομηνία αυτή είναι αργότερα από το 2007 για παράδειγμα πιστεύω ότι οι σχετικές ρυθμίσεις δεν θα έχουν κανένα απολύτως νόημα. Εάν γίνει κάτι τέτοιο, η αγορά θα έχει επιλύσει η ίδια το πρόβλημα. Γι' αυτό δεν υπάρχει κανένας λόγος σήμερα να υποστηρίξουμε μία τέτοια τροπολογία, ειδάλλως θα αναγκαστούμε να καταψηφίσουμε την έκθεση.

<SPEAKER ID=23 LANGUAGE="DE" NAME="Piecyk">
Κυρία Πρόεδρε, η ταχυδρομική οδηγία του 1997 προέβλεπε το σταδιακό και ελεγχόμενο άνοιγμα των ταχυδρομικών αγορών για τις ιδιωτικές επιχειρήσεις. Τούτο δεν αμφισβητείται από το Σώμα. Παράλληλα, η ταχυδρομική οδηγία προέβλεπε τη διατήρηση μιας υψηλής ποιότητας καθολικής υπηρεσίας. Περί αυτού ακριβώς πρόκειται! Η καθολική υπηρεσία χρήζει χρηματοδότησης, κάτι που έχει ήδη λεχθεί πάρα πολλές φορές. Η Επιτροπή δήλωνε τότε ότι υποβάλλονται μελέτες και στοιχεία, για το ποιες είναι οι επιπτώσεις της. Μέχρι σήμερα δεν τα έχουμε λάβει.
<P>
Παραμένει λοιπόν ακόμη ένα τμήμα της ερώτησης ανοιχτό, τι και σε ποια έκταση χρειάζεται τελικά μια καθολική υπηρεσία και η δεσμευμένη περιοχή για να χρηματοδοτήσει μια σταθερή και καλή καθολική υπηρεσία; Επομένως, θα είναι καλό, εάν το Κοινοβούλιο δεν συνταχθεί με τη στρατηγική διελκυστίνδας της Επιτροπής, η οποία την πρότεινε, και εμμείνει στη στρατηγική ενός ελεγχόμενου και σταδιακού ανοίγματος των ταχυδρομικών αγορών. Αγαπητέ Markus, όσον αφορά την απασχόληση, έχουμε διαφορετική άποψη. Και βέβαια οι ταχυδρομικές υπηρεσίες δεν είναι πρόγραμμα απασχόλησης. Αλλά αυτό το Κοινοβούλιο, και η Ευρώπη έχουν ευθύνη για την απασχόληση και τις κοινωνικές συνθήκες, υπό τις οποίες λειτουργούν οι ταχυδρομικές υπηρεσίες. Δεν μπορεί να μας είναι αδιάφορο, πόση και με ποια ποιότητα, εάν δημιουργούνται νέες θέσεις εργασίας στις νέες επιχειρήσεις καθώς και ποιες θέσεις εργασίας εξακολουθούν να διατηρούν οι παραδοσιακοί παροχείς ταχυδρομικών υπηρεσιών. Αυτό πρέπει να είναι επίσης το μέλημά μας. Georg και Markus, θα το πω: Όταν ο ταχυδρόμος χτυπήσει μια φορά το κουδούνι, ή πιθανόν δύο φορές, τότε φυσικά αυτό δεν είναι η τελευταία κοινωνική βαθμίδα της Ευρώπης. Αλλά όταν χαίρεται η γιαγιά, όταν έρχεται κάποιος φιλικός ταχυδρόμος, κάτι που συγκαταλέγεται σε υψηλής ποιότητας ταχυδρομικές υπηρεσίες, τότε αυτό δεν πρέπει να μας λυπεί, αλλά να μας χαροποιεί. Θα ήθελα να ευχαριστήσω θερμά τον Markus Ferber, επειδή επέδειξε πραγματικά πολύ, μα πολύ μεγάλη διάθεση συμβιβασμού, για να καταφέρουμε να βάλουμε από κοινού τα πράγματα σε κάποια σειρά. Παραμένει σε αυτό - νομίζω - και σε αυτό η Επιτροπή έχει κάθε είδους στήριξη. Εάν πρόκειται να παρουσιάσει κάποια καθολική υπηρεσία υψηλής ποιότητας ως δυναμική ιδέα για το μέλλον της Ευρώπης, τότε θα την στηρίξουμε, διαφορετικά όχι.
<P>
(Χειροκροτήματα)

<SPEAKER ID=24 NAME="Attwooll">
Κυρία Πρόεδρε, κύριοι εκπρόσωποι του Συμβουλίου, κύριε Επίτροπε, κατανοώ τις επιθυμίες που εξέφρασαν ορισμένοι συνάδελφοί μου για μια τελική ημερομηνία και για μεγαλύτερη απελευθέρωση. Δεν είμαι αντίθετη επί της αρχής σε καμία από τις δύο επιθυμίες, αλλά με ενδιαφέρει επίσης η διατήρηση μιας ποιοτικής, οικονομικά προσιτής και γνήσια καθολικής υπηρεσίας.
<P>
Υποστηρίζω το όριο των 150 γραμμαρίων για λόγους προφύλαξης. Στο Ηνωμένο Βασίλειο, πολλές περιοχές έχουν την τύχη να απολαμβάνουν μία υπηρεσία πολύ υψηλότερου επιπέδου από αυτή που απαιτεί η τρέχουσα οδηγία, αλλά ορισμένες πτυχές των υπηρεσιών μας απειλούνται ήδη, ιδίως τα ταχυδρομεία στις αγροτικές περιοχές, τα οποία έχουν ιδιαίτερα ζωτική σημασία για τη δική μου περιφέρεια στη Σκωτία. Κανείς δεν έχει καταφέρει μέχρι τώρα να με καθησυχάσει για τις συνέπειες που θα έχει η πρόταση της Επιτροπής και στις δύο αυτές πτυχές, γι' αυτό όχι μόνο υποστηρίζω το συμβιβασμό των 150 γραμμαρίων, αλλά επίσης ζητώ να γίνει ενδελεχής αναθεώρηση, ή αναθεωρήσεις, των επιπτώσεων επί της παροχής καθολικής υπηρεσίας προτού διατυπωθεί κάποια άλλη πρόταση, ή προτάσεις.
<P>
Αν, όπως έχουμε πληροφορηθεί, η ΕΕ ετοιμάζεται να μελετήσει με ιδιαίτερο τρόπο τον αθλητισμό, γιατί να μη μελετήσει και τις ταχυδρομικές υπηρεσίες ιδιαιτέρως; Ο αθλητισμός είναι δουλειά για ορισμένους και ψυχαγωγία για πολλούς, αλλά οι ταχυδρομικές υπηρεσίες, μπορεί μεν να είναι δουλειά για πολλούς, αλλά είναι πραγματικά πηγή ζωής για όλους μας.

<SPEAKER ID=25 LANGUAGE="NL" NAME="Bouwman">
Κυρία Πρόεδρε, κύριε Επίτροπε, θα ήθελα να μιλήσω για το θέμα αυτό εξ ονόματος της πολιτικής ομάδας των Πρασίνων και να συγχαρώ κυρίως τον κ. Ferber και τον κ. Jarzembowski για την πολιτική ευελιξία που επέδειξαν και τον συνεισηγητή μας, κ. Simpson, για το σθένος του.
<P>
Στις ολλανδικές εφημερίδες, ο κ. Bolkestein επέκρινε πρόσφατα του Γάλλους κατηγορώντας τους για αντιφιλελεύθερη συμπεριφορά, τουλάχιστον αυτό αναφερόταν στην πρώτη σελίδα μιας εφημερίδας. Αντιστρέφοντας τα πράγματα, θα μπορούσα να επικρίνω τον Επίτροπο γιατί στην ουσία δεν εφάρμοσε το ολλανδικό συναινετικό μοντέλο σ' αυτή την κατάσταση, γιατί δεν συνειδητοποίησε τις κοινωνικές συνέπειες που έχει μια παρόμοια πρόταση ελευθέρωσης. Γιατί μπορεί κανείς να μιλάει για γεγονότα και ενδεχομένως να έχει δίκιο με τον τρόπο με τον οποίο αναφέρθηκε στο θέμα ο κ. Sterkx, για την εξέλιξη της τεχνολογίας, για τον τρόπο με τον οποίο αλλάζει ο τομέας, για το ρόλο των κρατικών επιχειρήσεων, για τον τρόπο με τον οποίο η Deutsche Post εξαγοράζει την DHL, κλπ., αυτό όμως δεν σημαίνει ότι δικαιώνεται. Πιστεύω ότι είναι σημαντικό να δικαιωθεί κανείς στο Σώμα. Πιστεύω επίσης ότι κάνουμε μάλλον ένα βήμα προς τα πίσω παρά προς τα εμπρός.
<P>
Από πολλές πλευρές ακούστηκε η κατηγορία, την οποία υποστηρίζω ανεπιφύλακτα, ότι δεν πραγματοποιήθηκαν μελέτες των επιπτώσεων. Εκεί που υπήρξαν μελέτες των επιπτώσεων, προέκυψε κυρίως ότι δεν μελετήθηκαν καλά οι κοινωνικές πτυχές, ούτε όσον αφορά την κοινωνική συνοχή, ούτε όσον αφορά την απασχόληση, ούτε όσον αφορά τις ειδικές υπηρεσίες κλπ. Επίσης, οι διαβουλεύσεις με τους κοινωνικούς εταίρους ήταν απλά ανεπαρκείς και ενόψει όλων αυτών η πολιτική μου ομάδα θα υποστηρίξει ρητά τις προτάσεις. Με άλλα λόγια, θα υποστηρίξει τη σταδιακή ελευθέρωση και το γεγονός αυτό με φέρνει παρεμπιπτόντως σε ένα άλλο θέμα. Ως εισηγητής της κοινοβουλευτικής μας επιτροπής για τις κοινωφελείς υπηρεσίες πιστεύω ότι είναι σαφές ότι θα πρέπει να εξετάσουμε με κριτική στάση τις εξελίξεις αυτές.

<SPEAKER ID=26 LANGUAGE="DE" NAME="Markov">
Κύρια Πρόεδρε, κύριε εισηγητή, είχατε απόλυτο δίκιο, όταν αναφέρατε τις αξίες: ευνοϊκές τιμές, υψηλή ποιότητα, υψηλός βαθμός διάθεσης, ως προς αυτά είμαστε σύμφωνοι. Λησμονήσατε ωστόσο ένα χαρακτηριστικό γνώρισμα. Από κοινωνικοοικονομική πλευρά είμαστε υποχρεωμένοι να φροντίζουμε και για υψηλό επίπεδο απασχόλησης. Επειδή συμμεριζόμαστε αυτές τις αξίες, αυτή η Ευρωπαϊκή Επιτροπή, αυτή η επιτροπή εξέδωσε την απόφασή της, όπως την εξέδωσε, και θα έπρεπε να ευχαριστήσω τον απόλυτο υπέρμαχο των ιδιωτικοποιήσεων και απόλυτο ρεαλιστή, κύριο Bolkestein.
<P>
Όποιος προσέρχεται τόσο άσχημα προετοιμασμένος σε μια διαπραγμάτευση, όποιος δεν υπέβαλε την απαιτούμενη έκθεση σχετικά με τις επιπτώσεις από το 1997, όποιος επιχειρηματολογεί ιδεολογικά - θα επιτύχουμε τους στόχους που αναφέρατε μόνο, εάν απελευθερώσουμε, απελευθερώσουμε, απελευθερώσουμε - δεν χρειάζεται να απορεί, εάν τσακίσει τα μούτρα του! Η αρχική σας έκθεση, κύριε Ferber, βασιζόταν σε μεγάλο βαθμό σε αυτή του κυρίου Bolkestein, και πρέπει να σας πω, ότι σας είμαι ευγνώμων, επειδή τελικά επικράτησε η λογική.
<P>
Απλά νομίζω ότι ο συμβιβασμός, ο οποίος πλέον επετεύχθη, πρόκειται να λάβει υπόψη του αυτές τις αξίες. Είμαι ιδιαίτερα χαρούμενος για το ότι η απόρριψη της συνολικής απελευθέρωσης των υπηρεσιών ταχυμεταφοράς και του διασυνοριακού ταχυδρομείου είναι πλέον δεδομένη. Χαίρομαι επειδή δεν υπάρχει κανένας ειδικός ορισμός για τις ειδικές υπηρεσίες. Χαίρομαι για το ότι δεν ισχύει καμιά προθεσμία για την απελευθέρωση, επειδή από κοινωνικοοικονομική πλευρά ο απώτερος στόχος πρέπει να είναι η παροχή στους πολίτες τακτικών ταχυδρομικών υπηρεσιών. Νομίζω ότι η ασφάλεια της καθολικής υπηρεσίας είναι ο μοναδικός δρόμος για να επιτύχει πραγματικά.
<P>
Δεν είμαι εκ των προτέρων κατά της αγοράς ή της απελευθέρωσης, αλλά η απαίτηση που ετέθη, για τακτική ανάλυση, ποιοτική, αργή, λαμβάνοντας υπόψη όλες τις επιπτώσεις, δεν υλοποιήθηκε, και για το λόγο αυτό μπορώ να αποδεχθώ τον παρόντα συμβιβασμό.

<SPEAKER ID=27 LANGUAGE="IT" NAME="Nobilia">
Κυρία Πρόεδρε, κύριε Επίτροπε, εκτιμούμε και ειλικρινά συμμεριζόμαστε τη διαθεσιμότητα και τον ζήλο που επέδειξε ο εισηγητής κατά την επιτέλεση αυτής της εργασίας του, στις αιτιολογικές σκέψεις της οποίας δηλώνει ότι ήταν αναγκασμένος, για να συγκεντρώσει μια πλειοψηφία, να αναζητήσει έναν συμβιβασμό μεταξύ εκατοντάδων, κατά μεγάλο μέρος ομοιογενών τροπολογιών.
<P>
Πράγματι, δεν πιστεύουμε ότι υπάρχει άλλος ορθός τρόπος να διευθετηθεί ένα τόσο πολύπλοκο και ταυτόχρονα τόσο παράδοξο ζήτημα, η πολυπλοκότητα του οποίου οφείλεται στον αντίκτυπό του σε δεκαπέντε διαφορετικές εθνικές καταστάσεις που έχουν ωστόσο τα ίδια προβλήματα, τη διατήρηση μιας ποιοτικής καθολικής υπηρεσίας και τουλάχιστον τη σταθερότητα του επιπέδου απασχόλησης, και η παραδοξότητα εκδηλώνεται με τα αλληλοσυγκρουόμενα μεταρρυθμιστικά πρότυπα που προτείνει η Επιτροπή. Παραδείγματα είναι οι χρονικές προθεσμίες της πρότασής της και της θέσης της σε ισχύ, η άγνοια του αντίκτυπου της πρώτης οδηγίας και οι αιχμαλωτιστικοί συλλογισμοί, που στερούνται οποιασδήποτε βάσης, για το μέλλον της μεταρρύθμισης αρχίζοντας από την πτυχή της απασχόλησης και της ποιότητάς της, η διατήρηση επαρκούς καθολικής υπηρεσίας και η υλική αδυναμία υλοποίησής της χωρίς προσφυγή στο ταμείο αντιστάθμισης.
<P>
Έπ' αυτού θα μπορούσε να πει κάτι η Ισπανία, η οποία συνέστησε το προαναφερόμενο ταμείο και το χρησιμοποίησε, και συγκεκριμένα να μιλήσει για τις αμφίβολες νομικές βάσεις που παρουσιάζει το ταμείο, για τα πλασματικά κριτήρια όσον αφορά τη σύστασή του, για τις κατά προαίρεση τριτεγγυήσεις της εφαρμογής του. Εξάλλου, δεν γίνεται αναφορά στα γεωμορφολογικά χαρακτηριστικά των διάφορων χωρών και στη συνακόλουθη διαφοροποίηση του κόστους της καθολικής υπηρεσίας, ενώ υπάρχει ισότητα ως προς τους παρόχους.
<P>
Έχει δίκιο ο εισηγητής, λοιπόν, που δηλώνει ότι η συναίνεση που επιτεύχθηκε είναι η μόνη δυνατή. Διαφορετικά, θα υπήρχε μια καθόλου διαφανής και άοσμη κατάχρηση, ικανοποιητική μόνο όσον αφορά το δυνατό escamotage των ειδικών υπηρεσιών προς την αγορά στα χέρια ιδιωτών. Σε σχέση με αυτό το τελευταίο θέμα, δεν θα ήταν άσχημα αν η Επιτροπή αναλάμβανε μια έρευνα για να εξακριβώσει αν δημιουργείται σήμερα στην Ευρώπη, ενώπιον της διαδικασίας απελευθέρωσης από τα δημόσια ταχυδρομικά μονοπώλια, ένα ιδιωτικό ταχυδρομικό μονοπώλιο και να επισημάνει ποια είναι, κατά τη γνώμη τους, οι μέγιστες αποδεκτές συγκεντρώσεις.

<SPEAKER ID=28 LANGUAGE="NL" NAME="Peijs">
Κυρία Πρόεδρε, σήμερα θα μιλούσαμε για ένα μικρό βήμα προς την απελευθέρωση των ταχυδρομείων. Δεν έχω ξαναδεί κανένα θέμα που να έχει σχέση με την εσωτερική αγορά και να συνοδεύεται από τόση παραπληροφόρηση, συναισθηματική φόρτιση και από βαριές κατηγορίες εκατέρωθεν. Μία από τις κατηγορίες αυτές πλήττει τις χώρες οι οποίες υπερασπίζονται τώρα την απελευθέρωση χωρίς όμως να έχουν κάνει τίποτα στην επικράτειά τους. Οι ισπανοί συνάδελφοι μας λένε - και θα ήθελα να μου πει ο Επίτροπος εάν έχουν δίκιο - ότι η Ισπανία έχει εφαρμόσει πλήρως την οδηγία του 1997, ότι οι διάφοροι άλλοι δεν έχουν κάνει τίποτα και ότι ακριβώς αυτοί που δεν έχουν κάνει τίποτα θέλουν τώρα να κάνουν τεράστια βήματα.
<P>
Κύριε Bolkestein, η Επιτροπή είναι ο θεματοφύλακας των συνθηκών. Είναι αλήθεια αυτό που λένε και, εάν ναι, τι κάνατε; Επιπλέον θα ήθελα πάρα πολύ να κάνετε μία συνοπτική παρουσίαση του τρόπου με τον οποίο εφαρμόζεται η παλαιά οδηγία. Η στάση των Ισπανών στο θέμα αυτό έχει καθοριστική σημασία.
<P>
Η παραπληροφόρηση αφορά εκείνους που είναι υπέρμαχοι της απελευθέρωσης. Λέγεται ότι κατ' αυτό τον τρόπο τάσσονται αυτομάτως κατά της καθολικής υπηρεσίας. Αυτό απλά δεν αληθεύει. Αντίθετα μάλιστα, η ιδέα της καθολικής υπηρεσίας είναι ευφυέστατη για την αντιμετώπιση προβλημάτων που έχουν σχέση με δυσπρόσιτες περιοχές της υπαίθρου με τη σύναψη καλών συμφωνιών και ενδεχομένως με την ίδρυση ταμείων αντιστάθμισης. Είμαι απολύτως κατά των μονοπωλίων τα οποία δεν ανέχονται κανέναν στην αγορά της χώρας τους αλλά διεκδικούν το δικαίωμα να κάνουν τα ψώνια τους σε ελευθερωμένες αγορές. Ποιος μοιράζει το ταχυδρομείο στη Σουηδία; Ποιος μπορεί να συμμετάσχει στη Σουηδία στον ανταγωνισμό στους κόλπους μιας ελεύθερης αγοράς; Τα βρετανικά ταχυδρομεία, το αγαπημένο παιδί του κ. Simpson. Ο κ. Simpson κατέθεσε μία τροπολογία σχετικά με τη σχέση δημοσίου-ιδιωτικού τομέα. Για να είναι όμως βέβαιος ότι κανείς δεν θα μπορέσει να κάνει κάτι μ' αυτήν της έδωσε το χαρακτήρα αιτιολογικής σκέψης και όχι άρθρου. Ευτυχώς που έχουμε μια οδηγία η οποία επιβάλλει τη διαφάνεια στις δημόσιες επιχειρήσεις και σας διαβεβαιώνω ότι θα υπάρξει ιδιαίτερα αυστηρή επίβλεψη για το ενδεχόμενο διασταυρούμενων ενισχύσεων. Δεν πρέπει πλέον να διατίθεται δημόσιο χρήμα για ψώνια σε ελευθερωμένες αγορές. Να δουλέψετε στη δική σας αγορά. Προσδοκώ από τον Επίτροπο να δεσμευτεί ότι θα επιβλέψει αυστηρά την κατάσταση μαζί με τον Επίτροπο Monti.
<P>
Μια τελευταία παρατήρηση: έχω απογοητευθεί πάρα πολύ από τη συντηρητική στάση του Κοινοβουλίου. Θα ψηφίσουμε αύριο και ελπίζω ότι θα υπερψηφίσουμε την τροπολογία του κ. Atkins ή του κ. Sterckx, διαφορετικά θα υποχρεωθώ να καταψηφίσω την έκθεση.

<SPEAKER ID=29 NAME="Μαστοράκης">
Κυρία Πρόεδρε, αγαπητοί συνάδελφοι, μετά από πολύπλευρη επεξεργασία στην επιτροπή μας, έχουμε στο Κοινοβούλιο την έκθεση του συναδέλφου Ferber. Δεν κρύβω ότι ως Έλληνας είχα και έχω έντονη την αγωνία αφού ορισμένες από τις προτάσεις της Ευρωπαϊκής Επιτροπής, αν υλοποιηθούν, κυριολεκτικά θα πλήξουν πολύ πολύ σοβαρά την καθολική ταχυδρομική υπηρεσία στην Ελλάδα, όχι βέβαια στα μεγάλα και πυκνοκατοικημένα κέντρα, αλλά στα απομακρυσμένα ορεινά χωριά και τα μικρά απομονωμένα νησιά. Και βέβαια, αυτό δεν θα συμβεί μόνο στην Ελλάδα.
<P>
Τελικά, ο εισηγητής δέχεται ορισμένες απόψεις που εφόσον επικρατήσουν, όπως ευελπιστούμε, βελτιώνουν πολύ τα πράγματα. Κρίσιμα θέματα όπως το όριο των 150 γραμμαρίων αντί του εξουθενωτικού 50 που προτείνει η Επιτροπή, η τετραπλάσια τιμή αντί του 2,5 φορές της Επιτροπής, το εξπρές σέρβις, αντιμετωπίζονται από την έκθεση με πολύ πιο ρεαλιστικό τρόπο, όπως επίσης και το διασυνοριακό ταχυδρομείο.
<P>
Ειδικά για το τελευταίο, μου έκανε μεγάλη εντύπωση η επιχειρηματολογία της Ευρωπαϊκής Επιτροπής η βασιζόμενη στο χαμηλό μέσο όρο ποσοστών που έχει το διασυνοριακό ταχυδρομείο στη συνολική κίνηση ανά κράτος μέλος. Είναι φανερή η μη επιστημονική χρήση του δείκτη του μέσου όρου όταν υπάρχουν τέτοιες τεράστιες διαφορές μεταξύ των αριθμητικών παραγόντων του. Για παράδειγμα, στην περίπτωσή μας, μια χώρα που έχει πολύ μικρότερο από το μέσο όρο ποσοστό, προφανώς δεν έχει πρόβλημα ενώ μια χώρα με σοβαρή απόκλιση προς τα άνω θα έλθει σε απόγνωση αν απελευθερωθεί και το διασυνοριακό ταχυδρομείο σύμφωνα με την πρόταση του κ. Bolkestein. Είναι δηλαδή σαν να λογαριάζουμε το μέσο όρο των εισοδημάτων του πάμπλουτου και του πάμπτωχου, που είναι βέβαια ως αριθμός ικανοποιητικός, δεν μπορεί όμως να θεωρηθεί και κοινωνικά αποδεκτός, προφανώς λόγω της ύπαρξης του πάμπτωχου.
<P>
Τελειώνοντας, και αφού συγχαρώ και ευχαριστήσω τον εισηγητή, εκφράζω την ελπίδα ότι ο Ερμής, ο φτερωτός Θεός και ταχυδρόμος των Θεών, θα συνεχίσει να πετάει και στα πιο απομακρυσμένα σημεία όπου κατοικούν πολίτες και όταν μας χτυπάνε το πρωί την πόρτα, θα είναι ή ο γαλατάς ή ο ταχυδρόμος.

<SPEAKER ID=30 NAME="Schmidt,Olle">
Θα ήθελα να απευθυνθώ στον συνάδελφο Simpson. Μας είπε ότι επισκέφθηκε τη Σουηδία και την περιφέρεια της Norrland, η οποία αποτελεί μία από τις "χειρότερες" και πιο αραιοκατοικημένες περιοχές σε ολόκληρη την Ευρώπη. Η επίσκεψή σας δεν φαίνεται να σας δίδαξε τίποτε, συνάδελφε, ούτε φαίνεται ότι ακούσατε τα επιχειρήματα που σας ανέφεραν. Έχω στη διάθεσή μου πάρα πολλές εκθέσεις τις οποίες μπορείτε να διαβάστε προκειμένου να βρείτε επιχειρήματα γιατί η φιλελευθεροποίηση είναι τόσο χρήσιμη και σημαντική. Η Royal Mail ανταγωνίζεται και διανέμει επιστολές σε εμένα που ζω στο Malmφ της Σουηδίας. Συνάδελφε Simpson, θεωρώ καλό κάτι τέτοιο. Με τον τρόπο αυτό μου παρέχονται καλύτερες και φθηνότερες υπηρεσίες.
<P>
Η πρόταση της Επιτροπής είναι καλή, αλλά δεν είναι αρκετά φιλελεύθερη. Το κείμενο της έκθεσης κινείται σε λάθος κατεύθυνση. Θα πρέπει να καταργηθούν τα μονοπώλια στα ταχυδρομεία. Τα συμφέροντα των καταναλωτών εξασφαλίζονται καλύτερα σε μία αγορά στην οποία επικρατεί ελεύθερος ανταγωνισμός. Αυτό το γνωρίζουμε. Το ίδιο ισχύει και ασφαλώς και για την αγορά των ταχυδρομικών υπηρεσιών. Γιατί θα μπορούσε κανείς να περιμένει ότι θα ισχύουν άλλες συνθήκες σε αυτή την αγορά; Οι ταχείες τεχνικές εξελίξεις και οι απαιτήσεις που τίθενται για ταχεία προσαρμογή των δραστηριοτήτων των ταχυδρομικών επιχειρήσεων καθιστούν αναγκαία μία καταληκτική ημερομηνία για την κατάργηση των μονοπωλίων - και μάλιστα το ταχύτερο δυνατόν. Το έτος 2007 θεωρώ προσωπικά ότι είναι πολύ αργά.
<P>
Κυρία Πρόεδρε, τα σουηδικά ταχυδρομεία φιλελευθεροποιήθηκαν κατά 100% ήδη το 1993. Το έτος εκείνο είχα καταλάβει το βουλευτικό μου θώκο στο σουηδικό Κοινοβούλιο και συμμετείχα στην υιοθέτηση της σχετικής απόφασης. Τα σουηδικά ταχυδρομεία (Posten) εξακολουθούν να έχουν το 95% της σουηδικής αγοράς. Προκειμένου οι ιδιωτικές ταχυδρομικές επιχειρήσεις να έχουν τις αναγκαίες δυνατότητες να επικρατήσουν στις αγορές, χρειάζεται να κατακτήσουν μεγάλα τμήματα αυτών των αγορών, χρειάζεται να ανοίξουν αυτές οι αγορές στον ανταγωνισμό. Το Κοινοβούλιο θα πρέπει να δώσει μία ευκαιρία στις αγορές ταχυδρομικών υπηρεσιών. Οι καιροί αλλάζουν, συνάδελφε Simpson. Θα ήθελα να σας πω: "διδαχθείτε από τον Μπλερ!" .
<P>
Θα ήθελα καταλήγοντας να υπογραμμίσω ότι οι ταχυδρομικές υπηρεσίες δεν επιδεινώθηκαν στη Σουηδία, από ορισμένες μάλιστα απόψεις έχουν βελτιωθεί. Το κόστος τους δεν είναι ψηλότερο απ' ό,τι σε άλλες χώρες. Εάν δεν κάνουμε κάτι υπέρ των ταχυδρομείων σήμερα, η κατάστασή τους θα επιδεινωθεί περαιτέρω σε λίγα χρόνια. Χαμένοι θα είναι οι καταναλωτές, χαμένοι θα είναι οι εργαζόμενοι στα ταχυδρομεία, ενώ η Ευρώπη θα χάσει ανταγωνιστικότητα και ανάπτυξη. Καλή τύχη Επίτροπε Bolkestein!

<SPEAKER ID=31 LANGUAGE="FR" NAME="Isler Bιguin">
Κυρία Πρόεδρε, κύριε Επίτροπε, τι συμπέρασμα βγάζουμε από τη συζήτηση, ή μάλλον από την πολεμική που προκάλεσε ο Επίτροπος Bolkenstein με την πρότασή του για περαιτέρω απελευθέρωση των ταχυδρομικών υπηρεσιών, χωρίς να έχει προηγηθεί κάποιος απολογισμός της πρώτης φάσης και κατά παράβαση των κανόνων που ορίζονται στη συγκεκριμένη οδηγία; Ότι με προκάλυμμα κάποιες λέξεις προοδευτικές και θετικές, όπως εκσυγχρονισμός, απελευθέρωση, που συνοδεύουν τις νέες τεχνολογίες, καταντάμε να υποβαθμίζουμε το κοινωνικό επίπεδο μιας χώρας. Δολοφονούμε το ίδιο το πνεύμα της τοπικής δημόσιας υπηρεσίας, την οποία ομόφωνα επιδοκιμάζουμε και σεβόμαστε.
<P>
Ας θεωρήσουμε λοιπόν το σημαντικό αυτό στάδιο της εξέτασης της συγκεκριμένης οδηγίας ως μια εκδήλωση συνοχής και συνεκτικότητας μεταξύ του Κοινοβουλίου μας και των πολιτών της Ευρώπης. Καταφέραμε να συγκεντρώσουμε πλειοψηφία όσον αφορά τα συγκεκριμένα ζητήματα, τις συγκεκριμένες προκλήσεις και τους συγκεκριμένους κινδύνους, θεμελιώδεις για την εικόνα των διαφόρων χωρών μας, για την ταυτότητα των δημοσίων υπηρεσιών μας και τη συνοχή των κοινωνιών μας. Ως προς το σημείο αυτό, ευχαριστώ τον εισηγητή μας, τον κ. Ferber, και τον κ. Simpson για το αποτέλεσμα που επετεύχθη. Και μιλώ εκ βάθους καρδίας, αφού η Ομάδα μου πρωταγωνίστησε στην αντεπίθεση αυτή.
<P>
Στο κοινό μας προσκλητήριο, καταγγέλλουμε σθεναρά τις φιλελεύθερες αυτές υπερβολές και τα επιζήμια αποτελέσματά τους για τον χωροταξικό, οικονομικό και ανθρώπινο ιστό των κρατών μελών μας. Ως Γαλλίδα, δεν μπορώ παρά να εκφράσω την ικανοποίησή μου που δεν συμβάλλω έτσι στη διάλυση του καθησυχαστικού και αναζωογονητικού δικτύου των 17 000 ταχυδρομικών γραφείων και ταχυδρομικών πρακτόρων, που καλύπτει ομοιόμορφα τα 550 000 τ.χλμ. της επικράτειάς μας και φέρνει τη δημόσια υπηρεσία κοντά στους συμπολίτες μας, τόσο στα προάστια, όσο και στις αγροτικές περιοχές.
<P>
Η συζήτηση αυτή σχετικά με τις ταχυδρομικές υπηρεσίες αποτελεί επίσης μια προειδοποίηση προς την Επιτροπή, η οποία θα μάθει έτσι ότι η οικονομική απελευθέρωση, όταν είναι συνώνυμη της κοινωνικής απανθρωπιάς, δεν αποτελεί σε καμία περίπτωση πρόοδο, και ότι, υπό αυτή την έννοια, η έννοια της δημόσιας υπηρεσίας γενικού συμφέροντος θα πρέπει να διαφυλαχθεί· θα μάθει επίσης ότι, στις προπαρασκευαστικές μελέτες μιας οδηγίας, η αμεροληψία και η αντικειμενικότητα θα πρέπει να αποτελούν τον κανόνα. Τα αντίθετα παραδείγματα, όπως η απελευθέρωση των ταχυδρομείων στη Σουηδία ή οι συναφείς πτυχές, όπως το ζήτημα ποιότητας των θέσεων απασχόλησης, της συμβολικής σημασίας των ταχυδρομικών γραφείων, θα πρέπει να ληφθούν υπόψη. Υπό την έννοια αυτή, υποστηρίζω πλήρως το συμβιβασμό που προτείνουν οι κκ Ferber και Simpson.

<SPEAKER ID=32 LANGUAGE="NL" NAME="Meijer">
Κυρία Πρόεδρε, το κρατικό μονοπώλιο στις ταχυδρομικές υπηρεσίες καθιερώθηκε το 19ο αιώνα και αυτό δεν έγινε χωρίς λόγο. Οι κυβερνήσεις που το έκαναν αυτό δεν ήταν σοσιαλιστικές αλλά συντηρητικές ή φιλελεύθερες. Το έκαναν δε εφόσον στιγμής προέκυψε ότι οι ιδιωτικές επιχειρήσεις δεν μπορούσαν να εξασφαλίσουν ταχείες, τακτικές, συνεχείς, φθηνές και καθολικές υπηρεσίες.
<P>
Η ριζική μεταρρύθμιση που πρότεινε η Επιτροπή στις αρχές του τρέχοντος έτους απειλούσε να μας γυρίσει διακόσια χρόνια πίσω. Για ποιο λόγο θα έπρεπε να εφαρμόσουμε αυτό το πρότυπο, το οποίο δοκιμάζεται σήμερα στις Κάτω Χώρες, στη Σουηδία και στη Φινλανδία, υποχρεωτικά σε όλη την Ευρωπαϊκή Ένωση; Προφανώς, η πρόταση στηριζόταν σε μία ιδεολογική άποψη η οποία είναι συγκεκριμένα ότι οι επιχειρήσεις δεν πρέπει πλέον να βρίσκονται στα χέρια του κράτους. Με βάση την άποψη αυτή, δεν πρέπει να ιδιωτικοποιηθούν μόνο οι τράπεζες, η χημική βιομηχανία και η βιομηχανία χάλυβα, αλλά και οι κοινωφελείς επιχειρήσεις όπως οι επιχειρήσεις παροχής ηλεκτρικού ρεύματος, οι δημόσιες συγκοινωνίες και τα ταχυδρομεία.
<P>
Η πρόταση αποσκοπούσε, αφενός, να δημιουργήσει πολύ περισσότερα περιθώρια για τη συμμετοχή ανταγωνιστικών ιδιωτικών επιχειρήσεων χωρίς να αναμείνει την υποσχεθείσα αξιολόγηση των αποτελεσμάτων προηγούμενων αποφάσεων απελευθέρωσης. Αφετέρου, η πρόταση θα έχει ως αποτέλεσμα να ενισχυθεί από τώρα η θέση μιας ομάδας επιχειρήσεων, οι οποίες επωφελούνται από τη γενική ελευθέρωση των ταχυδρομικών υπηρεσιών από το 2007.
<P>
Η προτεινόμενη απελευθέρωση έχει σημαντικές συνέπειες για την εξυπηρέτηση της υπαίθρου, για τους εργαζόμενους σε ταχυδρομικές υπηρεσίες και για τους ιδιώτες χρήστες των ταχυδρομείων. Σε τελευταία ανάλυση, αυτό σημαίνει ότι θα υπάρχουν λιγότερα ταχυδρομεία, οι παραδόσεις θα καθυστερούν ενώ θα πάψουν πλέον να παρέχονται κοινωνικές υπηρεσίες. Επίσης, δεν πρέπει να λησμονήσουμε τα υψηλότερα ταχυδρομικά τέλη που είναι το αποτέλεσμα της παράλληλης ύπαρξης διαφόρων φορέων παροχής υπηρεσιών. Για το προσωπικό το αποτέλεσμα θα είναι σκληρότερη δουλειά και περισσότερη ανασφάλεια.
<P>
Η πρόταση για την προστασία της καθολικής υπηρεσίας με την ίδρυση ταμείου αντιστάθμισης μέσω του οποίου τα ιδιωτικά κέρδη θα χρησιμοποιούνται για την παροχή κοινωφελών υπηρεσιών δεν μοιάζει να είναι βιώσιμη. Οι νέες επιχειρήσεις θα μπορούσαν στο μέλλον να προσφύγουν στις αρχές με το αιτιολογικό ότι περιορίζεται η ελευθερία τους από ανεπίτρεπτες παρεμβάσεις του κράτους και ότι επέρχεται στρέβλωση του ανταγωνισμού.
<P>
Γι' αυτό και είναι καλό που μια πλειοψηφία των μελών του Σώματος θέλει να προχωρήσει πολύ λιγότερο απ' ό,τι πρότεινε στις αρχές του χρόνου ο Επίτροπος Bolkestein. Υποστηρίζω την άποψη αυτή, νομίζω όμως ότι θα ήταν προτιμότερο να παραμείνουν στα χέρια των υφιστάμενων ταχυδρομικών επιχειρήσεων οι επιστολές και τα δέματα από 150 έως 350 γραμμάρια.

<SPEAKER ID=33 NAME="Gallagher">
Κυρία Πρόεδρε, σε όλα τα κράτη μέλη οι ταχυδρομικές υπηρεσίες επιτελούν λειτουργίες που υπερβαίνουν σημαντικά τις αμιγώς εμπορικές δραστηριότητες. Οι ταχυδρομικές υπηρεσίες έχουν τεράστια κοινωνικοοικονομική σημασία και διαδραμάτιζαν πάντοτε βασικό ρόλο στην κοινωνική συνοχή. Οι τωρινές προτάσεις συζητήθηκαν με ιδιαίτερη συναισθηματική φόρτιση σε ολόκληρη την Ένωση, ιδίως στη δική μου αγροτική περιφέρεια, και δικαιολογημένα.
<P>
Εκπροσωπώ την περιφέρεια του Connacht Ulster στις δυτικές και παραμεθόριες κομητείες της Ιρλανδίας, που είναι κατεξοχήν αγροτική και μία από τις πλέον απόκεντρες περιφέρειες. Η πρόταση της Επιτροπής να απελευθερώσει τις ταχυδρομικές υπηρεσίες συζητήθηκε έντονα σε όλο το μήκος και πλάτος της περιφέρειάς μου από το Malin Head μέχρι το Connemara και από τα περίχωρα του Δουβλίνου μέχρι τα νησιά. Όταν πρωτοεμφανίστηκε αυτή η πρόταση, ήταν προφανές για μένα ότι δεν θα γινόταν ποτέ αποδεκτή στη μορφή που υποβλήθηκε από την Επιτροπή. Το Κοινοβούλιο - το θεσμικό όργανο που είναι στην καλύτερη θέση για να αντικατοπτρίζει τις απόψεις των πολιτών της Ευρώπης - το ξεκαθάρισε στην Επιτροπή και στον Επίτροπο, πριν ακόμα τον διορίσει.
<P>
Παρά ταύτα, η Επιτροπή επέλεξε να αγνοήσει την άποψη που εξέφρασε η μεγάλη πλειοψηφία των μελών του Σώματος που προέρχονται από διαφορετικά κράτη μέλη και πολιτικές ομάδες. Αισθάνομαι ότι μεταξύ των βουλευτών υπάρχει η ξεκάθαρη συναίνεση ότι η εν λόγω οδηγία πρέπει να ανταποκριθεί στις πραγματικές ανησυχίες των πολιτών για το μέλλον ενός βιώσιμου ταχυδρομικού δικτύου.
<P>
Είναι λυπηρό το γεγονός ότι η Επιτροπή αποφάσισε αντ' αυτού να προχωρήσει σαρωτικά με την ιδεολογική της πρόταση, η οποία δεν λαμβάνει υπόψη τις απόψεις του κόσμου.
<P>
Θέλω να συγχαρώ τον εισηγητή για την πολύ καλή έκθεσή του: μια έκθεση που αντικατοπτρίζει τις απόψεις της μεγάλης πλειοψηφίας των μελών του Σώματος και, πραγματικά, όλων σχεδόν των πολιτών της αΈνωσης.

<SPEAKER ID=34 LANGUAGE="IT" NAME="Cocilovo">
Κυρία Πρόεδρε, θέλω να συμπαραταχθώ με αυτούς που ευχαρίστησαν με πεποίθηση και όχι εθιμοτυπικά τον συνάδελφο Ferber για το έργο του: έργο δύσκολο λόγω της πολυπλοκότητας του θέματος, που έγινε ακόμη πιο πολύπλοκο εξαιτίας των ορίων και των καθυστερήσεων της πρότασης και της πρωτοβουλίας της Επιτροπής. Ακόμη και αυτά τα όρια και αυτές οι καθυστερήσεις συνέβαλαν σε μια συζήτηση στην οποία συχνά συγχέονται οι σκοποί με τα μέσα.
<P>
Είμαστε όλοι σύμφωνοι με το γεγονός ότι εξυπηρετεί μια ποιοτική υπηρεσία με τις πλέον ευνοϊκές για τους καταναλωτές τιμές. Πιστεύω ότι είμαστε όλοι σύμφωνοι - εγώ προσωπικά είμαι - με το γεγονός ότι το κίνητρο του ανταγωνισμού και μιας προοδευτικής και βαθμιαίας απελευθέρωσης εξυπηρετούν επίσης αυτόν το σκοπό, αλλά δεν είναι ο τελικός στόχος: είναι το μέσο που χρησιμεύει για την επίτευξη αυτού του σκοπού.
<P>
Αν σκεπτόμαστε να παρουσιάσουμε την απελευθέρωση αυτή καθαυτή ως λύση όλων των προβλημάτων, κάνουμε λάθος, μεταξύ άλλων επειδή σ' αυτόν τον τομέα θα ήταν σφάλμα να μην αναγνωρίσουμε την απαίτηση της καθολικής υπηρεσίας, που υπάρχει και που δεν μπορεί να καταργηθεί: είναι η εγγύηση, επομένως, ότι από τη διαχείριση των υπηρεσιών θα εξαχθούν με κάποιον τρόπο και τα μέσα που απαιτούνται για την κάλυψη του πρόσθετου κόστους της καθολικής υπηρεσίας.
<P>
Οι ερωτήσεις που πρέπει λοιπόν να θέσουμε στον εαυτό μας είναι μάλλον: πόσο μονοπώλιο είναι απαραίτητο για να διασφαλισθεί αυτή η προμήθεια μέσων; Και έπειτα για να αποκτηθούν μελέτες και αναλύσεις, που είναι διαφορετικές από κράτος σε κράτος, από χώρα σε χώρα, για τη διασφάλιση αυτού του στόχου. Πώς θα εξασφαλισθεί ότι οι υπηρεσίες και η βιομηχανική διαχείριση, ακόμη και εντός του αποκλειστικού τομέα, μπορούν να αποκαταστήσουν την ποιότητα, για να περιορισθεί ο αποκλειστικός τομέας που απαιτείται για την εξασφάλιση αυτών των μέσων; Εξ ου και η κατάργηση του ορισμού των ειδικών υπηρεσιών, που παραδόξως θα εμπόδιζαν τον διαχειριστή του αποκλειστικού τομέα να επαναχαρακτηρίσει ο ίδιος τις υπηρεσίες του.
<P>
Ελπίζω ότι στο μέλλον η Επιτροπή θα μας παρουσιάσει πιο ολοκληρωμένες μελέτες και προτάσεις και μάλιστα εναλλακτικές σε σχέση με εκείνες που στένευαν και περιόριζαν μέχρι σήμερα τη συζήτησή μας. Θα υποστηρίξω ανεπιφύλακτα, όχι τον συμβιβασμό, αλλά τις υποδείξεις του κ. Ferber, επειδή μου φαίνονται οι μόνες δυνατές υπό τις δεδομένες συνθήκες.

<SPEAKER ID=35 LANGUAGE="ES" NAME="Izquierdo Collado">
Kυρία Πρόεδρε, βρισκόμαστε πράγματι μπροστά σε μια αληθινή κοινοβουλευτική συζήτηση, διότι οι θέσεις υπήρξαν διαφορετικές. Και θέλω να συγχαρώ τους κκ Ferber και Simpson για την έξοχη εργασία, την οποία εκπόνησαν και την οποία μπορούμε να αναλύσουμε σήμερα.
<P>
Συγκεκριμένα, από την ισπανική εμπειρία, στην οποία έγινε αναφορά κάποια στιγμή, πιστεύω πως οι τροποποιήσεις του Κοινοβουλίου βελτιώνουν την πρόταση που μας έκανε η Επιτροπή, γιατί εισάγουν μέτρα -αυστηρά μέτρα- στο ρυθμό του ανοίγματος και της απελευθέρωσης. Διότι όσον αφορά αυτό το άνοιγμα και αυτή την απελευθέρωση είμαστε όλοι σύμφωνοι, όμως ο ρυθμός είναι σημαντικός.
<P>
Στο Ευρωπαϊκό Συμβούλιο της Νίκαιας πέρασε εντελώς απαρατήρητο ένα μήνυμα, το οποίο κατά τη γνώμη μου πλησιάζει τη θέση του Κοινοβουλίου, υπό την έννοια ότι πρέπει να ληφθούν σημαντικά υπόψη και να ευνοηθούν φανερά οι υπηρεσίες γενικού συμφέροντος.
<P>
Διότι, κυρία Πρόεδρε, η υπηρεσία που αναλύουμε υφίσταται σκληρό ανταγωνισμό από τις νέες τεχνολογίες πληροφόρησης και επικοινωνίας. Αυτός ο ανταγωνισμός δεν μπορεί να αναλυθεί με σύγχρονους όρους, γιατί η χρήση αυτών των τεχνολογιών βρίσκεται σε επικίνδυνη ανάπτυξη και, γι' αυτό, πρέπει να δούμε το θέμα με λίγη προοπτική. Αυτός ο τομέας είναι ένας τομέας που ήδη αντιμετωπίζει τον τεράστιο ανταγωνισμό αυτών των νέων τεχνολογιών.
<P>
Έχουμε εισαγάγει στην ίδια οδηγία τις ειδικές υπηρεσίες, και πιστεύω ότι το Κοινοβούλιο τους απέδωσε την τιμή προστιθέμενης αξίας που έπρεπε, διότι διαφορετικά η πρόταση της Επιτροπής θα μπορούσε να μετατραπεί σε κερκόπορτα, από την οποία θα μπορούσε κάποιος να δυναμιτίσει τις υπηρεσίες γενικού συμφέροντος.
<P>
Κυρία Πρόεδρε, κατά τη διαπραγμάτευση αυτού του θέματος μιλάμε για οικονομική και κοινωνική συνοχή. Είναι πολύ σημαντικό να κατανοήσουμε ότι όχι μόνο το Διαρθρωτικό Ταμείο και το Ταμείο Συνοχής πρέπει να προστατεύουν την οικονομική και κοινωνική συνοχή, αλλά όλες οι πολιτικές της Ένωσης, σύμφωνα με το άρθρο 158 της Συνθήκης ΕΚ.

<SPEAKER ID=36 LANGUAGE="IT" NAME="Caveri">
Κυρία Πρόεδρε, κυρίες και κύριοι συνάδελφοι, στην πορεία της συζήτησης υπενθυμίστηκαν ήδη οι δυσκολίες εξεύρεσης μιας συμβιβαστικής γραμμής. Νομίζω ότι πρέπει να συμφωνήσουμε με την τελική λύση, επειδή συμβιβάζει την ανάγκη του ανταγωνισμού με την απελευθέρωση και, προπαντός, με τις υποχρεώσεις καθολικής υπηρεσίας, γνωρίζοντας ότι θα υπάρξουν διαδοχικές φάσεις που θα επιτρέψουν να γίνεται περιοδικά ο απολογισμός της κατάστασης.
<P>
Εκτίμησα ιδιαίτερα το γεγονός ότι στην επιτροπή έγινε δεκτή αυτή η αναφορά στο ταχυδρομείο των λεγόμενων αγροτικών ζωνών· όχι τυχαία υπέβαλα μία τροπολογία, στην οποία μνημονεύεται και το πρόβλημα των βουνών και των νήσων. Γιατί αναφέρομαι ιδιαίτερα στις ορεινές ζώνες, που δεν εμπίπτουν πάντα στην έννοια της αγροτικής περιοχής; Επειδή, παρατηρώντας πώς εξελίσσεται το ταχυδρομικό σύστημα σε πολλές ευρωπαϊκές χώρες, το πρόβλημα των βουνών είναι ήδη σήμερα ένα από τα πιο δυσεπίλυτα θέματα. Αν αναλύσουμε τα δεδομένα που έχουμε ήδη στη διάθεσή μας, θα μπορέσουμε ενδεχομένως να διαπιστώσουμε ότι πάρα πολλά, εκατοντάδες, χιλιάδες ίσως ταχυδρομικά γραφεία στις ορεινές ζώνες έκλεισαν. Φυσικά, πέρα από συλλογισμούς σχετικά με την οικονομικότητα του συστήματος, που πάντα πρέπει να γίνονται, ο αληθινός κίνδυνος είναι ο κίνδυνος περιθωριοποίησης των ορεινών ζωνών και πρέπει, επομένως, να αναζητηθούν πρωτότυπες λύσεις, που θα επιτρέψουν να διατηρηθεί μια ουσιώδης υπηρεσία όπως η ταχυδρομική, εμπλουτισμένη με άλλες υπηρεσίες. Αυτό, πιστεύω, θα είναι κατά τα επόμενα χρόνια ένα από τα σημαντικά θέματα για την ανάπτυξη των ευρωπαϊκών βουνών.

<SPEAKER ID=37 LANGUAGE="FR" NAME="Krivine">
Κυρία Πρόεδρε, η Arlette Laguiller και εγώ απορρίπτουμε κάθε μορφή εισαγωγής ιδιωτικών κεφαλαίων στις ταχυδρομικές υπηρεσίες.
<P>
Οι επιπτώσεις της πρώτης οδηγίας δεν έχουν δημοσιοποιηθεί, επειδή οι συνέπειες είναι προφανείς: απώλειες θέσεων απασχόλησης και υποβάθμιση των συνθηκών εργασίας, άνιση λειτουργία του δημόσιου τομέα στο σύνολο της επικράτειας, κυρίως στην ύπαιθρο και τις λαϊκές συνοικίες. Ορισμένοι μεγάλοι ιδιωτικοί όμιλοι θα μοιραστούν τους κερδοφόρους τομείς της δραστηριότητας των ταχυδρομείων, τους οποίους η Ευρωπαϊκή Ένωση ετοιμάζεται περαιτέρω να τους προσφέρει.
<P>
Σήμερα, μας παρουσιάζεται μια soft θα λέγαμε εκδοχή της φιλελεύθερης πρότασης της Επιτροπής, όσον αφορά κυρίως το όριο τιμής-βάρους, που καθορίζεται στα 150, αντί στα 350 γραμμάρια. Με την σταδιακή και ελεγχόμενη απελευθέρωση, την οποία η γαλλική προεδρία εισηγείται ως το μικρότερο κακό, παραδίνουμε με υποκριτικό τρόπο μια θεμελιακή δημόσια υπηρεσία σε μια ανεξέλεγκτη και μη ελεγχόμενη αγορά, όπως ήδη έγινε με την France-Tιlιcom.
<P>
Επικαλούμενοι το ρεαλισμό, όπως κάνει η αριστερά όλων των αποχρώσεων σε μια προσπάθεια να επιτύχει συμβιβαστική λύση με μια μερίδα της δεξιάς, απλώς καλύπτουμε τη συνθηκολόγησή μας ενώπιον των ιδιωτικών συμφερόντων. Οι βουλευτές της ΕΠ-ΕΚΕ δεν εκλέχτηκαν για να εισαγάγουν τη δημόσια υπηρεσία στο Χρηματιστήριο και θα καταψηφίσουν τον εν λόγω συμβιβασμό.

<SPEAKER ID=38 LANGUAGE="ES" NAME="Ripoll y Martνnez de Bedoya">
Κυρία Πρόεδρε, αρχικά επιτρέψτε μου να συγχαρώ τον εισηγητή κ. Ferber διότι, αναμφίβολα, πραγματοποίησε μία εργασία περίπλοκη, δύσκολη, κατά την οποία έπρεπε να προσπαθήσει να βρει την ισορροπία ανάμεσα σε προτάσεις, στάσεις και σημεία αφετηρίας ή κατάληξης που διέφεραν μεταξύ τους.
<P>
Όμως γιατί υπήρξε δύσκολη; Επειδή ξεκίνησε από μια πρόταση της Επιτροπής, η οποία, πιστεύω, ήταν από την αρχή προβληματική. Και γιατί ήταν από την αρχή προβληματική; Επιτρέψτε μου, κύριε Επίτροπε, να πω ότι εσείς το γνωρίζετε πολύ καλά, γιατί στις μελέτες που έχετε και χειρίζεστε κατ' αυτόν τον τρόπο επισημαίνεται, ότι για παράδειγμα η Ισπανία έχει απελευθερώσει το 44% των ταχυδρομικών υπηρεσιών. Και η πρόταση που κάνετε, πράγματι, οδεύει προς μια απελευθέρωση. Όμως ποιον ευνοεί αυτή η απελευθέρωση; Εκείνες τις επιχειρήσεις και εκείνες τις χώρες που μέχρι σήμερα δεν έχουν κάνει απολύτως τίποτα. Συγγνώμη, κάτι έχουν κάνει: χρηματοδότησαν μαζικά τις δημόσιες επιχειρήσεις ταχυδρομικών υπηρεσιών και τώρα, εξυγιασμένες, χρηματοδοτημένες, με μια τεράστια οικονομική ικανότητα, σκοπεύουν να εισαχθούν στο υπόλοιπο των αγορών των ταχυδρομικών υπηρεσιών της Ευρωπαϊκής Ένωσης.
<P>
Ωστόσο, επιβάλλονται ποινές σε εκείνες που εργάστηκαν στα πλαίσια της Οδηγίας του έτους 1997 και ευνοεί εκείνες που εργάστηκαν ακριβώς στην αντίθετη κατεύθυνση, και αυτό δεν είναι μια απελευθερωμένη αγορά, δεν είναι μια διαδικασία ομογενοποίησης, Αυτό δεν είναι η οικοδόμηση, όπως εδώ λέχθηκε, μιας Ευρώπης κοινωνικής, με συνοχή. Πρέπει να αναζητήσουμε την ισότητα ευκαιριών, ένα νομικό πλαίσιο στο οποίο όλοι να έχουμε μια ευκαιρία δίκαιη και ισορροπημένη.

<SPEAKER ID=39 LANGUAGE="IT" NAME="Pittella">
Κυρία Πρόεδρε, κύριε Επίτροπε, κυρίες και κύριοι συνάδελφοι, ο συμβιβασμός που μας πρότεινε ο κ. Ferber είναι πολύ σοφός και εμπνέεται από τον χρυσό κανόνα ότι ο εχθρός του καλού είναι το καλύτερο. Ο συμβιβασμός αυτός, για τον οποίο εργάσθηκαν επίσης αποφασιστικά ο κ. Simpson και άλλοι συνάδελφοι, καταφέρνει να κατανοήσει το γεγονός ότι, για όλους τους ευρωπαίους καταναλωτές, αλλά προπαντός για εκείνους που κατοικούν στις αγροτικές, τις απόκεντρες, τις αραιοκατοικημένες ή τις μειονεκτικές αστικές περιοχές, οι ταχυδρομικές υπηρεσίες αποτελούν μια θεμελιώδη στιγμή σύνδεσης και επαφής. Δεν πρέπει, εξάλλου, να λησμονηθεί ότι σχεδόν δύο εκατομμύρια άνθρωποι βρίσκουν απασχόληση στον τομέα. Είναι σωστό, επομένως, να προχωρήσουμε στον δρόμο του εκσυγχρονισμού και της αποτελεσματικότητας και δεν υπάρχει αμφιβολία ότι η διαδικασία της απελευθέρωσης που έχει ήδη ξεκινήσει μπορεί να επιφέρει και αυτά τα αποτελέσματα. Ελευθέρωση ναι, αλλά όχι τυφλή! Η διαδικασία πρέπει να προχωρήσει με ρυθμούς και τρόπους που σέβονται την πολυπλοκότητα των προβλημάτων και δεν θίγουν τον τομέα των υπηρεσιών γενικού ενδιαφέροντος, που είναι αναμφισβήτητο θεμέλιο της κοινωνικής και οικονομικής συνοχής. Επομένως, κύριε Επίτροπε, η έκκλησή μου, την οποία σας απευθύνω στα ισπανο-λατινικά, είναι: Adelante, sed cum judicio!

<SPEAKER ID=40 LANGUAGE="NL" NAME="Sanders-ten Holte">
Κυρία Πρόεδρε, Επίτροπε Bolkestein, συνάδελφοι, έχω την εντύπωση ότι σήμερα μιλάμε για τον επιτάφιο του Echternach: δύο βήματα μπροστά ένα πίσω. Τόσο αργή είναι η πρόοδος που σημειώνουμε με την εξέταση ενός από τα σημαντικότερα θέματα για την ολοκλήρωση της εσωτερικής αγοράς, δηλαδή για την απελευθέρωση των ταχυδρομικών υπηρεσιών. Η πρόταση της Επιτροπής προβλέπει ένα σταδιακό άνοιγμα και κατά τη γνώμη μου θα οδηγήσει οπωσδήποτε στη βελτίωση των παρεχομένων υπηρεσιών και στην προσφορά καλύτερων τιμών στον καταναλωτή. Αν κατάλαβα καλά, αυτή ήταν αρχικά και η άποψη του εισηγητή γι' αυτό και οι προτάσεις του ήταν εποικοδομητικές. Ωστόσο, η συμβιβαστική πρόταση που καταρτίστηκε από τα δύο μεγάλα κόμματα στις δώδεκα παρά πέντε στην Επιτροπή Μεταφορών, χωρίς τη συμμετοχή της ομάδας των Φιλελευθέρων, την υπονομεύει απόλυτα.
<P>
Κυρία Πρόεδρε, όπως πολλοί άλλοι έτσι και εγώ είμαι υπέρ του περιορισμού της δεσμευμένης ζώνης στα 50 γραμμάρια. Αυτό επαρκεί απόλυτα για την υποστήριξη των κοινωνικών καθηκόντων όπως η καθολική εξυπηρέτηση και η προσφορά ενιαίων τιμών. Η γραμμή που ακολουθείται στο συμβιβασμό με την πρόταση να αυξηθεί το όριο στα 150 γραμμάρια με το τετραπλάσιο τέλος όχι μόνο είναι υπερβολική, αλλά και επιβλαβής για την περαιτέρω απελευθέρωση. Φοβούμαι ότι το αποτέλεσμα θα είναι να ενισχυθεί ακόμη περισσότερο η θέση των σημερινών μονοπωλίων σε βάρος των φορολογούμενων και ότι το κατώφλι για τις νεοεισερχόμενες επιχειρήσεις θα είναι ακόμη υψηλότερο. Για μένα όμως το μεγαλύτερο πρόβλημα είναι η έλλειψη αποφασιστικότητας. Αυτό αντανακλά η συμβιβαστική πρόταση των δύο μεγαλύτερων κομμάτων. Εάν κατά τη γνώμη τους η στιγμή δεν είναι κατάλληλη για ένα περαιτέρω άνοιγμα της αγοράς, πρέπει να είμαστε σε θέση να ακολουθήσουμε το δρόμο ο οποίος σε τελευταία ανάλυση θα οδηγήσει στο άνοιγμα της αγοράς. Αυτό σημαίνει ότι πρέπει να ορισθεί τελική προθεσμία. Δηλαδή πρέπει να υπάρξει πίεση. Καλό είναι να γίνει μια ανασκόπηση το 2003, αυτό όμως πρέπει να οδηγήσει στο επόμενο βήμα που είναι η πλήρης ελευθέρωση το 2007. Οι ταχυδρομικές επιχειρήσεις είναι έτοιμες, η αγορά είναι έτοιμη και ο καταναλωτής θέλει να του προσφέρονται αποτελεσματικές, ποιοτικές και φθηνές υπηρεσίες. Η πρόταση της Επιτροπής καλύπτει τις ανάγκες αυτές, όχι όμως και η συμβιβαστική πρόταση του εισηγητή την οποία γι' αυτό και απορρίπτω.

<SPEAKER ID=41 NAME="Atkins">
Κυρία Πρόεδρε, συγχαίρω τον κ. Ferber για την έκθεσή του, αν και έχουμε ορισμένες ανησυχίες ότι δεν προχωράει αρκετά. Πιστεύουμε στην ανάγκη για φιλελευθεροποίηση, ανταγωνισμό και αξία για τα χρήματα. Είναι κακοήθεια εκ μέρους του Βασιλικού Ταχυδρομείου στη Βρετανία να χρησιμοποιεί τα χρήματα των φορολογουμένων για να παρεμβαίνει στις απελευθερωμένες αγορές της ηπειρωτικής Ευρώπης, ενώ συγχρόνως αγωνίζεται να αποτρέψει αυτήν την απελευθέρωση στο Ηνωμένο Βασίλειο. Γι' αυτό, υπέβαλα εκ νέου ορισμένες από τις τροπολογίες που συζητήσαμε στην επιτροπή και τις οποίες θα υπερψηφίσουμε - ιδίως σε σχέση με την απελευθέρωση του διαφημιστικού ταχυδρομείου. Τούτο είναι σημαντικό για την ανάπτυξη του κλάδου του άμεσου μάρκετινγκ.
<P>
Τρέφουμε επίσης ανησυχίες για την αύξηση στα 150 γραμμάρια από τα 50 γραμμάρια, η οποία πιστεύουμε ότι είναι αναγκαία. Επίσης, δεσμευόμαστε απόλυτα σχετικά με την υποχρέωση της καθολικής υπηρεσίας. Αν αυτό μπορεί να γίνει στην ύπαιθρο της Σουηδίας, τότε μπορεί να γίνει χωρίς ιδιαίτερες δυσκολίες και στην ύπαιθρο της Βρετανίας. Δεν δέχομαι μαθήματα από το Εργατικό Κόμμα σχετικά με τις αγροτικές περιοχές. Όταν ήμουν Υπουργός Περιβάλλοντος στη Βρετανία, ήμουν υπεύθυνος για την εκπόνηση μιας Λευκής Βίβλου για την ύπαιθρο, η οποία ασχολήθηκε με ορισμένα από τα προβλήματα που έχουν σχέση με τα ταχυδρομεία της υπαίθρου, επομένως δεν δέχομαι μηνύματα από το Εργατικό Κόμμα, όσο ωραία και αν τα έθεσε ο κ. Simpson.
<P>
Με χαρά επίσης βλέπω ότι οι Φιλελεύθεροι φίλοι μας από την ηπειρωτική Ευρώπη δεν προσπαθούν να επηρεάσουν τους βρετανούς Φιλελεύθερους. Οι βρετανοί Συντηρητικοί υποστηρίζουμε τον Επίτροπο Bolkestein και σκοπεύουμε να εξετάσουμε, στη διάρκεια αυτής της συζήτησης - και στη συνέχεια όσο προχωρεί η συζήτηση και εξετάζονται οι τροπολογίες - κατά πόσον θα καταψηφίσουμε τον απώτερο συμβιβασμό, όσο πολύ και αν σέβομαι και εκτιμώ την έκθεση του κ. Ferber ως συμβιβασμό ενόψει των τόσων δυσκολιών. Επειδή όμως πιστεύουμε ότι η αρχική πρόταση του Επιτρόπου Bolkestein είναι μακράν η καλύτερη, ίσως αποφασίσουμε τελικά να καταψηφίσουμε τον απώτερο συμβιβασμό προκειμένου να διατηρηθούν αυτές οι αρχικές προτάσεις. Οψόμεθα. Θα πρέπει να το σκεφθούμε στο τέλος της συζήτησης.

<SPEAKER ID=42 NAME="Watts">
Κύριε Πρόεδρε, καταρχάς, δεν επιθυμούμε να υποχρεώσουμε τη Σουηδία να αλλάξει το ταχυδρομικό της σύστημα, αλλά σας παρακαλώ να μην υποχρεώσετε εμάς να ακολουθήσουμε το δικό της παράδειγμα. Στη Σουηδία, τα ταχυδρομεία είχαν κέρδος και έχουν ζημία. Στα σουηδικά ταχυδρομεία χάθηκαν θέσεις εργασίας. Έκλεισαν ταχυδρομικά υποκαταστήματα. Οι τιμές για την ταχυδρόμηση μιας επιστολής στη Σουηδία είναι 30% υψηλότερες απ' ότι στο Ηνωμένο Βασίλειο. Και, για να στραφώ τώρα στο Ηνωμένο Βασίλειο, η ιδιωτικοποίηση των ταχυδρομείων στο Ηνωμένο Βασίλειο παρεμποδίστηκε, επειδή η κοινή γνώμη απλούστατα δεν θα το ανεχόταν.
<P>
Αυτό που θεωρώ εξωφρενικό είναι ότι η Επιτροπή προτείνει την ιδιωτικοποίηση από την πίσω πόρτα. Αλλά αυτό που είναι πραγματικά ασυγχώρητο είναι ότι οι βρετανοί Συντηρητικοί υποστηρίζουν τα σχέδια της Ευρωπαϊκής Επιτροπής για τον αποδεκατισμό του ταχυδρομικού μας συστήματος στο Ηνωμένο Βασίλειο. Θα είναι ένα τριπλό κτύπημα κατά της Βρετανίας και τριπλό κτύπημα κατά της βρετανικής υπαίθρου συγκεκριμένα: θα σημάνει το τέλος της καθημερινής παράδοσης και παραλαβής, το τέλος της ενιαίας τιμής - οι κάτοικοι της υπαίθρου θα πληρώνουν περισσότερο για την αλληλογραφία τους. Και τρίτο και τελευταίο, θα σημάνει το τέλος του εκτεταμένου και εξαιρετικού δικτύου των ταχυδρομικών υποκαταστημάτων της υπαίθρου.
<P>
Απευθύνω άμεση έκκληση προς τους βρετανούς Συντηρητικούς. Μην ακούσετε ενδεχομένως εμάς, ακούστε όμως το Ινστιτούτο Γυναικών στο Ηνωμένο Βασίλειο, ακούστε το Συμβούλιο για την Προστασία της Αγγλικής Υπαίθρου, ακούστε ακόμα τη Συμμαχία για την Ύπαιθρο. Όλοι αυτοί υποστηρίζουν τον κ. Simpson και αντιτάσσονται στην άποψη του κόμματός σας για το θέμα αυτό. Ελπίζω ότι εσείς και οι φίλοι σας θα συμπαραταχθείτε με το Εργατικό Κόμμα και θα υποστηρίξετε τη βρετανική ύπαιθρο προβάλλοντας την αντίθεσή σας στα σχέδια της Ευρωπαϊκής Επιτροπής.

<SPEAKER ID=43 LANGUAGE="EN" NAME="Cushnahan">
Κύριε Πρόεδρε, θα ήθελα να συγχαρώ τον εισηγητή κ. Ferber, ο οποίος είχε πράγματι ένα δύσκολο έργο. Οι προτάσεις του Επιτρόπου Bolkestein πηγαίνουν δυστυχώς λίγο μακριά. Αναγνωρίζω βέβαια ότι η έννοια της απελευθέρωσης αυτή καθεαυτήν δεν είναι κακή και μπορεί να αποφέρει οφέλη στους καταναλωτές. Ωστόσο, φέρει επίσης και ορισμένες υποχρεώσεις - ιδιαίτερα την ανάγκη διασφάλισης της καθολικότητας των υπηρεσιών. Οι αρχικές προτάσεις δεν θα είχαν αυτό το αποτέλεσμα. Ενώ θα απέδιδαν στις χώρες με μεγάλα επίπεδα αστικοποίησης, θα σήμαιναν καταστροφή για χώρες με απόμακρες αγροτικές περιοχές, όπως η Ιρλανδία. Η έκθεση του 46 με 48% περίπου των εσόδων του An Post στον ανταγωνισμό, θα δημιουργούσε σοβαρές αμφιβολίες για την μακροπρόθεσμη βιωσιμότητα της ιρλανδικής ταχυδρομικής υπηρεσίας όπως την γνωρίζουμε. Η επιλεκτική πρακτική που θα επακολουθούσε, θα έθετε σε κίνδυνο την ικανότητα του An Post για καθημερινή και καθολική παράδοση σε λογικό κόστος. Επιπλέον, η ικανότητα της εθνικής ταχυδρομικής υπηρεσίας μας να προβαίνει σε διασταυρούμενες επιδοτήσεις της υποδομής των ταχυδρομείων της υπαίθρου θα ετίθετο σε σοβαρή αμφισβήτηση.
<P>
Χαιρετίζω λοιπόν την τροποποιημένη έκθεση που προέκυψε από την επιτροπή. Πράγματι, πρόκειται για έναν ισορροπημένο συμβιβασμό που ελπίζω ότι θα γίνει δεκτός από το Συμβούλιο. Επιτρέψτε μου να πω το εξής στο An Post: αν συμβεί αυτό, θα έχετε κερδίσει έναν πολύτιμο ζωτικό χώρο. Χρησιμοποιείστε τον για να αναπτυχθείτε και να επενδύσετε στο σύστημα των αγροτικών ταχυδρομείων της Ιρλανδίας. Υπάρχουν πολλές δυνατότητες πέρα από το one-stop shop, που παρέχει στην τοπική κοινότητα όλες τις κρατικές υπηρεσίες, όπως το ηλεκτρονικό εμπόριο και το Διαδίκτυο. Μην ακολουθήσετε την κοντόθωρη και εύκολη επιλογή να επιτρέψετε το θάνατο του συστήματος των ταχυδρομείων της υπαίθρου. Είναι μια απόφαση για την οποία θα μετανιώσετε.

<SPEAKER ID=44 LANGUAGE="FR" NAME="Novelli">
Κύριε Πρόεδρε, η πρόταση της Ευρωπαϊκής Επιτροπής, για τροποποίηση της οδηγίας του 1997 όσον αφορά το περαιτέρω άνοιγμα των κοινοτικών ταχυδρομικών υπηρεσιών στον ανταγωνισμό, ήταν δικαιολογημένη και αναμενόμενη.
<P>
Δικαιολογείται, διότι εγγράφεται στη λογική των ιδρυτικών Συνθηκών της Ευρωπαϊκής Ένωσης, που προβάλλουν την ολοκλήρωση της εσωτερικής αγοράς, με την ελεύθερη κυκλοφορία των αγαθών και των υπηρεσιών σε ένα ανταγωνιστικό περιβάλλον. Δικαιολογείται επίσης με βάση τους διαδοχικούς προσανατολισμούς, από το 1990 και εξής, που τα Ευρωπαϊκά Συμβούλια θέσπισαν σχετικά με το συγκεκριμένο τομέα. Δικαιολογείται, τέλος, με βάση το Ευρωπαϊκό Συμβούλιο της Λισαβόνας, το οποίο ζητούσε, προ ολίγων μηνών, την επιτάχυνση της διαδικασίας αυτής.
<P>
Αναμενόταν επίσης, δεδομένου ότι η Επιτροπή είχε καθυστερήσει εν σχέσει με τις δεσμεύσεις που προέβλεπε η οδηγία του 1997. Οι προτάσεις, ωστόσο, της Ευρωπαϊκής Επιτροπής και του Επιτρόπου Bolkestein προκάλεσαν μεγάλη αναταραχή. Και όμως, οι προτάσεις αυτές ήταν λογικές. Οποία κατακραυγή, όμως! Ο συμβιβασμός που προτείνεται στην έκθεση του κ. Ferber είναι σαφώς κατώτερος από τη λογική πρόταση της Ευρωπαϊκής Επιτροπής, πολύ λίγος σε σχέση με τις απαιτήσεις για εκσυγχρονισμό της ευρωπαϊκής μας οικονομίας, υπερβολικά λίγος, φοβάμαι. Και όταν βλέπω, όπως σήμερα το πρωί, σύμπασα την ευρωπαϊκή Αριστερά να συγχαίρει τον κ. Ferber, γι' αυτό και διατηρώ πολλές επιφυλάξεις όσον αφορά τον εν λόγω συμβιβασμό. Με το ρυθμό αυτό, κυρίες και κύριοι, θα κάνουμε 60 χρόνια να ολοκληρώσουμε την εσωτερική αγορά των ταχυδρομείων. Τι θράσος! Και κυρίως, τι καθυστέρηση!
<P>
Θα υποκύψω ως εκ τούτου στον πειρασμό να κάνω έναν παραλληλισμό με το αποτέλεσμα του πρόσφατου Ευρωπαϊκού Συμβουλίου της Νίκαιας. Πριν από τη Νίκαια, ακούγονταν μεγάλες προτάσεις, ευγενείς φιλοδοξίες. Στη Νίκαια, ακούστηκαν μεγάλα λόγια και, στο τέλος, αποτέλεσμα μηδέν. Εδώ, στη συζήτηση αυτή, οι μεγαλεπήβολες εξάρσεις περί της αναγκαιότητας οικοδόμησης της Ευρώπης δεν μπορούν να κρύψουν τη λιγοψυχία και το συντηρητισμό. Ένα μόνο μένει να ευχηθούμε, να μάθουμε μια μέρα να ξεπερνάμε τα κεκτημένα και να νικάμε τις εγωιστικές συντεχνιακές νοοτροπίες, για να βοηθήσουμε πραγματικά την Ευρώπη να προχωρήσει.

<SPEAKER ID=45 LANGUAGE="NL" NAME="Peijs">
Κυρία Πρόεδρε, θα μπορούσα να παρακαλέσω τον κ. Bolkestein να εξηγήσει στον κ. Watts τη διαφορά μεταξύ ιδιωτικοποίησης και απελευθέρωσης;

<SPEAKER ID=46 NAME="Πρόεδρος">
Κυρία Peijs, αυτό δεν αποτελεί ένα θέμα επί της διαδικασίας και είναι εκτός τόπου από την συζήτηση αυτή τη στιγμή.
<P>
Τον λόγο έχει ο Επίτροπος Bolkestein.

<SPEAKER ID=47 NAME="Bolkestein">
. (ΕΝ) Κύριε Πρόεδρε, η Επιτροπή συνειδητοποιεί από προηγούμενες συζητήσεις τη μεγάλη σημασία που έχει αυτό το θέμα για το Κοινοβούλιο και έχω μελετήσει προσεκτικά τις πολλές τροπολογίες για την προτεινόμενη οδηγία. Υπάρχουν ορισμένες τροπολογίες, ιδιαίτερα αυτές που τονίζουν τη σημασία της καθολικής υπηρεσίας και των ταχυδρομείων της υπαίθρου, τις οποίες μπορώ να υποστηρίξω. Η καθολική υπηρεσία αποτελεί τον ακρογωνιαίο λίθο της κοινοτικής πολιτικής στον τομέα αυτό και όλες μας οι ενέργειες έχουν ως προορισμό να δημιουργήσουν το κατάλληλο κλίμα για τη βελτίωσή της.
<P>
Ωστόσο, σε σχέση με τις περισσότερες τροπολογίες, πρέπει να πω ότι ελάχιστα σημεία παραμένουν από την αρχική πρόταση, που υπέβαλε η Επιτροπή το Μάιο. Η Επιτροπή πρότεινε μια βαθμιαία προσέγγιση, με ένα περαιτέρω στάδιο ανοίγματος της αγοράς κατά 20% συνολικά, το οποίο θα πραγματοποιηθεί εντός του έτους 2003. Αυτό που βλέπω ως αντάλλαγμα είναι η απόρριψη, όχι μόνο αυτού του βαθμού ανοίγματος της αγοράς, αλλά και της ίδιας της δυναμικής διαδικασίας εκσυγχρονισμού.
<P>
Τι βλέπω ακριβώς; Πρώτον, όχι στα 50 γραμμάρια, κάτι το οποίο αντιβαίνει στην ανάγκη να δημιουργήσουμε έναν πραγματικό ανταγωνισμό. Δεύτερον, όχι στο άνοιγμα του εξερχόμενου διασυνοριακού ταχυδρομείου, αν και αποτελεί ήδη πραγματικότητα σε δέκα κράτη μέλη. Τρίτον, όχι στον ορισμό των ειδικών υπηρεσιών, αντίθετα με τους στόχους των υφιστάμενων οδηγιών και επίσης αντίθετα με τη νομολογία του Δικαστηρίου. Τέταρτον, όχι στο άνοιγμα του κατεπείγοντος ταχυδρομείου, αν και είναι μια νέα και ξεχωριστή αγορά. Πέμπτον, όχι στο στάδιο του έτους 2003, το οποίο αντιβαίνει στο άρθρο 7 της τρέχουσας οδηγίας και, έκτο, όχι στο χρονοδιάγραμμα για περαιτέρω μεταρρύθμιση, το οποίο είναι αντίθετο με τα συμπεράσματα της Συνόδου Κορυφής της Λισαβόνας και με τις ίδιες τις ανάγκες των φορέων.
<P>
Αυτός δεν είναι ένας θετικός τρόπος για να προχωρήσουμε. Συγκεκριμένα, ενώ οι αρχηγοί κρατών και κυβερνήσεων στη Λισαβόνα ζήτησαν επιτάχυνση του ανοίγματος των αγορών, οι τροπολογίες που μόλις περιέγραψα θα κατέληγαν στο αντίθετο αποτέλεσμα, δηλαδή στην επιβράδυνση του ανοίγματος της αγοράς. Η διετής καθυστέρηση της υλοποίησης του επόμενου σταδίου δεν θα ήταν συνεπής με την υφιστάμενη οδηγία. Η συζήτηση σχετικά με τον εκσυγχρονισμό του ταχυδρομικού τομέα ξεκίνησε το 1989 στη διάρκεια ενός Συμβουλίου Τηλεπικοινωνιών στην Antibes. Κοιτάξτε πού βρισκόμαστε σήμερα, περισσότερο από δέκα χρόνια αργότερα. Μόνο το 3% της αγοράς αλληλογραφίας έχει απελευθερωθεί. Η αναβολή του επόμενου σταδίου από το 2003 στο 2005 θα σήμαινε περαιτέρω καθυστέρηση η οποία, φοβούμαι, δεν είναι αποδεκτή από την Επιτροπή.
<P>
Ο βαθμός ανοίγματος της αγοράς, όπως προτείνεται τώρα από το Κοινοβούλιο, θα μείωνε το 20% της πρότασης της Επιτροπής σε μόνο 6% από τις αρχές του έτους 2005, χωρίς καμία προοπτική ολοκλήρωσης της εσωτερικής αγοράς στον ταχυδρομικό τομέα. Φοβούμαι ότι αυτό δεν συμβαδίζει με τα συμπεράσματα του Ευρωπαϊκού Συμβουλίου, ούτε θα ικανοποιήσει τις ανάγκες και τις προσδοκίες των πελατών των ταχυδρομείων, τόσο των χρηστών από τις επιχειρήσεις όσο και των μεμονωμένων νοικοκυριών. Δεν θα ικανοποιήσει ούτε τα συμφέροντα των απασχολούμενων στον τομέα, οι οποίοι θέλουν να κοιτάζουν μπροστά. Εν συντομία, θα ήταν πολύ λίγο, πολύ αργά και θα διέκοπτε απότομα την τόσο αναγκαία ώθηση για περαιτέρω αλλαγή, βλάπτοντας σοβαρά την απαραίτητη προσαρμογή και απειλώντας τη μακροχρόνια απασχόληση.
<P>
Επιπλέον, το να σταματήσει ο ανταγωνισμός στο εξερχόμενο διασυνοριακό ταχυδρομείο, θα είναι ένα βήμα οπισθοδρόμησης, θα είναι δύσκολο να επιβληθεί με κανονιστικές διατάξεις και θα οδηγήσει σε καταγγελίες εκ μέρους των ανταγωνιστών.
<P>
Οι ειδικές υπηρεσίες είναι ένας ακόμα πολύ σημαντικός τομέας όπου η καινοτομία και ο εκσυγχρονισμός πρέπει να ενθαρρυνθούν. Σύμφωνα με την υφιστάμενη οδηγία, η αρχή είναι σαφής. Οι νέες και διαφορετικές υπηρεσίες είναι πάντοτε εκτός του αποκλειστικού τομέα, αλλά δεν δίδεται σαφής ορισμός των ειδικών υπηρεσιών στην παρούσα οδηγία, και τούτο δίνει αφορμή για ατέρμονες συζητήσεις και για την αβεβαιότητα των αγορών. Θα ήταν απαράδεκτο να επιτρέψουμε στη συνεχιζόμενη αντιδικία να καθορίσει τι συμβαίνει στον τομέα αυτό. Χρειαζόμαστε σαφέστερους ορισμούς διότι, διαφορετικά, θα αποτύχουμε στο καθήκον που έχουμε ως νομοθέτες να εκσυγχρονίσουμε το κανονιστικό πλαίσιο.
<P>
Γνωρίζω ότι ο εκσυγχρονισμός του τομέα των ταχυδρομικών υπηρεσιών είναι ένα δύσκολο και πολιτικά λεπτό θέμα. Το ταχυδρομείο είναι κοντά στους ανθρώπους, τόσο στους καταναλωτές όσο και στους υπαλλήλους του. Σ' αυτήν τη διαδικασία εκσυγχρονισμού, οδηγός μας δεν θα πρέπει να είναι ο φόβος, αλλά αντίθετα η πρόκληση να βελτιώσουμε τον τομέα. Αν κάνουμε πολύ λίγα, πολύ αργά, θα κινδυνέψει ο ταχυδρομικός τομέας συνολικά. Η τεχνολογία θα τον ξεπεράσει και οι καταναλωτές θα τον αγνοήσουν, διότι δεν θα τους παρέχει υπηρεσίες ανάλογες με το τίμημα που καταβάλλουν. Είμαι βέβαιος ότι πολλοί από εσάς, και ιδιαίτερα ο εισηγητής, θα συμφωνούν ίσως περισσότερο απ' όσο τους επιτρέπει ίσως η πολιτική να παραδεχτούν. Σας καλώ όλους να μην αποδυθείτε των ευθυνών που έχετε ως εκλεγμένοι νομοθέτες να πράξετε τα δέοντα και να υποστηρίξετε μια δυναμική διαδικασία αλλαγής.
<P>
Θα ήθελα να παραθέσω τα λόγια τριών ατόμων που δραστηριοποιούνται στον εν λόγω τομέα. Πρώτον, ο διευθύνων σύμβουλος των βρετανικών ταχυδρομείων, ο κ. John Roberts, είπε ότι ο ανταγωνισμός επιφέρει βελτίωση της ποιότητας και της αποτελεσματικότητας και μείωση των τιμών. Δεύτερον, ο πρόεδρος των γαλλικών ταχυδρομείων, La Poste, ο κ. Claude Bourmaud, πρόσφατα εξήγησε πώς η ερχόμενη δεκαετία θα προαγγείλει τη βαθύτερη αλλαγή που θα έχουν ποτέ γνωρίσει οι ταχυδρομικοί φορείς παγκοσμίως. Είπε ότι, από σήμερα μέχρι το τέλος της δεκαετίας, το άνοιγμα όλης σχεδόν της ταχυδρομικής αγοράς στον ανταγωνισμό φαίνεται να είναι αναπόφευκτο. Τρίτον, ο γάλλος γερουσιαστής Gιrard Larcher, γνωστός εμπειρογνώμων στον τομέα των ταχυδρομικών υπηρεσιών, κάλεσε όλα τα μέρη να βλέπουν μπροστά. Το 1997 είπε, και παραθέτω: "Δεν θα πρέπει να αντιμετωπίζουμε τα προβλήματα του σήμερα επικεντρωνόμενοι στις αντιλήψεις του χθες. Ας ξεκινήσουμε τη συζήτηση για να επιλύσουμε τα προβλήματα της La Poste στα πλαίσια του αύριο" .
<P>
Και τα τρία αυτά άτομα λέγουν σημαντικά πράγματα. Η ταχυδρομική υπηρεσία είναι όλο και περισσότερο υποχρεωμένη να ανταγωνίζεται, στην ευρύτερη αγορά των τηλεπικοινωνιών, τη σύγχρονη τεχνολογία που αναπτύσσεται από το Διαδίκτυο, την κινητή τηλεφωνία και την ολοκλήρωση διαφόρων μέσων επικοινωνίας. Τα παραδοσιακά ταχυδρομεία με την άκαμπτη δομή απασχόλησης και την βραδεία προσαρμογή στις απαιτήσεις της αγοράς, δεν θα είναι σε θέση να ανταγωνιστούν σ' αυτές τις αγορές, αν οι τροπολογίες του Κοινοβουλίου ανακόψουν την εξέλιξή τους.
<P>
Η κοινωνία απαιτεί έναν σύγχρονο ταχυδρομικό τομέα. Θα ήθελα να αναφερθώ στις βασικές ευρωπαϊκές οργανώσεις καταναλωτών, όπως το ΕΓΕΚ, οι οποίοι χαιρέτισαν την πρόταση της Επιτροπής. Πολλές ενώσεις καταναλωτών θα επιθυμούσαν να ανοίξει η ταχυδρομική αγορά με ακόμα ταχύτερους ρυθμούς απ' ό,τι προτείνει η Επιτροπή, διότι αναμένουν ότι ο μεγαλύτερος ανταγωνισμός θα οδηγήσει σε υψηλότερη ποιότητα υπηρεσίας και σε χαμηλότερες τιμές, αλλά η Επιτροπή δεν πρότεινε αυτήν την ταχεία απελευθέρωση που προτιμούν οι οργανώσεις των καταναλωτών. Η πρότασή μας είναι προσεκτικά ισορροπημένη, διότι οι φορείς παροχής καθολικών υπηρεσιών θα χρειαστούν χρόνο για να αλλάξουν περαιτέρω τις δομές, για να καταστούν περισσότερο ευέλικτες ως επιχειρήσεις, έτσι ώστε να μπορέσουν να προσαρμοστούν στις νέες συνθήκες της αγοράς. Μόνο η εισαγωγή ενός πραγματικού ανταγωνισμού με προοδευτικό και ελεγχόμενο τρόπο, βάσει ορισμένου χρονοδιαγράμματος, θα τους βοηθήσει να το επιτύχουν.
<P>
Αν ο ευρωπαίος νομοθέτης αποτύχει, τα κράτη μέλη τα οποία προχωρούν με ταχείς ρυθμούς προς την κατεύθυνση που υπέδειξε η Σύνοδος Κορυφής της Λισαβόνας, θα τεθούν σε μειονεκτική θέση, διότι οι ταχυδρομικοί τους φορείς θα ανταγωνίζονται φορείς που επωφελούνται ενός διευρυμένου μονοπωλίου. Οι περισσότερες από τις τροπολογίες που ενέκρινε η Επιτροπή Περιφερειακής Πολιτικής, Μεταφορών και Τουρισμού του Κοινοβουλίου, εφόσον γίνουν δεκτές, θα οδηγήσουν σε μια κατάσταση όπου δεν θα αλλάξει σχεδόν τίποτα. Τούτο θα σήμαινε ότι οι ταχυδρομικές υπηρεσίες θα έχαναν συνεχώς έδαφος έναντι των άλλων τρόπων επικοινωνίας. Αυτή η προσέγγιση θα ήταν πολύ κοντόθωρη. Θα ήταν μια μάχη υποχώρησης. Το μονοπώλιο των ταχυδρομικών υπηρεσιών θα προκαλούσε την αποστέωση και τη συρρίκνωσή τους, με αποτέλεσμα την απώλεια θέσεων εργασίας.
<P>
Αντιλαμβάνομαι την ανησυχία σας για την διατήρηση της καθολικής υπηρεσίας και του ταχυδρομικού δικτύου και συμμερίζομαι αυτήν την ανησυχία. Υποστηρίζω τις ακλόνητες εγγυήσεις για την παντοτινή προστασία των υποχρεώσεων παροχής καθολικής υπηρεσίας. Η διαφορά μας έγκειται στον τρόπο επίτευξης αυτού του στόχου. Η προσπάθεια να παραμείνει το status quo και να διατηρηθούν οι δομές του παρελθόντος δεν είναι ο σωστός τρόπος. Η αγορά απαιτεί ευελιξία και προσαρμοστικότητα στα νέα επικοινωνιακά περιβάλλοντα.
<P>
Η πρόταση της Επιτροπής ανταποκρίνεται σ' αυτήν την απαίτηση κατά τρόπο ιδιαίτερα λογικό και βαθμιαίο. Αναγνωρίζει ότι σύμφωνα με την υφιστάμενη οδηγία υπήρχε ήδη μια κλίση στην πλάστιγγα μεταξύ του αποκλειστικού τομέα και άλλων τρόπων, προκειμένου να διασφαλισθεί μια βιώσιμη καθολική υπηρεσία υψηλής ποιότητας. Εδώ συμπεριλαμβάνονται οι απαιτήσεις χορήγησης αδειών, που περιλαμβάνουν τις υποχρεώσεις παροχής καθολικής υπηρεσίας για τους νεοεισερχόμενους στην αγορά, ένα ταμείο αποζημίωσης και ένα αποδεκτό επίπεδο δασμών σε σχέση με το κόστος. Ωστόσο, χωρίς τον ανταγωνισμό, η κατάσταση θα έχανε την ισορροπία της.
<P>
Μ' αυτό το πνεύμα, μπορώ να δεχθώ όσες από τις τροπολογίες σας δεν είναι αμφισβητήσιμες, και ορισμένες άλλες, οι οποίες σωστά δίνουν έμφαση σε θέματα όπως είναι η καθολική υπηρεσία όπως εφαρμόζεται στα κράτη μέλη, η αποκατάσταση των παραπόνων, και το δίκτυο της υπαίθρου. Πρόκειται για τις τροπολογίες 2, 3, 6, 7, 24, 28, 29, 32, 39, 40 και 41. Μπορώ επίσης να δεχθώ τις νέες τροπολογίες που κατατέθηκαν χθες, συγκεκριμένα την 46, πρώτη παράγραφο, την 58 και την 59, οι οποίες διευκρινίζουν ορισμένα σημαντικά σημεία. Σχετικά με τις τροπολογίες 60 και 61, μπορώ να συμφωνήσω επί της αρχής της ολοκλήρωσης της εσωτερικής αγοράς σε μια μελλοντική ημερομηνία, που θα πρέπει να οριστεί εντός λογικών χρονικών ορίων. Όλα αυτά συμβαδίζουν με την πρόταση της Επιτροπής και με τα συμπεράσματα της Λισαβόνας.
<P>
Ωστόσο, τα μέλη του Κοινοβουλίου δεν θα εκπλαγούν με το ότι η Επιτροπή δεν μπορεί να δεχθεί τις υπόλοιπες προτεινόμενες τροπολογίες. Ο λόγος είναι ότι αντιβαίνουν στον πυρήνα της πρότασης της Επιτροπής - σε όσα είναι αναγκαία για να επιτευχθεί η διαδικασία εκσυγχρονισμού, προς όφελος τόσο των καταναλωτών των ταχυδρομικών υπηρεσιών, όσο και των εργαζομένων στα ταχυδρομεία. Πρέπει να διατηρήσουμε την ώθηση για την αλλαγή και να πραγματοποιήσουμε ένα σταθερό πρώτο βήμα, συν ένα χρονοδιάγραμμα για περαιτέρω αλλαγές.
<P>
Εν κατακλείδι, η Ευρωπαϊκή Ένωση δεν επιτρέπεται να δίνει αβέβαια μηνύματα σ' έναν τόσο σημαντικό τομέα. Γι' αυτό, δεν μπορώ και δεν θα σιωπήσω όταν το μέλλον του τομέα απειλείται από την αποτυχία να αντιμετωπίσουμε με τον ενδεδειγμένο τρόπο τις προκλήσεις που μας τέθηκαν στην Λισαβόνα. Αν η Ευρωπαϊκή Ένωση, εκλεγμένοι εκπρόσωποι της οποίας είναι τα μέλη αυτού του Κοινοβουλίου, επιθυμεί να διαθέτει την πλέον ανταγωνιστική, δυναμική και βασιζόμενη στη γνώση οικονομία σε μια δεκαετία, χρειάζεται έναν σύγχρονο ταχυδρομικό τομέα. Επομένως, καλώ όλα τα μέλη αυτού του Κοινοβουλίου να υποστηρίξουν την ευρωπαϊκή αποστολή και ολοκληρώνω λέγοντας ότι τώρα είναι ο καιρός για δράση.

<SPEAKER ID=48 LANGUAGE="DE" NAME="Jarzembowski">
Κύριε Πρόεδρε, θα ήθελα να αντικρούσω αυτές τις χωρίς διάκριση επιθέσεις κατά της πλειοψηφίας αυτού του Σώματος. Καταβάλλουμε προσπάθειες να προχωρήσουμε σε εκσυγχρονισμό και σταδιακή απελευθέρωση, και είναι άδικο να μας επιπλήττετε. Θα έπρεπε τουλάχιστον να μας ευχαριστείτε για το ότι σήμερα λάβαμε κάποια απόφαση, επειδή έτσι θα μπορέσετε να αποδείξετε το Δεκέμβριο, ότι το Συμβούλιο ακολουθεί το Ευρωπαϊκό Συμβούλιο της Λισαβόνας και αποφάσισε το Δεκέμβριο το κείμενο σας για την απελευθέρωση, ή τουλάχιστον το δικό μας κείμενο. Αλλά να μας επιπλήξετε και να μην επιτύχετε τίποτα στο Συμβούλιο, είναι κάπως υποκριτικό, κύριε Επίτροπε. Θα έπρεπε μάλλον να ακούσετε την πλειοψηφία αυτού του Σώματος!
<P>
(Χειροκροτήματα)

<SPEAKER ID=49 NAME="Bolkestein">
. (ΕΝ) Κύριε Πρόεδρε, προς απάντηση στις τελευταίες αυτές παρατηρήσεις, θέλω να πω τρία πράγματα: πρώτον, αποτελεί φυσικά προνόμιο - και μάλιστα καθήκον - του Κοινοβουλίου να διατυπώνει την άποψή του. Από την άλλη πλευρά, έχω την αίσθηση ότι η Επιτροπή θα αποτύγχανε στο έργο της αν δεν έδινε ως απάντηση μια άποψη εξίσου ειλικρινή με το Κοινοβούλιο.
<P>
Δεύτερον, το όλο ζήτημα θα συζητηθεί σε ένα Συμβούλιο Τηλεπικοινωνιών την ερχόμενη Παρασκευή. Η Επιτροπή θα προτείνει την ίδια άποψη και συνεπώς το Συμβούλιο θα ενεργήσει επί της πρότασης της Επιτροπής όπως αυτό κρίνει σκόπιμο.
<P>
Τρίτο και τελευταίο, αν οι αρχηγοί κρατών και κυβερνήσεων αποφάσισαν στη Λισαβόνα ότι η Ευρωπαϊκή Ένωση θα πρέπει να είναι ο πλέον ανταγωνιστικός χώρος στον κόσμο μέσα σε δέκα χρόνια, τότε πρέπει να κινηθούμε βάσει αυτού. Αν τα μέλη του Κοινοβουλίου έχουν την άποψη πως οτιδήποτε λέγουν οι αρχηγοί κρατών και κυβερνήσεων δεν τους αφορά, η στάση αυτή δεν με βρίσκει σύμφωνο.
<P>
(Διακοπές)
<P>
Θεωρώ ότι τα συμπεράσματα που διατύπωσαν οι αρχηγοί κρατών και κυβερνήσεων αποτελούν κατευθυντήριες γραμμές για την Επιτροπή και σήμερα το πρωί μίλησα με βάση το πνεύμα αυτών των συμπερασμάτων.
<P>
Καλώ τα μέλη του Κοινοβουλίου να ακολουθήσουν την πρόταση της Επιτροπής, διότι μόνο αυτή η πρόταση οδηγεί στο στόχο της Λισαβόνας, να έχουμε δηλαδή την πλέον ανταγωνιστική, δυναμική και βασιζόμενη στη γνώση οικονομία στον κόσμο σε δέκα χρόνια.

<SPEAKER ID=50 NAME="Πρόεδρος">
Βλέπω πως οι ταχυδρομικές υπηρεσίες μας βοηθούν να αναθερμάνουμε λίγο την ατμόσφαιρα του ημικυκλίου, και χαίρομαι γι' αυτό.
<P>
Κύριε Simpson, θα κάνετε χρήση του λόγου ή όχι; Αν αποποιείστε του δικαιώματός σας να μιλήσετε, θα σας ήμασταν ευγνώμονες δεδομένου ότι δεν έχουμε αρκετό χρόνο.

<SPEAKER ID=51 NAME="Simpson">
Κύριε Πρόεδρε, πρόκειται για χάσιμο χρόνου· κανείς δεν είναι πιο κωφός από αυτόν που δεν θέλει ν' ακούσει.

<SPEAKER ID=52 NAME="Πρόεδρος">
. Ευχαριστώ πολύ, κύριε Simpson.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.

<CHAPTER ID=2>
Μπανάνες (ΚΟΑ)
<SPEAKER ID=53 NAME="Πρόεδρος">
Η ημερήσια διάταξη προβλέπει τη συζήτηση της δεύτερης έκθεσης (A5-0374/2000) του κ. Dary, εξ ονόματος της Επιτροπής Γεωργίας και Ανάπτυξης της Υπαίθρου, σχετικά με την πρόταση του κανονισμού του Συμβουλίου που αφορά την τροποποίηση του Κανονισμού (ΕΟΚ) αριθ. 404/93 περί κοινής οργάνωσης αγοράς στον τομέα της μπανάνας [COM(1999) 582 - C5-0528/2000 - 1999/0235(CNS)]

<SPEAKER ID=54 LANGUAGE="FR" NAME="Dary">
. (FR) Κύριε Πρόεδρε, αγαπητοί μου συνάδελφοι, επανερχόμαστε λοιπόν στην ΚΟΑ στον τομέα της μπανάνας.
<P>
Τον περασμένο Απρίλιο, μετά την υπερψήφιση με πολύ μεγάλη πλειοψηφία των τροπολογιών που πρότεινα στο κείμενο της Επιτροπής και μπροστά στην άρνηση της τελευταίας να δεχτεί οποιαδήποτε από αυτές, είχαμε αποφασίσει να παραπέμψουμε το ζήτημα στην επιτροπή γεωργίας, ενόψει της αναζήτησης συμβιβασμού. Ήταν το μόνο μέσο που είχαμε στη διάθεσή μας, ελλείψει διαδικασίας συναπόφασης, και οι προτεραιότητές μας ήταν να εξασφαλίσουμε για τους κοινοτικούς παραγωγούς και τους παραγωγούς ΑΚΕ ένα εγγυημένο εισόδημα και την πρόσβαση στις αγορές.
<P>
Προσπαθήσαμε να καταλήξουμε σε συνδιαλλαγή με την Επιτροπή· τελικά, δεν τα καταφέραμε. Το Κοινοβούλιο οφείλει, ωστόσο, τώρα να λάβει θέση. Σας θυμίζω λοιπόν ότι το Νοέμβριο του 1999, η Επιτροπή πρότεινε για πολλοστή φορά την τροποποίηση της ΚΟΑ στον τομέα της μπανάνας, η οποία αφορούσε κυρίως στην εξωτερική πτυχή της και επεδίωκε να διασφαλίσει τη συμβατότητα της συγκεκριμένης ΚΟΑ με τους κανονισμούς του Παγκόσμιου Οργανισμού Εμπορίου. Η Επιτροπή πρότεινε τότε τη διατήρηση ενός συστήματος ποσοστώσεων χωρίς διακρίσεις, με μια μικρή δασμολογική προτίμηση για τις χώρες ΑΚΕ και τη μετάβαση στο καθεστώς tariff only το 2006.
<P>
Τον Απρίλιο του 2000, το Κοινοβούλιο ενέκρινε την πρώτη μου έκθεση και τις τροπολογίες της, οι οποίες έρχονταν σε αντίθεση με την πρόταση της Επιτροπής. Η έκθεση πρότεινε, κυρίως, να μην αποδεχτούμε την αυτόματη μετάβαση στο καθεστώς tariff only, δασμολογική προτίμηση για τις ΑΚΕ ύψους 300 ευρώ ανά τόνο τουλάχιστον, αξιολόγηση και ενδεχομένως αναθεώρηση της εσωτερικής πτυχής της ΚΟΑ.
<P>
Το ζήτημα της μπανάνας δεν είναι καθόλου δευτερεύον και εμπεριέχει μείζονα προβλήματα. Από το 1993, η κατάσταση των κοινοτικών παραγωγών συνεχώς επιδεινώνεται. Το ίδιο συμβαίνει και με τους παραδοσιακούς προμηθευτές μας, τις πολυάριθμες χώρες ΑΚΕ. Σας υπενθυμίζω, όμως, ότι η συγκεκριμένη Κοινή Οργάνωση Αγοράς έχει ως κύριο στόχο τη διασφάλιση της πρόσβασης της παραγωγής της στην κοινοτική αγορά. Σήμερα, οι παραγωγοί αυτοί ήδη αδυνατούν να ανταγωνιστούν επί ίσοις όροις τους παραγωγούς και τις επιχειρήσεις του κλάδου σε διεθνές επίπεδο. Να θυμίσουμε ότι το 62% των εισαγωγών προέρχονται σήμερα από τρίτες χώρες, κυρίως από τον Ισημερινό, την Κολομβία, την Κοσταρίκα και την Ονδούρα.
<P>
Στην προκειμένη περίπτωση, το ζήτημα δεν είναι να υπερασπιστούμε με προστατευτικές μεθόδους ένα προϊόν συγκεκριμένης προελεύσεως, αλλά να υπερασπιστούμε την επιβίωση ενός συγκεκριμένου τρόπου παραγωγής. Με αφορμή την μπανάνα, προσπαθούμε να υπερασπιστούμε έναν ολόκληρο παραγωγικό κλάδο, από τον οποίο εξαρτώνται συχνά ολόκληρες περιφέρειες, η ζωτική τους δύναμη και η κοινωνική τους ισορροπία.
<P>
Πέρασαν αρκετοί μήνες έκτοτε, και τον Οκτώβριο, η Επιτροπή δημοσίευσε μια ανακοίνωση για την εφαρμογή του κανόνα "όποιος φθάνει πρώτος, εξυπηρετείται πρώτος" , στη διαχείριση του συστήματος των ποσοστώσεων. Θέλω να σταθώ στο γεγονός ότι πρόκειται περί ανακοίνωσης και όχι περί νομοθετικής ρύθμισης. Αναγκαστικά λοιπόν, συνεχίσαμε να δουλεύουμε με τη νομοθετική πρόταση του 1999.
<P>
Έγιναν επαφές με την Επιτροπή και στην τελευταία συνεδρίαση, κατέστη σαφές ότι η Επιτροπή εμμένει στη θέση της, δηλαδή σε σύστημα ποσόστωσης, του οποίου η διαχείριση θα γίνεται βάσει του κανόνα "εξυπηρέτηση κατά χρονική σειρά προτεραιότητας" , και στη μετάβαση στο καθεστώς tariff only το 2006.
<P>
Η δεύτερη έκθεσή μου μοιάζει λοιπόν πολύ με την πρώτη και ενσωματώνει τις τροπολογίες που ψηφίστηκαν από την ολομέλεια. Ασχέτως όμως του ότι δεν υπήρξε νομοθετική πρόταση για κανόνα της "εξυπηρέτησης κατά χρονική σειρά προτεραιότητας" , έπρεπε να λάβουμε επίσης θέση σχετικά. Η συναπόφαση δεν λέει ότι το σύστημα είναι δίκαιο, λέει όμως ότι είναι η μόνη συμβατή μέθοδος σε σχέση με τους κανόνες του ΠΟΕ. Οι Ηνωμένες Πολιτείες, ωστόσο, έχουν ήδη γνωστοποιήσει ότι απορρίπτουν το συγκεκριμένο σύστημα, το ίδιο και οι χώρες ΑΚΕ εξάλλου. Κατά τα λοιπά, η θέση μας παραμένει συνεπώς η ίδια: περίοδος εφαρμογής του συστήματος επί μια τουλάχιστον δεκαετία, ώστε να είναι εγγυημένη η νομική ασφάλεια των παραγωγών και των εταιρειών, επανεξέταση του συστήματος μετά τα δέκα χρόνια, μη αυτόματη μετάβαση στο καθεστώς tariff only, δασμολογική προτίμηση της τάξης των 300 ευρώ για τις χώρες ΑΚΕ.
<P>
Ζητήσαμε εγγυήσεις, σε περίπτωση που η Επιτροπή θα εφαρμόσει το σύστημα διαχείρισης των δασμολογικών ποσοστώσεων "όποιος φθάνει πρώτος, εξυπηρετείται πρώτος" , διότι θα έχει σοβαρές συνέπειες στους παραγωγούς ΑΚΕ, οι οποίοι αδυνατούν σήμερα να βρουν τη θέση τους στον αγώνα ταχύτητας που αρχίζει εντός ολίγου.
<P>
Πρέπει λοιπόν απαραιτήτως να βρούμε ένα μέσο, εκτός από τη δασμολογική προτίμηση των 300 ευρώ, για να τους επιτρέψουμε την αποτελεσματική πρόσβαση στην ποσόστωση Γ και για να αξιολογήσουμε με συνέπεια τον αντίκτυπο του συστήματος στους συγκεκριμένους παραγωγούς.
<P>
Είμαι ευτυχής που στην επιτροπή γεωργίας επιτύχαμε ομοφωνία κατά την ψηφοφορία. Ευχαριστώ τους συναδέλφους μου, όπως και τον κ. Fernαndez Martνn, εισηγητή της επιτροπής ανάπτυξης και συνεργασίας, για την υποστήριξή του.
<P>
Για να ολοκληρώσω, θα ήθελα να εκφράσω τη λύπη μου, διότι διαπιστώνω ότι η Ευρωπαϊκή Ένωση, σε ένα τέτοιο ζήτημα, μοιάζει να απεμπολεί τις αξίες της προς όφελος των κανόνων του διεθνούς εμπορίου. Η οικονομία είναι στην υπηρεσία του ανθρώπου και σε όλα τα συστήματα όπου κυρίαρχος είναι ο άνθρωπος, οι κανόνες οφείλουν να προσαρμόζονται στη βούλησή του και στις ανάγκες του ανθρώπου, ποτέ το αντίθετο. Η Επιτροπή και το Συμβούλιο θα σταθμίσουν την ευθύνη τους αν προτίθενται να κρίνουν διαφορετικά.

<SPEAKER ID=55 LANGUAGE="ES" NAME="Fernαndez Martνn">
Κύριε Πρόεδρε, Επίτροπε κύριε Fischler, κυρίες και κύριοι, μετά από τόσες συζητήσεις σχετικά με το πρόβλημα της μπανάνας, βρισκόμαστε σήμερα λίγο πιο κοντά σε μια ικανοποιητική λύση. Δε θέλω να τρέφω αυταπάτες, εδώ και οχτώ χρόνια μετέχουμε σε τέτοιες συζητήσεις και θα ακολουθήσουν και αρκετές ακόμη. Όμως σήμερα, μετά από τη συμφωνία που επιτεύχθηκε στο πλαίσιο του Συμβουλίου, η τελευταία πρόταση της Επιτροπής βρίσκεται πιο κοντά στη θέση που εξέφρασε η πλειοψηφία πολλές φορές με το πέρασμα του χρόνου σ' αυτό το Κοινοβούλιο.
<P>
Από την Επιτροπή Ανάπτυξης, εξ ονόματος της οποίας μιλώ, υποστηρίζουμε την έκθεση Dary, που δίνει απάντηση σε θεμελιώδη προβλήματα. Διατηρείται το σύστημα των δασμολογικών ποσοστώσεων, που διασφαλίζουν τη διάθεση στο εμπόριο της κοινοτικής παραγωγής των μπανανών, καθιερώνεται ένα καθεστώς αδειών μέσω του συστήματος "όποιος φτάνει πρώτος εξυπηρετείται πρώτος" , που είναι σύμφωνο με τους ισχύοντες κανόνες του παγκόσμιου εμπορίου, και μελετάται ένα πέρασμα, όχι αυτόματο, σε ένα δασμολογικό σύστημα για το οποίο θα χρειαστεί μια έκθεση αξιολόγησης των επιπτώσεων που μπορεί να προκληθούν.
<P>
Αυτή η πρόταση ήδη έγινε δεκτή από τον Ισημερινό, πρώτο παγκόσμιο παραγωγό μπανάνας και έναν από τους καταγγέλοντες στον Παγκόσμιο Οργανισμό Εμπορίου. Είναι βέβαιο, κύριε Επίτροπε, ότι διατηρούμε ορισμένες επιφυλάξεις, και έχουμε ορισμένες διαφορές. Εμείς, από το Κοινοβούλιο, ζητάμε μια μεταβατική περίοδο ισχύος δέκα ετών, ενώ η Επιτροπή προτείνει έξι· εμείς ζητάμε δασμό ύψους "300 ευρώ ως κατώτατο όριο" ενώ η Επιτροπή λέει "300 ευρώ ως ανώτατο όριο" . Είναι διαφορές, ναι. Όμως τώρα ήδη μιλάμε μια γλώσσα που φαίνεται και είναι ριζικά διαφορετική από εκείνη που μιλούσαμε στη διάρκεια των παρελθόντων ετών.
<P>
Χαίρομαι ιδιαιτέρως, Επίτροπε Fischler, που εσείς έχετε αυξήσει τη ροή της πληροφόρησής σας. Ήδη το είπε ο κ. Schwaiger, στην προηγούμενη συζήτηση, πως έπρεπε να έχετε μια πληροφόρηση που να καλύπτει περισσότερο όλες τις διαφορετικές οπτικές πάνω στο πρόβλημα. Εσείς επισκεφθήκατε πρόσφατα τις Αζόρες, πήγατε στα Κανάρια Νησιά και έχετε μια άποψη, χωρίς αμφιβολία, πιο ολοκληρωμένη για το πρόβλημα, που συνεχίζει να είναι πολύ περίπλοκο. Για παράδειγμα, εμείς δεν μπορούμε να μην εκφράσουμε την ανησυχία μας για την παραγωγή μπανάνας σε ορισμένες χώρες ΑΚΕ, στις μικρές παραγωγούς χώρες των Αντιλλών και σε κάποιες χώρες της Δυτικής Αφρικής που υπήρξαν παραδοσιακοί προμηθευτές της αγοράς της μπανάνας, για τις οποίες δεσμευτήκαμε ότι δε θα τις ξεχάσουμε.
<P>
Ο τυφώνας Mitch στην Κεντρική Αμερική μάς έδειξε δυστυχώς ένα παράδειγμα αυτού που εμείς θεωρούμε απαράδεκτο. Σε κάποιες χώρες -Νικαράγουα, Ονδούρα, Γουατεμάλα- ο Mitch κατέστρεψε τις φυτείες μπανάνας. Κάποιες πολυεθνικές εταιρείες, αντί να συμβάλλουν στην αποκατάσταση της οικονομικής δραστηριότητας, μετατοπίζουν την επιχειρηματική δραστηριότητά τους σε άλλες ζώνες που πλήττονται λιγότερο, ακόμη και σε άλλες χώρες, ξεχνώντας τις υποχρεώσεις τους απέναντι σε χιλιάδες, δεκάδες χιλιάδες οικογένειες και αγρότες που λάμβαναν μισθό 10 δολαρίων. Αυτό δεν είναι το μοντέλο ανάπτυξης που θέλουμε οι Ευρωπαίοι.
<P>
Κάποιοι συνάδελφοι εξέφρασαν εδώ την ανησυχία τους για τις αρνητικές συνέπειες που υφίστανται ορισμένοι τομείς, ειδικά στο Ηνωμένο Βασίλειο, από τα μέτρα που ως αντίποινα εφάρμοσαν οι Ηνωμένες Πολιτείες, κατά την κρίση μου στο περιθώριο των συμφωνιών της GATT (Γενική Συμφωνία Δασμών & Εμπορίου). Πιστεύουμε ότι ο καλύτερος τρόπος να βοηθήσουμε αυτές τις εταιρείες είναι να βρούμε έναν τρόπο που να επιτρέπει να αποφύγουμε έγκαιρα τη σύγκρουση. Υπό το πρίσμα αυτό, δεν θεωρούμε ότι είναι σκόπιμο να προσπαθήσουμε να αναβάλουμε αυτή τη συζήτηση, όπως επιδίωξαν ορισμένοι τις τελευταίες εβδομάδες.
<P>
Πετύχαμε μια πολύπλοκη και λεπτή ισορροπία σε αυτό το θέμα. Η έκθεση Dary έγινε δεκτή ομόφωνα από την Επιτροπή Γεωργίας και υποστηρίχτηκε επίσης ομόφωνα από την επιτροπή εξ ονόματος της οποίας μιλάω. Πιστεύω ότι η τροπολογία που παρουσιάστηκε τελευταία από τον κ. Vatanen δε συμβάλλει στη διευκόλυνση των πραγμάτων, γι' αυτό τον καλώ, αν με ακούει, να εξετάσει την πιθανότητα να την αποσύρει.

<SPEAKER ID=56 LANGUAGE="ES" NAME="Redondo Jimιnez">
Kύριε Πρόεδρε, κύριε Επίτροπε, κυρίες και κύριοι, θέλω αρχικά να συγχαρώ τον εισηγητή, κ. Dary, που μας παρουσίασε με τόση σαφήνεια τη μεταρρύθμιση, το ιστορικό και τη σύνθεσή της - που δεν πρόκειται να επαναλάβω. Επίσης θέλω να συγχαρώ τον κ. Fernαndez, που αξιοποίησε το χρόνο του τόσο καλά για να μας κάνει να αναλογιστούμε σχετικά με το πώς και με ποιον τρόπο έχουμε αναλάβει μια σειρά δεσμεύσεων.
<P>
Η έκθεση Dary, σε μια δύσκολη περίπλοκη εφαρμογή, άξια επαίνου, μας έκανε να εγκρίνουμε ομόφωνα μια έκθεση σχετικά με ένα θέμα αληθινά πολύπλοκο. Γιατί, κύριε Επίτροπε, ειλικρινά, δεν είναι εύκολη δουλειά να προσεγγίσουμε τα συμφέροντα των καταναλωτών σ' εκείνα των παραγωγών, έτσι ώστε να γίνουν σεβαστές οι διεθνείς δεσμεύσεις της Ευρωπαϊκής Ένωσης με τις χώρες AΚΕ, οι δεσμεύσεις επίσης της Σύμβασης Λομέ που υπογράφτηκε στο Κοτονού, να ενώσουμε τις προσπάθειες υπέρ των εξόχως απόκεντρων περιφερειών, να σεβαστούμε τους κανόνες της GATT έναντι των τρίτων χωρών, που εγγυώνται την ποικιλία στην προμήθεια και στην παραγωγή στην Ευρωπαϊκή Ένωση.
<P>
Η λειτουργία της δέσμευσης που επιτεύχθηκε, που υπάγεται στους κανονισμούς της ΠΟΕ, πρέπει να μελετηθεί από την Ευρωπαϊκή Επιτροπή σε μια έκθεση που θα πρέπει να έχει εξεταστεί από το Κοινοβούλιο σε ένα λογικό χρονικό διάστημα και, σύμφωνα με το αποτέλεσμα αυτής της έκθεσης και της ανάλυσής της, θα πρέπει να προταθούν τα κατάλληλα διορθωτικά μέτρα, όπως ήδη υποδεικνύει η έκθεση του εισηγητή.
<P>
Εμείς δεν είμαστε ενάντια στο σύστημα tariff only, κύριε Επίτροπε, θέλουμε μόνο, πριν από αυτές τις απότομες αλλαγές, να πάρουμε τις απαραίτητες προφυλάξεις για τη στιγμή της μετάβασης από το ένα σύστημα στο άλλο. Ως εκ τούτου ζητώ αυτή η έκθεση να υποστηριχτεί στο σύνολό της από τα μέλη αυτής της Συνέλευσης, όπως έγινε και στην Επιτροπή Γεωργίας. Και δε θα επαναλάβω ότι τροπολογίες όπως η μοναδική που παρουσιάστηκε από κάποιον βουλευτή δε εξυπηρετούν να γίνει κάτι τέτοιο. Κατά συνέπεια, και εγώ, όπως ο προηγούμενος ομιλητής, ζητώ επίσης να αποσύρει αυτή την τροπολογία.

<SPEAKER ID=57 LANGUAGE="ES" NAME="Medina Ortega">
Κύριε Πρόεδρε, εξ ονόματος της Σοσιαλιστικής Ομάδας θέλω να συγχαρώ και εγώ όπως οι προηγούμενοι ομιλητές την Επιτροπή -γιατί η Επιτροπή έκανε μια προσπάθεια προσέγγισης-, και τον εισηγητή, κ. Dary, για την προσπάθεια που κατέβαλε να συμφιλιώσει τις διαφορετικές θέσεις.
<P>
Από την οπτική της Επιτροπής Γεωργίας η κατάσταση είναι ξεκάθαρη. Η Επιτροπή Γεωργίας είναι υπέρ αυτής της πρότασης της Επιτροπής, της διατήρησης του συστήματος ποσοστώσεων μέσω του λεγόμενου συστήματος "de la regata" ή "όποιος φτάνει πρώτος εξυπηρετείται πρώτος" , αν και, φυσικά, δεν είναι σύμφωνο με τις προτάσεις που οδηγούν στο αυτόματο πέρασμα από το σημερινό σύστημα των ποσοστώσεων σε ένα άλλο σύστημα βασιζόμενο μόνο στους δασμούς.
<P>
Αυτό σχετίζεται με τη γενική φιλοσοφία της Επιτροπής Γεωργίας αυτού του Κοινοβουλίου, ότι δηλαδή η γεωργία δεν είναι ένα φυσικό βιομηχανικό προϊόν και επομένως δεν μπορούμε να εφαρμόζουμε κανόνες γενικού χαρακτήρα που ισχύουν για τα βιομηχανικά προϊόντα. Η πρόσφατη κρίση των τρελών αγελάδων, που θα κοστίσει αρκετά ακριβά στην Ευρωπαϊκή Κοινότητα, στους παραγωγούς και τους καταναλωτές της, αποτελεί ένα παράδειγμα του γιατί η γεωργία δεν μπορεί να περιοριστεί σε σχήματα βιομηχανικής παραγωγής ή διάθεσης στο εμπόριο.
<P>
Μ' αυτή την έννοια, θέλω να υπενθυμίσω εδώ ότι η παραγωγή μπανάνας δεν είναι μια παραγωγή άγνωστη στην Κοινότητα. Είναι μια παραγωγή που λαμβάνει χώρα σε κάποιες ιδιαίτερες κοινοτικές περιοχές, τις εξόχως απόκεντρες περιφέρειες, οι οποίες αντιμετωπίζουν μια σειρά δυσκολιών όσον αφορά το συναγωνισμό στις αγορές και η μπανάνα αποτελεί ακριβώς ένα από τα λίγα προϊόντα που διαθέτουν. Και, όπως επισήμανε ο κ. Fernαndez Martνn, ο Επίτροπος Fischler μπόρεσε να δει πρόσφατα επιτόπου τι είναι η αγροτική οικονομία αυτών των περιοχών, των τόσο απομακρυσμένων από το κοινοτικό ηπειρωτικό πλαίσιο.
<P>
Γι' αυτό, στις προτάσεις της έκθεσης Dary, που εγκρίθηκαν ομόφωνα από την Επιτροπή Γεωργίας, γίνεται αναφορά στην ανάγκη να ληφθούν υπόψη τα διαρθρωτικά προβλήματα αυτών των εξόχως απόκεντρων περιφερειών, που έχουν επιπλέον μια νέα νομική βάση στην παράγραφο 2 του άρθρου 299 της Συνθήκης της Ευρωπαϊκής Κοινότητας, που εισήχθη με τη συνθήκη του Αμστερνταμ, της οποίας αυτή τη στιγμή εκκρεμεί η έγκριση των αντίστοιχων προτάσεων από την Επιτροπή.
<P>
Συνεπώς, η Σοσιαλιστική Ομάδα είναι υπέρ της έκθεσης του κ. Dary και, φυσικά, κατά της τροποποίησης 6, που παρουσίασε ο κ. Vatanen και άλλοι βουλευτές.

<SPEAKER ID=58 NAME="Clegg">
Κύριε Πρόεδρε, για σαστισμένους παρατηρητές όπως εγώ, αυτό το θέμα πηγαίνει από το παράξενο στο υπερρεαλιστικό. Φαίνεται ότι έχουμε να αντιμετωπίσουμε μια σειρά προτάσεων και αντιπροτάσεων που διαδέχονται η μια την άλλη, σχετικά με ένα μεταβατικό καθεστώς για το οποίο η Επιτροπή αρχικά προτείνει δασμολογικές ποσοστώσεις που βασίζονται σε ιστορικές περιόδους, σε περιόδους αναφοράς, αλλά στη συνέχεια περνά σ' έναν υπολογισμό "όποιος φθάνει πρώτος, εξυπηρετείται πρώτος" . Στο μεταξύ, οι ΗΠΑ καταδικάζουν πρώτα τις ιστορικές περιόδους αναφοράς, αλλά τώρα υποστηρίζουν τις δικές τους ιστορικές περιόδους αναφοράς. Δυσκολευόμαστε πάρα πολύ να παρακολουθήσουμε.
<P>
Γι' αυτόν το λόγο, μεταξύ πολλών άλλων, δεν θα σχολιάσω το μεγαλύτερο μέρος της έκθεσης του κ. Dary, αλλά θα προσπαθήσω να επικεντρωθώ σε ένα ζήτημα αρχής. Όποιο και αν είναι το μεταβατικό καθεστώς - είτε επιλέξουμε ένα σύστημα δασμολογικών ποσοστώσεων και ένα σύστημα χορήγησης αδειών που χρησιμοποιεί το σύστημα "όποιος φθάνει πρώτος, εξυπηρετείται πρώτος" είτε τις ιστορικές περιόδους αναφοράς, πριν ή μετά το 1993 - πρέπει να αρχίσουμε να δεχόμαστε ότι πρόκειται για ένα μεταβατικό καθεστώς, το οποίο κάποτε θα πρέπει να αντικατασταθεί από ένα σύστημα tariff only που θα είναι συμβατό με τον ΠΟΕ. Δεν μπορούμε να συνεχίζουμε, χρόνο με το χρόνο, να αποφεύγουμε τις διεθνείς μας υποχρεώσεις.
<P>
Το ερώτημα είναι γιατί; Ο κ. Dary υποστήριξε ότι, αν θέλουμε να προχωρήσουμε προς ένα σύστημα tariff-only σύμφωνο με τον ΠΟΕ, θα παραδοθούμε κατά κάποιον τρόπο στις χαοτικές εμπορικές δυνάμεις. Η αλήθεια είναι το αντίθετο. Ο ΠΟΕ είναι μια δέσμη κανόνων. Ουσιαστικά παρεμποδίζει το χάος, διότι προσπαθεί να θεσπίσει κανόνες τους οποίους θα τηρούμε όλοι. Η Ευρωπαϊκή Ένωση έχει τεράστιο στρατηγικό συμφέρον να εξασφαλίσει ότι οι εν λόγω κανόνες θα ενισχυθούν και δεν θα αποδυναμωθούν, διότι αν αποδυναμώσουμε τον ΠΟΕ ή το κράτος δικαίου, ποιος θα κερδίσει; Θα κερδίσουν οι μεγάλοι, όπως οι Ηνωμένες Πολιτείες· θα επικρατήσει το δίκαιο του ισχυροτέρου· θα επικρατήσει η ωμή εμπορική ισχύς.
<P>
Σας απευθύνω λοιπόν έκκληση να συμφωνήσουμε με τη μεταβατική διευθέτηση, όπως την περιγράφει η έκθεση του κ. Dary. Αλλά ας μην αγνοήσουμε, όπως προτείνεται στην τροπολογία 11, την ιδέα ότι ενδέχεται να χρειαστεί να προχωρήσουμε προς ένα σύστημα tariff only.

<SPEAKER ID=59 LANGUAGE="DE" NAME="Graefe zu Baringdorf">
Κύριε Πρόεδρε, καταρχάς θα ήθελα να ευχαριστήσω τον εισηγητή για την εργασία του. Συμφωνώ απόλυτα με τους στόχους του. Δυστυχώς όμως, κύριε Dary, δεν έχουμε τη δύναμη να επιβάλουμε αυτό που πραγματικά επιθυμούμε. Οι δυνάμεις που αντιτίθενται είναι ισχυρές. Διαφορετικές αντιλήψεις δεν εκφράζονται μόνο μεταξύ των κρατών μελών στην Ευρωπαϊκή Ένωση, κάτι που αποτυπώνεται εξάλλου και στις δυσκολίες της Επιτροπής να υποβάλει εν προκειμένω κάποια πρόταση, αλλά ακόμη και σε επίπεδο Παγκόσμιου Οργανισμού Εμπορίου. Ισχυρά συμφέροντα, ιδιαίτερα αυτά των αμερικανών, οι οποίοι μολονότι δεν είναι οι ίδιοι παραγωγοί μπανάνας, έχουν επενδύσει κεφάλαια σε εμπορικές επιχειρήσεις και διαδραματίζουν κάποιο ρόλο. Γνωρίζουμε το πρόβλημα, αλλά η ανησυχία ότι τα νόμιμα συμφέροντα των χωρών ΑΚΕ, των μικρότερων παραγωγών μπανάνας, θα αγνοηθούν στην προκειμένη περίπτωση, ασφαλώς και δεν είναι αβάσιμη.
<P>
Προσπαθήσαμε λοιπόν να καταθέσουμε εκ νέου συμβιβαστικές τροπολογίες. Ελπίζω ότι η Επιτροπή θα τις αποδεχθεί. Πρόκειται κυρίως για την τροπολογία 35, η οποία αφορά την υποβολή έκθεσης από την Επιτροπή στο Ευρωπαϊκό Κοινοβούλιο, σχετικά με το ποιες είναι οι επιπτώσεις αυτής της ρύθμισης, η οποία πλέον προβλέπεται, για τα συμφέροντα των μικρότερων παραγωγών μπανάνας και τις χώρες ΑΚΕ, ούτως ώστε να έχουμε στο Κοινοβούλιο τη βάση για τη λήψη αποφάσεων, όταν πρόκειται να μεταβούμε σε σύστημα απλής τιμολόγησης.
<P>
Ωστόσο, ένα είναι σαφές και έχει μάλιστα επιβεβαιωθεί από την Επιτροπή, ότι το Κοινοβούλιο πρέπει να επεξεργαστεί το θέμα ακόμα μια φορά. Για την επεξεργασία αυτή χρειαζόμαστε ακριβή δεδομένα. Ενδεχομένως, σε αυτό το μεταγενέστερο στάδιο θα έχουμε επιτύχει τη συναπόφαση στον γεωργικό τομέα, καθώς η Νίκαια καθόρισε αποφασιστικά την πορεία προς τη συναπόφαση του Κοινοβουλίου. Τώρα πρέπει πλέον να το μετουσιώσουμε στη μετά τη Νίκαια συζήτηση. Τότε θα έχουμε κατά πάσα πιθανότητα κάποια άλλη θέση ισχύος, και αυτό θα έπρεπε να αποτυπωθεί στην έκθεση σχετικά με τις μπανάνες και στο στόχο που θέτουμε.

<SPEAKER ID=60 LANGUAGE="ES" NAME="Jovι Peres">
Κύριε Πρόεδρε, πιστεύω πως είναι η πρώτη φορά που προφέρεται το επώνυμό μου στη μητρική μου γλώσσα. Ευχαριστώ πολύ.
<P>
Δεν υπερβάλλω λέγοντας ότι πρόκειται για ένα θέμα, το οποίο απασχόλησε έντονα όλα τα θεσμικά όργανα. Επίσης είναι σημαντικό να επισημάνουμε ότι αυτό το θέμα ήρθε αντιμέτωπο, κατά τη γνώμη μου, με τα συμφέροντα ορισμένων εταιρειών, που αντιπροσωπεύουν τις Ηνωμένες Πολιτείες, και εκείνων της Ευρωπαϊκής Ένωσης, η οποία προσπαθούσε να προστατέψει τις δεσμεύσεις που είχε έναντι των γεωργών της, και έναντι των χωρών ΑΚΕ. Ειλικρινά, πιστεύω ότι η Επιτροπή Γεωργίας έκανε ό,τι καλύτερο μπορούσε ή τουλάχιστον αυτό που περνούσε από το χέρι της ώστε να πετύχει μια συμφωνία με την Επιτροπή.
<P>
Δεχτήκαμε τη διαχειριστική "μέθοδο εξυπηρέτησης κατά χρονική σειρά προτεραιότητας" , δεχτήκαμε ένα ανώτατο όριο μείωσης της δασμολογικής προτίμησης σε 300 ευρώ ανά τόνο για τις χώρες ΑΚΕ, επίσης είναι βέβαιο πως προσπαθήσαμε να πετύχουμε εγγυήσεις για τις μικρές και τις μεσαίες επιχειρήσεις, και ζητήσαμε από την Επιτροπή μια έκθεση σχετικά με τις επιπτώσεις του συστήματος. Όμως πιστεύω ότι μπορούμε να προβλέψουμε αρνητικά αποτελέσματα για τους πιο μικρούς διακινητές εμπορευμάτων ή για τους παραγωγούς των χωρών AΚΕ.
<P>
Πολύ αμφιβάλλω, αν και δε μου αρέσουν τα στερεότυπα, σχετικά με το ότι μια εικόνα της Ευρωπαϊκής Ένωσης που υποχωρεί μπροστά στην πίεση δύο πολυεθνικών, που αντιπροσωπεύουν τις Ηνωμένες Πολιτείες, δε θα είναι παρά ένα σχήμα που ανταποκρίνεται σε προμελετημένες ιδέες. Ορισμένες φορές φαίνεται σαν η Επιτροπή, στις προτάσεις απορύθμισης για το εμπόριο και τη γεωργική ανάπτυξη σε διεθνές επίπεδο, να απείχε ακόμη περισσότερο και από τον Όμιλο Cairns. Προσυπογράφω τα εύστοχα λόγια του κ. Dary όταν αναφέρθηκε σε αυτό το θέμα.
<P>
Σε κάθε περίπτωση, είναι ανάγκη να αναγνωρίσουμε πως οι κανονισμοί και οι συμφωνίες επιβάλλουν υποχρεώσεις και ότι οι απορυθμίσεις που θα μπορούσαν να ωφελήσουν ορισμένες εταιρείες θα έχουν το τίμημά τους στον προϋπολογισμό της Ένωσης. Από αυτή την άποψη, θέλω να εκφράσω όχι τη συμφωνία μου αλλά την έκπληξή μου για τις χτεσινές δηλώσεις της κ. Schreyer σχετικά με το πλαίσιο του αγροτικού προϋπολογισμού και το θέμα της μπανάνας.
<P>
Θέλω να τελειώσω συγχαίροντας τον κ. Dary για τις προσπάθειές του, τον πρόεδρο της Επιτροπής Γεωργίας και τους συντονιστές. Η Ομάδα μου θα ψηφίσει υπέρ, με το σκεπτικό ότι, αν παρατείνουμε κι άλλο το θέμα, η κατάσταση θα επιδεινωθεί ακόμη περισσότερο.

<SPEAKER ID=61 LANGUAGE="FR" NAME="Souchet">
Κύριε Πρόεδρε, αυτό το ζήτημα που δεν λέει να τελειώσει, αυτό το σήριαλ με τη διαμάχη για τις μπανάνες μεταξύ της Ένωσης και των χωρών παραγωγών μπανάνας της Αμερικής δεν είναι καθόλου δευτερεύον· αντιθέτως, είναι διδακτικό σε πολλά επίπεδα, διότι το 20% των μπανανών που καταναλώνονται στην Ένωση παράγονται στις εξόχως απόκεντρες περιφέρειες της Κοινότητας και οι συγκεκριμένες περιφέρειες έχουν ανάγκη τη συγκεκριμένη παραγωγή για την ανάπτυξή τους. Αλλο ένα είκοσι τοις εκατό των μπανανών παράγονται στις χώρες ΑΚΕ, οι οποίες επίσης χρειάζονται την παραγωγή αυτή για την ανάπτυξή τους και προς τις οποίες έχουμε συμβατικές δεσμεύσεις που οφείλουμε να σεβαστούμε.
<P>
Και οι μεν και οι δε αύξησαν την παραγωγή τους επειδή τους προσφέραμε μια αγορά, την οποία δεν πρέπει σήμερα να τους στερήσουμε. Θα πρέπει να συνεχίσουμε να παρέχουμε στους παραγωγούς αυτούς τα προς το ζην, χωρίς συμπλέγματα, αγοράζοντας κατά προτεραιότητα την παραγωγή τους. Μόνον από το σημείο αυτό και μετά, για το υπόλοιπο 60%, μπορούμε να ανοίξουμε τις πύλες μας στους εξωτερικούς παραγωγούς, στη βάση της ελεύθερης ανταλλαγής. Αυτό προσπαθούσε να επιτύχει η ΚΟΑ στον τομέα της μπανάνας, σ' αυτό προσβλέπει και η αντιπρόταση του εισηγητή μας κ. Dary.
<P>
Το γεγονός ότι οι παραγωγοί μπανάνας στη ζώνη του δολαρίου επικαλούνται το "απαραβίαστο" κατα αυτούς δόγμα της αρχής της ελευθερίας των συναλλαγών, για να μας επιβάλουν ένα καθεστώς tariff only, δεν πρέπει να μας εντυπωσιάζει ούτε να μας φοβίζει. Καλά θα κάνουμε λοιπόν να μείνουμε αμετακίνητοι στη θέση μας υπέρ ενός τρόπου καλλιέργειας, όπως αμετακίνητοι μένουν και οι Αμερικανοί στο προστατευτικό τους σύστημα σχετικά με τη ζάχαρη, τον καπνό, το αράπικο φιστίκι ή τα γαλακτοκομικά προϊόντα.
<P>
Θα πρέπει αντισταθούμε σθεναρά, διότι αν υποχωρήσουμε σήμερα για τις μπανάνες, γιατί να μην υποχωρήσουμε αύριο για τις υπόλοιπες Κοινές Οργανώσεις Αγοράς, για την ΚΓΠ, για το ευρωπαϊκό γεωργικό μοντέλο που συστήνει αειφόρο ανάπτυξη; Θα πρέπει να αντισταθούμε σθεναρά, διαφορετικά θα χάσουμε κάθε έλεγχο της διατροφικής μας αλυσίδας. Εν ονόματι των ίδιων αρχών, θα μας επιβάλουν τους ΓΤΟ, το κρέας με ορμόνες ή το κοινωνικό ντάμπινγκ. Θα πρέπει να αντισταθούμε σθεναρά και μάλλον ο ΠΟΕ θα πρέπει να εξελιχθεί να εγκαταλείψει τον προμαχώνα του ενιαίου δασμολογικού καθεστώτος, που εύκολα παραπέμπει σε ενιαίο κερδοσκοπικό καθεστώς.
<P>
Το ζήτημα της "μπανάνας" είναι ένας σημαντικός σταθμός στην πορεία της απαραίτητης αυτής εξέλιξης, για την οποία, κύριε Πρόεδρε, η Ευρωπαϊκή Ένωση θα πρέπει να καταβάλει κάθε δυνατή προσπάθεια.

<SPEAKER ID=62 LANGUAGE="PT" NAME="Marques">
Κύριε Πρόεδρε, επισημαίνω καταρχήν την προσπάθεια του Ευρωπαϊκού Κοινοβουλίου να επιτύχει μία ισόρροπη λύση για αυτό το σύνθετο πλέγμα συμφερόντων γύρω από την ΚΟΑ της μπανάνας. Απόδειξη αυτής της προσπάθειας είναι ότι συζητάμε για δεύτερη φορά μία έκθεση που παρουσιάζει εξαίρετες προτάσεις προκειμένου να καταστεί συμβατή η προστασία της παραγωγής μπανάνας της ΕΕ και των χωρών ΑΚΕ με τους κανόνες του ΠΟΕ. Είναι κρίμα που η Επιτροπή και το Συμβούλιο επιμένουν σε μία λύση η οποία μπορεί να θέσει σε σοβαρό κίνδυνο την παραγωγή αυτή, κυρίως μετά το 2006.
<P>
Εκπροσωπώ στο Κοινοβούλιο αυτό τη Μαδέρα, μία περιοχή όπου η μπανάνα αποτελεί τη βασική γεωργική παραγωγή. Το ίδιο συμβαίνει και σε άλλες περιοχές της Ευρωπαϊκής Ένωσης, όπως είναι οι Κανάριοι Νήσοι και τα γαλλικά υπερπόντια διαμερίσματα. Όλα αυτά τα εδάφη αποτελούν εξόχως απόκεντρες περιφέρειες. Οι περιφέρειες αυτές δεν είναι μόνο από τις πλέον μειονεκτικές αλλά και οι μοναδικές στην Ευρωπαϊκή Ένωση όπου παράγονται μπανάνες. Η κατάσταση αυτή πρέπει υποχρεωτικά να ληφθεί υπόψη για τον καθορισμό των νέων κανόνων για το καθεστώς εισαγωγής μπανάνας. Το ευρωπαϊκό γεωργικό μοντέλο, που βασίζεται στην πολυλειτουργικότητα της γεωργίας, πρέπει επίσης να χρησιμεύσει για να προστατευθεί η παραγωγή μπανάνας της Ευρωπαϊκής Ένωσης. Και στη δική μου περιοχή, μεταξύ των πολλαπλών λειτουργιών της γεωργίας, εκείνη που αποκτά όλο και μεγαλύτερη σημασία είναι η λειτουργία της περιβαλλοντικής προστασίας. Δηλαδή, το τέλος της παραγωγής μπανάνας στη Μαδέρα θα ήταν τουλάχιστο εξίσου σοβαρό από οικονομική άποψη (σοβαρή απώλεια εισοδήματος για χιλιάδες αγρότες) όσο και από περιβαλλοντική άποψη (καταστροφή του υποτροπικού κλίματος και του κόσμου της υπαίθρου, επιδείνωση της διάβρωσης).
<P>
Κύριε Πρόεδρε, χωρίς αυτή τη σημαντική περιβαλλοντική πτυχή η Μαδέρα δεν θα έχει τις προϋποθέσεις για να διατηρήσει την "κότα της με τα χρυσά αυγά" , που είναι ο τουρισμός. Γιατί λοιπόν να προβούμε στην απελευθέρωση το 2006, όταν το σύστημα των ποσοστώσεων είναι απολύτως συμβατό με τους κανόνες του ΠΟΕ, και επιπλέον αποτελεί την καλύτερη εγγύηση για τη διατήρηση της παραγωγής κοινοτικής μπανάνας και της παραγωγής των χωρών ΑΚΕ; Παρόλα αυτά, ελπίζω ακόμη ότι η Επιτροπή θα λάβει δεόντως υπόψη τη γνωμοδότηση του Κοινοβουλίου που συμπυκνώνεται στην υπό συζήτηση έκθεση, την οποία υποστηρίζω πλήρως και που είναι βέβαιο ότι αύριο θα εγκρίνουμε. Ολοκληρώνω συγχαίροντας τον εισηγητή, τον κ. Dary, για την εξαίρετη εργασία που πραγματοποίησε.

<SPEAKER ID=63 NAME="Adam">
Κύριε Πρόεδρε, αξίζουν συγχαρητήρια στον εισηγητή και κάποια κατανόηση για την αντιμετώπιση αυτής της δύσκολης έκθεσης. Η συμφιλίωση των αντικρουόμενων εμπορικών συμφερόντων και της διένεξης με τον ΠΟΕ είναι σχεδόν αδύνατη, αλλά ο εισηγητής και ο πρόεδρος της επιτροπής εργάστηκαν σκληρά προκειμένου να συντάξουν μια έκθεση που παρέχει στην Επιτροπή και το Συμβούλιο μία πιο ρεαλιστική εντολή διαπραγμάτευσης. Ελπίζω ότι η Επιτροπή θα ανταποκριθεί θετικά στις τροπολογίες, όχι με την καθολικά αρνητική άποψη της τελευταίας συζήτησης, και θα αναγνωρίσει το γεγονός ότι κάθε τροπολογία αντιπροσωπεύει θεμιτές ανησυχίες.
<P>
Υπάρχουν ήδη ενδείξεις ότι οι προτάσεις της Επιτροπής για το "όποιος φθάνει πρώτος, εξυπηρετείται πρώτος" διευκολύνουν τη διαδικασία διαπραγμάτευσης και ότι ο όγκος των πωλήσεων κατά το παρελθόν ίσως είναι ένα στοιχείο στο τελικό αποτέλεσμα. Η διαφορά με τον ΠΟΕ κατέληξε σε αντίποινα υπό μορφήν εμπορικών κυρώσεων και αυτό δεν είναι εύκολο να το εξηγήσει κανείς στους εξαγωγείς στα κράτη μέλη οι οποίοι πλήττονται σε αρκετά αυθαίρετους και άσχετους τομείς. Στόχος μας πρέπει να είναι η επίτευξη ενός αναθεωρημένου καθεστώτος για τις μπανάνες, το οποίο θα γίνει αποδεκτό στον ΠΟΕ και θα αντικατοπτρίζει τη δέσμευση της ΕΕ προς τις χώρες ΑΚΕ και προς τους πλέον ευάλωτους προμηθευτές από την Καραϊβική.
<P>
Οι διαδοχικές αποφάσεις του ΠΟΕ δεν λέγουν ότι δεν μπορούμε να δώσουμε προτιμησιακή μεταχείριση στους παραδοσιακούς μας προμηθευτές. Το τέχνασμα είναι πώς. Η Επιτροπή πρέπει να δείξει ότι θα αντιμετωπιστούν οι ανάγκες τους. Δεν είναι ευχάριστο να αποδεχθούμε τη μεγέθυνση της απελευθέρωσης του εμπορίου και ένα σύστημα tariff only στο μέλλον, όπως έχει συμπεράνει η Επιτροπή, αλλά πρέπει να το αντιμετωπίσουμε. Όσο πιο υψηλός είναι ο δασμός που θα διαπραγματευθούμε, τόσο λιγότερο θα χρειαστούμε άλλα μέτρα για να βοηθήσουμε τις χώρες ΑΚΕ και την Καραϊβική.
<P>
Πιστεύω, ότι η επιτάχυνση των διαπραγματεύσεων παρέχει την καλύτερη εγγύηση για ένα αποδεκτό επίπεδο δασμολόγησης, και γι' αυτό το λόγο, υπεράνω όλων των άλλων λόγων, ζητώ πλήρη υποστήριξη γι' αυτήν την έκθεση.

<SPEAKER ID=64 LANGUAGE="ES" NAME="Sαnchez Garcνa">
Kύριε Πρόεδρε, κυρίες και κύριοι, κύριε Επίτροπε, αν και το θέμα της απελευθέρωσης των ταχυδρομικών υπηρεσιών ήταν σημαντικό, εξίσου σημαντικό είναι και το θέμα της μεταρρύθμισης της ΚΟΑ στον τομέα της μπανάνας.
<P>
Θα ήθελα, καταρχάς να ευχαριστήσω τον εισηγητή κ. Dary, για το περιεχόμενο της έκθεσής του, που ήδη, για δεύτερη φορά υπερασπίζεται τη διατήρηση του συστήματος των ποσοστώσεων στην εισαγωγή μπανάνας στην Ευρωπαϊκή Ένωση, προστατεύοντας έτσι τις κοινοτικές παραγωγές, και απορρίπτει την αυτόματη μετάβαση σε ένα δασμολογικό σύστημα, μετά από μια περίοδο ισχύος της μεταρρυθμισμένης ΚΟΑ, η οποία κατά τη γνώμη μας πρέπει να έχει διάρκεια δέκα ετών.
<P>
Επίσης εκφράζω τις ευχαριστίες μου στον πρόεδρο της Επιτροπής Γεωργίας, κ. Graefe zu Baringdorf, για το ζήλο που επέδειξε προκειμένου να επιτευχθεί μια συμβιβαστική λύση με την Επιτροπή. Ακόμη ευχαριστώ τους προέδρους των πολιτικών ομάδων αυτού του Κοινοβουλίου που δέχτηκαν την επιμονή και το πείσμα των βουλευτών των εξόχως απόκεντρων περιφερειών ώστε αυτή η πρόταση μεταρρύθμισης στον τομέα της μπανάνας να συζητηθεί σήμερα σε αυτή τη Συνέλευση, να είναι δυνατό να διατυπωθεί μία υποχρεωτική γνωμοδότηση και έτσι να μπορούμε να φτάσουμε εγκαίρως στη Συνεδρίαση του Συμβουλίου Υπουργών Γεωργίας, που θα διεξαχθεί τις επόμενες μέρες, και να μπούμε στο νέο έτος 2001 με μια νέα μεταρρύθμιση της ΚΟΑ για τις μπανάνες.
<P>
Ελπίζω ότι αυτή η ΚΟΑ συγκεντρώνει τις φιλοδοξίες του Παγκόσμιου Οργανισμού Εμπορίου μετά από τόσα χρόνια εμπορικών διαφωνιών, όπως και των κοινοτικών παραγωγών. Πιστεύω πως με το πέρασμα του χρόνου το σύστημα διανομής που αποκαλείται "ιστιοπλοϊκός αγώνας" , δηλαδή "όποιος φτάνει πρώτος, εξυπηρετείται πρώτος" , θα μπορέσει να γίνει δεκτό από τις χώρες παραγωγούς μπανάνας.
<P>
Πιστεύω ότι η λύση που ανέφερε ο εισηγητής, η οποία εγκρίθηκε ομόφωνα στην Επιτροπή Γεωργίας και τώρα συζητείται στη συνεδρίαση της Ολομέλειας, είναι η λιγότερο άσχημη λύση για όλους όσοι εμπλέκονται σε αυτή την εμπορική μάχη, η οποία άρχισε το 1993 και τώρα φαίνεται να βρίσκει έδαφος για συναίνεση μεταξύ όλων των πρωταγωνιστών, είτε είναι παραγωγοί, έμποροι ή καταναλωτές ενός από τα αγροτικά προϊόντα που αποτελούν ένα κατεξοχήν έμβλημα της ευρωπαϊκής κοινωνίας, της μπανάνας, που στην περίπτωση των Καναρίων είναι το μοναδικό.
<P>
Είναι σημαντικό να κερδίσουμε χρόνο σε αυτή την τελική ευθεία και προτείνω να ψηφίσουμε υπέρ της έκθεσης του κ. Dary.

<SPEAKER ID=65 LANGUAGE="PT" NAME="Figueiredo">
Κύριε πρόεδρε, όπως είναι γνωστό, αυτή η ΚΟΑ του τομέα της μπανάνας έχει ιδιαίτερη σημασία για τις παραγωγούς χώρες ΑΚΕ και για ορισμένες εξόχως απόκεντρες περιφέρειες, όπως είναι η Μαδέρα, τόσο από την άποψη της παραγωγής και της απασχόλησης, όσο και από περιβαλλοντικής πλευράς, για τη διατήρηση της παραγωγικής βλάστησης, θεμελιώδες ζήτημα για την ίδια την περιφερειακή ανάπτυξη.
<P>
Η λύση του υφιστάμενου προβλήματος όσον αφορά το μέλλον της Κοινής Οργάνωσης της Αγοράς μέσω ενός συστήματος εισαγωγών με βάση έναν κοινό δασμό, θα συνεπαγόταν σοβαρό κίνδυνο μείωσης της τιμής της μπανάνας στην κοινοτική αγορά, γεγονός το οποίο θα απαιτούσε αύξηση της αντισταθμιστικής ενίσχυσης που χορηγείται στους παραγωγούς των εξόχως απόκεντρων περιφερειών, και θα οδηγούσε σε αναθεώρηση των ίδιων των δημοσιονομικών προοπτικών που εγκρίθηκαν στο πλαίσιο της Ατζέντας 2000 για τη χρηματοδότηση της ΚΓΠ. Για το λόγο αυτό πρέπει η Επιτροπή να πάψει να επιμένει στις προτάσεις της, διαφορετικά θα σταματήσει η παραγωγή μπανάνας με σοβαρές συνέπειες κοινωνικού, οικονομικού και περιβαλλοντικού χαρακτήρα, όπως τονίζει ο εισηγητής, ο συνάδελφός μας Dary.
<P>
Έτσι, η μεταβατική περίοδος θα πρέπει να είναι περίπου δεκαπέντε χρόνια και σε καμία περίπτωση μικρότερη από δέκα, και οι αντισταθμιστικές ενισχύσεις πρέπει να συμπεριλάβουν την εγγύηση των εισοδημάτων των κοινοτικών παραγωγών και τη διοχέτευση της παραγωγής των εξόχως απόκεντρων περιφερειών, επομένως πρέπει επίσης να συμπεριληφθεί η ενίσχυση των επιχειρήσεων εμπορίας της μπανάνας που παράγεται εκεί. Θα υπερψηφίσουμε τις προτάσεις και την έκθεση αυτή, ελπίζοντας ότι η Επιτροπή θα αναθεωρήσει τη θέση της.

<SPEAKER ID=66 NAME="Stevenson">
Κύριε Πρόεδρε, όπως είπαν οι προηγούμενοι ομιλητές, έχει έρθει ο καιρός να εξεύρουμε μια ικανοποιητική λύση σ' αυτό το πρόβλημα, μια λύση που θα είναι επίσης σύμφωνη με τον ΠΟΕ. Πάρα πολύ συχνά στο παρελθόν, ο ΠΟΕ έλαβε αποφάσεις εναντίον μας. Εκπροσωπώ βιομηχανίες στο δικό μου κράτος μέλος, το Ηνωμένο Βασίλειο, που ήρθαν σε σύγκρουση με τα αντίποινα των ΗΠΑ, όπου η κ. Barshefsky, Υπουργός Εμπορίου των ΗΠΑ, αποφάσισε να επιβάλει στις εταιρείες της Σκωτίας 100% αύξηση στους δασμούς εισαγωγής. Υποστήκαμε ζημίες στον κλάδο παραγωγής κασμιρίου.
<P>
Όταν αυτές οι επιχειρήσεις στο κράτος μέλος στο οποίο ανήκω, στην περιφέρειά μου, ήρθαν αντιμέτωπες με 100% δασμούς εισαγωγής από τις ΗΠΑ, τούτο θα μπορούσε ως ένα βαθμό να είχε οδηγήσει στο κλείσιμο της βιομηχανίας παραγωγής κασμιρίου στα σύνορα της Σκωτίας, με την ενδεχόμενη απώλεια 4 000 θέσεων εργασίας. Έχουμε μια άλλη μικρή εταιρεία, την Arran Aromatics, η οποία εξάγει τα περισσότερα προϊόντα της στην Αμερική. Και αυτή επλήγη από τα αντίποινα των ΗΠΑ. Απασχολεί 50 άτομα σε ένα απομακρυσμένο νησί της Δυτικής Όχθης της Σκωτίας, τα οποία ωστόσο υποφέρουν από τα αντίποινα του πολέμου για τις μπανάνες, για τον οποίο λίγα γνωρίζουν και με τον οποίο δεν έχουν καμία απολύτως σχέση. Αυτό αποτελεί κατάφωρη αδικία.
<P>
Πολλά έχουν ειπωθεί σ' αυτήν την συζήτηση για τη φανερή ομόφωνη υποστήριξη της έκθεσης του κ. Dary από την Επιτροπή Γεωργίας και Ανάπτυξης της Υπαίθρου. Θα ήθελα να σας πω ότι στην Επιτροπή Γεωργίας κατατέθηκαν πολλές τροπολογίες στην έκθεση του κ. Dary, δείχνοντας ότι υπήρχαν βαθιές διαφορές σ' αυτήν την επιτροπή. Σε καμία περίπτωση δεν πρέπει να το εκλάβουμε ως ένδειξη ομοφωνίας. Αν οι συνάδελφοι από τα νότια κράτη μέλη πρόκειται να συνεχίσουν να καταψηφίζουν τη συμμόρφωση με τον ΠΟΕ, τότε αυτά θα πρέπει να υποστούν τις συνέπειες και όχι οι αθώες εταιρείες στο δικό μου κράτος μέλος.

<SPEAKER ID=67 LANGUAGE="FR" NAME="Carlotti">
Κύριε Πρόεδρε, για άλλη μια φορά η Συνέλευσή μας πρόκειται για να λάβει θέση για το ζήτημα της μπανάνας και συγχαίρω τον Michel Dary για το αξιόλογο έργο που μας παρουσίασε.
<P>
Σήμερα όμως, μετά από διαπραγματεύσεις που θυμίζουν το παιχνίδι με το κορόιδο και αφού δεχτήκαμε συμβιβασμούς που δεν είναι άλλο από κενό γράμμα, η Επιτροπή παρέμεινε αταλάντευτη. Ελπίζω να ακούσει σήμερα τα επιχειρήματά μας, διότι το προτεινόμενο από την Επιτροπή σύστημα, η δασμολογική αυτή προτίμηση, έστω και 300 ευρώ ανά τόνο, κινδυνεύει να αποδειχτεί άχρηστη στην πράξη, αφού το λεγόμενο σύστημα "εξυπηρέτησης κατά χρονική σειρά προτεραιότητας" θα τσακίσει τους παραγωγούς ΑΚΕ. Δικαίως η πρακτική αυτή χαρακτηρίστηκε ιστιοπλοϊκός αγώνας, διότι όπως και στους ναυτικούς αγώνες, το σκάφος κάνει τη διαφορά. Ξέρουμε ήδη ποιοι διαγωνιζόμενοι θα έρθουν πρώτοι: οι πολυεθνικές που διαθέτουν αποδοτικό εξοπλισμό και πλοία-ψυγεία.
<P>
Σήμερα, οι ίδιες οι Ηνωμένες Πολιτείες και οι περισσότερες χώρες της Λατινικής Αμερικής απορρίπτουν το συγκεκριμένο σύστημα. Γιατί η Επιτροπή συνεχίζει λοιπόν να υποστηρίζει έναν τόσο άδικο μηχανισμό; Γιατί δεν προσανατολίζεται στην επαναφορά του συστήματος "των ιστορικών αναφορών" , που οι Ηνωμένες Πολιτείες ή οι Λατινοαμερικανοί επιδοκιμάζουν σήμερα. Διαφορετικά, οι κανόνες του παιχνιδιού θα πρέπει τουλάχιστον να οριστούν κατά τέτοιο τρόπο, ώστε να μην αποκλειστούν εκ των πραγμάτων οι αφρικανοί παραγωγοί. Η ισορροπία θα μπορούσε επίσης να αποκατασταθεί αν οργανώνονταν δύο γύροι χορήγησης αδειών εισαγωγής δασμολογικής ποσόστωσης "C";, ο πρώτος εκ των οποίων θα απευθυνόταν αποκλειστικά στους παραγωγούς ΑΚΕ. Κύριε Επίτροπε, στο συγκεκριμένο ζήτημα, οι εταίροι μας ΑΚΕ δεν έχουν ανάγκη από ελεημοσύνη, έχουν ανάγκη μόνον από τη συμμαχία μας, ώστε να προασπίσουμε από κοινού τα συμφέροντά μας.
<P>
(Χειροκροτήματα)

<SPEAKER ID=68 NAME="Πρόεδρος">
Ευχαριστώ, κ. Carlotti.
<P>
Διακόπτουμε τη συζήτηση σε αυτό το σημείο, διότι πρέπει να προβούμε σε ψηφοφορία που θα είναι χρονοβόρα. Ωστόσο η συζήτηση θα συνεχιστεί στις 15.00.

<CHAPTER ID=3>
Καλωσσρισμα
<SPEAKER ID=69 NAME="Πρόεδρος">
Αγαπητοί συνάδελφοι, έχω την τιμή να σας ενημερώσω ότι μόλις έλαβε θέση στο θεωρείο των επισήμων μία αντιπροσωπεία του Κοινοβουλίου της Κορέας.
<P>
(Χειροκροτήματα)
<P>
Θέλω να καλωσορίσω θερμά την αντιπροσωπεία της Κορέας, που ήρθε να παραστεί στην έκτη διακοινοβουλευτική συνεδρίαση Ευρωπαϊκού Κοινοβουλίου-Δημοκρατίας της Κορέας, που διεξάγεται στο Στρασβούργο στις 12 και 13 Δεκεμβρίου. Αποτελείται από τέσσερα μέλη της Εθνικής Συνέλευσης της Δημοκρατίας της Κορέας υπό την προεδρία του αξιότιμου κ. Jeymoon Chung.
<P>
To Ευρωπαϊκό Κοινοβούλιο και το Κοινοβούλιο της Κορέας ξεκίνησαν πριν από χρόνια έναν άμεσο πολιτικό διάλογο, και ο διάλογος αυτός έχει ήδη φέρει σπουδαία αποτελέσματα. Θέλουμε να ενισχύσουμε τη συνεργασία μας με τη Δημοκρατία της Κορέας και μας προσφέρεται τώρα μια έξοχη ευκαιρία να συζητήσουμε για τα γεγονότα που πρόσφατα σημειώθηκαν στη χερσόνησο της Κορέας.
<P>
Εύχομαι η εργασία τους στο Ευρωπαϊκό Κοινοβούλιο να είναι αποδοτική και η διαμονή τους στο Στρασβούργο ευχάριστη.

<CHAPTER ID=4>
ΨΗΦΟΦΟΡIΕΣ
<SPEAKER ID=70 NAME="Purvis">
Κύριε Πρόεδρε, δεν έχουμε συζητήσει το ζήτημα αυτής της ειδικής επιτροπής. Εξ όσων γνωρίζω, δεν συζητήθηκε ποτέ στην Ολομέλεια. Τίθεται σε ψηφοφορία χωρίς καμία συζήτηση. Θα με ενδιέφερε να μάθω πώς θεσπίστηκε, ποια ήταν τα θεμέλια στα οποία βασίστηκε, ποιο θα είναι το κόστος, ποια σχέση έχει με τις ήδη υπάρχουσες επιτροπές - βιομηχανίας, δημόσιας υγείας και τις άλλες - και κατά πόσον είναι σωστό να ψηφίσουμε την εν λόγω πρόταση χωρίς καμία δημόσια συζήτηση.

<SPEAKER ID=71 NAME="Πρόεδρος">
Κύριε Purvis, ο Κανονισμός είναι σαφέστατος. Σύμφωνα με το άρθρο 150 του Κανονισμού, η Διάσκεψη των Προέδρων λαμβάνει την απόφαση για τη συγκρότηση μιας τέτοιας επιτροπής. Δεν συζητούμε το θέμα, απλά ψηφίζουμε τη σύνθεση των μελών.
<P>
(Το Σώμα εγκρίνει την απόφαση)
<P>
Κοινή θέση η οποία εγκρίθηκε από το Συμβούλιο εν όψει της έκδοσης οδηγίας του Ευρωπαϊκού Κοινοβουλίου και του Συμβουλίου για τροποποίηση της οδηγίας 70/220/ΕΟΚ του Συμβουλίου σχετικά με τα μέτρα που πρέπει να ληφθούν κατά της ρύπανσης του αέρα από τις εκπομπές των μηχανοκίνητων οχημάτων (9854/1/2000 - C5-0522/2000 - 2000/ 0040(COD)) Επιτροπή Περιβάλλοντος, Δημόσιας Υγείας και Προστασίας των Καταναλωτών.
<P>
(Ο Πρόεδρος αναγγέλλει την έγκριση της κοινής θέσης)
<P>
Κοινή θέση η οποία εγκρίθηκε από το Συμβούλιο για την έκδοση απόφασης του Ευρωπαϊκού Κοινοβουλίου και του Συμβουλίου περί της εφαρμογής προγράμματος κατάρτισης για τους επαγγελματίες της ευρωπαϊκής βιομηχανίας οπτικοακουστικών προγραμμάτων (MEDIA - Κατάρτιση) (2001-2005) (10939/2/2000 C5-0616/2000 - 1999/0275(COD)) Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού.

<SPEAKER ID=72 LANGUAGE="DE" NAME="Hieronymi">
Κύριε Πρόεδρε, ευχαριστώ όλες τις κοινοβουλευτικές ομάδες για την αμέριστη υποστήριξή τους. Με τον τρόπο αυτό επετεύχθη η λήψη θετικής απόφασης για το MEDIA στο Συμβούλιο. Δεν χρειάστηκε η διαδικασία συνδιαλλαγής, και έτσι μπορούμε σήμερα να αποφασίσουμε θετικά.
<P>
(Ο Πρόεδρος αναγγέλλει την έγκριση της κοινής θέσης)
<P>
Πρόταση κανονισμού του Συμβουλίου για την παράταση του προγράμματος ενθάρρυνσης και ανταλλαγών που απευθύνεται στους ασκούντες συναφή προς τη δικαιοσύνη επαγγέλματα στον τομέα του αστικού δικαίου (Grotius - αστικές υποθέσεις) (COM(2000) 516 - C5-0494/2000 - 2000/0220(CNS)) Επιτροπή Ελευθεριών και Δικαιωμάτων των Πολιτών, Δικαιοσύνης και Εσωτερικών Υποθέσεων.
<P>
(Το Σώμα εγκρίνει την πρόταση της Επιτροπής)
<P>
Πρόταση απόφασης του Συμβουλίου για τροποποίηση της απόφασης 90/424/ΕΟΚ σχετικά με ορισμένες δαπάνες στον κτηνιατρικό τομέα (COM(2000) 542 - C5-0495/2000 - 2000/0234(CNS)) Επιτροπή Γεωργίας και Ανάπτυξης της Υπαίθρου.
<P>
(Το Σώμα εγκρίνει την πρόταση της Επιτροπής)
<P>
Πρόταση απόφασης του Συμβουλίου σχετικά με τη σύναψη συμφωνίας μεταξύ της Κοινότητας και της Κυπριακής Δημοκρατίας για την έγκριση των όρων και των προϋποθέσεων συμμετοχής της Κύπρου σε κοινοτικά προγράμματα στους τομείς της επαγγελματικής κατάρτισης, της εκπαίδευσης και της νεολαίας (COM(2000) 661 - C5-0577/2000 - 2000/0270(CNS)) Επιτροπή Πολιτισμού, Νεότητας, Παιδείας, Μέσων Ενημέρωσης και Αθλητισμού.
<P>
(Το Σώμα εγκρίνει την πρόταση της Επιτροπής)
<P>
Σύσταση για τη δεύτερη ανάγνωση (A5-0348/2000) του κ. Maaten, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την κοινή θέση η οποία καθορίστηκε από το Συμβούλιο για την έκδοση οδηγίας του Ευρωπαϊκού Κοινοβουλίου και του Συμβουλίου για την προσέγγιση των νομοθετικών, κανονιστικών και διοικητικών διατάξεων των κρατών μελών σχετικά με την παραγωγή, την παρουσίαση και την πώληση των προϊόντων καπνού (COM(1999) 594 - C5-0431/2000 - 1999/0244(COD)).
<P>
Πριν από την ψηφοφορία:

<SPEAKER ID=73 NAME="Fischler">
. (ΕΝ) Κύριε Πρόεδρε, θα ήθελα να επιβεβαιώσω τη θέση της Επιτροπής επί των τροπολογιών, όπως υποδείχθηκε από τον κ. Byrne κατά τη διάρκεια της συζήτησης τη Δευτέρα το απόγευμα. Η Επιτροπή δεν μπορεί να δεχθεί, είτε εξ ολοκλήρου είτε εν μέρει, τριάντα τρεις από τις προτεινόμενες τροπολογίες. Η Επιτροπή δεν μπορεί να δεχθεί τις τροπολογίες αριθ. 6, 8, 9, 16, 19, 20, 25, 28, 32, 33, 36, 37, 38, 40, 45, 46, 47, 49, 52, 53 και 54.
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε) (Η συνεδρίαση διακόπτεται στις 12.00 για την πανηγυρική συνεδρίαση και συνεχίζεται στις 12.30)
<P>
Έκθεση (A5-0377/2000) του κ. Τρακατέλλη, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά την επέκταση κοινοτικών προγραμμάτων δράσης στον τομέα της υγείας που θεσπίστηκαν από τις αποφάσεις αριθ. 645/96/EΚ, αριθ. 646/96/EΚ, αριθ. 647/96/EΚ, αριθ. 102/97/EΚ, αριθ. 1400/97/EΚ και αριθ. 1296/1999/EΚC και την τροποποίηση των εν λόγω αποφάσεων (COM(2000) 448 - C5-0400/2000 - 2000/0192(COD))
<P>
(Το Σώμα εγκρίνει το νομοθετικό ψήφισμα)
<P>
Σύσταση για τη δεύτερη ανάγνωση (A5-0368/2000) του κ. Lehne, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση του Συμβουλίου ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου που αφορά τον τομέα του δικαίου των εταιρειών σχετικά με τις δημόσιες προσφορές εξαγοράς (8129/1/2000 - C5-0327/2000 - 1995/0341(COD))
<P>
Πριν από την ψηφοφορία:

<SPEAKER ID=74 LANGUAGE="DE" NAME="Fischler">
Κύριε Πρόεδρε, κυρίες και κύριοι, με χαρά θα ήθελα να σας επιβεβαιώσω τη θέση της Επιτροπής σχετικά με τις τροπολογίες, οι οποίες μάλιστα υιοθετήθηκαν εχθές βράδυ από τον συνάδελφο Bolkestein. Αυτό σημαίνει ότι η Επιτροπή είναι σε θέση να αποδεχθεί τις τροπολογίες αριθ. 7, 14 και 18 καθώς επίσης και ότι δύναται να εγκρίνει επί της αρχής τις ιδέες που εκφράζονται στις τροπολογίες αριθ. 5, 13 και 12. Μολαταύτα, η Επιτροπή είναι της γνώμης ότι η συγκεκριμένη οδηγία δεν είναι ο κατάλληλος χώρος για να συμπεριληφθούν οι τροπολογίες αυτές. Η Επιτροπή είναι επίσης σε θέση να αποδεχθεί εν μέρει τις τροπολογίες αριθ. 17 και 20, όχι όμως το μεγαλύτερο τους τμήμα. Η Επιτροπή απορρίπτει τις υπόλοιπες τροπολογίες.
<P>
Σχετικά με την τροπολογία 20:

<SPEAKER ID=75 LANGUAGE="DE" NAME="Gebhardt">
Κύριε Πρόεδρε, το πρωτότυπο κείμενο της εν λόγω πρότασης είναι στα γερμανικά, τα ισπανικά δεν είναι σωστά. Θα ήθελα να σας επισημάνω εκ νέου, ότι πρόκειται να ψηφίσουμε το γερμανικό κείμενο, και μάλιστα το δεύτερο μέρος, στο οποίο αναφέρεται "Η γενική συνέλευση και το εποπτικό συμβούλιο" . Στο ισπανικό κείμενο αναφέρεται "ή το διοικητικό συμβούλιο" . Αυτό είναι εντελώς διαφορετικό.
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε)
<P>
Σύσταση για τη δεύτερη ανάγνωση (A5-0370/2000) του κ. Zimmerling, εξ ονόματος της Επιτροπής Νομικών Θεμάτων και Εσωτερικής Αγοράς, σχετικά με την κοινή θέση η οποία καθορίστηκε από το Συμβούλιο ενόψει της έγκρισης οδηγίας του Ευρωπαϊκού Κοινοβουλίου και του Συμβουλίου σχετικά με το δικαίωμα παρακολούθησης υπέρ του δημιουργού ενός πρωτότυπου έργου (7484/1/00 - C5-0422/2000 - 1996/0085(COD))
<P>
Πριν από την ψηφοφορία:

<SPEAKER ID=76 LANGUAGE="DE" NAME="Fischler">
Κύριε Πρόεδρε, αξιότιμοι βουλευτές, κυρίες και κύριοι, θα ήθελα με χαρά να σας επιβεβαιώσω ακόμα μια φορά τη θέση της Επιτροπής σχετικά με τις τροπολογίες. Είναι απολύτως ευθυγραμμισμένες με τις δηλώσεις στις οποίες προέβη εχθές ο κύριος Bolkestein. Η Επιτροπή δεν δύναται να αποδεχθεί τις τροπολογίες αριθ. 4, 8, 10, 16, 17 και 18. Αντιθέτως, είναι πρόθυμη να αποδεχθεί τις τροπολογίες αριθ. 1, 2, 3, 5, 11, 12, 13 , 14 και 15. Θα μπορούσε εν μέρει να αποδεχθεί τις τροπολογίες αριθ. 6 και 7. Η τροπολογία αριθ. 9 μπορεί να γίνει αποδεκτή ως αιτιολογία, αλλά όχι ως άρθρο.

<SPEAKER ID=77 LANGUAGE="DE" NAME="Zimmerling">
Κύριε Πρόεδρε, θα ήθελα να αδράξω την ευκαιρία, λαμβάνοντας υπόψη τα επιχειρήματα του Επιτρόπου για να επισημάνω απόψε τη νύχτα στις 00.15, ότι η τροπολογία αριθ. 1 δεσμεύει την Επιτροπή. Χάρηκα που ο κύριος Fischler συμφωνεί πλέον με αυτή. Η Επιτροπή κλήθηκε να αρχίσει διεθνείς διαπραγματεύσεις, ούτως ώστε αυτό το δικαίωμα παρακολούθησης να ισχύσει όχι μόνο στην Ευρωπαϊκή Ένωση, αλλά όσο το δυνατόν ευρύτερα σε διεθνές επίπεδο. Σχετικά γίνεται αναφορά στο άρθρο 14 της Σύμβασης της Βέρνης. Επομένως, εμείς εδώ στην Ευρώπη μπορούμε να λειτουργήσουμε ως υπόδειγμα.
<P>
(Ο Πρόεδρος αναγγέλλει την έγκριση της κοινής θέσης όπως τροποποιήθηκε)
<P>
Έκθεση (A5-0363/2000) του κ. Oostlander, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την εφαρμογή της κοινής στρατηγικής της ΕΕ για τη Ρωσία (2000/2007(INI))
<P>
Πριν από την ψηφοφορία:

<SPEAKER ID=78 LANGUAGE="DE" NAME="Posselt">
Κύριε Πρόεδρε, όσον αφορά την έκθεση Oostlander, οι πρώτες 33 τροπολογίες υποβλήθηκαν εγκαίρως. Οι τροπολογίες αριθ. 34 και 35 υποβλήθηκαν μόλις σήμερα. Το ίδιο συνέβη με δύο τροπολογίες που αφορούν την έκθεση Theato και επτά που αφορούν την έκθεση Morgan. Σας παρακαλώ, να θέσετε τέρμα στο φαινόμενο αυτό και να φροντίσετε, ούτως ώστε στο μέλλον όλες οι τροπολογίες να υποβάλλονται εγκαίρως!

<SPEAKER ID=79 NAME="Πρόεδρος">
Η Γραμματεία με ενημερώνει ότι τα έγγραφα ήταν διαθέσιμα εγκαίρως.
<P>
Αιτιολογική σκέψη ΙΔ:

<SPEAKER ID=80 LANGUAGE="NL" NAME="Oostlander">
Κύριε Πρόεδρε, για να γίνει πιο βατή η πρόταση, προτείνω να μην αναγραφεί "εφόσον δεν καταπατώνται" , κλπ. για τα δικαιώματα των αυτόχθονων λαών, αλλά "λαμβάνοντας υπόψη" . Με την πρόταση αυτή συμφωνεί και το μέλος που κατάθεσε την τροπολογία.
<P>
(Το Σώμα εγκρίνει την προφορική τροπολογία)
<P>
(Το Σώμα εγκρίνει το ψήφισμα)
<P>
Έκθεση (A5-0364/2000) του κ. Μπαλτά, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την έκθεση της Επιτροπής για τη σκοπιμότητα διαπραγμάτευσης Συμφωνίας Σταθεροποίησης και Σύνδεσης με τη Δημοκρατία της Κροατίας (COM(2000) 311 - C5-0506/2000 - 2000/2244(COS))
<P>
Τροπολογία αριθ. 1:

<SPEAKER ID=81 LANGUAGE="FR" NAME="Μπαλτάς">
. (FR) Κύριε Πρόεδρε, θα κάνω μια διόρθωση στην τροπολογία ως έχει, προσθέτοντας μια λέξη μόνο, τη λέξη "κροάτης" ανάμεσα στη λέξη "εστίες" και "πολιτών" . Η πρόταση γίνεται ως εξής: "εστίες κροατών πολιτών σερβικής καταγωγής" . Μπορούμε να δεχτούμε έτσι την τροπολογία, αφού συμφωνεί με την τροπολογία που ήδη ψηφίσαμε νωρίτερα;
<P>
(Το Σώμα εγκρίνει την προφορική τροπολογία)
<P>
(Το Σώμα εγκρίνει το ψήφισμα)
<P>
Έκθεση (A5-0323/2000) της κ. Maij-Weggen, εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με την ανακοίνωση της Επιτροπής στο Συμβούλιο και το Ευρωπαϊκό Κοινοβούλιο για την ανάπτυξη στενότερων σχέσεων μεταξύ της Ινδονησίας και της Ευρωπαϊκής Ένωσης (COM(2000) 50 - C5-0288/2000 - 2000/2152(COS))
<P>
Τροπολογία αριθ. 7:

<SPEAKER ID=82 LANGUAGE="NL" NAME="Maij-Weggen">
Κύριε Πρόεδρε, στην τροπολογία της κ. Lynne αναφέρεται ότι σήμερα εκκρεμούν 22 δικαστικές υποθέσεις στην Ινδονησία και το Τιμόρ. Πέρασα μιάμιση μέρα προσπαθώντας να ανακαλύψω εάν ο αριθμός αυτός είναι πραγματικά ορθός σε σύγκριση με το δικό μου, αλλά αυτό δεν ισχύει. Υπάρχουν 19 υποθέσεις στο Τιμόρ, 24 στην Atjeh, γεγονός το οποίο με υποχρεώνει να ζητήσω από τα μέλη του Σώματος να απορρίψουν την τροπολογία. Τα στοιχεία που παραθέτει η κ. Lynne δεν είναι σωστά.
<P>
(Το Σώμα εγκρίνει το ψήφισμα)
<P>
Έκθεση (A5-0376/2000) της κ. Theato, εξ ονόματος της Επιτροπής Ελέγχου του Προϋπολογισμού, σχετικά με την ανακοίνωση της Επιτροπής: Προστασία των οικονομικών συμφερόντων των Κοινοτήτων - Καταπολέμηση της απάτης - Για μια σφαιρική στρατηγική προσέγγιση (COM(2000) 358 - C5-0578/2000 - 2000/2279(COS))
<P>
Τροπολογία αριθ. 2:

<SPEAKER ID=83 NAME="Haarder">
Κύριε Πρόεδρε, προκειμένου να μην εγκρίνουμε κάτι το οποίο δεν αληθεύει, θα παρακαλούσα απλά τους συναδέλφους μας που κατέθεσαν την εν λόγω τροπολογία να αποσύρουν τη λέξη "Δανία" , διότι η Δανία έχει επικυρώσει τη Σύμβαση.

<SPEAKER ID=84 LANGUAGE="PT" NAME="Seguro">
Κύριε Πρόεδρε, θα ήθελα να σας πληροφορήσω ότι στις 29 Σεπτεμβρίου η Πορτογαλία επικύρωσε επίσης ομόφωνα τη Συνθήκη αυτή.

<SPEAKER ID=85 NAME="Πρόεδρος">
Προτείνω λοιπόν μια προφορική τροπολογία για την αφαίρεση της Δανίας και της Πορτογαλίας.
<P>
(Το Σώμα εγκρίνει την προφορική τροπολογία)
<P>
(Το Σώμα εγκρίνει το ψήφισμα)
<P>
Έκθεση (A5-0383/2000) της κ. Morgan, εξ ονόματος της Επιτροπής Ελέγχου του Προϋπολογισμού, σχετικά με τη μεταρρύθμιση των διαδικασιών και τα όργανα δημοσιονομικού ελέγχου (2000/2008(INI))
<P>
(Το Σώμα εγκρίνει το ψήφισμα)
<P>

<P>
ΑΙΤΙΟΛΟΓΗΣΕΙΣ ΨΗΦΟΥ- Έκθεση Maaten (A5-0348/2000)

<SPEAKER ID=86 NAME="Fatuzzo">
Κύριε Πρόεδρε, ψήφισα υπέρ της έκθεσης Maaten που οδηγεί στην προσέγγιση των διατάξεων σχετικά με την πώληση των προϊόντων καπνού. Είναι γνωστό ότι οι ασθένειες από το κάπνισμα μειώνουν τον αριθμό των συνταξιούχων, επειδή συντομεύουν τη ζωή τους. Δεν μπορώ, επομένως, παρά να είμαι υπέρ αυτής της οδηγίας, η οποία, αν και αποσκοπεί στη ρύθμιση της εσωτερικής αγοράς, ταυτόχρονα περιορίζει ή προσπαθεί να περιορίσει τις βλάβες από το κάπνισμα τσιγάρων για τον πληθυσμό της Ευρωπαϊκής Ένωσης. Θα ήθελα επίσης να προσθέσω ότι είμαι υπέρ εκείνου του τμήματος της πρότασης που ζητά να μην πωλούνται, εκτός της Ευρωπαϊκής Ένωσης, τα επιβλαβή προϊόντα του καπνού. Είναι αλήθεια ότι έτσι περιορίζουμε την παραγωγή για το εξωτερικό, αλλά είναι επίσης αλήθεια ότι δημιουργούμε για την Ευρωπαϊκή Ένωση τη φήμη ότι πωλεί υγιεινά προϊόντα και αυτό είναι πάντα θετικό.

<SPEAKER ID=87 NAME="Αλαβάνος">
. Δυστυχώς, ενώ η Επιτροπή δέχθηκε πολλές από τις τροπολογίες του Ευρωπαϊκού Κοινοβουλίου, το Συμβούλιο αντίθετα απέρριψε τις περισσότερες από αυτές.
<P>
Το Κοινοβούλιο όφειλε να επανέλθει και να επανακαταθέσει τις περισσότερες από αυτές - σε σχέση με το μέγεθος της προειδοποίησης, την αναγραφή των συστατικών, την προστασία του καταναλωτή και ιδιαίτερα των νέων.
<P>
Βέβαια το Ευρωπαϊκό Κοινοβούλιο πρέπει να αποφύγει ακρότητες που περιλαμβάνονται σε ορισμένες τροπολογίες που δεν είναι πειστικές, δεν συγκεντρώνουν την ειδική πλειοψηφία και μειώνουν την αποτελεσματικότητα της γενικής παρέμβασής του. Βέβαια, αν θέλουμε να είμαστε συνεπείς με τον εαυτό μας, πρέπει να προχωρήσουμε σε αντίστοιχες προειδοποιήσεις για προϊόντα επίσης επιβλαβή για τον καταναλωτή, όπως τα ζωϊκά λίπη.
<P>
Τέλος, η στοιχειώδης εντιμότητα επιβάλλει την άμεση αναγραφή των προειδοποιήσεων στα εξαγόμενα από την Ευρωπαϊκή Ένωση τσιγάρα, και μάλιστα στη γλώσσα της χώρας εισαγωγής.

<SPEAKER ID=88 NAME="De Rossa">
. (ΕΝ) Θέλω να υποστηρίξω την καθοριστική απόφαση του ΕΚ να ψηφίσει υπέρ της εισαγωγής γραφικών προειδοποιήσεων για την υγεία επί των πακέτων τσιγάρων. Πρόκειται για ένα τεράστιο επίτευγμα για τη δημόσια υγεία, εφόσον τώρα έχουμε ετικέτες και φωτογραφίες στα πακέτα των τσιγάρων που αντικατοπτρίζουν το πραγματικό κόστος του καπνίσματος.
<P>
Οι υπάρχουσες προειδοποιήσεις για την υγεία επισκιάζονται από έξυπνους χρωματικούς συνδυασμούς και καλύπτονται προσεκτικά πίσω από τυπογραφικά στοιχεία. Οι περισσότεροι καπνιστές δεν γνωρίζουν τους πραγματικούς κινδύνους ούτε αναλαμβάνουν το πλήρες κόστος της επιλογής τους.

<SPEAKER ID=89 LANGUAGE="FR" NAME="Grossetκte">
. (FR) Υπερψήφισα την παρούσα οδηγία.
<P>
Κάθε ημέρα, ο καπνός σκοτώνει όλο και περισσότερους ανθρώπους. Μπροστά σε αυτή τη μάστιγα, θα πρέπει να πληροφορήσουμε ξεκάθαρα όλους τους Ευρωπαίους για τους κινδύνους που ενέχει η κατανάλωση του συγκεκριμένου προϊόντος, το οποίο είναι πολύ βλαβερό για τον άνθρωπο.
<P>
Κατά τις διάφορες συζητήσεις σχετικά με το θέμα, αντιπαρατέθηκα σθεναρά στους υπέρμαχους των καπνοβιομηχάνων. Οι συζητήσεις έφεραν πράγματι σε αντίθεση δύο κατηγορίες ευρωβουλευτών: από τη μια, όσους επικαλούνται τις συνθήκες για να δικαιολογήσουν την ενδοτική θέση τους· και από την άλλη, όσους δίνουν πάνω από όλα σημασία στην καθημερινή ζωή των πολιτών και στην υγεία τους. Ανήκω στη δεύτερη κατηγορία. Αν τα κείμενα επέχουν θέση νόμου, θα πρέπει να τα διατυπώνουμε σε συνάρτηση με τις καθημερινές ανησυχίες όλων των Ευρωπαίων.
<P>
Καταφεύγοντας σε διάφορα νομικά επιχειρήματα, ορισμένοι ευρωβουλευτές υπερασπίστηκαν στην πραγματικότητα τους καπνοβιομήχανους. Πώς μπορεί κανείς να υπερασπίζεται το συμφέρον των βιομηχανιών αυτών, που κάθε μέρα καταστρέφουν ανθρώπινες ζωές; Κανένα οικονομικό ή νομικό επιχείρημα δεν μπορεί να υπερισχύσει του επιχειρήματος της δημόσιας υγείας.
<P>
Η οδηγία αυτή δεν θα διευθετήσει, δυστυχώς, συνολικά τα προβλήματα που σχετίζονται με την κατανάλωση καπνού. Έχει όμως το προτέρημα ότι παρέχει πληροφορίες που βοηθούν τους καπνιστές να αποκτήσουν πλήρη επίγνωση των κινδύνων που διατρέχουν και της απειλής που αποτελούν για το περιβάλλον τους, ενώ επίσης καταργεί τις απατηλές ονομασίες του τύπου "ελαφρά" ή "πολύ ελαφρά" . Οι εν λόγω προτάσεις της δημόσιας υγείας απευθύνουν επίσης ένα σημαντικό μήνυμα σε όλους τους πολίτες και κυρίως στους νεότερους Ευρωπαίους.
<P>
Χαίρομαι, τέλος, με την απαγόρευση εξαγωγής προϊόντων καπνού απαγορευμένων στα κράτη μέλη από την Ευρωπαϊκή Ένωση. Είναι αδιανόητο και σκανδαλώδες να επιτρέπονται τέτοιες εξαγωγές. Ορισμένοι βουλευτές θεωρούν ότι υπάρχουν δύο κατηγορίες πληθυσμού: τη μία την προστατεύουμε και την άλλη τη θέτουμε σε κίνδυνο για οικονομικούς λόγους;
<P>
Ελπίζω το Συμβούλιο να εισακούσει το μήνυμά μας, για να βάλει τέλος στην απάτη αυτή και να προστατεύσει όσο το δυνατόν καλύτερα την υγεία όλων.

<SPEAKER ID=90 LANGUAGE="DE" NAME="Lulling">
 - (DE) Όταν το 1998 ψήφισα κατά της απαγόρευσης της διαφήμισης προϊόντων καπνού, η στάση μου ερμηνεύτηκε εσφαλμένα, σε επιστολές προς τους συντάκτες εφημερίδων του Λουξεμβούργου, ως ψήφος κατά της καταπολέμησης του καρκίνου. Τότε μάλιστα επεχείρησα να αποσαφηνίσω, ότι δεν υφίσταται καμιά νομική βάση στη Συνθήκη της ΕΚ για μια τέτοια απαγόρευση της διαφήμισης. Σήμερα, η απόφαση του Ευρωπαϊκού Δικαστηρίου με δικαίωσε. Στην προκειμένη περίπτωση, το θέμα είναι ότι βουλευτές, από καλοπροαίρετους αλλά συναισθηματικούς λόγους, συμφωνούν με νομοθετικά κείμενα, για τα οποία δεν υφίσταται καμιά νομική βάση. Αυτό το τήρησα πάντοτε κατά τη διάρκεια της μακράς μου κοινοβουλευτικής θητείας, η οποία φτάνει τα 35 έτη. Δεν πρόκειται λοιπόν σήμερα να με φοβίσουν κάποιες τακτικές απειλητικές επιστολές, οι οποίες με καλούν να ανακοινώσω την ψήφο μου, ούτως ώστε να μπορέσουν να τη δημοσιεύσουν και να μπορούν και πάλι να παραπληροφορούν και να με συκοφαντούν δημοσίως, και μάλιστα με σλόγκαν, επειδή αγνοούν τις πολλαπλές σκέψεις, στις οποίες πρέπει να προβεί ένα μέλος του κοινοβουλίου επί ενός περίπλοκου νομοθετήματος, όπως η ευρωπαϊκή οδηγία για την προσέγγιση των νομοθετικών και διοικητικών διατάξεων των κρατών μελών σχετικά με την παραγωγή, παρουσίαση και πώληση προϊόντων καπνού.
<P>
Γνωρίζω ότι η κατανάλωση καπνού αποτελεί μια από τις συχνότερες αιτίες θανάτου, ότι η δημόσια υγεία πρέπει να συνεχίσει να αποτελεί πρωταρχική μέριμνα, λαμβάνοντας όμως πάντα υπόψη τα όρια των αρμοδιοτήτων μας και τη σχετικότητα των διατάξεων. Αυτό δεν αναγνωρίζεται στη σύσταση της αρμόδιας Επιτροπής Περιβάλλοντος του Ευρωπαϊκού Κοινοβουλίου για αυτή τη δεύτερη ανάγνωση. Στην εν λόγω σύσταση δεν περιλαμβάνονται μόνο υπερβολικές απαιτήσεις από υπέρμαχους των θεμάτων υγείας, οι οποίες θα προκαλέσουν μεταξύ άλλων την απώλεια χιλιάδων θέσεων εργασίας, ιδιαίτερα γυναικών, χωρίς να μετατρέψουν έναν μανιώδη καπνιστή σε μη καπνιστή. Αλλά στην προκειμένη περίπτωση, όπως και στην περίπτωση της οδηγίας σχετικά με την απαγόρευση της διαφήμισης, δεν ευσταθεί η νομική βάση. Με κάποιο άρθρο περί εσωτερικής αγοράς είναι δυνατό να τεκμηριωθεί η απαγόρευση εξαγωγής. Τυχόν έγκριση της εν λόγω σύστασης για τη δεύτερη ανάγνωση στην υπάρχουσα μορφή της θα οδηγούσε απλά και μόνο σε νέες δικαστικές διαδικασίες. Αυτό θα επέφερε ανασφάλεια και καθυστερήσεις και θα έβλαπτε τις καλές προθέσεις, οι οποίες εμπερικλείονται σε αυτή την πρόταση οδηγίας της Ευρωπαϊκής Επιτροπής.
<P>
Και επειδή δεν επιθυμώ κάτι τέτοιο, τάχθηκα υπέρ της απόρριψης του συνόλου της άποψης αυτής, έτσι όπως αναφέρεται στην πρόταση της κοινοβουλευτικής μου ομάδας.

<SPEAKER ID=91 NAME="Nicholson">
. (ΕΝ) Η απόφαση που ελήφθη θα κοστίσει θέσεις εργασίας στη Βόρεια Ιρλανδία. Είναι μια λανθασμένη απόφαση. Δεν έχω αντίρρηση να υποστηρίξουμε μια αυστηρότερη νομοθεσία για την Ευρωπαϊκή Ένωση, αλλά είναι απαράδεκτο να την εφαρμόσουμε στις εξαγωγές, ενώ και η νομική βάση για την εν λόγω απόφαση δημιουργεί αμφιβολίες.
<P>
Δεν έχουμε κανένα δικαίωμα να υπαγορεύουμε στους άλλους, εκτός της ΕΕ, τι πρέπει να κάνουν στις χώρες τους ούτε είναι συνετό να εξαγάγουμε θέσεις εργασίας από την ΕΕ σε τρίτες χώρες όπου απλά θα παράγουν και θα πωλούν τα προϊόντα και θα μας αφαιρέσουν τις αγορές που έχουμε τώρα.

<SPEAKER ID=92 NAME="Perry">
. (ΕΝ) Θα ήθελα κυρίως να εξηγήσω γιατί καταψήφισα την απαγόρευση των εξαγωγών προϊόντων καπνού επάνω από ένα ορισμένο επίπεδο πίσσας/νικοτίνης από την ΕΕ και γιατί υποστήριξα τις τροπολογίες που στόχευαν στην άρση αυτής της απαγόρευσης. Πάνω απ' όλα με ενδιαφέρει ο πολύ πραγματικός κίνδυνος που υπάρχει για τις θέσεις εργασίας περισσότερων από 1 000 ατόμων στο εργοστάσιο της ΒΑΤ στο Σαουθάμπτον. Υπάρχουν πάνω από 5 000 θέσεις εργασίας σε σχέση με το εν λόγω εργοστάσιο, που επίσης διακυβεύονται. Για παράδειγμα, εκατοντάδες τυπογράφοι στο Πόρτσμουθ, οι οποίοι παράγουν τη συσκευασία των τσιγάρων.
<P>
Η παραγωγή του εργοστασίου του Σαουθάμπτον εξάγεται σε ποσοστό μεγαλύτερο του 95%. Φοβούμαι ότι είτε η επιχείρηση θα μετεγκατασταθεί, ή ότι οι αγορές που εξυπηρετεί θα βρουν άλλους προμηθευτές εκτός ΕΕ. Επομένως, η ενέργεια αυτή δεν θα καταλήξει στο κάπνισμα λιγότερο βλαβερών για την υγεία τσιγάρων - αλλά απλά στην εξαγωγή θέσεων εργασίας από την Ευρώπη. Αυτή είναι μια θλιβερή ημέρα για τους εργαζόμενους στο Σαουθάμπτον, οι οποίοι πρέπει τώρα να ελπίζουν ότι η βρετανική κυβέρνηση θα προσπαθήσει ενδεχομένως να εμποδίσει αυτή τη μετακίνηση. Φοβούμαι ότι οι ελπίδες τους είναι μάταιες. Πιστεύω ότι οι καπνιστές πρέπει να έχουν πλήρη ενημέρωση, αλλά στη συνέχεια να είναι ελεύθεροι να κάνουν τη δική τους επιλογή.
<P>
Επιπλέον, η επιμονή να επιβάλουμε τα δικά μας πρότυπα εκτός Ευρώπης είναι ένα παράδειγμα μετα-αποικιακού ιμπεριαλισμού. Γι' αυτό ψήφισα υπέρ της ελευθερίας και των θέσεων εργασίας.

<SPEAKER ID=93 NAME="Titley">
. (ΕΝ) Υποστηρίζω θερμότατα την κοινή θέση σχετικά με την πρόταση για τον καπνό, η οποία θα ενισχύσει τις προειδοποιήσεις για την υγεία στα πακέτα των τσιγάρων στην ΕΕ. Αγωνιστήκαμε ενάντια σε ένα ισχυρό λόμπι υπέρ του καπνού προκειμένου να διεξαγάγουμε την εκστρατεία για τις νέες προειδοποιήσεις για την υγεία στα τσιγάρα που θα καλύπτουν το ένα τρίτο της επιφάνειας των πακέτων τσιγάρων.
<P>
Το κάπνισμα σκοτώνει και δεν υπάρχει ωραίος τρόπος να το διατυπώσει κανείς. Οι μισοί από τους μακροχρόνια καπνιστές θα χάσουν τελικά τη ζωή τους εξαιτίας του καπνού, και οι μισοί από αυτούς θα πεθάνουν μεσήλικες, χάνοντας 20 με 25 έτη ζωής. Μισό εκατομμύριο άτομα στην Ευρώπη πεθαίνουν εξαιτίας του καπνού, και το 85% των περιστατικών καρκίνου του πνεύμονα οφείλεται στο κάπνισμα.
<P>
Κυρία Πρόεδρε, θα ήθελα να χαιρετίσω τη ριζοσπαστική πρόταση να χρησιμοποιηθούν φωτογραφίες για να καταδειχθεί η βλάβη που προκαλεί το κάπνισμα στην υγεία, όπως γίνεται στον Καναδά. Αν οι φρικτές φωτογραφίες πνευμόνων γεμάτων καπνό ή δοντιών που σαπίζουν δείχνουν τις βλαβερές συνέπειες του καπνίσματος, ας προχωρήσουμε και ας τις τυπώσουμε πάνω στα πακέτα.
<P>
Είναι παράλογο να προσπαθεί η ομάδα συμφερόντων του καπνού να καταστρέψει αυτή τη νομοθεσία. Έχω βαρεθεί τους γίγαντες της καπνοβιομηχανίας, όπως τη Marlboro, τη Benson & Hedges και τη Rothmans, που προσπαθούν να θέσουν ένα τέρμα σ' αυτές τις προτάσεις. Αρκετά έχουν παραπλανήσει τον κόσμο. Σήμερα, οι προειδοποιήσεις κρύβονται έξυπνα με τίτλους ή έγχρωμες συσκευασίες. Αυτή είναι η ύστατη προσπάθειά μας να τοποθετήσουμε ετικέτες και φωτογραφίες στα πακέτα των τσιγάρων που θα αντικατοπτρίζουν το πραγματικό κόστος του καπνίσματος. Οι καπνιστές ή όσοι σκέφτονται να αρχίσουν το κάπνισμα πρέπει να γνωρίζουν τους πλήρεις κινδύνους της επιλογής τους.
<P>
Η πρόταση θα απαγορεύσει τη χρήση παραπλανητικών όρων, όπως "πολύ ελαφρύ" και "χαμηλής περιεκτικότητας σε πίσσα" . Ο κόσμος έχει προσκολληθεί στην ιδέα ότι τα ελαφρά και χαμηλής περιεκτικότητας σε πίσσα τσιγάρα είναι καλύτερα για την υγεία. Αυτό πολύ απλά δεν είναι αλήθεια. Τα τσιγάρα με χαμηλή περιεκτικότητα σε πίσσα προκαλούν την ίδια βλάβη με τα κανονικά τσιγάρα - οι καπνιστές εισπνέουν πιο δυνατά για να έχουν την ίδια απόλαυση. Αυτή η νομοθεσία θα εξηγήσει τους κινδύνους του καπνίσματος και θα σώσει χιλιάδες ζωές.
<P>
Έκθεση Τρακατέλλη (A5-0377/2000)

<SPEAKER ID=94 NAME="Fatuzzo">
Κύριε Πρόεδρε, ψήφισα υπέρ της έκθεσης Τρακατέλλη, η οποία, όπως γνωρίζουμε, προέβλεψε τη χορήγηση 79,1 εκατομμυρίων ευρώ για την περίοδο 2001-2002, εκ των οποίων 8,5 για την καταπολέμηση του καρκίνου, 22,2 για την πρόληψη του AIDS, 11,4 για την καταπολέμηση της τοξικομανίας, 4,4 για τον υγειονομικό έλεγχο και 1,3 για την καταπολέμηση των μεταδοτικών ασθενειών. Πιστεύω ότι όλα αυτά είναι θετικά, παρότι θα ήθελα - και το λέω με την παρούσα ευκαιρία - να δαπανώνται πολύ περισσότερα χρήματα για την πρόληψη των ασθενειών. Η πρόληψη των ασθενειών κοστίζει λιγότερο και είναι πιο σωτήρια από τη μετέπειτα θεραπεία τους.

<SPEAKER ID=95 LANGUAGE="PT" NAME="Figueiredo">
Είναι σημαντικό να αποφύγουμε τη διακοπή και να προχωρήσουμε στην επέκταση των υφισταμένων προγραμμάτων στον τομέα της δημόσιας υγείας τα οποία λήγουν σύντομα, δεδομένου ότι στόχος τους είναι η συμπληρωματικότητα των εθνικών πολιτικών για την προστασία της δημόσιας υγείας.
<P>
Στην έκθεση αυτή, ο εισηγητής συμφωνεί με την επέκταση των έξι προγραμμάτων μέχρι τις 31 Δεκεμβρίου 2002, ενώ ορθά επικρίνει το νομοθετικό προγραμματισμό της Επιτροπής, ο οποίος αποτελεί αιτία αυτού του προβλήματος, εφόσον τέσσερα προγράμματα ολοκληρώνονταν στα τέλη του έτους αυτού και δύο στα τέλη του 2001. Επισημαίνεται ότι πρόκειται για σημαντικά προγράμματα που αποσκοπούν στη βελτίωση της δημόσιας υγείας, στην καταπολέμηση του καρκίνου, την πρόληψη του AIDS, την καταπολέμηση της τοξικομανίας, τον υγειονομικό έλεγχο και τις ασθένειες που συνδέονται με τη ρύπανση.
<P>
Στο μεταξύ, όπως αναφέρεται στην έκθεση, είναι βασικό να υπάρξει επίσης ετήσια επέκταση των πιστώσεων του προϋπολογισμού και να ληφθούν τα αναγκαία μέτρα για να διασφαλιστεί η χωρίς προβλήματα μετάβαση, όσο θα εκπονείται το νέο πρόγραμμα.
<P>
Έκθεση Lehne (A5-0368/2000)

<SPEAKER ID=96 NAME="McCarthy">
Κύριε Πρόεδρε, η αντιπροσωπεία του Εργατικού Κόμματος του Ευρωπαϊκού Κοινοβουλίου καταψήφισε τις τροπολογίες του κ. Lehne στην κοινή θέση. Όπως είπα στη χθεσινοβραδινή συζήτηση, θα ήταν ιδιαίτερα επιζήμιες για την ανταγωνιστικότητα των εταιρειών της ΕΕ. Εισάγουν άκαμπτες δομές και προσπαθούν να εισαγάγουν από την πίσω πόρτα το εταιρικό δίκαιο, το οποίο δεν θα οδηγήσει σε μια ενιαία κεφαλαιαγορά και θα υποσκάψει την επενδυτική εμπιστοσύνη των μετόχων μας.
<P>
Ύστερα από διαπραγματεύσεις δέκα ετών, λυπούμαι που αυτό το Κοινοβούλιο επέλεξε με μια μικρή ειδική πλειοψηφία να παραχωρήσει στα διοικητικά συμβούλια των εταιρειών το δικαίωμα να λαμβάνουν αμυντικά μέτρα για τη ματαίωση των εξαγορών χωρίς να έχουν την έγκριση των κατόχων τίτλων. Ωστόσο, χαιρετίζω το γεγονός ότι η Επιτροπή δεν μπορεί να συμφωνήσει με τις απόψεις του εισηγητή έπ' αυτού, και ελπίζω ότι στη συνδιαλλαγή θα επικρατήσει η κοινή λογική.
<P>
Χαίρομαι που απορρίφθηκε η πολύ συγκεχυμένη προσέγγιση του εισηγητή σχετικά με τη δικαιοδοσία: τούτο θα οδηγούσε σε δικαστικές προσφυγές και δίκες και δεν θα εξυπηρετούσε τα συμφέροντα κανενός, πόσο μάλλον τα συμφέροντα των εταιρειών της ΕΕ.
<P>
Με την έγκριση της τροπολογίας αριθ. 20, η ομάδα των ευρωβουλευτών του Εργατικού Κόμματος κατέστησε σαφές ότι, ενώ η διαβούλευση με τους εργαζομένους είναι ο στόχος μιας οδηγίας πλαίσιο για την απασχόληση, πιστεύουμε επίσης ότι χρειάζεται ένα πνεύμα συνεργασίας για να έχουμε διαβουλεύσεις με το εργατικό δυναμικό και τους εκπροσώπους του όταν θα συζητούμε τις εξαγορές και τις συγχωνεύσεις.

<SPEAKER ID=97 NAME="Fatuzzo">
Κύριε Πρόεδρε, ψήφισα υπέρ αυτής της οδηγίας σχετικά με τις εταιρείες που προσφέρονται δημοσίως προς εξαγορά. Θα προτιμούσα να θεσπιστεί αυτή η νομοθεσία με έναν κανονισμό, που ταιριάζει περισσότερο σε δραστηριότητες που απευθύνονται σε πολίτες όλης της Ευρωπαϊκής Ένωσης. Θα ήθελα ωστόσο, σ' αυτή την αιτιολόγηση της θετικής μου ψήφου, να υπενθυμίσω ότι περιμένω από καιρό - και χαίρομαι που συμβαίνει νωρίς - μια ΔΠΕ, μια δημόσια προσφορά εξαγοράς, σχετικά με τα εθνικά ιδρύματα κοινωνικής πρόνοιας. Πιστεύω ότι θα ήταν χρήσιμο να διατεθούν προς πώληση. Πιστεύω ότι δύσκολα θα παρουσίαζαν τόσα ελλείμματα όσα σήμερα που τα διαχειρίζονται τα εθνικά κράτη. Δεν βλέπω γιατί να μην μπορεί να δοθεί στο κοινό και η διαχείριση της ίδιας του της κοινωνικής πρόνοιας.

<SPEAKER ID=98 NAME="Sacrιdeus">
Η πρόταση για την εναρμόνιση των κανόνων που ισχύουν στα κράτη μέλη σχετικά με την προσφορά εξαγοράς επιχειρήσεων απορρίφθηκε κατά το παρελθόν, το 1989, ως αντιβαίνουσα την αρχή της επικουρικότητας.
<P>
Θεωρώ ότι το επιχείρημα αυτό παραμένει σχετικό και σωστό, και γι' αυτό το λόγο καταψήφισα την έκθεση στο σύνολό της.
<P>
Επί του περιεχομένου έχω σημαντικές αντιρρήσεις, για παράδειγμα κατά της τροπολογίας 6 σχετικά με το άρθρο 4.2. Εκεί προτείνεται να αρκεί το 30% και μόνο των ψήφων για την ανάληψη του ελέγχου μίας επιχείρησης. Αυτό το ποσοστό ψήφων σε μία επιχείρηση είναι εξαιρετικά χαμηλό. Με την άποψη αυτή συμφωνεί η Σουηδική Ένωση Βιομηχανίας (Svenska Industrifφrbundet), η οποία προτείνει αντί του 30 το 40% των ψήφων.
<P>
Έκθεση Zimmerling (A5-0370/2000)

<SPEAKER ID=99 NAME="McCarthy">
Κύριε Πρόεδρε, αυτή η κοινή θέση ψηφίστηκε και πάλι με μικρή πλειοψηφία. Η Επιτροπή και ο εισηγητής δεν αναγνωρίζουν ότι το εμπόριο έργων τέχνης είναι μια επιχείρηση και θα ρυθμιζόταν καλύτερα μέσω μιας διεθνούς συμφωνίας. Τώρα φοβούμεθα ότι η αγορά έργων τέχνης θα μεταφερθεί εκτός της ΕΕ. Η Επιτροπή, και πάλι, δεν δεσμεύτηκε ότι θα συμμετάσχει σε διεθνείς διαπραγματεύσεις με σκοπό την επίτευξη μιας διεθνούς συμφωνίας για το δικαίωμα παρακολούθησης, με τον ισχυρισμό ότι θεωρεί ότι δεν διαθέτει εντολή στον εν λόγω τομέα. Τώρα, διαθέτει εντολή με την ψηφοφορία και με την έναρξη της διαδικασίας συνδιαλλαγής.
<P>
Η Επιτροπή απέτυχε επίσης παταγωδώς να μας δώσει μια ανάλυση των οικονομικών επιπτώσεων της οδηγίας που έχουμε ανά χείρας. Τούτο μας οδηγεί στο συμπέρασμα ότι δεν έχει αποδειχθεί ότι είναι απαραίτητη για την ολοκλήρωση της ενιαίας αγοράς. Συνεπώς, ο στόχος του Κοινοβουλίου δεν μπορεί να είναι η υπονόμευση της ευρωπαϊκής αγοράς έργων τέχνης και ελπίζω τώρα ότι στη συνδιαλλαγή τα κράτη μέλη και η Επιτροπή θα είναι σε θέση να διατηρήσουν την κοινή θέση. Οι τροπολογίες που υπέβαλε ο κ. Zimmerling θα καταφέρουν θανατηφόρο πλήγμα στη ζωτικότητα της ευρωπαϊκής αγοράς έργων τέχνης, με απώλεια θέσεων εργασίας και φοβούμαι ότι θα είναι ελάχιστοι οι εν ζωή καλλιτέχνες που θα ωφεληθούν από αυτό το δικαίωμα επαναπώλησης .

<SPEAKER ID=100 NAME="Fatuzzo">
Κύριε Πρόεδρε, είμαι υπέρ αυτής της οδηγίας για το δικαίωμα παρακολούθησης των έργων τέχνης. Οι καλλιτέχνες αποτελούν πάντα αντικείμενο θαυμασμού στον κόσμο μας, ευτυχώς! Ελπίζουμε να συνεχισθεί αυτό για πολύν καιρό! Ο κόσμος αυτός δεν πρέπει να απαρτίζεται μόνο από αριθμούς, από ψυχρά κομπιούτερ, αλλά επίσης - και ελπίζουμε για πολύν καιρό - και από καλλιτέχνες. Για να δοθεί σ' αυτούς τους καλλιτέχνες η δυνατότητα να εκφράζονται όσο το δυνατόν καλύτερα, είναι ασφαλώς χρήσιμο και σημαντικό να πληρώνονται τα έργα τους όταν διατίθενται προς πώληση. Όμως, κύριε Πρόεδρε, δεν σκεπτόμαστε και τη σύνταξη των καλλιτεχνών; Θυμάμαι έναν κωφάλαλο ζωγράφο, που με πλησίασε επανειλημμένα στην Ιταλία, για να μου ζητήσει βοήθεια ώστε να λάβει υψηλότερη σύνταξη: η σύνταξή του, πράγματι, δεν του αρκούσε για να ζει και ήταν υποχρεωμένος να πουλάει κάθε τόσο έναν από τους ωραίους πίνακές του, ένα από τα καλλιτεχνικά του έργα. Ε λοιπόν, πιστεύω ότι πρέπει να μας απασχολήσει - ελπίζουμε σύντομα - και η σύνταξη των καλλιτεχνών.

<SPEAKER ID=101 NAME="Αλαβάνος">
. Το δικαίωμα παρακολούθησης υπέρ του δημιουργού αποτελεί ένα σημαντικό μηχανισμό για τη στήριξη της καλλιτεχνικής δημιουργίας και των δημιουργών.
<P>
Σωστά η Επιτροπή Νομικών Υποθέσεων επιμένει στην άρνηση ανωτάτου ορίου και σε ελάχιστο ποσοστό που δεν μπορεί να είναι κάτω του 7%.
<P>
Η προσπάθεια, όμως, να συμβιβασθεί το δικαίωμα παρακολούθησης με την ανταγωνιστικότητα της ευρωπαϊκής αγοράς ειδών τέχνης έχει ως αποτέλεσμα, κυρίως από πλευράς του Συμβουλίου, τη μείωση της προστασίας του καλλιτέχνη από τις περαιτέρω πωλήσεις των έργων του. Η Ευρωπαϊκή Ένωση θα έπρεπε να κινηθεί, αντίθετα, στην κατεύθυνση της διεθνοποίησης του δικαιώματος παρακολούθησης, θέτοντας με έμφαση το θέμα αυτό στις διαπραγματεύσεις με άλλες χώρες, όπου ανθίζει η αγορά τέχνης, όπως οι ΗΠΑ, Ελβετία, κλπ.

<SPEAKER ID=102 LANGUAGE="DE" NAME="Hager">
 - (DE) Εάν κανείς αντιλαμβάνεται το δικαίωμα παρακολούθησης ως τμήμα του δικαιώματος πνευματικής ιδιοκτησίας και επομένως ως δικαίωμα των καλλιτεχνών, είναι ακατανόητο να επιβάλλεται στους καλλιτέχνες ένα δικαίωμα το οποίο οι ίδιοι δεν επιθυμούν. Στην Αυστρία, μέλος ενός εκ των τριών κρατών μελών, στα οποία δεν ισχύει μέχρι σήμερα το δικαίωμα παρακολούθησης, η ομόφωνη γνώμη των καλλιτεχνών αναφέρει, ότι το δικαίωμα παρακολούθησης ιδιαίτερα για τους νέους καλλιτέχνες θα είχε εξαιρετικά δυσμενείς συνέπειες. Καλλιτέχνες που πέτυχαν μόνοι τους, και για τους οποίους θα αποτελούσε πλεονέκτημα, εκφράστηκαν επανειλημμένως από αλληλεγγύη σε ανάλογο πνεύμα. Ανεξάρτητα από όλα αυτά μου φαίνεται εξαιρετικά αμφίβολο, πού θα πρέπει να στηριχθεί σε αυτόν τον ευαίσθητο τομέα η ανάγκη εναρμόνισης. Πράγματι, η εισαγωγή του δικαιώματος παρακολούθησης θα επέφερε τη συρρίκνωση της αγοράς έργων τέχνης με όλες τις αρνητικές συνέπειες, κυρίως θα πλήττονταν οι μικρές γκαλερί οι οποίες στηρίζονται στην προώθηση νέων καλλιτεχνών. Για τους λόγους αυτούς, οι μη εγγεγραμμένοι βουλευτές αρνήθηκαν να συμφωνήσουν με την εν λόγω έκθεση.

<SPEAKER ID=103 LANGUAGE="NL" NAME="Manders">
Θα ήθελα να ευχαριστήσω τον κ. Zimmerling για τη δουλειά που έκανε γι' αυτό το δύσκολο θέμα. Παρόλο που από την έκθεσή του προκύπτει σαφώς ότι μελέτησε πάρα πολύ καλά το θέμα, ως Φιλελεύθερος διαφωνώ μαζί του επειδή πιστεύω ότι οι κανονιστικές διατάξεις θα πρέπει να περιορίζονται όσο το δυνατό περισσότερο. Σε διάφορα κράτη μέλη προέκυψε ότι το δικαίωμα παρακολούθησης είναι περιττό και επιφέρει στρεβλώσεις στη λειτουργία της εσωτερικής αγοράς.
<P>
Εάν η νομοθεσία αυτή καταστεί υποχρεωτική, το αποτέλεσμα θα είναι να επιδεινωθεί αμέσως η ανταγωνιστική θέση της Ευρώπης όσον αφορά την τέχνη σε σύγκριση με άλλες αγορές και μάλιστα σε μεγάλο βαθμό, επειδή το δικαίωμα παρακολούθησης δεν υπάρχει εκτός Ευρώπης. Γι' αυτό και είμαι της γνώμης ότι, η οδηγία θα έχει ως αποτέλεσμα η διεθνής αγορά έργων τέχνης να μεταφερθεί εκτός Ευρώπης.
<P>
Τέλος, είμαι της γνώμης ότι η σημερινή πρόταση δεν προστατεύει γενικά τους νέους καλλιτέχνες, αλλά μόνο μία μικρή ομάδα. Καταψηφίζοντας την παρούσα οδηγία, η πολιτική μου ομάδα θέλει να απευθύνει και ένα πολιτικό μήνυμα, δηλαδή ότι η Ευρώπη δεν πρέπει να θεσπίζει περιττούς κανόνες.

<SPEAKER ID=104 LANGUAGE="NL" NAME="Sanders-ten Holte">
Θα ήθελα να ευχαριστήσω τον κ. Zimmerling για το έργο που εκπόνησε καταρτίζοντας την έκθεση αυτή. Πρόκειται για μία απόπειρα να προστατευθούν οι καλλιτέχνες, ωστόσο η πρόταση της Επιτροπής, με τη μορφή που έχει κατατεθεί, και η έκθεσή του επιτυγχάνουν στην ουσία το αντίθετο. Βεβαίως και συμφωνώ ότι ο καλλιτέχνης έχει δικαίωμα αμοιβής για το δημιούργημά του αλλά, αντίθετα με αυτό που συμβαίνει στην περίπτωση των βιβλίων, στην περίπτωση των εικαστικών τεχνών το δικαίωμα αυτό εξαγοράζεται στην ουσία με την πρώτη πώληση. Επιπλέον, σε ορισμένες χώρες, όπως η Ολλανδία, όπου μέχρι στιγμής δεν ισχύει το δικαίωμα παρακολούθησης, οι νέοι αλλά και οι περισσότερο γνωστοί καλλιτέχνες έχουν αρκετές δυνατότητες να προβληθούν μέσω του ζωντανού εμπορίου έργων τέχνης. Από αυτό επωφελούνται και οι καλλιτέχνες!
<P>
Η σημερινή πρόταση για το δικαίωμα παρακολούθησης θα επιφέρει μια τεράστια γραφειοκρατία, τη στιγμή που το πλεονέκτημα για τους νέους καλλιτέχνες είναι ελάχιστο. Επιπλέον, θα είναι πάρα πολύ δύσκολο να ελεγχθεί κατά πόσον το εμπόριο έργων τέχνης τηρεί τον κανόνα αυτό.
<P>
Συνεπώς, η προτεινόμενη ρύθμιση επιδρά μάλλον ανασταλτικά παρά προωθητικά. Επιπλέον, σε περίπτωση που οι υπερβολικές ρυθμίσεις θα έχουν ως αποτέλεσμα το διεθνές εμπόριο έργων τέχνης να μεταφερθεί εκτός των συνόρων της Ευρώπης, θα ζημιωθούν τόσο οι νέοι όσο και οι καταξιωμένοι καλλιτέχνες.
<P>
Συνεπώς, θεωρώ ότι είναι υποχρέωσή μου να καταψηφίσω την οδηγία.
<P>
Έκθεση Oostlander (A5-0363/2000)

<SPEAKER ID=105 NAME="Fatuzzo">
Κύριε Πρόεδρε, τι να πει κανείς για αυτή την κοινή στρατηγική της Ευρωπαϊκής Ένωσης για τη Ρωσία; Ψήφισα, βέβαια, υπέρ αυτού του εγγράφου, αλλά στην καρδιά μου έχω ανησυχία για τους συνταξιούχους της Ρωσίας. Τους έχω στην καρδιά μου, όχι μόνο επειδή έμαθα ότι υπάρχει στη Ρωσία ένα Κόμμα των Συνταξιούχων που έχει για σύμβολο μια καρδιά, μια κόκκινη καρδιά, ενώ το Ευρωπαϊκό Λαϊκό Κόμμα, στο οποίο ανήκω, έχει για σύμβολο μια γαλάζια καρδιά. Δεν είναι για αυτό που έχω στην καρδιά μου τους συνταξιούχους της Ρωσίας: τους έχω στην καρδιά μου επειδή πιστεύω ότι οι ενισχύσεις που δίνουμε στην πρώην Σοβιετική Ένωση, σε εκείνο το τόσο πυκνοκατοικημένο τμήμα της που είναι η Ρωσία, πρέπει να πηγαίνουν και στους ρώσους ηλικιωμένους και συνταξιούχους, για να ζουν καλύτερα από ό,τι ζούσαν όλα εκείνα τα χρόνια του δικτατορικού κομουνιστικού καθεστώτος.

<SPEAKER ID=106 LANGUAGE="FR" NAME="Krivine">
. (FR) Πέραν των εξαγγελιών καλών προθέσεων σχετικά με τη σταθερότητα, το κράτος δικαίου, την καταπολέμηση της διαφθοράς, η έκθεση Oostlander αποτελεί επί της ουσίας ψήφο εμπιστοσύνης στον κ. Πούτιν. Στο εν λόγω έγγραφο δεν αναφέρεται τίποτα, ή σχεδόν τίποτα, για τις δραματικές συνέπειες που είχε η επαναφορά των νόμων της αγοράς: τη μαζική φτώχεια της πλειοψηφίας του πληθυσμού, που έχει χάσει τα δύο τρίτα του προ του 1991 επιπέδου ζωής του.
<P>
Εάν δικαίως καταγγέλλουμε την πάλαι ποτέ σταλινική δικτατορία, τότε πώς μπορούμε και εμπιστευόμαστε στο ελάχιστο τον κ. Πούτιν, το δήμιο του τσετσενικού λαού, το νονό διαφόρων κλάδων της μαφίας, ο οποίος προσπαθεί να εξοντώσει κάθε αντιπολιτευτική φωνή, την κοινωνία των πολιτών (συνδικάτα, πολιτικά κόμματα), προκειμένου να ενισχύσει την προσωπική του εξουσία;
<P>
Ως προς τον συγκεκριμένο τομέα, θα παρατηρήσουμε τη μέριμνα του εισηγητή να συνεπικουρήσει τις Εκκλησίες και τις θρησκευτικές οργανώσεις. Αντιθέτως, άκρα σιγή σχετικά με τα συνδικάτα, που απειλούνται σήμερα από τη μεταρρύθμιση της εργατικής νομοθεσίας και, σε ορισμένες περιπτώσεις, από την αληθινή αστυνομική καταστολή.
<P>
Για τους λόγους αυτούς, καταψήφισα την εν λόγω έκθεση.
<P>
Έκθεση Μπαλτά (A5-0364/2000)

<SPEAKER ID=107 NAME="Fatuzzo">
Κύριε Πρόεδρε, ψήφισα υπέρ του εγγράφου που ρυθμίζει τη σύνδεση της Δημοκρατίας της Κροατίας με την Ευρωπαϊκής Ένωσης. Είναι ένα θετικό γεγονός. Και των συνταξιούχων της Κροατίας την τύχη την έχω στην καρδιά μου, γι' αυτό και σε αυτό το έγγραφο υπογραμμίζω την έλλειψη μιας επιθυμίας που θα ήθελα να υλοποιηθεί όσο το δυνατόν συντομότερα: να επεκταθεί ο κανονισμός 1408, εκείνος δηλαδή που ορίζει πως όποιος έχει εργασθεί τόσο στην Κροατία όσο και στην Ευρωπαϊκή Ένωση έχει δικαίωμα συσσώρευσης των εργασιακών εισφορών, στους εργαζόμενους πολίτες της Κροατίας ή σε εκείνους πάντως που έχουν εργασθεί τόσο στην Κροατία όσο και στα κράτη της Ευρωπαϊκής Ένωσης. Σ' αυτές τις συμφωνίες σταθεροποίησης θα πρέπει πάντα να ζητάμε, και να πραγματοποιούμε, την επέκταση αυτού του κανονισμού, για να ευνοηθούν οι συντάξεις των ατόμων που έχουν εργασθεί σ' αυτά τα άλλα κράτη.

<SPEAKER ID=108 LANGUAGE="FR" NAME="Krivine και Vachetta">
 γραπτώς- (FR) Είναι βέβαιο ότι χαιρόμαστε πολύ με την αλλαγή της πολιτικής κατάστασης στην Κροατία, η έκθεση όμως για το Σύμφωνο σταθεροποίησης και σύνδεσης με την Δημοκρατία της Κροατίας είναι απογοητευτική, σε σχέση με τα μείζονα ζητήματα που διακυβεύονται στη συγκεκριμένη περιοχή.
<P>
Έτσι, σε γενικές γραμμές, τα χρηματοδοτικά μέσα που χορηγούνται για τη σταθεροποίηση της εν λόγω περιοχής είναι εξαιρετικά πενιχρά. Και δεν μπορεί το Σύμφωνο σταθεροποίησης και σύνδεσης, το πρόγραμμα Cards και η Ευρωπαϊκή Τράπεζα Επενδύσεων να αποτελούν τα κύρια εργαλεία της συμβολής της Ευρωπαϊκής Ένωσης στην οικονομική και κοινωνική ανάπτυξη της Κροατίας. Πράγματι, δεν μπορούμε να αποσιωπήσουμε το γεγονός ότι τα κριτήρια διαρθρωτικής προσαρμογής που συνοδεύουν τις πολιτικές ενίσχυσης και τους όρους προσέγγισης με την Ευρωπαϊκή Ένωση συνεχίζουν, και θα συνεχίζουν, να προκαλούν κοινωνικές και οικονομικές καταστροφές συνοδευόμενες από κοινωνικές εκρήξεις και δημιουργούν τον κίνδυνο, όπως βλέπουμε στη Ρουμανία σήμερα, μιας επικείμενης ανόδου της εθνικιστικής και ξενοφοβικής άκρας δεξιάς σε ολόκληρη την περιοχή.
<P>
Συνεπώς, δεν μπορούμε παρά να καταδικάσουμε το γεγονός ότι ο Φράνκο Τούντζμαν δεν παραπέμφθηκε, πριν το θάνατό του, με τις ίδιες κατηγορίες όπως ο Σλόμπονταν Μιλόσεβιτς, αφού τα αρχεία που δημοσιοποιήθηκαν αποδεικνύουν μέχρι ποίου σημείου οι δύο άνδρες είχαν σχεδιάσει από κοινού τον εθνικό διαμελισμό της περιοχής. Για όλους αυτούς τους λόγους, απείχαμε της ψηφοφορίας.
<P>
Έκθεση Maij-Weggen (A5-0323/2000)

<SPEAKER ID=109 NAME="Fatuzzo">
Κύριε Πρόεδρε, υπερψήφισα και αυτό το έγγραφο που αφορά την αίτηση εντατικοποίησης των σχέσεων με την Ινδονησία. Βέβαια, η Ινδονησία δεν άξιζε πολύ αυτή την εντατικοποίηση των σχέσεων, επειδή κατά τα τελευταία χρόνια οι κυβερνώντες αυτής της χώρας δεν χαρακτηρίζονται από μεγάλη δημοκρατικότητα, από μεγάλες αρετές, αλλά εμείς πρέπει να κοιτάξουμε τους ινδονήσιους πολίτες και, επομένως, είναι ευπρόσδεκτη αυτή η εντατικοποίηση των σχέσεων και αυτές οι ενισχύσεις. Θα ήθελα, όμως, να αποφασίζαμε να ορίσουμε έναν ευρωπαίο εκπρόσωπο στην Ινδονησία, ο οποίος να μας λέει αν αυτές οι ενισχύσεις είναι χρήσιμες στον πληθυσμό της Ινδονησίας ή όχι. Πρέπει να θεσπίσουμε συγκεκριμένη θέση ευρωπαίου πρεσβευτή στην Ινδονησία.

<SPEAKER ID=110 LANGUAGE="FR" NAME="Bordes, Cauquil και Laguiller">
. (FR) Αν το Κοινοβούλιο θέλει να ενισχύσει πραγματικά τον ινδονησιακό λαό, και ειδικότερα τα πιο φτωχά στρώματά του, δεν αρκεί να αποστείλει ορισμένα κονδύλια, τα οποία μοιραία θα καταχραστούν οι ιθύνοντες.
<P>
Το Ευρωπαϊκό Κοινοβούλιο θα έπρεπε τουλάχιστον να λάβει σθεναρά θέση ενάντια στο σκανδαλώδες γεγονός ότι οι μισθοί που πληρώνουν οι μεγάλες δυτικές εταιρείες, εκ των οποίων ορισμένες εδρεύουν στην Ευρωπαϊκή Ένωση, μοιάζουν περισσότερο με εξευτελιστική ελεημοσύνη. Αλλά δεν μπαίνει καν στον κόπο να συζητήσει το γεγονός αυτό.
<P>
Οι λεηλασίες της τυχοδιωκτικής και διεφθαρμένης καθεστηκυίας τάξης της Ινδονησία παίζουν αδιαμφισβήτητα μείζονα ρόλο στην εξαθλίωση των λαϊκών μαζών της χώρας· τον ίδιο ρόλο που παίζει ο στρατός και η πολιτοφυλακή όσον αφορά την καταστολή τους. Οι χαμηλοί μισθοί που πληρώνουν όμως οι μεγάλες επιχειρήσεις, οι οποίες επιπλέον χρησιμοποιούν συχνά την παιδική εργασία, απευθείας ή διαμέσου υπεργολάβων, αποτελούν μια διαφορετική μορφή λεηλασίας, εξίσου σημαντική και απάνθρωπη.
<P>
Κατά συνέπεια, απείχαμε από την ψηφοφορία επί του εν λόγω κειμένου.

<SPEAKER ID=111 LANGUAGE="NL" NAME="Meijer">
Το κράτος της Ινδονησίας είναι το προϊόν 350 ετών ολλανδικής αποικιοκρατίας. Λόγω οικονομικών συμφερόντων, υποχρεώθηκαν διάφοροι λαοί να συμπτυχθούν κάτω από μία εξουσία. Τα πράγματα δεν ήταν πολύ διαφορετικά την 30ετία του καθεστώτος Σουχάρτο. Η Ευρώπη, οι Ηνωμένες Πολιτείες Αμερικής και η Αυστραλία, εξυπηρετώντας τα οικονομικά τους συμφέροντα, ήθελαν να διατηρούν φιλικές σχέσεις με το καθεστώς της Ινδονησίας, έτσι ώστε οι επιχειρήσεις τους να μπορούν να συνεχίσουν να επωφελούνται από τη ληστρική εκμετάλλευση της φύσης και το χαμηλό εργατικό κόστος. Έχουμε τώρα μια ολλανδέζα εισηγήτρια η οποία αρχίζει την πρότασή της τονίζοντας ότι το Ευρωπαϊκό Κοινοβούλιο αναγνωρίζει την εθνική κυριαρχία και την ακεραιότητα των συνόρων της Ινδονησίας. Το PRD, το αριστερό κόμμα της αντιπολίτευσης με το οποίο διατηρεί επαφές το δικό μου κόμμα, το σοσιαλιστικό κόμμα των Κάτω Χωρών, έχει μια κάπως διαφορετική άποψη για το θέμα. Από τη μία πλευρά, προτιμά να παραμείνει η Ινδονησία ένα ενιαίο κράτος, από την άλλη όμως απορρίπτει την κρατική βία η οποία ασκείται συνεχώς κατά των λαών του Atjeh, των Μολούκων και της Δυτικής Παπούα. Μετά το κύμα εκδημοκρατισμού στην Ινδονησία, παρατηρείται σήμερα αύξηση της δύναμης του στρατού, της αυταρχικής διοίκησης και των μεγάλων επιχειρήσεων. Η δολοφονία του ολλανδού δημοσιογράφου Sander Thoenes στο Ανατολικό Τιμόρ, που τότε είχε καταληφθεί από την Ινδονησία, δεν έχει διαλευκανθεί. Τα συμπεράσματα της κ. Maij-Weggen είναι υπερβολικά αισιόδοξα και ιδιαίτερα προσανατολισμένα στα οικονομικά συμφέροντα.

<SPEAKER ID=112 NAME="Sacrιdeus">
.- (SV) Υπάρχουν λόγοι να δώσουμε ιδιαίτερη προσοχή στις διώξεις, τη βία και την τρομοκρατία κατά των χριστιανών στις Μολούκες Νήσους, ιδιαίτερα στη νήσο Ambo, που πραγματοποιούν στελέχη του εγκληματικού κινήματος Jihad. Καταστράφηκαν και πυρπολήθηκαν εκκλησίες, χριστιανοί εξαναγκάστηκαν σε μαζική φυγή και πολλοί άνθρωποι έχασαν τη ζωή τους.
<P>
Συναντήθηκα προσωπικά με τον καθολικό επίσκοπο Mondagi της νήσου Ambo μαζί με προτεστάντες εκκλησιαστικούς ηγέτες. Η κατάσταση είναι ιδιαίτερα ανησυχητική. Η κυβέρνηση και ο στρατός της Ινδονησίας φέρουν συγκεκριμένες ευθύνες προκειμένου να εγγυηθούν την ασφάλεια και την ακεραιότητα των πολιτών της χώρας, ασχέτως της θρησκείας αυτών.
<P>
Έκθεση Theato (A5-0376/2000)

<SPEAKER ID=113 NAME="Fatuzzo">
Κύριε Πρόεδρε, υπερψήφισα αυτή την έκθεση. Γιατί την υπερψήφισα; Στο Κόμμα των Συνταξιούχων υπάρχει ένα απομακρυσθέν, εκδιωχθέν τμήμα εγκληματιών συνταξιούχων, που έχουν περάσει τη ζωή τους κλέβοντας και παραβαίνοντας το νόμο. Τους έχω διώξει από το Κόμμα των Συνταξιούχων, αλλά κάθε τόσο απευθύνομαι σ' αυτούς για να ζητήσω τη συμβουλή τους. Σε σχέση με αυτή την έκθεση μου είπαν: "Αν θέλετε να αποφύγετε μερικές απάτες, καλό θα ήταν να μην δίνονταν πια οι πόροι της Ευρωπαϊκής Ένωσης στις δημόσιες αρχές των κρατών, αλλά άμεσα στους πολίτες, διότι δυστυχώς υπάρχει διάχυτη διαφθορά μεταξύ των δημόσιων υπαλλήλων. Και αν στη διαφθορά των ευρωπαίων δημόσιων υπαλλήλων προστεθεί η διαφθορά των υπαλλήλων των εθνικών δημόσιων αρχών, αυξάνονται οι απάτες" .

<SPEAKER ID=114 LANGUAGE="DA" NAME="Blak, Lund και Thorning-Schmidt">
 - (DA) Ψηφίσαμε υπέρ της θέσπισης νέων μέσων που θα παράσχουν ουσιαστικά καλύτερη προστασία των πόρων της Κοινότητας. Αφενός θεωρούμε ότι είναι καλή ιδέα να συμπληρωθεί ο κανονισμός της OLAF και να δημιουργηθεί μια εισαγγελική μονάδα υπό την OLAF. Η μονάδα αυτή θα διευθύνει τις έρευνες και θα διευκολύνει την ποινική δίωξη ενώπιον των αρμοδίων δικαστικών αρχών των κρατών μελών. Η μονάδα θα ασχολείται μόνο με τα εγκλήματα που διαπράττονται από εργαζομένους στην ΕΕ. Μια τέτοια εισαγγελική αρχή υπό την OLAF είναι απαραίτητη, διότι η πείρα μάς δείχνει ότι πάρα πολύ συχνά το έργο της OLAF δεν συνοδεύεται από ποινικές διώξεις. Συχνά κυριαρχεί ασάφεια σε ποιο κράτος πρέπει να εκδικαστεί μια υπόθεση, ενώ οι δυσχερείς διαδικασίες ανταλλαγής αποδεικτικών στοιχείων συνεπάγονται ότι συχνά η υπόθεση χρονίζει και τελικά τίθεται στο ράφι. Δυστυχώς για αυτή τη δουλειά δεν επαρκεί η διακρατική συνεργασία. Οι διακρατικές συμβάσεις κατά της απάτης δεν επικυρώνονται. Για παράδειγμα, υπάρχουν ακόμη πέντε κράτη μέλη που δεν έχουν επικυρώσει τη σύμβαση του 1995 για την προστασία των δημοσιονομικών συμφερόντων της ΕΕ.
<P>
Πιο μακρόπνοα πρέπει λοιπόν να εκτιμήσουμε τη θέσπιση ενός ευρωπαίου εισαγγελέα ο οποίος θα ασχολείται με την ποινική δίωξη υποθέσεων κατάχρησης κοινοτικών πόρων στα κράτη μέλη. Προς το παρόν τα κράτη μέλη δεν κάνουν αρκετά για να καταπολεμήσουν την κατάχρηση των κοινοτικών πόρων. Σε αυτό ας προστεθεί ότι το 80% των περιπτώσεων αφορά απάτες που είναι διασυνοριακές, γεγονός που συχνά καθιστά την ποινική δίωξη προβληματική. Υπάρχουν μεγάλες διαφορές όσον αφορά τον ορισμό των ποινικά κολάσιμων πράξεων και ποινών καθώς και των διαδικαστικών πράξεων, των κανόνων βάρους απόδειξης και των αρμοδιοτήτων ελέγχου των εισαγγελικών αρχών. Υπάρχει λόγος να φοβόμαστε ότι το πρόβλημα θα χειροτερέψει με την κατάργηση των συνόρων, η οποία έχει προσφέρει στους εγκληματίες ακόμη μεγαλύτερη ελευθερία κινήσεων. Οι απατεώνες θα επιλέξουν τις χώρες που προσφέρουν τη χαμηλότερη προστασία. Ως εκ τούτου πρέπει το συντομότερο δυνατό να θεσπίσουμε τα απαραίτητα μέσα για την αποτελεσματικότερη καταπολέμηση της απάτης που αφορά τους κοινοτικούς πόρους.

<SPEAKER ID=115 LANGUAGE="DE" NAME="Ilgenfritz">
 - (DE) Ανέκαθεν εμείς οι Μη Εγγεγραμμένοι τασσόμασταν, λόγω των υψηλών ποσοστών απάτης σε σχέση με τους κοινοτικούς πόρους, υπέρ της ενίσχυσης των ελέγχων. Υπό την έννοια αυτή, χαιρετίζουμε την έκθεση Theato και υπερψηφίσαμε τη δημιουργία της ευρωπαϊκής εισαγγελικής αρχής.
<P>
Κατά την άποψή μας, όμως, η δημιουργία της ευρωπαϊκής εισαγγελικής αρχής δεν επιτρέπεται να θίξει τις εθνικές αρμοδιότητες κατά την άσκηση ποινικής δίωξης. Η καθιέρωση αυτής της νέας αρχής δεν επιτρέπεται να αποδυναμώσει την ανεξαρτησία σε αυτόν τον καίριο τομέα.
<P>
Επομένως, η ευρωπαϊκή εισαγγελία μπορεί ως συντονιστική αρχή να συμβάλει σημαντικά στην καταπολέμηση της απάτης.

<SPEAKER ID=116 LANGUAGE="FR" NAME="Krivine">
. (FR) Με την έκθεση Theato για την καταπολέμηση της απάτης, ανακαλύπτουμε ότι η Ευρωπαϊκή Τράπεζα Επενδύσεων, για να αποδείξει προφανώς την περίφημη ανεξαρτησία της, θεώρησε καλό να μην συνυπογράψει τη συμφωνία σχετικά με την Ευρωπαϊκή Υπηρεσία για την Καταπολέμηση της Απάτης (OLAF). Η έκθεση περιλαμβάνει ορισμένες ιδέες που περιέχονταν στην πρόσκληση την οποία απηύθυναν οι Ευρωπαίοι δικαστές στη Γενεύη, όπως η θέσπιση μιας ευρωπαϊκής εισαγγελικής αρχής. Δυστυχώς, δεν περιλαμβάνει τη σημαντικότερη πρόταση, την πρόταση που έτεινε να ποινικοποιήσει κάθε οικονομική συναλλαγή με κάποιον φορολογικό παράδεισο. Τέλος, για να υπογραμμίσει λες καλύτερα την κωμική αδυναμία στην οποία βρίσκονται οι εκπρόσωποι της λαϊκής βούλησης, η έκθεση αναθέτει στην Πρόεδρο του Ευρωπαϊκού Κοινοβουλίου να διαβιβάσει τις προτάσεις του σε μια Διακυβερνητική Διάσκεψη, η οποία αυτή τη στιγμή που ψηφίζουμε έχει ήδη ολοκληρωθεί.
<P>
Δεδομένου ότι καμία σχετική απόφαση δεν ελήφθη στη Νίκαια, ερμηνεύουμε (και η έκθεση μας προδιαθέτει εκ των προτέρων προς αυτή την κατεύθυνση) τη συγκεκριμένη απουσία απόφασης "ως ανοχή και ανεκτικότητα έναντι της απάτης στην Ευρώπη" . Παρά τα όρια της συγκεκριμένης έκθεσης, θα την υπερψηφίσουμε, ως ένα μέσο, πολύ περιορισμένο φυσικά, αντιπαράθεσης στη νεοφιλελεύθερη λογική, σύμφωνα με την οποία η φορολόγηση των κερδών αποτελεί εξ ορισμού μια άδικη παρακράτηση και συνεπώς καθίσταται θεμιτή η φοροδιαφυγή.

<SPEAKER ID=117 NAME="Morgan">
. (ΕΝ) Η ομάδα των ευρωβουλευτών του Εργατικού Κόμματος απείχε στην ψηφοφορία της έκθεσης αυτής, διότι προτείνεται ο ορισμός ενός ευρωπαίου εισαγγελέα, όπως είχε συστήσει η ομάδα εμπειρογνωμόνων του Corpus Juris. Ένας ευρωπαίος εισαγγελέας που θα θεσπιστεί σύμφωνα με το Corpus Juris θα έχει ευρείες εξουσίες για τη διενέργεια ερευνών στα κράτη μέλη. Το Corpus Juris εξετάζει την ενδεχόμενη δημιουργία μιας ανεξάρτητης ευρωπαϊκής εισαγγελικής αρχής που θα έχει δικαιοδοσία επί των αδικημάτων κατά των οικονομικών συμφερόντων της ΕΕ που διαπράττουν τα μέλη, οι υπάλληλοι των θεσμικών οργάνων της ΕΕ, καθώς και τρίτα μέρη. Η ΕΕ θα καθιερωθεί ως ενιαίος νομικός χώρος για τον σκοπό της έρευνας, της δίωξης, της δίκης και της εκτέλεσης των ποινών σχετικά με τα αδικήματα αυτού του τύπου.
<P>
Η βρετανική κυβέρνηση είναι αντίθετη με αυτήν την πρόταση, που θεωρεί ότι, λόγω του υπερβολικά ευρέος πεδίου εφαρμογής της και λόγω των υπερβολικά πολλών προβλημάτων που παρουσιάζει από πλευράς των διαφορετικών νομικών συστημάτων και παραδόσεων, δεν μπορεί να εφαρμοστεί στην πράξη. Η κυβέρνηση προτιμά τη βελτίωση της υφιστάμενης συνεργασίας μεταξύ των κρατών μελών για την καταπολέμηση της απάτης και άλλων σοβαρών εγκλημάτων διασυνοριακού χαρακτήρα. Τούτο συνεπάγεται την επικύρωση της Σύμβασης του 1995 σχετικά με την προστασία των οικονομικών συμφερόντων των Ευρωπαϊκών Κοινοτήτων, από τα κράτη μέλη που δεν την έχουν ακόμα επικυρώσει, καθώς και την αμοιβαία αναγνώριση των νομικών συστημάτων.

<SPEAKER ID=118 NAME="Crowley">
Κύριε Πρόεδρε, μόλις υπέπεσε στην αντίληψή μου το γεγονός ότι χθες κατά την Ώρα των Ερωτήσεων εκφωνήθηκε η δική μου ερώτηση και απουσίαζα. Θα ήθελα απλώς να ζητήσω συγνώμη από το Σώμα.
<P>
Όταν έφυγα από το γραφείο μου στις 6.50 το απόγευμα, η ημερήσια διάταξη βρισκόταν στην ερώτηση υπ' αριθ. 9. Η ερώτησή μου ήταν η υπ' αριθμόν 16 και δεν πίστευα ότι υπήρχε περίπτωση να φθάσει η ημερήσια διάταξη σ' αυτήν. Θα ήθελα λοιπόν να ζητήσω συγνώμη από τον Προεδρεύων του Συμβουλίου και από το Σώμα.

<SPEAKER ID=119 NAME="Πρόεδρος">
Σας ευχαριστώ, κύριε Crowley, κατανοώ ότι η κατάσταση ήταν δύσκολη.
<P>
Ολοκληρώθηκαν οι ψηφοφορίες.
<P>
(Η συνεδρίαση διακόπτεται στις 13.34 και συνεχίζεται στις 15.00)

<CHAPTER ID=5>
Μπανάνες (ΚΟΑ) (συνέχεια)
<SPEAKER ID=120 NAME="Πρόεδρος">
Η ημερήσια διάταξη προβλέπει στη συνέχιση της συζήτησης που αφορά την κοινή οργάνωση της αγοράς στον τομέα της μπανάνας.
<P>
Το λόγο έχει ο κ. Sturdy.

<SPEAKER ID=121 NAME="Sturdy">
Κύριε Πρόεδρε, ένα από τα προβλήματα με το θέμα της μπανάνας, κατά τη δική μου άποψη, είναι ότι έχει προσλάβει έναν αρκετά συναισθηματικό χαρακτήρα. Θεωρώ ότι το έργο μου ως βουλευτή του Ευρωπαϊκού Κοινοβουλίου είναι να φροντίζω, όχι απλά για τους μπανανοπαραγωγούς εντός της Ευρωπαϊκής Ένωσης αλλά για όλους τους ανθρώπους στην Ευρώπη. Καταλαβαίνω πώς νιώθουν οι άνθρωποι για τις αλλαγές στο σύστημα, αλλά, όπως είπα, θέλω να φροντίζω τους πάντες εντός της Ευρωπαϊκής Ένωσης συνολικά.
<P>
Αν σ' αυτήν τη διαδικασία μπορώ να διαφυλάξω τα συμφέροντα των χωρών ΑΚΕ, τότε ακόμα καλύτερα, αλλά πιστεύω ότι είναι σημαντικό να διαφυλάξουμε και να φροντίσουμε για την ευημερία των ευρωπαίων πολιτών.
<P>
Ορισμένες φορές, φαίνεται ότι αυτό το γεγονός μας διαφεύγει. Δεν είμαι από αυτούς που θα επικροτήσουν τον τρόπο με τον οποίο οι ΗΠΑ εφάρμοσαν αυτά τα δρακόντεια μέτρα, αλλά είναι φοβερά σημαντικό να υπάρξει διευθέτηση. Στη δική μου περιφέρεια, υπάρχουν βιομηχανίες που εξαναγκάζονται να εγκαταλείψουν τη δραστηριότητά τους. Χάνονται θέσεις εργασίας στην Ευρωπαϊκή Ένωση λόγω των δασμών 100% επί των προϊόντων.
<P>
Έχω λάβει πολλές επιστολές σχετικά με το ότι πρόκειται για συναισθηματικά φορτισμένο ζήτημα. Ίσως για ορισμένα νότια κράτη μέλη της Ένωσης η συναισθηματική φόρτιση να είναι ακόμα μεγαλύτερη. Αυτό που θέλω απλά να τους πω, είναι ότι πρόκειται για πραγματικούς ανθρώπους. Πρόκειται για πραγματικά αισθήματα και για πραγματικές θέσεις εργασίας.
<P>
Χάνει κόσμος τη δουλειά του εξαιτίας των Αμερικανών, γι' αυτό λέγω ότι είναι σημαντικό να δεχθούμε την απόφαση του ΠΟΕ. Είτε ανήκουμε σε μία λέσχη, είτε δεν ανήκουμε, και έχει ιδιαίτερη σημασία να το δεχθούμε. Όπως μόλις είπα, δεν αποδέχθηκα ποτέ τον τρόπο με τον οποίο ενήργησαν οι Αμερικανοί, αλλά τώρα είναι πολύ αργά για να το αντιμετωπίσουμε. Καλώ λοιπόν το Σώμα να λάβει αύριο μια απόφαση και υποστηρίζω τις προτάσεις του κ. Vatenen, ο οποίος θα μιλήσει αργότερα.

<SPEAKER ID=122 LANGUAGE="FI" NAME="Vatanen">
Κύριε Πρόεδρε, κύριοι συνάδελφοι, εκτός από το συμφέρον των προσώπων που μας ψήφισαν για να βρισκόμαστε εδώ, θα πρέπει επίσης να σκεφτούμε το συμφέρον ολόκληρης της ΕΕ και, ακόμη ευρύτερα, το παγκόσμιο συμφέρον. Τα συμφέροντα του συνόλου και του ατόμου μακροπρόθεσμα συναντώνται. Το ζήτημα της μπανάνας είναι κατά κάποιον τρόπο μια δοκιμασία, κατ' αρχάς για το αν θέλουμε να συνεχίσουμε στον δρόμο των διαβουλεύσεων, πράγμα που σημαίνει συνεχείς δασμολογικές κυρώσεις για τις επιχειρήσεις της ΕΕ, το θεμέλιο της ευημερίας μας. Είμαστε έτοιμοι να ξεχάσουμε το συμφέρον των καταναλωτών, εάν δεν δεχτούμε να εισάγουμε φτηνές και εύγευστες μπανάνες; Και είμαστε έτοιμοι να κάνουμε διάκριση εις βάρος των φτωχών μπανανοπαραγωγών της Λατινικής Αμερικής, επειδή οι χώρες αυτές δεν έχουν αρκετά ισχυρούς δεσμούς μαζί μας από την εποχή της αποικιοκρατίας; Είναι καιρός να αναζητήσουμε συμβιβασμούς και να παραδεχτούμε ότι το ελεύθερο εμπόριο και η ευημερία δεν αντιμάχονται μεταξύ τους, ούτε και στον τομέα της μπανάνας.
<P>
Είμαι σαφώς της άποψης ότι θα μπορούσαμε να ενισχύσουμε τόσο τους μπανανοπαραγωγούς των χωρών ΑΚΕ όσο και τους δικούς μας παραγωγούς με τη μεταφορά εισοδήματος, οπότε θα ήταν δυνατό να εγκαταλείψουμε τις ενέργειες που στρεβλώνουν το εμπόριο. Η πρόταση της Επιτροπής βασίζεται στην εφαρμογή μιας τρίτης δασμολογικής ποσόστωσης, στην οποία ο προτιμησιακός δασμός των χωρών ΑΚΕ θα είναι 300 ευρώ ανά τόνο. Προτείνεται ακόμη να εγκαταλείψουμε τις ποσοστώσεις το 2006 και να μεταβούμε σε ένα σύστημα που θα έχει ως βάση τους δασμούς. Το δασμολογικό σύστημα είναι απλούστερο στη διαχείριση, σαφέστερο για τα ενδιαφερόμενα μέρη και οδηγεί, σύμφωνα με την οικονομική θεωρία, σε μεγαλύτερο κέρδος για την ευημερία. Η μεταβατική περίοδος που σχεδιάζει η Επιτροπή είναι αρκετά μεγάλη για την εξεύρεση του κατάλληλου δασμολογικού συστήματος.
<P>
Στην έκθεση του κ. Dary εκφράζεται δικαιολογημένη ανησυχία τόσο για τους μπανανοπαραγωγούς της Κοινότητας όσο και για τους παραγωγούς των χωρών ΑΚΕ. Γι' αυτό θέλω κατά διαλλακτικό τρόπο να εκφράσω την υποστήριξή μου στις περισσότερες τροπολογίες. Υπάρχουν ωστόσο ορισμένες που δεν θα πρέπει έπ' ουδενί να υποστηριχθούν. Οι τροπολογίες 11 και 13 έχουν σκοπό να επανεξετάσουμε το σύστημα των ποσοστώσεων μόνο μετά από 10 χρόνια και να μην δεσμευτούμε τώρα για το δασμολογικό σύστημα που προτείνει η Επιτροπή και που ζητούν πολλοί από τους εμπορικούς μας εταίρους. Στη θέση αυτών των τροπολογιών υπέβαλα την τροπολογία 36, η οποία προβλέπει τη μετάβαση στο δασμολογικό σύστημα το 2006. Συγχρόνως τονίζει ότι η Επιτροπή θα πρέπει να διαβουλεύεται με το Ευρωπαϊκό Κοινοβούλιο σε όλες τις φάσεις και να λαμβάνει υπόψη το συμφέρον όλων των ενδιαφερομένων μερών. Θέλω κατ' αυτόν τον τρόπο προπαντός να περιφρουρήσω το συμφέρον τόσο των δικών μας καλλιεργητών όσο και των καλλιεργητών των χωρών ΑΚΕ. Η ολότητα αυτή θα πρέπει να βρίσκεται σε ισορροπία. Είμαι αντίθετος στην τροπολογία 27, διότι θα αποδυνάμωνε πλήρως το σύστημα της μεταβατικής περιόδου και θα στερούσε, στην πράξη, από τη Λατινική Αμερική τη δυνατότητα να πουλάει μπανάνες στο πλαίσιο της νέας ποσόστωσης C. Ο Επίτροπος κ. Lamy υπέβαλε μια ηθική και γενναιόψυχη πρόταση για δασμολογική απαλλαγή των προϊόντων των αναπτυσσόμενων χωρών. Το σχέδιο φέρει το όνομα "τα πάντα εκτός από όπλα" (EBA-everything but arms). Η ονομασία δεν είναι ασφαλώς "τα πάντα εκτός από μπανάνες" (EBB-everything but bananas). Κύριοι συνάδελφοι, ας μην προκαλέσουμε την αλλαγή του ονόματος.

<SPEAKER ID=123 LANGUAGE="DE" NAME="Fischler">
Κύριε Πρόεδρε, κυρίες και κύριοι βουλευτές, καταρχάς θα ήθελα, κύριε Dary, να σας ευχαριστήσω για την εν λόγω δεύτερη έκθεσή σας καθώς και για την εμπεριστατωμένη ενασχόλησή σας με την πρόταση της Επιτροπής για την τροποποίηση της κοινής οργάνωσης αγοράς στον τομέα της μπανάνας. Οι ευχαριστίες μου απευθύνονται επίσης και στον Πρόεδρο της Επιτροπής Γεωργίας, κύριο Graefe zu Baringdorf, για τις προσπάθειές που κατέβαλε σχετικά με τις συμβιβαστικές τροπολογίες, οι οποίες περιλαμβάνονται στη δεύτερη έκθεση.
<P>
Οι αντιδράσεις και οι παρατηρήσεις μου, στις οποίες θα ήθελα τώρα να προβώ, είναι σαφώς σε θετικότερο πνεύμα από ό,τι τον Απρίλιο, επειδή τότε πολύ απλά δεν ήταν δυνατό, εξαιτίας των συζητήσεων που ήταν ακόμα υπό εξέλιξη με τρίτες χώρες, να γίνουν αποδεκτές οι προταθείσες τροπολογίες παρά μόνον ως προς ένα σημείο. Θα ήθελα καταρχάς να τονίσω εκ νέου, ότι η Επιτροπή συμφωνεί απολύτως με τις βασικές αρχές, στις οποίες βασίζονται πολλές τροπολογίες, επί παραδείγματι με τις προτάσεις, οι οποίες αφορούν τους παραγωγούς της ΕΕ και τους προμηθευτές ΑΚΕ. Πιστεύω ότι η ανακοίνωση της Επιτροπής τον Οκτώβριο θίγει και διασκεδάζει πολλούς από τους φόβους που εκφράσατε τότε. Κατά συνέπεια, η Επιτροπή προτείνει πλέον για την τρίτη δασμολογική ποσόστωση δασμολογική προτίμηση ύψους 300 ευρώ ανά τόνο για τους προμηθευτές ΑΚΕ και τελωνειακό δασμό ύψους 300 ευρώ ανά τόνο για τις τρίτες χώρες.
<P>
Και τώρα ως προς τις επιμέρους τροπολογίες. Ας αρχίσω με εκείνες που η Επιτροπή μπορεί να αποδεχθεί εξ ολοκλήρου ή εν μέρει. Σύμφωνα με τη νέα μας πρόταση για τη δασμολογική προτίμηση των χωρών ΑΚΕ, η Επιτροπή μπορεί να αποδεχθεί την τροπολογία αριθ. 29. Πρέπει όμως επιπλέον να είναι δυνατή η μείωση του τελωνειακού δασμού, στην περίπτωση που θα αποδεικνυόταν, ότι θα καθίστατο απαγορευτικός για προμηθευτές που δεν συγκαταλέγονται στις χώρες ΑΚΕ. Αυτό είναι σημαντικό, επειδή πρέπει να διασφαλίσουμε, ότι η τρίτη δασμολογική ποσόστωση δεν μπορεί να θεωρείται ως μια de facto δασμολογική ποσόστωση, η οποία προορίζεται αποκλειστικά για τις χώρες ΑΚΕ. Μπορώ επίσης να αποδεχθώ την τροπολογία αριθ. 28, εφόσον προστεθεί ακόμη η ανάλογη διάταξη σχετικά με τη δυνατότητα μείωσης. Όσον αφορά το λόγο εξέτασης, ο οποίος σχετίζεται με τη δασμολογική προτίμηση των χωρών ΑΚΕ, ναι μεν συμφωνούμε στο σημείο αυτό με τα 300 ευρώ ανά τόνο, αλλά θεωρούμε τη λέξη "κατ' ανώτατο όριο" περιττή. Ως εκ τούτου, μπορούμε να αποδεχθούμε μόνο εν μέρει την τροπολογία αριθ. 16.
<P>
Ένα δεύτερο θέμα, το οποίο διαδραμάτισε κάποιο ρόλο εδώ στη συζήτηση, είναι οι εκθέσεις. Η Επιτροπή αποδέχεται την εκ νέου θέση σε ισχύ του άρθρου 32, το οποίο απαιτεί την υποβολή έκθεσης μέχρι την 31η Δεκεμβρίου 2004. Τούτο αναφέρεται στην τροπολογία 34. Εάν η έκθεση υποβαλλόταν νωρίτερα, τότε απλούστατα θα ήταν αδύνατον να ληφθούν υπόψη οι σημαντικές τάσεις της αγοράς. Η Επιτροπή λυπάται επομένως για το ότι δεν δύναται να αποδεχθεί τις τροπολογίες, οι οποίες καταγράφονται στην επίσημη έκθεση που υποβάλλεται ετησίως. Αυτές είναι οι τροπολογίες 14 και 35. Ωστόσο, η Επιτροπή μπορεί βάσει των πληροφοριών που έχει στη διάθεσή της να υποβάλει σε εσάς, το Κοινοβούλιο, ανά έτος τις εν λόγω πληροφορίες.
<P>
Οι υπόλοιπες τροπολογίες δεν είναι δυστυχώς δυνατόν να γίνουν αποδεκτές από την Επιτροπή, και μάλιστα και τους εξής λόγους: Η πρώτη ομάδα τροπολογιών, ήτοι οι τροπολογίες 6, 7, 11, 15, 25 και 26, αφορά τη διαγραφή των αναφορών στο καθαρό δασμολογικό σύστημα στα άρθρα και στην αυτόματη μετάβαση στο εν λόγω καθεστώς μετά από μια καθορισμένη μεταβατική περίοδο, με μια ρύθμιση δασμολογικής ποσόστωσης. Το καθαρό δασμολογικό σύστημα ωστόσο αποτελεί ένα σημαντικό στοιχείο, το οποίο φροντίζει για την ισορροπία της πρότασης της Επιτροπής, ενώ επίσης είναι ένα σημαντικό υπόβαθρο, για να μπορεί κανείς να προχωρήσει γενικά στο Συμβούλιο. Σας υπενθυμίζω ωστόσο, ότι το Συμβούλιο σε κάθε περίπτωση πρέπει να συμφωνήσει με τα αποτελέσματα των διαπραγματεύσεων σε σχέση με το άρθρο 28 καθορίζοντας έναν καινούργιο δασμό. Επομένως, η αυτόματη μετάβαση αφορά το νόμο, αλλά πότε και υπό ποίες συγκεκριμένες προϋποθέσεις, αυτό πρέπει να καθορίζεται κατά περίπτωση από το Συμβούλιο.
<P>
Το δεύτερο επίμαχο θέμα, το οποίο σχετίζεται με το πρώτο, αφορά τη διαχείριση των δασμολογικών ποσοστώσεων. Πρόκειται για τις τροπολογίες 17 και 18, 27 και 30 και 31. Όπως γνωρίζετε, η Επιτροπή αφιέρωσε πολύ χρόνο για να επιτευχθεί συμφωνία σχετικά με τη διαχείριση της ρύθμισης βάσει των ιστορικών ποσοτήτων αναφοράς, εντούτοις η όλη προσπάθεια δεν ευοδώθηκε.
<P>
Για το λόγο αυτό στην ανακοίνωσή μας τον Οκτώβριο προτείνουμε πλέον να γίνεται διαχείριση των δασμολογικών ποσοστώσεων σύμφωνα με τη λεγόμενη κατεπείγουσα διαδικασία, αυτό σημαίνει ότι πλέον η διαχείριση και των τριών ποσοστώσεων θα πρέπει να γίνεται σύμφωνα με τη διαδικασία αυτή. Για να έχουν καταρχήν όλοι οι προμηθευτές πρόσβαση σε όλες τις ποσοστώσεις, πρέπει οι υπηρεσίες της Επιτροπής, όπως ειπώθηκε προηγούμενα, να έχουν τη δυνατότητα να μειώσουν τη δασμολογική προτίμηση εντός της εν λόγω δασμολογικής ποσόστωσης. Κατά την ίδια έννοια δεν θα ήταν δυνατό, οι προμηθευτές ΑΚΕ στο πλαίσιο της δασμολογικής ποσόστωσης "C" να τύχουν προνομιακής μεταχείρισης, επειδή στην προκειμένη περίπτωση δεν θα υφίστατο η κατεπείγουσα διαδικασία και δεν αντιστοιχεί στους κανόνες αυτής της διαδικασίας και δεν θα ήταν συμβατό με τον ΠΟΕ.
<P>
Το επόμενο θέμα, το οποίο επίσης σχετίζεται με τις δασμολογικές ποσοστώσεις, είναι η παράταση της χρονικής περιόδου, κατά την οποία θα πρέπει να ισχύει η ρύθμιση της δασμολογικής ποσόστωσης. Σύμφωνα με την άποψη της Επιτροπής, τα δέκα έτη που προβλέπονται στις τροπολογίες 11 και 13 είναι πολύ μεγάλο χρονικό διάστημα. Εξάλλου, αυτού του είδους η παράταση δεν θα είχε παρά ελάχιστες πιθανότητες να γίνει αποδεκτή από τους εμπορικούς μας εταίρους.
<P>
Έρχομαι τώρα στις τροπολογίες, οι οποίες αναφέρονται στα πρόσθετα μέτρα στήριξης για τους κοινοτικούς παραγωγούς και στην αντισταθμιστική βοήθεια. Στα προτεινόμενα πρόσθετα μέτρα στήριξης συγκαταλέγονται η ενίσχυση εμπορίας (τροπολογία 24), η πρόσθετη ενίσχυση μέσω των διαρθρωτικών ταμείων (τροπολογία 10) και ο έλεγχος των τιμών και εάν χρειάζεται η ανάλογη προσαρμογή του μηχανισμού αντισταθμιστικής βοήθειας (τροπολογία 23). Η πρόταση της Επιτροπής, κάτι το οποίο θα ήθελα να επισημάνω, είναι κατά τέτοιο τρόπο σχεδιασμένη που να συμφωνεί με την απόφαση του ΠΟΕ, η οποία ωστόσο δεν αναφέρεται στους κανόνες που ισχύουν εντός της Ένωσης. Κατά συνέπεια, ο επίσημος έλεγχος του μηχανισμού αντισταθμιστικής βοήθειας είναι περιττός, επειδή η παρούσα ρύθμιση καθιστά δυνατή την πλήρη αντιστάθμιση ενδεχόμενων διακυμάνσεων των τιμών που σχετίζονται με το εισόδημα. Το θέμα αυτό αφορά τις τροπολογίες 7, 10, 13, 21 έως 24.
<P>
Όσον αφορά τις τροπολογίες 19 και 32, οι οποίες αφορούν τις μπανάνες βιολογικής καλλιέργειας, θα ήθελα εκ νέου να επισημάνω, ότι υπάρχουν ήδη οριζόντια μέτρα, τα οποία διασφαλίζουν την ισοδυναμία των μπανανών βιολογικής καλλιέργειας από τρίτες χώρες με τις αντίστοιχες μπανάνες που παράγονται στην Ένωση. Επιπλέον, η παραγωγή μπανανών βιολογικής καλλιέργειας είναι προτιμότερη στο πλαίσιο των ισχυόντων μέτρων για το γεωργικό περιβάλλον. Μέτρα για την εμπορία αυτού του τύπου μπανανών αναφέρονται εξάλλου στα εθνικά και περιφερειακά προγράμματα για την ενθάρρυνση της ανάπτυξης των αγροτικών περιοχών. Επομένως, στην προκειμένη περίπτωση προσφέρονται όλες οι δυνατότητες. Τα ενδιαφερόμενα κράτη μέλη είναι εκείνα που πρέπει πλέον να τις αξιοποιήσουν.
<P>
Όσον αφορά τις "μπανάνες δίκαιου εμπορίου" (Fair Trade), στις οποίες αναφέρονται οι τροπολογίες 20 και 33, η άποψή μας δεν έχει μεταβληθεί, επειδή και οι "μπανάνες δίκαιου εμπορίου" θα ενέπιπταν στα οριζόντια μέτρα για το "δίκαιο εμπόριο" , τα οποία ενδεχομένως να θεσπιστούν βάσει της ανακοίνωσής μας. Ως εκ τούτου, δεν θα ήταν ιδιαίτερα σκόπιμο να προβλεφθούν ειδικά μέτρα για τις "μπανάνες δίκαιου εμπορίου" στην κοινή οργάνωση αγοράς. Στην προκειμένη περίπτωση, η κατεπείγουσα διαδικασία προσφέρει στους παραγωγούς και τους εμπόρους "δίκαιου εμπορίου" περισσότερες ευκαιρίες από ό,τι η προηγούμενη ρύθμιση. Θα έπρεπε εξάλλου να επισημάνω, ότι οι εκπρόσωποι των "μπανανών δίκαιου εμπορίου" χαιρέτισαν ιδιαίτερα τη ρύθμιση που προτείναμε. Θα ήθελα επίσης να προσθέσω, ότι η ανάπτυξη της παραγωγής μπανανών βιολογικής καλλιέργειας και "μπανανών δίκαιου εμπορίου" στις χώρες ΑΚΕ, στο πλαίσιο του κανονισμού σχετικά με τη στήριξη των παραδοσιακών χωρών ΑΚΕ, έχει ήδη χρηματοδοτηθεί.
<P>
Τέλος, οι τροπολογίες 1 ως 5 και 12 και 36 επαναλαμβάνουν στην ουσία τις σημαντικότερες αρχές, οι οποίες αναφέρονται ήδη στο πρωτότυπο κείμενο του κανονισμού 404/93 ή στη νέα πρόταση της Επιτροπής. Ως εκ τούτου, δεν είναι κατά την άποψή μας απολύτως απαραίτητες, και επομένως δεν μπορούμε να αποδεχθούμε την έγκριση αυτών των τροπολογιών για τυπικούς λόγους. Αλλά όπως προείπα, το περιεχόμενο τους αναφέρεται ήδη στις κείμενες νομικές διατάξεις.
<P>
Η Επιτροπή επιθυμεί να ευχαριστήσει το Ευρωπαϊκό Κοινοβούλιο για την εποικοδομητική του εργασία στην πρόταση και να εκφράσει την ικανοποίησή της για τις εποικοδομητικές συζητήσεις που είχαμε σε αυτό το εξαιρετικά περίπλοκο ζήτημα. Ο φάκελος βρίσκεται εδώ και κάποιο χρονικό διάστημα στο τραπέζι, επειδή έπρεπε να συζητήσουμε με όλα τα ενδιαφερόμενα μέρη. Η Επιτροπή είναι ωστόσο της άποψης, ότι η πρόταση του Νοεμβρίου 1999, συμπληρωμένη με την ανακοίνωση του Οκτωβρίου 2000, διευκολύνει την εξεύρεση λύσης. Όπως ζητήθηκε από το Συμβούλιο τον Οκτώβριο, ελπίζουμε, ότι θα είστε σε θέση να διατυπώσετε τη γνώμη σας. Αυτό θα ήταν ιδιαίτερα σημαντικό, επειδή υπάρχει μια αληθινή ευκαιρία να μπορέσει να εξευρεθεί πραγματική λύση στο εγγύς μέλλον σε αυτό το χρονίζον πρόβλημα.

<SPEAKER ID=124 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, Πέμπτη, στις 10.00 .

<CHAPTER ID=6>
Διάσκεψη Κορυφής ΕΕ/Ηνωμένων Πολιτειών της Αμερικής
<SPEAKER ID=125 NAME="Πρόεδρος">
Η ημερήσια διάταξη προβλέπει τη δήλωση της Επιτροπής στη Διάσκεψη Κορυφής ΕΕ/Ηνωμένων Πολιτειών Αμερικής.
<P>
Το λόγο έχει ο Επίτροπος, κ. Patten.

<SPEAKER ID=126 NAME="Patten">
. (ΕΝ) Κύριε Πρόεδρε, χαίρομαι που έχω αυτήν την ευκαιρία να ενημερώσω το Κοινοβούλιο σχετικά με τις προετοιμασίες για τη διάσκεψη κορυφής Ηνωμένων Πολιτειών-Ευρωπαϊκής Ένωσης στην Ουάσινγκτον την προσεχή Δευτέρα. Οι καλές σχέσεις μεταξύ των Ηνωμένων Πολιτειών και της Ευρωπαϊκής Ένωσης είναι, ασφαλώς, ζωτικής σημασίας για την παγκόσμια ασφάλεια και τη γενική οικονομική ευημερία. Όσο καλύτερες είναι οι σχέσεις, τόσο ασφαλέστερος είναι ο κόσμος και τόσο καλύτερα είναι οι λαοί μας.
<P>
Σήμερα, αυτή η σχέση είναι εν γένει σε καλή κατάσταση. Η Ευρώπη και οι Ηνωμένες Πολιτείες συνεργάζονται στενά για την προάσπιση των κοινών μας αξιών. Εργαζόμαστε από κοινού, για παράδειγμα, για ένα φιλελεύθερο και αξιόπιστο διεθνές εμπορικό καθεστώς υπό την αιγίδα του ΠΟΕ. Υπερασπιζόμαστε ενωμένοι τη δημοκρατία και την ελευθερία σε ολόκληρο τον κόσμο.
<P>
Όπως σε κάθε φιλική σχέση, είναι φυσικό να υπάρχουν διαφορές κατά διαστήματα, αλλά δεν θα πρέπει να τις μεγαλοποιούμε. Συνολικά, έχουμε αντιμετωπίσει αποτελεσματικά τις πρόσφατες κρίσεις, για παράδειγμα στον εμπορικό τομέα. Είναι σημαντικό να θυμόμαστε ότι αντιπροσωπεύουν ένα μόνο τμήμα του συνολικού εμπορίου που διασχίζει τον Ατλαντικό. Το Συμβουλευτικό Φόρουμ ΗΠΑ-ΕΕ για τη βιοτεχνολογία είναι ένα παράδειγμα εποικοδομητικής αντιμετώπισης αυτών των θεμάτων. Σ' αυτήν τη διάσκεψη κορυφής, θα γίνει αναφορά σε ένα ευρύ φάσμα θεμάτων που αφορούν τη βιοτεχνολογία.
<P>
Για τον Πρόεδρο Κλίντον, αυτή θα είναι η δέκατη πέμπτη και τελευταία διάσκεψη κορυφής ΗΠΑ - ΕΕ. Θα μας δώσει την ευκαιρία να μελετήσουμε και πάλι τη νέα διατλαντική ατζέντα και να δούμε πώς θα μπορούσαμε να εκσυγχρονίσουμε τις διαδικασίες και να εστιάσουμε με μεγαλύτερη ακρίβεια στις μελλοντικές συνόδους κορυφής στα πραγματικά μείζονα θέματα. Θα θέλαμε να εστιάσουμε αυτές τις εξαμηνιαίες συνόδους κορυφής σε στρατηγικά θέματα τα οποία ενδέχεται να καλύπτουν περισσότερες από μία διασκέψεις κορυφής. Παραδέχομαι ότι τούτο είναι πιο εύκολο στα λόγια παρά στην πράξη, αλλά θα πρέπει να προσπαθήσουμε να αντισταθούμε στον πειρασμό - και γνωρίζω ότι η Υπουργός Εξωτερικών Όλμπραϊτ συμμερίζεται αυτήν την άποψη - αυτές οι διασκέψεις κορυφής να εμπλακούν υπερβολικά στις πρακτικές λεπτομέρειες των καθημερινών πολιτικών και οικονομικών μας σχέσεων.
<P>
Αυτόν τον καιρό, η Επιτροπή εκπονεί ένα σχέδιο ανακοίνωσης για τις διατλαντικές σχέσεις, το οποίο αναμένουμε να δημοσιευθεί την άνοιξη, και προσβλέπουμε στη συνεισφορά, για παράδειγμα, των νομοθετών που αποτελούν τμήμα της διατλαντικής μας σχέσης, και γνωρίζω ότι το Κοινοβούλιο θα επιθυμεί να συμμετάσχει σ' αυτήν την πρωτοβουλία. Στις τελευταίες διασκέψεις κορυφής επιτύχαμε κάποια πρόοδο προς την κατεύθυνση που περιγράφω και ελπίζω ότι θα μπορέσουμε να προχωρήσουμε περισσότερο στην Ουάσινγκτον την ερχόμενη εβδομάδα. Για παράδειγμα, θα συνεχίσουμε τη συζήτηση που αρχίσαμε στο Κοτονού για την Αφρική και τις μεταδοτικές ασθένειες. Υπάρχουν κάποιες διαφορές στην προσέγγισή μας σχετικά με αυτά τα θέματα, αλλά ελπίζω ότι η διάσκεψη κορυφής θα στείλει ένα θετικό μήνυμα για την ανάγκη να συνεχίσουμε από κοινού τις προσπάθειές μας, ιδίως για την αντιμετώπιση λεπτών ζητημάτων, όπως είναι η πρόσβαση σε οικονομικώς προσιτά φάρμακα και η κλιμακούμενη τιμολόγηση.
<P>
Θα συζητήσουμε τις εκκρεμείς εμπορικές διαφορές και στόχος μας είναι να θέσουμε τα θεμέλια για συμβατές με τον ΠΟΕ λύσεις, που θα είναι αμοιβαίως αποδεκτές και όχι μονομερείς. Αναμένουμε ότι θα γίνει συζήτηση σχετικά με ένα μελλοντικό νέο γύρο του ΠΟΕ, όπως και κάποια συζήτηση για τις επιπτώσεις που θα έχει σ' αυτόν το νέο γύρο το ευρύ φάσμα των νέων διμερών εμπορικών πρωτοβουλιών που συζητούνται στο αμερικανικό ημισφαίριο.
<P>
Είμαι βέβαιος ότι θα συζητηθούν και άλλοι τομείς όπου οι Ηνωμένες Πολιτείες και η Ευρωπαϊκή Ένωση δεν συμφωνούν απόλυτα, όπως για παράδειγμα το περιβάλλον όπου πρέπει να καταβάλουμε κάθε προσπάθεια για να στηρίξουμε το έργο της διάσωσης μιας συμφωνίας για τις κλιματικές αλλαγές. Η διάσκεψη κορυφής θα ασχοληθεί φυσικά και με σημαντικούς τομείς όπου η Ευρωπαϊκή Ένωση και οι Ηνωμένες Πολιτείες έχουν συνεργαστεί και συνεργάζονται στενά στην υπηρεσία της ειρήνης, πρώτα στα Βαλκάνια όπου έχουμε μια όλο και περισσότερο στενή και επιτυχή σχέση και όπου, εν μέρει χάρη στις δικές μας προσπάθειες, σημειώθηκαν τόσες πολλές σημαντικές αλλαγές προς το καλύτερο κατά το περασμένο έτος. Αναμφίβολα, θα επανεξετάσουμε τις πρόσφατες εξελίξεις στη Μέση Ανατολή. Ο Πρόεδρος και η κυβέρνησή του έχουν αφιερώσει τεράστιες προσπάθειες στην επιδίωξη μιας ειρήνης διαρκείας στη Μέση Ανατολή. Σήμερα ο σκοτεινός ίσκιος της βίας πλανάται πάνω από την περιοχή, αλλά οι υπομονετικές και επίμονες προσπάθειες των ειρηνοποιών πρέπει να εξακολουθήσουν. Η Ευρωπαϊκή Ένωση έχει να διαδραματίσει ένα ρόλο στη διαδικασία, πράγμα το οποίο κάνουμε. Είναι σαφές ότι η εδραίωση της ειρήνης θα συνδέεται στενά με την ανάπτυξη της μεσογειακής εταιρικής σχέσης μας.
<P>
Τέλος, είμαι βέβαιος ότι θα ασχοληθούμε με τις πρόσφατες αποφάσεις στη Νίκαια για την ευρωπαϊκή δύναμη ταχείας αντίδρασης. Αυτές είναι σημαντικές αποφάσεις. Αντιπροσωπεύουν την προσπάθεια της Ευρώπης να διορθώσει ορισμένες από τις αποτυχίες που αποκαλύφθηκαν στα Βαλκάνια κατά τη δεκαετία του 90 και πιο πρόσφατα κατά τη σύγκρουση του Κοσσυφοπεδίου. Ένα από τα βασικά μαθήματα ήταν ότι οι Ευρωπαίοι χρειάζεται να επωμιστούν μεγαλύτερο μέρος της ευθύνης προώθησης της ευρωπαϊκής ασφάλειας. Οφείλουμε να το πράξουμε, όχι για να αποσυνδέσουμε τις Ηνωμένες Πολιτείες από την άμυνα της Ευρώπης, όχι επειδή πιστεύουμε ότι έχει υπάρξει η οποιαδήποτε αποδυνάμωση της στρατηγικής δέσμευσης των ΗΠΑ προς την Ευρώπη, αλλά για να απαντήσουμε σ' αυτούς στην Ουάσινγκτον που ορισμένες φορές το αμφισβητούν: οι φωνές που ισχυρίζονται, δικαιολογημένα εν μέρει, ότι η Ευρώπη δεν μπορεί να συνεχίσει να εξαρτάται από τις Ηνωμένες Πολιτείες για τον τερματισμό των ευρωπαϊκών συγκρούσεων, εκτός αν είναι έτοιμη να κάνει περισσότερα για να βοηθήσει τον εαυτό της.
<P>
Αυτή λοιπόν θα είναι η τελευταία διάσκεψη κορυφής με την παρούσα κυβέρνηση, η τελευταία διάσκεψη κορυφής με τον Πρόεδρο Κλίντον. Ελπίζω ότι οι διατλαντικές σχέσεις θα ενδυναμωθούν ακόμα περισσότερο τα επόμενα χρόνια, αλλά ο Πρόεδρος Κλίντον θα της λείψει της Ευρώπης. Υπήρξε καλός φίλος γι' αυτήν την ήπειρο. Έθεσε τα θεμέλια για ένα σοβαρό και ώριμο διάλογο μεταξύ μας στον μεταψυχροπολεμικό κόσμο και εργάστηκε ακούραστα για μια υπόθεση κοινή σε όλους μας, για μια ακέραια, ελεύθερη και ολοένα πιο ευήμερη Ευρώπη. Από το Κοσσυφοπέδιο μέχρι το Μπέλφαστ, εκατομμύρια ευρωπαίοι πολίτες έχουν λόγο να του είναι ευγνώμονες για τη συμβολή του, και γνωρίζω ότι το Σώμα θα με ακολουθήσει αποτίοντας σήμερα φόρο τιμής σ' αυτήν τη συμβολή.

<SPEAKER ID=127 NAME="Elles">
Κύριε Πρόεδρε, θα ήθελα να ευχαριστήσω τον Επίτροπο που ήλθε σήμερα εδώ για να μας ανακοινώσει τη δήλωσή του σχετικά με τη συνεδρίαση που θα πραγματοποιηθεί την ερχόμενη Δευτέρα. Σωστά είπε ότι η διατλαντική σχέση είναι μια σχέση που εξελίχθηκε σημαντικά τα δέκα τελευταία χρόνια - κυρίως, είναι αλήθεια, από την αμερικανική πλευρά χάρη στον Πρόεδρο Κλίντον. Πιστεύω όμως ότι η ιστορία θα αναφέρει ότι υπήρξε επίσης μια ευρωπαϊκή συμβολή σ' αυτήν τη νέα σχέση, που διαδραμάτισε έναν θεμελιώδη ρόλο για την εξέλιξή της, μέσω της Διατλαντικής Διακήρυξης του 1990 και μέσω της νέας διατλαντικής ατζέντας επί ισπανικής Προεδρίας το Δεκέμβριο 1995.
<P>
Πιστεύω ότι θα είναι ιδιαίτερα χρήσιμο, καθώς η Επιτροπή προετοιμάζει αυτό το νέο έγγραφο για τις διατλαντικές σχέσεις, εάν εμείς στο Κοινοβούλιο μπορούσαμε να λάβουμε ένα έγγραφο το οποίο θα αναλύει την πρόοδο που έχει επιτευχθεί σ' αυτήν τη σχέση μέχρι τώρα, εξετάζοντας, για παράδειγμα, την επιτυχία των εκπαιδευτικών κέντρων της ΕΕ, την επιτυχία της πολιτικής συνεργασίας σε θέματα όπως το AIDS, η μετανάστευση, η ανάπτυξη της βοήθειας, ακόμα και θέματα εξωτερικής πολιτικής, όπως το έργο για τις διατλαντικές κατοικίες στην Ουκρανία.
<P>
Επίσης, θα ήταν εξίσου πολύ χρήσιμο να γνωρίζουμε πώς εξελίσσονται οι διάλογοι, εφόσον τους χρηματοδοτούμε από τον προϋπολογισμό της Ευρωπαϊκής Ένωσης. Ο TABD, ο επιχειρηματικός διάλογος, υπήρξε ιδιαίτερα επιτυχής στην τελευταία του συνεδρίαση στο Σινσινάτι, αλλά από τότε παρατηρούμε ότι ο περιβαλλοντικός διάλογος έχει διακοπεί τις δύο τελευταίες εβδομάδες. Γι' αυτό νομίζω ότι θα ήταν ιδιαίτερα χρήσιμη μια ανάλυση του τι συνέβη.
<P>
Εν κατακλείδι, τι έπεται; Πιστεύω ότι εκεί όπου εμείς σ' αυτό το Σώμα, όπως σωστά παρατήρησε ο Επίτροπος, οικοδομούμε σχέσεις, μέσω του διαλόγου νομοθετών μεταξύ Ευρωπαϊκού Κοινοβουλίου και Κογκρέσου, θα ελπίζαμε, μακροπρόθεσμα, να εξελιχθεί αυτός ο διάλογος σε μια μορφή διατλαντικής συνέλευσης. Επίσης, θα θέλαμε να δούμε πώς μπορούν οι επιμέρους διάλογοι του επιχειρηματικού διαλόγου να ενταχθούν σε ένα ευρύτερο πλαίσιο εταιρικής σχέσης. Θα παρακαλούσα τον Επίτροπο, κατά την προετοιμασία της δημοσίευσης αυτού του εγγράφου τον Απρίλιο, προφανώς με μια νέα αμερικανική κυβέρνηση, όπως αποφασίστηκε σήμερα, με έναν νέο Πρόεδρο, ελπίζω τον Τζώρτζ Μπους, να εξετάσουμε πώς μπορούμε να εμβαθύνουμε αυτήν την εταιρική σχέση στο μέλλον, βάσει της νέας Συνθήκης της Νίκαιας η οποία διευρύνει τις δραστηριότητες της Ευρωπαϊκής Ένωσης έτσι ώστε να έχει τη δυνατότητα να είναι ένας πραγματικός εταίρος μαζί με τις Ηνωμένες Πολιτείες στην επόμενη δεκαετία.

<SPEAKER ID=128 LANGUAGE="DE" NAME="Mann, Erika">
Κύριε Πρόεδρε, Επίτροπε Patten, πιστεύω ότι κάνατε μια σωστή εισαγωγή και παρουσίαση των προβλημάτων και των θεμάτων, τα οποία πρέπει να χειριστούμε σύντομα, και θεωρώ σωστό, όπως το διατύπωσε ήδη ο συνάδελφός μου Elles, ότι πρέπει να είναι σαφές, τι θέλουμε να πετύχουμε τελικά το 2001 και ως εκ τούτου στον τομέα των υπερατλαντικών μας σχέσεων. Το σημαντικότερο θα είναι να επιχειρήσουμε την εδραίωση των σχέσεων, να δούμε με απόλυτη ακρίβεια ποια μορφή έχουν τελικά τα διάφορα προγράμματα που υιοθετήσαμε στο πλαίσιο της υπερατλαντικής ατζέντας.
<P>
Αυτά είναι τα θέματα, τα οποία ανέφερε ο συνάδελφός μου Elles. Σε αυτά περιλαμβάνεται επίσης μια έκθεση, η οποία είναι εξαιρετικά σημαντική και προκάλεσε ποικίλα σχόλια, ήτοι οι λεγόμενες αμοιβαίες συμφωνίες αναγνώρισης, για τις οποίες όμως υπάρχουν πολλά προβλήματα και από τις δύο πλευρές, ιδίως όμως από την αμερικανική. Θα ήμουν ευγνώμων, εάν θα συμπεριλαμβάνατε εκτενώς το σημείο αυτό στην προβλεπόμενη για την άνοιξη ανακοίνωση και εάν εκτός της ανάλυσης, η οποία ζητείται εκ μέρους του Σώματος, θα υποβάλατε επίσης προτάσεις για όλα τα θέματα, για το πώς μπορούμε να επιτύχουμε στο μέλλον νέους στόχους στον τομέα του διαλόγου, στον τομέα της συνεργασίας εξωτερικής πολιτικής, της πολιτικής ασφαλείας, αλλά ακόμα και σε αυτά τα αντικειμενικά θέματα, όπως για παράδειγμα τις αμοιβαίες συμφωνίες αναγνώρισης. Αυτό θα είναι πολύ, μα πολύ σημαντικό.
<P>
Εδώ περιλαμβάνονται επίσης τα προαναφερθέντα Ευρωπαϊκά Κέντρα, τα οποία είναι πιστεύω ιδιαίτερα επιτυχημένα. Σημαντικό επίσης είναι το θέμα της εμπέδωσης και της ορθής προοπτικής. Στο σημείο αυτό θίξατε, πιστεύω, ένα σημαντικό θέμα. Με την κυβέρνηση Κλίντον κατορθώσαμε πολλά σε θέματα συνεργασίας. Διαπιστώσαμε όμως ακόμη, ότι η εμπορική πολιτική και κυρίως οι εμπορικές διενέξεις αναδεικνύονταν ολοένα και περισσότερο σε ατμομηχανή των πολιτικών σχέσεων στο σύνολό τους και απέκτησαν σημασία, την οποία κατά την άποψή μου δεν αξίζουν καθόλου.
<P>
Είναι επίσης σημαντικό να καταφέρετε πραγματικά στο μέλλον στις Διασκέψεις Κορυφής να εστιάζει κανείς στα μεγάλα πολιτικά θέματα και να εντάσσει τέτοια θέματα όπως οι εμπορικές διενέξεις, οι οποίες αναφέρονται σε διαφορές που έχουμε μεταξύ μας, στη σωστή θέση, να τους δίδεται η σωστή βαρύτητα και να μην αφήνεται στους πολιτικούς συντονιστές μεταξύ Ευρώπης και Ηνωμένων Πολιτειών. Επομένως, θα είναι σημαντικό να επιχειρηθεί στο σημείο αυτό αλλαγή κατεύθυνσης και να συνταχθεί πραγματικά μια διατλαντική ατζέντα για το έτος 2001. Γνωρίζω, ότι ο πρέσβης μας στην Ουάσιγκτον, Gunter Burghardt, έχει ήδη αναφερθεί σχετικά, και θα χαιρόμουν, εάν οι ενδιαφέρουσες προτάσεις του περιλαμβάνονταν όντως στην ανακοίνωσή σας.
<P>
Εύχομαι καλή επιτυχία στο έργο σας! Εύχομαι επίσης στον Επίτροπό μας, Pascal Lamy, καλή επιτυχία κατά την επίλυση των προβλημάτων στον τομέα των εμπορικών διαφωνιών, και θα χαιρόμουν, εάν θα υποβάλατε την ανακοίνωση το συντομότερο δυνατόν.

<SPEAKER ID=129 NAME="Lucas">
Κύριε Πρόεδρε, φαίνεται να υπάρχουν πολλά θέματα, τα οποία θα έπρεπε να περιλάβει αυτή η διάσκεψη κορυφής στην ημερήσια διάταξή της. Ένα από τα θέματα που θα ήθελα να δω εκεί είναι η συνέχεια ύστερα από την απογοητευτική διακοπή των συνομιλιών για την κλιματική αλλαγή στη Χάγη και πώς θα μπορούσαν οι ΗΠΑ να λάβουν πιο σοβαρά τις ευθύνες τους. Αλλά ο τομέας στον οποίο θέλω να επικεντρωθώ είναι το διεθνές εμπόριο, η όλη ιδέα ενός νέου εμπορικού γύρου έναν χρόνο μετά το Σηάτλ. Αυτή θα ήταν μια καλή στιγμή για να γίνει ένας απολογισμός. Είναι σαφές, πιστεύω, ότι, πριν εξετάσουμε το ενδεχόμενο ενός νέου γύρου, πρέπει να αντιμετωπίσουμε την αίσθηση πολλών αναπτυσσόμενων χωρών ότι τίποτα δεν έχει αλλάξει μετά το Σηάτλ, παρά τις πολλές υποσχέσεις που δόθηκαν τότε.
<P>
Γνωρίζω ότι η Επιτροπή συζητεί τώρα για την αναζωογόνηση ορισμένων στοιχείων από τη θέση της για έναν νέο γύρο, προκειμένου να καταστεί πιο ευέλικτη, και αδημονώ να μάθω τι σημαίνει αυτό στην πράξη. Γνωρίζω επίσης και χαιρετίζω την πρωτοβουλία "όλα εκτός από όπλα" , και καλώ την Επιτροπή να εκμεταλλευθεί την ευκαιρία της διάσκεψης κορυφής για να πιέσει εκ νέου τις ΗΠΑ να μας ακολουθήσουν σ' αυτήν την πρωτοβουλία.
<P>
Ωστόσο, πρέπει να ασχοληθούμε περαιτέρω με την οικοδόμηση εμπιστοσύνης με τις φτωχότερες χώρες. Από μια έρευνα της υπηρεσίας για την ανάπτυξη OXFAM φαίνεται ότι, όταν συζητήθηκε με τις αντιπροσωπείες των αναπτυσσόμενων χωρών για το τι είχε αλλάξει μετά το Σηάτλ, η εντύπωση είναι ότι δεν έχει αλλάξει τίποτα απολύτως. Το Μπαγκλαντές, για παράδειγμα, είπε, και παραθέτω: "Οι αναπτυγμένες χώρες δεν έχουν καταβάλει αρκετές και επίμονες προσπάθειες για να ενισχύσουν την εμπιστοσύνη μας στον ΠΟΕ" . Το Λεσότο είπε: "Σε τι ωφέλησε το Λεσότο η απελευθέρωση των αγορών του ΠΟΕ;" . Ακούω πάρα πολλά αποσπάσματα από τις αντιπροσωπείες των αναπτυσσόμενων χωρών, και όλες λέγουν ότι δεν έχει συμβεί τίποτε σπουδαίο. Θα ολοκληρώσω με την Δομινικανή Δημοκρατία που λέγει: "Ο ΠΟΕ υποτίθεται ότι θα ήταν ένας αμερόληπτος διαιτητής κοινών κανόνων όπου οι χώρες θα μάθαιναν πώς παίζεται το παιγνίδι. Δεν έγιναν έτσι τα πράγματα. Οι κανόνες παραβιάζονται σε βάρος των αδυνάμων και δεν έχει αλλάξει τίποτα μετά το Σηάτλ" . Η προσεχής διάσκεψη κορυφής είναι η κρίσιμη ευκαιρία να αντιμετωπίσουμε αυτά τα θέματα, να αλλάξουμε τους κανόνες, και να κάνουμε το παγκόσμιο εμπόριο να αποβεί σε καλό για τους φτωχούς.

<SPEAKER ID=130 LANGUAGE="FR" NAME="Boudjenah">
Κύριε Πρόεδρε, έχω μόνο ένα λεπτό στη διάθεσή μου και γι' αυτό θα σταθώ σε ένα μόνο ζήτημα, για να πω ότι η σύσφιξη των σχέσεων Ευρωπαϊκής Ένωσης και Ηνωμένων Πολιτειών δεν μπορεί να αφορά αποκλειστικά τις οικονομικές και εμπορικές πτυχές. Σας ζητώ λοιπόν, ζητώ, στη Συνέλευση αυτή, από τους αντιπροσώπους της Ευρωπαϊκής Ένωσης στη διάσκεψη κορυφής της Δευτέρας να δώσουν την ίδια βαρύτητα στα πολιτικά ζητήματα και ειδικότερα στο ζήτημα της θανατικής ποινής.
<P>
Δεν μπορούμε να αποσιωπούμε το κρατικό αυτό έγκλημα, ειδικά όταν διαπράττεται από τη σημαντικότερη δύναμη στον κόσμο, η οποία πολύ συχνά θέλει να επιβάλει την τάξη και τις αξίες της στον υπόλοιπο πλανήτη. Ε, αυτή τη συγκεκριμένη αξία, εν πάση περιπτώσει, δεν τη θέλουμε! Αδυνατούμε να δεχτούμε ότι η μοναδική λύση για το έγκλημα και τη βία είναι το ίδιο τα έγκλημα και η ίδια η βία. Θα πρέπει να ενεργήσουμε λοιπόν για να εμποδίσουμε το μοιραίο που αναμένει όσους και όσες, όπως ο Mumia Abu-Jamal ή ο Leonard Pelletier, βρίσκονται ήδη στους διαδρόμους του θανάτου, μερικές φορές εδώ και πολλά χρόνια.
<P>
Σε όλο τον κόσμο υψώνονται φωνές που απαιτούν μια δικαιοσύνη, η οποία να αντανακλά πραγματικά τις αξίες του σεβασμού του ανθρώπου, των θεμελιωδών ατομικών δικαιωμάτων και ελευθεριών. Σε όλες τις ηπείρους, οι άνθρωποι υπογράφουν κατά χιλιάδες την αίτηση για την κατάργηση της θανατικής ποινής. Για να διαφυλάξουμε το πολυτιμότερο αυτό αγαθό, που είναι η ζωή, όπως πολύ σωστά μας θύμισε σήμερα το πρωί η Nicole Fontaine, πρέπει να επιτύχουμε επιτέλους σε παγκόσμιο επίπεδο ένα μορατόριουμ, που θα αποτελέσει ένα πρώτο βήμα προς την κατάργηση της θανατικής ποινής. Νομίζω ότι θα πρέπει να επωφεληθούμε από τον υπάρχοντα διάλογο μεταξύ Ευρωπαϊκής Ένωσης και Ηνωμένων Πολιτειών για να επιτύχουμε επιτέλους το συγκεκριμένο στόχο.

<SPEAKER ID=131 LANGUAGE="FR" NAME="Gollnisch">
Κύριε Πρόεδρε, δράττομαι της ευκαιρίας που μου παρέχει η συζήτηση για τις σχέσεις της Ευρωπαϊκής Ένωσης με τις Ηνωμένες Πολιτείες για να προβώ σε τρεις διαπιστώσεις, εκ των οποίων θα εξάγω τρεις συστάσεις.
<P>
Πρώτον, δεν θα πρέπει να χάνουμε από το οπτικό μας πεδίο το γεγονός ότι η ευρωπαϊκή οικοδόμηση πραγματοποιήθηκε ενάντια στις αυτοκρατορίες ή μάλλον ανάμεσα σε αυτοκρατορίες. Ανάμεσα στη Σοβιετική Ένωση - μια αυτοκρατορία απειλητική - και στις Ηνωμένες Πολιτείες της Αμερικής - μια αυτοκρατορία προστατευτική - έναντι της οποίας όμως ακριβώς επιδιώκαμε να επιβεβαιώσουμε την ταυτότητά μας.
<P>
Δεύτερον, παρόλο που μπορεί να χαιρόμαστε με την υποχώρηση της κομμουνιστικής πλάνης, με την κατάρρευση της Σοβιετικής Ένωσης έμεινε μία μόνο υπερδύναμη: οι Ηνωμένες Πολιτείες της Αμερικής. Ένας νόμος της φύσης όμως λέει ότι όποιος διαθέτει μεγάλη εξουσία τείνει να την καταχραστεί και έχουμε τα συμπτώματα μιας τέτοιας κατάχρησης: μια οικονομική διπλωματία η οποία θα μπορούσε να συνοψιστεί στην εξής πρόταση: " τα δικά μας είναι δικά μας και τα δικά σας είναι διαπραγματεύσιμα" · η φιλοδοξία επιβολής μιας νέας παγκόσμιας τάξης· η pax americana, της οποίας η επίδραση πολλές φορές κάθε άλλο παρά ειρηνευτική είναι· η απαράδεκτη πρακτική της εντονότατης ανάμειξης στα εσωτερικά των κρατών.
<P>
Συμπεραίνουμε λοιπόν αναγκαστικά ότι οι παραδοσιακές φιλίες, η αληθινή συμπάθεια που τρέφουμε για τον αμερικανικό λαό, δεν σημαίνουν τίποτα. Οι Ηνωμένες Πολιτείες είναι ανταγωνιστές μας. Υπερασπίζονται τα συμφέροντά τους χωρίς συμπλέγματα. Οφείλουμε να υπερασπιστούμε και εμείς τα δικά μας.
<P>
Συνεπώς, έχουμε τρεις συστάσεις. Θα πρέπει να αναρωτηθούμε ως προς τη χρησιμότητα των μηχανισμών τύπου ΝΑΤΟ, οι οποίοι δεν ανταποκρίνονται πια στον αρχικό τους στόχο της συλλογικής ασφάλειας και περιορίζουν την ελευθερία μας. Θα πρέπει να υπερασπιστούμε την πολιτική μας αυτονομία και να πάψουμε να ευθυγραμμιζόμαστε με τις Ηνωμένες Πολιτείες, στον ΟΗΕ, ή στο Ιράκ, ή στον αραβικό κόσμο γενικότερα, στην Ασία, στα Βαλκάνια, όπου τα αποτελέσματά μας, κύριε Patten, είναι καταστροφικά, ασχέτως του τι λέτε. Τέλος, θα πρέπει να υπερασπιστούμε τα οικονομικά μας συμφέροντα χωρίς συμπλέγματα, όχι μόνο στο πλαίσιο του ΠΟΕ και κυρίως στους τομείς οι οποίοι, από την παιδεία ως τη γεωργία, είναι συνυφασμένοι με τον πολιτισμό μας και δεν θα μπορούσαν, συνεπώς, να υπόκεινται αποκλειστικά στους νόμους των διεθνών ανταλλαγών ή της αγοράς.
<P>
Αυτά θα έπρεπε να λένε όλοι οι Ευρωπαίοι, αν ενδιαφέρονται για μια Ευρώπη ανεξάρτητη, όπως απαστράπτουσα την παρουσιάσαμε στους συμπατριώτες μας και, στην πραγματικότητα, εξακολουθούμε να την αναμένουμε.

<SPEAKER ID=132 NAME="Patten">
. (ΕΝ) Κύριε Πρόεδρε, θα είμαι επιεικώς σύντομος. Αρχικά, προς απάντηση στον κ. Elles, με μεγάλη χαρά θα παράσχουμε, ως υπόβαθρο της συζήτησης σχετικά με την ανακοίνωση που θα εκπονήσουμε το νέο έτος για την ενδυνάμωση του διαλόγου μεταξύ Ευρώπης και Ηνωμένων Πολιτειών, μια ανάλυση της προόδου που έχουμε σημειώσει από το 1990 μέχρι τώρα. Με μεγάλη χαρά θα συμπεριλάβουμε σ' αυτήν την ανάλυση μια αναθεώρηση του τρόπου με τον οποίο εξελίσσονται οι διάφοροι διάλογοι. Αυτή είναι μια χρήσιμη ιδέα και θα της δώσουμε σίγουρα συνέχεια.
<P>
Δεύτερον, θα δώσουμε επίσης συνέχεια στο πολύ σημαντικό σημείο που έθιξε η κ. Mann για τις συμφωνίες αμοιβαίας αναγνώρισης και θα λάβουμε υπόψη τη σοφή της παρατήρηση ότι θα πρέπει να διατηρούμε τις εμπορικές διαφορές στην πραγματική τους διάσταση. Νομίζω ότι έχω δίκιο ότι το εμπόριο ΕΕ - ΗΠΑ ανέρχεται σε 1 δισεκατομμύριο περίπου ευρώ την ημέρα και ότι η συνολική αξία των κυρώσεων που επιβάλλουν οι Ηνωμένες Πολιτείες στα ευρωπαϊκά αγαθά αντιπροσωπεύουν την αξία περίπου έξι ωρών εμπορίου. Συνεπώς, όπως είπε η αξιότιμη βουλευτής, δεν πρέπει να μας διαφεύγουν οι πραγματικές διαστάσεις της κατάστασης.
<P>
Μου κίνησε το ενδιαφέρον αυτό που είπε η κ. Lucas για το διεθνές εμπόριο και πόσο σημαντικό είναι να προσπαθήσουμε να διασφαλίσουμε ότι όλο και περισσότερο το ελεύθερο εμπόριο θα λειτουργεί προς το συμφέρον των φτωχών, όπως και αυτών που βρίσκονται σε καλύτερη μοίρα. Γνωρίζω ότι ο συνάδελφός μου Επίτροπος Lamy θα θέλει να δώσει συνέχεια στον προβληματισμό του και στις πρόσφατες σκέψεις της Επιτροπής σχετικά με το πώς θα αναζωογονηθεί ο γύρος του ΠΟΕ, μαζί με τις Ηνωμένες Πολιτείες καθώς και με το Ευρωπαϊκό Κοινοβούλιο. Γνωρίζω ότι διατηρεί έναν καλό και πολύ εποικοδομητικό διάλογο με το Κοινοβούλιο και με τις επιτροπές που ενδιαφέρονται για τα εν λόγω θέματα.
<P>
Νομίζω ότι η κ. Boudjenah, που μίλησε για τη θανατική ποινή, ήταν μάλλον παρούσα στο Σώμα πριν από λίγες εβδομάδες όταν είχαμε μια εξαιρετικά ενδιαφέρουσα συζήτηση για τη θανατική ποινή, η οποία αναφέρθηκε στην κατάσταση στις Ηνωμένες Πολιτείες, μεταξύ άλλων χωρών. Νομίζω ότι σωστά θυμούμαι ότι έχουν γίνει 81 εκτελέσεις φέτος στις Ηνωμένες Πολιτείες. Έχουμε προβεί, και θα συνεχίσουμε να προβαίνουμε, σε ατομικά και συλλογικά διαβήματα για τη θανατική ποινή στις Ηνωμένες Πολιτείες. Θα ήθελα να διαβεβαιώσω την αξιότιμη βουλευτή γι' αυτό. Έχουμε μια πολύ σαφή θέση σχετικά με τη θανατική ποινή σε όλον τον κόσμο, και αυτό αφορά και τους φίλους μας στις Ηνωμένες Πολιτείες, όπως και άλλους, αλλού, που ίσως να μην έχουν τόσο καλή προαίρεση.
<P>
Ο κ. Gollnisch και εγώ βλέπουμε ίσως τον κόσμο από διαφορετικό πρίσμα. Τα επιχειρήματα για το διαβολικό ηγεμονισμό στην Ουάσινγκτον δεν με έχουν πείσει ιδιαίτερα. Δεν συμφωνώ με όλα όσα κάνουν οι Ηνωμένες Πολιτείες, αλλά εμείς στην Ευρώπη έχουμε βάσιμους λόγους να θυμόμαστε τη συμβολή των Ηνωμένων Πολιτειών κατά το δεύτερο μισό του περασμένου αιώνα για την ελευθερία και την ευημερία μας. Όμως, ο αξιότιμος βουλευτής έχει απόλυτο δίκαιο στο ότι υπάρχουν θέματα όπως το περιβάλλον, το εμπόριο, οι νάρκες ξηράς, η διεθνής δικαιοδοσία και η νομοθεσία, για τα οποία έχουμε αρκετά διαφορετική άποψη από τις Ηνωμένες Πολιτείες. Πρέπει να υποστηρίξουμε σθεναρά αυτήν την άποψη, χωρίς να πιστεύουμε ότι κατ' αυτόν τον τρόπο υπονομεύουμε κάπως τις σχέσεις μας με τους μεγαλύτερους φίλους και συμμάχους μας.

<SPEAKER ID=133 NAME="Πρόεδρος">
Ευχαριστώ πολύ, κύριε Επίτροπε.
<P>
Μου ζήτησε το λόγο ο κ. Gollnisch για ένα θέμα επί της διαδικασίας.

<SPEAKER ID=134 LANGUAGE="FR" NAME="Gollnisch">
Κύριε Πρόεδρε, δώστε μου αν θέλετε μόνο μισό λεπτό.
<P>
Ουδέποτε είπα, κ. Patten, ότι η αμερικανική ηγεμονία είναι δαιμονική, είπα μάλιστα ακριβώς το αντίθετο. Είπα ότι είναι φυσικό φαινόμενο, όποιος έχει εξουσία να τείνει να την καταχραστεί. Συνεπώς, δεν κατηγορώ καθόλου τους Αμερικανούς ως λαό και ως μεγάλο έθνος. Θα ήθελα όμως να τηρούμε απέναντί τους μια πιο αυτόνομη στάση.

<SPEAKER ID=135 NAME="Πρόεδρος">
Ευχαριστώ πολύ, κύριε Gollnisch.
<P>
Το θέμα αυτό έληξε.

<CHAPTER ID=7>
ΦΠΑ
<SPEAKER ID=136 NAME="Πρόεδρος">
Η ημερήσια διάταξη προβλέπει την κοινή συζήτηση των ακόλουθων εκθέσεων:
<P>
A5-0362/2000 του κ. Garcνa-Margallo y Marfil, εξ ονόματος της Επιτροπής Οικονομικής και Νομισματικής Πολιτικής, σχετικά με
<P>
I. Την πρόταση κανονισμού του Ευρωπαϊκού Κοινοβουλίου και του Συμβουλίου για την τροποποίηση του Κανονισμού (ΕΟΚ) αριθ. 218/92 του Συμβουλίου που αφορά τη διοικητική συνεργασία στον τομέα έμμεσων φόρων (ΦΠA) [COM(2000) 349 - C5-0298/2000 - 2000/0147(COD)]
<P>
II. Την πρόταση οδηγίας του Συμβουλίου για την τροποποίηση της Οδηγίας 77/388/ΕΟΚ, όσον αφορά το σύστημα Φόρου Προστιθέμενης Αξίας που εφαρμόζεται σε ορισμένες υπηρεσίες παρεχόμενες με ηλεκτρονικά μέσα [COM(2000) 349 - C5-0467/2000 - 2000/0148(CNS)]
<P>
A5-0366/2000 της κ. Torres Marques, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Συμβουλίου για την τροποποίηση της οδηγίας 77/388/ΕΟΚ για το κοινό σύστημα Φόρου Προστιθέμενης Αξίας, όσον αφορά τη διάρκεια εφαρμογής του ελάχιστου ύψους του κανονικού συντελεστή. [COM(2000) 537 - C5-0535/2000 - 2000/0223(CNS)]
<P>
A5-0334/2000 του κ. Garcνa-Margallo y Marfil, εξ ονόματος της Επιτροπής Οικονομικής και Νομισματικής Πολιτικής, σχετικά με την ανακοίνωση της Επιτροπής στο Συμβούλιο, το Ευρωπαϊκό Κοινοβούλιο, την Οικονομική και Κοινωνική Επιτροπή και την Επιτροπή Περιφερειακής Πολιτικής: Φορολογία των καυσίμων των αεροσκαφών [COM(2000) 110 - C5-0207/2000 - 2000/2114(COS)]
<P>
Το λόγο λαμβάνει ο εισηγητής, κ. Garcνa-Margallo y Marfil.

<SPEAKER ID=137 LANGUAGE="ES" NAME="Garcνa-Margallo y Marfil">
Κύριε Πρόεδρε, σε αυτή την κοινή συζήτηση θα εξετάσουμε τρεις εκθέσεις που αναφέρονται σε τέσσερις προτάσεις της Επιτροπής, γεγονός που με επιφορτίζει με μια πραγματικά ασυνήθιστη συσσώρευση εγγράφων. Είμαι εισηγητής δύο εξ αυτών, είμαι σκιώδης εισηγητής της έκθεσης της κ. Torres Marques και υπέβαλα τροπολογίες στην έκθεση για τη φορολογία των καυσίμων των αεροσκαφών, διότι δε συμμερίζομαι ορισμένες από τις θέσεις που ενέκρινε η επιτροπή.
<P>
Η δεύτερη ιδιαιτερότητα, όπως θα έχετε την ευκαιρία να διαπιστώσετε, είναι ότι βρίσκομαι σε μια μοναδική θέση μέσα στην ίδια μου την Ομάδα. Η στρατιωτική μου καριέρα δεν υπήρξε μακρά ούτε λαμπρή, όμως έμαθα τουλάχιστον ότι η αποστολή του πυροβολικού είναι να βομβαρδίσει το πεζικό, επειδή είναι ο πιθανός εχθρός. Φοβάμαι ότι αυτή τη στιγμή δέχομαι τα πυρά της ίδιας μου της Ομάδας.
<P>
Θα αρχίσω επιχειρηματολογώντας για την πρώτη από τις εκθέσεις, που αναφέρεται στο ΦΠΑ του ηλεκτρονικού εμπορίου.
<P>
Η πρόταση που η Επιτροπή υποβάλλει σε αυτό το Κοινοβούλιο έχει, κατά τη γνώμη μου, έναν πρωτεύοντα στόχο: να βελτιώσει την κατάσταση ώστε να αποφεύγονται οι διακρίσεις τις οποίες υφίστανται σήμερα οι ευρωπαϊκές επιχειρήσεις ηλεκτρονικού εμπορίου σε σχέση με τις επιχειρήσεις των τρίτων χωρών. Το ηλεκτρονικό εμπόριο αφορά την παροχή υπηρεσιών που προσφέρονται από το Διαδίκτυο και τις υπηρεσίες ραδιοτηλεοπτικής μετάδοσης με συνδρομητική βάση ή με χρέωση ανά εκπομπή. Και αυτό το υπογραμμίζω, διότι ορισμένες από τις τροποποιήσεις έχουν σκοπό να καθιερώσουν ένα μηδενικό συντελεστή ΦΠΑ για υπηρεσίες οι οποίες, κατά τη γνώμη μου, δεν έχουν ούτε χαρακτήρα ουσιαστικό ούτε κοινωνικό.
<P>
Η Επιτροπή θέτει επιπλέον άλλους δευτερεύοντες στόχους, σύμφωνα με την παραδοσιακή επιστήμη των Οικονομικών: η επίτευξη του συγκεκριμένου στόχου -να σταματήσει αυτή η διάκριση- με την απλοποίηση του φόρου, κάνοντας πιο αποτελεσματική την είσπραξη και τη μείωση του διοικητικού κόστους που προσαρτείται στην καταβολή του αποδιδόμενου χρέους, η επίτευξη των στόχων αντικειμενικότητας και δικαιοσύνης και, τέλος, του εκσυγχρονισμού του φορολογικού συστήματος. Αυτοί οι στόχοι, ο βασικός και οι δευτερεύοντες, θα είναι η λυδία λίθος για να κρίνουμε τις συγκεκριμένες προτάσεις που παρουσίασε η Επιτροπή.
<P>
Αλλά θα έλεγα, κύριε Πρόεδρε, ότι το πρώτο από τα κριτήρια με το οποίο πρέπει να κρίνουμε αυτή την πρόταση είναι η ανάγκη να τερματίσουμε αυτή τη διάκριση σε βάρος των ευρωπαϊκών επιχειρήσεων σε σχέση με τις εξωκοινοτικές επιχειρήσεις. Αυτή η διάκριση δημιουργείται επειδή σύμφωνα με την 6η Οδηγία, στο άρθρο 9, ορίζει ότι ο τόπος παροχής υπηρεσιών είναι ο τόπος όπου έχει την έδρα της δραστηριότητάς του εκείνος ο οποίος παρέχει υπηρεσία, δηλαδή ο προμηθευτής. Με άλλα λόγια, αυτή τη στιγμή οι ευρωπαϊκές επιχειρήσεις υπόκεινται σε ΦΠΑ, όταν παρέχουν ηλεκτρονικές υπηρεσίες, είτε στο εσωτερικό της Ένωσης είτε έξω από αυτήν. Αντίθετα, οι επιχειρήσεις που είναι εγκαταστημένες εκτός της Ένωσης δεν πληρώνουν ποτέ ΦΠΑ, είτε παρέχουν υπηρεσίες σε Ευρωπαίους πελάτες, είτε σε πελάτες ανά τον κόσμο, πλήττοντας έτσι την ανταγωνιστικότητά μας στην εξωτερική αγορά.
<P>
Συμπερασματικά και για να είμαι σαφής, οι υπηρεσίες που παρέχονται από ευρωπαϊκές επιχειρήσεις υφίστανται αυτή τη στιγμή ένα φορολογικό βάρος που δεν έχουν οι εξωκοινοτικές επιχειρήσεις που προσφέρουν υπηρεσίες στην επικράτεια της Ένωσης. Γι' αυτό η σημερινή ευρωπαϊκή νομοθεσία ωθεί τις ευρωπαϊκές εταιρείες ηλεκτρονικού εμπορίου να εγκαθίστανται εκτός της Κοινότητας. Ένα από τα επιχειρήματα που ακούσαμε στη διάρκεια αυτού του απογεύματος υποστηρίζει ότι η επιβάρυνση των ξένων επιχειρήσεων που προσφέρουν υπηρεσίες στην Ένωση θα αποτελέσει φρένο στην ανάπτυξη του ηλεκτρονικού εμπορίου, όμως συμβαίνει ακριβώς το αντίθετο, δηλαδή η διατήρηση αυτής της κατάστασης ζημιώνει την ανάπτυξη μιας ευρωπαϊκής βιομηχανίας ηλεκτρονικού εμπορίου.
<P>
Σε αυτό συμφωνούμε όλοι, και από αυτή και από την άλλη μεριά του Ατλαντικού. Τόσο που στη Διάσκεψη της Οτάβα το 1998 καταλήξαμε σε τρία συμπεράσματα που κατά την κρίση μου είναι σημαντικά: πρώτον, οι εθνικοί φόροι κατανάλωσης πρέπει να εφαρμόζονται σε κάθε κατανάλωση που γίνεται σε εθνικό έδαφος. Δεύτερον, η υπηρεσία ψηφιακών προϊόντων θεωρείται παροχή υπηρεσιών και όχι μια προσφορά αγαθών. Τρίτον, πρέπει να προστρέξουμε σε απλά συστήματα είσπραξης φόρου και συγκεκριμένα στο σύστημα επιστροφής του υποκείμενου στο φόρο πελάτη.
<P>
Σύμφωνοι με αυτό το στόχο, και με αυτό το διεθνές νομικό πλαίσιο που συμφωνήθηκε από όλους στην Οτάβα, η Επιτροπή μάς προτείνει να τροποποιήσουμε την 6η Οδηγία ώστε τόπος παροχής των ψηφιακών υπηρεσιών να θεωρείται ο τόπος της έδρας της επιχείρησης του πελάτη και όχι ο προμηθευτής.
<P>
Κατά συνέπεια, οι υπηρεσίες που παρέχονται από ευρωπαϊκές επιχειρήσεις σε μη ευρωπαϊκές επιχειρήσεις θα είναι πάντα απαλλαγμένες από το φόρο, γεγονός που θα μπορούσε να αποκαταστήσει τη διεθνή μας ανταγωνιστικότητα. Δεύτερον, οι υπηρεσίες που θα παρέχονται από επιχειρήσεις ευρωπαϊκές σε Ευρωπαίους πελάτες θα υποβάλλονται σε φόρο, όπως είναι φυσικό. Και, τρίτον, οι υπηρεσίες που παρέχονται από μη ευρωπαϊκές επιχειρήσεις σε επιχειρήσεις ευρωπαϊκές θα υποβάλλονται σε φόρο επίσης, γεγονός που θα επιφέρει την ισότητα των προϋποθέσεων, το fair play στο διεθνές πλαίσιο.
<P>
Το πρόβλημα δεν έγκειται στις συναλλαγές μεταξύ των εταιρειών, παρά μόνο όταν ο παραλήπτης της υπηρεσίας είναι ιδιώτης, και η Επιτροπή κάνει εδώ το μόνο που μπορεί να κάνει: υποχρεώνει τις ξένες επιχειρήσεις να εγγραφούν, να καταχωριστούν, σε μια χώρα της Ευρωπαϊκής Ένωσης ώστε από κει, με κοινοτικό διαβατήριο, να παρέχουν υπηρεσίες σε όλη την Ένωση, πληρώνοντας όμως τον ίδιο φόρο που πληρώνουν οι ευρωπαϊκές επιχειρήσεις.
<P>
Κατά την κρίση μου, αυτή η λύση βοηθά να εκλείψουν οι προηγούμενες διακρίσεις και επιτυγχάνει το στόχο της απλοποίησης. Μια επιχείρηση πρέπει να εγγράφεται σε μία μόνο χώρα της Ένωσης. Δεν πρέπει να εγγράφεται σε δεκαπέντε, δεν πρέπει να γνωρίζει δεκαπέντε νομοθεσίες ούτε να μάχεται με δεκαπέντε διοικήσεις. Δεν επιλύεται, ωστόσο, το πρόβλημα της δικαιοσύνης. Είναι γνωστό ότι μια τέτοια λύση -εγκατάσταση σε μία μόνο χώρα με δυνατότητα παροχής υπηρεσιών σε όλη την Ένωση- θα μπορούσε να αποτελέσει χιονοστιβάδα για εκείνες τις χώρες με χαμηλότερο φόρο. Γι' αυτό η γαλλική Προεδρία πρότεινε ότι η ξένη επιχείρηση που παρέχει υπηρεσίες στην Ένωση θα πρέπει να εγγράφεται σε δεκαπέντε χώρες, πράγμα που έρχεται σε αντίθεση με το στόχο της απλοποίησης.
<P>
Τι προτείνει η Επιτροπή; Η Επιτροπή προτείνει, σεβόμενη το στόχο της απλοποίησης, ένα μόνο τόπο εγκατάστασης, όμως ο φόρος που εισπράττεται από αυτό το συγκεκριμένο Δημόσιο Ταμείο να αναδιανέμεται παράλληλα στις άλλες χώρες, ανάλογα με τη σχετική κατανάλωση. Είναι ακριβώς η φόρμουλα που θα κάνει δυνατή την εισαγωγή του ΦΠΑ εξαρχής, είναι ακριβώς η φόρμουλα που αποφασίσαμε για τις διασυνοριακές επιστροφές του ΦΠΑ, η φόρμουλα που ενέκρινε το Ecofin, σύμφωνα με τα αποτελέσματα της Φέιρα, στην περίπτωση των κρατήσεων στους άμεσους φόρους.
<P>
Είναι πλήρης αυτή η ανακοίνωση της Επιτροπής; Δεν είναι. Υπάρχουν ορισμένα προβλήματα που εγώ επισημαίνω στην αιτιολογική έκθεση, όπως το πώς θα διασφαλιστεί ότι θα εγγράφεται μια εταιρεία που μπορεί να χορηγήσει υπηρεσίες ενώ βρίσκεται μακριά από την Ένωση.
<P>
Πώς θα εγγυηθούμε ότι δε θα δημιουργηθεί μια διάκριση μεταξύ ανάλογων προϊόντων; Η ψηφιακή υπηρεσία, η αναζήτηση ή η πρόσβαση σε ένα βιβλίο ή ένα περιοδικό, θα μπορούσε να αποβεί σε βάρος του κανονικού συστήματος αν γίνεται μέσω Διαδικτύου, ενώ, όταν η παράδοση γινόταν κανονικά, υπόκειντο σε μειωμένο φόρο.
<P>
Πώς θα επιλύσουμε προβλήματα εξακρίβωσης της πελατείας; Οι απαντήσεις στην πρόταση της Επιτροπής μου φαίνονται αρκετές, και σε κάθε περίπτωση, κύριε Πρόεδρε, είναι φανερό ότι αυτές οι δυσκολίες δεν αποκλείουν το φόρο ο οποίος επιβαρύνει τις ψηφιακές υπηρεσίες. Ο ΦΠΑ είναι ένας προβλεπόμενος φόρος για την κυκλοφορία των αγαθών και προσαρμόζεται άσχημα στην περίπτωση παροχής υπηρεσιών και ακόμη χειρότερα όταν πρόκειται για ένα φαινόμενο τόσο νέο όπως οι υπηρεσίες μέσω Διαδικτύου.
<P>
Η δεύτερη έκθεση στην οποία πρόκειται να αναφερθώ πραγματεύεται το πρόβλημα των υδρογονανθράκων, και το θέμα είναι πολύ απλό. Η Οδηγία του 1992 προβλέπει την υποχρεωτική απαλλαγή για τα καύσιμα που χρησιμοποιούνται στις διεθνείς αεροπορικές μεταφορές και συγχρόνως την αναθεώρηση αυτής της απαλλαγής ώστε να ληφθούν υπόψη οι οικολογικές επιπτώσεις.
<P>
Οι νομικές δυσκολίες γι' αυτή την αναθεώρηση είναι η σύμβαση του Σικάγο του 1944, διεθνής υποχρέωση που εξαιρεί από τους φόρους τα καύσιμα των αεροσκαφών, και οι διμερείς συμφωνίες. Με δεδομένη αυτή την κατάσταση, η Επιτροπή ζήτησε μια μελέτη, αυτή που ερευνούμε εδώ, σχετικά με το τι μπορεί να γίνει. Το πρώτο συμπέρασμα είναι πως λίγα μπορούν να γίνουν όσο δεν τροποποιείται αυτό το διεθνές πλαίσιο. Το δεύτερο συμπέρασμα στο οποίο έφτασε η Επιτροπή είναι ότι ένας φόρος σε εθνικές ή σε διακοινοτικές πτήσεις θα ήταν επιθυμητός, θα προέβλεπε όμως τροποποίηση των διμερών συμφωνιών, πράγμα που δεν συμμερίζομαι. Και το τρίτο συμπέρασμα, κι αυτό το συμμερίζομαι, η αναγκαιότητα -στο διεθνές επίπεδο του ICAO (Διεθνής Οργάνωση Πολιτικής Αεροπορίας)- να πραγματοποιηθεί κάθε απαραίτητη πρόοδος για να καθιερωθεί ένας φόρος σε παγκόσμιο επίπεδο, επομένως ένας φόρος χωρίς διακρίσεις, στις κοινοτικές μεταφορές.
<P>
Κύριε Πρόεδρε, έχοντας καταχραστεί την υπομονή σας, περιμένω ανυπόμονα την κριτική και τις παρατηρήσεις των υπόλοιπων συναδέλφων, τόσο της Ομάδας μου όσο και των άλλων.

<SPEAKER ID=138 LANGUAGE="PT" NAME="Torres Marques">
Κύριε πρόεδρε, κύριοι Επίτροποι, αγαπητοί συνάδελφοι, η Επιτροπή και το Κοινοβούλιο έχουν καταβάλει τα τελευταία χρόνια προσπάθειες προκειμένου να επιτευχθεί εναρμόνιση όσον αφορά την είσπραξη του ΦΠΑ στο εσωτερικό της Ευρωπαϊκής Ένωσης. Πρόκειται, πράγματι, για ένα σημαντικό μέσο για την οικοδόμηση της εσωτερικής αγοράς και επίσης για μία ουσιαστική πηγή εσόδων του κοινοτικού προϋπολογισμού. Έτσι, το 1992 επιτεύχθηκε συμφωνία, που τότε θεωρήθηκε ως ελάχιστη εναρμόνιση, με βάση την οποία ο κανονικός συντελεστής του ΦΠΑ δεν θα μπορούσε να είναι κατώτερος του 15%, ενώ τα κράτη μέλη θα είχαν την ευχέρεια να εφαρμόσουν έναν ή περισσότερους ελάχιστους συντελεστές όχι κατώτερους του 5% λαμβάνοντας, στην περίπτωση αυτή, παρεκκλίσεις που προβλέφθηκαν στο μεταξύ. Όμως αυτή η πρώτη φάση έπρεπε να διατηρηθεί μόνο μέχρι το τέλος του 1996, ημερομηνία κατά την οποία θα καθιερωνόταν το οριστικό σύστημα. Οι απόπειρες που πραγματοποιήθηκαν στο μεταξύ οδήγησαν απλώς στον καθορισμό του ελάχιστου ορίου του κανονικού συντελεστή του ΦΠΑ στο 15%, παρόλο που η Επιτροπή πρότεινε επίσης ανώτατο όριο 25% το οποίο δεν έγινε αποδεκτό, και στην παράταση του συστήματος μέχρι το τέλος του 2000. Καθώς φτάσαμε στο τέλος του έτους αυτού, η Επιτροπή μας προτείνει να ακολουθήσουμε στον τομέα αυτό δύο δρόμους: ο πρώτος εξετάζεται στην έκθεση που ανατέθηκε στο συνάδελφό μου Garcia-Margallo y Marfil σχετικά με το συντονισμό των διοικητικών συστημάτων του ΦΠΑ, ο δεύτερος εξετάζεται σε αυτή την έκθεση που ασχολείται με την αναβολή οποιασδήποτε απόφασης σχετικά με την εναρμόνιση των συντελεστών του ΦΠΑ μέχρι το 2006.
<P>
Ενώ συμφωνώ με τις προτάσεις συντονισμού των διοικητικών συστημάτων είσπραξης του ΦΠΑ, όμως δεν συμφωνώ, ούτε συμφώνησε η Επιτροπή Οικονομικής και Νομισματικής Πολιτικής, με την πρόταση αναβολής της διαδικασίας εναρμόνισης για πέντε χρόνια. Μήπως η Επιτροπή αυτή έχει παραιτηθεί από κάθε προσπάθεια να επιτευχθεί πρόοδος στο θέμα αυτό σε όλη τη διάρκεια της θητείας της; Δεν θεωρεί η Επιτροπή, όπως θεωρούμε εμείς, ότι η ύπαρξη του ευρώ ως ενιαίου νομίσματος σε δώδεκα χώρες ήδη της Ευρωπαϊκής Ένωσης θα οδηγήσει σε διαφάνεια των τιμών, που θα αποκαλύψει τη στρέβλωση την οποία εισάγει στην εσωτερική αγορά η ύπαρξη τόσο διαφορετικών τιμών μεταξύ των συντελεστών που εφαρμόζονται στις διάφορες χώρες της Ένωσης; Θεωρεί μήπως η Επιτροπή αυτή, και ιδίως ο Επίτροπος Frederik Bolkestein, ότι πρόκειται για μία περίπτωση φορολογικού ανταγωνισμού που, με την πρότασή της, επιδιώκει να διατηρήσει ή και να ενθαρρύνει; Δεν είναι αυτή η άποψή μας και, γι' αυτό, ψηφίσαμε η προθεσμία αυτή να περιοριστεί μέχρι το τέλος του 2003 ώστε, μετά από δύο χρόνια συγκεκριμένης ύπαρξης του ευρώ, να καταστεί δυνατό να υποβληθούν νέες λύσεις.
<P>
Επίσης σε συμφωνία με τις θέσεις που υιοθέτησε το Κοινοβούλιο μας, προτείνω να αποσυρθούν οι αναφορές ότι η ψηφοφορία του Συμβουλίου στο θέμα αυτό πρέπει να διεξάγεται με ομοφωνία. Εάν οι Συνθήκες συνεχίσουν να το απαιτούν, αυτό θα ισχύσει. Αλλά τίποτα, κατά τη γνώμη μας, δεν υποχρεώνει την Επιτροπή και το Κοινοβούλιο να καθορίσουν από τώρα ότι στο τέλος του 2005 το θέμα αυτό θα πρέπει να αποτελεί αντικείμενο ψηφοφορίας στο Συμβούλιο με ομοφωνία. Η πρόταση αυτή δεν συμφωνεί με τις αρχές που παρουσίασαν η Επιτροπή και το Κοινοβούλιο για τη Διακυβερνητική Διάσκεψη που μόλις ολοκληρώθηκε. Πολύ λιγότερο δικαιολογείται να αποφασίζεται από τώρα ότι αυτό θα ισχύει μέχρι το τέλος του 2005, ενώ είναι ήδη γνωστό ότι θα υπάρξει εν τω μεταξύ μία νέα αναθεώρηση των Συνθηκών. Επομένως, προτείνουμε επίσης την απάλειψη αυτής της απαίτησης για ομοφωνία.
<P>
Ας αναφέρουμε, τέλος, ότι δεν είμαστε ικανοποιημένοι που η Επιτροπή υιοθετεί στην αρχή της θητείας της μία στάση πλήρους παραίτησης όσον αφορά την εναρμόνιση του ΦΠΑ και ότι το Κοινοβούλιο, ενώ κατανοεί την ανάγκη να παραταθεί η προθεσμία ισχύος της παρούσας νομοθεσίας, θα συνεχίσει να περιμένει από την Επιτροπή, στο μέσο της θητείας της και ήδη με το ευρώ σε κυκλοφορία, να μας υποβάλει ένα νέο πλήρες και ουσιαστικό σχέδιο για το θέμα αυτό.

<SPEAKER ID=139 NAME="Ford">
. (ΕΝ) Κύριε Πρόεδρε, το πρώτο επιχείρημα της επιτροπής μας είναι ότι οι παρούσες διευθετήσεις αδικούν τους κοινοτικούς φορείς παροχής αυτών των υπηρεσιών: λογισμικό, επεξεργασία δεδομένων και υπηρεσίες πληροφορικής, φιλοξενία και σχεδιασμός ιστοσελίδων και πληροφορίες. Θα επιθυμούσαμε να προστεθούν σε αυτά και οι εκπαιδευτικές υπηρεσίες. Αδικούν τους φορείς εντός ΕΕ, διότι τώρα καταβάλλουν ΦΠΑ για την προμήθεια αυτών των υπηρεσιών ενώ οι φορείς εκτός Ευρωπαϊκής Ένωσης δεν καταβάλλουν. Γι' αυτό πιστεύουμε, ιδίως εμείς που θεωρούμε ότι θα υπάρξει ταχεία ανάπτυξη του ηλεκτρονικού εμπορίου, ότι αυτή η οδηγία πρέπει να τεθεί σε ισχύ σχετικά επειγόντως.
<P>
Η Επιτροπή Βιομηχανίας ενέκρινε μια σειρά προτάσεων με τριάντα εννέα ψήφους έναντι τριών. Ζητήσαμε την εγγραφή σε ένα μόνο κράτος μέλος. Ζητήσαμε από την Ευρωπαϊκή Επιτροπή να παρακολουθεί έτσι ώστε να εξασφαλίζεται ότι δεν υπάρχει στρέβλωση της αγοράς και να υποβάλλει έκθεση στο Συμβούλιο και στο Κοινοβούλιο. Τους ζητήσαμε να υποβάλουν στο μεταξύ έκθεση για ορισμένες πτυχές: τη διασφάλιση της ίσης μεταχείρισης των εταιρειών, την εξέταση της επιλογής του τόπου εγκατάστασης, την εναρμόνιση των διεθνών κανονιστικών διατάξεων και τη δυνατότητα καθιέρωσης ενός συστήματος συμψηφισμού, όπως πρότεινε ο εισηγητής.
<P>
Ένα άλλο σημείο που αναφέραμε, το οποίο δεν έχει αναφερθεί αλλού, ήταν ότι, όπως πολλοί ίσως να θυμούνται, ο Αλ Καπόνε δεν φυλακίστηκε ως γκάνγκστερ αλλά για φοροδιαφυγή. Παρατηρούμε δυστυχώς την άνθιση ορισμένων πτυχών του ηλεκτρονικού εμπορίου, με την αύξηση της πορνογραφίας, της παιδεραστίας, και του ρατσιστικού υλικού. Η Επιτροπή Βιομηχανίας πιστεύει ότι η απόκτηση αριθμού ΦΠΑ θα μας δώσει τη δυνατότητα να υποβάλουμε τις εν λόγω εταιρείες στην αυστηρότητα της κοινοτικής νομοθεσίας γι' αυτά τα θέματα. Αυτό αρκεί από μόνο του για να δώσει αξία στην οδηγία.

<SPEAKER ID=140 NAME="Wallis">
. (ΕΝ) Κύριε Πρόεδρε, εκ μέρους της Επιτροπής Νομικών Θεμάτων θα ήθελα να αναφερθώ στην ίδια έκθεση που αναφέρθηκε και ο κ. Ford. Εκ πρώτης όψεως, η εν λόγω πρόταση θα φαινόταν ότι αναφέρεται στη φορολόγηση των επιχειρήσεων εκτός ΕΕ, αλλά βέβαια αυτό στο οποίο θα έπρεπε να αναφέρεται είναι ο τρόπος με τον οποίο ενισχύουμε και τρέφουμε την ηλεκτρονική οικονομία της Ευρώπης, που είναι ένα πολύ εύθραυστο λουλούδι. Μ' αυτήν την έννοια, χαιρετίζω τη γενναία προσπάθεια της Επιτροπής να εξεύρει έναν τρόπο να κλείσει το ανταγωνιστικό χάσμα που σαφώς υπάρχει μεταξύ των κοινοτικών επιχειρήσεων και των επιχειρήσεων εκτός ΕΕ. Αλλά το ερώτημα που θα πρέπει να υποβάλουμε, και το οποίο υπέβαλε η επιτροπή μας είναι: Είναι αυτός ο σωστός τρόπος; Η άποψή μας σαφέστατα ήταν ότι δεν είναι.
<P>
Πάντοτε μου έλεγαν ότι ένας από τους πρώτους κανόνες ή αρχές ενός νομοθέτη πρέπει να είναι: Μην φτιάχνεις νόμους που δεν μπορείς να επιβάλεις. Αυτή ήταν η μείζων ανησυχία της επιτροπής μας. Ίσως να μην είναι αρκετό να βασιζόμαστε στην καλή πρόθεση των επιχειρήσεων που δεν ελέγχουμε. Οι καλοί θα συμμορφωθούν, οι κακοί θα παραμείνουν κακοί, και οι καταναλωτές ενδέχεται να τους χρησιμοποιήσουν στην αναζήτηση μιας καλής συμφωνίας.
<P>
Τι άλλο θα μπορούσαμε να κάνουμε εδώ; Γίνεται πολύς λόγος για τη δημιουργία επιχειρηματικών μοντέλων για τη ρύθμιση του ηλεκτρονικού εμπορίου, αλλά αυτό είναι ένα ευρύτερο ζήτημα και θα πρέπει να αντιμετωπιστεί με πολύ μεγαλύτερη διαφάνεια. Στην πρόταση υπάρχουν ορισμένες βασικές προϋποθέσεις για τον τόπο φορολόγησης που θα μπορούσαν να συσσωρεύσουν προβλήματα για το μέλλον σε ένα διεθνές πλαίσιο. Υπάρχει ίσως κάτι που μπορούμε να διδαχθούμε από την Αμερική, όπου έχει βέβαια επιβληθεί απαγόρευση σ' έναν τέτοιο ηλεκτρονικό φόρο. Εν συντομία, ο στόχος αυτής της πρότασης είναι ορθός, αλλά η μέθοδος είναι λανθασμένη και αν θέλουμε πράγματι να ενθαρρύνουμε την ηλεκτρονική οικονομία της Ευρώπης, το σωστό μήνυμα θα ήταν να εφαρμόσουμε το μηδενικό συντελεστή ΦΠΑ για τις δικές μας ηλεκτρονικές επιχειρήσεις, αντί να προσπαθούμε να επιβάλουμε τα δικά μας προβλήματα σε άλλους.

<SPEAKER ID=141 LANGUAGE="NL" NAME="Van Dam">
Κύριε Πρόεδρε, ομιλώ ως συντάκτης γνωμοδότησης της Επιτροπής Μεταφορών για το θέμα της φορολογίας των καυσίμων των αεροσκαφών.
<P>
Ενώ οι οδικές μεταφορές καταβάλλουν ειδικό φόρο κατανάλωσης για τα καύσιμα, οι εμπορικές αερομεταφορές έχουν απαλλαγεί από την υποχρέωση αυτή. Η εν λόγω οδηγία προβλέπει για το μέλλον τη δυνατότητα να τροποποιηθεί ή να καταργηθεί αυτή η απαλλαγή με βάση το εξωτερικό κόστος και την επιβάρυνση του περιβάλλοντος. Υπάρχουν διμερείς συμφωνίες μεταξύ κρατών μελών και τρίτων χωρών οι οποίες εμποδίζουν την επιβολή φόρων επί της κηροζίνης στις διεθνείς πτήσεις. Η επιβολή φόρων στις αερομεταφορές έχει καθοριστική σημασία τόσο για την εφαρμογή της αρχής ο ρυπαίνων πληρώνει όσο και για τη δημιουργία ίσων όρων ανταγωνισμού για τα διάφορα μέσα μεταφοράς. Για το λόγο αυτό, οι προσπάθειες που καταβάλλουν τα κράτη μέλη στους κόλπους της ICAO, της διεθνούς οργάνωσης πολιτικής αεροπορίας, πρέπει να είναι προσανατολισμένες στη δημιουργία αυτής της δυνατότητας, για την οποία θα υπάρξει μια ευκαιρία το προσεχές φθινόπωρο κατά την 33η γενική συνέλευση. Υπάρχουν πολλοί και διάφοροι λόγοι, όπως η πρόκληση θορύβου, η ρύπανση της ατμόσφαιρας και η κατανάλωση ενέργειας, για τους οποίους θα πρέπει να δοθεί ιδιαίτερη προσοχή στην αποθάρρυνση σύντομων πτήσεων, δηλαδή οπωσδήποτε των εσωτερικών πτήσεων. Στο μέτρο που το τραίνο προσφέρει σε ολοένα και περισσότερες περιπτώσεις μια εξίσου αξιόλογη εναλλακτική λύση, θα μπορούσε να προαχθεί περισσότερο η χρήση του. Αισθάνομαι ιδιαίτερη ικανοποίηση για το γεγονός ότι στην έκθεση επί της ουσίας, εκτός άλλων και χάρη στην επιρροή που άσκησε η Επιτροπή Περιβάλλοντος, επανέρχονται ορισμένα σημαντικά σημεία, τα οποία λόγω των συνθηκών δεν υποστηρίχθηκαν όσο θα έπρεπε στην Επιτροπή Μεταφορών.
<P>
Το γεγονός ότι τα καύσιμα για τις οδικές μεταφορές είναι τρεις φορές ακριβότερα απ' ό,τι τα καύσιμα αεροσκαφών είναι τουλάχιστον περίεργο. Εάν σ' αυτό προστεθεί και η κατακόρυφη αύξηση του αριθμού πτήσεων, εκτός άλλων και για μικρές αποστάσεις, προκύπτει το ερώτημα μέχρι που πρέπει να φτάσουν τα πράγματα. Οι πολίτες πρέπει να είναι σε θέση να επιλέγουν για τις μετακινήσεις τους για επαγγελματικούς λόγους αλλά και για λόγους αναψυχής σύμφωνα με θεμιτούς όρους ανταγωνισμού. Ταυτόχρονα όμως, όλοι οι πολίτες, δηλαδή και η πλειοψηφία που δεν πετά ποτέ, έχουν δικαίωμα να προσδοκούν ότι ο θόρυβος, η ρύπανση της ατμόσφαιρας και οι διάφορες άλλες ενοχλήσεις θα περιοριστούν στο απολύτως απαραίτητο μέτρο. Γι' αυτό και έχουμε κάθε λόγο να εξετάσουμε προσεκτικά κατά πόσον οι αερομεταφορές καταβάλλουν οι ίδιες το εξωτερικό κόστος και δεν εμπλέκονται σε έναν αθέμιτο ανταγωνισμό με το τραίνο ή το λεωφορείο.

<SPEAKER ID=142 NAME="Olsson">
. (SV) Ως συντάκτης της γνωμοδότήσης της Επιτροπής Περιβάλλοντος, θα ήθελα να πω σε σχέση με την φορολόγηση των καυσίμων των αεροσκαφών ότι χαίρομαι για την αντίδραση της Επιτροπής Οικονομικής και Νομισματικής Πολιτικής. Η επιτροπή αυτή υιοθέτησε σε μεγάλο βαθμό τα επιχειρήματα που ανέφερα.
<P>
Οι αεροπορικές συγκοινωνίες αποτελούν σήμερα την ταχύτερα αναπτυσσόμενη πηγή αερίων του θερμοκηπίου. Υπολογίζεται ότι περίπου 5% των αερίων αυτών προέρχεται από τα αεροσκάφη. Οι αεροπορικές μετακινήσεις αναμένεται επίσης να διπλασιαστούν εντός 15 περίπου ετών.
<P>
Προκειμένου να ανταποκριθούμε στις απαιτήσεις για μείωση των εκπομπών των αερίων του θερμοκηπίου, θα πρέπει να υιοθετήσουμε κάθε δυνατό μέτρο με στόχο τον περιορισμό αυτών των εκπομπών. Ένα τέτοιο μέτρο θα ήταν η χρήση οικονομικών κατευθυντηρίων μέσων σε όλο και μεγαλύτερη κλίμακα. Όπως δήλωσε και η συνάδελφος Van Dam τα καύσιμα των αεροσκαφών δεν θα πρέπει επομένως να εξαιρεθούν από τη φορολόγηση. Στην ανακοίνωση της Επιτροπής αναφέρεται ότι οι συνέπειες είναι τόσο περιορισμένες ώστε δεν χρειάζεται να γίνει τίποτα. Αντιτίθεμαι σε αυτή τη λογική. Η αεροπορία αποτελεί ένα ταχέως αναπτυσσόμενο τομέα. Οι συνέπειές της μπορεί να είναι σήμερα περιορισμένες, όμως αναμφίβολα θα είναι σημαντικότερες αύριο. Μία τέτοια λογική είναι επικίνδυνη, καθώς μπορεί εύκολα να οδηγήσει σε πλήρη αδράνεια.
<P>
Οφείλουμε να αναλάβουμε δράση. Δεν μπορούμε και να διατηρήσουμε τις παρούσες δομές και τη σημερινή τεχνική και επιπλέον να επιτύχουμε τους περιβαλλοντικούς στόχους. Είτε θα πρέπει να αλλάξουμε τις δομές είτε την τεχνική είτε και τα δύο. Πιστεύω ότι το σωστότερο για τους διάφορους τομείς των μεταφορών, λαμβάνοντας υπόψη και τον ανταγωνισμό, είναι να προχωρήσουμε και να επιβάλουμε φορολογία στα καύσιμα στην ΕΕ. Θα πρέπει συγχρόνως να καταβάλουμε προσπάθειες προκειμένου να αναθεωρηθεί η σύμβαση του Σικάγου του 1944, έτσι ώστε να δημιουργηθεί μία διαφορετική τάξη σε διεθνές επίπεδο.

<SPEAKER ID=143 LANGUAGE="DE" NAME="von Wogau">
Κύριε Πρόεδρε, αξιότιμοι συνάδελφοι, καταρχάς θα ήθελα εν συντομία να αναφερθώ στο θέμα της φορολόγησης των ηλεκτρονικών υπηρεσιών και να αποσαφηνίσω περί τίνος πρόκειται. Εάν διακινούνται αγαθά διασυνοριακά με ηλεκτρονικά μέσα, τότε ασφαλώς καταλογίζεται φόρος προστιθέμενης αξίας. Εάν διενεργηθούν συναλλαγές διασυνοριακά με μη ηλεκτρονικά μέσα, καταλογίζεται φόρος προστιθέμενης αξίας. Το θέμα που τίθεται στην προκειμένη περίπτωση, είναι εάν καταλογίζεται φόρος προστιθέμενης αξίας, όταν προσφερθεί κάποια υπηρεσία ηλεκτρονικά μέσω αυτών των διόδων.
<P>
Και εδώ υπάρχει πληθώρα περιπτώσεων, όπου ο φόρος προστιθέμενης αξίας έχει ήδη καταλογιστεί. Εάν διενεργούνται συναλλαγές εντός της Ευρωπαϊκής Ένωσης μεταξύ των κρατών μελών της, τότε καταλογίζεται φόρος προστιθέμενης αξίας. Ακόμη και μεταξύ πολιτειών των ΗΠΑ - σύμφωνα με πληροφορίες μου - επιβάλλονται οι εκάστοτε φόροι επί των πωλήσεων σε ορισμένες περιπτώσεις. Η μοναδική περίπτωση, όπου μέχρι σήμερα δεν έχει επιβληθεί κανένας φόρος, είναι εάν η υπηρεσία προσφέρεται από τρίτη χώρα στην Ευρωπαϊκή Ένωση. Στην περίπτωση αυτή, προκαλείται αναμφίβολα στρέβλωση του ανταγωνισμού, αφενός μεν έναντι λιανοπωλητών, οι οποίοι μάλιστα δεν εμπορεύονται με τα ίδια, αλλά με παρόμοια προϊόντα, αφετέρου δε έναντι των προμηθευτών, οι οποίοι προσφέρουν τέτοιου είδους προϊόντα από κάποια χώρα εντός της Ευρωπαϊκής Ένωσης. Αυτού του είδους η στρέβλωση του ανταγωνισμού δεν είναι δυνατόν να γίνεται μακροπρόθεσμα ανεκτή, και συνεπώς θα ήθελα να δηλώσω εκ μέρους της κοινοβουλευτικής μου ομάδας, ότι σκοπεύουμε στον τομέα αυτό να ακολουθήσουμε τις προτάσεις της Ευρωπαϊκής Επιτροπής και του εισηγητή, κυρίου Garcνa-Margallo y Marfil.
<P>
Στην ουσία το θέμα είναι να εξευρεθεί στην παρούσα φάση μια όσο το δυνατόν λιγότερο γραφειοκρατική ρύθμιση για το πώς θα πρέπει να επιτευχθεί η συναλλαγή, όπου η γαλλική πρόταση για εγγραφή σε δεκαπέντε κράτη μέλη, ασφαλώς και δεν είναι η καταλληλότερη.
<P>
Ως προς το δεύτερο θέμα μας που περιλαμβάνεται στην ημερήσια διάταξη, ήτοι τη φορολογία των καυσίμων των αεροσκαφών. Και εδώ συμφωνώ κατά βάση με την Επιτροπή Περιβάλλοντος, Δημόσιας Υγείας και Πολιτικής των Καταναλωτών. Η φορολογία των καυσίμων των αεροσκαφών αποτελεί για διαφορετικούς λόγους ένα ελκυστικό ζήτημα. Κατά τη γνώμη μας, ωστόσο, μπορεί να επιτευχθεί μόνο, εάν υπάρξει κάποια διεθνής ρύθμιση. Εάν ακολουθήσουμε μια μεμονωμένη πορεία στην Ευρωπαϊκή Ένωση, τότε αυτό θα οδηγήσει στο να γίνει για παράδειγμα η πτήση από τη Φρανκφούρτη στη Νότια Ισπανία πολύ ακριβότερη από ό,τι η πτήση από τη Φρανκφούρτη στη Φλόριδα. Και στην περίπτωση αυτή, υπάρχει στρέβλωση του ανταγωνισμού εις βάρος των ευρωπαίων επιχειρηματιών, οι οποίοι δεν επιτρέπεται να ανεχθούν μια τέτοια κατάσταση. Για το λόγο αυτό πιστεύω, ότι πρέπει να καταβληθούν προσπάθειες, ούτως ώστε να επιτευχθεί στο θέμα αυτό κάποια διεθνής ρύθμιση. Μου φαίνεται όμως, και κατά την άποψη της κοινοβουλευτικής μου ομάδας, ότι δεν είναι λογικό να ακολουθηθεί μια ξεχωριστή ευρωπαϊκή πορεία.
<P>
(Χειροκροτήματα)

<SPEAKER ID=144 LANGUAGE="DE" NAME="Randzio-Plath">
Κύριε Πρόεδρε, η πρόοδος σε θέματα φορολογικής πολιτικής στη Σύνοδο Κορυφής της ΕΕ στη Νίκαια ήταν εντελώς ανεπαρκής. Το ζήτημα της φορολογικής ανεξαρτησίας ως έκφραση κρατικής ανεξαρτησίας φαίνεται να αποκτά ακόμα μεγαλύτερη σημασία με την υιοθέτηση του ευρώ. Εν τω μεταξύ, γνωρίζουμε πλέον όλοι ότι η μη ρύθμιση του ανταγωνισμού σε θέματα φορολογίας βλάπτει τους πάντες. Βραχυπρόθεσμα πλεονεκτήματα μιας χώρας αποβαίνουν εις βάρος κάποιου άλλου ή άλλων κρατών μελών της ΕΕ.
<P>
Όσον αφορά τη φορολογική πολιτική της ΕΕ, θεωρητικά δεν πρόκειται ούτε για την επιβολή κοινοτικών φόρων ούτε για την εναρμόνισή τους. Πρόκειται για το συντονισμό των φόρων, για την αποφυγή του άδικου φορολογικού ανταγωνισμού και για τη νομική ασφάλεια, για την οργάνωση της διαφάνειας και της αποτελεσματικότητας. Για το λόγο αυτό, είναι ιδιαίτερα λυπηρή η πολιτική βέτου της Νίκαιας. Η αρχή της ομοφωνίας εξακολουθεί να καθορίζει τη φορολογική πολιτική της ΕΕ. Αυτό πρέπει να αλλάξει, για να λειτουργήσει απρόσκοπτα η εσωτερική αγορά. Τα προβλήματα σε σχέση το φόρο προστιθέμενης αξίας και τον ενεργειακό φόρο τα διαπιστώνουμε σήμερα. Σύντομα θα αποδειχθεί, ότι και η ευρωπαϊκή κεφαλαιαγορά χρειάζεται διαδικασίες συντονισμού και προσαρμογής, ούτως ώστε το δημοσιονομικό σχέδιο δράσης να έχει πιθανότητες να υλοποιηθεί.
<P>
Η ακόλουθη παρατήρηση αφορά τις τρεις προτάσεις της Επιτροπής και την ανακοίνωση της Επιτροπής. Η κοινοβουλευτική μου ομάδα στηρίζει τις εκθέσεις των εισηγητών. Είναι όμως εξαιρετικά λυπηρό, ότι μέχρι σήμερα δεν έχει ψηφιστεί ακόμα καμιά οδηγία πλαίσιο σχετικά με τη φορολόγηση των μορφών παραγωγής ενέργειας. Ίσως θα έπρεπε ως πρώτο βήμα να συμφωνηθεί ένα είδος κώδικα συμπεριφοράς, ούτως ώστε με φορολογικά μέσα να εξοικονομηθεί ενέργεια και να προστατευθεί το περιβάλλον. Η θετική διάκριση που γίνεται υπέρ της εναέριας κυκλοφορίας πρέπει να σταματήσει. Ωστόσο, πρέπει να επιτευχθεί στην προκειμένη περίπτωση κάποια διεθνής ρύθμιση- ως προς αυτό συμφωνώ απόλυτα με τον εισηγητή -, ούτως ώστε να μην τεθεί αδίκως σε κίνδυνο η ανταγωνιστικότητα των ευρωπαίων αερομεταφορέων. Ως εκ τούτου, θα ενδεικνυόταν πραγματικά, εάν η Επιτροπή υπέβαλε σε εμάς τις εκθέσεις, στις οποίες θα αναφερόταν η σχέση μεταξύ φορολόγησης και πραγματικής μείωσης των εκπομπών CO2 και εξοικονόμησης ενέργειας.
<P>
Κατά δεύτερον: Όσον αφορά τη διάρκεια ισχύος του ελάχιστου συντελεστή, δυστυχώς διαπιστώνεται ότι δεν έχει επιτευχθεί ακόμη καμιά πρόοδος, για τη μετάβαση προς ένα τελικό σύστημα ΦΠΑ που βασίζεται στην αρχή της χώρας καταγωγής, παρά το ότι υπάρχει διαφάνεια των τιμών στην εσωτερική αγορά λόγω του ευρώ. Συνεπώς, δεν απομένει τίποτε άλλο από το να χαιρετίσουμε την αντικειμενική προσέγγιση της Επιτροπής για τη βελτίωση του παρόντος συστήματος με ποικίλες ρυθμίσεις, το οποίο είναι ιδιαίτερα περίπλοκο, γραφειοκρατικό και επιρρεπές σε απάτες. Μέχρι σήμερα, οι βουλευτές του Ευρωπαϊκού Κοινοβουλίου δεν μπορούν να κατανοήσουν, για ποιο λόγο οι κυβερνήσεις ανέχονται εκουσίως απώλειες φορολογικών εσόδων πολλών δισεκατομμυρίων λόγω του ισχύοντος συστήματος. Για ποιο λόγο η Επιτροπή δεν είναι σε θέση να συνδυάσει τελικά τις διαφορετικές οδηγίες ΦΠΑ σε έναν κανονισμό, για να επιτύχει τουλάχιστον την ενιαία εφαρμογή της ρύθμισης ΦΠΑ; Αυτό θα έπρεπε να θιγεί στο σημείο αυτό. Ίσως να λάβουμε κάποιο χριστουγεννιάτικο δώρο.
<P>
Όσον αφορά τη διαχείριση του ΦΠΑ συγκεκριμένων ηλεκτρονικά παρεχόμενων υπηρεσιών υπάρχει συμφωνία με την πρόταση της Επιτροπής και το εισηγητή. Δεν είναι δυνατό, οι ευρωπαϊκές επιχειρήσεις στον τομέα του ηλεκτρονικού εμπορίου να έχουν ανταγωνιστικό μειονέκτημα σε σχέση με τις επιχειρήσεις από τρίτες χώρες, επειδή υπόκεινται μετά σε ΦΠΑ, τόσο για τις συναλλαγές τους στην εσωτερική αγορά όσο και για εκείνες στην παγκόσμια αγορά.
<P>
Είναι επίσης σημαντικό, το ηλεκτρονικό εμπόριο ούτε να ευνοείται ούτε να μειονεκτεί φορολογικά έναντι του συμβατικού εμπορίου. Κατά συνέπεια, η εγγραφή σε μια και μόνο χώρα είναι σωστή, απλή και αποτελεσματική. Ωστόσο, λόγω της μεγάλης απόκλισης των συντελεστών ΦΠΑ, πρέπει να γίνει κατανομή των φορολογικών εσόδων μεταξύ των κρατών μελών, όπως εξάλλου ορθώς προτάθηκε από τον εισηγητή μας.

<SPEAKER ID=145 NAME="Schmidt, Olle">
Κύριε Πρόεδρε, η Ευρώπη οφείλει να καταστεί παγκόσμιος πρωταθλητής στη χρήση του Διαδικτύου κατά την επόμενη δεκαετία. Αυτό αποφασίστηκε πέρυσι την άνοιξη στη Σύνοδο της Λισαβόνας. Πρόκειται για μία εξαιρετική αλλά και αναγκαία φιλοδοξία. Εφόσον η ΕΕ θέλει να είναι ανταγωνιστική και πρωτοπόρος, ο στόχος αυτός είναι απολύτως λογικός. Εμείς οι Φιλελεύθεροι συμφωνούμε επομένως με τις φιλοδοξίες της Επιτροπής, αν και μας δημιουργούν ιδιαίτερες δυσκολίες οι συγκεκριμένες προτάσεις της.
<P>
Προκειμένου να καταστεί η Ευρώπη η πλέον δυναμική ήπειρος στον πλανήτη και να είναι σε θέση να ξεπεράσει τους Αμερικανούς όσον αφορά την προσέλκυση επιχειρήσεων της Νέας Οικονομίας, θα πρέπει να δώσουμε τις αναγκαίες δυνατότητες στο ηλεκτρονικό εμπόριο. Ένα ηλεκτρονικό εμπόριο χωρίς ΦΠΑ είναι αυτό ακριβώς που χρειάζεται η eEurope και όχι η γραφειοκρατία και οι νέοι φόροι.
<P>
Σύμφωνα με τους ισχύοντες κανόνες, επιχειρήσεις εντός της ΕΕ οι οποίες πωλούν μουσική, ηλεκτρονικά παιχνίδια, λογισμικό και υπηρεσίες οι οποίες διανέμονται ηλεκτρονικά, φορολογούνται εντός της ΕΕ, εφόσον τα προϊόντα τους αγοράζονται από καταναλωτές εντός της ΕΕ. Οι επιχειρήσεις από άλλες χώρες οι οποίες δεν είναι μέλη της ΕΕ δεν φορολογούνται καθόλου. Οι κανόνες αυτοί οδηγούν σε στρέβλωση του ανταγωνισμού, στρέβλωση η οποία φυσικά θα πρέπει να αντιμετωπιστεί, ωστόσο οι προτάσεις της Επιτροπής, αποτελούν ένα βήμα προς τη λάθος κατεύθυνση. Επιχειρήσεις από χώρες εκτός ΕΕ αναγκάζονται να καταχωρήσουν μία θυγατρική επιχείρηση σε τουλάχιστον μία χώρα της Ένωσης προκειμένου να μπορούν να λειτουργούν στην ΕΕ.
<P>
Στην έκθεση πραγματοποιούνται ορισμένες τροποποιήσεις, όπως ανέφερε και ο εισηγητής, όπως ωστόσο ακούσαμε, αυτός συμμερίζεται τις βασικές ιδέες της Επιτροπής. Δεν είναι αυτή η καλύτερη λύση για την Ευρώπη. Πρόκειται για απαρχαιωμένο τρόπο σκέψης, ο οποίος δεν ταιριάζει με τη Νέα Οικονομία. Η πρόταση μεταθέτει την ΕΕ σε ρόλο ουραγού και είναι περαιτέρω ιδιαίτερα δύσκολο να ελέγχεται.
<P>
Προκειμένου να ξεκινήσει η πρωτοβουλία eEurope με τους καλύτερους οιωνούς, η ομάδα των Φιλελευθέρων, προτείνει να απορριφθεί η πρόταση της Επιτροπής και να δοθεί η δυνατότητα στα κράτη μέλη να επιβάλλουν μηδενικό ΦΠΑ στο ηλεκτρονικό εμπόριο. Αυτός ο μηδενικός ΦΠΑ θα πρέπει να ισχύει μέχρις ότου πραγματοποιηθεί μία ενδελεχή ανάλυση των κανόνων περί ΦΠΑ που ισχύουν για μη ηλεκτρονικά αγαθά και υπηρεσίες και μέχρις ότου συναφθεί μία συμφωνία εντός του ΟΟΣΑ ή κάποιου άλλου διεθνούς οργανισμού περί κοινής αντιμετώπισης της φορολογίας στο ηλεκτρονικό εμπόριο.
<P>
Κύριε Πρόεδρε, ας λειτουργήσουν ως πρότυπο οι εμπειρίες που είχαμε από το φορολογικό πακέτο. Απαιτείται μία συνολική θεώρηση του προβλήματος. Πολλοί μάλιστα διερωτώνται, κύριε πρόεδρε, γιατί βιάζονται πάντοτε τόσο πολύ οι Ευρωπαίοι να επιβάλουν φόρους και νέους κανόνες. Χρειαζόμαστε μείωση, και όχι αύξηση της φορολογίας στην ΕΕ.

<SPEAKER ID=146 LANGUAGE="FR" NAME="Lipietz">
Κύριε Πρόεδρε, από τις διαδοχικές παρεμβάσεις των συναδέλφων μας της φιλελεύθερης ομάδας γίνεται φανερή η πολυπλοκότητα του προβλήματος. Είναι δύσκολο να κατανοήσουμε γιατί οι φιλελεύθεροι θέλουν να καταργήσουν τη φορολόγηση του ηλεκτρονικού εμπορίου και να φορολογήσουν την κηροζίνη των αεροπλάνων. Έχει σημασία, νομίζω, να έχουμε συγκεκριμένα κριτήρια σε τέτοια ζητήματα! Τα αεροπλάνα δεν είναι λιγότερο σύγχρονα από το ηλεκτρονικό εμπόριο. Οι ψηφιακοί δίσκοι δεν έχουν παλιώσει τόσο ώστε να φορολογούνται, την ώρα που τα προγράμματα που κυκλοφορούν στο Διαδίκτυο θα απαλλάσσονται της φορολογίας!
<P>
Σημασία έχει να γνωρίζουμε, αφενός αν μια πολύ σημαντική πτυχή της οικονομικής δραστηριότητας συμβάλλει στη λειτουργία των δημοσίων υπηρεσιών αφενός· και από την άποψη αυτή η λειτουργία της φορολόγησης ως κρατικού εσόδου είναι απολύτως αναπόφευκτη και δεν μπορούμε να απαλλάξουμε το ηλεκτρονικό εμπόριο. Από την άλλη, η φορολογία θα πρέπει να επιλέγεται κατά τέτοιο τρόπο, ώστε να μην παρακινεί τον καταναλωτή να επιλέγει τις πλέον καταστροφικές για το περιβάλλον τεχνολογίες. Αυτή είναι η κατάσταση που επικρατεί σήμερα, αφού η φοροαπαλλαγή της κηροζίνης ευνοεί σκανδαλωδώς την αεροπλοΐα σε σχέση με το σιδηρόδρομο, τη στιγμή που το τρένο, και για άλλους λόγους, όπως ο θόρυβος και η συμφόρηση, θα έπρεπε να υποστηρίζεται στην Ευρώπη. Αναφέρομαι κυρίως στο τετράγωνο Λονδίνο-Παρίσι-Αμστερνταμ-Φραγκφούρτη.
<P>
Νομίζω ότι η θέση που υιοθετήθηκε στις δύο εκθέσεις του κ. Garcνa-Margallo y Marfil, να φορολογείται τόσο το ηλεκτρονικό εμπόριο όσο και η κηροζίνη, είναι εξαιρετική: θα τις υπερψηφίσουμε. Θα συγχαρούμε ιδιαιτέρως την Επιτροπή, η οποία μας ενθαρρύνει όσον αφορά την εσωτερική φορολόγηση της αεροπλοίας μας. Πέραν τούτων, θεωρούμε, ως ομάδα, ότι θα πρέπει να εξεταστεί ένας άλλος φόρος, μια επιβάρυνση διαφορετική από εκείνη που επιβάλλεται στα καύσιμα, ένας φόρος που θα βαρύνει όλες ανεξαιρέτως τις αεροπορικές εταιρείες που απογειώνονται και προσγειώνονται στα αεροδρόμια της Ευρωπαϊκής Ένωσης, ώστε να διαφύγουμε από τη διεθνή ρύθμιση και να μπορέσουμε να φορολογήσουμε και τους ανταγωνιστές μας.

<SPEAKER ID=147 NAME="Schmid, Herman">
Κύριε Πρόεδρε, καθώς δεν μπορεί να συμμετάσχει τη στιγμή αυτή στη συνεδρίαση ο συνάδελφος Sjφstedt, θα ήθελα να πω ορισμένα λόγια εκ μέρους του σχετικά με την έκθεση για τη φορολόγηση των καυσίμων των αεροσκαφών.
<P>
Οι αεροπορικές μεταφορές αναπτύσσονται ταχέως. Παρόλο που οι εκπομπές των αεροσκαφών αποτελούν ένα μικρότερο μέρος των συνολικών εκπομπών αερίων του θερμοκηπίου, η αύξησή τους είναι ταχύτατη. Για το λόγο αυτό ένα από τα ζητήματα κλειδιά στην πολιτική μας για το κλίμα πρέπει να είναι η εξεύρεση μεθόδων για τη φορολόγηση των αεροπορικών καυσίμων. Η φορολόγηση αυτή θα ήταν επιπλέον περισσότερο δίκαια σε σχέση με τους διάφορους τομείς των μεταφορών.
<P>
Η σύμβαση του Σικάγου είναι πλέον απαρχαιωμένη σε πολλά σημεία. Χρειαζόμαστε διεθνείς συμφωνίες για τους περιβαλλοντικούς όρους και όχι την απαγόρευση επιβολής τέτοιων περιβαλλοντικών φόρων που περιλαμβάνει η σύμβαση. Για το λόγο αυτό καλωσορίζουμε ιδιαίτερα το σημείο 16 της έκθεσης σχετικά με επαναδιαπραγμάτευση της σύμβασης. Μέχρις ότου πραγματοποιηθεί μία τέτοια επαναδιαπραγμάτευση θα ήταν θετική η επιβολή ενός συστήματος για περιβαλλοντικά τέλη στα αεροσκάφη εντός της ΕΕ. Με τον τρόπο αυτό η ΕΕ θα έχει την ευκαιρία να αποδείξει ότι παίρνει στα σοβαρά την πολιτική για το κλίμα.
<P>
Υποστηρίζουμε την έκθεση και την τροπολογία των Πρασίνων, αλλά είμαστε απολύτως κατά της τροπολογίας του ΕΛΚ.

<SPEAKER ID=148 NAME="Dell'Alba">
Κύριε Πρόεδρε, αξιότιμοι κύριοι συνάδελφοι, η πρόταση της Επιτροπής που αποσκοπεί στην υπαγωγή στον ΦΠΑ της αγοράς ψηφιακών προϊόντων, τα οποία φορτώνουν άμεσα από το δίκτυο οι καταναλωτές που κατοικούν στην Ένωση από εξωκοινοτικές επιχειρήσεις, αποτελεί σοβαρό λάθος για την ανάπτυξη του online εμπορίου. O στόχος που θα ήθελε να επιτύχει η Επιτροπή είναι να άρει το μειονέκτημα των ευρωπαϊκών επιχειρήσεων ηλεκτρονικού εμπορίου, οι παροχές των οποίων στους ευρωπαίους καταναλωτές υπόκεινται ήδη σε ΦΠΑ. Ωστόσο, η λύση που προτείνεται είναι καταδικασμένη να αποδειχθεί τεχνικά ανεφάρμοστη και εμπόδιο για την ανάπτυξη των δικτυακών συναλλαγών στην Ένωση, τη στιγμή ακριβώς που όλοι επιθυμούν αντίθετα την επέκτασή τους.
<P>
Ως εκ τούτου, από πολλές πλευρές εντός του Συμβουλίου, το οποίο αποφάσισε να κερδίσει χρόνο, υπογραμμίσθηκε ότι η πρόταση είναι αδύναμη και ελλειμματική και ότι πρόκειται να εγείρει πολυάριθμες αντιρρήσεις. Αναφέρω μόνο μερικές: τα μέτρα που υιοθετήθηκαν μοιάζουν ανεφάρμοστα χωρίς την ενεργό συνεργασία των άλλων χωρών και ιδιαίτερα των ΗΠΑ, που σήμερα είναι κάθε άλλο παρά διαθέσιμες. Τι συμβαίνει αν μια επιχείρηση της Ανατολικής Ευρώπης δεν φροντίζει να καταχωρηθεί στην Ευρώπη για σκοπούς ΦΠΑ; Σκέπτεται άραγε η Επιτροπή να μαυρίσει την ιστοθέση της ή να ασκήσει δίωξη στους χρήστες που συνεχίζουν να φορτώνουν αρχεία από ιστοθέσεις offshore; Το πλεονέκτημα θα το αποκτούσαν τελικά οι επιχειρήσεις, που με σχετική ευκολία και σχεδόν βέβαιη ατιμωρησία θα διέφευγαν από την υποχρέωση καταχώρησης.
<P>
Πώς μπορεί μια επιχείρηση που κάνει ηλεκτρονικό εμπόριο να είναι βέβαιη για τον τόπο κατοικίας που δηλώνουν οι πελάτες της; Αν ο ευρωπαϊκός κανόνας της υποχρέωσης καταχώρησης λαμβανόταν ως πρότυπο σε διεθνές επίπεδο για τη φορολόγηση του εμπορίου online, οι επιχειρήσεις που το ασκούν, συμπεριλαμβανομένων των ευρωπαϊκών, θα ήταν αναγκασμένες να καταχωρηθούν σε πολλές δεκάδες χώρες, με όλο και πιο παράλογες οικονομικές επιβαρύνσεις, ιδίως για τις μικρότερες επιχειρήσεις. Διαφορετικά θα μπορούσε, για παράδειγμα, οποιαδήποτε ηλεκτρονική ή άλλη παροχή να επιλέξει επίσης να φορολογηθεί ως υπηρεσία. Είναι, εξάλλου, ακατανόητος αυτός ο ζήλος για ασήμαντες φορολογικές εισφορές και εισπράξεις.
<P>
Η Επιτροπή θα έπρεπε μάλλον να προσπαθήσει να διαμορφωθεί, στο πλαίσιο του ΟΟΣΑ ή του ΠΟΕ, ένας κοινός και οριστικός ορισμός των κανόνων φορολόγησης του online εμπορίου. Για τους λόγους αυτούς θα ψηφίσουμε κατά της εν λόγω έκθεσης.

<SPEAKER ID=149 NAME="Titford">
Κύριε Πρόεδρε, στην πληθυνόμενη ομάδα των ευροσκεπτικιστών του Ηνωμένου Βασιλείου, ελάχιστα ζητήματα προκαλούν τόσο μεγάλο ενδιαφέρον όσο ο ΦΠΑ, που αποτελεί ένα από τα απτά παραδείγματα της παρέμβασης της Ευρωπαϊκής Ένωσης στα εγχώρια φορολογικά ζητήματα. Ο ίδιος ο φόρος ενσωματώνει πολλά από τα χαρακτηριστικά της Ευρωπαϊκής Ένωσης που την καθιστούν τόσο αντιπαθή στη χώρα μου: είναι περίπλοκος, γραφειοκρατικός, δύσκολος και δαπανηρός στη διαχείριση και, τουλάχιστον στο Ηνωμένο Βασίλειο, επιβάλλεται από ένα άτεγκτο και μη δημοφιλές σώμα επιθεωρητών.
<P>
Σχετικά με την έκθεση του Κοινοβουλίου, διαφωνώ απόλυτα με κάθε σχεδόν λέξη. Για παράδειγμα, δεν μπορώ να καταλάβω γιατί η εισαγωγή του ευρώ θα πρέπει να απαιτήσει τον περαιτέρω ή, ακόμα, τον οποιονδήποτε συντονισμό των συντελεστών ΦΠΑ. Δεν θεωρώ προτεραιότητα την εισαγωγή ενός κοινού συστήματος ΦΠΑ και δεν συμφωνώ ότι η εισαγωγή ενός κοινού συστήματος έχει καθυστερήσει σημαντικά. Ουσιαστικά, τίποτα δεν θα ικανοποιούσε περισσότερο εμένα, το κόμμα μου και το μεγαλύτερο μέρος των επιχειρηματιών στο Ηνωμένο Βασίλειο, από την πλήρη κατάργηση του ΦΠΑ. Θα προτιμούσαμε μια απλούστερη αντισταθμιστική εισφορά στα αγαθά λιανικής πώλησης. Επιπλέον, θα προτιμούσαμε να καθορίζουμε τους δικούς μας φόρους και απορρίπτουμε την ιδέα ενός κοινού φορολογικού συστήματος.
<P>
Επομένως, σχετικά με την πρόταση της Επιτροπής να παρατείνει το χρονοδιάγραμμα εισαγωγής της μεταρρύθμισης, μπορώ μόνο να εκφράσω την ουδετερότητά μου. Σχετικά όμως με τη μείωση του χρόνου αυτού, όπως πρότεινε η εισηγήτρια, πρέπει να εκφράσω την αντίθεσή μου.

<SPEAKER ID=150 LANGUAGE="DE" NAME="Ilgenfritz">
Κύριε Πρόεδρε, κυρίες και κύριοι, τα φορολογικά συστήματα της Ένωσης είναι αμέτρητα και χάνουν σε αποδοτικότητα. Επίσης, τα φορολογικά συστήματα είναι εν τω μεταξύ τόσο περίπλοκα, που ακόμα και οι ειδικοί δυσκολεύονται να τα διαχειριστούν. Υπάρχουν πάρα πολλοί και περίπλοκοι επιμέρους φόροι. Οι πολίτες αισθάνονται ότι το κράτος τούς σφίγγει το ζωνάρι, επειδή δεν είναι πλέον σε θέση να κατανοήσουν τις τρέχουσες φορολογικές επιβαρύνσεις, επειδή οι ειδικοί αντιμετωπίζουν ήδη τεράστιες δυσκολίες. Οι επιβαρύνσεις, τις οποίες οι πολίτες δεν καταλαβαίνουν πλέον, θεωρούνται αυτομάτως άδικες. Η αντίδραση σε αυτό είναι λογική, αρνούνται πλέον την καταβολή των φόρων.
<P>
Στην προκειμένη περίπτωση, δεν είναι δεδομένο ότι ο φορολογούμενος φοροδιαφεύγει απαραιτήτως. Πολύ συχνά μειώνεται η προσωπική του απόδοση, αλλά επίσης μεταφέρονται οι δραστηριότητές του στο εξωτερικό. Επομένως, ο στόχος μας δεν μπορεί να είναι, εάν λάβουμε απόφαση για νέους φόρους, τους λεγόμενους ευρωπαϊκούς φόρους, να συνεχίσουμε αυτό το αρνητικό εθνικό γαϊτανάκι. Πρέπει να μας γίνει σαφές, ότι η ετοιμότητα καταβολής φόρων των πολιτών μας πρόκειται να βελτιωθεί μόνο, εάν αξίζει πάλι τον κόπο να παράγει και να εργαστεί κανείς στην Ευρώπη.
<P>
Τα στοιχεία αναφοράς είναι εις γνώση μας: Με ένα ποσοστό συμμετοχής φόρων στο ΑΕΠ άνω του 45% προκαλούνται στην πλειονότητα των κρατών μελών μας δημοσιονομικά ελλείμματα. Τα αντίστοιχα στοιχεία αναφοράς των ΗΠΑ διαφέρουν. Με ένα ποσοστό συμμετοχής φόρων στο ΑΕΠ κάτω του 30%, οι ΗΠΑ δημιουργούν πλεονάσματα στον προϋπολογισμό που υπερβαίνουν τα 100 δισεκατομμύρια δολάρια. Επομένως, ο στόχος μας πρέπει να είναι η αποσαφήνιση και απλοποίηση των φορολογικών μας συστημάτων και η μη αύξηση των φορολογικών συντελεστών, αλλά η μείωσή τους. Ως εκ τούτου, πρέπει να απορριφθεί η φορολόγηση των καυσίμων των αεροσκαφών. Η 6η Οδηγία ΦΠΑ πρέπει να απλοποιηθεί, εφόσον χρειαστεί, ενώ θα έπρεπε να καθοριστεί ανώτατο όριο για τους φορολογικούς συντελεστές, αλλά έπ' ουδενί κάποιο κατώτατο όριο. Αυτό σημαίνει, ότι για την παροχή υπηρεσιών με ηλεκτρονικά μέσα πρέπει επίσης να είναι δυνατός ο μηδενικός φορολογικός συντελεστής.

<SPEAKER ID=151 NAME="Villiers">
Είμαι αντίθετη με το αίτημα της κ. Torres Marques για εναρμόνιση του ΦΠΑ, αλλά αυτό που θα ήθελα ουσιαστικά να σχολιάσω είναι η έκθεση Garcνa-Margallo για το ηλεκτρονικό εμπόριο. Ενώ επικροτώ τις ηρωικές προσπάθειες του κ. Garcνa-Margallo για τα καύσιμα των αεροσκαφών, φοβούμαι ότι δεν μπορώ να συμφωνήσω με την τοποθέτησή του για τον ΦΠΑ στο ηλεκτρονικό εμπόριο, διότι πιστεύω ότι η πρόταση της Επιτροπής στέλνει λάθος μήνυμα. Θα έπρεπε να αναζητούμε τρόπους για να ενισχύσουμε το ηλεκτρονικό εμπόριο και όχι νέους τρόπους για να το φορολογήσουμε. Το αφορολόγητο καθεστώς που ισχύει εκ των πραγμάτων σε μεγάλο μέρος του ηλεκτρονικού εμπορίου των ΗΠΑ φαίνεται ότι είχε τεράστιο αντίκτυπο στην ενίσχυση της νέας οικονομίας και της εκπληκτικής της επιτυχίας στις ΗΠΑ. Αυτός ο φόρος δεν μπορεί να επιβληθεί. Γιατί να δαπανούμε χρόνο και χρήματα και προσπάθειες για τη δημιουργία ενός φόρου που δεν μπορούμε να εισπράττουμε;
<P>
Την ημέρα ακριβώς που ένας καθωσπρέπει δικτυακός τόπος θα αρχίσει να επιβάλει ΦΠΑ, ένας λιγότερο καθωσπρέπει δικτυακός τόπος θα αρχίσει να πωλεί τα ίδια ακριβώς προϊόντα άνευ ΦΠΑ και εκεί θα πάνε οι πελάτες. Η πρόταση είναι μάλλον ασύμβατη με τη Συμφωνία της Οτάβα διότι προβλέπει διαφορετικούς συντελεστές για ίδια προϊόντα που πωλούνται με ηλεκτρονικά αλλά και μη ηλεκτρονικά μέσα, όπως για παράδειγμα τις εφημερίδες, οι οποίες θα έχουν μειωμένο συντελεστή στη φυσική τους μορφή εκτός επικοινωνίας. Οι ηλεκτρονικές επιχειρήσεις θα είναι σχεδόν αδύνατο να βρουν το καθεστώς ΦΠΑ των πελατών τους και αδύνατο να βρουν αν οι πελάτες τους έχουν έδρα στην ΕΕ, αν είναι επιχειρήσεις ή όχι. Και καθώς πλησιάζουμε όλο και περισσότερο στο ηλεκτρονικό χρήμα, ακόμα και η πολυτέλεια μιας διεύθυνσης τιμολόγησης για την πιστωτική κάρτα δεν θα είναι πλέον διαθέσιμη για τις ηλεκτρονικές επιχειρήσεις, στην προσπάθειά τους να εξακριβώσουν αν πρέπει να χρεώσουν ΦΠΑ σε έναν συγκεκριμένο πελάτη ή όχι.
<P>
Επί του παρόντος, το ποσό των εσόδων για το οποίο συζητούμε είναι πολύ μικρό. Δεν είναι ανάγκη να σπεύσουμε σ' αυτήν την νομοθεσία. Πρόκειται για το μέλλον της οικονομίας της Ευρώπης, για το μέλλον της ηλεκτρονικής της οικονομίας. Ας εκμεταλλευθούμε το χρόνο για να καταλήξουμε σε μια σωστή πρόταση. Απευθύνω έκκληση στην Επιτροπή να επανεξετάσει την πρόταση και να σκεφθεί έναν εναλλακτικό τρόπο. Η μακράν προτιμότερη επιλογή είναι η εφαρμογή του μηδενικού συντελεστή για τις ευρωπαϊκές ηλεκτρονικές επιχειρήσεις, έτσι ώστε να αντιμετωπίσουν με ίσους όρους τις αμερικανικές και τις άλλες επιχειρήσεις στον κόσμο.

<SPEAKER ID=152 LANGUAGE="FR" NAME="Goebbels">
Κύριε Πρόεδρε, η συζήτηση αυτή μου προσφέρει την ευκαιρία να τοποθετηθώ, προσωπικά, στο ζήτημα της φορολογίας.
<P>
Η απόφαση επιβολής φόρων και δασμών αποτελεί ένα από τα θεμέλια όλων των οργανωμένων κοινωνιών. Δεν υπάρχει κράτος χωρίς φόρους. Δεν είναι καθόλου παράξενο που η Σύνοδος Κορυφής της Νίκαιας διατήρησε την αρχή της ομοφωνίας για όλες τις αποφάσεις φορολογικού χαρακτήρα.
<P>
Η Σύνοδος Κορυφής του Εδιμβούργου είχε περιορίσει τις εισφορές στον κοινοτικό προϋπολογισμό στο 1,27% του ευρωπαϊκού ακαθάριστου εγχώριου προϊόντος. Ο προϋπολογισμός της Ένωσης για τον επόμενο χρόνο θα βρίσκεται πιο κοντά στο 1%, παρά στο ανώτατο αυτό όριο. Είναι λίγο, πολύ λίγο.
<P>
Όλα τα κράτη αναδιανέμουν τουλάχιστον το 30%, συχνά το 40% και πολλές φορές το 50% το εθνικού πλούτου που παρήγαγαν στη διάρκεια του έτους. Κανένας δεν μπορεί να ορίσει το βέλτιστο όριο των υποχρεωτικών εισφορών.
<P>
Οι φιλελεύθεροι μας λένε ότι χρειάζεται όσο το δυνατόν μικρότερη κρατική παρέμβαση. Ως παράδειγμα προβάλλονται οι Ηνωμένες Πολιτείες. Ο ομοσπονδιακός προϋπολογισμός αναδιανέμει το ένα τρίτο μόνον του αμερικανικού ΑΕγχΠ. Στην Ευρώπη, οι υποχρεωτικές εισφορές περιλαμβάνουν μεγάλες μεταβιβάσεις για τη χρηματοδότηση των συντάξεων και της υγειονομικής περίθαλψης. Στις Ηνωμένες Πολιτείες, η κοινωνική προστασία εναπόκειται αντιθέτως σε μεγάλο βαθμό στον ιδιωτικό τομέα. Έτσι, η περίθαλψη, απελευθερωμένη, στοιχίζει στους Αμερικανούς όσο το 14% του ΑΕγχΠ τους, ενώ στις ευρωπαϊκές χώρες το 8 έως 9%. Δεν θα έπρεπε να προσθέσουμε τα συγκεκριμένα κόστη της υγείας στις Ηνωμένες Πολιτείες αν θέλουμε να συγκρίνουμε τα επίπεδα φορολόγησης στις δύο πλευρές του Ατλαντικού;
<P>
Όπως και να ' χει, από την επισκόπηση αυτή διαπίστωσα ότι η αλληλεγγύη που οργανώνεται διαμέσου του αμερικανικού προϋπολογισμού είναι τριάντα φορές μεγαλύτερη από την αλληλεγγύη που οργανώνεται διαμέσου του κοινοτικού προϋπολογισμού. Χωρίς ευρεία κοινοτική αλληλεγγύη, η οποία μπορεί να υπάρξει μόνον σε ομοσπονδιακή βάση, πράγμα ελάχιστα πιθανό για το άμεσο μέλλον, τα κράτη της Ένωσης είναι αναγκασμένα να διατηρήσουν τον έλεγχο της φορολογίας τους.
<P>
Αναγνωρίζοντας την πραγματικότητα αυτή, η Ένωσή μας θα πρέπει, και θα μπορεί τουλάχιστον, να συντονίζει τη φορολογία στην Ευρώπη. Συντονισμός, εναρμόνιση, δεν σημαίνει ομοιομορφία. Ο φορολογικός ανταγωνισμός είναι προς όφελος των πολιτών και της οικονομίας. Οι Ηνωμένες Πολιτείες, η Ελβετική Συνομοσπονδία διαθέτουν μια εγχώρια αγορά, η οποία λειτουργεί με φορολογία που ποικίλλει σημαντικά στις διάφορες αμερικανικές πολιτείες και στα διάφορα ελβετικά καντόνια. Ο αμερικανικός local sales tax κυμαίνεται από το μηδέν ως το δέκα, παρ' όλο που η διαφορά μεταξύ γειτονικών πολιτειών δεν υπερβαίνει, γενικά, τις πέντε μονάδες. Πράγμα που αποδεικνύει περίτρανα ότι η Ευρώπη δεν χρειάζεται ενιαίο συντελεστή ΦΠΑ. Χρειάζεται έναν κατώτατο συντελεστή, ενδεχομένως και έναν ανώτατο συντελεστή, αλλά τα κράτη θα πρέπει να έχουν ένα περιθώριο ώστε να ασκεί το καθένα τη δική του μικροοικονομική πολιτική. Θα πρέπει ασφαλώς να αγωνιστούμε ενάντια σε κάθε αθέμιτο φορολογικό ανταγωνισμό, ειδικά σε επίπεδο φορολογίας των επιχειρήσεων.
<P>
Η ομάδα Primarolo επεξεργάστηκε ορισμένους απλούς κανόνες, οι οποίοι θα πρέπει να εφαρμοστούν. Θα πρέπει να καταπολεμήσουμε το ξέπλυμα του χρήματος, το οργανωμένο έγκλημα, την οργανωμένη φοροδιαφυγή. Κάτι που ήδη γίνεται, ασχέτως αν τα κράτη εφαρμόζουν το τραπεζικό απόρρητο.
<P>
Είμαι υπέρ των κοινών κανόνων λοιπόν, υπέρ των κατωτάτων ορίων φορολόγησης. Η φορολόγηση του εισοδήματος από αποταμίευση στην πηγή είναι αποδεκτή, αρκεί να είναι λογική και απαλλακτική. Πολλοί συμπολίτες μας είναι δυσαρεστημένοι με τη φορολόγηση της αποταμίευσης, επειδή έχουν την εντύπωση ότι φορολογούνται διπλά. Αυτός που δαπανά το εισόδημά του πληρώνει ΦΠΑ· αυτός που αποταμιεύει το προϊόν των εισοδημάτων του τα οποία έχουν ήδη φορολογηθεί θα πρέπει, με τη λογική του Εcofin, να πληρώνει φόρο στην πηγή και να καταβάλλει τον επιπλέον φόρο που προκύπτει μέσω της φορολογίας εισοδήματος.
<P>
Εύχομαι με όλη μου την ψυχή να υπάρξει μια ομοιόμορφη και απαλλακτική φορολόγηση στην πηγή, η οποία θα μπορούσε να διατίθεται ως άμεσος πόρος στον κοινοτικό προϋπολογισμό. Οι εθνικές συνεισφορές στον προϋπολογισμό της Ένωσης θα έπρεπε να μειωθούν αναλόγως. Ενεργώντας κατ' αυτόν τον τρόπο, η Ευρώπη μπορεί να αποφύγει το γραφειοκρατικό σύστημα ανταλλαγής πληροφοριών που επινοήθηκε στη Φέιρα. Το σύστημα αυτό ενέχει εξάλλου τον κίνδυνο να οδηγήσει σε καθολική επανεθνικοποίηση της ευρωπαϊκής φορολογίας, αφού κάθε κράτος θα μπορεί, το 2010, να ορίζει τον εθνικό φόρο του κατά βούληση. Τα λοιπά κράτη απλώς θα παρέχουν τις αναγκαίες πληροφορίες για την εθνική φορολόγηση.
<P>
Κατά τη γνώμη μου, η Φέιρα δεν αποτελεί πρόοδο, αλλά οπισθοδρόμηση στον τομέα του αναγκαίου φορολογικού συντονισμού στην Ευρώπη.

<SPEAKER ID=153 LANGUAGE="ES" NAME="Knφrr Borrΰs">
Κύριε Πρόεδρε, είναι πραγματικά συγκινητικό να ακούς προσποιητά αγγελικούς ισχυρισμούς υπέρ της προώθησης του ηλεκτρονικού εμπορίου, όμως εδώ το πρόβλημα που έχουμε είναι ένα πραγματικό ανταγωνιστικό μειονέκτημα για τις δικές μας ευρωπαϊκές επιχειρήσεις, και η διόρθωση της κατάστασης αυτής με την καθιέρωση ορισμένων συγκεκριμένων κανόνων του παιχνιδιού, κατά τρόπο ώστε οι υπηρεσίες παρεχόμενες με ηλεκτρονικά μέσα σε ιδιώτες στην Ευρωπαϊκή Ένωση να υποβάλλονται σε ΦΠΑ.
<P>
Επομένως, για να έχουν τις ίδιες φορολογικές υποχρεώσεις οι προμηθευτές υπηρεσιών εκτός της Ένωσης και οι εγχώριοι προμηθευτές υπηρεσιών στους καταναλωτές, θα πρέπει να υποβάλλονται σε ΦΠΑ σε ένα κράτος μέλος της επιλογής τους, και να εφαρμόζεται ο τύπος ΦΠΑ του κράτους που επιλέχτηκε στις επιχειρήσεις τους.
<P>
Στην Επιτροπή Οικονομικής Πολιτικής συζητήσαμε το θέμα και κάποιοι μίλησαν για φορολογική απαλλαγή για αυτό το είδος υπηρεσιών, υποστηρίζοντας ότι με τον τρόπο αυτό θα περιοριστεί το ανταγωνιστικό μειονέκτημα. Προσωπικά, πιστεύω ότι αυτό το επιχείρημα είναι απατηλό. Είναι ένα ακατάλληλο επιχείρημα και δε συνάδει με την ευρωπαϊκή νομοθεσία· επιπλέον δημιουργεί ανισότητα συγκριτικά με τις υπηρεσίες που παρέχονται από άλλα μέσα. Επιπλέον, δεν αληθεύει ότι οι ΗΠΑ εισήγαγαν ένα μορατόριουμ στη φορολογία των ηλεκτρονικών υπηρεσιών.
<P>
Στηρίζουμε, ωστόσο, την πρόταση της Επιτροπής στο σύνολό της και την έξοχη εργασία του κ. Garcνa-Margallo y Marfil. Προσωπικά προτείνω μια τροπολογία για την εναρμόνιση των ειδών ΦΠΑ, με σκοπό να διορθωθούν οι επιπτώσεις του αθέμιτου ανταγωνισμού που οφείλονται στη δυνατότητα επιλογής που έχουν οι προμηθευτές εκτός Ένωσης, τη στιγμή της εγγραφής, δεδομένου ότι έχουν ευρύτητα επιλογών -μεταξύ 15 και 25%- για το είδος του ΦΠΑ, ενώ οι εγχώριοι προμηθευτές δεν μπορούν να επιλέξουν.
<P>
Καταλαβαίνω, ωστόσο, ότι βρέθηκε μια καλύτερη λύση για να αποζημιώσουμε τα κράτη μέλη για τις απώλειες από εισαγωγές λόγω ΦΠΑ, απώλειες που οφείλονται στα διαφορετικά είδη που υπάρχουν, λύση την οποία θεωρώ ικανοποιητική.
<P>
Η Ομάδα που εκπροσωπώ σε αυτή τη Συνέλευση προβάλλει αντίρρηση και πιστεύει ότι θα πρέπει να διορθωθεί το γεγονός ότι, ενώ οι εφημερίδες υπόκεινται συνήθως σε μειωμένα είδη ΦΠΑ, η μείωση αυτή δεν εφαρμόζεται όταν πρόκειται για εφημερίδες από ηλεκτρονικά μέσα.

<SPEAKER ID=154 LANGUAGE="DE" NAME="Sommer">
Κύριε Πρόεδρε, η φορολογία των καυσίμων των αεροσκαφών έχει ασφαλώς καθυστερήσει. Στην πραγματικότητα, δεν δικαιολογείται όλα τα άλλα καύσιμα να έχουν υψηλό δείκτη φορολογίας, η κηροζίνη ωστόσο όχι, μολονότι κυρίως η εναέρια κυκλοφορία παρουσιάζει ισχυρή ανοδική πορεία, είτε πρόκειται για τη μεταφορά φορτίων είτε για τη μεταφορά επιβατών. Σχετικό με αυτά είναι επίσης και τα διαρκώς αυξανόμενα επίπεδα εκπομπών των αεριών θερμοκηπίου και του θορύβου. Η φορολογία των καυσίμων επιτυγχάνει περισσότερους στόχους. Αφενός μεν οι φόροι αυτοί χρησιμεύουν φυσικά, όπως όλοι οι φόροι, για τη χρηματοδότηση των κρατικών προϋπολογισμών. Αφετέρου όμως αποσκοπούν στη μείωση της κατανάλωσης καυσίμου, δηλαδή της κατανάλωσης υδρογονανθράκων, καθώς στη μείωση της παραγωγής αερίων θερμοκηπίου.
<P>
Οι εν λόγω φόροι αποτελούν επομένως πρόκληση για τη βιομηχανία, για να παράγει οχήματα με χαμηλή κατανάλωση καυσίμου. Αυτό ακριβώς ευχόμαστε και για τα αεροπλάνα! Γιατί λοιπόν δεν θα έπρεπε τα καύσιμα των αεροσκαφών το αργότερο σήμερα να φορολογηθούν; Στην περίπτωση αυτή πρόκειται τελικά για τον τερματισμό μιας άνισης μεταχείρισης των διαφόρων μέσων μεταφοράς. Εντούτοις, η κατάσταση δεν είναι και τόσο απλή. Η εναέρια κυκλοφορία διανύει μεγαλύτερες αποστάσεις από κάθε άλλο μέσο μεταφοράς. Αλλά κυρίως διανύει σύνορα και μάλιστα σύνορα της Ευρωπαϊκής Ένωσης. Ήδη τώρα, τα αεροδρόμια εντός της ΕΕ, ακόμη και χωρίς να φορολογείται η κηροζίνη, βρίσκονται σε έντονο ανταγωνισμό μεταξύ τους. Τούτο οφείλεται κυρίως στις διαφορετικές ρυθμίσεις νυχτερινής πτήσης που έχουν καθοριστεί σε περιφερειακό επίπεδο, από τις οποίες πλήττεται ιδιαίτερα η εναέρια κυκλοφορία. Μόνο και μόνο εξ αυτού του λόγου, η πίεση των τιμών στις αεροπορικές εταιρείες είναι τεράστια. Εάν τώρα πρόκειται να επιβάλλουμε φόρους στα καύσιμα των αεροσκαφών στην Ευρώπη ξεχωριστά, οι ευρωπαϊκές επιχειρήσεις δεν θα ήταν πλέον σε θέση να ανταγωνιστούν τις ξένες αεροπορικές εταιρείες. Θα καταστρέφαμε από μόνοι μας την ευρωπαϊκή αγορά. Ως εκ τούτου, η φορολόγηση της κηροζίνης μπορεί να υπάρξει μόνο κατόπιν διεθνούς συμφωνίας, ούτως ώστε να διασφαλιστεί η ισότητα των όρων ανταγωνισμού. Προς αυτή την κατεύθυνση πρέπει να εργαστεί η Ευρώπη, μολονότι θα είναι ένας δύσκολος και μακρύς δρόμος. Μέχρι να φτάσει αυτή η ώρα, υπάρχουν και άλλες δυνατότητες ρύθμισης, π.χ. τα τέλη επί των εκπομπών απογείωσης και προσγείωσης σε όλα τα ευρωπαϊκά αεροδρόμια θα ήταν μια τέτοια δυνατότητα. Από το μέτρο αυτό θα πλήττονταν εξίσου όλες οι αεροπορικές εταιρείες, ευρωπαϊκές και μη. Θα ήταν ουδέτερο για τον ανταγωνισμό.

<SPEAKER ID=155 NAME="Skinner">
Κύριε Πρόεδρε, θα ήθελα να ευχαριστήσω τον εισηγητή για την ταχύτητα με την οποία εκπόνησε την εν λόγω έκθεση σχετικά με τον ΦΠΑ και το ηλεκτρονικό εμπόριο. Νομίζω ότι τα σχόλια που άκουσα στη σημερινή συζήτηση, σχεδόν υπαινίσσονταν ότι δεν χρειαζόμαστε μια τέτοιου είδους έκθεση, αλλά φυσικά και τη χρειαζόμαστε. Μας είναι πάντοτε δελεαστικό να κάνουμε σύγκριση με τις ΗΠΑ και να λέμε ότι, αφού εκείνοι δεν μπορούν να βρουν μια ικανοποιητική λύση, ούτε εμείς θα μπορούμε. Ωστόσο, είναι γεγονός ότι ο ΦΠΑ επί των αγαθών και των υπηρεσιών εφαρμόζεται σε ολόκληρη την Ευρωπαϊκή Ένωση. Είναι ένας φόρος που ήδη υπήρχε. Δεν είναι ένας καινούργιος φόρος και θα πρέπει να εφαρμοστεί. Θα πρέπει να εφαρμοστεί και στο Διαδίκτυο. Διαφορετικά, τι θα συμβεί; Βέβαια, το θέμα του αθέμιτου ανταγωνισμού έχει ήδη αναφερθεί. Γιατί ο κλάδος του λιανικού εμπορίου θα πρέπει να υποστεί τόσο βαρύ πλήγμα και να υποφέρει για να αναπτυχθεί μια άλλη βιομηχανία; Αν βέβαια μπορεί να υποστεί ένα τέτοιο πλήγμα από αυτά που προτείνει η πρόταση, πράγμα για το οποίο αμφιβάλλω.
<P>
Επίσης, η εν λόγω πρόταση συμφωνεί, κατά την προσωπική μου άποψη, με τις αρχές που συμφωνήθηκαν στο Ecofin, οι οποίες με τη σειρά τους συμφωνούν με τις αρχές που εγκρίθηκαν στη διάσκεψη του ΟΟΣΑ στην Οτάβα. Η πηγή στην οποία θα πρέπει να εισπράττεται ο φόρος είναι ένα πρόβλημα, και η συζήτηση περί του αριθμού των χωρών που θα έχουν το δικαίωμα να εγγράφουν εταιρείες, θα είναι κατά την άποψή μου επαχθής και θα προκαλέσει, ασφαλώς, την προσφυγή των ΗΠΑ στον ΠΟΕ. Αλλά δεν πιστεύω ότι ο ΦΠΑ θα συντρίψει το ηλεκτρονικό εμπόριο σαν ένας κακός γίγαντας που εμφανίζεται ξαφνικά. Νομίζω ότι το πραγματικό πρόβλημα είναι ότι ο κλάδος του λιανικού εμπορίου στην ΕΕ θα συνεχίσει να υφίσταται τα μειονεκτήματα που υφίσταται τώρα.
<P>
Ορισμένα από τα σχόλια που ακούγονται σήμερα στην αίθουσα είναι διασκεδαστικά, αλλά είναι σαφώς εξίσου διασκεδαστικό να θυμηθούμε ότι το είδος μιας κοινωνίας χωρίς μετρητά, με την οποία ίσως έχουν σχέση οι όμοιοι των Trotters Independent Trading Company στο Ηνωμένο Βασίλειο, είναι το είδος της κοινωνίας που υποστηρίζουν ορισμένοι από το άλλο άκρο της αίθουσας. Μήπως τελικά καταλήξουμε σ' αυτήν την κοινωνία χωρίς μετρητά, όπου οι καουμπόηδες του ηλεκτρονικού εμπορίου θα μπορούν να κάνουν ό,τι θέλουν; Δεν το νομίζω. Δεν είναι αυτός ο τρόπος με τον οποίο θέλουμε να οργανώσουμε την κοινωνία, και γι' αυτό πιστεύω ότι αυτή η πρόταση είναι εξαιρετική.

<SPEAKER ID=156 NAME="Lucas">
Κύριε Πρόεδρε, θα ήθελα να χαιρετήσω θερμά την έκθεση για τη φορολόγηση των καυσίμων των αεροσκαφών, διότι αντιμετωπίζει κατά μέτωπο το γεγονός ότι η αεροπορία είναι η ταχύτερα αναπτυσσόμενη πηγή εκπομπών αερίων του θερμοκηπίου και το γεγονός ότι, η τωρινή εξαίρεση της αεροπορίας από τη φορολόγηση των καυσίμων, αντί να αποθαρρύνει τις εν λόγω εκπομπές, τελικά προωθεί και ενθαρρύνει τεχνητά τον αεροπορικό τομέα και την περιβαλλοντική ζημία που έρχεται ως επακόλουθο.
<P>
Χαιρετίζω ιδιαίτερα το γεγονός ότι η έκθεση ενισχύει ένα από τα βασικά επιχειρήματα που είχα αναφέρει στην έκθεσή μου εξ ονόματος της Επιτροπής Μεταφορών, η οποία ψηφίστηκε πριν από λίγους μήνες από αυτό το Κοινοβούλιο, και συγκεκριμένα το εξής: εφόσον, από πολιτικής απόψεως, είναι αναμφίβολα δύσκολο να επιτύχουμε μια διεθνή συμφωνία για έναν αεροπορικό φόρο, τουλάχιστον βραχυπρόθεσμα, θα πρέπει να εξετάσουμε εναλλακτικά μέσα επίτευξης του ίδιου αποτελέσματος, συμπεριλαμβανομένης μιας χρέωσης των εκπομπών. Μια τέτοια χρέωση θα μπορούσε να επιβληθεί σε όλες τις πτήσεις που εισέρχονται ή εξέρχονται από τα κοινοτικά αεροδρόμια, σε όλους τους αερομεταφορείς, και έχουν γίνει πολλές έρευνες για να καταδειχθεί ότι τούτο δεν θα έχει αρνητικά αποτελέσματα στον ανταγωνισμό. Θα μπορούσε να συμφωνηθεί πολύ γρήγορα χωρίς να απαιτείται διεθνής συναίνεση, και θα μπορούσε να συμβάλει στην επίτευξη σημαντικής προόδου για την εσωτερίκευση του περιβαλλοντικού κόστους.
<P>
Είναι σαφέστατα σημαντικό να έχουμε μια εξέλιξη σ' αυτό το ζήτημα γρήγορα. Οι εκτιμήσεις σχετικά με τη συνολική ανάπτυξη της αεροπορίας είναι τρομακτικές. Τα επίσημα στοιχεία προβλέπουν διπλασιασμό του αριθμού των επιβατών σε δεκαπέντε ή είκοσι μόνο χρόνια. Μόνο για το Ηνωμένο Βασίλειο αυτό θα σήμαινε ότι, προκειμένου να ανταποκριθούμε σ' αυτήν την κλίμακα ζήτησης, θα χρειαζόμαστε τέσσερα επιπλέον νέα αεροδρόμια Heathrow ή οκτώ επιπλέον νέα αεροδρόμια Gatwick. Αυτό θα ήταν ασφαλώς απαράδεκτο, τόσο από πολιτικής όσο και από περιβαλλοντικής απόψεως.
<P>
Συνεπώς, αντί να προσπαθούμε να ανταποκριθούμε στην προβλεπόμενη ζήτηση, πρέπει να προσπαθήσουμε να ελέγξουμε και να περιορίσουμε αυτή τη ζήτηση, διασφαλίζοντας ότι η τιμή της αεροπορίας αντικατοπτρίζει με μεγαλύτερη ακρίβεια το περιβαλλοντικό της κόστος. Όταν τα αεροπορικά εισιτήρια είναι 42% φθηνότερα απ' όσο ήταν προ δεκαετίας, είναι σαφές ότι δίδονται λανθασμένα μηνύματα σχετικά με τις τιμές. Δεν έχει κανένα απολύτως νόημα να μπορώ να ταξιδεύω από το Λονδίνο στις Βρυξέλλες με επιστροφή μόνο με 89 στερλίνες, με την Virgin Airways για παράδειγμα, ενώ όταν χρησιμοποιώ το Eurostar, το οποίο παράγει πολύ λιγότερα αέρια θερμοκηπίου και είναι ένας πολύ πιο ευχάριστος τρόπος να ταξιδεύει κανείς, πρέπει να πληρώσω το αντίτιμο των 250 περίπου στερλινών για ένα παρόμοιο ταξίδι.
<P>
Εν κατακλείδι λοιπόν, η δράση στον εν λόγω τομέα έχει καθυστερήσει και, αν δεν κάνουμε κάτι γι' αυτό πολύ γρήγορα, τότε οι προσπάθειές μας να περιορίσουμε τις συνέπειες των κλιματικών αλλαγών θα συναντήσουν εμπόδια.

<SPEAKER ID=157 NAME="Foster">
Κύριε Πρόεδρε, θα ήθελα σήμερα το απόγευμα να εκφράσω τις ανησυχίες μου σχετικά με την προτεινόμενη φορολόγηση των καυσίμων των αεροσκαφών. Ενώ αναγνωρίζεται στην έκθεση αυτή ότι ένας φόρος επί της κηροζίνης δεν μπορεί να επιβληθεί διεθνώς λόγω της εξαίρεσης στη Σύμβαση του Σικάγου, ωστόσο η εισαγωγή ενός τέτοιου φόρου, ενδοκοινοτικά ή διμερώς, θα προκαλούσε σοβαρή ζημία στο Ηνωμένο Βασίλειο και σε ολόκληρη την ευρωπαϊκή αεροπορική βιομηχανία. Δεν θα αυξάνονταν μόνο δραματικά τα αεροπορικά μας εισιτήρια - ίσως κατά 80 στερλίνες ανά εισιτήριο, απειλώντας έτσι την ίδια την ύπαρξη των μικρότερων αερομεταφορέων - αλλά η ζημία θα έπληττε επίσης την αεροναυπηγική βιομηχανία, τον τουρισμό, τις επιχειρήσεις και, φυσικά, τους μεταφορείς εμπορευμάτων - επί του παρόντος το ένα τρίτο των εμπορευματικών μεταφορών παγκοσμίως γίνεται αεροπορικώς.
<P>
Δεν αληθεύει ότι η αεροπορία δεν αναλαμβάνει το κόστος της. Στην ουσία, η βιομηχανία καταβάλλει το 100% των δαπανών υποδομής της μέσω του ελέγχου της εναέριας κυκλοφορίας και των αεροπορικών τελών, που ανέρχονταν σε 4 δισεκατομμύρια δολάρια το 1998 - σε αντίθεση με άλλους τρόπους μεταφοράς, όπως τις οδικές και τις σιδηροδρομικές μεταφορές, που εξακολουθούν να δέχονται μεγάλες επιδοτήσεις. Αυτά τα γεγονότα πρέπει να αναγνωριστούν. Επιπλέον, η επιβολή αυτού του φόρου θα είχε μικρό όφελος για το περιβάλλον, όπως απέδειξε η εισαγωγή του τελωνειακού δασμού για τους αεροπορικούς επιβάτες στο Ηνωμένο Βασίλειο. Η αεροπορία ευθύνεται ουσιαστικά για το 2,5% των εκπομπών CO2 παγκοσμίως. Αλλες προσεγγίσεις, όπως η εμπορία και ο συμψηφισμός, θα μπορούσαν να είναι περισσότερο φιλικές προς το περιβάλλον και με καλύτερη σχέση κόστους-αποτελεσματικότητας.
<P>
Τέλος, τέτοια μέτρα θα κατέστρεφαν την ανταγωνιστικότητα της ευρωπαϊκής βιομηχανίας έναντι του υπόλοιπου κόσμου και επίσης θα προκαλούσαν τη μαζική απώλεια θέσεων εργασίας. Γι' αυτό, εγώ τουλάχιστον θα συνεχίσω να υπερασπίζομαι μια βιομηχανία που συχνά απομονώνεται ως ο μεγάλος κακός λύκος. Αυτή η έκθεση είναι ένα άσχημο κατασκεύασμα της Επιτροπής και αυτού του Κοινοβουλίου. Το κοινό εν γένει αξίζει κάτι καλύτερο.

<SPEAKER ID=158 LANGUAGE="FR" NAME="Berθs">
Κύριε Πρόεδρε, η συζήτηση αυτή φέρνει ξανά στην επιφάνεια παλιούς δαίμονες. Ορισμένοι είναι αντίθετοι σε κάθε είδους φορολόγηση, συμπεριλαμβανομένης και της φορολόγησης του ηλεκτρονικού εμπορίου. Αλλοι, αντί να προσπαθήσουν να λύσουν ένα πρόβλημα σε ευρωπαϊκό επίπεδο, θεωρούν ότι είναι καλύτερα πάντα να το παραπέμπουν σε άλλα όργανα, ώστε να παραμένει ανεπίλυτο. Αναφέρομαι κυρίως στην παρέμβαση του κ. Dell'Alba. Αλλοι πάλι, όπως ο κ. Titford, υπερασπίζονται με σθένος το εθνικό τους συμφέρον, προτιμώντας το φορολογικό ανταγωνισμό από τον ευρωπαϊκό συντονισμό. Δεν συγκαταλέγομαι μεταξύ αυτών. Θεωρώ, όπως και ο κ. Skinner, ότι οι προτάσεις του εισηγητή, του κ. Garcνa-Margallo y Marfil, σχετικά με την εφαρμογή του ΦΠΑ στο ηλεκτρονικό εμπόριο, είναι ορθές. Για την ακρίβεια, θεωρούμε ότι η τεχνολογική εξέλιξη μας υποχρεώνει να επανεξετάσουμε το φορολογικό μας σύστημα.
<P>
Η παρούσα κατάσταση είναι δυσμενής. Συγκεκριμένα, σήμερα, όταν ένας Γάλλος αγοράζει ένα πρόγραμμα λογισμικού από μια αμερικανική εταιρεία, απαλλάσσεται του ΦΠΑ, ενώ όταν ένας Αμερικανός κάνει μια παρόμοια αγορά από μια γαλλική εταιρεία φορολογείται με τον ισχύοντα στη Γαλλία συντελεστή. Η αμερικανική εταιρεία έχει, όπως διαπιστώνω, διπλό όφελος σε επίπεδο ανταγωνισμού. Δεν είμαι καθόλου βέβαιος ότι αυτός είναι ο καλύτερος τρόπος για να υποστηρίξουμε τη δική μας βιομηχανία ηλεκτρονικού εμπορίου. Απ' ότι φαίνεται, όμως, έχουν υψωθεί πολλές φωνές, και στην αίθουσα αυτή, για να προασπίσουν την εν λόγω βιομηχανία.
<P>
Δεν θεωρούμε αποδεκτή τη στρέβλωση του ανταγωνισμού μεταξύ κρατών μελών και τρίτων κρατών. Οι προτάσεις της Επιτροπής μας επιτρέπουν να προχωρήσουμε προς ένα μεγαλύτερο συντονισμό και κινούνται στη σωστή κατεύθυνση. Στη συνέχεια, ακούμε και το επιχείρημα ότι ένας τομέας θα πρέπει να απαλλάσσεται της φορολογίας, με το αιτιολογικό ότι βρίσκεται σε πλήρη ανάπτυξη. Δεν συμφωνώ με τη συγκεκριμένη άποψη. Τέλος, συζητήσαμε για τις προτάσεις που υπέβαλε η γαλλική Προεδρία για επιβολή φορολογίας στον τόπο κατανάλωσης, με υποχρέωση των παρεχόντων υπηρεσίες να είναι εγγεγραμμένοι σε όλα τα κράτη μέλη. Η πρόταση του εισηγητή μας συγκλίνει με τις προτάσεις της Επιτροπής, όσον αφορά τη μία και μοναδική εγγραφή σε ένα κράτος μέλος. Αν αυτό μπορεί να αποτελέσει τη βάση ενός συμβιβασμού, θα προκύψει προφανώς ένας καλός συμβιβασμός, αρκεί να μην επανεισαχθεί δια αυτής της οδού κάποια στρέβλωση του ανταγωνισμού, λόγω των διαφορετικών συντελεστών ΦΠΑ που εφαρμόζουν τα διάφορα κράτη μέλη μας. Ο μηχανισμός εξίσωσης που προτείνει ο εισηγητής μας κατατείνει σε αυτό. Αυτός είναι ο λόγος για τον οποίο, μαζί με τα υπόλοιπα μέλη της ομάδας μου, θα τον υποστηρίξω.

<SPEAKER ID=159 LANGUAGE="DE" NAME="Liese">
Κύριε Πρόεδρε, θα ήθελα να ευχαριστήσω τον εισηγητή, κύριο Garcνa-Margallo y Marfil, για την εργασία του. Θα ήθελα να διατυπώσω την άποψή μου μόνο σχετικά με τη φορολογία των καυσίμων των αεροσκαφών. Παράλληλα με την εκδήλωση αυτή συζητάμε το θέμα αυτό με το Γενικό Διευθυντή Currie σχετικά με το αποτέλεσμα των διαπραγματεύσεων στη Χάγη. Στο πλαίσιο αυτό πρέπει να επισημανθεί, ότι υπάρχει όντως πρόβλημα με τις εκπομπές από την εναέρια κυκλοφορία, ακόμα και εάν ποσοστιαία δεν κυμαίνονται σε υψηλά επίπεδα, αλλά αυξάνονται όλο και περισσότερο, και εξ αυτού του λόγου δεν θα έπρεπε να υποτιμάται ως πρόβλημα.
<P>
Πρέπει επίσης να συμφωνήσουμε, επειδή υπάρχουν πολύ διαφορετικές απόψεις στο Σώμα σχετικά με τη μέθοδο που επιθυμούμε να εφαρμόσουμε για να αντιμετωπίσουμε το πρόβλημα αυτό. Υπάρχει, νομίζω, συναίνεση ως προς το ότι είναι εξαιρετικά δύσκολο να εξευρεθεί λύση σε παγκόσμιο επίπεδο, αλλά αυτό θα ήταν το ευκταίο, εάν βρίσκαμε λύση σε παγκόσμιο επίπεδο. Σήμερα υπάρχουν ορισμένοι - σε αυτούς συγκαταλέγεται η πλειοψηφία της επιτροπής - οι οποίοι δηλώνουν ότι θέλουν έναν ευρωπαϊκό φόρο, και στο θέμα αυτό ο εισηγητής δικαίως ισχυρίζεται, ότι με αυτό μπορούμε μόνο να συγκεντρώσουμε ένα μικρό, εξαιρετικά μικρό μερίδιο, ενώ ταυτόχρονα θα προκληθεί μεγάλο πρόβλημα κυρίως για τη βιομηχανία. Νομίζω λοιπόν ότι υπάρχουν σοβαροί λόγοι που οδηγούν στο να δει κανείς τη λύση αυτή με σκεπτικισμό, μολονότι υπάρχουν διαφορετικές απόψεις εντός της Ομάδας του Ευρωπαϊκού Λαϊκού Κόμματος. Γνωρίζω από το κόμμα στην πατρίδα μου, ότι θα τασσόταν κατά βάση υπέρ ενός ευρωπαϊκού φόρου, αλλά νομίζω ότι ήρθε ο καιρός να προσεγγίσουμε ο ένας τον άλλο και να προσπαθήσουμε να επιτύχουμε το καλύτερο δυνατό αποτέλεσμα για το περιβάλλον με τη μικρότερη δυνατή στρέβλωση του ανταγωνισμού για την ευρωπαϊκή βιομηχανία.
<P>
Στην προκειμένη περίπτωση, θα όφειλε κανείς να εξετάσει πράγματι την πρόταση επιβολής τελών επί των εκπομπών απογείωσης και προσγείωσης, επειδή με τον τρόπο αυτό θα καθίστατο εφικτή η φορολόγηση και των αμερικανικών και ιαπωνικών αεροπλάνων, τα οποία προσγειώνονται στο Αμστερνταμ, το Λονδίνο, το Παρίσι ή τη Φρανκφούρτη, επιτυγχάνοντας έτσι καλύτερο αποτέλεσμα για το περιβάλλον και μικρότερη στρέβλωση του ανταγωνισμού για την ευρωπαϊκή βιομηχανία. Ενδέχεται να υπάρξουν προβλήματα με τον ΠΟΕ, αλλά θεωρώ ότι η Επιτροπή καλείται, στις διαπραγματεύσεις του ΠΟΕ, να εξεύρει λύση που θα είναι συμβατή με τον ΠΟΕ και θα μπορεί ίσως να επιβληθεί στους εταίρους.

<SPEAKER ID=160 LANGUAGE="EN" NAME="Tannock">
Κύριε Πρόεδρε, θεωρώ εντελώς ακατάλληλη την ιδέα μιας μονομερούς καθιέρωσης φορολογίας των καυσίμων των αεροσκαφών, δεδομένου ότι σε διεθνές επίπεδο δεσμευόμαστε ακόμη από την Σύμβαση του Σικάγου, η οποία εξαιρεί διεθνώς την κηροζίνη από τη φορολόγηση. Οι ευρωπαϊκοί αερομεταφορείς θα μειονεκτούν σε σύγκριση με τους αερομεταφορείς τρίτων χωρών, γεγονός που θα οδηγήσει στη στρέβλωση της διάρθρωσης των ενδοκοινοτικών ναύλων έναντι των διηπειρωτικών.
<P>
Δεδομένου ότι η αύξηση της εναέριας κυκλοφορίας και τα περιβαλλοντικά προβλήματα της αύξησης της θερμοκρασίας του πλανήτη είναι σοβαρά και σημαντικά ζητήματα, πιστεύω ότι μια αντιμετώπιση σε διεθνές επίπεδο θα ήταν πολύ πιο αποτελεσματική. Εστιάζοντας υπερβολικά την προσοχή μας μόνο στις δραστηριότητες που λαμβάνουν χώρα μέσα στην Ευρωπαϊκή Ένωση, διακινδυνεύουμε να πλήξουμε την βιομηχανία μας χωρίς να επιτύχουμε την απολύτως αναγκαία πρόοδο στην μείωση των εκπομπών αερίων.
<P>
Το ίδιο ακριβώς πρόβλημα της προσπάθειας επιβολής μιας περιφερειακής λύσης σ' ένα παγκόσμιο θέμα εγείρεται με το δύσκολο ζήτημα του ΦΠΑ για τις ψηφιακές ηλεκτρονικές υπηρεσίες. Η επιβολή ΦΠΑ στους παρόχους υπηρεσιών από τρίτες χώρες, ως επί το πλείστον Αμερικανούς, δεν είναι μόνο δύσκολη, αλλά, στην περίπτωση των εφημερίδων και των βιβλίων, θα προκαλέσει ασυνέπειες μεταξύ των ίδιων προϊόντων όταν πωλούνται στο Διαδίκτυο σε αντιπαραβολή με ένα κατάστημα. Δεν είναι επίσης από τη φύση της ούτε εφικτή ούτε προσοδοφόρα, παρά μόνο αν ρυθμιστεί διεθνώς, διότι οι εξυπηρετητές θα επέλεγαν αναμφίβολα να εγκατασταθούν εκτός της δικαιοδοσίας της ΕΕ. Το σχέδιο αυτό θα βλάψει την ανάπτυξη των ΜΜΕ, τόσο εντός όσο και εκτός της Ένωσης, ιδιαίτερα ενόψει της προτεινόμενης μείωσης του ορίου φοροαπαλλαγής στο απαγορευτικά χαμηλό επίπεδο των 40 000 ευρώ ετήσιου κύκλου εργασιών. Προσωπικά υποστηρίζω μηδενικό συντελεστή ΦΠΑ για όλες τις παρεχόμενες με ηλεκτρονικά μέσα υπηρεσίες, μέχρι να επιτευχθεί επιτέλους μια διεθνής συμφωνία.
<P>
Τέλος, η έκθεση Torres Marques για την εφαρμογή ενός ελάχιστου βασικού συντελεστή ΦΠΑ αποτελεί μια ύπουλη φορολογική εναρμόνιση και απειλεί τους μηδενικούς συντελεστές του Ηνωμένου Βασιλείου στα παιδικά ρούχα, τα τρόφιμα και τις εφημερίδες. Ως βρετανός Συντηρητικός, δεν μπορώ παρά να εκφράσω την λύπη μου για τους υψηλούς έμμεσους φορολογικούς συντελεστές σε όλη την Ευρωπαϊκή Ένωση και ελπίζω ότι προωθώντας τον φορολογικό ανταγωνισμό μπορεί να ασκήσουμε πίεση στην κυβέρνηση των Εργατικών να τους μειώσει και στο Ηνωμένο Βασίλειο.

<SPEAKER ID=161 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρίες και κύριοι, ο κ. Goebbels έθιξε τη συμφωνία της Φέιρα, και μάλιστα με κριτικό πνεύμα. Εγώ με τη σειρά μου δεν μπορώ να ενστερνιστώ το πνεύμα ευφορίας και τις επιδοκιμασίες που εκδηλώθηκαν σε πολλούς τομείς. Θα ήθελα να θίξω μόνο δύο σημεία.
<P>
Καταρχάς, εμείς στην Αυστρία έχουμε πολύ καλές εμπειρίες με την τελική φορολόγηση όσον αφορά το φόρο εισοδήματος κινητών αξιών. Ο εν λόγω φόρος δημιουργεί νομική ασφάλεια σε κάθε αποταμιευτή και πολίτη. Ωστόσο, αυτή μου φαίνεται μια λύση, η οποία δεν οδηγεί σε εκροή κεφαλαίων από την Ευρώπη, και είναι δυνατή μόνο στην περιοχή του ΟΟΣΑ και όχι επιλεκτικά με μεμονωμένες διαπραγματεύσεις.
<P>
Κατά δεύτερον, θα ήθελα εν συντομία να αναφερθώ στις προτάσεις που σχετίζονται με τις ηλεκτρονικά παρεχόμενες υπηρεσίες, οι οποίες αφορούν κυρίως τις υπηρεσίες που προκύπτουν από το Διαδίκτυο καθώς και τις υπηρεσίες ραδιοφωνίας και τηλεόρασης. Είμαι της γνώμης ότι πρέπει να αναγνωρίσουμε στο σημείο αυτό ότι δεν πρόκειται να προκληθεί κάποιο ανταγωνιστικό μειονέκτημα εντός της Ευρώπης. Ανεξάρτητα όμως από αυτήν την καταρχάς θετική αντιμετώπιση θα ήθελα να δηλώσω, ότι η πρόταση της Επιτροπής προφανώς είναι πρόωρη και εν μέρει δεν έχει ακόμα ωριμάσει, εάν λάβει κανείς υπόψη του τα θέματα που εξακολουθούν να είναι ακόμα ανοικτά.
<P>
Εξάλλου, η δυνατότητα εφαρμογής του παρόντος κειμένου είναι εξαιρετικά αμφίβολη. Θα μου φαινόταν πολύ λογικότερο να υιοθετηθεί η ρύθμιση ΦΠΑ σε επίπεδο ΟΟΣΑ, ακόμα και εάν επρόκειτο να επιτευχθεί πιθανόν μόνο ένας βασικός κώδικας συμπεριφοράς.
<P>
Τρίτον: Η ΕΕ δεν θα πρέπει να νομοθετεί εσπευσμένα αλλά θα πρέπει να πράξει το παν, ούτως ώστε να ενδυναμώσει το ηλεκτρονικό εμπόριο και να μη το αποδυναμώνει.

<SPEAKER ID=162 LANGUAGE="FI" NAME="Kauppi">
Κύριε Πρόεδρε, κύριε Επίτροπε Bolkestein, έχει αναμφισβήτητα κεφαλαιώδη σημασία για το μέλλον της Ευρώπης το να βρίσκονται οι φορείς της ευρωπαϊκής κοινωνίας των πληροφοριών σε ισότιμη θέση με τους παράγοντες των χωρών εκτός της ΕΕ. Εμείς οι υπεύθυνοι για τη λήψη αποφάσεων της ΕΕ δεν επιτρέπεται να μειώνουμε την ανταγωνιστικότητα της Ευρώπης με τις ενέργειές μας, αλλά, όπως είπε για παράδειγμα στην παρέμβασή του ο κ. Schmidt, πρέπει να τηρήσουμε τα όσα συμφωνήθηκαν στη Λισαβόνα και να ενισχύσουμε με κάθε τρόπο τον δυναμισμό της Ευρωπαϊκής Ένωσης. Εάν σήμερα στο υπό εξέταση ζήτημα φανούμε υπερβολικά άπληστοι, τότε πράγματι θέτουμε σε κίνδυνο το μέλλον του σημαντικού για την Ευρώπη ηλεκτρονικού εμπορίου.
<P>
Συμφωνώ φυσικά με την πρόταση της Επιτροπής και με όλους τους συναδέλφους που μίλησαν σήμερα εδώ όσον αφορά το ότι πρέπει να εξαλειφθεί το συντομότερο δυνατό η στρέβλωση του ανταγωνισμού που επικρατεί σήμερα στην εν λόγω αγορά. Η στρέβλωση μπορεί να εξαλειφθεί με δυο τρόπους: είτε 1) υποβάλλοντας τις επιχειρήσεις που προέρχονται από τρίτες χώρες στις ίδιες φορολογικές υποχρεώσεις με τις ευρωπαϊκές είτε 2) απαλλάσσοντας και τις ευρωπαϊκές επιχειρήσεις που δρουν στον μόλις αναπτυσσόμενο αυτόν τομέα από την υποχρέωση καταβολής ΦΠΑ, τουλάχιστον προς το παρόν, λαμβάνοντας βέβαια υπόψη, όπως ανέφεραν και πολλοί άλλοι, τα ανεπίλυτα προβλήματα σε σχέση με την ως άνω πρόταση της Επιτροπής όπως, επί παραδείγματι, τον έλεγχο του συστήματος, την εξακρίβωση του τόπου φορολόγησης, τη δίκαιη κατανομή των φορολογικών εσόδων και τα λοιπά ζητήματα που αποτελούν λόγους προβληματισμού. Είμαι πεπεισμένη ότι, στη φάση αυτή, θα ήταν πιο λογικό να εγκρίνουμε τη γραμμή που μειοψήφησε κατά την εξέταση της πρότασης στην επιτροπή. Υποστηρίζω δηλαδή όλους εκείνους που θέλουν να παρασχεθεί προς το παρόν στις ευρωπαϊκές επιχειρήσεις πλήρης φοροαπαλλαγή για τα προϊόντα ηλεκτρονικού εμπορίου.
<P>
Δεν μπορώ πραγματικά να καταλάβω τους ισχυρισμούς ότι θα πρέπει να αντιμετωπίσουμε τα προϊόντα που παρέχονται με ηλεκτρονικά μέσα κατά τον ίδιο ακριβώς τρόπο με τα παραδοσιακά προϊόντα. Αυτό δήλωσε, επί παραδείγματι, η κ. Randzio-Plath. Κατά τη γνώμη μου, είναι εντελώς διαφορετικό πράγμα το να διαβάζει κανείς τις πρωινές εφημερίδες στην καφετέρια του δρόμου από το να τις διαβάζει στο γραφείο του στην οθόνη του Διαδικτύου. Πρόκειται για διαφορετικό προϊόν.

<SPEAKER ID=163 NAME="Bolkestein">
Κύριε Πρόεδρε, θα ήθελα πάρα πολύ να αρχίσω με τον επιβολή ΦΠΑ στην παροχή υπηρεσιών με ηλεκτρονικά μέσα. Από τότε που παρουσιάστηκε η πρόταση της Επιτροπής, στις 7 Ιουνίου του τρέχοντος έτους, στους μήνες που πέρασαν έχει δοθεί πολλή προσοχή στο θέμα αυτό. Γνωρίζω ότι υπάρχουν ορισμένα μέλη τα οποία τα έχουν κάπως χάσει από τις αντιφατικές απόψεις. Από τη στιγμή της καθιέρωσης, έχει γίνει πολλή δουλειά από το Κοινοβούλιο και το Συμβούλιο. Παρόλο που είμαι βέβαιος ότι η πρόταση της Επιτροπής, η οποία εξακολουθεί να ισχύει, προσφέρει ένα καλό σημείο εκκίνησης, διαπιστώνω ότι το Κοινοβούλιο και το Συμβούλιο προσφέρουν μια εποικοδομητική συμβολή. Έτσι, έχουμε μια καλή βάση για τις περαιτέρω συζητήσεις.
<P>
Θα ήθελα να ευχαριστήσω ιδιαιτέρως τον εισηγητή, κ. Garcνa-Margallo y Marfil, για τη συμβολή του και για τις θετικές ιδέες οι οποίες περιλαμβάνονται στην έκθεση που εκπόνησε. Η ομάδα οικονομικών θεμάτων του Συμβουλίου ασχολήθηκε εντατικά με το θέμα ΦΠΑ και η-εμπόριο. Τα αποτελέσματα των διαβουλεύσεων συζητήθηκαν στο Ecofin στα τέλη Νοεμβρίου. Είμαι της γνώμης ότι τα συμπεράσματα των Υπουργών αποτελούν ένα βήμα προς τη σωστή κατεύθυνση. Το Συμβούλιο συμφώνησε στα ακόλουθα βασικά σημεία: η παροχή υπηρεσιών με ηλεκτρονικά μέσα πρέπει να φορολογείται στην Κοινότητα εφόσον η χρήση γίνεται στην επικράτειά της. Δεν θα φορολογείται στην Κοινότητα εφόσον η χρήση γίνεται εκτός της επικράτειάς της. Η αρχή ότι οι παροχείς υπηρεσιών από χώρες εκτός της Κοινότητας οι οποίοι προσφέρουν υπηρεσίες σε πελάτες εντός της Κοινότητας πρέπει να καταχωρούνται στα μητρώα μίας περιοχής δεν επιτρέπεται να οδηγήσει σε μετατόπιση των φορολογικών εσόδων μεταξύ των κρατών μελών. Πρέπει, συνεπώς, να θεσπιστούν μέτρα για να προληφθεί το ενδεχόμενο αυτό. Σε γενικές γραμμές αναγνωρίζεται ότι πρέπει να αναζητηθεί μία λύση σύμφωνα με την οποία οι πάροχοι υπηρεσιών από χώρες εκτός της Κοινότητας θα υποχρεούνται να καταγράφονται στα μητρώα μίας περιοχής και η Επιτροπή θεωρεί ότι αυτό είναι απολύτως απαραίτητο. Εδώ θα ήθελα να κάνω μερικές παρατηρήσεις σχετικά με το πώς θα πρέπει να προχωρήσουμε.
<P>
Η πλειοψηφία των κρατών μελών υποστηρίζει την ιδέα του εισηγητή για την ανάπτυξη ενός μηχανισμού με τον οποίο θα μπορούν να αποφεύγονται τυχόν στρεβλώσεις λόγω διαφοράς συντελεστών. Είμαι της άποψης ότι η πρόταση αυτή μπορεί να συνδυαστεί με την αρχική πρόταση της Επιτροπής για μία και μοναδική καταγραφή, χωρίς τη δημιουργία γραφειοκρατικών εμποδίων για τις επιχειρήσεις. Θα ήθελα να τονίσω ότι εδώ πέρα συζητάμε για ένα σύστημα αναπροσδιορισμού των εσόδων και όχι για την κατανομή αυτών. Το σύστημα αναπροσδιορισμού των εσόδων θα πρέπει να αναλυθεί λεπτομερώς. Ευτυχώς που υπάρχει το σαφές κριτήριο που είναι το κράτος μέλος στο οποίο κατοικεί ο χρήστης. Έτσι αποφεύγεται η πολυπλοκότητα που θα προέκυπτε εάν χρησιμοποιούντο μακροοικονομικά ή άλλα συγκρίσιμα κριτήρια. Παρότι δεν αναμένω ότι θα προκύψουν ανυπέρβλητα τεχνικά προβλήματα, τους επόμενους μήνες θα πρέπει να δαπανηθεί πολύς χρόνος στην περαιτέρω επεξεργασία, κυρίως της νομικής βάσης, ούτως ώστε να επιβάλλεται φορολογία για όλα τα κράτη μέλη μέσω μίας δήλωσης. Ως συνήθως, πρέπει να φροντίσουμε ώστε η λύση που θα επιλέξουμε να μην αποτελέσει αφορμή να ανησυχήσουν οι χώρες εκτός Κοινότητας ότι υπάρχει ενδεχόμενο διακριτικής μεταχείρισης παρόχων υπηρεσιών που δεν εδρεύουν στην Κοινότητα. Εδώ πιστεύω ότι το Συμβούλιο θα πρέπει να επανεξετάσει το θέμα των οριακών ποσών για την καταγραφή στα μητρώα και να κοιτάξει αν μπορεί να βρεθεί μια δίκαιη λύση. Πρέπει συνεπώς να ρυθμιστούν ορισμένες λεπτομέρειες. Είμαι της άποψης ότι την περίοδο της γαλλικής Προεδρίας σημειώθηκε μεγάλη πρόοδος και είμαι βέβαιος ότι αυτό θα συνεχιστεί και από τη Σουηδία το 2001.
<P>
Επειδή η συζήτηση στο Συμβούλιο εκκρεμεί ακόμη και με δεδομένη την επιθυμία της Επιτροπής να βρεθεί σε σύντομο χρονικό διάστημα μια λύση για το θέμα του ΦΠΑ και του ηλεκτρονικού εμπορίου, είμαι της γνώμης ότι αυτή τη στιγμή θα ήταν περισσότερο σκόπιμο να μην υιοθετηθούν επισήμως οι τροπολογίες του Κοινοβουλίου αλλά να γίνει μια προσπάθεια στο μέτρο του δυνατού να υλοποιηθούν οι προτάσεις αυτές στις διαπραγματεύσεις του Συμβουλίου. Ωστόσο, υπάρχει ένα σημείο στο οποίο διαφωνώ με τις απόψεις του Κοινοβουλίου και αυτό έχει σχέση με την πρόταση για την καθιέρωση ενός μειωμένου ή ακόμη και μηδενικού συντελεστή για την παροχή υπηρεσιών με ηλεκτρονικά μέσα, μία ιδέα η οποία προτάθηκε σήμερα το μεσημέρι από διάφορα μέλη του Σώματος.
<P>
Ο ΦΠΑ είναι ένας γενικός φόρος κατανάλωσης. Υπάρχουν λίγες απαλλαγές από τον ΦΠΑ και όπου έχουν χορηγηθεί αυτό έχει γίνει σε γενικές γραμμές για πολιτιστικούς ή για κοινωνικούς λόγους. Η παροχή ηλεκτρονικών υπηρεσιών δεν μπορεί να θεωρηθεί ότι ανήκει στην κατηγορία αυτή και δεν είναι δυνατόν να έχουμε ως στόχο να ευνοήσουμε ένα μέρος των επιχειρήσεων. Σκοπός της πρότασής μου είναι να αρθούν οι υφιστάμενες ανισότητες και να δημιουργηθούν ίσες προϋποθέσεις για τις ευρωπαϊκές και τις μη ευρωπαϊκές επιχειρήσεις. Θα ήθελα να τονίσω ότι, εκτός από τη διαφορά απόψεων επί του σημείου που κατονόμασα, υπάρχει συμφωνία μεταξύ των προσεγγίσεων του Συμβουλίου και του Κοινοβουλίου και ιδιαιτέρως σχετικά με την καταγραφή σε μητρώα, τα οριακά ποσά και τον αναπροσδιορισμό των εσόδων καθώς και ότι στη συνέχεια των συζητήσεων θα ληφθούν υπόψη στο Συμβούλιο τα σημεία τα οποία προτάθηκαν από το Κοινοβούλιο.
<P>
Επίσης, είμαι καταρχήν πρόθυμος να αποδεχθώ την τροπολογία του Κοινοβουλίου σχετικά με τη διοικητική συνεργασία. Πρόκειται για ένα μέτρο απλοποίησης με το οποίο ρυθμίζεται η ανταλλαγή πληροφοριών μεταξύ κρατών μελών για τους αριθμούς ΦΠΑ στο ηλεκτρονικό εμπόριο και η πρόταση αυτή θα συνεκτιμηθεί στις περαιτέρω εργασίες μας στο Κοινοβούλιο και το Συμβούλιο.
<P>
Επιτρέψτε μου τώρα να έλθω στην πρόταση για το ελάχιστο ύψος του κανονικού συντελεστή. Παρά τις προσπάθειες που έγιναν από το Συμβούλιο και την Επιτροπή, όπως τονίζεται και στην έκθεση του εισηγητή, μέχρι σήμερα δεν έχει επιτευχθεί μεγάλη πρόοδος στις προσπάθειες για την αντικατάσταση της ισχύουσας μεταβατικής ρύθμισης για το ΦΠΑ από μία οριστική ρύθμιση που θα στηρίζεται στην αρχή της φορολογίας στη χώρα προέλευσης.
<P>
Πρέπει επίσης να τονισθεί ότι το σημερινό κλίμα, το οποίο δεν προσφέρει ευνοϊκές συνθήκες για την ταχεία περαιτέρω εναρμόνιση των συντελεστών ΦΠΑ, καθιστά σχεδόν απίθανο να σημειωθεί ουσιαστική πρόοδος στο άμεσο μέλλον. Συνεπώς, χωρίς να θέλω να υποβιβάσω την ιδέα του οριστικού συστήματος, με στόχο τη βελτίωση της λειτουργίας της εσωτερικής αγοράς βραχυπρόθεσμα, η Επιτροπή χάραξε μια νέα στρατηγική για το ΦΠΑ η οποία περιστρέφεται γύρω από τέσσερις βασικούς στόχους που είναι η απλοποίηση και ο εκσυγχρονισμός των σημερινών κανόνων, η ενιαία εφαρμογή των ισχυουσών διατάξεων και η στενότερη διοικητική συνεργασία.
<P>
Αυτά είναι τα πλαίσια εντός των οποίων η πρόταση αποπειράται να διατηρήσει τη σημερινή εναρμόνιση των συντελεστών ΦΠΑ επιβεβαιώνοντας το ελάχιστο όριο του 15% για τον κανονικό συντελεστή. Η προτεινόμενη περίοδος των πέντε ετών, αντανακλά τη σταθερότητα την οποία υποστηρίζει η νέα στρατηγική για το ΦΠΑ και έχω την εντύπωση ότι εάν η προθεσμία αυτή περιοριζόταν σε τρία χρόνια, όπως προτείνεται από τον εισηγητή, η Επιτροπή δεν θα ήταν σε θέση να ανταποκριθεί στις υποχρεώσεις της. Γι' αυτό και δεν μπορώ να αποδεχθώ τις αλλαγές που προτείνονται. Σε περίπτωση που τα επόμενα χρόνια οι συνθήκες αλλάξουν ριζικά και απρόβλεπτα, η Επιτροπή θα μπορούσε να εξετάσει το ενδεχόμενο να υποβάλει νέα πρόταση επί του θέματος αυτού.
<P>
Τελειώνοντας θα ήθελα να αναφερθώ στην έκθεση για τη φορολογία των καυσίμων των αεροσκαφών. Η σχετική ανακοίνωση της Επιτροπής ανταποκρίνεται στην έκκληση που περιλαμβάνεται στο ψήφισμα του Συμβουλίου της 9ης Ιουνίου 1997. Στο ψήφισμα αυτό, το Συμβούλιο καλεί την Επιτροπή να παράσχει πληροφορίες σχετικά με όλες τις πτυχές της καθιέρωσης μιας παρόμοιας φορολογίας και ιδιαιτέρως για τις περιβαλλοντικές επιπτώσεις, την ανταγωνιστικότητα και την κερδοφορία των αερομεταφορών στην Ευρωπαϊκή Ένωση σε σύγκριση με τους ανταγωνιστές της εκτός αυτής, καθώς και τη δυνατότητα χρήσης άλλων μέσων τα οποία θα μπορούσαν να αποφέρουν παρόμοια αποτελέσματα.
<P>
Στην ανακοίνωση αυτή είχαν συνεκτιμηθεί τα πορίσματα μιας διεξοδικής μελέτης, η οποία κατέληγε στο συμπέρασμα ότι οι περιβαλλοντικές επιπτώσεις και οι συνέπειες όσον αφορά τα φορολογικά έσοδα και διάφορες άλλες επιδράσεις εξαρτώνται κατά κύριο λόγο από δύο παράγοντες, που είναι το ύψος και το πεδίο εφαρμογής του φόρου.
<P>
Χαίρομαι που η έκθεση του κ. Garcνa-Margallo υποστηρίζει σε γενικές γραμμές τα συμπεράσματα της Επιτροπής. Η σύσταση για τη διεύρυνση του πεδίου εφαρμογής των ειδικών φόρων κατανάλωσης για τα ορυκτέλαια στα καύσιμα αεροσκαφών, έτσι ώστε να πάψει η σημερινή άνιση μεταχείριση των διαφόρων μέσων μεταφοράς, έτυχε ευρείας υποστήριξης. Το ίδιο συνέβη και σε γενικές γραμμές στις συζητήσεις που πραγματοποιήθηκαν στους κόλπους του Συμβουλίου.
<P>
Επίσης, υποστηρίχθηκε και η σύσταση για τη διεξαγωγή περαιτέρω διαβουλεύσεων στους κόλπους της Διεθνούς Οργάνωσης Πολιτικής Αεροπορίας, της ICAO, και συγκεκριμένα κατά την 33η γενική συνέλευσή της, που θα πραγματοποιηθεί το Σεπτέμβριο και τον Οκτώβριο του 2001. Όμως, οι συζητήσεις αυτές θα είναι πάρα πολύ δύσκολες, δεδομένου ότι στην προηγούμενη γενική συνέλευση δεν ελήφθη απόφαση για τη φορολογία των καυσίμων των αεροσκαφών. Κατά συνέπεια, δεν έχουν γίνει ακόμη οι προετοιμασίες από τις ομάδες εργασίας της ICAO και πρέπει να θεωρείται απίθανο ότι κατά την προσεχή γενική συνέλευση θα ληφθεί η απόφαση της επαναδιαπραγμάτευσης της σύμβασης του Σικάγο.
<P>
Παρόλα αυτά, η Κοινότητα μπορεί να επιμείνει στην αναθεώρηση των υφιστάμενων διατάξεων της ICAO σχετικά με τη φορολογία των καυσίμων αεροσκαφών στο πρόγραμμα εργασιών της οργάνωσης και να τονίσει στα άλλα μέλη της ICAO τον αναμενόμενο θετικό αντίκτυπο που θα έχει για το περιβάλλον η θέσπιση ενός παρόμοιου μέτρου.
<P>
Ένα αποφασιστικό βήμα προς την ορθή κατεύθυνση θα ήταν η έγκριση ψηφίσματος στη γενική συνέλευση της ICAO με το οποίο θα άνοιγε ο δρόμος για μια διεθνή λύση για την φορολογία των καυσίμων των αεροσκαφών ή για τη χρήση άλλων μέσων που θα έχουν παρόμοιες επιδράσεις.
<P>
Τέλος, διαπιστώνω ότι το Ευρωπαϊκό Κοινοβούλιο θέλει να προχωρήσει περισσότερο απ' ό,τι η Επιτροπή όσον αφορά την άποψη της τελευταίας ότι αυτή τη στιγμή δεν θα ήταν εφικτό ή σκόπιμο να επιβληθεί φορολογία επί των καυσίμων των αεροσκαφών για τις ενδοκοινοτικές πτήσεις που εκτελούνται από κοινοτικούς αερομεταφορείς για τους λόγους οι οποίοι αναφέρθηκαν εκτενώς σήμερα το μεσημέρι.
<P>
Το Ευρωπαϊκό Κοινοβούλιο είναι της γνώμης ότι σε έναν ταχέως αναπτυσσόμενο τομέα, όπως είναι οι αερομεταφορές, οι περιβαλλοντικές συνέπειες ορισμένων σχετικά λιγότερο σημαντικών μέτρων δεν μπορεί ποτέ να θεωρηθούν ότι είναι αμελητέες. Θα ήθελα όμως να επισημάνω ότι η σημερινή κοινοτική φορολογική νομοθεσία δεν επιτρέπει τη φορολογία μόνο εθνικών και ενδοκοινοτικών πτήσεων. Αυτό θα ήταν δυνατό αφού εγκριθεί από το Συμβούλιο η πρόταση της Επιτροπής για την αναδιάρθρωση της φορολογίας ενεργειακών προϊόντων, η οποία εξετάζεται από το Συμβούλιο από το Μάρτιο του 1997 και για την οποία το Σώμα γνωρίζει ότι δεν έχει ακόμη υλοποιηθεί.

<SPEAKER ID=164 NAME="Πρόεδρος">
 Σας ευχαριστώ πολύ για όλα τα θέματα με τα οποία ασχοληθήκατε αυτή την εβδομάδα. Ήταν πάρα πολλά και υπήρξατε ιδιαίτερα κατατοπιστικός στις εξηγήσεις σας επί των τεχνικών θεμάτων.
<P>
Η συζήτηση έληξε.
<P>
Η ψηφοφορία θα διεξαχθεί την Τετάρτη, στις 10.00.

<CHAPTER ID=8>
Erika II
<SPEAKER ID=165 NAME="Πρόεδρος">
 Η ημερήσια διάταξη προβλέπει την ανακοίνωση της Επιτροπής για την δεύτερη δέσμη μέτρων Erika II στον τομέα της θαλάσσιας ασφάλειας.

<SPEAKER ID=166 LANGUAGE="ES" NAME="De Palacio">
. (ES) Κύριε Πρόεδρε, κυρίες και κύριοι, σήμερα κλείνει ακριβώς ένας χρόνος από την ημέρα που προκλήθηκε το ναυάγιο του πετρελαιοφόρου Έρικα. Ένα ναυάγιο που προκάλεσε τη μόλυνση 400 χιλιομέτρων γαλλικών ακτών, με σοβαρότατες συνέπειες για το οικολογικό περιβάλλον, για τους πολίτες που ζούσαν και εργάζονταν σε αυτή την περιοχή, είτε ήταν οστρεοκαλλιεργητές, ψαράδες ή απλά πολίτες που σχετίζονται με τον τομέα του τουρισμού.
<P>
Αυτό το ατύχημα, που συνέβη μετά από πολλά άλλα, προκάλεσε την αγανάκτηση και την αποθάρρυνση των πληθυσμών που επλήγησαν και γενικά της κοινής γνώμης ενώπιον της αδιαφάνειας του τομέα της ναυσιπλοΐας και την ανεπάρκεια του ισχύοντος κανονισμού για την αποφυγή παρόμοιων προβλημάτων. Αυτό το συναίσθημα, δυστυχώς, εξακολουθεί να διακατέχει την κοινή γνώμη της Ευρώπης.
<P>
Η βύθιση του Έρικα είχε ένα εντελώς πρωτόγνωρο αποτέλεσμα. Ποτέ πριν δεν είχε γίνει τόσο λόγος για την ασφάλεια της ναυσιπλοΐας στην Ευρωπαϊκή Ένωση. Για πρώτη φορά συνειδητοποιήσαμε την ανάγκη να βρεθούν ευρωπαϊκές λύσεις στα θέματα που αφορούν τη θαλάσσια μόλυνση. Είναι προφανές ότι ένα μόνο κράτος της Ένωσης δεν μπορεί να ασκήσει πραγματική επιρροή στις παγκόσμιες θαλάσσιες μεταφορές και, από την άλλη, σήμερα ο Διεθνής Ναυτιλιακός Οργανισμός (IMO) χαρακτηρίζεται από βραδύτητα και έλλειψη αποτελεσματικών μέτρων για τον κατάλληλο έλεγχο των κανονισμών που επιβάλλει.
<P>
Οι Ευρωπαίοι πολίτες απαίτησαν επίμονα να λάβουν τα ευρωπαϊκά θεσμικά όργανα έγκαιρα και δραστικά μέτρα για να βάλουν τέλος στο σκάνδαλο της κατάλληλης ναυσιπλοΐας ευκαιρίας.
<P>
Ένα χρόνο μετά το ναυάγιο του Έρικα, πρέπει όλοι να αναρωτηθούμε αν πράγματι μπορέσαμε να ανταποκριθούμε ή όχι στις προσδοκίες των πολιτών. Ειλικρινά πιστεύω ότι, υπό το πρίσμα των δραστικών προόδων στις εργασίες των αντίστοιχων αρμοδιοτήτων μας, είναι αδιαμφισβήτητο ότι όλα τα θεσμικά όργανα κατανοήσαμε και επωμιστήκαμε πλήρως τη σπουδαιότητα του θέματος. Από την πλευρά της, τρεις μήνες μόλις μετά το ατύχημα, η Επιτροπή ανέλαβε τις ευθύνες της και ψήφισε ένα πρώτο πακέτο μέτρων, που το Ευρωπαϊκό Κοινοβούλιο προσυπόγραψε πλήρως στις 30 Νοεμβρίου.
<P>
Πέρα από αυτά τα πρώτα μέτρα, η Επιτροπή μόλις ψήφισε, στις 6 Δεκεμβρίου, ένα δεύτερο πακέτο, το οποίο, κατά τη γνώμη μου, θα ανταποκριθεί ακόμη πιο άμεσα στις προσδοκίες του πληθυσμού και θα πρέπει να αλλάξει, επίσης, ριζικά τους κανόνες του παιχνιδιού στον τομέα των θαλάσσιων μεταφορών, προς όφελος της ασφάλειας της ναυσιπλοΐας και την προστασία των ακτών μας από τους κινδύνους μόλυνσης. Και από την άποψη αυτή, θέλω να παρουσιάσω σήμερα εν συντομία το περιεχόμενο αυτού του νέου πακέτου που ονομάζεται Έρικα ΙΙ.
<P>
Πρώτον, πραγματεύεται τη θέσπιση ενός συστήματος ελέγχου της θαλάσσιας κυκλοφορίας. Έτσι, το πρώτο μέτρο είναι μια πρόταση οδηγίας με την οποία καθιερώνεται ένα ευρωπαϊκό σύστημα παρακολούθησης, ελέγχου και πληροφόρησης για τη θαλάσσια κυκλοφορία. Είναι φανερό ότι ο έλεγχος από το κράτος λιμένα, ανάλογος με την αυστηρότητα με την οποία διεξάγεται, προστατεύει μερικώς μόνο τα κράτη από τον κίνδυνο ατυχήματος και μόλυνσης, ειδικά εξαιτίας των διερχόμενων πλοίων.
<P>
Η πρόταση της Επιτροπής έχει, ωστόσο τρεις βασικούς στόχους: πρώτον, να πετύχει μεγαλύτερη παρακολούθηση και έλεγχο της ναυσιπλοΐας όλων των πλοίων στις δικές μας ακτές. Για αυτό το λόγο τα πλοία θα πρέπει να είναι εφοδιασμένα με στοιχεία που να επιτρέπουν την αυτόματη αναγνώριση και παρακολούθησή τους από την ξηρά. Αλλο στοιχείο, του οποίου τη σημασία για το Κοινοβούλιο γνωρίζει η Επιτροπή, είναι τα μαύρα κουτιά, τα οποία επίσης θεωρούνται απαραίτητα σύμφωνα με αυτή την Οδηγία, και θα πρέπει να τοποθετηθούν στα πλοία που διέρχονται και αγκυροβολούν σε ευρωπαϊκά λιμάνια, για να διευκολύνουν την έρευνα των γεγονότων σε περίπτωση ατυχήματος στη θάλασσα ή ενδεχομένως για να διευκολύνουν τον έλεγχο του κράτους λιμένα. Αυτό θα υποχρεώσει, κύριοι βουλευτές, τον καπετάνιο και το πλήρωμα να κυβερνούν το πλοίο με μεγαλύτερη προσοχή.
<P>
Ο δεύτερος στόχος είναι να απλοποιηθεί και να επιταχυνθεί, σε περίπτωση ατυχήματος, η λεπτομερής μετάδοση πληροφοριών για τα επικίνδυνα ή μολυσμένα φορτία, υποχρεώνοντας τα πλοία και τις αρχές να ανακοινώνουν τα στοιχεία με ηλεκτρονικά μέσα.
<P>
Και ο τελευταίος στόχος αυτής της Οδηγίας είναι να ενισχυθεί η διαχείριση των έκτακτων καταστάσεων στη θάλασσα, μέσω του υποχρεωτικού καθορισμού λιμανιών-καταφυγίων, της απαγόρευσης απόπλου κατά την διάρκεια δυνατής τρικυμίας και πιο αποτελεσματικών μέσων θαλάσσιας επέμβασης από την πλευρά του παράκτιου κράτους, σε περίπτωση σοβαρού κινδύνου μόλυνσης.
<P>
Κατά Δεύτερον, ένα άλλο στοιχείο αυτού του πακέτου είναι η βελτίωση των ισχυόντων κανονισμών όσον αφορά την ευθύνη και την αποζημίωση για τις καταστροφές σε περίπτωση μόλυνσης από πετρέλαιο ή παράγωγά του. Αρκεί να θυμηθούμε ότι η περίπτωση της πετρελαιοκηλίδας που προκάλεσε το Έρικα απέδειξε την ανεπάρκεια και τη βραδύτητα των αποζημιώσεων, που δεν έχουν ακόμη εισπραχθεί από τα θύματα και όλους όσους επλήγησαν από αυτή τη μόλυνση, ενώ έχει περάσει ήδη ένας χρόνος από το ατύχημα. Και επιπλέον δεν θα μπορέσουν να αποζημιωθούν 100% για τις ζημιές που υπέστησαν.
<P>
Επομένως, προτεραιότητα της Επιτροπής είναι να προσπαθήσει να λύσει αυτά τα προβλήματα, και η λύση που προτείνουμε είναι να συμπληρώσουμε τα υφιστάμενα αποθέματα με τη δημιουργία ενός ευρωπαϊκού Ταμείου χρηματοδοτούμενου από τις εταιρείες πετρελαίου, η οποία θα προσφέρει στα θύματα μια άμεση αποζημίωση έως 1000 εκατομμύρια ευρώ, αντί για 200 εκατομμύρια ευρώ -180 εκατομμύρια δολάρια- που σήμερα χορηγούν οι διεθνείς υπηρεσίες.
<P>
Παράλληλα θα στραφούμε στους διεθνείς οργανισμούς για να προσπαθήσουμε να αναθεωρήσουμε στις λεπτομέρειες το σύστημα που καθορίζουν οι διεθνείς συμβάσεις. Στην περίπτωση που ο IMO δεν υιοθετήσει τα απαραίτητα μέτρα, η Επιτροπή θα παρουσιάσει στο Κοινοβούλιο και στο Συμβούλιο μια πρόταση για ένα κοινοτικό σύστημα ευθύνης και αποζημίωσης σε περίπτωση μόλυνσης από υδρογονάνθρακες.
<P>
Επιπλέον, οποιοδήποτε πρόσωπο έχει συμβάλλει εξαιτίας σοβαρής αμέλειας στην πρόκληση μόλυνσης θα υφίσταται αποτρεπτικές κυρώσεις, γεγονός που θα βοηθήσει στη διαμόρφωση μιας υπεύθυνης συμπεριφοράς εκ μέρους της θαλάσσιας βιομηχανίας στο σύνολό της.
<P>
Το τρίτο μέτρο του πακέτου Έρικα ΙΙ είναι η πρόταση δημιουργίας μιας ευρωπαϊκής υπηρεσίας ασφάλειας της ναυσιπλοΐας, η οποία θα προσφέρει στην Επιτροπή και στα κράτη μέλη της Ένωσης την απαραίτητη τεχνική υποστήριξη, ώστε να δρομολογηθεί η εφαρμογή κοινοτικής νομοθεσίας, και θα χρησιμεύσει ως βάση ανάμεσα στα κράτη και την Επιτροπή για την ανάπτυξη πρακτικών και εναρμονισμένων μεθόδων, πέρα από την διευκόλυνση της μεταβίβασης πληροφοριών μεταξύ των διαφόρων λιμανιών και των διαφόρων κρατών και των διοικήσεών τους.
<P>
Στην πραγματικότητα, με περισσότερες από 15 οδηγίες ή κανονισμούς σε ισχύ, επείγει η εναρμόνιση των πρακτικών και η άσκηση μεγαλύτερου ελέγχου στην εφαρμογή των κοινοτικών κανονισμών, για να αποφύγουμε σημαντικές και απαράδεκτες διαφορές στο πλαίσιο της ασφάλειας της ναυσιπλοΐας, οι οποίες θα μπορούσαν να δημιουργηθούν μέσα στην Ένωση.
<P>
Η ευρωπαϊκή υπηρεσία ασφάλειας της ναυσιπλοΐας αποτελεί ένα πρώτο βήμα προς μια ολοένα και μεγαλύτερη ενσωμάτωση των διοικητικών πρακτικών των κρατών μελών, γεγονός το οποίο μια μέρα μπορεί να οδηγήσει στη δημιουργία, όπως επανειλημμένα ζητήθηκε από αυτή τη Συνέλευση, ενός πραγματικού ευρωπαϊκού σώματος ακτοφυλακής. Όμως, κυρίες και κύριοι, ακόμη δεν έχουμε φτάσει ως εκεί.
<P>
Κύριε Πρόεδρε, επιθυμώ το Κοινοβούλιο να αδράξει την ευκαιρία αυτής της ιδιαίτερα συμβολικής ημερομηνίας -η πρώτη επέτειος του ναυαγίου του Έρικα- για να υπενθυμίσει την αποφασιστικότητά του και να προσφέρει στην Επιτροπή τη στήριξη που θα χρειαστεί κατά τη διάρκεια της νομοθετικής διαδικασίας. Πρόκειται για ένα θέμα υψίστης σημασίας, αφού η Ευρωπαϊκή Ένωση δήλωσε μέσω αυτού, ενώπιον όλου του κόσμου και των πολιτών της, τη βούλησή της να επιβάλλει σε ένα κατά κανόνα δυσμενές διεθνές περιβάλλον τις δικές της απαιτήσεις στον τομέα της θαλάσσιας ασφάλειας και της πρόληψης της μόλυνσης.
<P>
Σας υπενθυμίζω ότι οι αρχηγοί Κρατών ή Κυβερνήσεων, που συναντήθηκαν μόλις πριν τρεις μέρες στο Ευρωπαϊκό Συμβούλιο της Νίκαιας, έδωσαν μια αποφασιστική πολιτική ώθηση σε αυτό το δεύτερο πακέτο μέτρων, αναγνωρίζοντας ότι έχει ως στόχο την ενίσχυση της θαλάσσιας ασφάλειας, να βελτιώσει το ευρωπαϊκό σύστημα πληροφόρησης για τη θαλάσσια κυκλοφορία και να δημιουργήσει μια υπηρεσία που θα καλύψει τις ανεπάρκειες του συστήματος που ισχύει διεθνώς. Και συνέστησαν μάλιστα στα κράτη να υιοθετήσουν a priori και όσο το δυνατόν συντομότερα τα αντίστοιχα μέτρα χωρίς να περιμένουν να μας επιτρέψει η κοινοβουλευτική διαδικασία και το Συμβούλιο την οριστική έγκριση των οδηγιών στις οποίες αναφέρθηκα.

<SPEAKER ID=167 LANGUAGE="DE" NAME="Jarzembowski">
Κύριε Πρόεδρε, κυρία Αντιπρόεδρε σας συγχαίρω και πάλι επειδή παρουσιάσατε με σαφείς και κατανοητές λέξεις το πακέτο Erika II, και κυρίως την αναγκαιότητα ελέγχου των πλοίων σε καθεστώς διαμετακόμισης - πάντοτε αναφορικά με το διεθνές δίκαιο της θάλασσας - αντί του ελέγχου πλοίων που προσεγγίζουν μόνο λιμάνια της Ένωσης. Τα υπόλοιπα πλοία, τα οποία είναι σε καθεστώς διαμετακόμισης, μπορεί να μολύνουν τις ακτές μας το ίδιο και σε ακόμα χειρότερο βαθμό. Ως εκ τούτου είναι, νομίζω, μια απόλυτα σωστή προσέγγιση.
<P>
Όσον αφορά το ζήτημα της ευθύνης: Αυτό είναι κάτι που πρέπει να δούμε με ιδιαίτερη προσοχή. Οι πετρελαϊκές εταιρείες μάς δηλώνουν ότι διαθέτουν ένα προαιρετικό ταμείο. Για το λόγο αυτό τίθεται το ερώτημα, εάν χρειάζεται κάποιο κρατικό ταμείο για το σκοπό αυτό. Εάν θεωρήσετε ότι οι εμπειρίες αποδεικνύουν δυστυχώς ότι δεν είναι αρκετό, τότε θα προσπαθήσουμε να χειριστούμε το θέμα αυτό ανάλογα.
<P>
Κυρία Αντιπρόεδρε, πώς βλέπετε τις πιθανότητες να αποφασιστεί στο Συμβούλιο το Δεκέμβριο το πακέτο Erika Ι; Το Κοινοβούλιο έλαβε την απόφαση την 30η Νοεμβρίου. Υποβάλατε ένα καλό νομοσχέδιο και εμείς από την πλευρά μας αποφασίσαμε γρήγορα. Πώς βλέπετε πλέον τις πιθανότητες να αποφασίσει το Συμβούλιο το πακέτο Erika Ι τώρα το Δεκέμβριο;

<SPEAKER ID=168 NAME="Watts">
Κύριε Πρόεδρε, ευχαριστώ την Επίτροπο για την συνεχή της δέσμευση στον τομέα της θαλάσσιας ασφάλειας.
<P>
Θα ήθελα να μου απαντήσει σε δύο σημεία. Πρώτον, πώς θα πείσει το Συμβούλιο να υιοθετήσει την πρότασή της για τα μαύρα κουτιά που καταγράφουν τα στοιχεία του ταξιδιού; Προσπαθούμε να το επιτύχουμε αυτό επί του παρόντος με τη πρώτη δέσμη μέτρων Erika I. Προφανώς επικροτούμε την υποστήριξή της στο θέμα αυτό, αλλά θα θέλαμε να μάθουμε πως σκοπεύει να πείσει τα κράτη μέλη να πράξουν κάτι για το οποίο μέχρι σήμερα ήταν απρόθυμα.
<P>
Δεύτερον, στη δέσμη μέτρων που προτείνει δεν αντιμετωπίζει καθόλου το πρόβλημα των κρατών σημαίας της μαύρης λίστας, κρατών που δυστυχώς περιλαμβάνουν την Κύπρο και τη Μάλτα, όπου το 50, 60, 70, 80% των πλοίων είναι ελαττωματικά. Τι μέτρα προτίθεται να πάρει για να αντιμετωπίσει αυτά τα κράτη σημαίας της μαύρης λίστας, τα οποία συνεχίζουν να αψηφούν το διεθνές δίκαιο της θάλασσας;

<SPEAKER ID=169 LANGUAGE="ES" NAME="De Palacio">
. (ES) Κύριε Πρόεδρε, πρώτον, είναι σημαντικό να ελέγχουμε όχι μόνο τα πλοία που φτάνουν στα δικά μας λιμάνια, αλλά και ορισμένα πλοία σε καθεστώς διαμετακόμισης συνθήκες επικίνδυνες και με φορτία επικίνδυνα. Αυτό μας φαίνεται θεμελιώδες.
<P>
Δεύτερον, ελπίζω οι υπουργοί να είναι σε θέση, ακόμη και στις 4 ή 5 η ώρα το πρωί, αν χρειαστεί, να ψηφίσουν υπέρ του Έρικα Ι. Πιστεύω πως μετά την απόφαση και την τόσο σαφή δήλωση του Ευρωπαϊκού Συμβουλίου της Νίκαιας, αυτή η υπόδειξη χρησιμεύει μόνο για να κάμψει τις τελευταίες αντιστάσεις ορισμένων χωρών, οι οποίες βασικά ανησυχούσαν γιατί θα κόστιζε ακριβότερα ο διορισμός περισσότερων ανθρώπων για τον έλεγχο των λιμένων, και αυτό ήταν πράγματι το πρόβλημα του Συμβουλίου. Αν δεν είναι έτσι, το Συμβούλιο φέρει μια συγκεκριμένη ευθύνη, για να μην πούμε μεγάλη ευθύνη, γι' αυτή την καθυστέρηση και οι υπουργοί θα πρέπει να δώσουν εξηγήσεις στην κοινή γνώμη.
<P>
Κύριε Watts, καταρχάς, ευχαριστώ για την εμπιστοσύνή σας και κατά δεύτερον σας επισημαίνω ότι συμπεριλάβαμε το θέμα των μαύρων κουτιών, εκπληρώνοντας έτσι την υπόσχεση που σας είχαμε δώσει.
<P>
Όσον αφορά τα μαύρα κουτιά, πρέπει να πω ότι ο (IMO) Διεθνής Ναυτιλιακός Οργανισμός προβλέπει για τα πλοία που πλέουν σε διεθνή ύδατα μια ανάλογη υποχρέωση από τον Ιούλιο του 2008 και εμείς επιθυμούμε να επισπευσθεί η ημερομηνία. Ελπίζω μετά την ώθηση που δόθηκε στη Νίκαια να μειώθηκαν οι αμφιβολίες και οι αντιστάσεις ορισμένων χωρών και να το πετύχουμε.
<P>
Όσον αφορά το πλαίσιο, επισημαίνω εν συντομία δύο ζητήματα: τα πλοία της μαύρης λίστας και τις σημαίες ευκαιρίας. Ακόμη και οι χώρες που διαθέτουν μια ελάχιστη ασφάλεια στα πλοία τους, διαθέτουν ορισμένα που είναι ασφαλή. Επομένως, δεν μπορούμε σύμφωνα με τους διεθνείς νόμους να τα αποκλείσουμε a priori. Αυτό που μπορούμε να κάνουμε είναι αυτό που υποδείξαμε, δηλαδή η ιδιοκτησία σε μια από τις χώρες που έχουν ελάχιστα ασφαλή πλοία, όχι μόνο χώρες σημαίας ευκαιρίας, αλλά, επιπλέον, τις ιδιαίτερα αμελείς όσον αφορά την ασφάλεια, να λειτουργεί ως δείκτης ώστε αυτά να ελέγχονται συστηματικά όταν αγκυροβολούν σε ένα ευρωπαϊκό λιμάνι.
<P>
Και όσον αφορά το θέμα της ευθύνης, θα πω μόνο ότι το απόθεμα που υπάρχει σήμερα δεν επαρκεί για να αποζημιωθούν όλες οι καταστροφές που προκλήθηκαν από την πετρελαιοκηλίδα του Έρικα. Είναι λοιπόν απαραίτητη μια αύξηση αυτού του αποθέματος και θα προσπαθήσουμε να πραγματοποιήσουμε κάτι τέτοιο στο πλαίσιο του Διεθνούς Ναυτιλιακού Οργανισμού(IMO), όμως αν δεν είναι εφικτό να καλυφθούν τα 1000 εκατομμύρια ευρώ, που κατά την κρίση μας είναι ένα λογικό ποσό, και λίγο πολύ ο στόχος των Ηνωμένων Πολιτειών , θα πρέπει τότε να προστρέξουμε σε ορισμένες πρωτοβουλίες και σε ένα ειδικό ευρωπαϊκό ταμείο.
<P>
Θέλω να σας υπενθυμίσω, κυρίες και κύριοι, ότι οι αποζημιώσεις που εφαρμόζονται στο ευρωπαϊκό και στο βορειοαμερικανικό πλαίσιο δεν ισοδυναμούν με τα ανάλογα ποσά που ισχύουν σε άλλες χώρες.

<SPEAKER ID=170 LANGUAGE="ES" NAME="Ortuondo Larrea">
Κύριε Πρόεδρε, κυρία Επίτροπε, την ερχόμενη εβδομάδα, όπως το επισημάνατε και η ίδια, συμπληρώνεται ένας χρόνος από το ατύχημα του Έρικα και ακόμη δεν είμαστε σε θέση να καταλήξουμε σε συμφωνία, το Ευρωπαϊκό Κοινοβούλιο και το Συμβούλιο, για την έγκριση της πρωτοβουλίας του πρώτου πακέτου θαλάσσιας ασφάλειας.
<P>
Σε αυτό το πρώτο πακέτο υπάρχει μια πρόταση σχετική με την Οδηγία 57/94, όσον αφορά τις επιθεωρήσεις των πλοίων και τους νηογνώμονες. Η βασική δυσκολία έγκειται στην τροποποίηση του άρθρου 6 της συγκεκριμένης Οδηγίας. Η Επιτροπή και το Ευρωπαϊκό Κοινοβούλιο προτείνουν την εισαγωγή κάποιων οικονομικών αποζημιώσεων για να καλυφθούν οι πιθανές ευθύνες των νηογνωμόνων σε περίπτωση θαλάσσιου ατυχήματος.
<P>
Αν η ουσία του θέματος επικεντρώνεται σε αυτές τις αποζημιώσεις, εγώ ζητώ, κυρία Επίτροπε, να αποσύρετε την τροποποίηση του άρθρου 6 και επίσης ζητώ και από τους υπόλοιπους συναδέλφους του Ευρωπαϊκού Κοινοβουλίου, να αποσύρουμε τις τροποποιήσεις του άρθρου 6, και να αφήσουμε αυτό το θέμα για το δεύτερο πακέτο που μόλις μας παρουσιάσατε.

<SPEAKER ID=171 LANGUAGE="FR" NAME="Cauquil">
Κύριε Πρόεδρε, πριν από ένα χρόνο, μια πετρελαιοκηλίδα ρύπανε την περιοχή της Βρετάνης στη Γαλλία, ρύπανε το εργαλείο της δουλειάς χιλιάδων εργαζομένων που έχουν σχέση με τη θάλασσα, ρύπανε τη ζωή μιας ολόκληρης περιοχής. Στη συγκεκριμένη περίπτωση, υπεύθυνη δεν είναι μια εταιρεία που είναι δύσκολο να εντοπιστεί. Είναι η Total. Εδρεύει στο έδαφος της Ευρωπαϊκής Ένωσης. Λέτε λοιπόν ότι το ποσόν της αποζημίωσης δεν αρκεί. Γιατί τότε δεν θέτουμε τα κέρδη της Total υπό μεσεγγύηση έως την πλήρη και ταχεία αποζημίωση όλων όσων επλήγησαν και θα πληγούν στο μέλλον από τις συνέπειες της εγκληματικής αυτής κερδοσκοπίας;

<SPEAKER ID=172 LANGUAGE="FR" NAME="Isler Bιguin">
Κύριε Πρόεδρε, θα ήθελα να ευχαριστήσω και εγώ με τη σειρά μου την κ. de Palacio για όσα μας είπε. Φυσικά, έχουμε απόλυτη εμπιστοσύνη ότι θα διασφαλίσει τη ναυτική μας ασφάλεια, διότι, όπως προφανώς γνωρίζει, δεν περνάει εβδομάδα χωρίς κάποιος να μας θέσει το ερώτημα: "Και εσείς, ευρωβουλευτές, τι κάνετε για να εγγυηθείτε την ασφάλεια, για να αλλάξετε τους κανόνες;" .
<P>
Δύο ερωτήσεις. Σχετικά με το πακέτο Έρικα I, έχετε λάβει απαντήσεις από τα κράτη μέλη σχετικά με τη συγκεκριμένη βούλησή τους να επενδύσουν κονδύλια και να αυξήσουν τον αριθμό των επιθεωρητών τους; Διότι γνωρίζουμε πολύ καλά ότι, αν δεν αυξήσουν τον αριθμό των επιθεωρητών, όποια απόφαση και αν λάβουμε θα μείνει στα χαρτιά.
<P>
Σχετικά με το πακέτο Έρικα II, θα αρκεστώ σε μια ερώτηση υπό τύπον παρατήρησης: θα μπορούσαν να γίνουν τόσα πολλά! Αναφερθήκατε, προς μεγάλη μου χαρά, σε μια ευρωπαϊκή ακτοφυλακή. Είναι πραγματικά μια ιδέα η οποία έχει εγκριθεί, διότι πάρα πολύς κόσμος τη θεωρεί σημαντική; Μπορούμε να θεωρούμε τη σύσταση της ευρωπαϊκής υπηρεσίας ασφάλειας της ναυσιπλοίας ως προσχέδιο ή την πρώτη κίνηση για μια ευρωπαϊκή ακτοφυλακή;

<SPEAKER ID=173 LANGUAGE="ES" NAME="De Palacio">
. (ES) Κύριε Ortuondo, σχετικά με την παρέμβασή σας που αφορούσε το άρθρο 6, σχετικά με την ευθύνη σε περίπτωση της ελάχιστης μόλυνσης, θα έλεγα ότι το πρώτο που θα κοίταζα είναι τι λέει το Συμβούλιο, όμως ήδη υπάρχει μια θέση του Κοινοβουλίου. Δηλαδή, ή το Συμβούλιο δέχεται τη θέση την οποία υιοθέτησε το Κοινοβούλιο ή, αν όχι, θα γίνει μια δεύτερη ανάγνωση. Αυτές μπορούν να είναι οι διαπραγματεύσεις επί του παρόντος, νομίζω όμως πως αυτό δεν είναι το μόνο πρόβλημα, μακάρι να ήταν.
<P>
Δεύτερον, θα σας έλεγα ότι εκείνος που έχει την ικανότητα να κατάσχει ή να παγώνει τα αποθέματα μιας συγκεκριμένης εταιρείας ώστε να αποζημιώνει για ορισμένες καταστροφές και άλλα θέματα είναι η γαλλική δικαιοσύνη, η οποία μπορεί να θεσπίσει ευθύνες πέρα από τις προβλεπόμενες σύμφωνα με τα αντικειμενικά κριτήρια που ορίζουν οι ισχύοντες διεθνείς κανονισμοί για τη μόλυνση από υδρογονάνθρακες. Εκεί δεν εξετάζεται ποιος είναι υπεύθυνος ή όχι, απλά πληρώνει. Όμως υπάρχει ένα ανώτατο όριο, όπως είναι γνωστό, των 180 εκατομμυρίων δολαρίων, περίπου 200 εκατομμύρια ευρώ, που, όπως ανέφερα, δεν επαρκούν. Επομένως, αυτό θα αφορούσε ίσως τη γαλλική κυβέρνηση. Δεν αρμόζει στην Επιτροπή να παίρνει τέτοιου είδους θέσεις.
<P>
Κύριε Βουλευτή, μέχρι σήμερα δε μας έχει ανακοινωθεί μια αύξηση του αριθμού των επιθεωρητών, ελπίζω όμως ότι θα γίνει. Συμφωνήθηκε πως πρέπει να εφαρμόζονται οι οδηγίες πριν τεθούν σε ισχύ. Μπορούν λοιπόν να προσληφθούν περισσότεροι επιθεωρητές χωρίς να προβλέπεται στην οδηγία. Το είπαν οι αρχηγοί κρατών και κυβερνήσεων, οι οποίοι δρομολόγησαν αυτή τη διαδικασία. Ελπίζω πως έτσι θα γίνει, και, φυσικά, στο επόμενο Συμβούλιο θα το υπενθυμίσω σε όλους τους υπουργούς.
<P>
Όσον αφορά το ευρωπαϊκό σώμα ακτοφυλακής, πιστεύω ότι η δημιουργία αυτής της υπηρεσίας μπορεί να διευκολυνθεί αν, τουλάχιστον, αρχίσουμε να συντονίζουμε περισσότερο τη δράση των διαφόρων σωμάτων που δρουν στα ύδατα της Ευρωπαϊκής Ένωσης και είναι διαφορετικά σε κάθε χώρα.

<SPEAKER ID=174 NAME="Πρόεδρος">
 Η συζήτηση για το θέμα αυτό ολοκληρώθηκε.

<CHAPTER ID=9>
Ώρα τωv Ερωτήσεωv (Επιτρoπή)
<SPEAKER ID=175 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς την Επιτροπή (B5-0559/2000).
<P>
Πρώτο μέρος

<SPEAKER ID=176 NAME="Πρόεδρος">


<SPEAKER ID=177 NAME="John Joseph McCartin">
Ερώτηση αριθ. 33 του κ. (H-0873/00):
<P>
Θέμα: Πρόταση του ΗΒ για επιβολή φόρου σε ξένα φορτηγά Γνωρίζει η Επιτροπή ότι ο Βρετανός Υπουργός ανακοίνωσε την πρόθεσή του (8 Νοεμβρίου 2000) να επιβάλει ειδικό οδικό φόρο σε όλα τα μη βρετανικά φορτηγά που χρησιμοποιούν τους βρετανικούς αυτοκινητοδρόμους; Μπορεί η Επιτροπή να αναφέρει αν έχει λάβει γνώση αυτής της πρότασης και αν θεωρεί ότι αυτή αποτελεί παραβίαση της ευρωπαϊκής πολιτικής υπέρ του ελευθέρου εμπορίου, καθώς και αν η πρόταση αυτή παραβαίνει κάποια κοινοτική νομοθεσία;

<SPEAKER ID=178 LANGUAGE="EN" NAME="Monti">
. (EN) Κύριε Πρόεδρε, η Επιτροπή γνωρίζει ότι ένα από τα σχέδια που ανακοινώθηκαν από την κυβέρνηση του Ηνωμένου Βασιλείου στις 8 Νοεμβρίου 2000 ήταν η καθιέρωση κάποιας μορφής τέλους χρήσης των δρόμων, επί παραδείγματι ενός αυτοκόλλητου σήματος, που θα καταβάλλεται από όλους τους οδικούς μεταφορείς, Βρετανούς και μη, για τη χρήση του οδικού δικτύου του Ηνωμένου Βασιλείου. Η Επιτροπή δεν βλέπει, επομένως, καμία ένδειξη ότι το προβλεπόμενο μέτρο εισάγει άμεσες διακρίσεις βάσει της εθνικότητας του μεταφορέα ή της προέλευσης ή του προορισμού του οχήματος. Υπό τον όρο ότι η εφαρμογή του εν λόγω τέλους δεν θα συνεπάγεται ούτε έμμεσες διακρίσεις και ότι θα σέβεται όλους τους άλλους σχετικούς ειδικούς κανόνες που ρυθμίζουν την καθιέρωση τελών χρήσης των δρόμων στην Ευρωπαϊκή Ένωση, το τέλος αυτό στην παρούσα φάση φαίνεται να ευθυγραμμίζεται με την ισχύουσα κοινοτική νομοθεσία, δηλαδή με την οδηγία 1999/62/ΕΚ.
<P>
Η οδηγία αυτή, η οποία υιοθετήθηκε ομόφωνα το 1993, όρισε τις προϋποθέσεις υπό τις οποίες τα κράτη μέλη δύνανται, αν το επιθυμούν, να επιβάλλουν τέλη χρήσης για ορισμένο χρονικό διάστημα ή διόδια στους αυτοκινητόδρομους. Ο γενικός στόχος αυτής της νομοθεσίας, ήταν η εξάλειψη των στρεβλώσεων του ανταγωνισμού μέσω της καθιέρωσης δίκαιων μηχανισμών για τον καταλογισμό των δαπανών της υποδομής στους μεταφορείς και την εναρμόνιση των συστημάτων επιβολής τελών στην εσωτερική αγορά της ΕΕ. Δώδεκα από τα 15 κράτη μέλη έχουν ήδη εναρμονίσει τα συστήματα επιβολής τελών τους, δίδοντας μεγαλύτερη έμφαση στην άμεση χρέωση, στα τέλη χρήσης ή τα διόδια των αυτοκινητοδρόμων και λιγότερη στους φόρους. Η Επιτροπή θεωρεί ότι οι ρυθμίσεις αυτές οδεύουν προς τη σωστή κατεύθυνση, προς την καθιέρωση πιο δίκαιων συστημάτων χρέωσης που παρέχουν ταυτόχρονα ένα κίνητρο για μια πιο ορθολογική και αποτελεσματική χρήση του οδικού δικτύου. Τα μέτρα που ανακοινώθηκαν από το Ηνωμένο Βασίλειο σηματοδοτούν μια τέτοια αναπροσαρμογή στο δικό του σύστημα χρέωσης. Η Επιτροπή παρακολουθεί στενά την εξέλιξη του συστήματος στο Ηνωμένο Βασίλειο, προκειμένου να διασφαλίσει την πλήρη συμβατότητα του με τις γενικές αρχές και την ειδική νομοθεσία της ΕΕ. Η βρετανική κυβέρνηση μας διαβεβαίωσε ότι ετοιμάζει αυτόν τον καιρό την απάντησή της στην αίτηση της Επιτροπής για λεπτομερή ενημέρωση σχετικά με την πλήρη δέσμη μέτρων που έχουν προγραμματιστεί στο ΗΒ. Στη συνέχεια η Επιτροπή θα αναλύσει και θα αξιολογήσει τα μέτρα αυτά.
<P>
Ανάλογα με το αποτέλεσμα της ανάλυσης, η Επιτροπή θα αποφασίσει ποια γραμμή δράσης θα ακολουθήσει προκειμένου να εκπληρώσει τον ρόλο της και να βοηθήσει τα κράτη μέλη να λάβουν μέτρα που εξυπηρετούν τα συμφέροντά τους και ταυτόχρονα σέβονται τα δικαιώματα των άλλων κρατών μελών.

<SPEAKER ID=179 LANGUAGE="EN" NAME="McCartin">
Κύριε Πρόεδρε, θέλω να ευχαριστήσω τον Επίτροπο για την απάντησή του και να πω ότι αισθάνομαι καθησυχασμένος εφόσον θα ζητηθεί τουλάχιστον μια πλήρης εξήγηση. Η δική μου αντίληψη ήταν ότι η ανακοίνωση των βρετανών υπουργών δήλωνε σαφώς ότι επρόκειτο για ένα φόρο για τα ξένα φορτηγά και τους μεταφορείς. Η συμπληρωματική ερώτηση που θα ήθελα να κάνω είναι η εξής: Είναι σύμφωνο, κατά την άποψη του κ. Επιτρόπου, με το ευρωπαϊκό δίκαιο ένας μεταφορέας, που φορολογείται και συμμορφούται πλήρως με τη νομοθεσία της χώρας του, να μην μπορεί να περάσει τα σύνορα και να εισέλθει σε ένα γειτονικό κράτος; Ζω σε μια περιοχή της Ένωσης όπου προκειμένου να μετακινηθείς από ένα μέρος του κράτους σε ένα άλλο πρέπει να διέλθεις από το Ηνωμένο Βασίλειο. Είναι λοιπόν αποδεκτό να εμποδίζεται η διέλευση ενός οχήματος από τα σύνορα ενός γειτονικού κράτους μέλους, αν αυτό πληροί όλες τις νόμιμες απαιτήσεις της δικής του χώρας;
<P>
Δεύτερον: Αν, όπως ήταν η αρχική του πρόθεση, ο Υπουργός προτίθεται να επιβάλει φόρο στους ξένους μεταφορείς για να επιδοτήσει τους ομοεθνείς του, δεν είναι αυτό αντίθετο με το ευρωπαϊκό δίκαιο;

<SPEAKER ID=180 LANGUAGE="EN" NAME="Monti">
. (EN) Κύριε Πρόεδρε, ο αξιότιμος βουλευτής κατανοεί ότι είναι δύσκολο και μάλλον απαράδεκτο να αποφαίνεται η Επιτροπή με βάση υποθέσεις και εικασίες. Εξέθεσα στην απάντηση της Επιτροπής τις αρχές και τα κριτήρια και διαβεβαίωσα το Κοινοβούλιο ότι η Επιτροπή θα αναλύσει και θα παρακολουθήσει στενά την εξέλιξη του συστήματος του Ηνωμένου Βασιλείου, καθώς και την πρακτική εφαρμογή του, και φυσικά η απουσία οποιασδήποτε διάκρισης, άμεσης ή έμμεσης, θα αποτελέσει βασικό σημείο αναφοράς της αξιολόγησής μας.

<SPEAKER ID=181 NAME="Doyle">
Έχω μια παρόμοια ερώτηση, την αριθ. 60, για την ακρίβεια, στην ημερήσια διάταξη. Πίστευα ότι θα υπήρχε κοινή απάντηση και για τις δύο, όμως προφανώς δεν ακολουθείται αυτή η διαδικασία στο Ευρωπαϊκό Κοινοβούλιο. Ευχαριστώ τον κ. Monti για την απάντησή του. Με καθησυχάζει κάπως, διότι κατάλαβα από τα λόγια του ότι έχει λάβει το μήνυμα.
<P>
Θα ήθελα να τον ρωτήσω αν γνωρίζει ότι η ανακοίνωση του βρετανού Υπουργού Οικονομικών στις 8 Νοεμβρίου δήλωνε σαφώς - αν επιθυμεί αντίγραφα της ανακοίνωσης τύπου, μπορούμε να φροντίσουμε να τα λάβει - ότι αυτός ο ειδικός φόρος για τους μεταφορείς, ο "Brit-tax" όπως τον ονομάζουμε, ήταν για τους ξένους ή τους μη βρετανούς μεταφορείς; Σκοπός ήταν να κατευναστεί η οργή των βρετανών μεταφορέων, που διαμαρτύρονταν για τις τιμές των καυσίμων στην Βρετανία. Κατά συνέπεια, ρώτησα την Επιτροπή αν είχε επίγνωση αυτού του γεγονότος. Κατόπιν της έντονης κριτικής, ιδιαίτερα από την Ιρλανδία και την Γαλλία, αυτό άλλαξε, αλλά τώρα προστέθηκε ένα νέο τέχνασμα του βρετανού Υπουργού Οικονομικών: τώρα παρουσιάζεται σαν τέλος χρήσης για όλα τα φορτηγά, συμπεριλαμβανομένων των βρετανικών. Είμαι βέβαιος ότι σε ένα έτος εκλογών στη Βρετανία, θα ενδιέφερε τους βρετανούς οδηγούς φορτηγών να μάθουν ότι πρέπει να πληρώνουν 1 500 επιπλέον στερλίνες το χρόνο, επιπροσθέτως των φόρων τους. Μήπως οποιαδήποτε προσπάθεια αντισταθμιστικής έκπτωσης αυτού του ποσού για τους βρετανούς μεταφορείς θα ήταν αντίθετη με το ενδοκοινοτικό εμπόριο;

<SPEAKER ID=182 LANGUAGE="EN" NAME="Monti">
. (EN) Σας ευχαριστώ για τη συμπληρωματική ερώτηση. Πρέπει να εμμείνω στα μέτρα που ανακοινώθηκαν και το θεωρώ ακόμη πιο δύσκολο να εκφράσω άποψη για τις προεκτάσεις του θέματος, καθώς δεν είμαι ο αρμόδιος Επίτροπος. Ελπίζω να το κατανοείτε αυτό και μπορώ να αναφερθώ μόνο στα στοιχεία που έδωσα στην απάντησή μου πριν από λίγα λεπτά.
<P>
Απαντώντας στον αξιότιμο βουλευτή που ρώτησε πώς η διάρθρωση του συστήματος χρέωσης στο Ηνωμένο Βασίλειο επηρεάζει τον ανταγωνισμό στον τομέα των οδικών μεταφορών, θα μπορούσα ίσως να προσθέσω ότι προς το παρόν οι βρετανοί μεταφορείς πληρώνουν διόδια ή τέλη χρήσης - αυτοκόλλητα σήματα - όταν ταξιδεύουν σε άλλες χώρες όπως η Γαλλία και το Βέλγιο, ενώ παράλληλα πληρώνουν στη χώρα τους υψηλούς φόρους κυκλοφορίας, με τους οποίους συμβάλλουν στις δαπάνες υποδομής του οδικού δικτύου της Βρετανίας. Από την άλλη πλευρά, οι μη βρετανοί μεταφορείς δεν πληρώνουν τίποτε κατά τη διέλευσή τους από την Βρετανία. Συνεπώς, δεν συμβάλλουν στις δαπάνες υποδομής του οδικού δικτύου στην Βρετανία και ταυτόχρονα πληρώνουν χαμηλότερους φόρους οχημάτων στην πατρίδα τους. Αυτή η οικονομική ανισορροπία μεταξύ των τελών και των φόρων που επιβάλλονται στους μεταφορείς στα διάφορα κράτη μέλη στρεβλώνει τις συνθήκες με τις οποίες ανταγωνίζονται οι μεταφορείς άλλων εθνικοτήτων στο Ηνωμένο Βασίλειο.

<SPEAKER ID=183 NAME="Πρόεδρος">


<SPEAKER ID=184 NAME="Liam Hyland">
Ερώτηση αριθ. 34 του κ. (H-0916/00):
<P>
Θέμα: Νέα μέτρα για τη ΣΕΒ και εισαγωγές τροφίμων από τρίτες χώρες. Υπό το φως των νέων μέτρων που εισήχθησαν στην ΕΕ ως αποτέλεσμα της εκδήλωσης της ΣΕΒ στη Γαλλία και της επιβεβαίωσης του Συμβουλίου για την ανάγκη να προστατευθεί ο καταναλωτής και να επανακτηθεί η εμπιστοσύνη του και έχοντας υπόψη τη Λευκή Βίβλο του Επιτρόπου David Byrne για την ασφάλεια των τροφίμων και τη συγκρότηση μιας Αρχής για την ασφάλεια των εισαγόμενων τροφίμων, τί διαβεβαιώσεις μπορεί να δώσει η Επιτροπή σχετικά με την ασφάλεια των εισαγόμενων τροφίμων από τρίτες χώρες; Πώς μπορούμε να είμαστε βέβαιοι ότι ο μεγάλος όγκος εισαγωγών από τρίτες χώρες πληροί τις προδιαγραφές της ΕΕ και πώς η Επιτροπή θα μετριάσει τους φόβους των καταναλωτών σα αυτό τον τομέα;

<SPEAKER ID=185 LANGUAGE="EN" NAME="Byrne">
. (EN) Κύριε Πρόεδρε, δεδομένης της εξέλιξης της κατάστασης στο εσωτερικό της Ευρωπαϊκής Κοινότητας, η Επιτροπή απευθύνει επιστολές σε τρίτες χώρες, εφιστώντας την προσοχή τους στα μέτρα που ελήφθησαν για τη ΣΕΒ στην Ευρωπαϊκή Ένωση και επισημαίνοντας την ανάγκη να εξετάσουν τη λήψη παρόμοιων μέτρων. Επιπλέον, η Επιστημονική Επιτροπή Καθοδήγησης πραγματοποιεί επί του παρόντος μιαν αξιολόγηση του γεωγραφικού κινδύνου της ΣΕΒ σε συγκεκριμένες τρίτες χώρες, τα αποτελέσματα της οποίας αναμένονται εντός του πρώτου εξαμήνου του 2001.
<P>
Η πολιτική μας όσον αφορά τις εισαγωγές από τρίτες χώρες θα καθοριστεί ανάλογα με αυτήν την αξιολόγηση. Επισκέφθηκα πρόσφατα την Πολωνία, την Ουγγαρία και τη Δημοκρατία της Τσεχίας όπου υπογράμμισα την ανάγκη επαγρύπνησης έναντι του κινδύνου της ΣΕΒ. Έχω δεσμευθεί να διασφαλίσω ότι τα τρόφιμα που διατίθενται στους καταναλωτές, είτε προέρχονται από το εσωτερικό είτε από το εξωτερικό της Ευρωπαϊκής Ένωσης, ανταποκρίνονται στις υψηλότερες προδιαγραφές. Η Κοινότητα διαθέτει αρκετούς μηχανισμούς για την προστασία της υγείας των καταναλωτών όσον αφορά την ασφάλεια των εισαγόμενων τροφίμων από τρίτες χώρες. Το Γραφείο Τροφίμων και Κτηνιατρικών Θεμάτων πραγματοποιεί επιτόπιους ελέγχους και επιθεωρήσεις σε τρίτες χώρες, για να επαληθεύσει ότι οι εξαγωγές των χωρών αυτών ανταποκρίνονται στις προδιαγραφές της υγείας των ζώων και της δημόσιας υγείας στην ΕΕ.
<P>
Επιπλέον, η οδηγία 97/78 του Συμβουλίου της 18ης Δεκεμβρίου 1997 καθορίζει τις αρχές που διέπουν την οργάνωση των κτηνιατρικών ελέγχων των προϊόντων που εισέρχονται στην Κοινότητα από τρίτες χώρες. Με την οδηγία αυτή οι εξαγωγές κρεάτων από τρίτες χώρες υπόκεινται σε συστηματικούς ελέγχους στα εξωτερικά σύνορα της Κοινότητας, για να διασφαλιστεί ότι πληρούν τις κοινοτικές προδιαγραφές. Η Επιτροπή έχει επίσης επίγνωση της ανάγκης να διασφαλιστεί ότι οι εξαγωγές της Ευρωπαϊκής Ένωσης σε τρίτες χώρες δεν ενέχουν κινδύνους για την ασφάλεια των τροφίμων.

<SPEAKER ID=186 LANGUAGE="EN" NAME="Hyland">
Θα ήθελα να ευχαριστήσω τον Επίτροπο για την απάντησή του και την πολύ θετική ηγεσία του σ' αυτό τον κρίσιμο τομέα και οφείλω να πω ότι η απάντησή του ήταν επίσης καθησυχαστική από την οπτική του καταναλωτή.
<P>
Ωστόσο, το Σώμα γνωρίζει την απροθυμία ορισμένων χωρών και ιδιαίτερα των Ηνωμένων Πολιτειών να συμμορφωθούν με τα πρότυπα της ΕΕ για την ασφάλεια των τροφίμων. Θα μπορούσε ο Επίτροπος να ενημερώσει το Σώμα για την ποσότητα του κρέατος και των προϊόντων κρέατος που εισέρχονται στην Κοινότητα από τρίτες χώρες και την κατάσταση υγιεινής αυτών των προϊόντων - ίσως να πρόκειται για μια ερώτηση στην οποία δεν είναι σε θέση να απαντήσει αμέσως - και θα μπορούσε επίσης να ενημερώσει το Σώμα για τη θέση σχετικά με την χρήση κρεαταλεύρων και οστεαλεύρων σε ζωικές τροφές σ' αυτές τις χώρες και τον βαθμό στον οποίο αυτό το διεθνές πρόβλημα μπορεί να αντιμετωπισθεί στο πλαίσιο του παγκόσμιου εμπορίου; Πρέπει να βρούμε μια διεθνή λύση για ένα πρόβλημα που επηρεάζει σοβαρά τους καταναλωτές παγκοσμίως.

<SPEAKER ID=187 LANGUAGE="EN" NAME="Byrne">
. (EN) Δεν είμαι σε θέση να σας δώσω ακριβή αριθμητικά στοιχεία σχετικά με τον όγκο των εισαγωγών βοείου κρέατος από τρίτες χώρες, αλλά μπορώ να πω ότι οι εισαγωγές αυτές διέπονται από τις δέουσες ρυθμίσεις και ότι η ασφάλεια των τροφίμων βρίσκεται στη βάση της νομοθεσίας αυτής.
<P>
Για το ερώτημα της χρήσης των κρεαταλεύρων και οστεαλεύρων: η εξαγωγή τους καλύπτεται από την ίδια ακριβώς νομοθεσία που διέπει και την παραγωγή κρεαταλεύρων και οστεαλεύρων στο εσωτερικό της Ευρωπαϊκής Ένωσης, καθώς και από την υποχρέωση αφαίρεσης, για παράδειγμα, συγκεκριμένων επικίνδυνων υλικών από τα κρεατάλευρα και τα οστεάλευρα, η οποία προβλέπεται από την νομοθεσία και θα τεθεί σε εφαρμογή από την 1η Μαρτίου 2001.

<SPEAKER ID=188 NAME="Πρόεδρος">


<SPEAKER ID=189 NAME="Franηois Zimeray">
Ερώτηση αριθ. 35 του κ. (H-0936/00):
<P>
Θέμα: Η χρηματοδοτική βοήθεια της Ένωσης προς το εκπαιδευτικό σύστημα της Παλαιστίνης Φαίνεται ότι πάρα πολλά σχολικά βιβλία εκδιδόμενα από την παλαιστινιακή αρχή περιέχουν αντισημιτικά μηνύματα και υποκινούν σε αντιεβραϊκό μίσος, τόσο που, εάν κυκλοφορούσαν σε ένα οποιοδήποτε κράτος μέλος, θα ενέπιπταν στον νόμο περί "υποκινήσεως του φυλετικού μίσους". Ωστόσο, μετά τη συμφωνία του Όσλο του 1993, η Ένωση και οι Δεκαπέντε χρηματοδοτούν μαζικώς το εκπαιδευτικό σύστημα της Παλαιστίνης. Ρόλος της Ευρωπαϊκής Ένωσης δεν είναι να χρηματοδοτεί την υποδαύλιση του μίσους και του πολέμου.
<P>
Για τον λόγο αυτό παρακαλείται η επιτροπή να εκφράσει την άποψή της επί αυτών των κειμένων που, είναι αντάξια του "Mein Kampf", να δηλώσει εάν σκοπεύει να εξαρτήσει στο μέλλον, τη χορήγηση βοήθειας από τον σεβασμό των θεμελιωδών δικαιωμάτων του ατόμου και να γνωστοποιήσει εάν προτίθεται να καταδικάσει την "κατήχηση" των παιδιών και την εκμετάλλευσή τους σ' αυτή τη διαμάχη.

<SPEAKER ID=190 LANGUAGE="EN" NAME="Patten">
. (EN) Φυσικά κατανοώ τις ανησυχίες του αξιότιμου βουλευτού. Όσον αφορά την Επιτροπή, δεν έχουμε ποτέ υποστηρίξει οικονομικά την παραγωγή ή τη διανομή σχολικών βιβλίων ούτε την προετοιμασία των σχολικών προγραμμάτων. Η βοήθεια προς το εκπαιδευτικό σύστημα εστιάζεται κυρίως στην υποδομή, τον εξοπλισμό των σχολείων και την άμεση στήριξη των σχολικών δαπανών, των μισθών για παράδειγμα. Δεν υπήρξε ποτέ αίτημα της Παλαιστινιακής Αρχής να χρηματοδοτήσει η Επιτροπή τα σχολικά βιβλία.
<P>
Η Επιτροπή είναι έτοιμη να θέσει το θέμα που έθιξε ο αξιότιμος βουλευτής στην Παλαιστινιακή Αρχή. Επίσης θα χαρώ να μεταφέρω τις ανησυχίες του αξιότιμου βουλευτή στα κράτη μέλη, παρότι οι διμερείς σχέσεις είναι ζητήματα που αφορούν τα κράτη μέλη και όχι την Επιτροπή.
<P>
Θα πρέπει να επισημάνω, επίσης, ότι το άρθρο 2 της Προσωρινής Συμφωνίας Σύνδεσης ΕΚ/Παλαιστίνης δηλώνει ξεκάθαρα ότι η αμοιβαία συνεργασία των μερών "πρέπει να βασίζεται στο σεβασμό των δημοκρατικών αρχών και των θεμελιωδών ανθρωπίνων δικαιωμάτων όπως αυτά καθορίζονται στην Παγκόσμια Διακήρυξη των Ανθρωπίνων Δικαιωμάτων που καθοδηγεί την εσωτερική και διεθνή τους πολιτική" . Ίσως να ενδιέφερε επίσης τον αξιότιμο βουλευτή να μάθει ότι τα τελευταία χρόνια έχουμε χρηματοδοτήσει αρκετά προγράμματα αξίας περίπου 4,5 εκατομμυρίων ευρώ, με στόχο την ενίσχυση του διαλόγου μεταξύ της ισραηλινής και της παλαιστινιακής νεολαίας.

<SPEAKER ID=191 LANGUAGE="FR" NAME="Zimeray">
Κύριε Πρόεδρε, οι Εβραίοι είναι εχθροί των προφητών και των πιστών. Οι Εβραίοι είναι προδότες και άνομοι. Οι σπουδαστές οφείλουν να κατανοήσουν ότι ο ναζισμός, ο φασισμός και ο σιωνισμός συνδέονται. Οι Εβραίοι επιδιώκουν τις διώξεις. Συνωμοτούν με τους υποκριτές.
<P>
Παρέθεσα ορισμένα αποσπάσματα από παλαιστινιακά σχολικά εγχειρίδια, που χρησιμοποιούνται για την εκπαίδευση των παιδιών στα κατεχόμενα, εκπαίδευση την οποία, εξάλλου, χρηματοδοτούμε σε μεγάλο βαθμό. Και όπως είπατε, κύριε Επίτροπε, ειδικά σε επίπεδο μισθών, η Ευρωπαϊκή Ένωση χρηματοδοτεί μια εκπαίδευση η οποία μετατρέπεται, στην πραγματικότητα, σε αντισημιτική προπαγάνδα.
<P>
Σας έθεσα το ερώτημα όσον αφορά τη συμμετοχή της Επιτροπής στα παιδαγωγικά προγράμματα, και δεν μου απαντήσατε ευθέως, κύριε Επίτροπε. Σας έθεσα επίσης το ερώτημα σχετικά με τον έλεγχο που μπορεί να διεξαγάγει η Επιτροπή όσον αφορά τις συγκεκριμένες ενισχύσεις και δεν μου απαντήσατε στο σημείο αυτό, διότι στην πραγματικότητα δεν υπάρχει αληθινός έλεγχος.
<P>
Μετά λύπης μου, κύριε Επίτροπε, σας λέω ότι η απάντησή σας δεν με καλύπτει. Έθεσα συγκεκριμένα ερωτήματα και περιμένω συγκεκριμένες απαντήσεις όσον αφορά ένα σοβαρό ζήτημα. Είστε έτοιμοι, ναι ή όχι, να εξαρτήσετε τις κοινοτικές ενισχύσεις, και όχι τις ενισχύσεις των κρατών μελών, από το σεβασμό των θεμελιωδών δικαιωμάτων του ανθρώπου;

<SPEAKER ID=192 LANGUAGE="EN" NAME="Patten">
. (EN) Ανέφερα, όπως είμαι βέβαιος ότι άκουσε ο αξιότιμος βουλευτής, ένα απόσπασμα από το άρθρο 2 της προσωρινής συμφωνίας μας σύνδεσης με την Παλαιστινιακή Αρχή. Είπα επίσης ότι σκοπεύουμε να συζητήσουμε το θέμα που έθιξε με την Παλαιστινιακή Αρχή. Επαναλαμβάνω την δέσμευση αυτή για άλλη μια φορά. Απορρίπτουμε κάθε προσπάθεια εκμετάλλευσης του εκπαιδευτικού συστήματος για την υποκίνηση της μισαλλοδοξίας και του μίσους. Αυτή είναι η άποψή μας για την κατάσταση στη Δυτική Όχθη και τη Γάζα, καθώς και για την κατάσταση οπουδήποτε αλλού στον κόσμο. Ο κύριος στόχος της βοήθειάς μας στην περιοχή ήταν πάντα η προώθηση της ειρήνης, της ανεκτικότητας και των ανθρωπίνων δικαιωμάτων.
<P>
Επομένως, επαναλαμβάνω ότι θα επιδιώξουμε την εξέταση αυτού του θέματος με τις παλαιστινιακές αρχές. Ελπίζω να διαπιστώσουμε ότι σε όλες τις χώρες της περιοχής τα εκπαιδευτικά συστήματα προωθούν την ανοχή και όχι την μισαλλοδοξία.

<SPEAKER ID=193 NAME="Martin, David">
Επικροτώ την υπόσχεση του Επιτρόπου να θέσει το ζήτημα αυτό στις παλαιστινιακές αρχές, αλλά θα ήθελα να επανέλθω στο τελευταίο μέρος της αρχικής του απάντησης, που αφορούσε τον διάλογο μεταξύ της ισραηλινής και της παλαιστινιακής νεολαίας. Θα ενισχύσει τις προσπάθειες της Κοινότητας στον τομέα αυτό; Διότι εκεί έγκειται το μέλλον: στην ανοικοδόμηση εμπιστοσύνης και ανοχής μεταξύ των δύο αυτών λαών. Αυτό αρχίζει από τους νέους. Αφιερώνουμε μερικά χρήματα για τον σκοπό αυτό, αλλά πρόκειται για ένα σχετικά μικρό ποσό συγκριτικά με τις διαστάσεις του προβλήματος. Θα εξετάσει άραγε δυνατούς τρόπους διεύρυνσης του σχετικού τμήματος του κοινοτικού προϋπολογισμού;

<SPEAKER ID=194 NAME="Patten">
. (ΕΝ) Ναι, πολύ ευχαρίστως θα αναλάβω αυτή τη δέσμευση. Η πρόταση του αξιότιμου βουλευτή είναι ιδιαίτερα σημαντική. Πρέπει να εξετάσουμε περισσότερα προγράμματα για την περιοχή αυτή και, ιδιαίτερα, τα προγράμματα των μη κυβερνητικών οργανώσεων. Έχω δει με τα μάτια μου ένα-δύο από αυτά.

<SPEAKER ID=195 NAME="Πρόεδρος">


<SPEAKER ID=196 NAME="Richard Howitt">
Ερώτηση αριθ. 36 του κ. (H-0867/00):
<P>
Θέμα: Συγχώνευση Texaco-Chevron Βάσει ποιου πλαισίου και εντός ποιου χρονικού διαστήματος προτίθεται η Επιτροπή να αντιδράσει στην αναγγελία της συγχώνευσης σε παγκόσμιο επίπεδο των εταιρειών πετρελαίου Τexaco και Chevron; Γνωρίζει η Επιτροπή της κατηγορίες για σοβαρές παραβιάσεις των δικαιωμάτων του ανθρώπου κατά της Texaco στον Ισημερινό και κατά της Chevron στη Νιγηρία για τις οποίες εκκρεμούν δίκες; Ποιο ρόλο θα διαδραματίσει αυτό το θέμα στις αποφάσεις της Επιτροπής και τι είδους αποδεικτικά στοιχεία θα ζητήσει η Επιτροπή από τις εταιρείες σχετικά με αυτό το θέμα;

<SPEAKER ID=197 LANGUAGE="EN" NAME="Monti">
. (EN) Οι υπηρεσίες της Επιτροπής έχουν πληροφορηθεί από τις Texaco και Chevron ότι η αναγγελθείσα συγχώνευσή τους θα πληροί τα κριτήρια του ετήσιου κύκλου εργασιών του ευρωπαϊκού κανονισμού για τις συγχωνεύσεις. Οι Texaco και Chevron έχουν ξεκινήσει επομένως προκοινοποιητικές συζητήσεις με την ομάδα εργασίας της Επιτροπής για τις συγχωνεύσεις. Μετά την κοινοποίηση, η Επιτροπή θα πρέπει να αξιολογήσει, βάσει του νομικού ελέγχου που περιέχεται στον κανονισμό για τις συγχωνεύσεις, αν αυτή η πράξη θα οδηγήσει στη δημιουργία ή την ενίσχυση δεσπόζουσας θέσης, που θα έχει ως αποτέλεσμα τη σημαντική παρεμπόδιση του αποτελεσματικού ανταγωνισμού ή μεγάλου μέρους του στην κοινή αγορά.
<P>
Επομένως, η εκτίμηση της Επιτροπής βάσει του κανονισμού για τις συγχωνεύσεις μπορεί να λάβει υπόψη μόνο τις ανησυχίες περί ανταγωνισμού που επηρεάζουν τις ευρωπαϊκές εταιρείες και τους ευρωπαίους πολίτες. Ο κανονισμός για τις συγχωνεύσεις δεν διαθέτει τη νομική βάση για να λάβει υπόψη κατηγορίες για παραβιάσεις των ανθρωπίνων δικαιωμάτων και επομένως η Επιτροπή δεν έχει την εξουσία να διερευνήσει τέτοιες υποτιθέμενες παραβιάσεις στο συγκεκριμένο πλαίσιο.

<SPEAKER ID=198 LANGUAGE="EN" NAME="Howitt">
Αυτή ήταν μια αναμενόμενη απάντηση από τον κ. Monti. Ωστόσο, αυτός και οι συνεργάτες του θα πρέπει να καταλάβουν ότι κάθε φορά που λαμβάνει χώρα μία από αυτές τις συγχωνεύσεις, εμείς θα συνεχίσουμε να του κάνουμε την ερώτηση. Ο κ. Patten, ο οποίος κάθεται δίπλα του, πρέπει να ένιωσε φοβερά αμήχανα ακούγοντας αυτή την απάντηση, διότι στην προηγούμενη ερώτηση ακούσαμε μια σπουδαία διάλεξη για τον σεβασμό των ανθρωπίνων δικαιωμάτων. Και ξαφνικά, όταν πρόκειται για τις οικονομικές δυνάμεις της Ευρωπαϊκής Ένωσης, αγνοούνται συστηματικά.
<P>
Επιτρέψετέ μου να πω για την Texaco ότι το Κέντρο για τα Οικονομικά και Κοινωνικά Δικαιώματα υποστηρίζει ότι στον Ισημερινό είναι υπεύθυνη για υψηλή συχνότητα αποβολών και για αφύσικα υψηλά ποσοστά καρκίνων. Έχει κατηγορηθεί από την εθνική εταιρεία πετρελαίου του Ισημερινού ότι εκμεταλλεύεται τους ιθαγενείς. Στη Νιγηρία, η Chevron έχει κατηγορηθεί από τους ιθαγενείς All-Ijaw ότι υποκινεί βία εναντίον τους και πληρώνει μάλιστα Νιγηριανούς στρατιώτες για να πυροβολούν τους διαδηλωτές στην ναυτική βάση Warri.
<P>
Ό,τι και αν λέτε για τη νομική βάση και τους προβληματισμούς για την πολιτική ανταγωνισμού, το κοινό στην Ευρώπη ενδιαφέρεται για τις παραβιάσεις των ανθρωπίνων δικαιωμάτων. Αν δεν είστε πρόθυμος να δράσετε τώρα, προτείνω να μας υποδείξετε πώς θα μπορούσε να αναληφθεί άλλου είδους δράση από τους συναδέλφους σας στην Επιτροπή για τις παραβιάσεις των ανθρωπίνων δικαιωμάτων που είναι απαράδεκτα για όλους μας.

<SPEAKER ID=199 LANGUAGE="EN" NAME="Monti">
. (EN) Μπορώ να διαβεβαιώσω τον κ. Howitt ότι η Επιτροπή, ο κάθε Επίτροπος ξεχωριστά και εγώ προσωπικά, ανησυχούμε ιδιαίτερα για όλα τα ζητήματα που αφορούν πιθανές παραβιάσεις των ανθρωπίνων δικαιωμάτων.
<P>
Πρέπει, ωστόσο, να επισημάνω ότι υπάρχουν, φυσικά, διαφορετικά μέσα για τους διάφορους σκοπούς και, στην έννομη τάξη της Κοινότητας, ο κανονισμός για τις συγχωνεύσεις έχει τον πολύ περιορισμένο και όμως αρκετά σημαντικό στόχο της διασφάλισης της προστασίας του ανταγωνισμού, σε τελική ανάλυση προς το συμφέρον των καταναλωτών, σε περιπτώσεις συγχωνεύσεων. Δεν θεωρώ ότι θα ήταν πρόσφορο να επιδιώκονται περισσότεροι από ένας στόχοι με ένα και μοναδικό μέσο. Ο κανονισμός για τις συγχωνεύσεις είναι ένα ισχυρό εργαλείο για τη διασφάλιση της προστασίας των συμφερόντων των καταναλωτών, όταν δύο ή περισσότερες εταιρείες συνδυάζουν τις δραστηριότητές τους. Η αποτελεσματικότητά του επομένως δεν πρέπει να παρακωλύεται από την προσθήκη άλλων περίπλοκων στόχων που είναι δύσκολο να εκτιμηθούν και σε οποιαδήποτε περίπτωση δεν θα μπορούσαν να εξυπηρετηθούν αποτελεσματικά από αυτό το συγκεκριμένο νομικό μέσο.
<P>
Αντίθετα, τα κράτη μέλη και η Ευρωπαϊκή Ένωση έχουν στην διάθεσή τους άλλα μέσα για να αντιμετωπίσουν τα ζητήματα που αφορούν τα ανθρώπινα δικαιώματα.

<SPEAKER ID=200 NAME="Πρόεδρος">


<SPEAKER ID=201 NAME="Jaime Valdivielso de Cuι">
Ερώτηση αριθ. 37 του κ. (H-0900/00):
<P>
Θέμα: Ναυπηγία Στις 15 Νοεμβρίου η Ευρωπαϊκή Επιτροπή έδωσε στη δημοσιότητα την τρίτη της έκθεση για την παγκόσμια κατάσταση της ναυπηγίας.
<P>
Μεταξύ των συμπερασμάτων στα οποία καταλήγει η έκθεση επιβεβαιώνεται και το γεγονός ότι οι ενισχύσεις που έλαβε η βιομηχανία μας δεν έλυσαν το θέμα της Κορέας.
<P>
Πιστεύει η Επιτροπή ότι χωρίς αυτές τις ενισχύσεις η ευρωπαϊκή βιομηχανία θα είχε επιβιώσει από τον αθέμιτο ανταγωνισμό της Κορέας;
<P>
Πώς θα εξασφαλίσει η Επιτροπή ότι μετά την 1η Ιανουαρίου 2001 ό,τι απομένει από τον τομέα της ναυπηγικής βιομηχανίας θα κατορθώσει να επιβιώσει του αθέμιτου ανταγωνισμού της Κορέας ο οποίος αποδεικνύεται για μια ακόμη φορά στην τελευταία της έκθεση;
<P>
Λαμβάνοντας υπόψη τα συμπεράσματα στα οποία κατέληξε η έκθεσή της, τί εμπορικά μέτρα άμεσου αποτελέσματος πρόκειται να ληφθούν κατά της Κορέας;

<SPEAKER ID=202 LANGUAGE="EN" NAME="Monti">
. (EN) Στην έκθεση που υιοθέτησε στις 15 Νοεμβρίου η Επιτροπή κατέληγε στο συμπέρασμα ότι οι ενισχύσεις λειτουργίας βάσει του κανονισμού 1540/98 δεν έδωσαν λύση στο πρόβλημα των τιμολογιακών πρακτικών της Νότιας Κορέας. Ωστόσο, ανάμεσα στις διάφορες προτεινόμενες δράσεις, δεσμεύτηκε να εξετάσει όσο το δυνατόν συντομότερα το ενδεχόμενο να προτείνει μέτρα για την αντιμετώπιση του κορεατικού προβλήματος σύμφωνα με τον κανονισμό.
<P>
Στην συνεδρίασή της στις 29 Νοεμβρίου, η Επιτροπή επιβεβαίωσε ότι είναι αντίθετη με οποιαδήποτε παράταση των ενισχύσεων λειτουργίας. Ωστόσο, άφησε να εννοηθεί ότι είναι διατεθειμένη να διερευνήσει τις πιθανότητες μεγαλύτερης χρήσης της εθνικής στήριξης για την έρευνα και την ανάπτυξη, συμπεριλαμβανομένων των κατάλληλων αλλαγών του κανονισμού 1540/98. Η Επιτροπή υπενθύμισε επίσης ότι διατίθεται σημαντική χρηματοδότηση για την έρευνα και την ανάπτυξη στο πλαίσιο του προγράμματος-πλαίσιο της Κοινότητας για την έρευνα. Όσον αφορά τις εμπορικές δράσεις, η Επιτροπή δημοσίευσε στις 2 Δεκεμβρίου την απόφασή της να ξεκινήσει μια έρευνα μετά από καταγγελία της βιομηχανίας βάσει του κανονισμού για τους εμπορικούς φραγμούς (ΚΕΦ). Στο πλαίσιο της διαδικασίας αυτής του ΚΕΦ, η Επιτροπή μπορεί να αποφασίσει να προσφύγει στη διαδικασία ρύθμισης διαφορών του ΠΟΕ, εκτός αν επιτευχθεί μια αμοιβαία ικανοποιητική συμφωνία με τις αρχές της Δημοκρατίας της Κορέας. Η τελική έκθεση της έρευνας θα διαβιβαστεί στα κράτη μέλη μέχρι τον Απρίλιο του 2001.
<P>
Επιπροσθέτως, αν στο πλαίσιο της διαδικασίας του ΚΕΦ η Επιτροπή δεν καταφέρει να συμφωνήσει μια ικανοποιητική για την Ευρωπαϊκή Ένωση λύση μετά από διαπραγματεύσεις με την Κορέα, θα υποβάλει έκθεση στο Συμβούλιο μέχρι την 1η Μαΐου 2001 και θα προτείνει να τεθεί το ζήτημα στον ΠΟΕ προκειμένου να εξευρεθεί λύση έναντι των αθέμιτων κορεατικών πρακτικών. Επιπλέον, η Επιτροπή θα προτείνει, παράλληλα, έναν προσωρινό αμυντικό μηχανισμό ενίσχυσης, σχεδιασμένο ειδικά για την αντιμετώπιση των αθέμιτων πρακτικών της Κορέας για όσον καιρό χρειαστεί μέχρι να ολοκληρωθεί η διαδικασία του ΠΟΕ. Ο μηχανισμός αυτός θα περιορίζεται σ' εκείνους τους τομείς της αγοράς όπου έχει αποδειχτεί ότι η βιομηχανία της ΕΕ ζημιώθηκε άμεσα από τις αθέμιτες εμπορικές πρακτικές της Κορέας.
<P>
Σε πολυμερές επίπεδο, η Επιτροπή θα συνεχίσει τις προσπάθειές της να καθιερωθεί ένα ισότιμο διεθνές πεδίο δράσης για την ναυπηγική βιομηχανία στο πλαίσιο του ΟΟΣΑ.
<P>
Η θέση της Επιτροπής παρουσιάστηκε στο Συμβούλιο Βιομηχανίας στις 5 Δεκεμβρίου και το Συμβούλιο επικρότησε την αποφασιστικότητα της Επιτροπής να αντιμετωπίσει το πρόβλημα του αθέμιτου ανταγωνισμού της Κορέας και έλαβε υπόψη τις σχετικές προτάσεις της Επιτροπής.

<SPEAKER ID=203 LANGUAGE="ES" NAME="Valdivielso de Cuι">
Κύριε Επίτροπε, κατά πρώτο λόγο αισθάνομαι κάπως ανακουφισμένος, διότι βλέπω ότι η Επιτροπή έχει προβληματιστεί και ίσως έχει ασχοληθεί με το πρόβλημα.
<P>
Όμως οι ημερομηνίες που ανέφερε ο κ. Επίτροπος - ότι πραγματοποιήθηκε συνεδρίαση στις 29 Νοεμβρίου, ότι στις 2 Δεκεμβρίου αποφασίστηκε να ξεκινήσει μια έρευνα, μετά γίνεται λόγος ότι μάλλον θα γίνει μέσα σε έξι μήνες κλπ. δεν είναι πολύ διαφωτιστικές.
<P>
Πιστεύω ότι το σύνολο των προθέσεων είναι ιδιαίτερα καθησυχαστικό, όμως η πραγματικότητα είναι ότι στο μεταξύ τα ναυπηγεία μας κλείνουν. Προέρχομαι από μία χώρα, την Ισπανία, και συγκεκριμένα από τη χώρα των Βάσκων, όπου κανείς πια δεν κατασκευάζει σκάφη, διότι δεν μπορούν να αντιμετωπίσουν τον ανταγωνισμό της Κορέας. Τα κορεατικά ναυπηγεία κάνουν ανενόχλητα ντάμπινγκ - όχι μόνο σε ολόκληρη την Ευρωπαϊκή Ένωση, αλλά σε ολόκληρο τον κόσμο - και δεν βλέπω λύσεις.
<P>
Θα ήμουν ευγνώμων εάν λαμβάνονταν ορισμένα άμεσα και αναγκαία μέτρα.

<SPEAKER ID=204 LANGUAGE="ES" NAME="Varela Suanzes-Carpegna">
Κύριε Επίτροπε, γνωρίζετε καλά ότι ο αθέμιτος ανταγωνισμός της Κορέας είναι γεγονός αδιαμφισβήτητο. Η Επιτροπή έχει πάει εκεί και το έχει διαπιστώσει.
<P>
Τώρα βρισκόμαστε ενώπιον μιας μακράς διαδικασίας. Πιθανόν να πρέπει να περιμένουμε μισό χρόνο για να καταλάβουμε αν πραγματικά ο Παγκόσμιος Οργανισμός Εμπορίου καταδικάζει ή όχι τον κορεατικό αθέμιτο ανταγωνισμό. Και δεν πρέπει να ξεχνάμε ότι ο κ. Valdivielso de Cuι αναρωτιέται αν η Επιτροπή πιστεύει ότι η ναυπηγική βιομηχανία, η βιομηχανία αυτή θα μπορούσε να επιβιώσει στην Ευρωπαϊκή Ένωση χωρίς τις ενισχύσεις που έχει λάβει.
<P>
Πρόκειται για ένα τραγικό ζήτημα. Ο κ. Valdivielso de Cuι αναφέρθηκε στην Ισπανία, στη Χώρα των Βάσκων. Εγώ πρέπει να αναφερθώ στην Γαλικία, η οποία αποτελεί περιφέρεια του Στόχου 1 με σημαντικότατη ναυπηγική παράδοση στα ναυπηγεία και η οποία ζητά, ως περιφέρεια του Στόχου 1, να διατηρηθούν με κάποιο τρόπο οι ενισχύσεις αυτές μέχρι να λυθεί το πρόβλημα στον ΠΟΕ, ο οποίος θα καταδικάσει - πρέπει να καταδικάσει - τον αθέμιτο ανταγωνισμό της Κορέας.
<P>
Αυτή είναι η ερώτησή μου: προτίθεται η Επιτροπή να παρατείνει, τουλάχιστον για τις περιοχές εκείνες που έχουν μεγαλύτερη ανάγκη, με σημαντική ναυπηγική παράδοση, ορισμένες ενισχύσεις για να μπορέσουν να αντιμετωπίσουν αυτόν τον αθέμιτο ανταγωνισμό;

<SPEAKER ID=205 LANGUAGE="EN" NAME="Monti">
. (EN) Η έκθεση της Επιτροπής δήλωνε ότι εφόσον οι ενισχύσεις λειτουργίας δεν βοήθησαν στην επίλυση των προβλημάτων που δημιούργησε ο αθέμιτος ανταγωνισμός της Κορέας, αποφασίσαμε να μην παρατείνουμε αυτές τις ενισχύσεις. Παράλληλα, αποφασίστηκε να τεθούν στην διάθεση του κ. Lamy τα πλέον ισχυρά και αποτελεσματικά μέσα για τις περαιτέρω διαπραγματεύσεις και δράσεις έναντι της Κορέας. Πιστεύουμε ότι αυτό δεν επιτυγχάνεται με την γενική διατήρηση των υφιστάμενων ενισχύσεων, αλλά κυρίως με τη διαθεσιμότητα της Επιτροπής να δημιουργήσει ένα επικεντρωμένο, ειδικό μέσο σε περίπτωση που οι δράσεις τις οποίες θα αναλάβει ο Επίτροπος Lamy εξ ονόματος της Επιτροπής δεν θα ευνοήσουν την βιομηχανία της Ευρωπαϊκής Ένωσης.
<P>
Δεύτερο μέρος Ερωτήσεις προς τον κ. Lamy

<SPEAKER ID=206 NAME="Πρόεδρος">


<SPEAKER ID=207 NAME="Karin Riis-Jψrgensen">
Ερώτηση αριθ. 38 της κ. (H-0868/00):
<P>
Θέμα: Δασμοί αντιντάμπινγκ στις εισαγωγές κωκ Τα ευρωπαϊκά χυτήρια και ο τομέας μονώσεων χρησιμοποιούν κομμάτια κωκ (οπτάνθρακα) διαμέτρου άνω των 80mm και απασχολούν 100.000 άτομα εντός της Κοινότητας, ενώ οι κοινοτικοί παραγωγοί κωκ απασχολούν μόνο 800 άτομα. Θεωρεί η Επιτροπή ότι είναι προς το συμφέρον της Κοινότητας να προστατεύσει την κοινοτική βιομηχανία κωκ, που έχει ήδη επωφεληθεί από σημαντικές αυξήσεις τιμών, και, ως εκ τούτου, έχει προκαλέσει σημαντική ζημία στις βιομηχανίες χρηστών που απασχολούν πολύ περισσότερα άτομα;
<P>
Με ποιο τρόπο, κατά την άποψη της Επιτροπής, οι βιομηχανίες αυτές θα παραμένουν ανταγωνιστικές προς τις αντίστοιχες της Απω-Ανατολής, ενώ έχουν ελάχιστες ή μηδαμινές δυνατότητες αύξησης των τιμών τους;
<P>
Σύμφωνα με τα παραπάνω, είναι αναμενόμενη μια αύξηση των εισαγωγών κωκ από τρίτες χώρες με αποτέλεσμα υψηλότερες εκπομπές θειϊκού οξέως. Σ' αυτήν την περίπτωση είναι η απόφαση της Επιτροπής σύμφωνη με την κοινοτική πολιτική στον τομέα της ενέργειας και της προστασίας του περιβάλλοντος;

<SPEAKER ID=208 LANGUAGE="FR" NAME="Lamy">
. (FR) Σχετικά με το ζήτημα της εισαγωγής κωκ, θα ήθελα καταρχάς να υπογραμμίσω ότι οι υπηρεσίες της Επιτροπής έχουν διεξαγάγει μια πολύ εμπεριστατωμένη ανάλυση του κινεζικού ντάμπινγκ - ως οφείλουμε να πράξουμε - της ζημίας που επιφέρει στην ευρωπαϊκή βιομηχανία και των ενδεχόμενων συνεπειών για τους χρήστες. Το συμπέρασμα των ερευνών, είναι ότι τόσο το ντάμπινγκ, όσο και η ζημία, δεν μπορούν να αμφισβητηθούν και ότι ο αντίκτυπος των μέτρων αντιντάμπινγκ στους βιομηχανικούς χρήστες θα ήταν περιορισμένος.
<P>
Το ζήτημα της απασχόλησης αντιμετωπίστηκε με ιδιαίτερη προσοχή. Η βιομηχανία που χρησιμοποιεί κωκ απασχολεί συνολικά 70 000 άτομα, αλλά το κόστος του συγκεκριμένου προϊόντος είναι ελάχιστο σε σχέση με το συνολικό κόστος, ανέρχεται σε 2% περίπου. Επιπλέον, αποδείχθηκε ότι οι χρήστες κωκ δύνανται να μετακυλίουν μια λογική αύξηση των τιμών τους στους πελάτες τους. Συνεπώς, είναι σχετικά απίθανο να υπάρξουν, στη βιομηχανία κωκ, αρνητικές συνέπειες στην απασχόληση και την ανταγωνιστικότητα από τους βιομηχανικούς χρήστες.
<P>
Αντιθέτως, όσον αφορά την ίδια τη βιομηχανία κωκ, που απασχολεί άμεσα 1 900 άτομα στην κατασκευή του κωκ, η κατάσταση έχει τόσο πολύ επιδεινωθεί, υπό την επίδραση του κινεζικού ντάμπινγκ, που επίκειται πλέον το κλείσιμο ορισμένων εργοστασίων.
<P>
Με την αύξηση των τιμών, που θα προκαλέσουν τα μέτρα αντιντάμπινγκ, η βιομηχανία κωκ θα πρέπει να γίνει εκ νέου κερδοφόρα. Συνεπώς, λαμβανομένων υπόψη όλων των σχετικών επιχειρημάτων, συμφωνήθηκε ότι η επιβολή μέτρων αντιντάμπινγκ είναι προς το καθολικό και γενικό όφελος της Ευρωπαϊκής Ένωσης.
<P>
Όσον αφορά την πτυχή του περιβάλλοντος - η οποία δεν περιλαμβάνεται στις έρευνες αντιντάμπινγκ, αλλά θα πρέπει εντούτοις να λαμβάνεται υπόψη σε ένα ευρύτερο πλαίσιο - θα ήθελα να αναφέρω ότι η κοινοτική νομοθεσία στον τομέα του περιβάλλοντος θεσπίζει ορισμένα όρια εκπομπής, τα οποία πρέπει να τηρούν τόσο οι κατασκευαστές, όσο και η βιομηχανία χρηστών, ασχέτως προελεύσεως του κωκ· συνεπώς, είτε έχουμε να κάνουμε με κινεζικό κωκ είτε με οποιοδήποτε άλλο, οι συνέπειες όσον αφορά το περιβάλλον είναι οι ίδιες.
<P>
Η έρευνα αυτή διεξήχθη με τη συνήθη μέθοδο. Τη θεωρώ δίκαιη και διαφανή και όλα τα επιχειρήματα που πρόβαλε η βιομηχανία χρηστών ελήφθησαν δεόντως υπόψη, ως συνήθως.

<SPEAKER ID=209 LANGUAGE="DA" NAME="Riis-Jψrgensen">
Κύριε Επίτροπε, μπορώ να καταλάβω ότι δεν επιθυμείτε να αλλάξετε την απόφασή σας παρά το γεγονός ότι δέκα κράτη μέλη είναι κατά ενός τέτοιου δασμού. Διαφωνώ κάθετα μαζί σας, κ. Lamy. Όσο συμφωνούσα μαζί σας το απόγευμα στο θέμα της ναυπηγικής πολιτικής των δύο Κορέων τόσο διαφωνώ μαζί σας στο συγκεκριμένο θέμα. Θεωρώ ότι είναι σημαντικό να υπογραμμίσουμε ότι βρισκόμαστε αντιμέτωποι με μια βιομηχανία κωκ, η οποία απασχολεί μόλις 800 εργαζομένους, ενώ έχουμε μια βιομηχανία καταναλωτών με άνω των 6 000 εργαζομένων, η οποία περνά δύσκολους καιρούς από άποψης ανταγωνισμού εξαιτίας του συγκεκριμένου δασμού αντιντάμπινγκ. Μπορώ να καταλάβω παρόλ' αυτά ότι συνεχίζετε να διαφωνείτε μαζί μου, οπότε δεν θα καταφέρω τίποτα αν σας ξαναθέσω την ερώτηση, αλλά πιστεύω ότι πρέπει να λάβετε υπόψη σας ότι δέκα κράτη μέλη είναι κατά ενός τέτοιου δασμού.

<SPEAKER ID=210 LANGUAGE="FR" NAME="Lamy">
. (FR) Δεν έχω τίποτα να προσθέσω. Είναι προφανές ότι η αναλογία των θέσεων απασχόλησης είναι διαφορετική: απλώς, στη μία περίπτωση τα αποτελέσματα είναι δολοφονικά και στην άλλη όχι.

<SPEAKER ID=211 NAME="Πρόεδρος">
. Δεδομένου ότι αναφέρονται στο ίδιο θέμα, οι ερωτήσεις 39 και 40 θα εξεταστούν από κοινού.

<SPEAKER ID=212 NAME="William Francis Newton Dunn">
Ερώτηση αριθ. 39 του κ. (H-0883/00):
<P>
Θέμα: Πρόταση "όλα πλην όπλων" Είναι ικανοποιημένη η Επιτροπή ότι η δραστική αυτή πρόταση, η οποία ενδέχεται να έχει φοβερές συνέπειες για τους καλλιεργητές ζαχαροτεύτλων στην Ευρωπαϊκή Ένωση, που ήδη αντιμετωπίζουν μια πολύ δύσκολη κατάσταση, θα εγκριθεί χωρίς να κληθεί να γνωμοδοτήσει το Ευρωπαϊκό Κοινοβούλιο, όργανο που έχει αναδειχθεί με άμεσες εκλογές;
<P>
σ

<SPEAKER ID=213 NAME="Glenys Kinnock">
Ερώτηση αριθ. 40 της κ. (H-0889/00):
<P>
Θέμα: Πρόσβαση στην αγορά για τις λιγότερο ανεπτυγμένες και τις αναπτυσσόμενες χώρες Προτίθεται η Επιτροπή να τηρήσει την υποχρέωση που ανέλαβε δυνάμει της Συμφωνίας Cotonou για να διεξαγάγει διαβουλεύσεις με τις χώρες ΑΚΕ και να πραγματοποιήσει ειδικές μελέτες επιπτώσεων ανά χώρα και ανά τομέα, πριν το Συμβούλιο αποφασίσει επί των προτάσεών της για χορήγηση ελεύθερης δασμών και ποσοστώσεων πρόσβασης στην Ευρωπαϊκή αγορά όλων των προϊόντων που προέρχονται από τις 48 λιγότερο ανεπτυγμένες και αναπτυσσόμενες χώρες με εξαίρεση τα όπλα;

<SPEAKER ID=214 LANGUAGE="FR" NAME="Lamy">
. (FR) Θα απαντήσω από κοινού στις δύο αυτές ερωτήσεις. Η πρόταση κανονισμού της Επιτροπής, την οποία ονομάζετε "όλα πλην όπλων" , έχει στόχο να παράσχει στις λιγότερο ανεπτυγμένες χώρες πρόσβαση στην κοινοτική αγορά, χωρίς δασμούς και χωρίς ποσοστώσεις, για όλες τις εξαγωγές τους, πλην των όπλων.
<P>
Η πρόταση αυτή, αποτέλεσμα των πολλαπλών δεσμεύσεων που έχει αναλάβει η Κοινότητα έναντι των ΛΑΧ, έχει στόχο να προάγει την ένταξή τους στην παγκόσμια οικονομία. Πράγματι, θεωρούμε ότι η παγκοσμιοποίηση δεν πρέπει σε καμία περίπτωση να οδηγήσει στην περιθωριοποίηση των φτωχότερων αναπτυσσόμενων χωρών.
<P>
Η συγκεκριμένη πρωτοβουλία βασίζεται σε έναν κανονισμό του Συμβουλίου, ο οποίος τροποποιεί τον κανονισμό που ορίζει το ισχύον ΣΓΠ. Η πρόταση της Επιτροπής στηρίζεται στο άρθρο 133 στο οποίο, όπως γνωρίζετε, δεν προβλέπεται επί του παρόντος η νομική υποχρέωση διαβούλευσης με το Κοινοβούλιο.
<P>
Συμφωνώ απολύτως ότι η συγκεκριμένη πρόταση αποτελεί μια σημαντική απόφαση και θα πρέπει να ληφθεί με τη διαδικασία της συναπόφασης. Αυτή ήταν η πρόταση της Επιτροπής στη Διακυβερνητική Διάσκεψη. Η πρόταση της Επιτροπής, την οποία υποστηρίζει πλήρως το Κοινοβούλιο, ευχόταν και επεδίωκε την προσφυγή στην συναπόφαση για όλους τους κανόνες γενικής φύσεως που ορίζουν τα θεμελιώδη στοιχεία της κοινοτικής εμπορικής πολιτικής, όπως στην προκειμένη περίπτωση.
<P>
Το αποτέλεσμα είναι πια γεγονός και γνωρίζετε, όπως και εγώ, ότι η Διακυβερνητική Διάσκεψη δεν ενέκρινε την πρόταση αυτή, την οποία δεν υποστήριξε κανένα κράτος μέλος.
<P>
Η Επιτροπή δεν μπορεί να παραβεί τις ισχύουσες διατάξεις των Συνθηκών. Η διαβούλευση με το Κοινοβούλιο επί της συγκεκριμένης πρότασης, όπως και η ενδεχόμενη λήψη υπόψη των επιχειρημάτων, τα οποία το Κοινοβούλιο θα μπορούσε να προβάλλει με ιδιαίτερη έμφαση, είναι συνεπώς μια πολιτική απόφαση η οποία, βάσει των ισχυουσών σήμερα διατάξεων, εμπίπτει αποκλειστικά στην εκτίμηση του Συμβουλίου. Επιδιώκοντας, ωστόσο, να επιτύχω έναν αποτελεσματικό πολιτικό έλεγχο από πλευράς Κοινοβουλίου, προσπάθησα να κρατώ ενήμερο, στο βαθμό του δυνατού, το Ευρωπαϊκό Κοινοβούλιο· ενημέρωσα μεταξύ άλλων την Επιτροπή Βιομηχανίας, Εξωτερικού Εμπορίου, Έρευνας και Ενέργειας του Κοινοβουλίου για τη συγκεκριμένη πρωτοβουλία, στις 11 Οκτωβρίου, και είμαι φυσικά έτοιμος να παραστώ εκ νέου στην αρμόδια επιτροπή του Κοινοβουλίου, για να συζητήσω την πρόταση αυτή.
<P>
Όσον αφορά την ερώτηση της Glenys Kinnock για τη σχέση της συγκεκριμένης πρωτοβουλίας με τη συμφωνία του Cotonou, θα ήθελα να πω για άλλη μια φορά ότι η Επιτροπή έχει σεβαστεί πλήρως το πνεύμα και το γράμμα των δεσμεύσεων της εν λόγω συμφωνίας, ως προς την ενημέρωση και τις διαβουλεύσεις με τις χώρες ΑΚΕ. Διαβιβάσαμε την πρότασή μας στις χώρες ΑΚΕ και στα κράτη μέλη μας πρακτικά ταυτοχρόνως. Καλέσαμε τις χώρες ΑΚΕ να αρχίσουν διαβουλεύσεις. Οι εν λόγω διαβουλεύσεις διεξήχθησαν στο πλαίσιο της υπο-επιτροπής εμπορικής συνεργασίας ΑΚΕ, η οποία συνεδρίασε στις 21 Νοεμβρίου. Τα κράτη μέλη δήλωσαν ότι θα επιθυμούσαν να υποβάλει η Επιτροπή διεξοδική ανάλυση των συνεπειών πριν ληφθεί οποιαδήποτε απόφαση. Είναι προφανές ότι οι πραγματικές συνέπειες της πρωτοβουλίες υπέρ των ΛΑΧ θα εξαρτηθούν από την ικανότητα αντίδρασής τους, η οποία είναι πολύ δύσκολο να προβλεφθεί και να τυποποιηθεί.
<P>
Είμαστε λοιπόν έτοιμοι να παρακολουθήσουμε με εξαιρετική προσοχή τις συνέπειες της εν λόγω πρωτοβουλίας και των αποτελεσμάτων της, και να εξετάσουμε, ενδεχομένως από κοινού με τις χώρες ΑΚΕ, τα μέτρα που μπορεί να χρειαστούν, προκειμένου να διατηρήσουν την ανταγωνιστική θέση τους στις αγορές της Κοινότητας.

<SPEAKER ID=215 LANGUAGE="EN" NAME="Newton Dunn">
Κύριε Πρόεδρε, θα ήθελα να ευχαριστήσω τον Επίτροπο για την πολύ θετική του απάντηση σχετικά με την συνεργασία με το Κοινοβούλιο. Είμαι βέβαιος ότι όλοι οι συνάδελφοί μου είναι πολύ ευγνώμονες. Το συγκεκριμένο θέμα είναι μείζονος σημασίας για τους βρετανούς καλλιεργητές ζαχαρότευτλων, όπως μπορείτε να φανταστείτε, διότι είναι σχεδόν η μοναδική καλλιέργεια που είναι προσοδοφόρα αυτή τη στιγμή στο Ηνωμένο Βασίλειο. Εκπροσωπώ ορισμένους καλλιεργητές και συνεπώς ανησυχώ πραγματικά. Παρατηρώ, παρεμπιπτόντως, ότι οι βρετανοί Συντηρητικοί υποστηρίζουν ότι εκπροσωπούν την ύπαιθρο στο Ηνωμένο Βασίλειο, και όμως κανείς τους δεν είναι παρών στην Αίθουσα για να σας απευθύνει μία ερώτηση. Θα μπορούσατε, σας παρακαλώ, να μας πείτε ποιος πιστεύετε ότι θα είναι ο αντίκτυπος της πρότασής σας στην τιμή της ζάχαρης στο Ηνωμένο Βασίλειο;

<SPEAKER ID=216 LANGUAGE="EN" NAME="Kinnock">
Κύριε Πρόεδρε, θα ήθελα να ευχαριστήσω τον Επίτροπο για την απάντησή του. Θα επιβεβαιώνατε, κύριε Επίτροπε, ότι η ομάδα εργασίας ΣΓΠ της Επιτροπής Μόνιμων Αντιπροσώπων αναβλήθηκε για δεύτερη φορά; Μήπως αυτό συμβαίνει επειδή περιμένουν μια αναθεωρημένη πρόταση από εσάς και την μελέτη των επιπτώσεων;
<P>
Δεύτερον, είπατε ότι έγινε σεβαστό το πνεύμα του Κοτονού, όμως την άποψη αυτή δεν τη συμμερίζονται οι Υπουργοί Εμπορίου των χωρών ΑΚΕ που συνεδρίασαν αυτή την εβδομάδα και είπαν ότι περιμένουν από την Ευρωπαϊκή Επιτροπή να σεβαστεί τις υφιστάμενες συμφωνίες. Αυτό που αισθάνονται, κύριε Επίτροπε, είναι ότι στο Κοτονού έγιναν πολύ προσεκτικές διαπραγματεύσεις από τις χώρες ΑΚΕ και μέσα σε πέντε μήνες μόλις, πριν καλά-καλά στεγνώσει το μελάνι, γίνονται προτάσεις χωρίς καμιά διαβούλευση. Βέβαια, είχατε διαβουλεύσεις εκ των υστέρων, αλλά όχι πριν, πράγμα που αποτελεί μέρος της συμφωνίας του Κοτονού, όπως γνωρίζετε, όπως και η ανάγκη από κοινού διεξαγωγής των μελετών των επιπτώσεων.
<P>
Τρίτον, κύριε Επίτροπε, θα συμφωνούσατε μαζί μου ότι οι ευάλωτες οικονομίες των μικρών νησιών, ιδιαίτερα φυσικά της Καραϊβικής, οι οποίες εξαρτώνται από ορισμένα προϊόντα όπως οι μπανάνες, η ζάχαρη και το ρύζι, αξίζουν να αντιμετωπισθούν ως ιδιαίτερη περίπτωση;

<SPEAKER ID=217 LANGUAGE="FR" NAME="Lamy">
. (FR) Όσον αφορά τη ζάχαρη από ζαχαρότευτλα, δεν αγνοώ ότι οι καλλιεργητές ζαχαρότευτλων και οι παραγωγοί ζάχαρης εξέφρασαν την ανησυχία τους για τη συγκεκριμένη πρωτοβουλία. Είναι αλήθεια ότι η τιμή της ζάχαρης στην Ευρωπαϊκή Ένωση είναι σήμερα τρεις φορές υψηλότερη από ό,τι στην παγκόσμια αγορά, κι αυτό είναι πραγματικά πρόβλημα. Η εν λόγω πρωτοβουλία δεν έχει εξάλλου ως στόχο να επιλύσει το πρόβλημα αυτό, σας διαβεβαιώ, δεδομένου ότι οι συμπληρωματικές ποσότητες που θα μπορούσαν να εισαχθούν στην κοινοτική αγορά είναι μικρές. Στην πραγματικότητα, πρόκειται να επιτρέψουμε την εισαγωγή μεγαλύτερων ποσοτήτων ζάχαρης, οι οποίες για μας είναι μικρές και συνεπώς μη αποσταθεροποιητικές, αλλά για τις χώρες αυτές είναι πολύ σημαντικές, αν λάβουμε υπόψη το μέγεθος της οικονομίας τους. Το γεγονός αυτό δεν πρόκειται συνεπώς να αποσταθεροποιήσει την εξαιρετικά προστατευμένη κοινοτική αγορά της ζάχαρης. Εν ανάγκη, θα συμπεριλάβουμε τα αναγκαία μέτρα προφύλαξης στις τροπολογίες τις οποίες επεξεργαζόμαστε.
<P>
Περνάμε λοιπόν έτσι στην ερώτηση της κ. Kinnock. Πράγματι, επεξεργαζόμαστε μια σειρά τροπολογίες, ώστε τόσο το Συμβούλιο, όσο και το Κοινοβούλιο, να αποδεχτούν τη συγκεκριμένη πρόταση. Τις επεξεργαζόμαστε σε επίπεδο επιτροπής, η οποία δεν συνεδρίασε αυτή την εβδομάδα, λόγω της απουσίας του Poul Nielson, ο οποίος βρίσκεται στα Βαλκάνια.
<P>
Γνωρίζω και εγώ, όπως η κ. Kinnock, τη δυσχερή κατάσταση που επικρατεί στα μικρά νησιά. Θα πράξουμε τα δέοντα, είτε στις ρήτρες διασφάλισης, είτε στις μεταβατικές διατάξεις, ώστε οι προτάσεις αυτές να μην έχουν πολύ σοβαρές επιπτώσεις στις εν λόγω περιφέρειες.
<P>
Ευχαριστώ, τέλος, την κ. Kinnock για τις πληροφορίες που μου έδωσε σχετικά με τις εργασίες της συνεδρίασης των Υπουργών Εμπορίου ΑΚΕ, η οποία διεξήχθη στις Βρυξέλλες αυτή την εβδομάδα. Ήμουν παρών και συζήτησα το συγκεκριμένο ζήτημα με τους Υπουργούς Εμπορίου ΑΚΕ, οι οποίοι, μετά τη συνεδρίαση, ενέκριναν ψήφισμα υπέρ της πρωτοβουλίας της Επιτροπής.

<SPEAKER ID=218 LANGUAGE="EN" NAME="Howitt">
Επίτροπε Lamy, όταν σας ρώτησα σχετικά με το θέμα αυτό νωρίτερα αυτόν τον χρόνο σε μια προηγούμενη Ώρα των Ερωτήσεων, είπατε ότι δεν ήταν εφικτό για τα επόμενα πέντε με έξι χρόνια. Μπορείτε να μου εξηγήσετε τι σας έκανε να αλλάξετε γνώμη; Υπάρχουν πολλοί κυνικοί στις αναπτυσσόμενες χώρες, που θεωρούν αυτή την αλλαγή απλώς και μόνο σαν ένα τρόπο να τις εξαγοράσετε στις μελλοντικές διαπραγματεύσεις του ΠΟΕ.
<P>
Είστε ειλικρινής στην προσπάθειά σας να βοηθήσετε τις αναπτυσσόμενες χώρες; Μπορείτε να σχολιάσετε την ανάλυση ορισμένων ΜΚΟ ότι οι λιγότερο αναπτυσσόμενες χώρες, χωρίς μέτρα για την αύξηση των ικανοτήτων τους, χωρίς αλλαγή της τιμής της ζάχαρης, δεδομένου ότι είναι καθαροί εισαγωγείς ζάχαρης, ίσως να μην δύνανται να εκμεταλλευτούν αυτά που προσφέρουμε;
<P>
Τέλος, μπορείτε να μας πείτε αν αυτό συζητήθηκε στο Σώμα των Επιτρόπων σήμερα; Αν ναι, ποια ήταν η φύση της συζήτησης αυτής και θα περιμένατε κάποια κίνηση επί του θέματος πριν το παρουσιάσετε στην Επιτροπή Ανάπτυξης και Συνεργασίας στην επόμενη συνεδρίαση του Στρασβούργου στις 16 Ιανουαρίου;

<SPEAKER ID=219 LANGUAGE="FR" NAME="Lamy">
. (FR) Ως προς τα διαδικαστικά ζητήματα, κύριε βουλευτά, μόλις προ ολίγου ανέφερα σε ποιο σημείο βρίσκονται οι συζητήσεις, δεν θα επανέλθω λοιπόν. Όσον αφορά τις επαφές με τις αρμόδιες επιτροπές του Ευρωπαϊκού Κοινοβουλίου, είμαι φυσικά στη διάθεσή τους, όπως πάντα.
<P>
Σχετικά με το αν η χειρονομία αυτή είναι μια χειρονομία τακτικής, η οποία έχει στόχο να κερδίσει την εύνοια των λιγότερο προηγμένων χωρών σε ένα γύρο διαπραγματεύσεων, διευκρινίζω αμέσως ότι δεν είναι αυτός ο χαρακτήρας της. Οι συγκεκριμένες χώρες, δυστυχώς, δεν έχουν, δεδομένης της κατάστασής τους, την παραμικρή ικανότητα αυτόνομης διαπραγμάτευσης· ως εκ τούτου, πρόκειται για χειρονομία την οποία οφείλουμε να κάνουμε, κατά τη γνώμη μου, μονομερώς, χωρίς κανένα αντάλλαγμα.
<P>
Τέλος, σχετικά με τα προβλήματα που η συγκεκριμένη πρωτοβουλία θα μπορούσε να προκαλέσει σε άλλες οικονομίες, θεσπίζουμε τις αναγκαίες διατάξεις και προσπαθούμε να επανεξετάσουμε την πρόταση της Επιτροπής μ' αυτό το πνεύμα, ώστε ο αντίκτυπος σε άλλες χώρες ΑΚΕ να είναι όσο το δυνατόν πιο περιορισμένος.

<SPEAKER ID=220 LANGUAGE="EN" NAME="Clegg">
Όπως είπε και ο συνάδελφος Bill Newton-Dunn, υπάρχει ένας αριθμός συναδέλφων στο Ηνωμένο Βασίλειο που επιδίδεται σε μια αρκετά τυποποιημένη, μολονότι εύκολη διάδοση αντιευρωπαϊκού πανικού σχετικά μ' αυτή την πρόταση, δημιουργώντας ανησυχία σε μεγάλο αριθμό καλλιεργητών ζαχαρότευτλων. Χρειαζόμαστε τη βοήθειά σας για να μπορέσουμε να πείσουμε τους ψηφοφόρους μας και την αγροτική μας κοινότητα ότι οι ισχυρισμοί της αντιευρωπαϊκής πτέρυγας στο δικό μας πολιτικό περιβάλλον, αλλά και αλλού, είναι εσφαλμένοι. Ως προς το θέμα αυτό, θα μπορούσατε ίσως να με ενημερώσετε, πρώτον, πότε θα λάβουμε την αξιολόγηση των επιπτώσεων, ώστε να έχουμε τη δυνατότητα να την επικαλεσθούμε για να καταρρίψουμε ορισμένα από τα εσχατολογικά σενάρια που περιβάλλουν την πρότασή σας και, δεύτερον, να μας δώσετε περισσότερες πληροφορίες σχετικά με τη ρήτρα διασφάλισης, την οποία νομίζω ότι εξετάζετε το ενδεχόμενο να την εισαγάγετε στο συγκεκριμένο μέτρο όπως και για την μεταβατική περίοδο πριν από την τελική εφαρμογή του μέτρου;

<SPEAKER ID=221 NAME="Lamy">
. Η μελέτη των επιπτώσεων, κύριε Clegg, συντάσσεται αυτή τη στιγμή από τις υπηρεσίες του κ. Fischler, ο οποίος τους ζήτησε να επισπεύσουν κατά το δυνατόν τη σύνταξή της και ελπίζω ότι γρήγορα θα είναι διαθέσιμη. Ας μην γελιόμαστε, η κατάρτιση υποδειγμάτων στην προκειμένη περίπτωση, δεδομένης της κατάστασης στην οποία βρίσκονται οι συγκεκριμένες οικονομίες και της ικανότητάς τους να αντιδρούν στα ζητήματα αυτά, είναι δύσκολη δουλειά.
<P>
Ως προς το δεύτερο σημείο, θα παρουσιάσουμε την επιχειρηματολογία μας. Επεξεργαζόμαστε αυτή τη στιγμή τη ρήτρα διασφάλισης και αν ο κ. Clegg χρειάζεται επιχειρήματα, για να συζητήσει με τους παραγωγούς ζαχαροτεύτλων, τα έχω στη διάθεσή του. Κατά τύχη, κατάγομαι και ο ίδιος από μια γαλλική περιφέρεια με σημαντικές καλλιέργειες ζαχαρότευτλου, και γνωρίζω κάποια πράγματα για τα ζητήματα αυτά. Πολύ ευχαρίστως θα τα μοιραστώ μαζί του.

<SPEAKER ID=222 NAME="Πρόεδρος">
Οι ερωτήσεις 41 και 42 θα απαντηθούν γραπτώς.
<P>
Ερώτηση προς τον Επίτροπο κ. Liikanen

<SPEAKER ID=223 NAME="Πρόεδρος">


<SPEAKER ID=224 NAME="Lennart Sacrιdeus">
Ερώτηση αριθ. 43 του κ. (H-0917/00):
<P>
Θέμα: Η καταπολέμηση του τουρισμού για σκοπούς παιδικής πορνείας Κατά την περίοδο συνόδου του Οκτωβρίου, η Επιτροπή απάντησε σε ερώτησή μου σχετικά με το κατά πόσο θα συνεχισθεί η ενίσχυση της ECPAT εκ μέρους της Ε.Ε., στο πλαίσιο της προσπάθειας της Σουηδίας να καταπολεμήσει τον τουρισμό για σκοπούς παιδικής πορνείας. Επί τη ευκαιρία αυτή η Επιτροπή δήλωσε ότι θα τεθεί τέρμα σε μεγάλο μέρος των εργασιών της Επιτροπής που εκτελούνται με ελάχιστα κονδύλια, λόγω των σημαντικών αναγκών σε προσωπικό. Εν τούτοις, η Επιτροπή υποσχέθηκε ταυτόχρονα ότι θα συνεχίσει την καταπολέμηση του τουρισμού για σκοπούς παιδικής πορνείας, αφενός διαθέτοντας πόρους για το αποκαλούμενο σχέδιο ECPAT του έτους 2001, και αφετέρου συνεχίζοντας να καταπολεμεί στο μέλλον τον εν λόγω τουρισμό στο πλαίσιο άλλων προγραμμάτων.
<P>
Με ποιον τρόπο πρόκειται να χρηματοδοτηθεί η ECPAT κατά το έτος 2001; Ποια θα είναι η μακροπρόθεσμη στρατηγική για την χρηματοδότηση αυτή; Πως θα ελευθερωθούν κονδύλια, ούτως ώστε το έργο της καταπολέμησης του τουρισμού για σκοπούς παιδικής πορνείας να μπορεί να συνεχίζεται ακόμα και σε χώρες εκτός της Ευρωπαϊκής Ένωσης;

<SPEAKER ID=225 NAME="Liikanen">
. (SV) Έλαβα ένα αίτημα σχετικά με τη χορήγηση μέσων με στόχο την υιοθέτηση μέτρων κατά του σεξουαλικού τουρισμού με θύματα παιδιά. Τα μέτρα αυτά θα εφαρμοστούν από τέσσερις διεθνείς οργανισμούς κατά το 2001. Τα εν λόγω μέσα μπορεί να εγκριθούν μέσω της εξουσιοδότησης της γραμμής Β-663 του προϋπολογισμού για το έτος 2000. Μία από τις τέσσερις αυτές οργανώσεις είναι η ECPAT, τα μέτρα της οποίας στον τομέα αυτόν τα οποία μπορούν να τύχουν υποστήριξης το 2001 καλύπτονται πλήρως από αυτή την αίτηση.
<P>
Πρόκειται σύντομα να ολοκληρωθεί η διαδικασία της Επιτροπής, προκειμένου να εγκριθεί η χορήγηση της οικονομικής ενίσχυσης που ζητήθηκε, ενίσχυση η οποία περιλαμβάνει επίσης και τους πόρους που χρειάζεται η ECPAT για το έτος 2001. Από το έτος αυτό η Επιτροπή προτίθεται να χρηματοδοτεί δράσεις κατά του σεξουαλικού τουρισμού εφαρμόζοντας το τρέχον πρόγραμμα κατά του σεξουαλικού τουρισμού με θύματα παιδιά. Προγράμματα όπως το Stop και το Daphne έχουν καταλογισθεί από την Επιτροπή, προκειμένου να καταστεί δυνατή η καταπολέμηση του σεξουαλικού τουρισμού με θύματα παιδιά ως μία μορφή σεξουαλικής εκμετάλλευσης παιδιών και βίας κατά παιδιών ακόμα και στις υποψήφιες χώρες. Εξάλλου, μπορεί να χρησιμοποιηθούν συγκεκριμένα προγράμματα τα οποία χρηματοδοτούνται στα πλαίσια της πολιτικής της Ευρωπαϊκής Ένωσης για την ανάπτυξη και τις εξωτερικές σχέσεις στα πλαίσια της προσπάθειας καταπολέμησης του σεξουαλικού τουρισμού με θύματα παιδιά σε χώρες εκτός Ένωσης. Όλα αυτά τα όργανα είναι ανοικτά και για οργανώσεις όπως η ECPAT και οι εταίροι τους στις εμπλεκόμενες χώρες.

<SPEAKER ID=226 NAME="Sacrιdeus">
Έντεκα ημέρες μένουν μέχρι τα Χριστούγεννα και στη Σουηδία και τη Φινλανδία εορτάζεται σήμερα η μνήμη της αγίας Λουκίας. Θα ήθελα να ευχαριστήσω τον Επίτροπο Liikanen για την καθόλα θετική και σωστή απάντησή του. Θα μπορούσα ωστόσο να ζητήσω κάποιες διευκρινήσεις;
<P>
Είναι απολύτως σίγουρο ότι η ECPAT μπορεί να συνεχίσει το πρόγραμμά της και κατά το επόμενο έτος, το 2001; Είναι επίσης σίγουρο ότι η γραμμή του προϋπολογισμού η οποία χρησιμοποιείται για μέτρα με στόχο την καταπολέμηση του σεξουαλικού τουρισμού με θύματα παιδιά δεν θα καταργηθεί αλλά θα συνεχίσει να χρησιμοποιείται; Τα μέσα που εγκρίνονται σημαίνουν περισσότερα κονδύλια ή θα παραμείνουν στα ίδια επίπεδα που ίσχυαν στο παρελθόν;
<P>
Θα ήθελα να εκφράσω την ευγνωμοσύνη μου προς εσάς, Επίτροπε Liikanen, για τις προσπάθειες που έχετε πραγματοποιήσει και τον ενθουσιασμό που επιδείξατε στο ζήτημα αυτό, αφότου η Maj-Britt Theorin και εγώ προσωπικά σας ενημερώσαμε την 4η Οκτωβρίου σχετικά με τις τελευταίες εξελίξεις.

<SPEAKER ID=227 NAME="Liikanen">
. (SV) Εφέτος θα λάβει η Επιτροπή απόφαση για τους πόρους που μπορούν να χρησιμοποιηθούν κατά το 2001. Αυτό σημαίνει ότι τα μέτρα για το 2001 μπορούν να χρηματοδοτηθούν από πόρους οι οποίοι καλύπτονται από τον φετινό προϋπολογισμό.
<P>
Όσον αφορά τον προϋπολογισμό για το 2001 θα πρέπει καταρχήν να περιμένουμε την απόφαση του Κοινοβουλίου. Κατόπιν η Επιτροπή θα πρέπει να σκεφθεί σχετικά με το ποιος είναι ο καλύτερος τρόπος για την εφαρμογή των μέτρων καταπολέμησης του σεξουαλικού τουρισμού με θύματα παιδιά. Ευχαρίστως να επανέλθω στους αξιότιμους βουλευτές για το ζήτημα αυτό, αφού γίνει η ψηφοφορία για τον προϋπολογισμό και αφού συζητήσει η Επιτροπή το πρόβλημα.

<SPEAKER ID=228 LANGUAGE="DE" NAME="Rόbig">
Κύριε Πρόεδρε, Επίτροπε Liikanen, απόψε σκοπεύουμε να συζητήσουμε την οδηγία για το ψηφιακό περιεχόμενο. Η οδηγία αυτή αφορά το πώς μπορεί κανείς να κρατά στο μέλλον μακριά από το δίκτυο υλικό με επιβλαβές περιεχόμενο. Υπάρχει στην προκειμένη περίπτωση κάποιος σχεδιασμός σε εξέλιξη, ούτως ώστε να καταστεί δυνατή η δημιουργία κάποιων ανοιχτών γραμμών, όπου ο ευρωπαίος πολίτης θα μπορεί να απευθύνεται σε μια κεντρική υπηρεσία, κάθε φορά που ανακαλύπτει υλικό με επιβλαβές περιεχόμενο στο δίκτυο; Τι συμβαίνει με τις ομάδες του Διαδικτύου, την αστυνομία του Διαδικτύου, τις ομάδες χρηστών, οι οποίοι συνενώνονται και προσπαθούν να εξαλείψουν υλικό με επιβλαβές περιεχόμενο στο δίκτυο; Μήπως προβλέπονται τεχνικά μέτρα προφύλαξης, οι λεγόμενες τεχνικές διήθησης, ούτως ώστε στο μέλλον να κρατηθεί μακριά από το Διαδίκτυο υλικό με επιβλαβές περιεχόμενο;

<SPEAKER ID=229 LANGUAGE="EN" NAME="Liikanen">
. (EN) Έχουμε τρεις τύπους δραστηριοτήτων στο τομέα αυτό. Ο ένας αφορά δραστηριότητες οι οποίες είναι σαφώς εγκληματικές. Στον τομέα αυτόν συνεργαζόμαστε επί του παρόντος με τον κ. Vitorino για να εκδώσουμε μια ανακοίνωση σχετικά με το έγκλημα στον κυβερνοχώρο. Ελπίζω ότι θα την παρουσιάσουμε στην Επιτροπή πολύ σύντομα.
<P>
Ο δεύτερος τομέας είναι η τεχνολογία. Χρειαζόμαστε την τεχνολογία, για να δώσουμε, για παράδειγμα, την δυνατότητα στους γονείς που επιθυμούν να ελέγχουν το περιεχόμενο του Διαδίκτυο να το πράττουν. Διαθέτουμε ένα ειδικό σχετικό πρόγραμμα.
<P>
Ο τρίτος τομέας αφορά κυρίως δραστηριότητες όπως οι τηλεφωνικές υπηρεσίες. Θα συζητήσουμε το ζήτημα αυτό με τις υπηρεσίες μου μόλις ξεκαθαριστούν οι δημοσιονομικοί πόροι για τον επόμενο χρόνο. Θα χαρώ να απαντήσω ξανά στον κ. Rόbig κατόπιν αυτού.
<P>
Ερωτήσεις προς τον κ. Bolkestein

<SPEAKER ID=230 NAME="Πρόεδρος">


<SPEAKER ID=231 NAME="Bernd Posselt">
Ερώτηση αριθ. 44 του κ. (H-0872/00):
<P>
Θέμα: Ευρωπαϊκό Δικαστήριο διπλωμάτων ευρεσιτεχνίας Σε ποιο στάδιο βρίσκονται επί του παρόντος οι προετοιμασίες για τη σύσταση ενός Ευρωπαϊκού Δικαστηρίου διπλωμάτων ευρεσιτεχνίας και πώς κρίνει η Επιτροπή ως πιθανή έδρα του τo Μόναχο;

<SPEAKER ID=232 LANGUAGE="NL" NAME="Bolkestein">
Η πρόταση για την έκδοση κανονισμού για τα κοινοτικά διπλώματα ευρεσιτεχνίας προβλέπει την ίδρυση κοινοτικού δικαστηρίου το οποίο θα ειδικεύεται στον τομέα των διπλωμάτων ευρεσιτεχνίας. Οι κύριες αρμοδιότητες του εν λόγω δικαστηρίου θα αφορούν τη διευθέτηση διαφορών σχετικά με την ισχύ και τις παραβιάσεις των κοινοτικών διπλωμάτων ευρεσιτεχνίας. Όμως, για αυτές τις νέες δικαστικές αρμοδιότητες απαιτείται τροποποίηση της Συνθήκης. Πριν από μερικές ημέρες, το Ευρωπαϊκό Συμβούλιο της Νίκαιας έλαβε μια θετική έπ' αυτού απόφαση. Στη Συνθήκη περιλαμβάνεται πλέον ένα νέο άρθρο το οποίο προβλέπει την πιθανή διεύρυνση των αρμοδιοτήτων του Ευρωπαϊκού Δικαστηρίου κατ' αυτήν την έννοια. Στην πρόταση της Επιτροπής δεν γίνεται αναφορά στον τόπο εγκατάστασης του μελλοντικού δικαστηρίου. Το νέο δικαστήριο θα πρέπει να ενσωματωθεί στην κοινοτική δικαιοσύνη η οποία εκπροσωπείται βεβαίως από το Δικαστήριο των Ευρωπαϊκών Κοινοτήτων.

<SPEAKER ID=233 LANGUAGE="DE" NAME="Posselt">
Κύριε Πρόεδρε, θα ήθελα μόνο να σας ρωτήσω, σε ποιο στάδιο βρίσκονται οι προσπάθειες της Επιτροπής να προσεγγίσει το Ευρωπαϊκό Γραφείο Διπλωμάτων Ευρεσιτεχνίας σταδιακά τη δομή της Ευρωπαϊκής Ένωσης. Δεν είναι αυτό κάποιο σχέδιο για το μέλλον; Δεν θα ήταν επομένως σκόπιμο, το Ευρωπαϊκό Δικαστήριο διπλωμάτων ευρεσιτεχνίας να είχε την ίδια έδρα με το Ευρωπαϊκό Γραφείο Διπλωμάτων Ευρεσιτεχνίας; Αναφερθήκατε ευγενικά εγγράφως στην πρωτοβουλία που είχα αναλάβει από κοινού με το συνάδελφο Wόrmeling. Εκεί αναφέρατε ότι πρέπει να βρίσκεται σε κάποια κεντρική περιοχή. Επιτρέψτε μου να σας επισημάνω, ότι το Μόναχο είναι στο κέντρο της Ευρώπης καθώς και ότι η πρόσβαση σε αυτό είναι καλή.

<SPEAKER ID=234 LANGUAGE="NL" NAME="Bolkestein">
Γνωρίζω ότι στο Μόναχο έχουν αναπτυχθεί σημαντικές οικονομικές δραστηριότητες γύρω από τα διπλώματα ευρεσιτεχνίας. Αλλωστε, το Μόναχο είναι η έδρα του Ευρωπαϊκού Γραφείου Διπλωμάτων Ευρεσιτεχνίας. Έχω όμως τη γνώμη ότι στο σημερινό στάδιο θα ήταν πρόωρο να ξεκινήσουμε μία συζήτηση σχετικά με την έδρα του μελλοντικού κοινοτικού δικαστηρίου για τα διπλώματα ευρεσιτεχνίας.
<P>
Σήμερα, οι προσπάθειες που καταβάλλονται από τις υπηρεσίες μου αλλά και από εμένα τον ίδιο έχουν ως στόχο να περιοριστεί η απόσταση που υφίσταται μεταξύ των διαφόρων πλευρών και του μελλοντικού δικαστηρίου. Πρόθεσή μας είναι να φροντίσουμε ούτως ώστε η αποκεντρωμένη δικαστική διάρθρωση να βρίσκεται κοντά στη δικαιοσύνη σε όλα τα κράτη μέλη της Κοινότητας. Σ' αυτά θα ήθελα επίσης να προσθέσω ότι δεν θα ήταν δυνατό να θεσπιστεί ένα κοινοτικό δίπλωμα ευρεσιτεχνίας, δηλαδή ένα κεντρικό δίπλωμα ευρεσιτεχνίας χωρίς κεντρικές δικαστικές διαρθρώσεις. Γιατί, εάν δεν γινόταν αυτό, το αποτέλεσμα θα ήταν ότι θα έπρεπε να υπάρχει σε όλα τα κράτη μέλη της Ευρωπαϊκής Ένωσης ένα δικαστήριο το οποίο θα αποφαίνεται σχετικά με παραβιάσεις των δικαιωμάτων κατοχής διπλώματος ευρεσιτεχνίας, πράγμα που σημαίνει ότι, για παράδειγμα, μια γερμανική επιχείρηση θα μπορεί να προσφύγει σε ένα δικαστήριο σε ένα τυχαίο κράτος μέλος, πολύ μακριά από την έδρα της, και ότι οι αποστάσεις θα μπορούσαν να γίνουν ακόμη μεγαλύτερες με τη διεύρυνση. Αυτό που έχει σημασία είναι να ιδρυθεί μία δικαστική αρχή, και αναφέρομαι τόσο σε ένα πρωτοδικείο όσο και σε ένα εφετείο, η οποία θα ρυθμίζει διαφορές που έχουν σχέση με διπλώματα ευρεσιτεχνίας.

<SPEAKER ID=235 LANGUAGE="EN" NAME="MacCormick">
Όπως θα γνωρίζει ο κ. Bolkestein, μέλη της Επιτροπής Νομικών Θεμάτων, μεταξύ των οποίων και εγώ, έχουμε εκφράσει μια σχετική ανησυχία στην προηγούμενο διάλογό μας για τον κίνδυνο μιας επέκτασης των κοινοτικών δικαιοδοσιών δίπλα και παράλληλα με εκείνες των κρατών μελών. Μέχρι τότε η κύρια πρακτική ήταν οι μεν δικαστικές διαφορές να διευθετούνται κυρίως από τα δικαστήρια των κρατών μελών, τα δε προβλήματα ερμηνείας του κοινοτικού δικαίου να διευθετούνται ως επί το πλείστον με παραπομπές στο Ευρωπαϊκό Δικαστήριο. Αυτός ήταν ένας τρόπος να διασφαλισθεί η συνεκτικότητα του δικαίου σε όλη την Ένωση παρά τη διαχείρισή του σε τοπικό επίπεδο. Θα ήθελα να βεβαιωθώ ότι η Επιτροπή θα εξετάσει πολύ προσεκτικά τις αρετές αυτής της προσέγγισης, διότι υποπτεύομαι ότι ο πολλαπλασιασμός των δικαιοδοσιών ενδέχεται, τελικά, να κατακερματίσει τα νομικά μας συστήματα.

<SPEAKER ID=236 LANGUAGE="EN" NAME="Bolkestein">
. (EN) Δεν είμαι σίγουρος τι εννοεί ο αξιότιμος βουλευτής με την λέξη "πολλαπλασιασμός" . Εννοεί έναν γεωγραφικό πολλαπλασιασμό ή έναν λειτουργικό πολλαπλασιασμό, ανάλογα με τα διάφορα αντικείμενα;
<P>
Αν ο κ. MacCormick, εννοεί έναν λειτουργικό πολλαπλασιασμό των δικαστηρίων, τότε μπορώ να κατανοήσω την άποψή του. Καταλαβαίνω ότι ο προβληματισμός του είναι αν δεν θα έπρεπε να υπάρχει μια επέκταση ειδικών δικαστηρίων που θα ασχολούνται με συγκεκριμένα θέματα. Πρόκειται για μία απολύτως εύλογη άποψη, την οποία συμμερίζομαι.
<P>
Ωστόσο, τα διπλώματα ευρεσιτεχνίας αποτελούν ένα πολύ εξειδικευμένο έργο. Όπως τα δικαστήρια στο Ντύσελντορφ, στο Μόναχο και αλλού στην Γερμανία έχουν ειδικευτεί στο δίκαιο των διπλωμάτων ευρεσιτεχνίας και υπάρχει επίσης ένα ειδικό δικαστήριο στο Λονδίνο, έτσι και ένα κοινοτικό δικαστήριο που θα αναλάμβανε και θα εκδίκαζε υποθέσεις κοινοτικών διπλωμάτων ευρεσιτεχνίας θα έπρεπε να είναι πολύ εξειδικευμένο. Δεν είναι έργο που θα αναθέτονταν σ' ένα νέο δικαστή - αν μου επιτρέπετε να το θέσω έτσι - ακόμη και αν ο δικαστής αυτός έχει μεγάλη πείρα σε άλλους τομείς. Επομένως, τα ειδικά δικαστήρια τα οποία θέλει να υλοποιήσει η Επιτροπή, για να ασχοληθούν με όλες τις πιθανές αντιδικίες που αφορούν τα διπλώματα ευρεσιτεχνίας στην Κοινότητα, θα πρέπει να αποτελούνται από ειδικούς δικαστές και ίσως να συνιστούν κατά συνέπεια, οργανωτικά, μέρος του Δικαστηρίου του Λουξεμβούργου, όμως όσον αφορά το έργο τους, αποτελούν ειδικό τμήμα του.
<P>
Κατόπιν αυτών, συμφωνώ με τον κ. MacCormick ότι πρέπει να είναι κανείς φειδωλός στην ίδρυση ειδικών δικαστηρίων. Δεν επιθυμούμε ένα δικαστήριο για τα τροχαία ατυχήματα, για τις διεθνείς συμφωνίες, για το δίκαιο της θάλασσας κοκ. Τα ζητήματα αυτά θα συνεχίσουν να υπάγονται στην αρμοδιότητα του Δικαστηρίου του Λουξεμβούργου και βέβαια η Επιτροπή δεν επιθυμεί ειδικές διαδικασίες για συνηθισμένες υποθέσεις.

<SPEAKER ID=237 NAME="Πρόεδρος">


<SPEAKER ID=238 NAME="Luis Berenguer Fuster">
Ερώτηση αριθ. 45 του κ. (H-0879/00):
<P>
Θέμα: Γραφεία κοινοτικών σημάτων στα κράτη μέλη Ο Κανονισμός (ΕΚ) 40/94 σχετικά με τα Κοινοτικά Σήματα προβλέπει στο άρθρο 91 ότι τα κράτη μέλη θα δημιουργήσουν τουλάχιστον ένα Γραφείο για την αντιμετώπιση των ιδιωτικών αντιδικιών που σχετίζονται με τα κοινοτικά σήματα. Ορισμένες χώρες δημιούργησαν τα εν λόγω γραφεία, μεταξύ αυτών και η Ισπανία, στην περίπτωση της οποίας υπάρχει και μία πρόσθετη δυσκολία, διότι όπως ορίζεται στον εν λόγω Κανονισμό, η αρμοδιότητα για τις αντιδικίες μεταξύ δύο εξωκοινοτικών επιχειρήσεων ανήκει στο ισπανικό Γραφείο.
<P>
Ποια μέτρα σκοπεύει να λάβει η Επιτροπή ώστε τα κράτη μέλη που δεν το έχουν πράξει ακόμη να δημιουργήσουν το Γραφείο κοινοτικών σημάτων ;

<SPEAKER ID=239 NAME="Bolkestein">
Το ερώτημα του κ. Berenguer Fuster αφορά τα εμπορικά σήματα. Η Επιτροπή κατανοεί την κατάσταση στην οποία αναφέρεται ο κ. Berenguer Fuster. Πρόκειται για μία κατάσταση η οποία δεν παρατηρείται μόνο στην Ισπανία, αλλά και σε άλλα κράτη μέλη όπως είναι η Γαλλία, το Λουξεμβούργο, η Ιταλία και η Ελλάδα. Γι' αυτό και η Επιτροπή ήρθε σε επαφή με τα ενδιαφερόμενα κράτη μέλη, πριν αποστείλει την ειδοποίηση. Οι επαφές αυτές ήταν επιτυχείς με την έννοια ότι πέρυσι είχαμε άλλα τρία κράτη μέλη τα οποία κοινοποίησαν στην Επιτροπή τον κατάλογο με τα πρωτοδικεία και τα εφετεία που είναι αρμόδια για τα κοινοτικά σήματα. Η κατάσταση μπορεί να βελτιώθηκε εξακολουθεί όμως να μην είναι ικανοποιητική, γι' αυτό και έχουμε την άποψη ότι δεν μπορεί να διαρκέσει περισσότερο. Κατά συνέπεια, η Επιτροπή θα λάβει όλα τα μέτρα που θεωρεί απαραίτητα για το σκοπό αυτό.
<P>
Στο άρθρο 91 παράγραφος 5 του κανονισμού για τα κοινοτικά σήματα ορίζεται ότι, όσο ένα κράτος μέλος δεν έχει κοινοποιήσει στην Επιτροπή ποια πρωτοδικεία και εφετεία είναι αρμόδια, κάθε διαδικασία πρέπει να κινηθεί στις δικαστικές αρχές του κράτους μέλους οι οποίες είναι απόλυτα ή εν μέρει αρμόδιες. Για να αποφευχθεί το ενδεχόμενο η προσωρινή αυτή κατάσταση να προσλάβει μόνιμο χαρακτήρα, η Επιτροπή απέστειλε στις 13 Ιουλίου 1999 επιστολή στα κράτη μέλη στην οποία τους υπενθυμίζει την υποχρέωση που έχουν αναλάβει να υποδείξουν δικαστήρια για τα κοινοτικά σήματα. Έκτοτε, οι χώρες αυτές δεν έχουν ειδοποιήσει ακόμη την Επιτροπή σχετικά με τα βήματα στα οποία έχουν προβεί. Δεδομένου λοιπόν ότι η Επιτροπή δεν έχει καμία πληροφορία με βάση την οποία θα μπορούσε να συμπεράνει ότι τα εν λόγω κράτη μέλη έχουν λάβει τα απαραίτητα μέτρα, απέστειλε πρόσφατα στις χώρες αυτές γραπτή ειδοποίηση. Σε περίπτωση που τα κράτη μέλη δεν αντιδράσουν ή δώσουν μια απάντηση η οποία δεν είναι ικανοποιητική, η Επιτροπή μπορεί σύμφωνα με το άρθρο 226 της Συνθήκης να κινήσει τη διαδικασία επί παραβάσει για την μη τήρηση της κοινοτικής νομοθεσίας.

<SPEAKER ID=240 LANGUAGE="ES" NAME="Berenguer Fuster">
Κύριε Επίτροπε, υποστηρίζετε ότι πρόκειται να υιοθετήσετε τα αναγκαία μέτρα, μεταξύ άλλων, η κίνηση διαδικασίας επί παραβάσει.
<P>
Αισθάνομαι ιδιαίτερα υποχρεωμένος να αναφέρω το πρόβλημα της Ισπανίας. Και όχι μόνο για προφανείς λόγους εθνικότητας και ανησυχίας, αλλά και για ένα πρόσθετο λόγο. Στο άρθρο 92 του κανονισμού για τα κοινοτικά σήματα ορίζεται ότι τα ισπανικά δικαστήρια που έχουν δημιουργηθεί για τα κοινοτικά σήματα θα έχουν και μία πρόσθετη αρμοδιότητα για τις αντιδικίες μεταξύ εταιρειών που δεν έχουν ανοιχτή εγκατάσταση στην Ευρωπαϊκή Ένωση.
<P>
Όπως δήλωσε ο κ. Επίτροπος, η Ισπανία είναι μία από τις χώρες που δεν έχουν συμμορφωθεί, παρόλο που είναι η χώρα στο έδαφος της οποίας βρίσκεται η έδρα του Γραφείου για τα Κοινοτικά Σήματα, πράγμα που καθιστά πραγματικά σημαντικό το γεγονός ότι από τον Νοέμβριο του 1996 η Ισπανία δεν τηρεί αυτήν την υποχρέωση.
<P>
Πιστεύω ότι η υπομονή της Επιτροπής έχει φτάσει στα όριά της και αν σκοπεύει να κινήσει τη διαδικασία επί παραβάσει, ας την κινήσει επιτέλους.

<SPEAKER ID=241 LANGUAGE="EN" NAME="Bolkestein">
. (EN) Δεν μπορώ παρά να συμφωνήσω με τον βουλευτή που μου έθεσε την ερώτηση, ότι αρκετά πια. Ευχαριστώ τον κ. Berenguer Fuster για την αποφασιστική έκκληση που απηύθυνε στην Επιτροπή. Την εκλαμβάνω ως κίνητρο για να ανανεώσουμε τη δράση μας και να μεριμνήσουμε ώστε η Ισπανία να πράξει τα δέοντα το συντομότερο δυνατό.

<SPEAKER ID=242 NAME="Πρόεδρος">


<SPEAKER ID=243 NAME="Αντώνιου Τρακατέλλη">
Ερώτηση αριθ. 46 του κ. (H-0875/00):
<P>
Θέμα: Μετρό Θεσσαλονίκης Το μετρό Θεσσαλονίκης, έργο υποδομής για την αστική και αειφόρο οικονομική ανάπτυξη της πόλης, έχει μείνει δυστυχώς για περισσότερο από οκτώ χρόνια μόνο στα χαρτιά του ΙΙ ΚΠΣ, των τοπικών εφημερίδων καθώς και του αρμόδιου υπουργού ΠΕΧΩΔΕ. Οι απαντήσεις της Επιτροπής σε προηγούμενες ερωτήσεις μου, από τον περασμένο Φεβρουάριο (Η-0011/00, Η-0066/00, Η-0513/00, Η-0566/00), αποτελούν παράδειγμα προς αποφυγή, δεδομένου ότι η παραπομπή του θέματος στις πολιτικές και γραφειοκρατικές κοινοτικές καλένδες αντανακλά την εικόνα της κακοδιαχείρισης και της έκδηλης αδυναμίας της Επιτροπής να ελέγξει γρήγορα και αποτελεσματικά τις καταγγελίες σχετικά με παραβιάσεις κοινοτικών κανόνων για τη σύμβαση του έργου.
<P>
Για πόσα χρόνια θα μελετάει η Επιτροπή τα ληπτέα μέτρα ως προς τις καταγγελίες και ποιες οι συνέπειες της καθυστέρησης της λήψης απόφασης; Πού βρίσκεται σήμερα η υπόθεση και τι προτίθεται να κάνει στην περίπτωση διαπίστωσης παράβασης κοινοτικών κανόνων; Μπορεί να προχωρήσει το έργο με συγχρηματοδότηση από την Κοινότητα μέσω του ΙΙ ΚΠΣ και της Ευρωπαϊκής Τράπεζας Επενδύσεων ή υπάρχει κάποιο κώλυμα; Έγινε η ένταξη πιστώσεων μέσα από το ΙΙΙ ΚΠΣ για την υλοποίηση του έργου;

<SPEAKER ID=244 NAME="Bolkestein">
Η Επιτροπή γνωστοποιεί στον αξιότιμο βουλευτή ότι εκκρεμεί προσφυγή για το μετρό της Θεσσαλονίκης. Ο ενάγων υποστηρίζει ότι τίθεται θέμα παραβίασης των κοινοτικών διατάξεων σχετικά με τις κρατικές ενισχύσεις και συμβάσεις. Όπως γνωρίζει ο αξιότιμος βουλευτής, η κατάσταση προσφυγής δεν επηρεάζει την πρόοδο του προγράμματος. Η Επιτροπή είναι της γνώμης ότι ερωτήματα τα οποία έχουν σχέση με τυχόν καθυστερήσεις κατά την εκτέλεση του έργου πρέπει να υποβληθούν στις αρμόδιες ελληνικές αρχές.
<P>
Όσον αφορά τώρα τις πτυχές του θέματος που σχετίζονται με τις κρατικές συμβάσεις, οι υπηρεσίες της Επιτροπής γνωστοποιούν τη γνώμη τους σε επιστολή προς τον ενάγοντα, η οποία θα αποσταλεί τις επόμενες ημέρες. Συνεπώς, αυτή τη στιγμή δεν μπορούμε να δώσουμε στον αξιότιμο βουλευτή τις πληροφορίες που ζητά. Η Επιτροπή εξετάζει επίσης κατά πόσον η χρηματοδότηση του προγράμματος συνάδει με τους κανόνες που περιλαμβάνονται στη Συνθήκη σχετικά με τις κρατικές ενισχύσεις και δεν έχει καταλήξει ακόμη σε συγκεκριμένη απόφαση. Φαίνεται ότι η ελληνική κυβέρνηση δεν έχει ακόμη συνάψει με τον ανάδοχο συμφωνία σχετικά με τις προϋποθέσεις για τη χρηματοδότηση του έργου. Η Επιτροπή δεν έχει λάβει μέχρι στιγμής γνωστοποίηση σύμφωνα με το άρθρο 88, παράγραφος 3 της Συνθήκης. Κατά συνέπεια, δεν είναι σε θέση να μελετήσει όλα τα στοιχεία της υπόθεσης αυτής και να λάβει μια οριστική απόφαση στην οποία να εκφράζει τη γνώμη της για την κατάσταση.
<P>
Γενικότερα, η Επιτροπή θα ήθελε να επισημάνει στον αξιότιμο βουλευτή ότι μία τόσο περίπλοκη προσφυγή πρέπει να εξετασθεί με ιδιαίτερη προσοχή. Γι' αυτό και η Επιτροπή παρακολουθεί κατά πόδας την κατάσταση εντός των διαδικαστικών πλαισίων τα οποία προβλέπονται στις διατάξεις της Συνθήκης και τη συναφή νομοθεσία. Όσον αφορά τη χρηματοδότηση του έργου, η Επιτροπή γνωστοποιεί στον αξιότιμο βουλευτή ότι η Κοινότητα έχει ήδη χρηματοδοτήσει τις εργασίες που προηγούνται του έργου με ποσό 5,8 εκατομμυρίων ευρώ στα πλαίσια του δεύτερου κοινοτικού μέσου του ΕΤΠΑ. Η αίτηση χρηματοδότησης του υπολοίπου έχει συμπεριληφθεί στους οδικούς άξονες, τους λιμένες και τα προγράμματα αστικής ανάπτυξης που κατονομάζονται στο λειτουργικό πρόγραμμα το οποίο έχει κατατεθεί στην Επιτροπή στα πλαίσια του κοινοτικού μέσου 2000-2006. Αναμένεται ότι η πρόταση θα εγκριθεί από την Επιτροπή στις αρχές του 2001, δηλαδή σύντομα. Στην πρόταση αυτή αναφέρεται ότι το έργο του μετρό στη Θεσσαλονίκη θα συγχρηματοδοτηθεί από το ΕΤΠΑ με ένα μέγιστο ποσό 122 εκατομμυρίων ευρώ, ενώ η συμμετοχή των εθνικών αρχών θα ανέλθει περίπου σε 122 και του αναδόχου σε 413 εκατομμύρια ευρώ.

<SPEAKER ID=245 NAME="Τρακατέλλης">
Κύριε Επίτροπε, ομολογώ πως δεν με διαφωτίσατε ή μάλλον δεν μου είπατε τίποτε καινούργιο που δεν ήξερα, διότι έχετε αυτή την καταγγελία εδώ και ένα χρόνο στην Επιτροπή. Στην προηγούμενη ερώτηση απαντήσατε ότι φταίει η Ισπανία και θα κάνετε αυτά που πρέπει να κάνετε, ενώ τώρα φταίτε εσείς. Διότι έχετε αυτή την καταγγελία ένα χρόνο και δεν βγάζετε απόφαση. Αποτέλεσμα είναι η Ευρωπαϊκή Τράπεζα Επενδύσεων με μια τέτοια εκκρεμότητα βεβαίως και δεν χορηγεί δάνειο, και δεν ξέρω πώς θα μπορέσετε να εντάξετε το έργο στο τρίτο ΚΠΣ εάν δεν βγάλετε αυτή την απόφαση.
<P>
Σημειωτέον ότι ο Ευρωπαίος Διαμεσολαβητής μου απήντησε και είπε συγκεκριμένα ότι θα απαντήσει στις δικές του καταγγελίες μέσα σα αυτό το μήνα. Εγώ θέλω από εσάς ένα συγκεκριμένο χρονοδιάγραμμα στο οποίο θα μου απαντήσετε και θέλω να μου πείτε την εκτίμησή σας για την Ευρωπαϊκή Τράπεζα Επενδύσεων, εάν η άρνησή τους προς το παρόν να χρηματοδοτήσουν το έργο οφείλεται στο ότι το έργο αυτή τη στιγμή είναι εμπλεγμένο στην Επιτροπή και υπάρχει και αυτή η καταγγελία που δεν έχετε εξετάσει.

<SPEAKER ID=246 NAME="Bolkestein">
Θα ήθελα να γνωστοποιήσω στον κ. Τρακατέλλη τα εξής: όπως εξηγήθηκε ήδη από την Επιτροπή και όπως γνωρίζει ο κ. Τρακατέλλης, όπως τουλάχιστον νομίζω, πρόκειται για μια εξαιρετικά περίπλοκη υπόθεση και οι υποτιθέμενες παραβιάσεις της κοινοτικής νομοθεσίας δεν είναι σαφείς. Επιπλέον, οι πτυχές του θέματος που αφορούν τις κρατικές ενισχύσεις δεν μπορούν να εξετασθούν από την Επιτροπή πριν ολοκληρωθεί το χρηματοδοτικό πακέτο της συμφωνίας. Εδώ θα ήθελα επίσης να επισημάνω ότι, από τη στιγμή που γνωστοποιήθηκε η συμφωνία αναδοχής στην Ελλάδα, ο ενάγων χρειάστηκε οκτώ μήνες για να διαμορφώσει γνώμη και να προσφύγει στην Επιτροπή. Με άλλα λόγια, έχω την εντύπωση ότι δεν είναι δυνατόν να κατηγορηθεί η Επιτροπή για αμέλεια. Η Επιτροπή κάνει τη δουλειά της όσο γίνεται πιο γρήγορα και με όσο το δυνατόν με μεγαλύτερη ακρίβεια. Γι' αυτό θα ήθελα να διαβεβαιώσω τον κ. Τρακατέλλη.

<SPEAKER ID=247 NAME="Πρόεδρος">


<SPEAKER ID=248 NAME="Jonas Sjφstedt">
Ερώτηση αριθ. 47 του κ. (H-0877/00):
<P>
Θέμα: Η ελεύθερη κυκλοφορία των αγαθών και το δικαίωμα απεργίας Ύστερα από την απάντηση της Επιτροπής στην ερώτησή μου Ρ-3079/00, θα ήθελα να υποβάλω την ακόλουθη ερώτηση. Στην απάντησή της η Επιτροπή αναφέρει ότι το δικαίωμα απεργίας πρέπει να γίνεται σεβαστό σύμφωνα με τον Κανονισμό (ΕΚ) 2679/98. Ταυτόχρονα η Επιτροπή δηλώνει ότι είναι διατεθειμένη να επέμβει κατά των εμποδίων στην ελεύθερη κυκλοφορία ασχέτως εάν αυτό προκαλεί συνδικαλιστική διαμάχη. Εδώ βρίσκεται προφανώς κάποια αντίφαση, η οποία καθίσταται σαφής στο εξής παράδειγμα :
<P>
Κατά τη διάρκεια νόμιμης συνδικαλιστικής διαμάχης στους σουηδικούς λιμένες διακόπτονται η φόρτωση και εκφόρτωση λόγω της απόφασης των συνδικαλιστικών οργανώσεων να κηρύξουν τον αποκλεισμό των λιμένων. Θα έπρεπε άραγε σε μια τέτοια κατάσταση να επιβάλει η Επιτροπή στην κυβέρνηση του κράτους μέλους να επέμβει προκειμένου να μην παρεμποδισθεί η ελεύθερη κυκλοφορία των αγαθών στην εσωτερική αγορά; Πόσο μπορεί να διαρκέσει η απεργία χωρίς να απειλεί την ελεύθερη κυκλοφορία; Μέχρι πού μπορούν να φτάσουν τα έκτακτα μέτρα που λαμβάνει το κράτος μέλος για να αποκαταστήσει την ελεύθερη κυκλοφορία; Μπορεί άραγε το κράτος μέλος, μέσω της νομοθετικής οδού, να αναγκάσει τους κοινωνικούς εταίρους να δεχθούν μια επιβαλλόμενη από την κυβέρνηση συμφωνία;

<SPEAKER ID=249 NAME="Bolkestein">
Φαίνεται ότι η προηγούμενη απάντηση που δόθηκε από την Επιτροπή στην ερώτηση P-3079/00 παρεξηγήθηκε. Γι' αυτό και θεωρώ απαραίτητο να γνωστοποιήσω στον κ. Sjφstedt, εξ ονόματος της Επιτροπής, τα ακόλουθα: όλα τα κράτη δεσμεύονται από τον κανονισμό 2679/98 όπου αναφέρεται σαφώς ότι οι διατάξεις του δεν επιτρέπεται να ερμηνευθούν κατά τρόπο που θα μπορούσε να οδηγήσει σε παραβιάσεις των θεμελιωδών δικαιωμάτων όπως έχουν αναγνωρισθεί από τα κράτη μέλη, συμπεριλαμβανομένου του δικαιώματος απεργίας. Είναι προφανές ότι η Επιτροπή σέβεται την αρχή αυτή. Παρόλα αυτά, σύμφωνα με τον ίδιο κανονισμό, τα κράτη μέλη οφείλουν να λαμβάνουν όλα τα απαραίτητα αναλογικά μέτρα για να αποκατασταθεί το συντομότερο δυνατόν η ελεύθερη κυκλοφορία εμπορευμάτων στην επικράτειά τους, προκειμένου να προληφθούν σοβαρές διαταραχές της ελεύθερης κυκλοφορίας εμπορευμάτων σε περίπτωση που προκύψει κάποιο εμπόδιο όπως ορίζεται στον κανονισμό στα πλαίσια μιας απεργίας ή μιας παρόμοιας δράσης.
<P>
Κατά τα άλλα, τα κράτη μέλη οφείλουν να γνωστοποιούν στην Επιτροπή οποιοδήποτε εμπόδιο υπάρχει στην επικράτειά τους καθώς και τις δράσεις τις οποίες έχουν αναλάβει.
<P>
Θα ήθελα να επιστήσω την προσοχή στο γεγονός ότι τα κράτη μέλη πρέπει να ρυθμίζουν τα ίδια, σύμφωνα με τη νομοθεσία τους, τον ορισμό της νόμιμης απεργίας. Θα ήθελα να υπογραμμίσω ότι τα κράτη μέλη είναι αποκλειστικά αρμόδια να καθορίζουν εάν, πότε και σε ποιο βαθμό τα μέτρα που λαμβάνονται είναι απαραίτητα και αναλογικά, προκειμένου να διευκολυνθεί η ελεύθερη κυκλοφορία εμπορευμάτων στην επικράτειά τους. Αυτό προκύπτει σαφώς από την αιτιολογική σκέψη 6 του κανονισμού.
<P>
Οι αρχές που περιέγραψα μόλις πριν λίγο ισχύουν για όλα τα ερωτήματα τα οποία έθεσε ο κ. Sjφstedt.

<SPEAKER ID=250 NAME="Sjφstedt">
Ευχαριστώ για την απάντηση, κύριε Επίτροπε. Ήταν μια χρήσιμη διευκρίνηση της απάντησης που μου δώσατε πριν. Από ό,τι κατάλαβα, η Επιτροπή εγγυάται ότι ούτε προτίθεται, ούτε είναι σε θέση να επέμβει σε νόμιμες συνδικαλιστικές συγκρούσεις, ακόμη και όταν αυτές περιορίζουν την ελεύθερη κυκλοφορία. Εάν όντως συμβαίνει αυτό θα ήθελα να σας ευχαριστήσω.

<SPEAKER ID=251 NAME="Bolkestein">
Το μόνο που μπορώ να κάνω είναι να επαναλάβω αυτό που ήδη είπα. Εναπόκειται στα κράτη μέλη να ορίσουν πότε μία απεργία είναι νόμιμη. Τη στιγμή που υπάρχει ένα φυσικό εμπόδιο στη ροή εμπορευμάτων, η Επιτροπή, αφού προσφύγει στο ενδιαφερόμενο κράτος μέλος, αναμένει ότι θα της γνωστοποιηθεί ποια μέτρα θα ληφθούν για να αρθεί το συγκεκριμένο εμπόδιο. Αυτό σημαίνει ότι η Επιτροπή θα χρησιμοποιήσει τα νομικά μέσα που έχει στη διάθεσή της μόνο όπως ορίζει ο κανονισμός. Τα υπόλοιπα νομικά μέσα που ενδέχεται να χρησιμοποιηθούν στην επικράτεια του ίδιου του κράτους μέλους αφορούν τους κατοίκους και τους οικονομικούς παράγοντες του κράτους αυτού.

<SPEAKER ID=252 NAME="Πρόεδρος">


<SPEAKER ID=253 NAME="Αλέξανδρου Αλαβάνου, τον οποίο αντικαθιστά ο κ. Θεωνάς">
Ερώτηση αριθ.48 του κ. (H-0880/00):
<P>
Θέμα: Πτυχία αγγλικών πανεπιστημίων μέσω παραρτημάτων στην Ελλάδα και η Οδηγία 89/48/ΕΟΚ Στην απάντηση της ερώτησής μου Ε-3159/00 η Επιτροπή περιορίζεται στα πτυχία που απονέμουν μόνο τα γαλλικά πανεπιστήμια στα πλαίσια συμφωνιών δικαιόχρησης με τα ελληνικά Κέντρα Ελευθέρων Σπουδών σε σπουδαστές που παρακολουθούν μαθήματα στην Ελλάδα τα πρώτα έτη και συνεχίζουν συνήθως το τελευταίο έτος στο ξένο πανεπιστήμιο, από όπου παίρνουν το πτυχίο τους. Είναι γνωστό όμως ότι οι περισσότερες συμφωνίες δικαιόχρησης των ελληνικών Κέντρων Ελευθέρων Σπουδών είναι με αγγλικά πανεπιστήμια. Τι ισχύει για τα πτυχία των αγγλικών πανεπιστημίων που απονέμονται κατόπιν συμφωνιών δικαιόχρησης, πρέπει να αναγνωρίζονται στην Ελλάδα ως εμπίπτοντα στην Οδηγία 89/48/ΕΟΚ και αν ναι, ποιων ειδικοτήτων, έχουν ανάλογη ισχύ στις υπόλοιπες χώρες της Ευρωπαϊκής Ένωσης;

<SPEAKER ID=254 NAME="Bolkestein">
Η απάντηση της Επιτροπής στη γραπτή ερώτηση του κ. Αλαβάνου αφορά αποκλειστικά διπλώματα τα οποία χορηγούνται από γαλλικά πανεπιστήμια στα πλαίσια μιας συμφωνίας δικαιόχρησης και αυτό επειδή οι ερωτήσεις που υποβάλλονται σ' αυτήν αφορούν κυρίως αυτές τις περιπτώσεις. Στην περίπτωση διπλωμάτων που εκδίδονται από βρετανικά πανεπιστήμια στο πλαίσιο μιας συμφωνίας δικαιόχρησης με ένα ελληνικό ίδρυμα, η ισχύς των διπλωμάτων αυτών καθορίζεται σύμφωνα με τους κανόνες που ισχύουν στο κράτος μέλος στο οποίο εδρεύει το πανεπιστήμιο που έχει προβεί στη σύναψη της συμφωνίας. Δηλαδή στην προκειμένη περίπτωση στο Ηνωμένο Βασίλειο. Η έκδοση ενός διπλώματος με αυτή τη μορφή δεν αντίκειται στη νομοθεσία του Ηνωμένου Βασιλείου και συνεπώς χαρακτηρίζεται νόμιμη. Η περίπτωση αυτή αφορά βρετανικά διπλώματα.
<P>
Η οδηγία 89/48/ΕΟΚ αφορά διπλώματα που χορηγούνται για την ολοκλήρωση επαγγελματικής εκπαίδευσης που έχει διαρκέσει τουλάχιστον τρία χρόνια μετά την αποφοίτηση από τη μέση εκπαίδευση. Κατωτέρου επιπέδου διπλώματα εμπίπτουν στις διατάξεις της οδηγίας 92/51/ΕΟΚ και οι οδηγίες που μόλις κατονόμασα ισχύουν ανεξάρτητα από το κατά πόσον το δίπλωμα έχει χορηγηθεί για την ολοκλήρωση σπουδών στο ίδιο το πανεπιστήμιο ή σε ένα ίδρυμα το οποίο έχει συνάψει συμφωνία δικαιόχρησης με αυτό. Οι οδηγίες ισχύουν για τα επαγγέλματα τα οποία δεν εμπίπτουν σε ειδική οδηγία.
<P>
Οι αρχές στις οποίες αναφέρθηκα ισχύουν εξίσου για όλα τα κράτη μέλη.

<SPEAKER ID=255 NAME="Θεωνάς">
Θα ήθελα να ευχαριστήσω τον κ. Επίτροπο για την προσπάθεια που κάνει να δώσει μια απάντηση, αλλά θα ήθελα να σημειώσω ότι αυτή τη στιγμή οι σπουδαστές, αν θέλετε, στην Ελλάδα αντιμετωπίζουν την εξής σύγχιση: τα μεν κέντρα ελευθέρων σπουδών να ισχυρίζονται ότι, με βάση την οδηγία 89/48 της ΕΟΚ, μπορούν να παρέχουν τίτλους σπουδών ικανούς να αναγνωριστούν εάν και εφόσον οι σπουδές αυτές ολοκληρώνονται στην Βρετανία, από την άλλη πλευρά οι ελληνικές αρχές και τα αρμόδια όργανα να αρνούνται να αναγνωρίσουν αυτά τα διπλώματα που προέρχονται από ολοκλήρωση σπουδών στην Βρετανία. Αυτή τη στιγμή λίγο πολύ καταλαβαίνω ότι η Ευρωπαϊκή Επιτροπή νίπτει τα χείρας της ως Πόντιος Πιλάτος. Το ερώτημα είναι πού πρέπει να απευθυνθούν αυτοί οι σπουδαστές για να κατανοήσουν ότι όταν ακολουθούν αυτό τον κύκλο σπουδών και τον ολοκληρώνουν στην Βρετανία έχουν δικαίωμα να έχουν αποτελέσματα.

<SPEAKER ID=256 LANGUAGE="EN" NAME="Bolkestein">
. (EN) Κύριε Πρόεδρε, θα ήθελα να πω καταρχάς ότι η Επιτροπή δεν έχει καμία πρόθεση να παίξει τον Πόντιο Πιλάτο, ιδιαίτερα εξαιτίας της συνέχειας που είχε η πράξη του Πόντιου Πιλάτου, ελπίζω λοιπόν ότι ο αξιότιμος βουλευτής θα με συγχωρήσει αν πω ότι η Επιτροπή επιθυμεί να διαδραματίσει διαφορετικό ρόλο σ' αυτόν τον τομέα.
<P>
Όσον αφορά το ίδιο το θέμα, είναι στην πράξη αρκετά απλό. Ένα γαλλικό και βρετανικό πανεπιστήμιο σύναψαν συμφωνία με έναν εκπαιδευτικό οργανισμό στην Ελλάδα και φοιτητές από τη Γαλλία και τη Βρετανία ή οποιαδήποτε άλλη χώρα σπουδάζουν στις εκπαιδευτικά αυτά ιδρύματα στην Ελλάδα. Οι εξετάσεις διεξάγονται με την εποπτεία του γαλλικού ή βρετανικού πανεπιστημίου, και οι τίτλοι σπουδών που χορηγούνται είναι γαλλικοί και βρετανικοί τίτλοι σπουδών. Σε περίπτωση που το δίπλωμα ή ο τίτλος σπουδών ενός φοιτητή, ενός έλληνα φοιτητή για παράδειγμα του συγκεκριμένου ιδρύματος, δεν αναγνωριστεί στην Ελλάδα, τότε φοβάμαι ότι δεν του μένει άλλη επιλογή από το να απευθυνθεί στις ελληνικές αρχές λέγοντας ότι είναι κάτοχος ενός γαλλικού ή αγγλικού τίτλου σπουδών, en bonne et due forme, σύμφωνα με την γαλλική έκφραση. Θα πρέπει επομένως να απευθυνθεί στις αρχές αυτές προκειμένου να τους αναγνωρισθεί ο τίτλος σπουδών. Φοβάμαι ότι η Επιτροπή δεν μπορεί να κάνει τίποτε σχετικά, όμως θα παρακολουθήσει παρόμοιες υποθέσεις με εξαιρετικό ενδιαφέρον.

<SPEAKER ID=257 NAME="Πρόεδρος">


<SPEAKER ID=258 NAME="Eija-Riitta Anneli Korhola">
Ερώτηση αριθ.49 της κ. (H-0912/00):
<P>
Θέμα: Συνδέσεις με πορθμείο μεταξύ Vaasa (Φινλανδία) και Uumεja (Σουηδία) Οι συνδέσεις με πορθμείο στον κόλπο της Μπότνια, στην Βόρειο Θάλασσα, πρόκειται να διακοπούν επειδή δεν είναι αποδοτικές, και τούτο επειδή οι ναυτιλιακές εταιρείες δεν έχουν τη δυνατότητα αφορολόγητων πωλήσεων. Τούτο πλήττει σημαντικά τις παντός είδους σχέσεις μεταξύ των περιοχών. Το πρόβλημα δύναται να επιλυθεί με ένα από τους ακόλουθους τρεις τρόπους:
<P>
μέσω χορήγησης ενισχύσεων από την ΕΕ ώστε να συνεχισθούν οι μη αποδοτικές συνδέσεις μεταξύ των περιφερειών,
<P>
μέσω κατασκευής γέφυρας (ή υποθαλάσσιας στοάς) που θα διασχίζει τον πορθμό στο κατάλληλο σημείο ή
<P>
δια της ανακηρύξεως του Raippaluoto, που ευρίσκεται απέναντι, στην Vaasa, ως ανεξαρτήτου βασιλείου, μέσω του οποίου οι ναυτιλιακές εταιρείες θα δυνηθούν να συνεχίσουν να πωλούν αδασμολόγητα.
<P>
Στην τελευταία αυτή περίπτωση, η πόλη της Vaasa, που είναι η ιδιοκτήτρια της περιοχής, θα δυνηθεί να αρκεσθεί στην ενοικίαση της νήσου για τη χρήση του βασιλείου και να θέσει τους όρους που θα διέπουν τη χρήση αυτή, κυρίως δε με το να απαγορεύει τη χρήση της ως φορολογικού παραδείσου. Ο βασιλεύς θα δύναται να εκλέγεται για ορισμένη χρονική περίοδο, ενδεχομένως μεταξύ των πλέον επίλεκτων μελών του φινλανδικού κοινοβουλίου.
<P>
Σοβαρά, όμως, ποιά είναι η θέση της Επιτροπής για την επίλυση αυτού του συγκοινωνιακού προβλήματος που αφορά τόσα άτομα;

<SPEAKER ID=259 LANGUAGE="EN" NAME="Bolkestein">
. (EN) Η Επιτροπή αναγνωρίζει ότι η περιοχή Kvarken και ιδιαίτερα η πορθμειακή σύνδεση μεταξύ της Vaasa στη Φινλανδία και Umeε στη Σουηδία ίσως έχει πληγεί από την απόφαση του Συμβουλίου για την κατάργηση της πώλησης αδασμολόγητων προϊόντων για όσους ταξιδεύουν εντός της Κοινότητας. Όπως επισημάνθηκε σε προηγούμενες περιπτώσεις, υπάρχουν αρκετά μέσα σε επίπεδο ΕΕ για την αντιμετώπιση συγκεκριμένων προβλημάτων που ενδέχεται να προκύψουν. Ωστόσο εναπόκειται στην αρμοδιότητα των κρατών μελών να εντοπίσουν πιθανές ανάγκες δράσης και να θέσουν τις προτεραιότητές τους για την χρήση αυτών των μέσων. Για την περίοδο από το 2000 ως το 2006, η Φινλανδία και η Σουηδία σε συνεργασία με την Νορβηγία έχουν υποβάλλει μια πρόταση προγράμματος στο πλαίσιο της κοινοτικής πρωτοβουλίας Interreg για την περιοχή Kvarken-Mittskandia. Η πρόταση αυτή μελετάται επί του παρόντος από τις υπηρεσίες της Επιτροπής. Η πρόταση περιλαμβάνει δράσεις για την εξέταση της υποδομής και των τηλεπικοινωνιών στην περιοχή Kvarken και επίσης μεταξύ Σουηδίας και Νορβηγίας, και αναμένεται να εγκριθεί τις επόμενες εβδομάδες, γεγονός που θα επιτρέψει την υποβολή των προγραμμάτων στην αρχή του επόμενου έτους. Σ' αυτό το στάδιο δεν είμαι σε θέση να αξιολογήσω τις επιπτώσεις του προγράμματος, το οποίο θα πρέπει πρώτα να εφαρμοστεί.

<SPEAKER ID=260 LANGUAGE="FI" NAME="Korhola">
Κύριε Πρόεδρε, κύριε Επίτροπε, ευχαριστώ για αυτήν την ενθαρρυντική απάντηση. Αυτή τη στιγμή διεξάγονται έρευνες για την εξεύρεση άλλων, αποδοτικότερων πλοίων και μεταφορέων στη θέση αυτών που τώρα παύουν να λειτουργούν και σκοπός της έρευνας είναι να συνδυαστούν οι μεταφορές επιβατών και οι μεταφορές εμπορευμάτων. Θα το φανταζόσασταν ποτέ ότι, στο πλαίσιο του προγράμματος Interreg που αναφέρατε, θα μπορούσαμε να στηρίξουμε σχέδια αυτού ακριβώς του είδους, με τα οποία θα κατορθώναμε να λειτουργήσει αυτή η θαλάσσια σύνδεση; Εξάλλου, το σχέδιο αυτό έχει σαφείς επιπτώσεις στην απασχόληση. Επί παραδείγματι, στην πόλη Vaasa, που ανέφερα, τα δυο τελευταία χρόνια χάθηκαν 550 θέσεις εργασίας, συγκεκριμένα στον τουριστικό τομέα, ίσως εξαιτίας αυτής ακριβώς της κατάργησης των αφορολόγητων πωλήσεων.

<SPEAKER ID=261 LANGUAGE="EN" NAME="Bolkestein">
. (EN) Κύριε Πρόεδρε, όπως είπα πριν λίγο, επί του παρόντος δεν είμαι σε θέση να πω ποιο θα είναι το αποτέλεσμα της μελέτης της Επιτροπής όσον αφορά τις προτάσεις που υποβλήθηκαν από την Φινλανδία και τη Σουηδία. Αυτό που είναι σαφές είναι ότι η μελλοντική δράση θα περιλαμβάνει τη μελέτη της υποδομής του πορθμού στον κόλπο της Μπότνια και συνεπώς έχω την πεποίθηση ότι θα δοθεί η αρμόζουσα προσοχή στα προβλήματα που αντιμετωπίζουν τα πορθμεία. Όσον αφορά την ερώτηση του αξιότιμου βουλευτή για το πρόγραμμα Interreg, φοβάμαι ότι αυτή τη στιγμή δεν δύναμαι να δώσω μια κατάλληλη απάντηση, όχι μόνο επειδή τα προγράμματα Interreg δεν εμπίπτουν στην αρμοδιότητά μου, αλλά κυρίως επειδή δεν έχει γίνει ακόμη μια εμπεριστατωμένη ανάλυση της πρότασης. Ωστόσο, μπορώ να πω με βεβαιότητα εξ ονόματος του συναδέλφου μου Michel Barnier ότι τα γεγονότα τα οποία ανέφερε ο αξιότιμος βουλευτής θα ληφθούν σοβαρά υπόψη όταν έχει ολοκληρωθεί η ανάλυση της πρότασης αυτής.

<SPEAKER ID=262 NAME="Sjφstedt">
Θα ήθελα να ευχαριστήσω τον Επίτροπο για την απάντηση που μου έδωσε, απάντηση που μου δημιουργεί την ελπίδα ότι δεν θα είναι δυνατή η χρήση πόρων από το πρόγραμμα Interreg.
<P>
Όταν καταργηθεί αυτή η κυκλοφορία πορθμείων την Πρωτοχρονιά, θα υπάρξουν σοβαρότατες οικονομικές αλλά και ανθρώπινες συνέπειες για τις δύο περιφέρειες, το δυτικό και τον ανατολικό Βοθνικό Κόλπο. Πρόκειται για μία άμεση συνέπεια από την απόφαση για κατάργηση των αφορολόγητων πωλήσεων.
<P>
Μπορούμε να δούμε αυτό το πρόβλημα και ως ζήτημα ανταγωνισμού, καθώς εξακολουθούν οι αφορολόγητες πωλήσεις στο νότιο τμήμα της Βαλτικής στη γραμμή Στοκχόλμης - Ελσίνκι, ενώ δεν είναι δυνατές τέτοιες πωλήσεις στη γραμμή Umeε - Vasa. Πώς είναι δυνατόν αλήθεια κάτι τέτοιο στα πλαίσια της κοινοτικής πολιτικής ανταγωνισμού; Δεν θα ήταν δυνατό να καλύψει η παρέκκλιση και τις αφορολόγητες πωλήσεις που πραγματοποιούνται σήμερα στο σύνολο της Βαλτικής;

<SPEAKER ID=263 LANGUAGE="EN" NAME="Bolkestein">
. (EN) Κύριε Πρόεδρε η κατάσταση έχει ως εξής αν μου επιτραπεί να απαντήσω απευθείας στην ερώτηση: Αν ένα φέρρυ, το οποίο έρχεται από και κατευθύνεται προς ένα κράτος μέλος, για παράδειγμα τη Φινλανδία, κάνει μια ενδιάμεση στάση σε μια τρίτη χώρα ή σ' ένα τρίτο έδαφος - στην περίπτωση αυτή τα νησιά Εland - όπου οι επιβάτες έχουν την δυνατότητα να αποβιβαστούν και να κάνουν αγορές, τότε θα ήταν δυνατό να γίνονται πωλήσεις αφορολόγητων και αδασμολόγητων προϊόντων στο πλοίο. Ωστόσο, όταν το πλοίο επιστρέφει στους λιμένες της Κοινότητας, ισχύουν οι τελωνειακές διατάξεις συμπεριλαμβανομένων και των αρμόδιων ελέγχων και αυτό σημαίνει ότι οι επιβάτες επιτρέπεται να εισάγουν φοροαπαλλαγμένα και αδασμολόγητα αγαθά μέσα στα όρια που καθορίζονται από τις τελωνειακές διατάξεις που ρυθμίζουν τα ταξιδιωτικά προνόμια.

<SPEAKER ID=264 NAME="Πρόεδρος">
Δεδομένου ότι έχει εξαντληθεί ο χρόνος που προβλέπεται για την Ώρα των Ερωτήσεων προς την Επιτροπή, οι ερωτήσεις 50 ως 86 θα απαντηθούν γραπτώς.
<P>
Η Ώρα των Ερωτήσεων έληξε.
<P>
(Η συνεδρίαση διακόπτεται στις 19.20 και συνεχίζεται στις 21.00)

<CHAPTER ID=10>
Ψηφιακό ευρωπαϊκό περιεχόμενο
<SPEAKER ID=265 NAME="Πρόεδρος">
Η ημερήσια διάταξη προβλέπει την εξέταση της έκθεσης (A5-0390/2000) της κ. Gill, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας σχετικά με την πρόταση απόφασης του Συμβουλίου όσον αφορά την έγκριση πολυετούς κοινοτικού προγράμματος για την ενίσχυση της ανάπτυξης και της χρήσης του ευρωπαϊκού ψηφιακού περιεχομένου στα παγκόσμια δίκτυα και για την προώθηση της γλωσσικής πολυμορφίας στην κοινωνία των πληροφοριών [COM(2000) 323 - C5-0462/2000 - 2000/0128(CNS)].

<SPEAKER ID=266 LANGUAGE="EN" NAME="Gill">
Κύριε Πρόεδρε, χαιρετίζω αυτή την πρωτοβουλία της Επιτροπής. Η πρόταση αντανακλά τον σκοπό της Συνόδου Κορυφής της Λισαβόνας στοχεύοντας στην προώθηση της ανάπτυξης και της χρήσης του ψηφιακού περιεχομένου. Πιστεύω ότι με τον τρόπο αυτό θα εδραιωθεί η θέση της Ευρώπης στην παγκόσμια οικονομία των πληροφοριών.
<P>
Λόγω της ραγδαία εξελισσόμενης φύσης αυτού του τομέα, η ΕΕ πρέπει να λάβει άμεσα και συγκεκριμένα μέτρα εφόσον οι νέες τεχνολογίες επικοινωνίας ήδη έχουν αρχίσει να δημιουργούν ζήτηση για ψηφιακό περιεχόμενο, προϊόντα και υπηρεσίες, και να έχουν επίσης σημαντικές κοινωνικές επιπτώσεις. Αν δεν δράσουμε και δεν αντιμετωπίσουμε τα εμπόδια που υπονομεύουν το δυναμικό της Ευρωπαϊκής βιομηχανίας, τότε οι ευρωπαίοι πολίτες θα πληρώσουν το τίμημα όχι μόνο από την άποψη της αργής οικονομικής ανάπτυξης και λιγότερων ευκαιριών απασχόλησης αλλά επίσης από την άποψη της πολιτιστικής και κοινωνικής επιρροής.
<P>
Αν μου επιτρέπετε να πω εν συντομία τι είναι σημαντικό στην έκθεσή μου και ποια πιστεύω ότι είναι η βασική προτεραιότητα για το Κοινοβούλιο είναι το ζήτημα της γλωσσικής πολυμορφίας. Εμείς στην Ευρώπη έχουμε μείνει πίσω σε σχέση με τις ΗΠΑ, διότι επί του παρόντος η αγορά της ΕΕ είναι κατακερματισμένη ως αποτέλεσμα της γλωσσικής και πολιτιστικής πολυμορφίας. Αυτό που πρέπει να κάνουμε είναι να διορθώσουμε την κατάσταση ενισχύοντας και ενθαρρύνοντας την πολυγλωσσία του ψηφιακού περιεχομένου, καθώς αυτό είναι απόλυτα κρίσιμο για την επιτυχία της ευρωπαϊκής βιομηχανίας ψηφιακού περιεχομένου. Η πολυγλωσσία του γλωσσικού περιεχομένου πρέπει να ενσωματωθεί όσο είναι δυνατόν στο εμβρυακό στάδιο της ηλεκτρονικής επικοινωνίας. Σαν αποτέλεσμα, θα βελτιωθεί η θέση των ευρωπαϊκών εταιρειών στην αγορά με λιγότερο κόστος για τις ίδιες. Γι' αυτό το λόγο προτείνω το συγκεκριμένο ποσό του προϋπολογισμού για τον τομέα. Κατά την άποψή μου, πρέπει να υιοθετήσουμε μια περιεκτική προσέγγιση σε σχέση με τις γλώσσες και μια υπόσχεση δέσμευσης για μεγαλύτερη χρηματοδότηση αυτού του τομέα, κυρίως επειδή οι ευρωπαϊκές μικρομεσαίες επιχειρήσεις αποτρέπονται από τη δημιουργία ιστοθέσεων σε διαφορετικές γλώσσες εξαιτίας του μεγάλου τους κόστους.
<P>
Για τη σημασία της προσαρμογής του ψηφιακού μας περιεχομένου, ό,τι και να πω δεν θα είναι αρκετό. Διασφαλίζοντας την διάδοσή του σε κάθε γωνιά της ΕΕ, θα επιτύχουμε το στόχο μας για μια πλήρως ολοκληρωμένη και λειτουργική κοινωνία των πληροφοριών. Διότι δεν θα πρέπει να είναι απαραίτητο να γνωρίζει κανείς την αγγλική γλώσσα για να έχει την δυνατότητα να βρει ενδιαφέρον ψηφιακό περιεχόμενο στο Διαδίκτυο. Η παρουσία του ψηφιακού περιεχομένου σε διαφορετικές γλώσσες θα προάγει την ίση πρόσβαση των πολιτών στην κοινωνία των πληροφοριών και συνεπώς θα εμποδίσει τη δημιουργία μιας κατώτερης τάξης σ' αυτή την κοινωνία.
<P>
Δεύτερον, πιστεύω ότι η αρχική πρόταση διάρκειας πέντε ετών είναι πολύ μακροχρόνια και θα πρέπει να μειωθεί σε τέσσερα χρόνια, ιδιαίτερα λόγω της ραγδαίας εξέλιξης του τομέα του ψηφιακού περιεχομένου. Συνεπώς, είναι αναγκαίο να μειωθεί το διάστημα εφαρμογής του προγράμματος και να διευκολυνθεί η αύξηση των επιδόσεών του μέσω της δέσμευσης περισσότερων χρημάτων σε μικρότερα χρονοδιαγράμματα. Επιπλέον, καλώ την Επιτροπή να λάβει πιο αποτελεσματικές και δραστικές διαδικασίες εφαρμογής στον τομέα πρόσκλησης προτάσεων.
<P>
Αλλάζοντας τις προτεραιότητες από τις πληροφορίες του δημόσιου τομέα στο πολυγλωσσικό ψηφιακό περιεχόμενο, πρόθεσή μου δεν είναι να μειώσω την σημασία των πληροφοριών του δημοσίου τομέα. Διότι πιστεύω ότι υπάρχει μεγάλο δυναμικό για εταιρικές σχέσεις δημόσιου και ιδιωτικού τομέα, καθώς υπάρχει τεράστια εμπορική αξία στην εκμετάλλευση της ψηφιακής αγοράς, προς όφελος τόσο των εταιρειών όσο και των πολιτών. Επίσης, είναι πολύ σημαντικό να επιλυθούν τα ζητήματα των δικαιωμάτων πνευματικής ιδιοκτησίας. Τα θέματα αυτά πρέπει να διευθετηθούν έτσι ώστε όλα τα ενδιαφερόμενα μέρη να έχουν πλήρη επίγνωση των επιπτώσεων.
<P>
Ένας άλλος βασικός τομέας που προτίθεται να αναπτύξει περισσότερο το Κοινοβούλιο είναι η παροχή συμπληρωματικής υποστήριξης στους φορείς της αγοράς, αναγνωρίζοντας ότι τους τελευταίους μήνες ο τομέας αντιμετώπισε μια ιδιαίτερα άστατη περίοδο. Είναι ουσιώδες να τους προσφέρουμε την δυνατότητα οφελών και ευκαιριών από την επένδυση σε εταιρείες που παρέχουν γλωσσική πολυμορφία και εκμετάλλευση των πληροφοριών του δημόσιου τομέα. Η έλλειψη χρηματοδότησης επιχειρήσεων που επιθυμούν να ενεργοποιηθούν στο τομέα του ψηφιακού περιεχομένου πρέπει να καταπολεμηθεί. Το πρόβλημα που με απασχολεί ιδιαίτερα είναι ότι οι μικρές επιχειρήσεις δεν έχουν πάντα τις απαραίτητες εγγυήσεις και ένα αποδεικτικό ιστορικό για να επιδείξουν στους επενδυτές. Ωστόσο, αν μπορούσαμε να χρησιμοποιήσουμε την διαθέσιμη τεχνογνωσία όσον αφορά την επιχειρηματική εμπειρία ενθαρρύνοντας την καθιέρωση μιας υπηρεσίας καθοδήγησης μέσω της οποίας οι επιτυχημένοι επιχειρηματίες του τομέα θα εισαγάγουν τους νεοεισερχόμενους στους διαθέσιμους πόρους χρηματοδότησης, θα δίναμε στους ευρωπαίους επιχειρηματίες την ώθηση που έχουν ανάγκη.
<P>
Είναι στο χέρι μας να εκμεταλλευτούμε αυτή την ευκαιρία. Εφόσον οι Αμερικανοί δεν είναι ακόμη εκτός συναγωνισμού, μπορούμε να ανταποκριθούμε στην πρόκληση εστιάζοντας τις προσπάθειές μας σ' αυτόν τον τομέα. Ας μη ξεχνάμε το δυναμικό δημιουργίας θέσεων απασχόλησης και οικονομικής ανάπτυξης σε έναν τόσο ραγδαία και σημαντικά εξελισσόμενο τομέα, με την προϋπόθεση ότι θα δημιουργήσουμε το κατάλληλο περιβάλλον για την ανάπτυξη.

<SPEAKER ID=267 NAME="Fraisse">
FR) Κύριε Πρόεδρε, αγαπητοί συνάδελφοι, στα δύο αυτά λεπτά, θα ήθελα να σταθώ μόνο, πολύ συνοπτικά, πρώτον στο γεγονός ότι το πρόγραμμα e-content είναι, ας μην το ξεχνάμε, αποτέλεσμα των Συμβουλίων της Λισαβόνας και της Φέιρα, τα οποία κατέληξαν στο εξής συμπέρασμα, για την ηλεκτρονική Ευρώπη κυρίως, ότι η συγκεκριμένη, καινούργια εφεξής οικονομία, θα πρέπει να βασίζεται στη γνώση, που ευνοεί την ένταξη και γεφυρώνει το ψηφιακό χάσμα.
<P>
Θα ήθελα επίσης να θυμηθούμε, την ώρα που επεξεργαζόμαστε το πρόγραμμα e-content, ότι δεν τίθεται μόνο ζήτημα πληροφόρησης αλλά και γνώσεων, και γνώσεων που ευνοούν την ένταξη και εμποδίζουν το χάσμα. Αυτός είναι ο λόγος για τον οποίο έχω υποβάλει πολλές τροπολογίες που υπογραμμίζουν τη σημασία της καθολικής πρόσβασης. Θα ήθελα λοιπόν, να υπογραμμίσουμε τη δημοκρατική πλευρά που μπορεί να εμπεριέχει το e-content, το ψηφιακό περιεχόμενο.
<P>
Κατά δεύτερον, θα ήθελα να επισημάνω στην Επιτροπή, ότι απέφυγε να προσδιορίσει τον όρο "ψηφιακό περιεχόμενο" , κάτι που με ενοχλεί πολύ, που με ανησυχεί πολύ. Θα ήθελα να ξέρω τι θα περιλαμβάνει ο όρος "περιεχόμενο" . Μπορεί να σημαίνει μόνον το χρήσιμο για τις εταιρείες περιεχόμενο, τη μετεωρολογία και τη γεωγραφία κυρίως, πράγμα που θα ήταν ευχής έργο φυσικά· δεν θα πρέπει να ξεχνάμε, όμως, ότι όσον αφορά το περιεχόμενο που απευθύνεται στους πολίτες τα πράγματα είναι πολύ πιο σύνθετα, δεν πρόκειται απλώς για χρήσιμες πληροφορίες που λαμβάνουν οι επιχειρήσεις. Το ψηφιακό περιεχόμενο αφορά τους πολίτες, επειδή τα σχετικά με το πολιτιστικό, το εκπαιδευτικό, το ψυχαγωγικό, το τουριστικό περιεχόμενο, και άλλα πολλά τα οποία αντιπαρέρχομαι, είναι, νομίζω, εξίσου σημαντικά. Εύχομαι λοιπόν, κατά την εφαρμογή του προγράμματος, να υπάρξει η απαίτηση καθορισμού του τι μπορεί να περιλαμβάνει το ψηφιακό περιεχόμενο.
<P>
Θα πρέπει, πράγματι, να μεριμνούμε για όλους. Αυτό σημαίνει ότι το ψηφιακό περιεχόμενο είναι μια ευκαιρία για όλους όσους δεν είχαν πρόσβαση στο σχολείο, σε όλη τους τη ζωή, ή επειδή είναι άτομα με ειδικές ανάγκες, και εύχομαι το ψηφιακό περιεχόμενο να τους επιτρέψει καλύτερη προσέγγιση.
<P>
Τελειώνω με την ερώτηση, γιατί να στερηθούμε το ψηφιακό περιεχόμενο; Το οικονομικό σχέδιο e-content υπηρετεί την πολιτιστική και γλωσσική πολυμορφία και είμαι ευτυχής που μαθαίνω ότι το ψηφιακό περιεχόμενο θα μας δίνει τη δυνατότητα να υποστηρίζουμε τη γλωσσική πολυμορφία.

<SPEAKER ID=268 NAME="Fourtou">
FR) Θα ήθελα να ευχαριστήσω την κ. Fraisse και την κ. Gill για την εξαιρετική τους έκθεση και τη συμβολή τους στην συγκεκριμενοποίηση του εν λόγω προγράμματος δράσης.
<P>
Για να ευοδωθεί η φιλόδοξη υλοποίηση αυτού του ευρωπαϊκού προγράμματος e-content, θα πρέπει να απλοποιηθούν και καταστούν ασφαλείς οι διαδικασίες του. Η Επιτροπή Νομικών Θεμάτων ενέκυψε στο συγκεκριμένο ζήτημα μέσα από δύο συγκεκριμένα σημεία της έκθεσης: τη δημόσια πρόσβαση στα έγγραφα και την εμπορική εκμετάλλευση των προερχόμενων από το δημόσιο τομέα πληροφοριών αφενός, και την ανταλλαγή των δικαιωμάτων πνευματικής ιδιοκτησίας, αφετέρου.
<P>
Η προερχόμενη από το δημόσιο τομέα πληροφορία παίζει σημαντικό ρόλο στη συμμετοχή και την έκφραση των ελευθεριών των πολιτών, αποτελεί όμως επίσης και μια ενδεχόμενη σημαντική πηγή για την ευρωπαϊκή αγορά της πληροφορίας. Η διπλή χρήση, δημόσια και ιδιωτική, της εν λόγω πληροφορίας δικαιολογεί τη θέσπιση μιας κοινοτικής ρύθμισης, η οποία θα σέβεται τις ειδικές υποχρεώσεις των δημοσίων αρχών, όπως φυσικά και το απόρρητο των προσωπικών δεδομένων.
<P>
Το κόστος τους δεν θα πρέπει να είναι αποτρεπτικό ως προς την πρόσβαση στην πληροφορία, της οποίας θα πρέπει να επωφελούνται εξίσου και οι εμπορικοί προμηθευτές. Θα πρέπει να καθορίσουμε εφεξής μια κοινή βάση τιμολόγησης και ένα κοινό νομικό πλαίσιο όσον αφορά το δικαίωμα πρόσβασης, να καθορίσουμε δηλαδή στην πράξη την ίδια τη φύση της πληροφορίας αυτής, αν θα προστατεύεται από το νόμο περί πνευματικής ιδιοκτησίας ή όχι.
<P>
Ο σκοπός της ανταλλαγής δικαιωμάτων πνευματικής ιδιοκτησίας, από την άλλη, είναι να συμβάλει στη δημιουργία ενός ψηφιακού περιεχομένου που θα συνδυάζει ποικίλες μορφές: βίντεο, μουσική, κείμενο, ενώ η διαχείριση της καταβολής των δικαιωμάτων θα γίνεται από μια ενιαία ευρωπαϊκή δομή. Στόχος είναι η ενθάρρυνση της δημιουργίας του ψηφιακού περιεχομένου, ενώ παράλληλα θα προστατεύεται η πνευματική ιδιοκτησία, με σεβασμό τόσο προς τους καταναλωτές που προσεγγίζουν το περιεχόμενο με νόμιμο τρόπο, όσο και προς τους δικαιούχους.
<P>
Οι δράσεις που θα υλοποιηθούν θα πρέπει να λαμβάνουν υπόψη τους το μελλοντικό νομικό πλαίσιο, το οποίο σήμερα συζητείται και κύριο στόχο έχει τον καθορισμό των αποκλειστικών δικαιωμάτων πνευματικής ιδιοκτησίας στα ηλεκτρονικά μέσα.

<SPEAKER ID=269 NAME="Seppδnen">
Κύριε Πρόεδρε, η βιομηχανία ψηφιακού περιεχομένου χαρακτηρίζεται από αύξηση της ποσότητας των πληροφοριών. Η πληροφορία αποτελεί την πρώτη ύλη για την παραγωγή γνώσης στη βιομηχανία περιεχομένου και, επιπλέον, τα πολυμέσα εκμεταλλεύονται πλήρως τις δυνατότητες της βιομηχανίας ψυχαγωγίας και διασκέδασης, για να αυξήσουν την ποσότητα του παραγόμενου περιεχομένου. Στη διάδοση ψηφιακών πληροφοριών δεν υπάρχουν πλέον ποσοτικά όρια. Το ψηφιακό περιεχόμενο, που είναι περισσότερο ποσότητα παρά ποιότητα, ισοπεδώνει και ακρωτηριάζει την πολιτιστική και κοινωνική πολυμορφία. Το 70% του περιεχομένου του Διαδικτύου είναι στα αγγλικά, αλλά η πρόκληση που τίθεται στην Ευρώπη είναι να αξιοποιήσει πληρέστερα τον γλωσσικό της πλούτο. Μολονότι οι γλωσσικές διαφορές μπορεί να προκαλούν πρόσθετο κόστος, το πολυγλωσσικό περιεχόμενο αποτελεί σημαντική προϋπόθεση για τη δημοκρατία στην ΕΕ. Για να υπερνικηθούν τα προβλήματα αυτά, χρειάζεται μια γλωσσική βιομηχανία που να εστιάζεται στη γλωσσική προσαρμογή και να προσδίδει πολυμορφία στη γλωσσική υποδομή του ψηφιακού περιεχομένου. Χρειάζεται επίσης γεωγραφικός εντοπισμός της παραγωγής περιεχομένου, πράγμα που σημαίνει προσαρμογή των προϊόντων περιεχομένου στις γλωσσικές και πολιτιστικές ανάγκες και στις προτιμήσεις των καταναλωτών.
<P>
Η μεγιστοποίηση της ποσότητας στη βιομηχανία περιεχομένου μπορεί να συντελείται εις βάρος του, τόσο πολιτιστικά όσο και κοινωνικά, πολύτιμου γλωσσικού περιεχομένου. Γι' αυτό στόχος των δημόσιων επιδοτήσεων, οι οποίες αποδείχτηκαν επωφελείς για τη βιομηχανία περιεχομένου της ΕΕ, πρέπει να είναι επίσης η επίτευξη πολύμορφων πολιτιστικών προϊόντων υψηλού μορφωτικού επιπέδου. Σήμερα δεν αρκεί να ξέρουν οι άνθρωποι να διαβάζουν. Η γνώση χρήσης των νέων μέσων είναι πράγματι εξίσου σημαντική στη νέα χιλιετία με την παραδοσιακή γνώση ανάγνωσης και γραφής. Στην Επιτροπή Προϋπολογισμών εστιάσαμε την προσοχή μας στη σημασία της αξιοποίησης της παραγωγής περιεχομένου και των δημόσιων πληροφοριών και θεωρούμε τους εγγεγραμμένους στον προϋπολογισμό για τον σκοπό αυτό πόρους εξαιρετικά ελάχιστους. Κρίνουμε, ωστόσο, ότι αποτελούν μια καλή αρχή. Συγχρόνως ευχαριστούμε την κ. Gill για την ενεργητικότητα και τη δυναμικότητα που επέδειξε στη διατύπωση της ουσίας της θέσης του Κοινοβουλίου.

<SPEAKER ID=270 LANGUAGE="DE" NAME="Rόbig">
Επίτροπε Liikanen, το έτος 2003 δεν πρόκειται να είμαστε σε θέση να καταλάβουμε σχεδόν 1,7 εκατομμύρια θέσεις εργασίας στην Ευρωπαϊκή Ένωση στην κοινωνία των πληροφοριών, και νομίζω ότι ιδίως υπό το πρίσμα αυτό είναι απαραίτητο, να ασχοληθούμε περισσότερο με τον τομέα του προγράμματος e-content. Πρόκειται να επενδύσουμε πολλά δισεκατομμύρια ευρώ στην υποδομή του δικτύου, μέχρι το 2003 θα διαθέτουμε κατά πάσα πιθανότητα πάνω από ένα δισεκατομμύριο κινητά τηλέφωνα παγκοσμίως, ενώ 85% του πληθυσμού της Ευρώπης θα κινείται κατά τα φαινόμενα στο Διαδίκτυο.
<P>
Τα ποσά αυτά που σκοπεύουμε να επενδύσουμε, δεν έχουν φυσικά καμία σχέση με τα ποσά που επενδύονται στον τομέα του λογισμικού, με τα ποσά του προγράμματος e-content. Στο σημείο αυτό προκαλείται κατά συνέπεια ένα τεράστιο κενό, το οποίο πρέπει να καλύψουμε το συντομότερο δυνατόν, επειδή έτσι όχι μόνο δημιουργούνται θέσεις εργασίας, με την τοποθέτηση πομπών, με τον τρόπο διασύνδεσής τους και την ανάπτυξη λογισμικού, αλλά επειδή χρειαζόμαστε πολύ περισσότερο το πρόγραμμα e-content.
<P>
Τι πρέπει να πράξουμε προκειμένου να το προωθήσουμε; Πρώτον - και στο σημείο αυτό θα ήθελα να ευχαριστήσω τον κ. Seppδnen - εκφράσαμε στην Επιτροπή Προϋπολογισμών την ίδια γνώμη, όπως και σήμερα εδώ στην Ολομέλεια και στην Επιτροπή Βιομηχανίας, ότι δηλαδή πρέπει να αυξήσουμε μαζικά τα κονδύλια για το πρόγραμμα e-content. Το Ευρωπαϊκό Λαϊκό Κόμμα αποδέχεται τις υποδείξεις - και για το λόγο αυτό ευχαριστώ την κ. Gill - και ψηφίζουμε υπέρ μιας υψηλότερης εισφοράς. Ελπίζω ότι θα τηρηθεί η παρούσα συμφωνία με τους Φιλελεύθερους και τις άλλες κοινοβουλευτικές ομάδες, ότι θα ταχθούμε όλοι μαζικά υπέρ της πραγματικής αύξησης του προϋπολογισμού, όπως το προτείναμε.
<P>
Το δεύτερο σημείο, το οποίο μου φαίνεται εξίσου σημαντικό είναι ότι σκεφτόμαστε τις μικρές και μεσαίες επιχειρήσεις, τους νεοεισερχόμενους. Νομίζω ότι πολλοί νέοι απόφοιτοι πανεπιστημίων, σχολών και επιχειρήσεων θα ήταν σε θέση να ιδρύσουν στον τομέα αυτό νέες επιχειρήσεις, ότι ο εν λόγω τομέας μας προσφέρει νέες ευκαιρίες και διασυνοριακή συνεργασία με τις χώρες που επιθυμούν να προσχωρήσουν στην ΕΕ, επειδή όπου υπάρχουν ήδη πολλοί ειδικοί, στις χώρες αυτές παρέχεται σχετικά καλύτερη εκπαίδευση. Θα έπρεπε να τους τείνουμε το χέρι και να αναπτύξουμε κοινά σχέδια με τις χώρες που επιθυμούν να προσχωρήσουν στην ΕΕ.
<P>
Αντιμετωπίζουμε ωστόσο ένα τεράστιο πρόβλημα κατά τη μετατροπή αναλογικών περιεχομένων σε ψηφιακά. Πρέπει να προωθήσουμε μαζικά τη μετατροπή του περιεχομένου από αναλογικό σε ψηφιακό. Στην περίπτωση αυτή πρέπει να παράσχουμε επειγόντως βοήθεια, πρέπει να αναπτύξουμε στην εκπαίδευση επαγγελματικά προφίλ, πρέπει να προωθήσουμε την ψυχαγωγία της μάθησης και πρέπει να προσπαθήσουμε να προσφέρουμε στον τομέα της υγείας δομές οι οποίες θα διασφαλίσουν την υγεία μας μέχρι τα βαθιά γεράματα.

<SPEAKER ID=271 NAME="Ζορμπά">
Κύριε Πρόεδρε, θα ήθελα να συγχαρώ την κ. Gill για την έκθεσή της. Εάν θέλουμε την Ευρώπη μια κοινωνία της γνώσης, τότε το πρόγραμμα για το ευρωπαϊκό ψηφιακό περιεχόμενο είναι κεντρικό σημείο αναφοράς και πεδίο συγκρότησης της αντίληψής μας προκειμένου να σχεδιάσουμε αυτή την κοινωνία της γνώσης και της πληροφορίας. Δεν πρόκειται για ευχή ή για μελλοντολογία. Γι' αυτό άλλωστε το ευρωπαϊκό ψηφιακό περιεχόμενο αποτελεί σήμερα το σκοτεινό αντικείμενο του πόθου πολλών μνηστήρων. Η διαμάχη μεταξύ της Επιτροπής Βιομηχανίας από τη μια και Πολιτισμού από την άλλη για την ανάληψη αυτής της έκθεσης, μαρτυρά του λόγου το αληθές.
<P>
Γιατί συνέβη αυτό; Είναι μήπως μια τυπική σύγκρουση αρμοδιοτήτων; Ασφαλώς και είναι ως ένα βαθμό, ωστόσο υπάρχει στο βάθος ο πυρήνας ενός σοβαρού προβλήματος. Το πρόβλημα συνίσταται, κατά τη γνώμη μου, σε μια υποβόσκουσα σύγκρουση. Από τη μια έχουμε τα περιεχόμενα και τους παραδοσιακούς παραγωγούς τους, που φιλοδοξούν να συγχρονίσουν το βήμα τους με την ψηφιακή εποχή, χωρίς τα περιεχόμενα να απωλέσουν τη σημασία και την αυτονομία τους, χωρίς δηλαδή να απωλέσουν την κυριότητα της παραγωγής τους αλλά, αντιθέτως, με το να ανανεώσουν φυσιολογικά αυτή την παραγωγή και να την επεκτείνουν.
<P>
Από την άλλη πλευρά βρίσκονται τα δίκτυα επικοινωνίας, τα οποία χρειάζονται τα περιεχόμενα για να γεμίζουν ακατάπαυστα τον εικονικό χώρο τους και τα οποία θεωρούν αυτονόητη την υποταγή των περιεχομένων, την εξαγορά τους, τη χωρίς ιδιαίτερη φροντίδα για τους κανόνες παραγωγής χρήση τους. Τα δίκτυα επιφυλάσσουν στον εαυτό τους το ρόλο του πρωταγωνιστή και χρησιμοποιούν τα περιεχόμενα χωρίς διάκριση και συχνά χωρίς σεβασμό.
<P>
Αυτή η σύγκρουση θα πρέπει να αντιμετωπισθεί πολύ προσεκτικά από το Κοινοβούλιο. Δεν συμφέρει την Ευρωπαϊκή Ένωση η καταστροφή των παραδοσιακών δομών και κανόνων παραγωγής των περιεχομένων. Αντίθετα, απαιτείται η αναβάθμισή τους, η ανανεωμένη ψηφιακή τους παρουσία προκειμένου να αξιοποιηθούν καλύτερα και να διακινηθούν ευρύτερα. Έχει σημασία η προαγωγή των περιεχομένων σ' αυτή την κατεύθυνση. Ειδικότερα τα περιεχόμενα που αφορούν τον πολιτισμό κινδυνεύουν να βρεθούν σ' ένα εντελώς νέο περιβάλλον όπου το παλιό θα έχει κυριολεκτικά καταστραφεί. Η μουσική ή οι εκδόσεις βιβλίων λ.χ. υπακούουν σ' ορισμένους κανόνες παραγωγής και διανομής. Αν δεν λάβουμε μέριμνα για την ανανέωσή τους, θα οδηγηθούμε σε μια καννιβαλική κατάσταση σε βάρος των δημιουργών και των παραγωγών τους. Η Ευρώπη της γνώσης δεν θα πρέπει να καταστρέψει, μέσα στην έξαψη του ανταγωνισμού με τις Ηνωμένες Πολιτείες, τις σημαντικές δομές του συμβολικού κεφαλαίου της διότι αυτό είναι που τη διαφοροποιεί, σ' αυτό βρίσκεται ο πλούτος, η ποιότητα και ο πλουραλισμός της.

<SPEAKER ID=272 LANGUAGE="DE" NAME="Echerer">
Κύριε Πρόεδρε, κύριε Επίτροπε, αξιότιμοι συνάδελφοι, και εγώ συμφωνώ με τους προλαλήσαντες και θα ήθελα κατ' αρχάς να συγχαρώ την Επιτροπή και το Συμβούλιο για τα γρήγορα αντανακλαστικά τους καθώς επίσης και να εκφράσω τα συγχαρητήρια μου στην κ. Gill, η οποία έκανε μια εξαιρετική εργασία. Παρ' όλες τις δυσκολίες που υπήρξαν στην επικοινωνία μεταξύ της Επιτροπής Πολιτισμού και της Επιτροπής Βιομηχανίας, όλοι θέλαμε το ίδιο, δηλαδή να λάβουμε μια γρήγορη, άμεση και αποτελεσματική απόφαση. Η επανειλημμένως επαινεθείσα πολιτιστική και γλωσσική πολυμορφία της Ευρώπης αποτελεί πράγματι συχνά εμπόδιο, κυρίως για την κοινή αγορά.
<P>
Την ανάγκη φιλοτιμία ποιούμενοι, εάν αντιστρέψουμε απλά τους όρους, οι γλώσσες μας θα πάψουν να αποτελούν εμπόδια, αλλά εάν αξιοποιηθούν ως γέφυρες, ως πλεονεκτήματα, τότε θα δημιουργηθεί η βάση για την ευρωπαϊκή αγορά και για κάποια στοιχειώδη ανεξαρτησία. Η πολυδιαφημισμένη προσέγγιση του πολίτη θα μπορούσε εν μέρει να δικαιωθεί στο επίπεδο αυτό. Τα εμπόδια - πρώτον, η σύγχρονη τεχνολογία, δεύτερον, το να πρέπει ίσως κανείς να επικοινωνήσει σε μια ξένη γλώσσα - μπορούν πλέον να υπερκεραστούν ευκολότερα.
<P>
Τώρα εξαρτάται πόσο αποτελεσματική θα είναι η συνεργασία μεταξύ όλων των συμμετεχόντων, εάν δεν θα προσφέρουμε μόνο ποσοτικό περιεχόμενο, αλλά κυρίως υψηλής ποιότητας. Οι παροχείς περιεχομένου, ο δημιουργικός τομέας, οι άνθρωποι, οι οποίοι είναι σε τελική ανάλυση υπεύθυνοι για την παραγωγή περιεχομένων, στους οποίους απευθύνεται το πρόγραμμα e-content, θα έπρεπε επομένως να συμπεριληφθούν στη διαδικασία της διαβούλευσης. Οι Πράσινοι υποστηρίζουν την έκθεση στη μορφή, στην οποία ψηφίστηκε στην επιτροπή.
<P>
(Χειροκροτήματα)

<SPEAKER ID=273 NAME="Πρόεδρος">
Χαίρομαι για την αθρόα προσέλευση των μελών στην αίθουσα. Αυτό μου προξενεί ικανοποίηση. Βέβαια, νομίζω ότι κάτι συμβαίνει, αυτό όμως θα το δούμε.

<SPEAKER ID=274 LANGUAGE="DE" NAME="Hieronymi">
Κύριε Πρόεδρε, χαιρετίζω ιδιαίτερα το πρόγραμμα e-content και θα ήθελα να επιστήσω την προσοχή σε δύο παραμέτρους. Πρώτον: Η ψηφιακή τεχνολογία μας υπενθυμίζει, ότι είναι πλέον καιρός να αξιοποιήσουμε και να αναδείξουμε το θησαυρό που διαθέτουμε όλοι μας, ακόμα και στην ψηφιακή αυτή εποχή. Είναι η πολιτιστική πολυμορφία της Ευρώπης, και έχουμε πλέον την ευκαιρία να τη διασφαλίσουμε μελλοντικά χάρη στις νέες τεχνολογίες. Το πρόγραμμα e-content αποδεικνύει, ότι η Ευρώπη δεν είναι μόνο μια οικονομική κοινότητα, η Ευρώπη είναι και μια κοινότητα αξιών, και αυτόν τον πολιτιστικό θησαυρό που διαθέτουμε, θέλουμε και πρέπει με το πρόγραμμα αυτό να τον διασφαλίσουμε εις το διηνεκές για τις μελλοντικές γενεές στον παγκόσμιο ανταγωνισμό.
<P>
Ως εκ τούτου, έχουμε σήμερα τη διπλή ευκαιρία, πρώτον να επιτύχουμε με το πρόγραμμα αυτό τη διασφάλιση των υφιστάμενων θέσεων εργασίας και να δημιουργήσουμε νέες. Έχουμε, δεύτερον, τη μοναδική ευκαιρία να εγγυηθούμε πλήρως την πολιτιστική πολυμορφία, η ευρεία εξάπλωσή της οποίας ήταν μέχρι σήμερα δύσκολη λόγω των γλωσσικών φραγμών, για να αποβεί σε όφελος όλων μας.
<P>
Θα ήθελα να επισημάνω μια δεύτερη παράμετρο. Το εν λόγω πρόγραμμα προβλέπει την εταιρική σχέση ιδιωτικού/δημόσιου τομέα, η οποία μέχρι σήμερα δεν ήταν ιδιαίτερα διαδεδομένη. Ιδίως στον τομέα του πολιτισμού είναι επειγόντως απαραίτητο να δημιουργήσουμε νέες μορφές ιδιωτικής και δημόσιας συνεργασίας. Ως εκ τούτου, θα ήθελα να επιδιώξω ιδιαίτερα το Κοινοβούλιο και οι διάφορες επιτροπές του - η Επιτροπή Βιομηχανίας, Εξωτερικού Εμπορίου, Έρευνας και Ενέργειας καθώς και η Επιτροπή Πολιτισμού, Παιδείας, Μέσων Ενημέρωσης και Αθλητισμού - να ασχοληθούν επισταμένα με το θέμα αυτό, όπως αυτή η νέα μορφή συνεργασίας μεταξύ ιδιωτικών και δημόσιων φορέων, για να μπορέσει να διαφυλαχθεί η πολιτιστική πολυμορφία στην Ευρώπη.
<P>
Επιτρέψτε ολοκληρώνοντας να ευχαριστήσω όλους εκείνους που υποστήριξαν να προβλεφθούν στο εν λόγω πρόγραμμα χρηματοδοτικές ανακατατάξεις υπέρ των γλωσσικών και πολιτιστικών μέτρων.
<P>
(Χειροκροτήματα)

<SPEAKER ID=275 LANGUAGE="FR" NAME="Caudron">
Κύριε Πρόεδρε, κυρίες, κύριοι, όλοι το είπαν απόψε, το υπό συζήτηση πρόγραμμα στόχο έχει να διευκολύνει τη δημιουργία μιας μεγάλης ευρωπαϊκής αγοράς του ψηφιακού περιεχομένου, τόσο για το ευρύ κοινό, όσο και για τους επαγγελματίες. Πρόκειται λοιπόν για ένα πρόγραμμα και μια έκθεση μείζονος σημασίας και θα ήθελα να συγχαρώ την Επιτροπή και τον Επίτροπο Liikanen, όπως και την κ. Gill.
<P>
Δεν θα επανέλθω σε όλους τους στόχους του εν λόγω προγράμματος: συνθήκες που ευνοούν την εμπορευματοποίηση, διάδοση και χρήση του ψηφιακού περιεχομένου, για την ενίσχυση της οικονομικής δραστηριότητας, τη διεύρυνση των δυνατοτήτων απασχόλησης, την ενθάρρυνση της εκμετάλλευσης του ευρωπαϊκού δυναμικού του ψηφιακού περιεχομένου σε σχέση και σε αντιπαράθεση με τις Ηνωμένες Πολιτείες.
<P>
Θα ήθελα να υπογραμμίσω τη σημασία του στόχου που επιδιώκει την προαγωγή της πολυγλωσσίας στο ψηφιακό περιεχόμενο στο πλαίσιο των παγκοσμίων δικτύων, και των ευρωπαϊκών γλωσσών ειδικότερα. Θα ήθελα επίσης να τονίσω τη σημασία της επαγγελματικής, κοινωνικής και πολιτιστικής ανάπτυξης των πολιτών της Ένωσης και ότι έχει μεγάλη σημασία να αποφύγουμε να δημιουργηθεί, στον τομέα αυτό, ένα ψηφιακό χάσμα, στο οποίο τόσο συχνά αναφερόμαστε στις συζητήσεις μας.
<P>
Το εν λόγω πρόγραμμα και η εν λόγω έκθεση είναι λοιπόν μεγίστης σημασίας, τόσο για την οικονομία όσο και για την απασχόληση και εύχομαι, μετά την ψηφοφορία του Κοινοβουλίου, το πρόγραμμα να εγκριθεί γρήγορα και από το Συμβούλιο Τηλεπικοινωνιών, το οποίο έχει προγραμματιστεί, νομίζω, για τις 22 Δεκεμβρίου.
<P>
Πριν ολοκληρώσω, κύριε Πρόεδρε, επιτρέψτε μου να σταθώ σε ένα τελευταίο σημαντικό σημείο, να απευθύνω μια τελευταία ερώτηση στην Επιτροπή. Πράγματι, όσον αφορά το ψηφιακό χάσμα, όλος ο κόσμος έχει επίγνωση ότι υπάρχει ο κίνδυνος να δημιουργηθούν αποκλίσεις μεταξύ των πολιτών· οι προτάσεις όμως της Επιτροπής δεν είναι, κατά τη γνώμη μου, αρκετές για να αποτρέψουν το ψηφιακό αυτό χάσμα. Για το λόγο αυτό υποστηρίζω τις τροπολογίες που ζητούν τη θέσπιση ειδικών δράσεων στον τομέα των νέων τεχνολογιών.
<P>
Κύριε Πρόεδρε, όντας και ο ίδιος εισηγητής μιας έκθεσης για τη ζήτημα των Τηλεπικοινωνιών, θεωρώ σημαντικό να λάβει η Ευρώπη μέτρα και να μας προτείνει προγράμματα για να·
<P>
(Ο Πρόεδρος αφαιρεί το λόγο από τον ομιλητή)

<SPEAKER ID=276 LANGUAGE="EN" NAME="Liikanen">
. (EN) Κύριε Πρόεδρε, θα ήθελα να ευχαριστήσω τα μέλη του Κοινοβουλίου για την υποστήριξή τους στην πρόταση της Επιτροπής. Η ευρεία συμμετοχή των βουλευτών σ' αυτή την συζήτηση, τόσο αργά το βράδυ, είναι μία ακόμη απόδειξη του ενδιαφέροντος που έχει συγκεντρώσει η σημαντική αυτή πρόταση. Η προώθηση του ψηφιακού ευρωπαϊκού περιεχομένου είναι προφανώς και δικαίως ένα θέμα που ενδιαφέρει πολλές κοινοβουλευτικές επιτροπές. Η εισηγήτρια, κ. Gill, κατόρθωσε να συνδυάσει τις διαφορετικές απόψεις με ένα ισορροπημένο τρόπο, με την σημαντική συμβολή της κ. Fraisse και της Επιτροπής Πολιτισμού.
<P>
Επιτρέψτε μου να πω καταρχάς δυο λόγια σχετικά με τον λόγο για τον οποίο αναλάβαμε αυτή την πρωτοβουλία. Πρώτον, ο βασικός ρόλος του ψηφιακού περιεχομένου. Προκειμένου να εκμεταλλευτούμε την ισχυρή ευρωπαϊκή θέση στην κινητή τηλεφωνία και την ψηφιακή τηλεόραση είναι βασικό στοιχείο για την δημιουργία μιας νέας σειράς υπηρεσιών. Οι ευρωπαϊκές εταιρείες είναι οι πιο κατάλληλες για να αναπτύξουν γεωγραφικά τις υπηρεσίες και να τις προσαρμόσουν στις γλωσσικές και πολιτισμικές ανάγκες των χρηστών. Πρέπει να διασφαλίσουμε την ύπαρξη ενός πρόσφορου περιβάλλοντος γι' αυτές τις αλλαγές στην Ευρώπη. Δεύτερον, το Διαδίκτυο κινείται. Αυτό σημαίνει την εμφάνιση προσωπικών και τοπικών υπηρεσιών που ανταποκρίνονται στις ανάγκες των καταναλωτών, οπουδήποτε και οποιαδήποτε στιγμή, αλλά οι καταναλωτές προφανώς είναι πρόθυμοι να πληρώσουν για το ψηφιακό περιεχόμενο αν διατίθεται σε ένα πολιτιστικά προσαρμοσμένο μορφότυπο και στην γλώσσα τους. Επομένως η δημιουργία κατάλληλων συνθηκών για την παραγωγή ευρωπαϊκού πολυγλωσσικού ψηφιακού περιεχομένου γίνεται ολοένα και πιο σημαντική.
<P>
Ανταποκρινόμενη σ' αυτή την πρόκληση, η Επιτροπή έχει προτείνει ένα πενταετές πρόγραμμα με σκοπό την επιτάχυνση της διαδικασίας αναμόρφωσης και γεφύρωσης του χάσματος στις υπηρεσίες κινητής τηλεφωνίας. Υπάρχουν τρεις ειδικές γραμμές με την βοήθεια στρατηγικών μελετών και δεδομένων από τους παράγοντες της αγοράς που εντοπίζονται στους τομείς όπου μπορούν να μεγιστοποιηθούν οι επιπτώσεις σε ευρωπαϊκό επίπεδο, δηλαδή, η ενίσχυση της αξιοποίησης των πληροφοριών του δημόσιου τομέα, η προώθηση της γλωσσικής και πολιτισμικής προσαρμογής και η ενίσχυση των παραγόντων της αγοράς. Ο προϋπολογισμός που προτείνει η Επιτροπή ανέρχεται σε 150 εκατομμύρια ευρώ για πέντε χρόνια. Το πρόγραμμα έχει φιλόδοξους στόχους και διαθέτει τα κατάλληλα μέσα για να τους πετύχει. Θα ήθελα να ευχαριστήσω το Κοινοβούλιο για την σθεναρή υποστήριξή του για τον προϋπολογισμό του προγράμματος.
<P>
Επιτρέψτε μου να σχολιάσω μερικές από τις τροπολογίες που πρότεινε το Κοινοβούλιο. Πρώτον, όσον αφορά την κοινωνική και πολιτιστική λειτουργία του ψηφιακού περιεχομένου, η Επιτροπή επικροτεί το γεγονός ότι το Κοινοβούλιο δίνει έμφαση στην κοινωνική και πολιτιστική διάσταση του ψηφιακού περιεχομένου. Η Επιτροπή υποστηρίζει τις τροπολογίες που τονίζουν αυτή τη διάσταση ακόμη περισσότερο σε σχέση με την αρχική διατύπωση.
<P>
Δεύτερον, η οικονομική διάσταση του ψηφιακού περιεχομένου. Η ιδέα του ψηφιακού περιεχομένου είναι να συνδυάσει την κοινωνική και πολιτιστική διάσταση με την οικονομική αξία προκειμένου βελτιστοποιηθεί η αναμενόμενη αξία του. Στην κατεύθυνση αυτή, η έκθεση τονίζει την ανάγκη επένδυσης στην γλωσσική και πολιτιστική προσαρμογή που προτείνει η πρόταση. Επικροτούμε αυτά τα στοιχεία.
<P>
Τρίτον, η απλοποίηση των διαδικασιών και οι καθυστερήσεις στη χρηματοδότηση. Αυτό είναι ένα πολύ σημαντικό σημείο και συμφωνώ ολόψυχα με την εισηγήτρια. Πρέπει να εφαρμόσουμε ταχείες και απλοποιημένες διαδικασίες για την εκτέλεση των προγραμμάτων. Στο σημείο αυτό αξίζει να σημειώσουμε ότι στο πλαίσιο της διοικητικής μεταρρύθμισης, η Επιτροπή παρουσίασε πρόσφατα μια ανακοίνωση για την απλοποίηση των διαδικασιών λήψης αποφάσεων. Σκοπεύουμε να εκμεταλλευτούμε στο μέγιστο τα μέτρα αυτά και να συντομεύσουμε όσο το δυνατόν περισσότερο το διάστημα μεταξύ της υποβολής μια πρότασης προγράμματος και την απόφαση για την χρηματοδότησή του.
<P>
Εν κατακλείδι, από τις 49 τροπολογίες που ψηφίστηκαν στην επιτροπή, επιτρέψτε μου να πω ότι η Επιτροπή υποστηρίζει 23 ως έχουν ενώ 15 είναι γενικά αποδεκτές, με την προϋπόθεση αναδιατύπωσης. Οι υπόλοιπες 11 δεν είναι απόλυτα συμβατές με τους στόχους του συγκεκριμένου προγράμματος ή επεκτείνουν την αρμοδιότητά του πέρα από αυτό που μπορεί να επιτευχθεί με τα αντίστοιχα οικονομικά μέσα. Ορισμένες είναι πράγματι πολύ χρήσιμες, αλλά ταιριάζουν καλύτερα σε άλλα μέσα παρά στην παρούσα απόφαση.
<P>
Επιτρέψτε μου να σας ευχαριστήσω ξανά για την έκθεση αυτή. Στο στάδιο αυτό αναμένεται ότι το Συμβούλιο Τηλεπικοινωνιών στις 22 Δεκεμβρίου θα φτάσει σε μια πολιτική συμφωνία επί της απόφασης. Αυτό είναι απαραίτητο για την ανάληψη δράσης το 2001.
<P>
Σας ευχαριστώ πολύ για την προσοχή σας.

<SPEAKER ID=277 NAME="Πρόεδρος">
Κύριε Επίτροπε, σας ευχαριστώ.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.

<CHAPTER ID=11>
Αξιολόγηση και διαχείριση του περιβάλλοντος θορύβου
<SPEAKER ID=278 NAME="Πρόεδρος">
Η ημερήσια διάταξη προβλέπει την εξέταση της έκθεσης (A5-0378/2000) του κ. De Roo, εξ ονόματος της Επιτροπής Περιβάλλοντος, Δημόσιας Υγείας και Προστασίας των Καταναλωτών, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου για την αξιολόγηση και τη διαχείριση του περιβαλλοντικού θορύβου [COM(2000) 468 - C5-0411/2000 - 2000/0194(COD)].

<SPEAKER ID=279 LANGUAGE="NL" NAME="Oomen-Ruijten">
Κύριε Πρόεδρε, επί της διαδικασίας. Επιτρέψτε μου καταρχάς να κάνω μία παρατήρηση. Θα ήθελα να πω ότι αισθάνομαι ιδιαίτερη ικανοποίηση που η συζήτηση προσήλκυσε τόσα πολλά άτομα τόσο αργά το βράδυ.
<P>
(Χειροκροτήματα)
<P>
Όπως αντιλήφθηκα - και αυτό ήταν το κλίμα που επικράτησε στην Επιτροπή Περιβάλλοντος - η θέση του εισηγητή των Πρασίνων, κ. De Roo, βρισκόταν πάρα πολύ κοντά στη θέση της πολιτικής ομάδας του ΕΛΚ, ενός λαϊκού κόμματος το οποίο αγωνίζεται για την καταπολέμηση του θορύβου. Παρόλα αυτά, πρέπει να επικαλεσθώ το άρθρο 144 του Κανονισμού. Ζητώ την αναπομπή της καλής έκθεσης του κ. De Roo στην κοινοβουλευτική επιτροπή. Γιατί το κάνω αυτό; Το κάνω επειδή, μετά από έρευνες που διεξήγαγα, προέκυψε ότι υπάρχουν ορισμένες τροπολογίες που υποστηρίχθηκαν στην πρώτη συζήτηση στην κοινοβουλευτική επιτροπή από την πολιτική ομάδα του ΕΛΚ, οι οποίες όμως παρουσιάζουν κάποια τεχνικά προβλήματα. Κύριε Πρόεδρε, γνωρίζετε πόσο αυστηροί είμαστε εμείς στις Κάτω Χώρες όσον αφορά τα πρότυπα για το θόρυβο. Όταν λοιπόν κάνουμε έλεγχο και μας λένε ότι κάτι συμβαίνει, τότε θέλουμε να το βελτιώσουμε, μαζί με τον κ. De Roo, μαζί με τα άλλα μέλη της κοινοβουλευτικής επιτροπής. Θα πρέπει να είναι δυνατό να βελτιώσουμε την έκθεση με την αναπομπή της στην κοινοβουλευτική επιτροπή. Σ' αυτό θα ήθελα να προσθέσω ότι υπάρχουν και ορισμένοι συνάδελφοι οι οποίοι παρέλαβαν το καλό αγγλικό κείμενο μόλις σήμερα το πρωί, όταν ήδη συζητούσαμε την έκθεση. Γι' αυτό και σας καλούμε να αναπέμψετε την έκθεση στην κοινοβουλευτική επιτροπή και ζητώ να διεξαχθεί ψηφοφορία έπ' αυτού.

<SPEAKER ID=280 NAME="Πρόεδρος">
Σας ευχαριστώ, κυρία Oomen. Είναι αναμφισβήτητο ότι προετοιμαστήκατε καλά. Γνωρίζετε ότι μία παρόμοια πρόταση μπορεί να υποβληθεί είτε εξ ονόματος μιας πολιτικής ομάδας, είτε από τουλάχιστον 32 βουλευτές. Σας ερωτώ λοιπόν: έχετε αρκετά μέλη που υποστηρίζουν την πρόταση ή ομιλείτε εξ ονόματος της πολιτικής σας ομάδας; Υπάρχει απόφαση της πολιτικής ομάδας, ναι ή όχι;

<SPEAKER ID=281 LANGUAGE="NL" NAME="Oomen-Ruijten">
Κύριε Πρόεδρε, φυσικά και υπάρχει απόφαση της πολιτικής ομάδας. Συζητήσαμε το θέμα σήμερα το βράδυ στις 6.00 η ώρα ακριβώς.

<SPEAKER ID=282 NAME="Πρόεδρος">
Θα ήθελα καταρχάς να ρωτήσω ποιος θέλει να λάβει το λόγο για την πρόταση αυτή. Η πρόταση υποβλήθηκε από την κ. Oomen, εξ ονόματος της πολιτικής ομάδας των Χριστιανοδημοκρατών. Ποιος επιθυμεί να μιλήσει για την πρόταση;

<SPEAKER ID=283 LANGUAGE="DE" NAME="Schierhuber">
Κύριε Πρόεδρε, θα ήθελα να εκφράσω την απόλυτη υποστήριξή μου στην πρόταση της κ. Oomen-Ruijten, εκ μέρους της κοινοβουλευτικής μας ομάδας. Είμαι μάλιστα της γνώμης, ότι εντέλει όλοι θέλουμε οι πολίτες στα κράτη μέλη να απαλλαγούν από τις πηγές θορύβου. Θέλουμε όμως ακόμα να καλύπτονται τα πάντα νομικά. Υπό την έννοια αυτή, παρακαλώ να υποστηρίξετε την πρόταση της κ. Oomen-Ruijten.

<SPEAKER ID=284 NAME="Πρόεδρος">
Ποιος επιθυμεί να μιλήσει κατά της πρότασης που υποβλήθηκε;

<SPEAKER ID=285 LANGUAGE="NL" NAME="Meijer">
Κύριε Πρόεδρε, το θέμα αφορά ορισμένα αντικρουόμενα συμφέροντα και από αυτή την άποψη δεν είναι και τόσο περίεργο που προξενεί τόσο ενδιαφέρον. Θα ήθελα να πω στην πολιτική ομάδα του ΕΛΚ-ΕΔ ότι δεν πρέπει σε καμία περίπτωση να παρεμποδίσουν να διεξαχθεί σήμερα το βράδυ συζήτηση για το θέμα αυτό. Οι διάφορες απόψεις μπορούν να γνωστοποιηθούν τώρα, η ψηφοφορία δεν θα διεξαχθεί σήμερα το βράδυ και τη στιγμή που η μεγαλύτερη πολιτική ομάδα στο Κοινοβούλιο είναι της γνώμης ότι δεν θα πρέπει να διεξαχθεί ψηφοφορία αύριο, έχω την εντύπωση ότι θα ήταν πολύ πιο ορθό, αντί για σήμερα το βράδυ, να υποβληθεί σε ψηφοφορία το θέμα αύριο, όταν θα έχουμε απαρτία στο Κοινοβούλιο. Τώρα είναι πολύ νωρίς. Έτσι, θα αποφύγουμε τη συζήτηση. Εάν μία πολιτική ομάδα θέλει να ψηφίσει κατά, έχει κάθε δικαίωμα να το κάνει, θα πρέπει όμως να δώσει και στους άλλους τη δυνατότητα να ψηφίσουν υπέρ και να αφήσει τη δημοκρατική διαδικασία να εκτυλιχθεί απρόσκοπτα. Αυτό που κινδυνεύει να συμβεί τώρα είναι να μην προβληθούν οι διάφορες απόψεις, ενώ προσωπικά πιστεύω ότι οι διάφορες απόψεις πρέπει να διασαφηνιστούν σήμερα το βράδυ πριν προχωρήσουμε στο μέλλον, οποτεδήποτε, στη διεξαγωγή ψηφοφορίας.

<SPEAKER ID=286 NAME="Πρόεδρος">
Το λόγο έχει ο εισηγητής, κ. De Roo.

<SPEAKER ID=287 NAME="De Roo">
Κύριε Πρόεδρε, σας ευχαριστώ που μου δίνετε την ευκαιρία να εξηγήσω διάφορα πράγματα.
<P>
Είμαι όντως ευγνώμων για την υποστήριξη εκ μέρους των Χριστιανοδημοκρατών αλλά και μίας μερίδας της Ομάδας των Φιλελευθέρων στη συγκεκριμένη τροπολογία για τον περιορισμό του θορύβου που προξενούν τα αεροσκάφη. Τίποτα δεν εμποδίζει τους Χριστιανοδημοκράτες ή τους Φιλελεύθερους ή τους Σοσιαλιστές να υπερψηφίσουν αύριο την πρόταση αυτή. Δεν μπορώ να καταλάβω για ποιο λόγο, αφ' ης στιγμής οι Χριστιανοδημοκράτες υποστήριξαν την πρόταση στην Επιτροπή Περιβάλλοντος, δεν μπορούν να κάνουν το ίδιο τώρα. Εάν υπάρχει κάποιο μικρό τεχνικό πρόβλημα, μπορούμε να το διορθώσουμε σε συνεργασία με την Επιτροπή, η οποία θα γνωμοδοτήσει για τις τροπολογίες. Τότε θα μπορέσει να διορθωθεί και αυτό το μικρό λάθος. Θα ήθελα λοιπόν να προτείνω να συζητήσουμε σήμερα και να ψηφίσουμε αύριο, έτσι ώστε να μπορέσει το Συμβούλιο Περιβάλλοντος να λάβει μια απόφαση την ερχόμενη Δευτέρα και Τρίτη και να γίνει το συντομότερο δυνατό κάτι για την καταπολέμηση του θορύβου, που τόσο ενοχλεί τους πολίτες μας.
<P>
(Χειροκροτήματα)

<SPEAKER ID=288 NAME="Πρόεδρος">
Κύριε εισηγητή, σας ευχαριστώ.
<P>
Προχωράμε τώρα στην ψηφοφορία για την πρόταση για την αναπομπή της έκθεσης στην κοινοβουλευτική επιτροπή.
<P>
(Η αναπομπή της έκθεσης στην κοινοβουλευτική επιτροπή απορρίπτεται)

<SPEAKER ID=289 NAME="De Roo">
Κύριε Πρόεδρε, συνάδελφοι, κυρίες και κύριοι, ολοένα και περισσότεροι πολίτες στην Ευρώπη προβληματίζονται με το θόρυβο. Πριν από δέκα χρόνια, στα πλαίσια του πέμπτου περιβαλλοντικού προγράμματος δράσης, η Επιτροπή εκτιμούσε ότι περί το ένα τέταρτο των πολιτών αντιμετώπιζε πρόβλημα με το θόρυβο που παρήγαγαν τα αυτοκίνητα, τα φορτηγά οχήματα, τα αεροπλάνα, τα μοτοποδήλατα, τα τραίνα, τα εργοστάσια και τα πλοία. Σήμερα εκτιμάται ότι ο ένας στους τρεις Ευρωπαίους παραπονείται για το θόρυβο. Στη χώρα μου, στην Ολλανδία, το ποσοστό είναι 40%. Ολοένα και περισσότεροι άνθρωποι υποφέρουν από υπερβολικό θόρυβο, κυρίως τη νύχτα. Για το λόγο αυτό πάνω από 10 εκατομμύρια ευρωπαίοι πολίτες αντιμετωπίζουν διαταραχές του ύπνου τους. Ο συνεχής υπερβολικός θόρυβος υπονομεύει την ανθρώπινη υγεία και την ποιότητα ζωής. Πριν από οκτώ χρόνια, η Επιτροπή υποσχέθηκε να υποβάλει πριν το 1994 νομοθετικές προτάσεις για την εναρμόνιση των δεικτών θορύβου και πριν από το 1995 προτάσεις για την καθιέρωση ευρωπαϊκών προτύπων για το θόρυβο. Μόλις φέτος όμως, δηλαδή με έξι χρόνια καθυστέρηση και κάτω από την έντονη πίεση της γαλλικής κυβέρνησης, η Επιτροπή κατέθεσε την πρότασή της για την καθιέρωση εναρμονισμένων δεικτών για το θόρυβο. Οι προτάσεις είναι καλές. Ο Lnight είναι ένας καλός δείκτης για τις διαταραχές του ύπνου και ο γενικός δείκτης για το θόρυβο Lden είναι κατά πάσα πιθανότητα ο καλύτερος δείκτης στον τομέα αυτό. Σύμφωνα με τον δείκτη αυτό, μία ημέρα έχει 12 ώρες. Το βράδυ 4 ώρες και η νύχτα 8. Ο θόρυβος τη νύχτα πολλαπλασιάζεται με το συντελεστή 10 και το βράδυ με το συντελεστή 5. Η νύχτα πρέπει να διαρκεί 8 ώρες και αυτό έχει πάρα πολύ μεγάλη σημασία γιατί στο αεροδρόμιο της Φρανκφούρτης η νύχτα διαρκεί μόλις 6 ώρες. Στο αεροδρόμιο του Heathrow 6,5 και στο Schiphol 7 ώρες. Οι περισσότεροι άνθρωποι χρειάζονται 8 ώρες ύπνο. Ο Lden είναι ένας ετήσιος μέσος όρος. Ο δείκτης αυτός δεν φαίνεται να είναι ο καλύτερος δυνατός μόνο για την περίπτωση υψηλού θορύβου για σύντομο χρονικό διάστημα που προέρχεται συχνά από εργοστάσια. Γι' αυτό και η Επιτροπή Περιβάλλοντος προτείνει να καθιερωθεί ο δείκτης LA-max.
<P>
Όπως θα προκύψει αργότερα στη συζήτηση, ένα σημαντικό στοιχείο είναι η επικουρικότητα. Η Επιτροπή Περιβάλλοντος επιθυμεί να σεβαστεί την αρχή αυτή. Τα κράτη μέλη είναι ελεύθερα να καθορίσουν πότε αρχίζει το βράδυ και πότε αρχίζει η νύχτα. Αν οι Σκανδιναβοί θέλουν να πάνε για ύπνο στις 10.00 και οι Ισπανοί μετά τις 12.00, δεν υπάρχει πρόβλημα, παρόλα αυτά όμως η εναρκτήρια ώρα για το βράδυ και τη νύχτα πρέπει να είναι η ίδια για όλα τα μέσα μεταφοράς, δηλαδή για το θόρυβο που παράγουν τα αεροπλάνα, οι οδικές και οι σιδηροδρομικές μεταφορές και τα εργοστάσια. Η Επιτροπή Περιβάλλοντος επικρίνει το φόβο της Ευρωπαϊκής Επιτροπής να προτείνει ευρωπαϊκά πρότυπα για το θόρυβο. Η Επιτροπή Περιβάλλοντος προτείνει να θεσπιστεί ένας νόμος πλαίσιο με τέσσερις θυγατρικές οδηγίες. Θυγατρικές οδηγίες για το θόρυβο που παράγουν τα αεροπλάνα, οι οδικές μεταφορές, οι σιδηροδρομικές μεταφορές και τα εργοστάσια, αλλά με μία συνδυασμένη αντιμετώπιση. Ένα πρότυπο ΕΕ για το θόρυβο και πρότυπα ΕΕ για τα αεροπλάνα, τα αυτοκίνητα οχήματα, τα φορτηγά, τα τραίνα και τις εργοστασιακές εγκαταστάσεις.
<P>
Η πιο επίμαχη πρόταση της Επιτροπής Περιβάλλοντος είναι να θεσπιστεί από τώρα θυγατρική οδηγία για το θόρυβο των αεροπλάνων. Εδώ η Επιτροπή Περιβάλλοντος προτείνει συγκεκριμένα όρια για το 2006, το 2012 και το 2020. Με την καθιέρωση ολοένα και πιο αυστηρών προτύπων, πρέπει να καταπολεμηθεί ο θόρυβος που παράγουν τα αεροπλάνα γύρω από τα αεροδρόμια. Πρόκειται για μια μετριοπαθή πρόταση. Στη Σκανδιναβία υπάρχουν σήμερα ήδη αυστηρότερα πρότυπα από αυτά που προτείνονται για το 2012. Ωστόσο, τα μεγάλα αεροδρόμια όπως το Heathrow, η Φρανκφούρτη και το Παρίσι θα πρέπει να κάνουν προσπάθειες για να καλύψουν τα πρώτα πρότυπα ήδη το 2006. Όλα αυτά θα πρέπει βεβαίως να γίνουν κάτω από τις ίδιες συνθήκες. Θα δώσω ένα παράδειγμα: η ολλανδική κυβέρνηση όρισε για το αεροδρόμιο Beek στο Μάαστριχτ τα όρια της νύχτας. Μεταξύ της 1 και της 5 μετά τα μεσάνυχτα δεν επιτρέπονται οι πτήσεις. Στη συνέχεια, τα θορυβώδη αεροπλάνα μεταφέρθηκαν στην Οστάνδη, στις βελγικές ακτές. Αυτό υποχρέωσε τους πολίτες της Οστάνδης να διαμαρτυρηθούν. Τώρα, ακριβώς τα ίδια θορυβώδη αεροπλάνα προσγειώνονται μέσα στη νύχτα στο αεροδρόμιο της Λιέγης, 60 χιλιόμετρα νοτίως του Μάαστριχτ. Έτσι, οι ευρωπαίοι πολίτες δεν κέρδισαν τίποτα. Γι' αυτό και χρειαζόμαστε τα πρότυπα.

<SPEAKER ID=290 LANGUAGE="NL" NAME="Oomen-Ruijten">
Κύριε Πρόεδρε, ο θόρυβος είναι ένα από τα παλαιότερα περιβαλλοντικά προβλήματα που γνωρίζουμε. Παρόλα αυτά, για μεγάλο χρονικό διάστημα δεν εθεωρείτο ότι αποτελεί σοβαρό πρόβλημα για το περιβάλλον. Τώρα όμως που η αυξημένη κινητικότητα έχει ως αποτέλεσμα την έντονη αύξηση του θορύβου, αυξήθηκε σημαντικά και ο αριθμός των ανθρώπων που υποφέρει από αυτόν.
<P>
Χαίρομαι λοιπόν με την πρόταση της Επιτροπής, πιστεύω ωστόσο ότι δεν είναι τίποτα άλλο παρά ένα πρώτο και μάλιστα επιφυλακτικό βήμα. Η Επιτροπή δεν τολμά να ορίσει ευρωπαϊκά πρότυπα, αλλά επιδιώκει καταρχάς την εναρμόνιση σε ευρωπαϊκή κλίμακα των δεικτών για το θόρυβο.
<P>
Στην έκθεσή του, ο κ. De Roo προτείνει να μετατραπεί η οδηγία σε μια οδηγία πλαίσιο. Η πολιτική μας ομάδα υιοθέτησε πρόθυμα τη σύστασή του. Ωστόσο, όσον αφορά τις κανονιστικές διατάξεις θα ήθελα να τεθούν προτεραιότητες και να αρχίσουμε με μια ρύθμιση για το θόρυβο γύρω από τα αεροδρόμια.
<P>
Όπως προκύπτει, για όλους μας σχεδόν, ο θόρυβος γύρω από τα αεροδρόμια είναι ο πιο ενοχλητικός. Υπάρχουν συνεπώς πολλοί λόγοι για ένα λαϊκό κόμμα όπως το δικό μας, το ΕΛΚ, να μην αφήσουμε τις αερομεταφορές έξω από τις ευρωπαϊκές ρυθμίσεις και να μην κάνουμε πλέον καμία διάκριση μεταξύ πολεμικής και πολιτικής αεροπορίας. Πιστεύω ότι οι ευρωπαϊκές ρυθμίσεις είναι απαραίτητες επειδή δεν πρέπει πλέον να μπορούν οι αερομεταφορείς να "ψωνίζουν" . Τα αεροδρόμια του Orly, του Schiphol και της Βαρκελώνης καθώς και διάφορα άλλα τηρούν ήδη αυστηρά πρότυπα. Δεν μπορούμε πλέον να αποδεχόμαστε διαταραχές της αγοράς που είναι απόρροια των άνισων κανόνων για τις αερομεταφορές.
<P>
Οι διαφορές που υπάρχουν μπορεί να έχουν ως αποτέλεσμα να μην μπορεί ένα αεροδρόμιο από τη μία πλευρά των συνόρων, για παράδειγμα στο Μάαστριχτ, να επεκταθεί περαιτέρω, ενώ 50 χιλιόμετρα πιο πέρα μπορεί να αρχίσει ανεμπόδιστα η κατασκευή ενός νέου αεροδρομίου στο Bierset. Σκεφτείτε επίσης τη χρήση των όρων ημέρα και νύχτα ή ακόμη και των ορίων της νύχτας, όροι οι οποίοι προξενούν μεγάλη σύγχυση και στις Κάτω Χώρες.
<P>
Η εναρμόνιση με στόχο τον υγιή ανταγωνισμό αλλά και την προστασία των ανθρώπων που εκπροσωπούμε είναι κατά τη γνώμη μου απαραίτητη προϋπόθεση και στόχος της παρούσας οδηγίας.
<P>
Ωστόσο, στην περίπτωση του θορύβου από τις σιδηροδρομικές και τις οδικές μεταφορές, πρόκειται για θέματα τα οποία μπορούν να ρυθμιστούν με τεχνικές οδηγίες. Προτείνω λοιπόν να μην θεσπιστούν πρότυπα για το θόρυβο γύρω από οδικούς άξονες, αλλά να καθιερωθούν πιο αθόρυβα οχήματα και τραίνα. Τα υπόλοιπα είναι θέμα επικουρικότητας και πρέπει να ρυθμίζονται από τα κράτη μέλη.
<P>
Θα προτείνω στην πολιτική μου ομάδα να καταψηφίσει τις τροπολογίες αριθ. 36 και 49, γιατί υπάρχουν ορισμένα τεχνικά προβλήματα, όχι γιατί ο πήχης έχει τοποθετηθεί πάρα πολύ ψηλά, αλλά επειδή οι τεχνικές λεπτομέρειες τις καθιστούν ασαφείς. Κατά τα άλλα, θα ήθελα να ευχαριστήσω τον εισηγητή.

<SPEAKER ID=291 LANGUAGE="DE" NAME="Scheele">
Κύριε Πρόεδρε, στην Πράσινη Βίβλο της Επιτροπής σχετικά με τη μελλοντική πολιτική καταπολέμησης του θορύβου του έτους 1996 αναφέρεται, ότι το 20% του πληθυσμού της Δυτικής Ευρώπης, δηλαδή σχεδόν 80 εκατομμύρια άνθρωποι, είναι εκτεθειμένοι σε δείκτες θορύβου, οι οποίοι χαρακτηρίζονται αφόρητοι από τους ειδικούς. Ο εισηγητής ανέφερε ήδη πολύ υψηλότερα ποσοστά, γεγονός όμως είναι ότι, ο περιβαλλοντικός θόρυβος αποτελεί ένα σημαντικό και σοβαρό περιβαλλοντικό πρόβλημα. Κατά συνέπεια, η μείωση και η αποτροπή του περιβαλλοντικού θορύβου στο μέλλον πρέπει να καταστεί ουσιαστικό τμήμα της ευρωπαϊκής περιβαλλοντικής πολιτικής.
<P>
Χαιρετίζουμε την πρόταση της Επιτροπής, η οποία όμως δεν μας αρκεί. Η εναρμόνιση των μεθόδων μέτρησης του θορύβου, η κατάρτιση σχεδίων δράσης από τα κράτη μέλη είναι πράγματα θετικά, ωστόσο δεν είμαστε ικανοποιημένοι. Ζητούμε επομένως μια οδηγία πλαίσιο ως ένα κοινοτικό πλαίσιο για την αξιολόγηση και καταπολέμηση του περιβαλλοντικού θορύβου. Καλούμε την Επιτροπή να υποβάλει θυγατρικές οδηγίες, και μάλιστα εντός 18 μηνών μετά τη θέση σε ισχύ της εν λόγω οδηγίας. Αυτές οι θυγατρικές οδηγίες καθορίζουν προδιαγραφές ποιότητας για όλες ανεξαιρέτως τις πηγές εκπομπών θορύβου, και χαίρομαι που η πολιτική της κοινοβουλευτικής μας ομάδας στην επιτροπή υιοθετήθηκε με ευρεία πλειοψηφία, ενώ ευελπιστώ ότι οι τροπολογίες του Bernd Lange, οι οποίες κινούνται προς αυτή την κατεύθυνση, θα λάβουν αύριο την απαραίτητη πλειοψηφία.
<P>
Ωστόσο, η κοινοβουλευτική μου ομάδα δεν στηρίζει την πρόθεση του εισηγητή, ο οποίος θέλει να καθοριστούν ήδη με την εν λόγω οδηγία οριακές τιμές για τον περιβαλλοντικό θόρυβο που προέρχεται από τα αεροδρόμια. Συζητήσαμε ήδη διεξοδικά τις αντίστοιχες τροπολογίες, θεωρούμε όμως ότι η πολιτική που προτάθηκε από εμάς, δηλαδή να καθοριστούν προδιαγραφές ποιότητας για όλες τις πηγές εκπομπών θορύβου στις θυγατρικές οδηγίες, είναι ως ιδέα πιο λογική και συνεπής. Ένα άλλο σημαντικό θέμα, το οποίο θίξαμε και έχει ιδιαίτερη σημασία στο πλαίσιο της προβληματικής του θορύβου που προέρχεται από αεροσκάφη, είναι ότι, εκτός από τους δείκτες θορύβου που αναφέρονται από τον εισηγητή, θα πρέπει να υπάρξουν και συμπληρωματικοί δείκτες. Για το λόγο αυτό, ζητώ την υποστήριξη της αντίστοιχης τροπολογίας, στην οποία εκτός των καθορισμένων δεικτών θορύβου πρόκειται να καθοριστεί και ένας δείκτης για τη μεγαλύτερη δυνατή επιβάρυνση από το θόρυβο.

<SPEAKER ID=292 LANGUAGE="NL" NAME="Meijer">
Κύριε Πρόεδρε, για πολλά χρόνια οι κυβερνήσεις και τα δημοτικά συμβούλια υποτιμούσαν τις επιπτώσεις του θορύβου στο περιβάλλον εργασίας και διαβίωσης. Φαίνεται ότι το γεγονός ότι οι άνθρωποι δεν μπορούσαν να κοιμηθούν και έπασχαν από άγχος, ενώ παράλληλα πάθαιναν βλάβες της ακοής τους, είχε λιγότερη σημασία από την οικονομική ανάπτυξη. Τώρα που ο θόρυβος από τις μεταφορές αυξάνεται ολοένα και περισσότερο, δεν μπορούμε να αποφύγουμε τη θέσπιση δραστικών μέτρων. Τα μεγαλύτερα αεροδρόμια βρίσκονται σε πυκνοκατοικημένες περιοχές και ο περίγυρός τους καθίσταται ολοένα και περισσότερο ακατοίκητος. Αυτό που έχει σημασία είναι να εξασφαλιστεί για όλους τουλάχιστον ένα οκτάωρο ησυχίας τη νύχτα, και οι κυβερνήσεις δεν πρέπει να επιτρέψουν πλέον να μειωθούν οι ώρες αυτές, αφ' ης στιγμής χαρακτηριστούν ως όρια της νύχτας. Πολύ σωστά δεν επιβάλλονται στα κράτη μέλη συγκεκριμένες ώρες αλλά ένας ορισμένος αριθμός ωρών. Ο εισηγητής υποβάλλει πολύ εποικοδομητικές προτάσεις για οδηγίες πλαίσιο και θυγατρικές οδηγίες καθώς και για χάρτες θορύβου για το κοινό. Η πολιτική ομάδα της Ενωμένης Αριστεράς τον υποστηρίζει, παρόλο που θα θέλαμε να προχωρήσουμε λίγο περισσότερο στην αναζήτηση ολοκληρωμένων λύσεων και στην αντιμετώπιση εκείνων οι οποίοι κερδίζουν χρήματα από τον υπερβολικό θόρυβο. Αφ' ης στιγμής προέκυψε στην Επιτροπή Περιβάλλοντος ότι οι επιθυμίες μας δεν μπορούν να υπολογίζουν στη σύμφωνη γνώμη των δύο μεγαλυτέρων πολιτικών ομάδων, ελπίζω τουλάχιστον ότι οι μετριοπαθείς προτάσεις του εισηγητή θα υποστηριχθούν από την πλειοψηφία.

<SPEAKER ID=293 LANGUAGE="PT" NAME="Moreira Da Silva">
Κύριε Πρόεδρε, κύριοι βουλευτές, υπάρχουν πολλοί πολίτες της Ευρωπαϊκής Ένωσης για τους οποίους η ποιότητα ζωής δεν είναι παρά ένα όνειρο. Είναι πάρα πολλές οι ώρες που χάνουν στις αστικές μετακινήσεις και τους λείπουν οι ώρες για να μείνουν με τα παιδιά τους. Εργάζονται σε άσχημες συνθήκες και δεν έχουν χώρους πράσινου και ψυχαγωγίας για να ξεκουραστούν. Χάνουν μέρες στις ουρές αναμονής των νοσοκομείων και συγκρούονται με τη γραφειοκρατία των διοικητικών υπηρεσιών του κράτους. Στις πόλεις τρέχουμε και η ευημερία γίνεται άπιαστη. Σε αυτή τη θλιβερή εικόνα πρέπει να προστεθεί και ο περιβαλλοντικός θόρυβος. Είναι παρών όλη τη διάρκεια της ημέρας, κάνοντας τη ζωή ακόμα πιο κουραστική, και είναι παρών τη νύχτα, διαταράσσοντας την ανάπαυση που δικαιούμαστε.
<P>
Δυστυχώς υπάρχουν όλο και πιο πολλοί ευρωπαίοι πολίτες που πλήττονται από τον περιβαλλοντικό θόρυβο. Αλλά, παρά το γεγονός αυτό, η Ευρωπαϊκή Ένωση αργοπόρησε για την εφαρμογή μίας κοινής πολιτικής για το θόρυβο. Καθυστέρησε πέντε χρόνια να υποβάλει μία πρόταση για εναρμονισμένους ευρωπαϊκούς δείκτες θορύβου. Είναι απαράδεκτο να χρειαστεί να περιμένουμε ακόμη πέντε χρόνια για να καθορίσουμε τις οριακές τιμές θορύβου που πρέπει να εφαρμοστούν σε όλη την Ευρωπαϊκή Ένωση. Συμφωνώ επομένως με τον εισηγητή κ. De Roo όταν προτείνει να μην χάσουμε περισσότερο χρόνο και να μετατρέψουμε αυτή την οδηγία σχετικά με την αξιολόγηση και τη διαχείριση του θορύβου σε μία δεσμευτική οδηγία πλαίσιο.
<P>
Ο θόρυβος που προκαλεί περισσότερες διαταραχές του ύπνου στους πολίτες είναι αυτός που προκαλούν οι νυκτερινές αερομεταφορές. Λόγω έλλειψης κοινών κανόνων στην Ευρωπαϊκή Ένωση, παρακολουθήσαμε καταστάσεις σημαντικής στρέβλωσης του ανταγωνισμού μεταξύ αεροδρομίων και έλλειψης ισότητας μεταξύ των πολιτών των διαφόρων κρατών μελών. Είναι επομένως κεφαλαιώδες να καθοριστούν δεσμευτικές οριακές τιμές σχετικά με το θόρυβο των αεροσκαφών στις περιοχές που γειτονεύουν με αεροδρόμια. Ωστόσο, πιστεύω ότι η τροπολογία αριθ. 36 δεν είναι ο πιο φρόνιμος τρόπος για να το πράξουμε. Εν πάση περιπτώσει, συγχαίρω τον εισηγητή για την εργασία που πραγματοποίησε.

<SPEAKER ID=294 LANGUAGE="NL" NAME="Van Brempt">
Κύριε Πρόεδρε, συνάδελφοι, κύριε εισηγητή, η οδηγία αυτή είναι από πολλές απόψεις μοναδική γιατί είναι η πρώτη φορά που ο θόρυβος και οι ενοχλήσεις που προκαλεί αναγνωρίζονται ως κοινωνικό και οικολογικό πρόβλημα. Με την οδηγία αυτή, ο θόρυβος εκπεφρασμένος σε ντεσιμπέλ αποτελεί δείκτη της ποιότητας διαβίωσης. Αυτή είναι κατά κύριο λόγο η μεγαλύτερη επιτυχία του εισηγητή για την οποία και υποστηρίχθηκε στην κοινοβουλευτική επιτροπή.
<P>
Φιλοδοξία της οδηγίας πλαίσιο είναι η καταπολέμηση των ενοχλήσεων που προξενεί ο θόρυβος στους ευρωπαίους πολίτες. Περιλαμβάνει δε ορισμένα καλά και σημαντικά σημεία, όπως την εναρμόνιση, τη χρήση κοινών δεικτών και παραμέτρων, λογισμικών και πολλά άλλα.
<P>
Επιτρέψτε μου όμως να πω κάτι για τις αψιμαχίες στο παρασκήνιο, στην επιτροπή εκεί δίπλα, εκεί κάτω, εκεί πάνω, και μόλις τον τελευταίο καιρό εδώ. Ο εισηγητής συμπεριέλαβε στην πρότασή του ορισμένους δείκτες, ορισμένους στόχους για τα αεροδρόμια. Τον κατανοώ. Και στη δική μου χώρα το θέμα αυτό είναι πάρα πολύ επίκαιρο. Και στη δική μου χώρα οι πολίτες ανησυχούν γι' αυτό. Έχουμε καθήκον ως ευρωβουλευτές και ως ευρωπαϊκό θεσμικό όργανο να κάνουμε κάτι για την κατάσταση αυτή.
<P>
Θα ήθελα να τεθούν σαφείς στόχοι, οπωσδήποτε, αλλά τα πρότυπα τα οποία προτείνονται από τον εισηγητή δεν υποστηρίζονται αυτή τη στιγμή από όλους. Ίσως μια άλλη πολιτική παράταξη να λέει ότι υπάρχουν τεχνικά προβλήματα. Όπως νομίζετε. Απλώς οι προτάσεις δεν υποστηρίζονται από όλους. Πρέπει να δώσουμε στην Επιτροπή το χρόνο, όχι όμως πάρα πολύ, να κάνει κάτι για την κατάσταση. Γι' αυτό και πιστεύω ότι οι τροπολογίες που κατέθεσε ο συνάδελφος Bernd Lange είναι πάρα πολύ σημαντικές. Ελπίζω δε ότι θα υποστηριχθούν από το Σώμα και ότι η Επιτροπή θα προτείνει μέσα σε οκτώ μήνες θεμελιωμένα πρότυπα, γιατί αυτό είναι το ζητούμενο και ελπίζω ότι στο σημείο αυτό θα μπορέσουμε να επιτύχουμε ένα συμβιβασμό στο Σώμα.

<SPEAKER ID=295 LANGUAGE="ES" NAME="Garcνa-Orcoyen Tormo">
Κύριε Πρόεδρε, η Ισπανία έχει υποστηρίξει και υποστηρίζει την πολιτική καταπολέμησης του θορύβου γενικά και, ειδικότερα, αυτή την κοινοτική οδηγία, καθώς και την αξιέπαινη εργασία του κ. De Roo.
<P>
Παρά το ενδιαφέρον και τη βούληση του ισπανικού λαού για τη θέσπιση κοινοτικών κανόνων όσον αφορά αυτό το ζήτημα, υπάρχει ένα θεμελιώδες πρόβλημα που επηρεάζει βαθιά τον τρόπο ζωής στην Ισπανία. Πρόκειται για την καθιέρωση ενός συντελεστή ενόχλησης για τον θόρυβο που υπάρχει μετά τις 7 το απόγευμα, περίοδος που στην πρόταση οδηγίας ονομάζεται evening. Η πρόταση της Επιτροπής, στο σημείο 1 του Παραρτήματος I, προτείνει να προστίθενται συστηματικά πέντε ντεσιμπέλ σε κάθε θόρυβο που προκαλείται μεταξύ 7 και 11 το βράδυ.
<P>
Για κλιματολογικούς και πολιτισμικούς λόγους, στην Ισπανία η ζωή παρατείνεται πιο αργά απ' ότι σε πολλές χώρες της Ευρώπης. Είναι σαφές ότι η ενόχληση που δύναται να προκαλέσει ένας θόρυβος μεταξύ 7 και 10 το βράδυ εξαρτάται από τους διαφορετικούς τρόπους ζωής σε κάθε τόπο.
<P>
Στην Ισπανία και σε πολλές μεσογειακές χώρες, η συνηθισμένη ημερήσια δραστηριότητα συνεχίζεται και μετά τις 7, την ώρα που καθορίζει αυτή η οδηγία. Κατά συνέπεια, είναι προφανές ότι η χώρα μου με μεγάλη δυσκολία θα δεχτεί την πρόταση της Επιτροπής, εκτός αν αυτή ενσωματώσει ένα επαρκώς ευέλικτο μηχανισμό, ώστε να μπορέσει να διατηρηθεί ο τρόπος ζωής που μας έχουν κληροδοτήσει οι πρόγονοί μας και ο οποίος εκτιμάται, εξάλλου, τόσο από τους ίδιους τους Ισπανούς όσο από τους αλλοδαπούς επισκέπτες μας.
<P>
Μέχρι τώρα, οι μέθοδοι ευελιξίας που παρέχονται συνίστανται στον υπολογισμό ενός μέρους των τεσσάρων ωρών του υποχρεωτικού evening στον χρόνο της μεσημβρινής ανάπαυσης. Όμως ο μηχανισμός αυτός δεν εξυπηρετεί, διότι δυστυχώς, η μεσημβρινή ανάπαυση δεν ασκείται όλο τον χρόνο στην Ισπανία και ούτε σε όλη την Ισπανία.
<P>
Στοιχεία ευελιξίας μπορούν να είναι η δυνατότητα μείωσης είτε του αριθμού των ωρών είτε του βαθμού ενόχλησης που ορίζει η πρόταση για αυτό το χρονικό διάστημα του evening. Τα κράτη μέλη θα είναι εκείνα που θα καθορίζουν τη συγκεκριμένη διάρκεια αυτής της περιόδου σύμφωνα με τα έθιμα κάθε χώρας.
<P>
Από την άποψη αυτή υποστηρίζουμε φυσικά την τροπολογία 48 της κ. Oomen-Ruijten και του κ. Florenz.

<SPEAKER ID=296 LANGUAGE="EN" NAME="Bowe">
Κύριε Πρόεδρε, πρώτα απ' όλα οφείλω να πω ότι επικροτώ την έκθεση αυτή. Ο εισηγητής κατέβαλε μεγάλη προσπάθεια και η Επιτροπή παρουσίασε εδώ μια εξαιρετική πρωτοβουλία, με την παρότρυνση όμως των συναδέλφων στο προηγούμενο Κοινοβούλιο.
<P>
Πρόκειται για ένα πολύ σοβαρό πρόβλημα που επηρεάζει την υγεία εκατομμυρίων ανθρώπων και απαιτεί προσεκτική και εμπεριστατωμένη δράση για την επίλυση των προβλημάτων. Πρόκειται για ένα περίπλοκο πρόβλημα. Δεν μπορούμε να το αποφύγουμε και χρειαζόμαστε πραγματικά μια σταδιακή, υπολογισμένη προσέγγιση για την αντιμετώπιση του προβλήματος του θορύβου σε οποιαδήποτε περιοχή, οποιοδήποτε μέρος και οποιαδήποτε πολιτιστική κατάσταση στην Ένωση και αλλού. Ως εκ τούτου, τα πιο σημαντικά στοιχεία της έκθεσης αυτής είναι η ανάγκη της εναρμόνισης των μεθόδων μέτρησης και αξιολόγησης σε όλη την Ευρωπαϊκή Ένωση, ώστε να μπορούμε να μιλάμε για τα προβλήματα με συγκρίσιμους όρους. Πρέπει, επίσης, να προχωρήσουμε στην χαρτογράφηση του θορύβου και να μετρήσουμε τις πραγματικές διαστάσεις του προβλήματος σε κάθε περιοχή, προκειμένου να εξετάσουμε τι μπορεί να γίνει σε κάθε περίπτωση και να λάβουμε τοπικά μέτρα προς την κατεύθυνση αυτή, έτσι ώστε, τελικά, με μια σταδιακή προσέγγιση, να μπορέσουμε να φτάσουμε σε ένα πραγματικό πρόγραμμα δράσης, το οποίο θα είναι αποδοτικό σε σχέση με το κόστος όσον αφορά τα μέτρα που θα υιοθετήσουμε και θα επιτύχει την λύση που όλοι επιθυμούμε, μια πραγματική μείωση των επιπέδων θορύβου και κατά συνέπεια τη βελτίωση της ανθρώπινης υγείας.
<P>
Ορισμένα σημεία της έκθεσης προτείνουν μια πολύ γρήγορη και σύντομη προσέγγιση ενός προβλήματος, το οποίο δεν έχει αξιολογηθεί σωστά. Θεωρώ για παράδειγμα ότι η καθιέρωση ορίων θορύβου σ' αυτή τη φάση είναι υποθετική. Πρέπει να αξιολογήσουμε ακριβώς τι μέτρα μπορούν να ληφθούν σε τοπικό επίπεδο και αν θα χρειαστούμε όρια θορύβου στο μέλλον. Πρέπει να συνεχίσουμε προς αυτή την κατεύθυνση, αλλά η παρούσα πρόταση του εισηγητή προχωρεί πολύ μακριά για τα σημερινά δεδομένα.
<P>
Ωστόσο, θα υποστηρίξω την έκθεση και βέβαια την πρόταση του Επιτρόπου στο Σώμα.

<SPEAKER ID=297 LANGUAGE="DE" NAME="Florenz">
Κύριε Πρόεδρε, μπορώ μόνο να εκφράσω τη λύπη μου για το ότι η προσπάθεια να διαγραφεί η έκθεση αυτή απόψε από την ημερήσια διάταξη παρερμηνεύτηκε σε τέτοιο βαθμό. Έπ' ουδενί δεν σκοπεύαμε να μετέλθουμε στην προκειμένη περίπτωση κανενός είδους απεχθούς τεχνάσματος. Εάν ακούσουμε τον David Bowe, ο οποίος ανήκει σε μια αρκετά σημαντική Ομάδα αυτού του Σώματος, τότε θα διαπιστώσουμε, ότι δεν είναι καθόλου εύκολο να ελεγχθούν οι διαχειριστές των αεροδρομίων, ούτως ώστε οι ευρωπαίοι πολίτες που κατοικούν γύρω από τα αεροδρόμια και για τους οποίους τρέφω αμέριστα συναισθήματα συμπάθειας, να ανακουφιστούν πραγματικά.
<P>
Εκπλήσσομαι μάλιστα ιδιαίτερα, όταν κάποιοι δηλώνουν εδώ ότι χρειαζόμαστε θυγατρικές οδηγίες. Γνωρίζετε ότι θεωρώ ότι είναι κάτι πολύ ωραίο. Αγωνιζόμαστε ήδη εδώ και είκοσι χρόνια για αυτού του είδους τις οδηγίες. Χρειαζόμαστε κάποιο όργανο για να θεσπίσουμε θυγατρικές οδηγίες. Αυτή ήταν κατά βάση και η ιδέα της τροπολογίας αριθ. 36, αν και πιστεύω ότι η ιδέα αυτή δεν έχει ακόμη προσλάβει την οριστική της μορφή. Για το λόγο αυτό χρειαζόμαστε περιθώρια για να επεξεργαστούμε την ιδέα, για να την κάνουμε πραγματικότητα. Ένα πράγμα, κυρία Scheele, είναι απολύτως σαφές: Είστε ακόμη πολύ νέα στην ηλικία, και για όσο διάστημα θα είστε σε αυτό το Κοινοβούλιο, δεν πρόκειται να δείτε καμία θυγατρική οδηγία για την εναέρια κυκλοφορία! Πάντοτε θα βρίσκουν κάποια διέξοδο για να ξεγλιστρούν από αριστερά ή από δεξιά ή από το κέντρο ή από οπουδήποτε αλλού. Έχουν άλλωστε οικονομικά συμφέροντα. Αυτό βέβαια το καταλαβαίνω. Γι' αυτό χρειαζόμαστε παραμέτρους, τις οποίες πρέπει να ορίσουμε σε αυτό το Κοινοβούλιο. Αυτή ήταν η ιδέα που κρυβόταν πίσω από την επιθυμία μας, να δοθεί εκ νέου παράταση δέκα ή δεκαπέντε ημερών.
<P>
Εκείνο που προέχει δεν είναι ποιες επιθυμίες έχουμε, αλλά ποιες επιθυμίες μετουσιώνουμε σε πολιτική. Στο τέλος ενός ποδοσφαιρικού παιχνιδιού μετράνε τα γκολ. Στο θέμα αυτό δεν είμαι διόλου υπερβολικός. Έχω όμως πολύ αγωνία για το πώς θα ριφθεί αύριο ο κύβος. Αγαπητέ συνάδελφε De Roo, δυστυχώς σήμερα καλές προθέσεις δεν υπάρχουν!

<SPEAKER ID=298 LANGUAGE="DE" NAME="Lange">
Κύριε Πρόεδρε, όταν διαβάζω την πρόταση της Επιτροπής, μου έρχεται στο μυαλό μια εικόνα. Είναι κάποιος που κάθεται στη Φινλανδία δίπλα σε ένα ρυάκι και προσπαθεί να ψαρέψει σολομό με μια απόχη. Το δίχτυ όμως έχει τόσο μεγάλες τρύπες που κάθε σολομός ξεγλιστρά από μέσα. Θεωρώ λοιπόν θεμιτό και σωστό να στενέψουν κάπως τα περιθώρια της πρότασης της Επιτροπής, και μάλιστα κατά τον ίδιο ακριβώς τρόπο που το πράξαμε με την ποιότητα του αέρα και του νερού. Αφενός μεν πρέπει να διαθέτουμε κάποια οδηγία πλαίσιο, όπου θα καθορίζονται οι διαδικασίες μέτρησης και τα σχέδια δράσης, με τα οποία θα τυποποιηθεί συνολικά η πολιτική στον τομέα αυτό.
<P>
Αφετέρου, διαθέτουμε θυγατρικές οδηγίες σχετικά με τις προδιαγραφές ποιότητας. Ιδιαίτερα στον τομέα της πολιτικής θορύβου πρέπει να εξετάσουμε να μεγάλη ακρίβεια, ποιες προδιαγραφές ποιότητας θέλουμε, δηλαδή συγκρίσιμες προδιαγραφές μεταξύ αεροπορικής, σιδηροδρομικής και οδικής κυκλοφορίας καθώς επίσης και αναφορικά με την επίδραση της δόσης. Πρέπει να γνωρίζουμε ακριβώς, ποια δόση είναι βραχυπρόθεσμα και μακροπρόθεσμα επικίνδυνη για τον άνθρωπο. Κατά συνέπεια, πρέπει να αναπτυχθούν με ιδιαίτερη προσοχή θυγατρικές οδηγίες, ενώ ταυτόχρονα ως συνδυασμένη προσέγγιση να θεσπιστούν οριακές τιμές για συγκεκριμένες πληγές δημιουργίας θορύβου.
<P>
Επομένως, είναι σωστό ότι χρειαζόμαστε την οδηγία πλαίσιο, ότι χρειαζόμαστε τη συνδυασμένη προσέγγιση, και ως εκ τούτου θεωρώ πολλά πράγματα, τα οποία αποφάσισε η Επιτροπή Περιβάλλοντος, Δημόσιας Υγείας και Πολιτικής των Καταναλωτών, σωστά και καλά. Με προβληματίζουν οι τροπολογίες 10 και 36/37, δηλαδή να προλαμβάνουν οι θυγατρικές οδηγίες ήδη εκ των προτέρων το θόρυβο των αεροπλάνων. Αυτό θα έπρεπε να το εξετάσουμε με ιδιαίτερη προσοχή και εν συνεχεία να θεσπίσουμε και στα δύο επίπεδα συνδυασμένη προσέγγιση, οριακές τιμές για τις επιμέρους πηγές εκπομπών από τη μια και από την άλλη πλευρά προδιαγραφές ποιότητας για τις εκπομπές. Θωρώ ότι οφείλουμε να προχωρήσουμε στο πνεύμα αυτό.
<P>
(Χειροκροτήματα)

<SPEAKER ID=299 LANGUAGE="DE" NAME="Rόbig">
Κύριε Πρόεδρε, ο τρόπος δράσης αυτής της οδηγίας θυμίζει το πρότυπο Natura 2000, το οποίο θα οδηγήσει φυσικά σε μαζικά οικονομικό περιορισμό χρήσης μεγαλύτερων περιοχών, κάτι που οφείλουμε να συνυπολογίσουμε στη συζήτησή μας. Μόνο οι ευρωπαϊκοί σιδηρόδρομοι εκτιμούν, ότι θα χρειαστούν 20 εκατομμύρια ευρώ για τις κάρτες θορύβου, επομένως το ποσό που υπολόγισε η Επιτροπή ως συνολική δαπάνη. Μόνο οι σιδηρόδρομοι υπολογίζουν το ποσό αυτό. Θα ήθελα επίσης να τονίσω, ότι οι μικρομεσαίες επιχειρήσεις είναι αδύνατον να πληρώσουν τα ποσά αυτά για τις κάρτες θορύβου!
<P>
Νομίζω ότι στο σημείο αυτό θα πρέπει μάλλον να στραφούμε σε κίνητρα, θα πρέπει να σκεφτούμε πρωτοβουλίες προώθησης, οι οποίες θα αποσκοπούν στον περιορισμό του θορύβου. Επιπλέον, είναι σημαντικό να σκεφτούμε και τις υποψήφιες για προσχώρηση χώρες: Και αυτές θέλουν να κοιμούνται ήσυχα, αλλά και να μπορούν να εργάζονται χωρίς ενοχλήσεις!

<SPEAKER ID=300 LANGUAGE="EN" NAME="Doyle">
Κύριε Πρόεδρε, ευχαριστώ για την δυνατότητα που μου δίνετε να μιλήσω σχετικά με τη σημαντική αυτή οδηγία πλαίσιο, αν και θα εκτιμούσα λίγες εβδομάδες παραπάνω, ίσως μέχρι τη σύνοδο Ολομέλειας του Ιανουαρίου, προκειμένου να διεξαχθεί διάλογος με όλα τα εμπλεκόμενα μέρη, πράγμα που θα οδηγούσε τελικά σε ορθότερη νομοθεσία. Ωστόσο, επικροτώ την οδηγία πλαίσιο, η οποία, πριν εισαχθούν τα συγκεκριμένα σημεία που περιλαμβάνονται στην τροπολογία αριθ. 36 και άλλες, θα είχε γίνει ασφαλώς αποδεκτή από όλο το Σώμα.
<P>
Πρόκειται για την πρώτη οδηγία που αντιδιαστέλλει τον περιβαλλοντικό θόρυβο από τον θόρυβο που προέρχεται από μια συγκεκριμένη κοινή πηγή και επικροτούμε το γεγονός αυτό. Όλοι γνωρίζουμε τους κινδύνους για την υγεία που ενέχει ο θόρυβος στη ζωή μας. Είναι ένας ολοένα αυξανόμενος κίνδυνος και ο τρόπος με τον οποίο θα τον χειριστούμε θα είναι το μέτρο της επιτυχίας μας. Δεν μπορούμε να υποχρεώσουμε ανθρώπους ή κοινότητες ή βιομηχανίες σε συγκεκριμένα πρότυπα χωρίς σωστό διάλογο και διαβούλευση.
<P>
Θα ήθελα επίσης να ρωτήσω αν η Επιτροπή θα μπορούσε να αναφερθεί στην αξιολόγηση των επιπτώσεων στις επιχειρήσεις, την οποία υποθέτω ότι έχουν διεξαγάγει σχετικά με την πρόταση αυτή, όπως άλλωστε προβλέπεται από τη Συνθήκη. Θα ήθελα να μάθω ποιο ήταν το τελικό συμπέρασμα. Υποστηρίζω απόλυτα την ανάγκη εναρμόνισης των δεικτών θορύβου και των μεθόδων αξιολόγησης, την ιδέα των χαρτών θορύβου, τον σχεδιασμό προγραμμάτων δράσης για την μείωση του θορύβου και την προστασία ήσυχων περιοχών και την διεύρυνση του πεδίου δράσης για την ενημέρωση του κοινού. Ελπίζω επίσης ότι όταν φτάσουμε σε μια θυγατρική οδηγία, αντί αυτής της οδηγίας πλαίσιο, στην οποία καθορίζονται συγκεκριμένες προδιαγραφές για ένα πεδίο δράσης σε όλη την Ευρωπαϊκή Ένωση, θα ληφθούν υπόψη το έδαφος, οι συνθήκες και η δημογραφική κατάσταση κάθε περιοχής και θα έχουμε τη δυνατότητα και το χρόνο να τις επεξεργαστούμε σωστά.
<P>
Αυτός είναι ο τρόπος που θα έπρεπε να δράσουμε και να αντιμετωπίσουμε το πρόβλημα. Για παράδειγμα, η τροπολογία αριθ. 36 θέτει οριακές τιμές θορύβου ιδιαίτερα όσον αφορά τη διάρκεια της νύχτας, όμως ένα αεροσκάφος κατά την διάρκεια των οχτώ ωρών της νύχτας θα προκαλούσε τόσο δυνατό θόρυβο που θα ξυπνούσε όλη τη γειτονιά, ενώ παράλληλα θα συμμορφωνόταν με τις απαιτήσεις της τροπολογίας αριθ. 36. Δεν είναι αυτό που θέλουμε. Δεν θέλουμε μέσους όρους, θέλουμε συγκεκριμένους όρους. Χρειαζόμασταν περισσότερο χρόνο και λυπάμαι που δεν τον είχαμε παρότι σε γενικές γραμμές υποστηρίζω την οδηγία πλαίσιο.

<SPEAKER ID=301 LANGUAGE="EN" NAME="Liikanen">
. (EN) Θα ήθελα να ευχαριστήσω τον εισηγητή, κ. De Roo, για την εργασία του. Ο περιβαλλοντικός θόρυβος μειώνει το επίπεδο της υγείας και της ποιότητας ζωής του 25% τουλάχιστον του πληθυσμού της ΕΕ. Προκαλεί ασθένειες όπως άγχος και αυξημένη αρτηριακή πίεση, καθώς και μειώσεις της μαθησιακής ικανότητας των παιδιών. Ο θόρυβος των αεροσκαφών προφανώς έχει το υψηλότερο μερίδιο σήμερα στην Ευρώπη, ενώ σε τοπικό επίπεδο ο θόρυβος από τους αυτοκινητόδρομους και πηγές όπως τα τρένα και οι κατασκευαστικές εργασίες αποτελούν συνήθως το μεγαλύτερο πρόβλημα.
<P>
Τι πρέπει να κάνουμε για να αντιμετωπίσουμε το αυξανόμενο πρόβλημα; Ήταν δελεαστικό να χρησιμοποιήσουμε την οδηγία αυτή και άλλες οδηγίες για να καθορίσουμε νέες οριακές τιμές για την ΕΕ όσο το δυνατόν γρηγορότερα. Αυτός μπορεί να θεωρείται ο λογικός τρόπος για τον έλεγχο του θορύβου αλλά θα ήταν πρόωρο να θέσουμε νέες οριακές τιμές κατ' αυτόν τον τρόπο για δύο κύριους λόγους. Πρώτον, διότι ήδη διαθέτουμε νομοθεσία για την πρόσβαση στην αγορά η οποία θέτει οριακές τιμές για αρκετά οδικά οχήματα και για εξωτερικό εξοπλισμό. Θα ήταν πιο απλό και δραστικό να εντείνουμε τις προδιαγραφές θορύβου της υφιστάμενης νομοθεσίας αντί να εισάγουμε νέες θυγατρικές οδηγίες. Θα εξετάσουμε ποιες θα πρέπει να είναι οι προδιαγραφές αυτές από τη στιγμή που έχουμε τις αποδείξεις των στρατηγικών χαρτών θορύβου.
<P>
Δεύτερον, η πρόταση αυτή χρησιμοποιεί μια νέα προσέγγιση για την εκτίμηση της συνολικής κατάστασης του θορύβου στην Ευρώπη, όσον αφορά τον αριθμό των ανθρώπων που ενοχλούνται από τον θόρυβο. Αυτό είναι αδύνατο επί του παρόντος, διότι χρησιμοποιούμε τόσο μεγάλη ποικιλία δεικτών και μεθόδων αξιολόγησης για τον χαρακτηρισμό του θορύβου στα διάφορα κράτη μέλη. Ένα ιδιαίτερο πρόβλημα αποτελεί ο θόρυβος γύρω από τα αεροδρόμια. Εξαιτίας του εμπορικού ανταγωνισμού μεταξύ των αεροδρομίων και των κατασκευαστών αεροσκαφών δεν στάθηκε δυνατό να λάβουμε σωστά και επαληθευμένα στοιχεία για τα επίπεδα θορύβου. Η συγκέντρωση συγκρίσιμων πληροφοριών για τον θόρυβο γύρω από αεροδρόμια θα είναι ένα μεγάλο βήμα προς τα εμπρός. Η Επιτροπή λοιπόν δεν μπορεί να υποστηρίξει τις τροπολογίες που καθιερώνουν οριακές τιμές για τα αεροδρόμια σ' αυτό το στάδιο.
<P>
Από τη στιγμή που τα κράτη μέλη μας παρέχουν τις συγκριτικές πληροφορίες τότε η Επιτροπή θα εξετάσει το θέμα των οριακών τιμών στην Κοινότητα και άλλων μέτρων για την μείωση του αριθμού των ανθρώπων που επηρεάζονται από το θόρυβο και θα αναφέρει στο Συμβούλιο και το Κοινοβούλιο. Ως γενικά μέτρα για την βελτίωση της κατάστασης, προτείνουμε οι αρχές των κρατών μελών να παρουσιάσουν προγράμματα δράσης σε στενή διαβούλευση με το κοινό. Αυτά πρέπει να χαράσσουν τις γενικές γραμμές των μέτρων που λαμβάνουν ή προτίθεται να λάβουν τα κράτη μέλη για τη μείωση του προβλήματος του θορύβου.
<P>
Δεν ορίζουμε τι μέτρα πρέπει να ληφθούν. Αυτό υπόκειται στην αρμοδιότητα των κρατών μελών. Ωστόσο, τα προγράμματα δράσης πρέπει να δημοσιευθούν, ακόμη και αν το μόνο που διαπιστώνουν είναι ότι δεν έχουν γίνει βελτιώσεις, ώστε οι άνθρωποι της περιοχής να γνωρίζουν την κατάσταση και να είναι σε θέση να συζητήσουν το θέμα με τους εκλεγμένους αντιπροσώπους τους.
<P>
Ευχαριστώ τα μέλη για τις τροπολογίες τους, οι οποίες ενισχύουν το κείμενο και τη συμμετοχή του κοινού που επικροτούμε ολόψυχα. Η πρώτη μας προτεραιότητα είναι η δημιουργία στρατηγικών χαρτών θορύβου χρησιμοποιώντας εναρμονισμένους δείκτες και αξιολόγηση όλων των ειδών θορύβου, για να έχουμε μια ακριβή εικόνα του αριθμού των ατόμων που επηρεάζονται και της περιοχής τους. Η πρώτη μας έκθεση για την οδηγία πρόκειται να υποβληθεί στο Κοινοβούλιο το 2007. Θα περιλαμβάνει μια προσεκτική μελέτη των οριακών τιμών. Στη συνέχεια μία πενταετής διαδικασία αναθεώρησης θα διασφαλίσει μια συνεχή εισαγωγή δεδομένων. Εκτιμάμε την συνεισφορά σας αυτή και καλωσορίζουμε την πλειοψηφία των τροπολογιών που προτείνατε σήμερα. Ελπίζω να μπορέσουμε να συμφωνήσουμε τώρα σε μια θετική πρόοδο με σκοπό την επίτευξη κοινής θέσης με το Συμβούλιο την επόμενη εβδομάδα.
<P>
Όσον αφορά τις τροπολογίες, η Επιτροπή έχει εξετάσει 49 τροπολογίες και μπορεί να δεχτεί 25 ολόκληρες ή εν μέρει. Η Επιτροπή δέχεται τις τροπολογίες αριθ. 1 ως 3, 14, 18, 27, 30, 34, 35 και 43. Οι ακόλουθες τροπολογίες γίνονται δεκτές επί της ουσίας ή εν μέρει: τροπολογίες αριθ. 6, 7, 12, 13, 17, 21, 22, 25, 28, 29, 32, 39, 42, 44 και 45. Η Επιτροπή δεν μπορεί να δεχτεί τις άλλες τροπολογίες.
<P>
Ολοκληρώνοντας, θα ήθελα να ευχαριστήσω το Ευρωπαϊκό Κοινοβούλιο για την λεπτομερή εξέταση της πρότασης και για την συμβολή του με πολλές χρήσιμες τροπολογίες.

<SPEAKER ID=302 NAME="Πρόεδρος">
Κύριε Επίτροπε, σας ευχαριστώ.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 10.00.

<CHAPTER ID=12>
Πρόσθετα τροφίμων πλην των χρωστικών και γλυκαντικών
<SPEAKER ID=303 NAME="Πρόεδρος">
Η ημερήσια διάταξη προβλέπει τη σύσταση για δεύτερη ανάγνωση (A5-0347/2000) του κ. Lannoye, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών σχετικά με την κοινή θέση η οποία καθορίστηκε από το Συμβούλιο για την έκδοση της οδηγίας του Ευρωπαϊκού Κοινοβουλίου και του Συμβουλίου για την τροποποίηση της οδηγίας 95/2/ΕΚ για τα πρόσθετα τροφίμων πλην των χρωστικών και των γλυκαντικών [9662/1/2000 - C5-0425/2000 - 1999/0158(COD)].

<SPEAKER ID=304 LANGUAGE="FR" NAME="Lannoye">
. (FR) Κύριε Πρόεδρε, η ώρα είναι τόσο περασμένη που δεν νομίζω ότι είναι καλή ιδέα να παρατείνουμε τη συζήτηση, πόσο μάλλον αφού ελάχιστα πράγματα έχουμε να συζητήσουμε. Πρόκειται για μία μόνο τροπολογία, η τροπολογία αυτή όμως είναι σημαντική. Θα εξηγήσω γιατί.
<P>
Στην πρώτη ανάγνωση, ψηφίσαμε πράγματι πέντε τροπολογίες, εκ των οποίων οι δύο ήταν σημαντικές. Στόχος της πρώτης ήταν να μην επιτραπεί η χρήση της αιθυλοϋδροξυαιθυλοκυτταρίνης, - συγχωρέστε με για την κάπως σύνθετη επιστημονική ονομασία που χρησιμοποιώ, πρόκειται για το E 467 - ως νέο πρόσθετο τροφίμων.
<P>
Το Συμβούλιο συμφώνησε μαζί μας, κάτι πολύ καλό. Αντιθέτως, δεν ενέκρινε την τροπολογία που είχε στόχο να αποτρέψει την επέκταση της άδειας χρήσης ενός άλλου πρόσθετου τροφίμων: του αλγινικού νατρίου (E 401), στα προσυσκευασμένα αποφλοιωμένα και/ή τεμαχισμένα μη μεταποιημένα καρότα. Μπορεί να φαίνεται κάπως ασήμαντο, αλλά θα εξηγήσω για ποιο λόγο η Επιτροπή Περιβάλλοντος, Δημόσιας Υγείας και Πολιτικής των Καταναλωτών έπραξε ορθώς και πρότεινε στο Σώμα να μην δεχθεί τη χρήση του εν λόγω πρόσθετου.
<P>
Πρώτον και κύριον, όταν πρόκειται για την αποδοχή ή την απόρριψη ενός νέου πρόσθετου πρυτανεύουν συνήθως τρία κριτήρια. Το πρώτο κριτήριο είναι η τεχνολογική ανάγκη. Εν προκειμένω, η τεχνολογική ανάγκη δύσκολα αμφισβητείται. Πράγματι, θα ήταν χρήσιμο να υπογραμμίσουμε ότι το αλγινικό νάτριο χρησιμοποιείται ως σκληρυντικός παράγων στα αποφλοιωμένα, τεμαχισμένα και συσκευασμένα καρότα που είναι έτοιμα για κατανάλωση. Προλαμβάνει επίσης το μαλάκωμα των τεμαχίων και βοηθά να διατηρηθούν οι οργανοληπτικές ιδιότητες των καρότων.
<P>
Το δεύτερο κριτήριο είναι η χρησιμότητα για τον καταναλωτή. Καταλαβαίνουμε ότι υπάρχει κίνδυνος η επεξεργασία με αλγινικό νάτριο να οδηγήσει τον καταναλωτή σε εσφαλμένη εκτίμηση, μια και το τρόφιμο δείχνει νωπό ενώ στην πραγματικότητα δεν είναι. Από την άλλη, τα πρόσθετα γενικά δεν μπορούν να χρησιμοποιούνται σε τρόφιμα μη μεταποιημένα - όπως στην προκειμένη περίπτωση - δηλαδή σε τρόφιμα που δεν υπέστησαν καμία επεξεργασία που να προκαλεί ουσιώδη αλλαγή της αρχικής τους κατάστασης. Έχουμε λοιπόν εδώ μια δεύτερη εξαπάτηση και για το λόγο αυτό δεν μπορούμε να πούμε ότι υπάρχει χρησιμότητα για τον καταναλωτή· αντιθέτως, υπάρχει βλάβη για τον καταναλωτή.
<P>
Το τρίτο κριτήριο είναι η απουσία κινδύνου. Σύμφωνα με όλη την επιστημονική φιλολογία και με την Επιστημονική Επιτροπή για την Ανθρώπινη Διατροφή, το συγκεκριμένο πρόσθετο είναι ακίνδυνο, αλλά παρουσιάζει μια καθαρτική ιδιότητα εκτιμώμενη ως αμελητέα στις χρησιμοποιούμενες δόσεις. Επειδή όμως πολλά πρόσθετα παρουσιάζουν καθαρτικές ιδιότητες, υπάρχει ο κίνδυνος να δημιουργηθεί πρόβλημα. Δεν έχει αξιολογηθεί το αποτέλεσμα της συνέργιας όλων αυτών των πρόσθετων με καθαρτικές ιδιότητες. Είναι όμως τόσα πολλά, που σας θυμίζω ότι το 1992, η Επιστημονική Επιτροπή για την Ανθρώπινη Διατροφή σύστησε την εκπόνηση μελέτης σχετικά με τη συμβολή των συστατικών τροφίμων με πιθανές καθαρτικές επενέργειες στο συνολικό διαιτητικό φορτίο των ουσιών που έχουν αυτή τη βιολογική ιδιότητα. Η μελέτη αυτή δεν εκπονήθηκε ποτέ. Συνεπώς, είναι φυσιολογικό, για λόγους προφύλαξης - έως ότου εκπονηθεί η συγκεκριμένη μελέτη - να μην επιτρέψουμε την άδεια χρήσης νέων πρόσθετων με τη συγκεκριμένη ιδιότητα.
<P>
Αυτά είναι τα τρία κριτήρια. Τα δύο εξ αυτών δεν πληρούνται. Θεωρώ ότι είναι απολύτως ορθό να απορρίψουμε την άδεια χρήσης του συγκεκριμένου πρόσθετου. Δεν έχουμε καμία αρνητική διάθεση έναντι του συγκεκριμένου πρόσθετου, απλώς θέλουμε να είμαστε αυστηροί. Στην ευρωπαϊκή αγορά υπάρχουν σήμερα 307 πρόσθετα τροφίμων, εκ των οποίων τα 163 είναι απολύτως ακίνδυνα. Καλός απολογισμός. Τα υπόλοιπα δεν είναι βεβαίως επικίνδυνα, αλλά μπορούν να έχουν ενδεχομένως κάποιες παρενέργειες για την υγεία, ειδικά όταν χρησιμοποιούνται από κοινού. Μονίμως τίθεται ζήτημα συνέργιας.
<P>
Γνωρίζουμε ότι η Επιτροπή προετοιμάζει μια νέα οδηγία για τα πρόσθετα. Θα ήταν πολύ ενδιαφέρον, νομίζω, να παρουσιάσουμε τη θέση του Κοινοβουλίου ενόψει της αναθεώρησης της οδηγίας, ώστε η χρήση των πρόσθετων να μειωθεί σε σχέση με σήμερα. Νομίζω ότι κάτι τέτοιο θα ήταν επωφελές για τη δημόσια υγεία, χωρίς να βλάπτει καθ' οιονδήποτε τρόπο τη βιομηχανία.

<SPEAKER ID=305 LANGUAGE="NL" NAME="Thyssen">
Κύριε Πρόεδρε, η πολιτική ομάδα του ΕΛΚ υπερψήφισε στην Επιτροπή Περιβάλλοντος την έκθεση Lannoye, η οποία, παρεμπιπτόντως εναρμονίζεται πλήρως με τις επιθυμίες μας. Γι' αυτό και θα προτείνω στους συναδέλφους μου να την υποστηρίξουν μαζί με τη μία τροπολογία. Δεν ζητάμε αποφλοιωμένα και τριμμένα καρότα εμβαπτισμένα σε αλγινικό άλας. Υποστηρίζουμε την τροπολογία του εισηγητή. Δεν θα θέλαμε να συμβεί αυτό.
<P>
Πρόεδρε, σ' αυτή τη βραδινή ώρα και με ένα κομμάτι καρότο στο στόμα μου δεν νομίζω ότι έχω ακόμη πολλά να πω στους συναδέλφους. Νομίζω ότι έκανα σαφές ποια είναι η θέση της πολιτικής μου ομάδας.

<SPEAKER ID=306 NAME="Πρόεδρος">
Συνάδελφε σας ευχαριστώ. Αισθάνομαι αλληλεγγύη μαζί σας γιατί ενώ εσείς έχετε ένα καρότο στο στόμα σας εγώ έχω ένα βάτραχο στο στόμα μου, έτσι το λέμε εμείς πάνω από το Ρήνο, δυστυχώς όμως φαίνεται ότι εδώ επικρατεί γρίπη.

<SPEAKER ID=307 LANGUAGE="EN" NAME="Whitehead">
Κύριε Πρόεδρε, έφερα τα καρότα μου μαζί μου, αλλά πράττοντας σοφά, δεν προσπάθησα να τα φάω, όπως η κ. Thyssen, αν και τα δύο θα είχαν περάσει τον έλεγχο Lannoye. Ποτέ δεν πίστευα ότι ο τελευταίος λόγος που θα εκφωνούσα σε αυτή την αίθουσα τον 20ο αιώνα θα ήταν για το αλγινικό νάτριο. Θα μπορούσα όμως να στοιχηματίσω ότι θα ήταν για μία συζήτηση που ξεκίνησε από τον κ. Lannoye, γιατί είναι ένας ακούραστος υπερασπιστής των καταναλωτών σε μικρά και μεγάλα ζητήματα.
<P>
Κατά την ταπεινή μου γνώμη, αυτά τα ζητήματα είναι σχετικά μικρά - ενδεχομένως τόσο μικρά όσα αυτά τα κομματάκια καρότου. Ομολογώ ότι έχω μερικές προσωπικές αμφιβολίες για τους κινδύνους του E-401, αλλά, στην ουσία, δεν πρόκειται ακριβώς για τους κινδύνους. Η βρετανική υπηρεσία τροφίμων επιχειρηματολόγησε μαζί μου εν εκτάσει, για το ότι το αλγινικό νάτριο είναι ακίνδυνο και ότι έχει επιτραπεί στη Μεγάλη Βρετανία και σε πολλές χώρες, έχει εμφανιστεί από τη δεκαετία του ' 30 και, όσον αφορά τα καθαρκτικά, η επίδρασή του είναι μικρότερη από την ποσότητα που θα παίρναμε από τα φρούτα ή τα δημητριακά και ακόμη μικρότερη από την ποσότητα που θα παίρναμε από μια μπουκιά φύκια σε ένα ιαπωνικό εστιατόριο. Αυτά όσον αφορά την επιστημονική προσέγγιση.
<P>
Γιατί τότε υποστηρίζω τον κ. Lannoye; Και οι συνάδελφοί μου από την Ομάδα ΕΣΚ θα κάνουν το ίδιο. Για διάφορους λόγους, και εκεί είναι που δίνει κάτι τόσο ξεχωριστό στις συζητήσεις μας. Πρώτον, λέει "ποιο είναι το όφελος του καταναλωτή" ; Μπορούμε να δούμε το όφελος του παραγωγού, ότι δηλαδή αυτό το καρότο θα παραμείνει πορτοκαλί και δεν θα μαυρίσει. Όμως, ποιο είναι το όφελος του καταναλωτή ως προς αυτό;
<P>
Δεύτερον, που είναι η ετοιμότητα της βιομηχανίας ώστε να προχωρήσει μπροστά και να δεχτεί ότι ορισμένα από τα πολλά πρόσθετα τροφίμων που έχουμε μπορούν να καταργηθούν; Κανείς δεν μας το λέει αυτό. Κανείς δεν έρχεται να μας το πει. Μέχρι να γίνει αυτό οφείλουμε να στηρίξουμε τον κ. Lannoye και την τροπολογία του και να του ευχηθούμε καλή χρονιά.

<SPEAKER ID=308 NAME="Arvidsson">
Κύριε Πρόεδρε, συμφωνώ προσωπικά απολύτως με την κοινή θέση. Το επιχείρημα για περαιτέρω περιορισμούς των προσθέτων στα τρόφιμα στηρίζεται περισσότερο σε μία πολιτική αξιολόγηση της ανάγκης των καταναλωτών γι' αυτά τα πρόσθετα. Θα πρέπει ωστόσο να προσπαθούμε να μην κάνουμε τέτοιου είδους αξιολογήσεις αλλά να στηριζόμαστε μάλλον σε επιστημονικές αξιολογήσεις των κινδύνων, πιστεύω. Η Επιτροπή επέλεξε πριν από τη συζήτηση της υπόθεσης στο Συμβούλιο να ανακαλέσει την άδεια για την αιθυλοϋδροξιαιθυλοκυτταρίνη.
<P>
Στη Σουηδία και τη Φινλανδία χρησιμοποιείται η αιθυλοϋδροξιαιθυλοκυτταρίνη στην ουσία αποκλειστικά από άτομα με αλλεργία στη γλουτένη. Τα άτομα αυτά έχουν πολυετείς γνώσεις της κυτταρίνης ως πηκτικό μέσο κυρίως στο ψωμί. Εάν δεν μπορούν να τη χρησιμοποιούν διατρέχουν τον κίνδυνο επιδείνωσης της διατροφής τους. Αυτή η επιδείνωση της διατροφής αυξάνει τον κίνδυνο στομαχικών παθήσεων και διαρροιών. Αυξάνει επίσης τον κίνδυνο διακοπής της ανάπτυξης στα παιδιά. Εφόσον τα διατροφικά προβλήματα καταστούν χρόνια, αυξάνει επίσης και ο κίνδυνος να προκληθεί καρκίνος.
<P>
Το προηγούμενο Σαββατοκύριακο συζήτησα με ορισμένους διαιτολόγους οι οποίοι ανησυχούσαν για την ανάκληση της άδειας για την αιθυλοϋδροξιαιθυλοκυτταρίνη και τα προβλήματα που συνεπάγεται αυτή η άδεια για την διατροφή των ατόμων που παρουσιάζουν αλλεργία στη γλουτένη. Θέλω να ερωτήσω το εξής τον Επίτροπο: τί δυνατότητες διαθέτουν οι σουηδοί πολίτες που παρουσιάζουν αλλεργία στη γλουτένη να βρίσκουν ψωμί με αυτό το συγκεκριμένο πρόσθετο μετά την ανάκληση της άδειας; Επίσης: προτίθεται η Επιτροπή να επισπεύσει την διαβούλευση στην Επιστημονική Επιτροπή Τροφίμων έτσι ώστε το ζήτημα να μπορέσει να ξανασυζητηθεί και να τροποποιηθεί η σχετική απόφαση;
<P>
Κύριε Πρόεδρε, έχω να σας μεταφέρω τις χριστουγεννιάτικες ευχές ενός 14χρόνου αγοριού από τη Σουηδία. Το παιδί αυτό πάσχει από αλλεργία στη γλουτένη και αγωνίζεται πραγματικά να αντιμετωπίσει τα διατροφικά του προβλήματα. Πληροφορήθηκε ότι εσείς στο Ευρωπαϊκό Κοινοβούλιο θέλετε να απαγορεύσετε την κυτταρίνη στη διατροφή του, ακόμη και στο χριστουγεννιάτικο τραπέζι του. Το χριστουγεννιάτικο μήνυμα που θέλει να στείλει σε όλους εσάς είναι: "Μα τί κάνετε εσείς στην ΕΕ;" .

<SPEAKER ID=309 LANGUAGE="EN" NAME="Liikanen">
. (EN) Κύριε Πρόεδρε, θα ήθελα να ευχαριστήσω τον εισηγητή, κ. Lannoye, και την Επιτροπή Περιβάλλοντος, Δημόσιας Υγείας και Πολιτικής των Καταναλωτών σχετικά με την έκθεση για μια οδηγία του Ευρωπαϊκού Κοινοβουλίου και του Συμβουλίου όσον αφορά τα πρόσθετα τροφίμων πλην των χρωστικών και των γλυκαντικών.
<P>
Όσον αφορά την τροπολογία για τη χρήση του αλγινικού νατρίου η πρόταση να επεκταθεί η χρήση του στα προσυσκευασμένα, αποφλοιωμένα καρότα έγινε από την Επιτροπή στην αρχική της πρόταση τον Ιούλιο του 1999. Τώρα έχουμε επανεξετάσει ολοκληρωτικά αυτή την αρχική πρόταση και καταλήξαμε στο συμπέρασμα ότι είναι ορθό να μην επιτραπεί η εκ νέου χρήση ενός πρόσθετου όπως το αλγινικό νάτριο σε μη μεταποιημένα τρόφιμα.
<P>
Καθώς τα κριτήρια για την έγκριση ενός νέου πρόσθετου ή τη χρήση ενός πρόσθετου ξεπερνούν μια απλή αξιολόγηση ασφάλειας, η Επιτροπή μπορεί να δεχτεί την τροπολογία του Κοινοβουλίου απορρίπτοντας την περαιτέρω χρήση του αλγινικού νατρίου στα καρότα.

<CHAPTER ID=13>
Επίσημοι έλεγχοι στον τομέα των ζωοτροφών
<SPEAKER ID=310 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-372/2000) του κ. Staes, εξ ονόματος της Αντιπροσωπείας του Ευρωπαϊκού Κοινοβουλίου στην επιτροπή συνδιαλλαγής, σχετικά με το εγκριθέν από την επιτροπή συνδιαλλαγής κοινό σχέδιο οδηγίας του Ευρωπαϊκού Κοινοβουλίου και του Συμβουλίου που αφορά την τροποποίηση της οδηγίας 95/53/EΚ του Συμβουλίου για τον καθορισμό των αρχών οργάνωσης των επίσημων ελέγχων της διατροφής των ζώων.

<SPEAKER ID=311 NAME="Staes">
Κύριε Πρόεδρε, κύριε Επίτροπε, αγαπητοί συνάδελφοι, η συζήτηση της παρούσας έκθεσης για τη διοργάνωση των επισήμων ελέγχων στον τομέα των ζωοτροφών μπορεί να συγκριθεί με το τελικό στάδιο μίας διαδρομής ενός ποδηλατικού αγώνα. Συνάδελφοι, πιστεύω ότι η έγκριση του κοινού σχεδίου θα βοηθήσει να νικήσουμε αύριο αυτό τον αγώνα. Αυτό όμως δεν σημαίνει, αγαπητοί συνάδελφοι, κύριε Επίτροπε, ότι έχουμε κερδίσει το κίτρινο φανελάκι ή ότι έχουμε σίγουρη τη νίκη. Όπως ήδη εξήγησα στη δεύτερη ανάγνωση, η τροποποίηση της οδηγίας είναι το αποτέλεσμα μιας κρίσης. Πριν από μερικά χρόνια αποκαλύφθηκε ότι πούλπα εσπεριδοειδών μολυσμένη με διοξίνη που προερχόταν από τη Βραζιλία είχε περιέλθει στις ζωοτροφές στις Κάτω Χώρες, το Βέλγιο και τη Γερμανία. Τότε φάνηκε ότι η Επιτροπή δεν διέθετε τα κατάλληλα μέσα για να αντιδράσει όπως θα έπρεπε. Αγαπητοί συνάδελφοι, αυτή είναι η κατάσταση που διορθώνουμε σήμερα.
<P>
Κατά τη διάρκεια του τριμερούς διαλόγου, διαπίστωσα ότι οι κυβερνήσεις των κρατών μελών τοποθετούν τα συμφέροντά τους υπεράνω του κοινού συμφέροντος. Οι διαβουλεύσεις με τη γαλλική Προεδρία ήταν ευπρεπείς αλλά σκληρές. Έκανα ό,τι μπορούσα για να φροντίσω ότι η Ευρωπαϊκή Επιτροπή θα είναι σε θέση να δρά ανεξάρτητα σε επείγουσες περιπτώσεις, ιδιαιτέρως όταν διατρέχει κίνδυνο η ανθρώπινη υγεία, δηλαδή ότι θα μπορεί να δρα χωρίς να πρέπει να διαβουλεύεται με τα κράτη μέλη. Τα μέτρα της Επιτροπής είναι άμεσα εκτελεστέα και πρέπει να υποβληθούν εντός δέκα ημερών στη μόνιμη επιτροπή ζωοτροφών. Οι διαπραγματεύσεις είχαν ως αποτέλεσμα τα μέτρα απαλλαγής που θεσπίζονται από την Επιτροπή να ισχύουν εφόσον δεν αντικαθίστανται από μια άλλη νομοθετική απόφαση, και αυτό θεωρώ ότι αποτελεί νίκη του Κοινοβουλίου.
<P>
Ένα δεύτερο πρόβλημα ήταν το γεγονός ότι τα κράτη μέλη δεν ήθελαν να ενδώσουν στην απαίτησή μας να επιτραπούν αιφνιδιαστικοί έλεγχοι. Κατά τη διάρκεια του τριμερούς διαλόγου κατέστη σαφές ότι το Συμβούλιο δεν επρόκειτο να ενδώσει. Το μήνυμα που έλαβα από τη γαλλική Προεδρία ήταν ένα πολύ σαφές "no passaran" . Τα κράτη μέλη θεωρούν τους αιφνιδιαστικούς ελέγχους ως παραβίαση της εθνικής τους κυριαρχίας, φάνηκε όμως ότι ήταν διατεθειμένα να βοηθήσουν όσο μπορούσαν τους εμπειρογνώμονες της Επιτροπής για να εκπληρώσουν τα ελεγκτικά τους καθήκοντα. Επιπλέον, τα αποτελέσματα των ελέγχων θα γνωστοποιούνται στο Ευρωπαϊκό Κοινοβούλιο.
<P>
Συνάδελφοι, είμαι της γνώμης ότι έκανα ό,τι μπορούσα. Πιστεύω ότι το Κοινοβούλιο προσαρμόζει σημαντικά την κοινή θέση του Συμβουλίου και θα συνιστούσα την έγκριση του κοινού σχεδίου κειμένου. Όπως όμως είπα μόλις πριν λίγο, στο σημείο αυτό ολοκληρώνουμε μια διαδρομή ενός ποδηλατικού γύρου. Αύριο έχουμε μια νέα διαδρομή στο πρόγραμμά μας. Αύριο θα αναλάβει τα σκήπτρα η συνάδελφος Marit Paulsen της Ομάδας των Φιλελευθέρων και θα έχει τη δυνατότητα να προσαρμόσει ακόμη περισσότερο την οδηγία που έχει κατατεθεί. Είναι άξια της υποστήριξής μας και εγώ προσωπικά της εύχομαι κάθε επιτυχία και θα ήθελα να πω ότι γνωρίζει πως μπορεί να υπολογίζει σε μένα.

<SPEAKER ID=312 LANGUAGE="DE" NAME="Klaί">
Κύριε Πρόεδρε, κύριε Επίτροπε, κυρίες και κύριοι, οι μύλοι αλέθουν αργά, αλλά αλέθουν. Για μένα αλέθουν όμως πολύ αργά. Εδώ και δύο χρόνια μάς έχει κατατεθεί η πρόταση της Επιτροπής. Σκοπός: η βελτίωση του βαθμού εναρμόνισης και συντονισμού των επίσημων ελέγχων της διατροφής των ζώων στα κράτη μέλη της Ευρωπαϊκής Ένωσης. Η ασφάλεια των τροφίμων είναι το σύνθημα των καιρών, ίσως μάλιστα η φράση της χρονιάς.
<P>
Το πόσο στενή είναι η σχέση της ασφάλειας των τροφίμων με τις ζωοτροφές, το απέδειξαν τα πρόσφατα σκάνδαλα, από τις διοξίνες και το πετρέλαιο στις ζωοτροφές μέχρι την παραγωγή ζωικών αλεύρων και οστεάλευρων, κάτι που, όπως γνωρίζουν οι πάντες, με ειδικές μεθόδους μπορεί να μετατραπεί σε σημαντική πηγή πρωτεϊνών. Αποκαλύφθηκαν μάλιστα πρακτικές, οι οποίες σε τελική ανάλυση χαρακτηρίζονται ως εγκληματικές. Ο καταναλωτής αντιδρά δικαίως ριζοσπαστικά. Στρέφεται σε άλλα είδη διατροφής, τα οποία πιστεύει ότι είναι ασφαλή. Η πολιτική καλείται να αξιοποιήσει κάθε μέσο, ούτως ώστε να μπορέσει να εγγυηθεί την ασφάλεια των τροφίμων. Πώς μπορούν όμως να υπάρξουν εγγυήσεις, εάν προηγουμένως δεν διεξαχθούν έλεγχοι;
<P>
Στην εσωτερική αγορά, όπου δεν υπάρχουν συνοριακοί έλεγχοι, είμαστε της γνώμης ότι είναι καθήκον της Ευρωπαϊκής Ένωσης να ελέγχει. Οι έλεγχοι των ζωοτροφών και των τροφίμων είναι ωστόσο βασική προτεραιότητα των κρατών μελών. Κατόπιν μακρών διαπραγματεύσεων επετεύχθη πλέον αποδεκτός συμβιβασμός στην επιτροπή συνδιαλλαγής: Η διαβεβαίωση, ότι τα μέτρα προστασίας που ελήφθησαν από την Επιτροπή θα παραμείνουν σε ισχύ έως ότου αντικατασταθούν από κάποια άλλη απόφαση και ότι τα κράτη μέλη είναι υποχρεωμένα να διασφαλίσουν στους εμπειρογνώμονες της Επιτροπής αμέριστη στήριξη κατά τη διάρκεια των επιτόπιων ερευνών και ελέγχων.
<P>
Ένα είναι σίγουρο: Μόνο από κοινού και με συνδυασμό όλων των δυνάμεων, τόσο των κρατών μελών όσο και της Επιτροπής, θα μπορέσουμε να επιτύχουμε μεγαλύτερη ασφάλεια σε αυτό το ακανθώδες ζήτημα της διατροφής των ζώων. Η Ομάδα του ΕΛΚ-ΕΔ συμφωνεί με τον επιτευχθέντα συμβιβασμό. Καθιστούμε ωστόσο απολύτως σαφές, ότι θα παρακολουθήσουμε την περαιτέρω εξέλιξη με κριτικό πνεύμα και σε περίπτωση προβλημάτων θα αντιδράσουμε εκ νέου με τον προσήκοντα τρόπο.

<SPEAKER ID=313 LANGUAGE="EN" NAME="Liikanen">
. (EN) Θα ήθελα να ευχαριστήσω το Ευρωπαϊκό Κοινοβούλιο για την υποστήριξή του στη θέση της Ευρωπαϊκής Επιτροπής και την αξιοσημείωτη προσπάθεια που έγινε για να ικανοποιήσει τις ανησυχίες του Συμβουλίου.
<P>
Πράγματι, αυτή η συμφιλίωση ξεπερνά τους τεχνικούς όρους του νομικού κειμένου και τονίζει τη δυνατή θέληση και την αμοιβαία δέσμευση του Ευρωπαϊκού Κοινοβουλίου, του Συμβουλίου και της Επιτροπής για την προστασία της υγείας των συμφερόντων των καταναλωτών. Τώρα τα κράτη μέλη και η Επιτροπή έχουν ένα καλύτερο μέσο στη διάθεσή τους για να διασφαλίσουν ότι η κοινοτική νομοθεσία για τη διατροφή των ζώων εφαρμόζεται με ορθό τρόπο και ότι, σε περίπτωση έκτακτης ανάγκης σε τρίτες χώρες, είναι δυνατή η γρήγορη δράση.

<SPEAKER ID=314 NAME="Πρόεδρος">
Ευχαριστώ πολύ, Επίτροπε Liikanen. Σήμερα είστε τόσο λακωνικός, που δεν προλαβαίνει να πιει κανείς ούτε μια γουλιά καφέ!
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=14>
Αειφόρος ανάπτυξη σε αστικό περιβάλλον
<SPEAKER ID=315 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-350/2000) της κ. Lienemann, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου που αφορά το κοινοτικό πλαίσιο συνεργασίας για την προαγωγή της αειφόρου ανάπτυξης σε αστικό περιβάλλον.

<SPEAKER ID=316 LANGUAGE="EN" NAME="Doyle">
Κύριε Πρόεδρε, επικροτώ τη σειρά των συμβιβαστικών τροπολογιών που κατατέθηκαν από την κ. Lienemann και την κ. Roth-Behrendt εξ ονόματος της Σοσιαλιστικής Ομάδας και από εμένα, εξ ονόματος της Ομάδας ΕΛΚ-ΕΔ, ιδιαίτερα αφού η συμφωνία θα επιτρέψει να τεθεί σε εφαρμογή ο προϋπολογισμός των 14 εκατομμυρίων ευρώ, ο οποίος θα εξασφαλίσει την έναρξη αυτού του τετραετούς προγράμματος το 2001 χωρίς να προχωρήσουμε σε δεύτερη ανάγνωση.
<P>
Με λίγα λόγια, έχουμε την ελπίδα ότι αυτή η δέσμευση για ένα κοινοτικό πλαίσιο θα θέσει, με τη σύμφωνη γνώμη της Επιτροπής και του Συμβουλίου, μια νομική βάση για τα υπάρχοντα σχέδια που εφαρμόζονται από τα δίκτυα τοπικών και περιφερειακών αρχών, τα οποία ενεργά προάγουν την αειφόρο αστική ανάπτυξη. Θα τους παράσχει επίσης οικονομική βοήθεια.
<P>
Πρέπει να είμαστε προσεκτικοί ώστε να μην υιοθετήσουμε μια προσέγγιση από πάνω προς τα κάτω σε μια πρωτοβουλία που πρέπει να είναι από τη βάση προς τα πάνω. Η Επιτροπή δεν πρέπει να επιβάλλει προτεραιότητες άνωθεν, αλλά να ακούει και να διευκολύνει το έργο που γίνεται σε τοπικό επίπεδο, καθώς οι τοπικές αρχές δεν διευκολύνουν απλώς τις πολιτικές της Επιτροπής. Αποτελούν το επίπεδο της κυβέρνησης που βρίσκεται πιο κοντά στον πολίτη. Έχουν τη δημοκρατική, οικονομική και διοικητική ευθύνη για την αστική αειφορία. Καλωσορίζω λοιπόν αυτή τη νομοθεσία.

<SPEAKER ID=317 LANGUAGE="FI" NAME="Myller">
Κύριε Πρόεδρε, έχουν πραγματικά διεξαχθεί τόσες πολλές συζητήσεις επί του θέματος αυτού και μας βρίσκουν τόσο σύμφωνους, ώστε τελικά να μην χρειάζεται ιδιαίτερη παρουσίαση αυτής καθαυτής της έκθεσης. Εν πάση περιπτώσει, η ιδέα της αειφόρου αστικής ανάπτυξης αναζωπυρώνεται διαρκώς τα τελευταία χρόνια. Πρόκειται πάνω απ' όλα για έναν οριζόντιο τρόπο προσέγγισης, για το ότι η αειφόρος ανάπτυξη αποτελεί τον κοινό παρονομαστή τόσο της κοινωνικής, της οικονομικής όσο και της οικολογικής δραστηριότητας στις πόλεις. Γνωρίζουμε ότι η Επιτροπή προετοιμάζει αυτή τη στιγμή ένα πρόγραμμα αειφόρου ανάπτυξης για ολόκληρη την Ευρωπαϊκή Ένωση και ότι το πρόγραμμα αυτό αναμένεται να είναι έτοιμο σε ένα εξάμηνο. Ευελπιστώ ότι ένα εξαιρετικά σημαντικό μέρος αυτής της στρατηγικής αειφόρου ανάπτυξης της Ένωσης θα αποτελέσει η αειφόρος αστική ανάπτυξη. Γνωρίζουμε ότι η πλειοψηφία των Ευρωπαίων κατοικεί στις πόλεις και, μέχρι σήμερα, ειδικά στις πόλεις, τα ζητήματα αυτά έχουν μείνει στο στάδιο των πρώτων βημάτων. Η εισηγήτρια της έκθεσης κ. Lienemann πολύ σωστά αύξησε το κονδύλιο που προτείνει η Επιτροπή για το πρόγραμμα στον προϋπολογισμό. Ούτε και τώρα είναι πολύ μεγάλο αυτό το ποσό, όμως μπορούμε με αυτό να ξεκινήσουμε αποφασιστικά τη διαδικτύωση των πόλεων, έτσι ώστε ειδικά οι πολίτες να έρθουν σε άμεση επαφή με τους τοπικούς παράγοντες μέσα σε δίκτυα που θα περιλαμβάνουν διάφορες χώρες. Κατ' αυτόν τον τρόπο μπορούμε να αναπτύξουμε την ευρωπαϊκή αντίληψη για την ανάπτυξη των πόλεων. Ελπίζω οι πόροι αυτοί να χρησιμοποιηθούν για την ανάπτυξη της ευρωπαϊκής συνεργασίας με τον τρόπο ακριβώς που την αντιλαμβάνονται οι πολίτες.

<SPEAKER ID=318 LANGUAGE="EN" NAME="Hyland">
Κύριε Πρόεδρε, η ευρωπαϊκή εκστρατεία για την αστική αειφόρο ανάπτυξη, η οποία δημιουργήθηκε από μια συμμαχία 540 διαφορετικών τοπικών αρχών, έχει δεσμευτεί για την εφαρμογή πολιτικών και δράσεων σε τοπικό επίπεδο, οι οποίες θα προσαρμοστούν για την προώθηση της αειφορίας. Είναι πραγματικά ζήτημα εφαρμογής καλύτερων πρακτικών, που να μπορούν να βοηθήσουν ουσιαστικά στην αστική ανάπτυξη με θετικό τρόπο. Στην Ιρλανδία, τα αστικά προγράμματα ανανέωσης συμβάλλουν σημαντικά στην αναβάθμιση των μικρών πόλεων και χωριών. Το πρόγραμμα ανανέωσης των μικρών πόλεων και χωριών αποτελούν αναπόσπαστο μέρος της αγροτικής ανάπτυξης.
<P>
Τα διαρθρωτικά ταμεία της Ευρωπαϊκής Ένωσης, κυρίως μέσω του Ευρωπαϊκού Κοινωνικού Ταμείου, καθώς και των εθνικών δημόσιων ταμείων, πρέπει πάντοτε να επικεντρώνονται στην ανάπτυξη των φτωχότερων περιοχών της κοινωνίας μας, καθώς και εκείνων που βρίσκονται σε μειονεκτική θέση. Το ζήτημα της αειφορίας δεν εφαρμόζεται μόνο στις αστικές περιοχές. Υπάρχουν πολλές αγροτικές περιοχές της Ευρωπαϊκής Ένωσης που χρειάζονται ανάπτυξη και αειφορία με θετικό τρόπο. Οι μαύρες κηλίδες της ανεργίας μπορούν να εφαρμοστούν τόσο σε αστικές όσο και σε αγροτικές περιοχές. Ως νομοθετικό όργανο οφείλουμε να μην αναζητάμε πάντα να τονίζουμε τον αστικό/αγροτικό διαχωρισμό. Είναι αναγκαίο να αναπτύξουμε τις περιοχές που είναι στο περιθώριο και εκείνες που βρίσκονται σε μειονεκτική θέση, στηρίζοντας παράλληλα την οικονομική ανάπτυξη και εφαρμόζοντας κοινωνικά προγράμματα. Η διαδικασία προγραμματισμού πρέπει να εφαρμοστεί με δίκαιο και ρηξικέλευθο τρόπο.

<SPEAKER ID=319 LANGUAGE="FR" NAME="Patrie">
. (FR) Κύριε Πρόεδρε, συγχωρήστε με για την καθυστέρηση, αλλά τέτοια ώρα οι συζητήσεις διεξάγονται με πιο γοργούς ρυθμούς από ό,τι στη διάρκεια της ημέρας. Θα σας εκθέσω ορισμένα στοιχεία τα οποία η κ. Lienemann θα προτιμούσε να σας παρουσιάσει αυτοπροσώπως, δυστυχώς όμως ορισμένες άλλες εργασίες δεν της το επέτρεψαν.
<P>
Η πρόταση απόφασης του Ευρωπαϊκού Κοινοβουλίου και του Συμβουλίου, την οποία ενέκρινε η Ευρωπαϊκή Επιτροπή στις 22 Νοεμβρίου 1999 και αφορά ένα κοινοτικό πλαίσιο για την προαγωγή της αειφόρου ανάπτυξης σε αστικό περιβάλλον, αποτελεί συνέχεια του σχεδίου "Αειφόρες Ευρωπαϊκές Πόλεις" , που εγκαινιάστηκε το 1992. Η κατάσταση του περιβάλλοντος στα αστικά κέντρα αποτελεί μείζονα παράγοντα ανησυχίας και έχει συνέπειες σε τοπικό, ευρωπαϊκό και παγκόσμιο επίπεδο.
<P>
Είμαστε υποχρεωμένοι να διαπιστώσουμε ότι τα πλέον ακανθώδη, σε ευρωπαϊκό επίπεδο, περιβαλλοντικά προβλήματα αφορούν κυρίως τις αστικές περιοχές. Πολύ συχνά συνδέονται στενά με τις συνολικές περιβαλλοντικές προκλήσεις και ο αντίκτυπός τους είναι τόσο σημαντικός, που επηρεάζουν άμεσα την ποιότητα ζωής εκατομμυρίων πολιτών. Μια συνεκτική και αειφόρος προσέγγιση των πολιτικών αστικής ανάπτυξης μπορεί, ωστόσο, να βελτιώσει σημαντικά την ποιότητα ζωής στις πόλεις.
<P>
Πράγματι, η έννοια της αειφόρου ανάπτυξης, ειδικά στην περίπτωση των πόλεων, δεν περιορίζεται ίσως απλώς στην περιβαλλοντική πτυχή· εμπεριέχει επίσης ορισμένες κοινωνικές και οικονομικές πλευρές. Οι πόλεις της Ευρώπης αποτελούν σημαντικούς οικονομικούς, πολιτικούς και κοινωνικοπολιτιστικούς πόλους. Μπορούν επίσης να αποτελέσουν μεγάλη απειλή για το φυσικό μας περιβάλλον και η πρόκληση που αντιμετωπίζουμε σήμερα είναι πώς θα διευκολύνουμε μια ισορροπημένη αστική ανάπτυξη, η οποία θα βοηθήσει τις πόλεις να συνεχίσουν να διαδραματίζουν σημαντικό ρόλο στη σημερινή κοινωνία και στην κοινωνία του μέλλοντος.
<P>
Μια σημαντική πρόκληση όσον αφορά τη δημιουργία μιας αστικής πολιτικής, είναι η εξεύρεση μέσων για την επιδίωξη στόχων αειφόρου αστικής ανάπτυξης στο πλαίσιο των διαχειριστικών δομών της πόλης. Για το λόγο αυτό, η κ. Lienemann, η εισηγήτριά μας, πρότεινε μικρή αύξηση των κονδυλίων του προϋπολογισμού στα 14 εκατομμύρια ευρώ, σε συμφωνία με τα λοιπά όργανα, ώστε να προαχθεί η συνεργασία στον εν λόγω τομέα, από το 2001 ως το 2004. Οι πιστώσεις θα διατεθούν κυρίως σε δίκτυα πόλεων, οργανωμένα σε ευρωπαϊκό επίπεδο, για τις δραστηριότητές τους στον τομέα της ανάπτυξης και της διάδοσης των ορθών πρακτικών όσον αφορά την αειφόρο αστική ανάπτυξη.

<SPEAKER ID=320 LANGUAGE="ES" NAME="Garcνa-Orcoyen Tormo">
Κύριε Πρόεδρε, αναμφίβολα οι ευρωπαίοι πολίτες απαιτούν ένα πιο ευνοϊκό περιβάλλον και εμείς, στο Ευρωπαϊκό Κοινοβούλιο, πρέπει να ακούσουμε τις προσδοκίες τους και να διευκολύνουμε την εκπλήρωσή τους.
<P>
Το πολυετές πρόγραμμα 2000-2004 για την αειφόρο ανάπτυξη του αστικού περιβάλλοντος αποτελεί ένα πρόσφορο μέσο για τον σκοπό αυτό, όπως και η εφαρμογή της Ατζέντα 21 είναι ένα εξαιρετικό μέσο συντονισμού και ανάπτυξης δράσεων.
<P>
Ωστόσο, πρέπει να παραδεχτούμε ότι δεν έχει επιτευχθεί γενικευμένη επιτυχία ούτε στην εφαρμογή της Ατζέντα 21 ούτε στα παραγόμενα αποτελέσματα. Η χωροταξία σε πολλά κράτη μέλη εξακολουθεί να μην λαμβάνει υπόψη τις δυνατότητες του φυσικού περιβάλλοντος, την πολιτιστική κληρονομιά και τους ίδιους πόρους που χορηγούν οι δήμοι για να ασκούν τις περιβαλλοντικές υποχρεώσεις τους. Επίσης, η έκθεση για τις βιώσιμες πόλεις καταδεικνύει την ύπαρξη σημαντικών ελλείψεων στη πρακτική και την ανάπτυξη της περιβαλλοντικής νομοθεσίας σε τοπική κλίμακα.
<P>
Το πολυετές πρόγραμμα έχει φιλόδοξους στόχους και πολύ ευρύ πεδίο εφαρμογής, το οποίο μπορεί να επεκταθεί και στις υποψήφιες για ένταξη χώρες. Αναμφίβολα, λείπει ένας προϋπολογισμός συνεκτικός με τους όρους της πρότασης, αλλά θα επανερχόμασταν στα ίδια αν δεν αποκτούσαμε πολύ πιο αποτελεσματικούς μηχανισμούς ελέγχου και αξιολόγησης των αποτελεσμάτων από αυτούς που διαθέτουμε αυτή τη στιγμή.
<P>
Συμπερασματικά: ναι στην ενίσχυση του προϋπολογισμού, ναι στην έκθεση και τις βελτιώσεις που έκανε η κ. Lienemann στην πρόταση της Επιτροπής, αλλά ενισχύοντας ταυτόχρονα και περισσότερο τους μηχανισμούς ελέγχου και εφαρμογής όλων αυτών των προγραμμάτων, τόσο στην Επιτροπή όσο και στα κράτη μέλη.

<SPEAKER ID=321 NAME="Hulthιn">
Κύριε Πρόεδρε, όπως ανέφερε ήδη η συνάδελφος Patrie, το 80% του πληθυσμού της Ευρώπης κατοικεί στα αστικά κέντρα. Οι δυνατότητες των ανθρώπων αυτών να ζήσουν καλά εξαρτώνται απολύτως από το περιβάλλον στο οποίο κατοικούν. Δυστυχώς η έννοια του αστικού κέντρου μας φέρνει αυτομάτως σχεδόν στο μυαλό την εικόνα ενός υποβαθμισμένου περιβάλλοντος γεμάτου καυσαέρια, κυκλοφοριακή συμφόρηση και μολυσμένους υδάτινους πόρους, αν και η κατάσταση δεν είναι αναγκαστικά πάντοτε τόσο δραματική. Η βελτίωση των γνώσεων και οι εξελίξεις στην τεχνολογία παρέχουν δυνατότητες βελτίωσης του περιβάλλοντος στις πόλεις της Ευρώπης. Η σαφής νομοθεσία και οι λεπτομερείς έλεγχοι μπορούν να συμβάλουν περαιτέρω προς αυτή την κατεύθυνση.
<P>
Τα αστικά κέντρα διαθέτουν τα ίδια ένα μεγάλο μέρος από τα αναγκαία μέσα προκειμένου να βελτιώσουν το περιβάλλον στο οποίο ζουν οι πολίτες τους. Συχνά τα προβλήματα που αντιμετωπίζουν οι δήμοι και οι κοινότητες τα γνωρίζουν οι ίδιοι καλύτερα από όλους. Μέσω μίας λογικής πολεοδομίας, ενός καλού συστήματος κυκλοφορίας και της συνεργασίας με άλλους κοινοτικούς φορείς, μπορούν να εξασφαλίσουν ένα καλύτερο περιβάλλον στους πολίτες τους. Εξάλλου οι περιβαλλοντικές αποφάσεις που λαμβάνουμε εδώ στο Κοινοβούλιο θα εφαρμοστούν στην πράξη σε τοπικό επίπεδο. Ένα καλό παράδειγμα είναι το ζήτημα του κλίματος. Η μείωση των μεταφορών και η απομάκρυνση από τα ορυκτά καύσιμα σε τοπικό επίπεδο αποτελούν απαραίτητες προϋποθέσεις προκειμένου να αντιμετωπιστεί η απειλή στο κλίμα την οποία σήμερα αντιμετωπίζουμε.
<P>
Θα πρέπει να διεξαχθεί ένας διάλογος με σαφείς θέσεις και να εξασφαλισθεί μία αγαστή συνεργασία μεταξύ των κοινοτικών ιδρυμάτων και του τοπικού επιπέδου, δηλαδή των δήμων και κοινοτήτων. Πιστεύω ότι η έκθεση Lienemann θα συμβάλει προς την κατεύθυνση αυτή. Συγχρόνως θα πρέπει να εξασφαλισθεί η συμμετοχή των πολιτών σε τοπικό επίπεδο. Κάτι τέτοιο μπορεί να γίνει μέσω της συνεργασίας με πανεπιστήμια, εθελοντικές οργανώσεις, επιχειρήσεις και άλλους φορείς. Στα πλαίσια αυτά θεωρώ ότι στον ορισμό εκείνων που μπορούν να ζητούν πόρους από το πρόγραμμα πλαίσιο θα πρέπει να υπάρχουν περιθώρια και για άλλες ομάδες από αυτές που παραδοσιακά θεωρούμε ως κοινοτικές οργανώσεις. Υπάρχουν πολλά καλά παραδείγματα συμμετοχής των δήμων και κοινοτήτων σε τέτοιες προσπάθειες ισότιμα με άλλους φορείς. Το εύρος των ευθυνών είναι ιδιαίτερα σημαντικό. Πιστεύω ότι θα πρέπει να αποτελέσει ένα κριτήριο. Γι' αυτό υποστηρίζω την τροπολογία 31.

<SPEAKER ID=322 LANGUAGE="EN" NAME="Liikanen">
. (EN) Κύριε Πρόεδρε, επιτρέψτε μου καταρχάς, έστω και αν απουσιάζει, να συγχαρώ την εισηγήτρια, κ. Lienemann για το εξαίρετο έργο της και να εκφράσω τη βαθιά μου ικανοποίηση που θα μπορέσουμε ίσως, χάρη στο εποικοδομητικό έργο τόσο του Κοινοβουλίου όσο και του Συμβουλίου, να καταλήξουμε σε αυτή τη σημαντική πρωτοβουλία ήδη από την πρώτη ανάγνωση.
<P>
Αυτή η πρόταση σχετικά με την αειφόρο αστική ανάπτυξη έχει τη δυνατότητα να ασκήσει άμεσο αντίκτυπο στην καθημερινή ζωή του 80% του ευρωπαϊκού πληθυσμού. Θα δώσει τη δυνατότητα και θα ενθαρρύνει τις αστικές περιοχές σε όλη την Ευρώπη και πέρα από αυτή να προσεγγίσουν η μια την άλλη και να μάθουν από την εμπειρία τους, θα τις βοηθήσει να αντιμετωπίσουν περιβαλλοντικά προβλήματα και προκλήσεις και να δουλέψουν προς την αειφορία. Η Επιτροπή είναι επίσης ευγνώμων για την ουσιαστική βοήθεια που της παρείχε το Ευρωπαϊκό Κοινοβούλιο για την πρόταση αυτή και για τις ουκ ολίγες χρήσιμες τροπολογίες, τις οποίες έχει προτείνει.
<P>
Η Επιτροπή αναγνωρίζει τη σπουδαιότητα της προαγωγής της χρηστής διακυβέρνησης και της διαφάνειας στη διαδικασία λήψης αποφάσεων. Έτσι, είμαστε αποφασιστικά υπέρ της καθιέρωσης του διαλόγου με τους κυριότερους ενεχομένους, προκειμένου να καθοριστούν τα θέματα προτεραιότητας που πρόκειται να υποστηριχτούν. Η καινοτόμος προσέγγισή της θα περιλαμβάνει συνεργασία με τα αστικά δίκτυα, τα κράτη μέλη, τα ευρωπαϊκά θεσμικά όργανα, τις ΜΚΟ και την επιχειρηματική κοινότητα, διασφαλίζοντας ότι τα κεφάλαια που παρέχονται από το πλαίσιο διατίθενται σε εκείνες τις περιοχές αειφόρου ανάπτυξης που τα χρειάζονται περισσότερο. Πιστεύω ότι αυτή η καινοτόμος προσέγγιση θα αποτελέσει παράδειγμα προς μίμηση για τους υπόλοιπους. Ο προϋπολογισμός αυτής της πρότασης αποτέλεσε αντικείμενο συζητήσεων, κατά τις οποίες εκφράσθηκε ένα ευρύ φάσμα απόψεων σχετικά με την καταλληλότητα των 12,4 εκατομμυρίων ευρώ που είχαν αρχικά προταθεί από την Επιτροπή. Αρκετοί είπαν ότι ο προϋπολογισμός είναι πολύ μικρός. Ωστόσο, η Επιτροπή θέλει να τονίσει ότι αυτό το πλαίσιο δεν είναι για την υλοποίηση των σχεδίων στο βασικό επίπεδο. Αλλα κοινοτικά προγράμματα και πρωτοβουλίες βρίσκονται ήδη σε εφαρμογή για το σκοπό αυτό. Το πλαίσιο έχει σχεδιαστεί ως επί το πλείστον για να διευκολύνει την ανταλλαγή πληροφοριών και ιδεών όσον αφορά τις βέλτιστες πρακτικές για την αστική αειφόρο ανάπτυξη, ούτως ώστε οι λύσεις που έχουν βρεθεί για ορισμένα προβλήματα σε μία πόλη να μπορούν να χρησιμοποιηθούν και από τις άλλες πόλεις, σε όλη την Ευρώπη και πέρα από αυτή. Η ποιοτική προσέγγιση του πλαισίου και το πολλαπλασιαστικό της αποτέλεσμα είναι τέτοια, ώστε, παρά τον σχετικά μικρό προϋπολογισμό, αναμένεται να έχει ουσιαστικό αντίκτυπο στην προώθηση της αστικής αειφόρου ανάπτυξης στην Ευρώπη. Οι σαράντα μία τροπολογίες μελετήθηκαν διεξοδικά και η Επιτροπή είναι σε θέση να δεχτεί τριάντα από αυτές, είτε πλήρως είτε κατ' αρχήν.
<P>
Η τροπολογία αριθ. 33 προτείνει ένα αναθεωρημένο προϋπολογισμό για την πρόταση των 14 εκατομμυρίων ευρώ. Πρέπει να ξεκαθαρίσουμε ότι η γενική γραμμή της Επιτροπής σε παρόμοια θέματα είναι ότι δεν μπορεί να γίνει δεκτή αύξηση στον προϋπολογισμό χωρίς τη μεταφορά συμπληρωματικών πόρων από το Συμβούλιο και το Κοινοβούλιο στις σχετικές δημοσιονομικές γραμμές. Στο συγκεκριμένο παράδειγμα, όμως, και στηριζόμενοι στο ότι θα διευκολύνει την έγκριση κατά την πρώτη ανάγνωση, η Επιτροπή συμφώνησε κατ' εξαίρεση να δεχτεί μια αύξηση του χρηματοδοτικού φάσματος της πρότασης σε 14 εκατομμύρια ευρώ χωρίς την παροχή συμπληρωματικών πόρων. Ενώ όμως είμαστε πρόθυμοι να στηρίξουμε ένα ποσό 14 εκατομμυρίων ευρώ, δεν μπορούμε να στηρίξουμε ένα ποσό 20 εκατομμυρίων ευρώ όπως προτάθηκε από την τροπολογία αριθ. 14.
<P>
Το δεύτερο ζήτημα αφορά την επιτροπολογία. Δεδομένης της φύσης της δραστηριότητας, η Επιτροπή μπορεί να δεχτεί τις τροπολογίες αριθ. 10 και 23. Η καθιέρωση μιας συμβουλευτικής επιτροπής θα ήταν η κατάλληλη λύση για την επιτροπολογία. Επομένως, για να ολοκληρώσουμε, η Επιτροπή μπορεί να δεχτεί πλήρως τις τροπολογίες αριθ. 2, 5 έως 8, 10 έως 13, 15, 16, 18 έως 20, 22 έως 24, 28, 30, 32 έως 35 και 37. Η Επιτροπή μπορεί να δεχθεί κατ' αρχήν τις τροπολογίες αριθ. 25, 27, 36, 40 και 41. Η Επιτροπή δεν μπορεί να δεχτεί τις τροπολογίες αριθ. 1, 3, 4, 9, 14, 17, 21, 26, 31, 38 και 39. Η τροπολογία αριθ. 31 θα επέτρεπε στις ΜΚΟ, στα πανεπιστήμια, κλπ. να συμμετάσχουν ως κύριοι εταίροι στα δίκτυα που πρόκειται να υποστηριχτούν. Η πρόθεση είναι ότι οι κύριοι εταίροι σε αυτό το πλαίσιο θα είναι η Επιτροπή και τα δίκτυα των τοπικών αρχών, νομική ευθύνη των οποίων είναι να αναπτύξουν και να εφαρμόσουν πολιτικές για την αστική αειφόρο ανάπτυξη. Συνεπώς δεν μπορούμε να το δεχτούμε αυτό.
<P>
Τέλος, θα ήθελα να ευχαριστήσω το Ευρωπαϊκό Κοινοβούλιο για τη διεξοδική μελέτη της πρότασης και για την πολύτιμη συμβολή όλων των κομμάτων. Αναμφισβήτητα ενίσχυσε και βελτίωσε την ποιότητα της πρότασης και, κατ' επέκταση, βοήθησε στο να διασφαλιστεί ότι, σε όλη την Ευρωπαϊκή Ένωση και πέρα από αυτή, οι αστικές περιοχές θα αποκομίσουν το μέγιστο δυνατό όφελος. Χαίρομαι επίσης που το πνεύμα της διοργανικής συνεργασίας ήταν τέτοιο ώστε η έγκριση αυτής της πρότασης κατά την πρώτη ανάγνωση θα είναι κανονικά βέβαιη.

<SPEAKER ID=323 NAME="Πρόεδρος">
Ευχαριστώ πολύ, Επίτροπε Liikanen.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.

<CHAPTER ID=15>
Αρχή της προφύλαξης
<SPEAKER ID=324 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-352/2000) της κ. Patrie, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την ανακοίνωση της Επιτροπής για την εφαρμογή της αρχής της προφύλαξης.

<SPEAKER ID=325 LANGUAGE="FR" NAME="Patrie">
. (FR) Κύριε Πρόεδρε, κύριε Επίτροπε, αγαπητοί συνάδελφοι, ασχολούμαστε, αργά βεβαίως, με την περίφημη αρχή της προφύλαξης. Την αποκαλώ "περίφημη" , διότι πρόκειται για ένα θέμα πολύ της μόδας και, θα συμφωνήσετε μαζί μου, ότι δεν περνάει ημέρα χωρίς να υπάρχει άρθρο για την αρχή της προφύλαξης στον τύπο, γενικό και αόριστο, καλοπροαίρετο ή κακοπροαίρετο, το οποίο όμως κινείται συνήθως σε λανθασμένη κατεύθυνση.
<P>
Το ενδιαφέρον που δείχνει ο κόσμος για την αρχή της προφύλαξης δεν είναι παράξενο και εκφράζει τις θεμιτές ανησυχίες του, διότι ο κόσμος έχει ευαισθητοποιηθεί σημαντικά λόγω των πρόσφατων σκανδάλων με τα τρόφιμα και των άλλων υποθέσεων, με το μολυσμένο αίμα. Το ενδιαφέρον του κόσμου δείχνει επίσης ότι η εμπιστοσύνη του στην επιστήμη, η οποία γνωρίζουμε ότι δεν είναι, ή ότι δεν είναι πλέον, αλάνθαστη, έχει κλονιστεί. Τέλος, το ενδιαφέρον για την αρχή της προφύλαξης δείχνει επίσης ότι έχει κλονιστεί η εμπιστοσύνη του κόσμου στους υπεύθυνους λήψης δημοσίων αποφάσεων ή σε ορισμένους υπεύθυνους λήψης πολιτικών αποφάσεων, τους οποίους υποπτεύεται ότι χαρίζονται σε ορισμένες ομάδες πίεσης, τους βιομηχάνους κυρίως, ή πιο απλά τους υποπτεύεται για εγκληματική αμέλεια.
<P>
Όλα αυτά καταδεικνύουν τη σημασία που έχει το ζήτημα της αρχής της προφύλαξης σε πολιτικό επίπεδο και, ως προς αυτό, συγχαίρω την Επιτροπή για την πρωτοβουλία της, όπως επίσης και για το ποιοτικό επίπεδο που χαρακτηρίζει γενικά την ανακοίνωσή της για την αρχή της προφύλαξης.
<P>
Θα ήθελα να υπογραμμίσω απόψε εν τάχει δύο σημαντικά ζητήματα της συζήτησης αυτής, ώστε να εξηγήσω σε ποιο αποτέλεσμα επιθυμώ να καταλήξει το Κοινοβούλιό μας. Το πρώτο σημαντικό ζήτημα της έκθεσης την οποία συζητάμε είναι νομικής φύσεως. Πράγματι, μπορεί τα μέσα ενημέρωσης να άρχισαν πρόσφατα να την αναφέρουν, η αρχή της προφύλαξης όμως έχει κάνει εδώ και πολύ καιρό την εμφάνισή της στη διεθνή νομική σκηνή. Σχετικές αναφορές υπάρχουν σε διάφορες διεθνείς συνθήκες και συμφωνίες. Το Δικαστήριο των Ευρωπαϊκών Κοινοτήτων και τα όργανα διευθέτησης των διαφορών του ΠΟΕ μάλιστα, θεωρούν ότι η αρχή της προφύλαξης πρέπει να εφαρμόζεται σε ζητήματα περιβάλλοντος ή σε ζητήματα δημόσιας υγείας, μερικές φορές μάλιστα ενάντια στους Ευρωπαίους, όπως αποδεικνύει η εκκρεμής υπόθεση του τυριού από μη παστεριωμένο γάλα.
<P>
Οι συγκεκριμένες αναφορές στα διεθνή κείμενα, όμως, δεν αρκούν για να καθορίσουν το νομικό χαρακτήρα και τη νομική αξία της, πόσο μάλλον που τα εν λόγω κείμενα δεν εμπεριέχουν κανέναν ορισμό της αρχής της προφύλαξης. Κατά συνέπεια, δημιουργείται μια νομική αοριστία, απαράδεκτη για τους συμπολίτες μας, όπως επίσης και για τους βιομηχάνους, οι οποίοι δεν ξέρουν πλέον τι να περιμένουν.
<P>
Το πρώτο σημαντικό ζήτημα της ανακοίνωσης της Επιτροπής και της έκθεσης του Κοινοβουλίου μας είναι λοιπόν ο προσδιορισμός του νομικού χαρακτήρα και της νομικής αξίας που θα θέλαμε να έχει η αρχή της προφύλαξης, ο καθορισμός των προϋποθέσεων υπό τις οποίες η αρχή της προφύλαξης μπορεί και οφείλει να εφαρμόζεται και τέλος, ο προσδιορισμός των κριτηρίων που θα πρέπει να πληρούν τα μέτρα που θα λαμβάνονται προς εφαρμογή της αρχής της προφύλαξης.
<P>
Το δεύτερο σημαντικό ζήτημα των εργασιών μας σχετικά με την αρχή της προφύλαξης είναι περισσότερο πολιτικής φύσεως. Πρέπει να επικρατήσει στην Ένωση μια ενιαία αντίληψη για την αρχή της προφύλαξης, ώστε η αρχή αυτή να ενυπάρχει σε όλες τις πολιτικές που εφαρμόζει η Ένωση στο πλαίσιο των αρμοδιοτήτων της· αλλά και για να μπορεί επίσης η Ένωση να επικαλείται την ευρωπαϊκή αυτή προσέγγιση έναντι των εταίρων μας, των οποίων η προσέγγιση σε ζητήματα περιβάλλοντος και υγείας είναι συχνά λιγότερο μεγαλόπνοη από τη δική μας. Υπό την έννοια αυτή, είναι σημαντικό το Κοινοβούλιό μας να εκφράσει μια θέση πολύ σαφή, ώστε η Επιτροπή να διαθέτει μια στέρεη εντολή για να υποστηρίξει τις θέσεις της Ένωσης ενώπιον των διεθνών αρχών, και κυρίως ενώπιον του ΠΟΕ.
<P>
Το κείμενο του ψηφίσματος, στο οποίο έχουμε καταλήξει μετά από πολλές συζητήσεις στην Επιτροπή Περιβάλλοντος, Δημόσιας Υγείας και Πολιτικής των Καταναλωτών, συγκλίνει σε μεγάλο βαθμό με το ψήφισμα του Συμβουλίου, που έχει τεθεί ως παράρτημα στα συμπεράσματα της Συνόδου Κορυφής της Νίκαιας, και εκφράζουμε την ικανοποίησή μας για το γεγονός αυτό. Το κείμενο της Επιτροπής Περιβάλλοντος είναι αποτέλεσμα της μόνιμης επιδίωξής μας για συμβιβασμό ή μάλλον για εξισορρόπηση των μαξιμαλιστικών και των μινιμαλιστικών τάσεων που εκφράστηκαν στις συζητήσεις μας και που αμφότερες καταλήγουν σε υπερβολές. Οι μαξιμαλιστές προσπαθούν να βάλουν φραγμό σε κάθε καινοτομία και πρόοδο, ενώ οι μινιμαλιστές συνιστούν την προσφυγή στην αρχή της προφύλαξης μόνο σε περίπτωση που υπάρχει σημαντικός κίνδυνος για την υγεία και το περιβάλλον, από ένα συγκεκριμένο όριο κινδύνου δηλαδή και πάνω το οποίο θα καθορίσουμε, χωρίς όμως να ξέρουμε ακριβώς πώς!
<P>
Αντιμέτωπος με τις δύο αυτές προσεγγίσεις, προσπάθησα να καταλήξω σε μια λογική ισορροπία, για μια νομικά πλαισιωμένη χρησιμοποίηση του πολιτικού αυτού εργαλείου. Η Ευρωπαϊκή Ένωση έχει τη φιλοδοξία να εξασφαλίσει στους πολίτες της υψηλό επίπεδο προστασίας της υγείας τους και του περιβάλλοντος. Για το λόγο αυτό, αγαπητοί συνάδελφοι, σας καλώ να υποστηρίξετε τη μετριοπαθή και λογική αυτή αντίληψη περί της αρχής της προφύλαξης και να απορρίψετε όλες τις τροπολογίες που θα αποκλίνουν και προς τη μία και προς την άλλη κατεύθυνση.

<SPEAKER ID=326 LANGUAGE="DE" NAME="Gebhardt">
Κύριε Πρόεδρε, κύριε Επίτροπε, αγαπητοί συνάδελφοι, η Επιτροπή Νομικών Θεμάτων επεσήμανε σχετικά με την αρχή της προφύλαξης ορισμένα καίρια σημεία, τα οποία περιλαμβάνονται επίσης στην εξαίρετη έκθεση της συναδέλφου Patrie. Στην περίπτωση αυτή, δεν επρόκειτο αποκλειστικά για μια αμιγώς νομική αξιολόγηση. Πολύ περισσότερο λάβαμε μια σαφή πολιτική θέση. Το υπογραμμίζω αυτό, επειδή κατά την εφαρμογή της αρχής της προφύλαξης απαιτείται κάτι περισσότερο από μια τεχνικά άψογη νομοθεσία. Πρόκειται μάλλον για τη διασφάλιση στους πολίτες του υψηλού επιπέδου προστασίας που καθορίζεται στις Συνθήκες στην Ευρωπαϊκή Ένωση. Αυτό επιτυγχάνεται μόνο εάν λαμβάνουμε πράγματι στα σοβαρά την προφύλαξη. Ο σκοπός δεν πρέπει να είναι ο περιορισμός ή η αποκατάσταση της βλάβης, αλλά ο απώτερος στόχος πρέπει να είναι η αποτροπή των βλαβών στην υγεία ή στα υπάρχοντα των ανθρώπων. Αυτό θα το επιτύχουμε με την αυστηρή εφαρμογή της αρχής της προφύλαξης, όπως ακριβώς την παρουσίασε η συνάδελφός μου.
<P>
Τούτο οφείλουμε να το έχουμε πάντοτε υπόψη μας ως νομοθέτες, ενώ θα πρέπει να ενθαρρύνουμε την Επιτροπή να ενεργεί σύμφωνα με τα νομοσχέδια της. Η έκθεση της συναδέλφου Patrie δίνει το σύνθημα ακριβώς προς αυτή την κατεύθυνση. Σε σχέση με τη ΣΕΒ, θα αποφεύγαμε κατά το παρελθόν και θα αποφύγουμε στο μέλλον πολλά προβλήματα, εάν είχαμε λάβει εγκαίρως επαρκή νομοθετικά μέτρα και είχαμε ελέγξει αυστηρά την τήρηση αυτών των νόμων, κάτι το οποίο ως γνωστόν εμπίπτει στην αρμοδιότητα των κρατών μελών. Με την απόρριψη αμερικανικού κρέατος με ορμόνες για την προστασία της υγείας των πολιτών μας, αμφισβητήθηκε η αρμοδιότητά μας για την εφαρμογή της αρχής της προφύλαξης. Συκοφαντηθήκαμε μάλιστα και για προστατευτισμό!
<P>
Σε κάποιο άλλο πλαίσιο, όσοι εκφράζουν ενδοιασμούς δεν κουράζονται να επισημαίνουν την αρχή της αναλογικότητας και την απαγόρευση των διακρίσεων. Παρατηρώντας καλύτερα, διαπιστώνει κανείς ότι πίσω από τους ενδοιασμούς αυτούς δεν κρύβεται η ανησυχία για το κράτος δικαίου, αλλά πολύ περισσότερο η ανησυχία για το χρήμα και το κέρδος. Προσωπικά δεν ανησυχώ ότι θα υπάρξει υπερβολική προστασία από τους νόμους. Ούτε οι πολίτες πρέπει να διακατέχονται από αισθήματα ανησυχίας. Εάν κοίταζαν την ευρωπαϊκή νομοθεσία, θα μπορούσαν να είναι πιο σίγουροι, ότι το Κοινοβούλιο τους στο σύνολό του δίνει μεγαλύτερη σημασία στην υγεία παρά στην επιδίωξη του κέρδους. Για το λόγο αυτό, προτείνω να ακολουθηθεί η γραμμή που χαράχθηκε από την εισηγήτρια.

<SPEAKER ID=327 LANGUAGE="EN" NAME="Doyle">
Κύριε Πρόεδρε, θα ήθελα να ευχαριστήσω την κ. Patrie για την εξαίρετη έκθεσή της σχετικά με την ανακοίνωση της Επιτροπής για το σύνθετο θέμα της αρχής της προφύλαξης.
<P>
Υπάρχει κρίση της εμπιστοσύνης του κοινού στην επιστήμη, η οποία τώρα αναγνωρίζεται ως μη αλάθητη, και υπάρχει επίσης κρίση της εμπιστοσύνης του κοινού στους υπεύθυνους για τη λήψη των πολιτικών αποφάσεων, τους οποίους υποπτεύεται για ενδοτικότητα απέναντι σε ορισμένες ομάδες πίεσης της βιομηχανίας και του εμπορίου ή απλώς για ασυγχώρητη ανευθυνότητα.
<P>
Πρέπει να διασφαλίσουμε ότι αυτή η έκθεση απηχεί τις αξιώσεις του κοινού για ένα υψηλό επίπεδο ασφάλειας στον τομέα της υγείας και του περιβάλλοντος. Κατ' ουσίαν, η χρήση της αρχής της προφύλαξης μπορεί να εκληφθεί ως στρατηγική διαχείρισης του κινδύνου ενάντια στην επιστημονική αβεβαιότητα ή ως μέσο που επιτρέπει τη συμμετοχή των δημόσιων αρχών λήψης αποφάσεων στη διαχείριση της επιστημονικής αβεβαιότητας. Οι επιστήμονες αξιολογούν τον κίνδυνο και οι υπεύθυνοι για τη λήψη των πολιτικών αποφάσεων τον διαχειρίζονται.
<P>
Το να διευκρινίσουμε ποιος κάνει τι είναι αναγκαία προϋπόθεση για την αποκατάσταση της απαραίτητης εμπιστοσύνης του κοινού τόσο στην επιστημονική κοινότητα όσο και στους υπεύθυνους για τη λήψη των δημόσιων αποφάσεων - εμάς τους πολιτικούς. Υπάρχει επίσης ένας θεμιτός ρόλος για τις μειοψηφούσες επιστημονικές απόψεις που αξιολογούνται από την επιστημονική κοινότητα. Σε τελική ανάλυση, ας θυμηθούμε ότι η δημόσια προσοχή στράφηκε στη ΣΕΒ χάρη σε μια μειοψηφούσα έκθεση.
<P>
Υπάρχει εύλογη ανησυχία της κοινής γνώμης, που είναι πλέον άκρως ευαισθητοποιημένη σε παρόμοια ζητήματα κατόπιν των προσφάτων σκανδάλων με τα τρόφιμα και ιδιαίτερα την κρίση που δημιούργησε η ΣΕΒ. Το κοινό δεν επιθυμεί πλέον να "πληρώνει τα έξοδα" παράτολμων τεχνολογικών καινοτομιών, για τις οποίες αποδεικνύεται λίγα ή πολλά χρόνια αργότερα ότι έθεταν σε αδικαιολόγητο κίνδυνο τη δημόσια υγεία ή το περιβάλλον. Δεν δέχεται να υπάρχει καμία απολύτως αμφιβολία, αλλά τα υλικά που χρησιμοποιούνται για τα παιχνίδια των παιδιών του, για παράδειγμα, να είναι απολύτως ακίνδυνα.
<P>
Το 1996 το Ευρωπαϊκό Κοινοβούλιο εκφράσθηκε υπέρ μιας απαγόρευσης της χρήσης κρεαταλεύρων και οστεαλεύρων σε όλη την Ευρωπαϊκή Ένωση σύμφωνα με την αρχή της προφύλαξης· μακάρι να είχε εφαρμοσθεί. Τα υπόλοιπα ανήκουν στην Ιστορία.
<P>
Γενικά, ο τρόπος να αποκατασταθεί η εμπιστοσύνη των καταναλωτών στη βιομηχανία είναι να υιοθετήσουμε σαφείς και ακριβείς κανόνες υπό το πρίσμα της αρχής της προφύλαξης. Σε όλες τις περιπτώσεις πρέπει να ληφθούν μέτρα που να επανεξετάζονται τακτικά υπό το πρίσμα των επιστημονικών εξελίξεων. Σε όλες τις περιπτώσεις θα πρέπει να υπάρχει απόλυτη υποχρέωση διαφάνειας μαζί με τακτική ενημέρωση του κοινού, συμπεριλαμβανομένων των περιπτώσεων όπου ένα σχέδιο ή μία δραστηριότητα έχει λάβει το πράσινο φως.
<P>
Χρειάζεται να εξετάσουμε πιο σαφείς κατευθυντήριες γραμμές για την εφαρμογή αυτής της αρχής. Θα πρέπει να χρησιμοποιείται όπου υπάρχουν βάσιμοι λόγοι ανησυχίας. Η προφύλαξη δεν ισοδυναμεί με την αποτροπή, ούτε και θα πρέπει να επικαλούμαστε την αρχή της προφύλαξης ως τεχνικό εμπορικό φραγμό.

<SPEAKER ID=328 LANGUAGE="NL" NAME="Corbey">
Κύριε Πρόεδρε, η αρχή της προφύλαξης ενσωματώνεται ολοένα και συχνότερα στις διεθνείς νομικές συμβάσεις. Ωστόσο, εξακολουθεί να αποτελεί πηγή σύγχυσης. Εν συντομία σημαίνει ότι σε περίπτωση αμφιβολίας δεν πρέπει να γίνεται κάτι. Τώρα όμως που υπάρχουν αμφιβολίες για τα πάντα το αποτέλεσμα θα ήταν να μην μπορεί πλέον να γίνει τίποτα. Γι' αυτό και καλά κάνει η Επιτροπή που διασαφηνίζει το θέμα. Γι' αυτό και θεωρώ ότι η έκθεση της συναδέλφου Patrie είναι πάρα πολύ καλή. Έκανε μια άριστη δουλειά και θα ήθελα να τη συγχαρώ γι' αυτό.
<P>
Πρέπει να γίνει μια σαφής διάκριση της προφύλαξης από την επιφύλαξη. Η προφύλαξη αφορά καταστάσεις για τις οποίες δεν μπορεί να κρίνει η επιστήμη. Για παράδειγμα, όταν υπάρχουν υποψίες αλλά όχι αποδείξεις ότι μια συγκεκριμένη ουσία είναι βλαβερή.
<P>
Η επιφύλαξη επιβάλλεται σε περιπτώσεις που οι κίνδυνοι είναι γνωστοί. Στις περιπτώσεις αυτές διατηρούνται κάποια περιθώρια ασφαλείας για προληπτικούς λόγους. Η αρχή της προφύλαξης είναι η πολιτική απάντηση στην κοινωνία των κινδύνων. Πρέπει να αποφεύγουμε άγνωστους κινδύνους. Γι' αυτό, η αρχή της προφύλαξης πρέπει να ισχύει για προϊόντα και ουσίες που χρησιμοποιούνται ήδη και κυκλοφορούν στην αγορά, καθώς και για παραγωγικές μεθόδους.
<P>
Είμαι υπέρ της αρχής της προφύλαξης. Υπάρχει όμως ένα σημείο που με ανησυχεί και θα ήθελα να το κατονομάσω. Που και που έχω την εντύπωση ότι η αρχή της προφύλαξης εφαρμόζεται αδιακρίτως. Δεν υπάρχει ούτε και πρόκειται να υπάρξει ποτέ απόλυτη επιστημονική βεβαιότητα για νέες ουσίες και προϊόντα. Ως σημείο αναφοράς εκλαμβάνεται η υφιστάμενη κατάσταση με αποτέλεσμα να τηρείται μια συντηρητική στάση και να προβάλλεται αντίσταση απέναντι σε κάθε νέο πράγμα. Κατ' αυτόν τον τρόπο απομακρυνόμαστε από τις Ηνωμένες Πολιτείες Αμερικής και από ένα μεγάλο μέρος των άλλων χωρών του κόσμου. Το χειρότερο είναι ότι η αρχή της πρόνοιας μπορεί να αποφέρει μια ολόκληρη γενιά δειλών πολιτικών. Μια γενιά που αποφεύγει να αναλάβει ευθύνες και για λόγους προφύλαξης δεν τολμά να πάρει αποφάσεις. Αυτό οδηγεί σε μια "επιστημονικοποίηση" της πολιτικής χωρίς να υπάρχει περίπτωση συναίνεσης, γιατί η επιστήμη δεν μπορεί να το προσφέρει αυτό. Κατά συνέπεια, η αρχή της προφύλαξης είναι μια πολύτιμη και ιδιαίτερα σημαντική αρχή, πρέπει όμως να τη χρησιμοποιούμε με φειδώ.

<SPEAKER ID=329 LANGUAGE="EN" NAME="Lucas">
- (EN) Κύριε Πρόεδρε, νομίζω ότι κανείς δεν αμφιβάλει για την σημασία της αρχής της προφύλαξης και επικροτώ θερμά τόσο την ανακοίνωση της Επιτροπής όσο και την έκθεση της κ. Patrie. Στην Επιτροπή Βιομηχανίας, τονίσαμε τη σημασία της σαφήνειας όσον αφορά τον τρόπο εφαρμογής αυτής της αρχής. Συνεπώς, χαίρομαι που βλέπω ότι η τελική έκθεση αντανακλά την ανάγκη για περαιτέρω επεξεργασία αυτής της ιδέας.
<P>
Ζητήσαμε επίσης μέτρα στον ΠΟΕ, πιθανώς έναν κανονισμό, ο οποίος θα διασφάλιζε τη δυνατότητα, στο πλαίσιο του ΠΟΕ, να επικαλούμαστε άλλες υποχρεώσεις, όπως αυτές που έχουμε βάσει άλλων πολυμερών περιβαλλοντικών συμφωνιών, προκειμένου να διευρυνθεί το πεδίο εφαρμογής της αρχής της προφύλαξης. Σε αυτό το πλαίσιο θα ήταν χρήσιμο να επιβεβαίωνε η Επιτροπή τη θέση της ότι η απόσυρση ενός προϊόντος βάσει των μεθόδων διαδικασίας ή παραγωγής μπορεί πράγματι να είναι θεμιτή εφαρμογή της αρχής. Είναι ένα πολύ θετικό σημάδι το γεγονός ότι το κείμενο του Συμβουλίου λέει ότι θεωρεί πως οι κανόνες του ΠΟΕ βασικά επιτρέπουν να ληφθεί υπόψη η αρχή της προφύλαξης, καθώς επίσης ότι καλούνται όλα τα κράτη μέλη και η Επιτροπή να διαβεβαιώσουν ότι, - παραθέτω κατά λέξη - "η αρχή της προφύλαξης αναγνωρίζεται πλήρως σε όλα τα εμπορικά fora για την επιδίωξη αυτού του στόχου και παράλληλα για τη διασφάλιση του συνυπολογισμού του, ιδιαίτερα στον ΠΟΕ" . Η ιδέα της συμβατότητας ανάμεσα στην αρχή της προφύλαξης και τον ΠΟΕ φαίνεται να κερδίζει έδαφος και αυτό θα είναι ευπρόσδεκτο.
<P>
Υπάρχουν ορισμένα ζητήματα που δεν πρέπει να παραβλεφθούν για να εξασφαλισθεί η καλή λειτουργία της. Πρέπει για παράδειγμα να εξασφαλίσουμε ότι το βάρος της προάσπισης των μέτρων προφύλαξης - ιδιαίτερα για τις αναπτυσσόμενες χώρες - δεν μειώνει την ικανότητα τους να προστατεύσουν την υγεία και το περιβάλλον μέσω προφυλακτικής δράσης. Τέλος, αν θέλουμε να εφαρμοστεί αποτελεσματικά και αξιόπιστα η αρχή της προφύλαξης, είναι ζωτικό να συμμετάσχουν στις επιλογές πολιτικής που αφορούν την εφαρμογή της όλοι οι σημαντικοί ενδιαφερόμενοι παράγοντες, συμπεριλαμβανομένων των εκπροσώπων της κοινωνίας των πολιτών.

<SPEAKER ID=330 NAME="Schφrling">
Κύριε Πρόεδρε, θα ήθελα καταρχήν να συγχαρώ την εισηγήτρια για την πολύ καλή έκθεσή της. Καλωσορίζω επίσης και την πρόταση της Επιτροπής, πρόταση η οποία βοηθά ιδιαίτερα την ΕΕ και τα κράτη μέλη να καταλάβουν και να εφαρμόσουν την αρχή της προφύλαξης. Φυσικά η πρόταση αποτελεί ένα ανεκτίμητο εργαλείο σε διεθνές επίπεδο για τη λήψη αποφάσεων εφόσον υπάρχουν αμφιβολίες σχετικά με τους κινδύνους, τα προϊόντα ή τις μεθόδους επεξεργασίας τους.
<P>
Συμφωνώ επίσης απολύτως και με τη θέση της Επιτροπής σχετικά με τον ορισμό της αρχής της προφύλαξης ως ένα γενικό κανόνα χωρίς περιορισμένο πεδίο εφαρμογής. Αποτέλεσε για μένα, όπως σίγουρα και για πολλούς συναδέλφους, ευχάριστη έκπληξη το ψήφισμα του Συμβουλίου στη Νίκαια, στο οποίο αναφέρεται ότι η αρχή της προφύλαξης οφείλει να εφαρμόζεται το ταχύτερο δυνατόν εφόσον εντοπίζονται βλαβερές συνέπειες στην υγεία και στο περιβάλλον και εφόσον δεν μπορούν να εξαχθούν ασφαλή συμπεράσματα για το επίπεδο κινδύνου βάσει προκαταρκτικής επιστημονικής εξέτασης η οποία να λαμβάνει υπόψη τις διαθέσιμες πληροφορίες. Πρόκειται για μία ιδιαίτερα μακρόπνοη και φυσικά πολύ καλή προσέγγιση.
<P>
Θα ήθελα να απευθύνω επίσης έκκληση προς τους συναδέλφους πριν από την αυριανή ψηφοφορία να μην απισχνάσουν το κείμενο της επιτροπής και της εισηγήτριας υιοθετώντας τις τροπολογίες της Ομάδας για την Ευρώπη της Δημοκρατίας και της Διαφοράς και του ΕΛΚ. Αντ' αυτών θα πρέπει να προσπαθήσουμε να ενισχύσουμε το κείμενο περαιτέρω προκειμένου να καταστήσουμε σαφές ότι είμαστε τουλάχιστον το ίδιο προοδευτικοί όσο και το Συμβούλιο. Η τροπολογία 9 είναι ιδιαίτερα σημαντική. Εκεί προτείνεται η αντιστροφή του βάρους απόδειξης όσον αφορά τα προϊόντα τα οποία δεν διαθέτουν εκ των προτέρων έγκριση, δηλαδή ότι ο παραγωγός οφείλει να αποδεικνύει ότι τα προϊόντα του είναι ασφαλή και να μην μεταφέρει τους κινδύνους και το κόστος στους καταναλωτές.
<P>
Φυσικά είναι επίσης σημαντικό να αυξηθεί το νομικό βάρος προκειμένου να καταστεί η αρχή της προφύλαξης μία αρχή του διεθνούς δικαίου. Αυτό αναφέρεται στην τροπολογία 5 των Πρασίνων.

<SPEAKER ID=331 LANGUAGE="ES" NAME="Gonzαlez Αlvarez">
Κύριε Πρόεδρε, όπως θυμάται πολύ καλά η εισηγήτρια, η αρχή της σύνεσης ή της προφύλαξης - αν και η εισηγήτρια διακρίνει το ένα όρο από τον άλλο - έχει αναφερθεί σε διάφορες διεθνείς διασκέψεις, από το Ρίο το 1992 μέχρι τη διάσκεψη για την προστασία της Βόρειας Θάλασσας και, πιο πρόσφατα, το Πρωτόκολλο για την Βιοασφάλεια του Μόντρεαλ.
<P>
Όπως είπαν και άλλοι ομιλητές, είναι αναγκαίο η αρχή αυτή να χρησιμοποιείται σωστά και να παρέχει στα ενδιαφερόμενα μέρη εγγυήσεις νομικής ασφάλειας, όμως θα ήθελα να επισημάνω τρεις ιδέες που υπάρχουν στην έκθεση της κ. Patrie και σε ορισμένες τροπολογίες και τις οποίες θεωρώ, ίσως, το πιο σημαντικό στοιχείο της έκθεσης.
<P>
Πρώτον, ότι δεν υπάρχει ένα ελάχιστο όριο κινδύνου κάτω από το οποίο δεν χρειάζεται να εφαρμόζεται η αρχή της προφύλαξης, η οποία πρέπει, κατά συνέπεια, να εφαρμόζεται ακόμα και στις περιπτώσεις όπου ο κίνδυνος είναι μικρός. Δεύτερον, ότι είναι πολύ σημαντικές και απαραίτητες η διαφάνεια και η ενημέρωση των καταναλωτών καθ' όλη τη διαδικασία αξιολόγησης και διαχείρισης του κινδύνου. Και τέλος, ότι η δημόσια υγεία και το περιβάλλον πρέπει να υπερισχύουν όλων των άλλων μελημάτων και ιδιαίτερα των οικονομικών.
<P>
Αν όλα αυτά είχαν πραγματοποιηθεί, κύριε Πρόεδρε, πιστεύω ότι δεν θα λυπόμασταν τώρα για την νόσο των τρελών αγελάδων και για μερικές άλλες διατροφικές μολύνσεις, των οποίων τις μελλοντικές επιπτώσεις ακόμη αγνοούμε.
<P>
Στις μέρες μας, υπάρχει μεγάλη ευαισθησία έναντι της χρήσης των μεταλλαγμένων προϊόντων στα τρόφιμα. Αλλο σύγχρονο παράδειγμα είναι η μεγάλη ευαισθησία έναντι των πληροφοριών, με ή χωρίς επιστημονική βάση, σχετικά με την ενδεχόμενη επίδραση των κινητών τηλεφώνων, των ηλεκτρομαγνητικών κυμάτων και επίσης των συσκευών μετάδοσης ηλεκτρομαγνητικής ακτινοβολίας.
<P>
Πιστεύω, κύριε Πρόεδρε, ότι πρόκειται για μια αρχή πολύ σημαντική, αν χρησιμοποιείται όπως πρέπει και πάντα όταν είναι αναγκαίο.

<SPEAKER ID=332 LANGUAGE="EN" NAME="Hyland">
Κύριε Πρόεδρε, συγχαίρω την εισηγήτρια για το έργο της. Πιστεύω ότι το Ευρωπαϊκό Κοινοβούλιο συζητά την κατάλληλη ώρα την ανάγκη της διασφάλισης του συνυπολογισμού της αρχής της προφύλαξης σε όλους τους κανονισμούς και τις οδηγίες της Ευρωπαϊκής Ένωσης. Τα γεγονότα που αφορούν τις νέες εκτροπές της ΣΕΒ στην Ευρώπη έχουν, για μια ακόμη φορά, φέρει το ζήτημα της ασφάλειας των τροφίμων στην κορυφή της ευρωπαϊκής πολιτικής ατζέντας. Με κάθε ευκαιρία, πρέπει να γίνεται επίκληση στην αρχή της προφύλαξης όταν πρόκειται για τη θέσπιση νέων ευρωπαϊκών νομοθετικών διατάξεων για την προστασία και τη βελτίωση της αλυσίδας τροφίμων στην Ευρώπη. Τα 370 εκατομμύρια καταναλωτών στην Ευρωπαϊκή Ένωση απαιτούν δράση στον τομέα της ασφάλειας των τροφίμων. Καλωσορίζω τις πρόσφατες δηλώσεις του αρμόδιου για την υγεία και την προστασία των καταναλωτών Επιτρόπου, κ. Byrne, όταν δήλωσε κατηγορηματικά ότι η αρχή της προφύλαξης αποτελεί για εκείνον σημείο αναφοράς που τον καθοδηγεί, όταν πρόκειται για τη θέσπιση ευρωπαϊκών οδηγιών και κανονισμών στον τομέα της προαγωγής της ασφάλειας των τροφίμων.

<SPEAKER ID=333 LANGUAGE="NL" NAME="Blokland">
Κύριε Πρόεδρε, στη σύγχρονη κοινωνία με όλα τα καταναλωτικά προϊόντα που προσφέρει, όπως πολλές συσκευές, χρειαζόμαστε υλικά και ουσίες με πάρα πολύ συγκεκριμένες ιδιότητες. Όλοι ή αν θέλετε σχεδόν όλοι οι άνθρωποι αποδέχονται και χρησιμοποιούν τα προϊόντα αυτά. Ωστόσο, οι ουσίες και τα υλικά που περιλαμβάνουν τα προϊόντα αυτά, καθώς και πολλά είδη τροφίμων, μπορούν να επιφέρουν ορισμένους κινδύνους. Όπως όλοι γνωρίζουν, η ζωή είναι γεμάτη κινδύνους και αβεβαιότητες. Η τέχνη της ζωής έγκειται στη σωστή αντιμετώπιση αυτών των κινδύνων και αβεβαιοτήτων.
<P>
Η πρόταση της Επιτροπής προσφέρει μία καλή βάση για την καθιέρωση σαφέστερων κατευθυντήριων γραμμών για την εφαρμογή της αρχής της προφύλαξης. Η άποψη της κ. Patrie, ότι η Ευρωπαϊκή Ένωση οφείλει να διασαφηνίσει την προσέγγιση που εφαρμόζει για την αρχή της προφύλαξης είναι μια άποψη που υποστηρίζω απόλυτα. Δυστυχώς όμως πρέπει να πω ότι η υπερβολικά μακροσκελής πρόταση ψηφίσματος της Επιτροπής Περιβάλλοντος δεν ανταποκρίνεται στην προσέγγιση αυτή. Οι εκτενείς και ασαφείς διατυπώσεις έχουν ως αποτέλεσμα να μην είναι πλέον σαφές τι θέλουμε. Αυτό σε αντίθεση με το ψήφισμα του Ευρωπαϊκού Συμβουλίου της Νίκαιας.
<P>
Στις τροπολογίες που κατέθεσα προσπαθώ να διασαφηνίσω τα σημεία αυτά και να επιτύχω τη διαγραφή ορισμένων άσκοπων παραγράφων.
<P>
Επειδή η επιστήμη σε πολλές περιπτώσεις δεν είναι σε θέση να αποδείξει μια άμεση σχέση μεταξύ προϊόντων και των ενδεχόμενων κινδύνων που συνεπάγονται, ζητάμε να διασαφηνιστεί το θέμα αυτό. Βασική προϋπόθεση για την εφαρμογή της αρχής της προφύλαξης είναι η επιστημονική θεμελίωση της ανησυχίας σχετικά με τις βλαβερές επιπτώσεις ορισμένων προϊόντων. Αυτό που έχει σημασία για τη θέσπιση μέτρων είναι ο περιορισμός αλλά και η αποδοχή ενός ορισμένου κινδύνου. Παράλληλα, πρέπει να λαμβάνουμε υπόψη το επίπεδο προστασίας που έχουμε επιλέξει, το οποίο προκύπτει σε γενικές γραμμές από τη νομοθεσία που έχουμε θεσπίσει.
<P>
Τέλος, είμαι της γνώμης ότι η αντιστροφή του βάρους της απόδειξης είναι άσκοπη. Για τη σωστή εφαρμογή της αρχής της προφύλαξης οφείλουμε, επιπλέον, να γνωρίζουμε ποιες είναι οι βλαβερές επιπτώσεις των πιθανών εναλλακτικών, σε περίπτωση που θεσπιστούν απαγορευτικά μέτρα.

<SPEAKER ID=334 LANGUAGE="PT" NAME="Moreira da Silva">
Κύριε Πρόεδρε, η αρχή της προφύλαξης κατέστη ένας από τους μεγαλύτερους συμμάχους των πολιτών για την προστασία της δημόσιας υγείας και του περιβάλλοντος. Ωστόσο, υπάρχει ακόμη πολύς δρόμος να διανύσουμε για την τελειοποίηση της αρχής αυτής. Αφενός, συνεχίζει να είναι τυπικά ευρωπαϊκή. Από την άλλη πλευρά του Ατλαντικού, το μέσο αυτό χαρακτηρίζεται σκοταδιστικό έως και μεσαιωνικό. Αφετέρου, η ίδια η Ευρωπαϊκή Ένωση τη χρησιμοποιεί κατά τρόπο ελάχιστα σαφή, έως και παράλογο. Αλλοτε τη χρησιμοποιεί υπερβολικά, καθιστώντας την κοινότοπη, άλλοτε τη χρησιμοποιεί ελάχιστα, προκαλώντας την αγανάκτησή μας. Για το λόγο αυτό θεωρώ τόσο σημαντική την πρόταση της Επιτροπής, η οποία εμπλουτίστηκε από την έκθεση της κ. Patrie. Καθορίζοντας με σαφήνεια πότε και με ποιο τρόπο πρέπει να εφαρμόζεται η αρχή της προφύλαξης, καθίσταται δυνατή η διασαφήνιση της χρήσης της σε ευρωπαϊκό επίπεδο, της προσδίδεται αξιοπιστία και δίδεται εντολή στους ευρωπαίους διαπραγματευτές στον επόμενο γύρο του Παγκόσμιου Οργανισμού Εμπορίου, να εγγράψουν την αρχή της προφύλαξης ως βασική και οικουμενική αρχή.
<P>
Αλλά ας μου επιτραπεί να καταγγείλω αυτό που θεωρώ ως κατάφωρο παράδειγμα της έλλειψης συνεκτικότητας όσον αφορά τη χρήση της αρχής της προφύλαξης στην Ευρωπαϊκή Ένωση: αναφέρομαι στα κινητά τηλέφωνα. Είναι ακατανόητο η Ευρωπαϊκή Ένωση να παραμένει αδιάφορη στις δεκάδες ανεξάρτητες επιστημονικές μελέτες που επισημαίνουν τον ενδεχόμενο κίνδυνο των κινητών τηλεφώνων για την ανθρώπινη υγεία. Μπορούμε μάλιστα να διερωτηθούμε εάν αυτή η έλλειψη κινητοποίησης δεν απορρέει από το γεγονός ότι η πλειοψηφία των κατασκευαστών κινητών τηλεφώνων είναι ευρωπαϊκές επιχειρήσεις.
<P>
Χθες ακόμη, στη Λισαβόνα, από πρώτο χέρι, ένας Αμερικάνος, ο καθηγητής George Carlo, στον οποίο η Αμερικανική Υπηρεσία Τροφίμων και Φαρμάκων ανέθεσε τα τελευταία επτά χρόνια μία μελέτη σχετικά με τις επιπτώσεις των ακτινοβολιών στην ανθρώπινη υγεία, απεκάλυψε ότι υπάρχει κίνδυνος η χρήση των κινητών τηλεφώνων να αυξήσει την πιθανότητα εμφάνισης καρκίνου του εγκεφάλου, ασθένειας Αλτζχάιμερ και δερματικών κακώσεων. Υπό αυτές τις συνθήκες, καλώ την Επιτροπή να εφαρμόσει την αρχή της προφύλαξης όσον αφορά τα κινητά τηλέφωνα, προειδοποιώντας κυρίως για τους κινδύνους της χρήσης τους από τα παιδιά.

<SPEAKER ID=335 NAME="Hulthιn">
Κύριε Πρόεδρε, θα ήθελα να ευχαριστήσω τη συνάδελφο Patrie η οποία εκπόνησε μία εξαιρετική έκθεση για την αρχή της προφύλαξης. Δεν είναι εύκολο να οριστεί η αρχή αυτή. Προσωπικά πιστεύω ότι είναι αδύνατον να δημιουργηθεί μία γενική αρχή της προφύλαξης η οποία να ισχύει για όλες τις καταστάσεις. Κάθε κατάσταση απαιτεί διαφορετική αρχή προφύλαξης. Είναι ίσως δύσκολο να δεχτούμε κάτι τέτοιο, όμως τα τρόφιμα δεν είναι το ίδιο πράγμα με τις χημικές ουσίες. Γι' αυτό δεν θα πρέπει να αντιμετωπίζονται με τον ίδιο τρόπο.
<P>
Καθήκον μας είναι να δημιουργήσουμε τα αναγκαία πλαίσια προκειμένου να προστατευθεί τόσο το περιβάλλον όσο και η υγεία ανθρώπων και ζώων. Η αρχή της προφύλαξης δεν εφαρμόζεται με τον ίδιο τρόπο στα διάφορα κράτη μέλη. Είναι ανάγκη τη στιγμή αυτή να δημιουργήσουμε μία κοινή αρχή της προφύλαξης σε επίπεδο ΕΕ. Η αρχή αυτή θα πρέπει να είναι σαφής. Θα πρέπει να είμαστε σε θέση να απαιτούμε την εφαρμογή της σε διεθνές επίπεδο και θα πρέπει να έχει επίσης συγκεκριμένο νομικό βάρος.
<P>
Διάφοροι από τους προλαλήσαντες αναφέρθηκαν σήμερα στο σκάνδαλο της σπογγώδους εγκεφαλοπάθειας ως ένα από τα σκάνδαλα τα οποία ξέσπασαν κατά τα τελευταία χρόνια. Το σκάνδαλο αυτό μας δείχνει κάτι εξαιρετικά σημαντικό, τη σημασία του να τολμούμε να λαμβάνουμε αποφάσεις ακόμη και όταν δεν διαθέτουμε ακόμα όλες τις αναγκαίες αποδείξεις. Υπάρχουν όμως πολλά περισσότερα παραδείγματα πέρα από τη σπογγώδη εγκεφαλοπάθεια. Παραδείγματα που δεν είναι ίσως το ίδιο θεαματικά, αλλά χρειάζεται επίσης να λάβουμε τις αναγκαίες αποφάσεις γι' αυτά. Έχουμε για παράδειγμα τις φθαλικές ενώσεις στα παιχνίδια. Ορισμένοι είχαν την περίεργη ιδέα να κρύβουν παιχνίδια σε γλυκίσματα, παγωτά και άλλα φαγώσιμα. Στη μία περίπτωση λέμε ότι δεν υπάρχουν επαρκείς αποδείξεις, ενώ στην άλλη ότι δεν συνέβησαν αρκετά σοβαρά ατυχήματα προκειμένου να τολμήσουμε να αναλάβουμε δράση.
<P>
Είναι λυπηρό το γεγονός ότι δεν αποφασίζουν τι θα διατίθεται στην αγορά οι επιστήμονες αλλά η εσωτερική αγορά. Πρόκειται για μία απαράδεκτη κατάσταση. Πραγματικά δεν είναι δυνατόν να συνεχισθεί κάτι τέτοιο.
<P>
Συμφωνώ απολύτως με την έκθεση της συναδέλφου Patrie, αλλά θα ήθελα να υπογραμμίσω, όπως ανέφερε πριν και η συνάδελφος Schφrling στην παρέμβασή της, ότι χρειαζόμαστε αυστηρότερες ρυθμίσεις για το βάρος απόδειξης, κυρίως όσον αφορά προϊόντα τα οποία δεν διαθέτουν εκ των προτέρων έγκριση. Οι παραγωγοί και οι κατασκευαστές τους οφείλουν να είναι σε θέση να παρουσιάζουν αποδείξεις για την ασφάλεια των προϊόντων τους. Δεν θα πρέπει να καταντούν οι καταναλωτές πειραματόζωα, τα οποία μάλιστα πληρώνουν, για τα νέα προϊόντα που διατίθενται στην αγορά.

<SPEAKER ID=336 LANGUAGE="DA" NAME="Sandbζk">
Κύριε Πρόεδρε, το περιβάλλον και η υγεία του ανθρώπου μοιάζει με μια περίπλοκη μηχανή με χιλιάδες λειτουργίες την οποία επιτηρούμε και ελέγχουμε ώστε να μπορούμε να επέμβουμε για να μην πάει τίποτα στραβά. Στη μηχανή αυτή χρησιμοποιούμε πάρα πολλές προειδοποιητικές λυχνίες που μας εφιστούν την προσοχή και λένε ότι εάν ανάψει ένα κόκκινο φως τότε κάτι στραβό συμβαίνει, και πρέπει αμέσως να παρέμβουμε ώστε να μη διαλυθεί η μηχανή. Δεν πρέπει να περιμένουμε μέχρι να ανάψουν και άλλες προειδοποιητικές λυχνίες. Αυτή είναι η αρχή της προφύλαξης στην πράξη. Όμως να που αυτό δεν συμβαίνει όσον αφορά την υγεία του ανθρώπου. Εδώ περιμένουμε να παρέμβουμε μέχρι να ανάψουν όλες οι προειδοποιητικές λυχνίες και αυτό είναι εξάλλου το πρόβλημα με την ανακοίνωση της Επιτροπής της Ευρωπαϊκής Ένωσης. Η αρχή της προφύλαξης αφορά κατά τη γνώμη μου πολύ απλά το δικαίωμα και κυρίως την υποχρέωση να παρεμβαίνουμε με επαρκή και απαραίτητα μέσα βάσει μιας υποψίας ή μιας υποτιθέμενης υποψίας ότι μια ουσία ή μια διαδικασία μπορεί να προκαλέσει ανεπανόρθωτες βλάβες στο περιβάλλον ή στην υγεία.
<P>
Εσείς που δεν μπορείτε να ζήσετε χωρίς την περί ης ο λόγος ουσία ή διαδικασία πρέπει να αποδείξετε ότι δεν προκαλεί μόνιμες βλάβες. Η Επιτροπή προτείνει μεταξύ άλλων ότι πρέπει να ερευνηθούν τα οφέλη και οι δαπάνες που αφορούν τη δράση ή την έλλειψη δράσης σε έναν τομέα. Αυτό όμως είναι ακριβώς αυτό που κάναμε με το σκάνδαλο της ΣΕΒ και για αυτό η καταστροφή έπληξε την Αγγλία και τώρα τη Γαλλία, η οποία είχε γνώση όλων των ενδείξεων της ΣΕΒ και όμως δεν ήθελε να χρησιμοποιήσει την αρχή της προφύλαξης. Μια ανάλυση των οφελών και των μειονεκτημάτων είναι παράλογη ιδέα όταν συλλογιζόμαστε τι σημαίνει πραγματικά η αρχή της προφύλαξης, ήτοι να μπορούμε να αντιδρούμε σε σχέση με ένα προϊόν ήδη προτού μάθουμε πλήρως τα οφέλη και τα μειονεκτήματα. Το ίδιο ισχύει για την απαίτηση της Επιτροπής για μια αναγκαία ενδελεχή ανάλυση του κινδύνου. Αν ήδη γνωρίζαμε όλους τους κινδύνους, τις δαπάνες κοκ, τότε φυσικά δεν θα είχαμε ανάγκη καθόλου την αρχή της προφύλαξης. Θεωρώ επίσης ότι δίνεται υπερβολικά μεγάλη σημασία στην εκτίμηση των υποθέσεων από ειδικούς, τοξικολόγους και οικονομολόγους. Η διαχείριση των κινδύνων και η εφαρμογή της αρχής της προφύλαξης δεν είναι τελικά ευθύνη των ειδικών αλλά κοινή πολιτική ευθύνη και υπόθεση, και η Επιτροπή με την ανακοίνωσή της δεν προσφέρει στους πολιτικούς επαρκή κίνητρα ώστε να σταθούν στο ύψος των ευθυνών τους.

<SPEAKER ID=337 LANGUAGE="FR" NAME="Berniι">
Κύριε Πρόεδρε, η αρχή της προφύλαξης, η οποία παρουσιάζεται με πολλές και διάφορες μορφές, αναλόγως των περιστάσεων και των εκάστοτε συμφερόντων, μπορεί να είναι κάτι πολύ κακό ή κάτι πολύ καλό. Ομολογώ εξάλλου ότι δεν κατανοώ πλήρως τι δουλειά έχει η ευημερία των ζώων στη συγκεκριμένη έκθεση. Η εφαρμογή της εν λόγω αρχής δεν θα πρέπει σε καμία περίπτωση να λειτουργεί ως τροχοπέδη για την καινοτομία και την οικονομική δραστηριότητα, να προκαλεί ανασφάλεια και αποτελμάτωση στη βιομηχανία, να γίνεται ένα μέσο στρέβλωσης του ανταγωνισμού. Η αρχή αυτή δεν πρέπει να εφαρμόζεται παρά μόνον εάν υπάρχει πραγματικός κίνδυνος. Η προσφυγή στην αρχή θα πρέπει να εμπίπτει αποκλειστικά στην αρμοδιότητα των πολιτικών. Θα πρέπει λοιπόν να ορίσουμε με ακρίβεια την αρχή της προφύλαξης, για να αποφύγουμε τις συνήθεις ερμηνευτικές αποκλίσεις του Δικαστηρίου, να τη χειριστούμε με δεξιοτεχνία και σύνεση, να καθορίσουμε σαφώς τους παράγοντες που θα επιβάλλουν την εφαρμογή της, ώστε η εν λόγω αρχή να ενταχθεί στις διαπραγματεύσεις που θα διεξαχθούν στο πλαίσιο του ΠΟΕ.
<P>
Δεδομένων των κριτηρίων που έχουν θεσπιστεί, αναλογικότητα, μη διακριτική μεταχείριση, συνέπεια, εξέταση των πλεονεκτημάτων και των επιβαρύνσεων και εξέταση των επιστημονικών εξελίξεων, η αρχή της προφύλαξης θα πρέπει να εφαρμόζεται κατά τρόπο ώστε τα μέτρα που λαμβάνονται να είναι ανάλογα της σοβαρότητας του κινδύνου, κάτι που δεν έκανε η Ευρωπαϊκή Ένωση στην περίπτωση των τρελών αγελάδων. Επίσης, εν ονόματι της διαφάνειας, ας επαγρυπνούμε για να διασφαλίζουμε τα δικαιώματα έκφρασης και υπεράσπισης των παραγωγών, βιοτεχνών ή βιομηχάνων, καταγράφοντας στις εκθέσεις αξιολόγησης τη γνώμη και τις παρατηρήσεις τους επί ίσοις όροις με εκείνες των επιστημόνων, των οποίων τα συμπεράσματα ενδεχομένως να είναι εντελώς διαφορετικά.
<P>
Τέλος, δεν πρέπει να θυσιάζουμε την αυθεντικότητα των τοπικών προϊόντων στη λογική της πάση θυσία ασφάλειας· είναι βέβαιο ότι τα εγκεκριμένα προϊόντα προσφέρουν μεγαλύτερη διατροφική ασφάλεια, η πολυμορφία όμως εμπεριέχει και απρόβλεπτους παράγοντες σε επίπεδο ποιότητας, συνεπώς και κάποια διακινδύνευση. Αν επικαλούμαστε τη συγκεκριμένη αρχή απερίσκεπτα, κινδυνεύουμε να καταλήξουμε σε προϊόντα αποστειρωμένα, άοσμα, άγευστα και ομοιόμορφα.

<SPEAKER ID=338 LANGUAGE="EN" NAME="Liikanen">
. (EN) Κύριε Πρόεδρε, θα ήθελα να εκφράσω την εκτίμησή μου για την πρωτοβουλία του Κοινοβουλίου όσον αφορά το θέμα της αρχής της προφύλαξης, και για το εξαίρετο έργο της εισηγήτριας, κ. Patrie.
<P>
Η ανακοίνωση της Επιτροπής για την αρχή της προφύλαξης εκδόθηκε φέτος το Φεβρουάριο και προτείνει κατευθυντήριες γραμμές σχετικά με το πότε και το πώς να χρησιμοποιούμε την αρχή της προφύλαξης. Αυτή η αρχή και η προσέγγιση αναφέρονται συχνά σε εθνικό, ευρωπαϊκό και παγκόσμιο επίπεδο, όταν η συζήτηση αφορά ζητήματα που σχετίζονται με την ανθρώπινη υγεία και το περιβάλλον. Η αρχή της προφύλαξης αποτέλεσε αντικείμενο συζήτησης και στη Σύνοδο Κορυφής της Νίκαιας, όπου δόθηκε ιδιαίτερη προσοχή σε ένα ψήφισμα που εγκρίθηκε από το Συμβούλιο Γενικών Υποθέσεων. Το ψήφισμα αυτό καλεί την Επιτροπή να χρησιμοποιεί τις κατευθυντήριες γραμμές που έχουν εγκριθεί και να ενσωματώνει την αρχή της προφύλαξης όπου είναι αναγκαίο κατά την κατάρτιση των νομοθετικών της προτάσεων και όλων των δράσεών της. Επίσης, το ψήφισμα τονίζει την ανάγκη να εργασθούμε ενεργά για μία δέσμευση από πλευράς των διεθνών εταίρων να επιτευχθεί μια συμφωνία σε σχέση με την εφαρμογή αυτής της αρχής. Τώρα εξετάζουμε ποια θα πρέπει να είναι η συνέχεια αυτού του ψηφίσματος.
<P>
Η ανακοίνωση της Επιτροπής δεν είναι η τελευταία λέξη όσον αφορά αυτό το ζήτημα. Επικροτώ, συνεπώς, την πρόταση ψηφίσματος του Κοινοβουλίου για αυτό το σημαντικό ζήτημα και θα ήθελα να σχολιάσω ορισμένα από τα σημεία που θίγει. Η Επιτροπή επιβεβαιώνει την πρόθεσή της να χρησιμοποιήσει ενεργά την αρχή της προφύλαξης όπου ενδείκνυται. Θεωρούμε ότι είναι μια γενική αρχή, η οποία θα πρέπει να λαμβάνεται υπόψη στον τομέα της περιβαλλοντικής προστασίας, της ανθρώπινης υγείας και της υγείας των ζώων και των φυτών. Όσον αφορά τις συνέπειές της σε διεθνές επίπεδο, και ιδιαίτερα στο πλαίσιο του ΠΟΕ, η Επιτροπή θεωρεί ότι η αρχή της προφύλαξης καθίσταται ένας αυτοδύναμος κανόνας του διεθνούς εθιμικού δικαίου με όλα τα δικαιώματα που τον συνοδεύουν. Αυτό επιτρέπει στην Κοινότητα να ορίσει το επίπεδο της προστασίας ιδίως του περιβάλλοντος και της υγείας του ανθρώπου, των ζώων και των φυτών που θεωρεί κατάλληλο. Αυξάνει επίσης την ικανότητα των αναπτυσσομένων χωρών να εξασφαλίζουν την προστασία του περιβάλλοντος και της υγείας του ανθρώπου, των ζώων και των φυτών.
<P>
Το Κοινοβούλιο πρέπει να έχει σημειώσει ότι η Επιτροπή συμφωνεί με τα περισσότερα από τα ζητήματα που αναφέρθηκαν στην πρόταση ψηφίσματος που υποβάλατε. Ωστόσο, θα ήθελα να διευκρινίσω ορισμένα σημεία. Όσον αφορά την πιθανή απόσυρση ενός προϊόντος βάσει των μεθόδων διαδικασίας ή παραγωγής, δεν είναι δυνατό να γίνει οποιαδήποτε γενική δήλωση για τη νομιμότητα μιας τέτοιας δράσης πριν από μια σφαιρική αξιολόγηση του κινδύνου. Η διάκριση που έγινε στο ψήφισμα μεταξύ της αρχής της προφύλαξης και της σύνεσης θα έπρεπε να ήταν πιο ακριβής. Η συνετή προσέγγιση αποτελεί μέρος της πολιτικής για την αξιολόγηση του κινδύνου και είναι αναπόσπαστο μέρος της επιστημονικής άποψης που εκφράζεται από τους αξιολογητές του κινδύνου. Από την άλλη πλευρά, η αρχή της προφύλαξης αποτελεί μέρος της διαχείρισης του κινδύνου. Μία συνέπεια αυτού του γεγονότος είναι ότι, όσον αφορά την εφαρμογή της αρχής της προφύλαξης οι πρώτες υποψίες ή τα εμπειρικά διδάγματα δεν μπορούν να χρησιμοποιηθούν από μόνα τους. Πριν από τη λήψη μέτρων πρέπει να προσδιοριστεί ο κίνδυνος και να γίνει αξιολόγηση του κινδύνου από εμπειρογνώμονες.
<P>
Είναι σημαντικό να τονίσουμε ότι εναπόκειται στους πολιτικούς φορείς λήψεως αποφάσεων να ορίσουν το επίπεδο της προστασίας. Δεν είναι δυνατόν να δοθεί ένα γενικό ελάχιστο όριο. Η Επιτροπή θεωρεί ότι η πρόταση ψηφίσματος για το ζήτημα αυτό είναι ισορροπημένη και δεν υποστηρίζει την τροπολογία αριθ. 3.
<P>
Τέλος, το βάρος της απόδειξης μπορεί ενδεχομένως να ανατραπεί σε μία εκτίμηση κατά περίπτωση. Δεν ενδείκνυται να υπάρχει ένας γενικός κανόνας.
<P>
Ολοκληρώνοντας, θα ήθελα να ευχαριστήσω το Κοινοβούλιο για την υποστήριξή του στην αντιμετώπιση αυτού του ζητήματος. Η πρόταση ψηφίσματος θα βοηθήσει στη γενικότερη κατανόηση της αρχής της προφύλαξης, τόσο σε κοινοτικό επίπεδο όσο και σε διεθνές.

<SPEAKER ID=339 NAME="Πρόεδρος">
Ευχαριστώ πολύ, Επίτροπε Liikanen.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 10.00.
<P>
(Η συνεδρίαση λήγει στις 23.35.)

<CHAPTER ID=17>
Βραβείο Ζαχάρωφ 2000
<SPEAKER ID=340 NAME="Πρόεδρος">
Κύριε Fernando Savater, θα ήθελα να σας πω ότι σας υποδεχόμαστε σήμερα με μεγάλη συγκίνηση, για να απονείμουμε στην ένωση "Basta Ya " το βραβείο Ζαχάρωφ 2000 για την πνευματική ελευθερία.
<P>
Στο πρόσωπό σας, το Ευρωπαϊκό Κοινοβούλιο αποτίει φόρο τιμής στα θύματα της τρομοκρατίας και ανταμείβει μια κίνηση πολιτών η οποία αποφάσισε αυθορμήτως να φωνάξει "Basta Ya" , φτάνει πια, σε εκείνους που αρνούνται το δικαίωμα στη ζωή, το πολυτιμότερο αγαθό για όλους τους ανθρώπους, όπως επίσης αρνούνται και το δικαίωμα στην ελευθερία, το δικαίωμα να ζει κανείς καθημερινά με ειρήνη και ασφάλεια. Το Ευρωπαϊκό Κοινοβούλιο ανταμείβει επίσης το σωματικό και ηθικό θάρρος των πολιτών που τολμούν, με κίνδυνο της ζωής τους, να διακηρύττουν την άρνησή τους να υποκύψουν στον εκφοβισμό. Διαμέσου της "Basta Ya" , το Ευρωπαϊκό Κοινοβούλιο επιθυμεί να παράσχει την καθολική και αδιαπραγμάτευτη υποστήριξή του σε όλες ανεξαρτήτως τις ενώσεις, στους φιλειρηνικούς συλλόγους όλων των ιδεολογικών αποχρώσεων και όλους όσους κινητοποιούνται κατά της τυφλής βίας, με την οποία έρχεται αντιμέτωπη η Χώρα των Βάσκων στην Ισπανία. Η υποστήριξη της Συνέλευσής μας δεν είναι κάτι καινούργιο, όπως ξέρετε. Πολύ πρόσφατα, το Ευρωπαϊκό Κοινοβούλιο ψήφισε δήλωση για την τρομοκρατία στην Ισπανία. Τη δήλωση αυτή υπέγραψαν αυτοπροσώπως 413 συνάδελφοί μας κάθε εθνικότητας, κάθε πολιτικής απόχρωσης. Καταδικάζει σθεναρά τα εγκλήματα της ETA στην Ισπανία και καλεί τα θεσμικά όργανα της Ευρωπαϊκής Ένωσης να θεσπίσουν αποτελεσματικά μέτρα για την καταπολέμηση της τρομοκρατίας.
<P>
Απονέμοντας για πρώτη φορά το βραβείο Ζαχάρωφ σε υπερασπιστές των ανθρωπίνων δικαιωμάτων που αγωνίζονται στους κόλπους της Ένωσης, το Ευρωπαϊκό Κοινοβούλιο διακηρύττει επισήμως ότι θα πρέπει να αγωνιζόμαστε ενάντια σε κάθε παραβίαση των δικαιωμάτων αυτών, χωρίς κανένα συμβιβασμό. Ο Αντρέι Ζαχάρωφ συμβολίζει, για τους δημοκράτες όλου του κόσμου, τον άνθρωπο που ύψωσε το ανάστημά του ενάντια στη δικτατορία και αντιστάθηκε στον ηθικό εκβιασμό ενός καταπιεστικού συστήματος, και όλα τα βραβεία Ζαχάρωφ που απονεμήθηκαν από το 1988 ενσάρκωναν αυτή την πάλη για την ελευθερία. Η καταπίεση στην οποία αντιστέκεστε είναι ίσως η χειρότερη. Έχει υπογραφή, αλλά δεν έχει πρόσωπο. Επιβάλλεται σε ολόκληρη την κοινωνία, επιδιώκοντας να καταστρέψει ένα πολιτικό σύστημα, το οποίο έχουν επιλέξει δημοκρατικά οι πολίτες.
<P>
Ιδού άλλος ένας λόγος για τον οποίο το Κοινοβούλιο συμμερίζεται τον αγώνα σας. Όπως είχα την ευκαιρία να πω στις 27 Σεπτεμβρίου, στη Μαδρίτη, στη συγκινητική τελετή απονομής μεταλλίων στις οικογένειες των θυμάτων της ETA, στην Ένωσή μας η τρομοκρατία δεν έχει θέση. Η βία, όποια και αν είναι η μορφή της, δεν είναι απλώς καταδικαστέα, μοιραία στρέφεται ενάντια στους αυτουργούς τους, αφού αποκλείει από το δημοκρατικό κόσμο όλους όσους καταφεύγουν σ' αυτήν.
<P>
Η Ευρωπαϊκή Κοινότητα είναι πάνω από όλα μια κοινότητα αξιών, βασισμένων στο σεβασμό του κράτους δικαίου. Ο ευρωπαϊκός Χάρτης των Θεμελιωδών Δικαιωμάτων που ανακηρύξαμε στη Νίκαια, στις 7 Δεκεμβρίου, το αποδεικνύει. Το άρθρο 2 θεσπίζει το δικαίωμα στη ζωή. Και κάθε φορά που η τρομοκρατία σκοτώνει έναν άνθρωπο στην Ισπανία, ολόκληρη η Ευρωπαϊκή Ένωση βιώνει το γεγονός ως παραβίαση μιας εκ των θεμελιωδών αρχών της.
<P>
Η δημοκρατία στην οποία πιστεύουμε, είναι ο λόγος που διαλέγεται και πείθει, με σεβασμό προς τον άλλον, που υποτάσσεται στην πλειοψηφία του λαού, εφόσον αυτός έχει ψηφίσει ελεύθερα. Δεν είναι η δημοκρατία του ανώνυμου δολοφόνου, που περιμένει το θύμα του στον σκοτεινό διάδρομο της πολυκατοικίας· της βίας που τρομοκρατεί, για να αναγκάσει, με το φόβο και τον εκβιασμό, έναν ολόκληρο λαό να σιωπήσει ή αναγκαστικά να συναινέσει.
<P>
Δεν θα μπορούσα να κλείσω το λόγο μου, χωρίς να αποδώσω φόρο τιμής στη μνήμη των εκατοντάδων ανθρώπων που σκοτώθηκαν από τις σφαίρες των δολοφόνων. Γυναίκες, άνδρες κάθε ηλικίας, κάθε κοινωνικής προέλευσης, κάθε πολιτικής τοποθέτησης, που τους άρπαξαν βίαια από τους οικείους τους. Θα ήθελα να απευθύνω την έμπρακτη απόδειξη της αλληλεγγύης μας στους οικείους των ανθρώπων αυτών και στους 2 000 τραυματίες που η ίδια μάστιγα έχει προκαλέσει. Και θα ήθελα επίσης να τους πω ότι η αξιοπρέπεια που επιδεικνύουν στη δοκιμασία που περνούν και η έλλειψη εκδικητικότητας που τους χαρακτηρίζει αξίζουν τον πιο βαθύ θαυμασμό μας.
<P>
Σας ευχαριστώ και σας καλώ τώρα, κύριε Πρόεδρε, να λάβετε το λόγο.
<P>
(Ζωηρά και παρατεταμένα χειροκροτήματα)

<SPEAKER ID=341 NAME="Fernando Savater">
Κυρία Πρόεδρε, κυρίες και κύριοι βουλευτές, κατ' αρχάς η πρωτοβουλία των πολιτών "Basta ya" ( "Φτάνει πια" ) επιθυμεί να εκφράσει την ευγνωμοσύνη της προς το Ευρωπαϊκό Κοινοβούλιο για την τιμητική αναγνώριση με την οποία μας υποδέχεστε. Είναι μια σημαντική διάκριση ιδιαίτερα εφόσον δεν είμαστε μια ΜΚΟ με κύρος ούτε ένα παλαιό θεσμικό κίνημα, αλλά απλά μια ομάδα πολιτών με διαφορετικές προελεύσεις, χωρίς γραφειοκρατικές ιεραρχίες και σχεδόν χωρίς οργανωτικό μηχανισμό, που ξεκινήσαμε να πορευόμαστε μαζί εδώ και λιγότερο από ένα χρόνο. Ανάμεσά μας υπάρχουν καθηγητές και εργάτες, δημόσιοι λειτουργοί και απλοί ιδιώτες, θρησκευτικοί και λαϊκοί, συνδικαλιστές, επιχειρηματίες, ειρηνόφιλοι στρατιωτικοί, καλλιτέχνες, εργαζόμενοι στα μέσα επικοινωνίας, άνθρωποι που το όνομά τους είναι πασίγνωστο και πολλοί άλλοι που δεν είναι καθόλου διάσημοι. Ομολογώ ότι αποτελούμε ένα κάπως άναρχο σύνολο. Δεν έχουμε καμιά φιλοδοξία να διεκδικήσουμε ένα πρωταγωνιστικό ρόλο στην Ιστορία, ούτε απεριόριστη διάρκεια με κάθε κόστος. Μακάρι η πρωτοβουλία μας να πάψει να είναι απαραίτητη αύριο κιόλας και καθένας από εμάς να μπορέσει να ξαναγυρίσει στην καθημερινή του γαλήνη.
<P>
Γνωρίζουμε ότι, ατομικά, δεν είμαστε σημαντικοί, όμως πιστεύουμε ότι είναι σημαντικό αυτό που μας ενώνει και μας κινητοποιεί: η απόρριψη της εγκληματικής τρομοκρατίας της ΕΤΑ και η σαφής υποστήριξη του ισπανικού κράτους δικαίου, το οποίο απειλείται σήμερα από ένα απολυταρχικό σχέδιο διάδοσης της βίας. Βγήκαμε στους δρόμους και υψώσαμε τις φωνές μας, διότι είμαστε πεπεισμένοι ότι, όταν η δημοκρατία κινδυνεύει, οι πολίτες δεν πρέπει να καταφεύγουν στην ανωνυμία τους και να περιμένουν παθητικά να επιλυθούν τα πάντα στις υψηλές σφαίρες της πολιτικής εξουσίας. Δεν επιθυμούμε να αντικαταστήσουμε τους νόμιμους θεσμούς, αλλά να τους παροτρύνουμε να προστατεύσουν τα δικαιώματα και τις ελευθερίες μας χωρίς παραχωρήσεις στην τρομοκρατία.
<P>
Κινητοποιηθήκαμε, κυρίες και κύριοι βουλευτές, από αλληλεγγύη προς τα θύματα του δολοφονικού ιδεολογικού φανατισμού και επίσης, από αυτοάμυνα, εναντίον του. Δυστυχώς βιώνουμε μια ασυνήθιστη κατάσταση στην δημοκρατική Ευρώπη. Η Χώρα των Βάσκων δεν είναι μία εξωτική επικράτεια, καταπιεσμένη από τις αδικίες και τις ανισότητες, όπως τόσα και τόσα μέρη του αποκαλούμενου τρίτου κόσμου, αλλά μια από τις πιο ανεπτυγμένες περιοχές με την πιο ισορροπημένη ποιότητα ζωής στην Ευρωπαϊκή Ένωση. Στο πλαίσιο του ισπανικού κράτους, η βασκική κοινότητα απολαμβάνει ευρύτατη αυτονομία, με δική της κυβέρνηση και κοινοβούλιο, πλήρη δημοσιονομικό έλεγχο, δίγλωσση εκπαίδευση, δύο τηλεοπτικά κανάλια - το ένα στη βασκική γλώσσα κλπ.
<P>
Δίχως αμφιβολία οι Βάσκοι υπέστησαν σημαντικές παραβιάσεις της πολιτικής και πολιτισμικής τους ελευθερίας κατά τη διάρκεια της δικτατορίας του Φράνκο, όπως και οι υπόλοιποι ισπανοί πολίτες. Όμως, από την εγκαθίδρυση της δημοκρατίας και μετά, έγινε μια εξαιρετική προσπάθεια συμφιλίωσης σε ολόκληρη τη χώρα, αρχής γενομένης από μια γενική αμνηστία για τα εγκλήματα πολιτικής φύσεως που διαπράχθηκαν κατά τη διάρκεια της φρανκικής περιόδου, η οποία επέτρεψε, εδώ και πάνω από 20 χρόνια, σε όλα τα μέλη της ΕΤΑ που το επιθυμούσαν να επανενταχθούν στην νομιμότητα, ακόμη και αν υπήρξαν υπεύθυνοι για αιματηρά γεγονότα.
<P>
Ωστόσο, η δραστηριότητα της ΕΤΑ δεν έχει σταματήσει έκτοτε. Και σήμερα μετράμε ήδη περισσότερους από 700 νεκρούς, θύματα της δημοκρατικής περιόδου. Σήμερα, στη Χώρα των Βάσκων, δεν υπάρχει ούτε ασφάλεια ούτε ελευθερία έκφρασης ή πολιτικής οργάνωσης για ένα μεγάλο μέρος των πολιτών. Οι εκλεγμένοι δημόσιοι αξιωματούχοι που δεν είναι εθνικιστές δολοφονούνται, όπως άλλωστε και επιχειρηματίες, δημοσιογράφοι, μέλη των δυνάμεων της δημόσιας τάξης ή απλοί ιδιώτες που έχουν εκφραστεί με οποιοδήποτε τρόπο εναντίον του σχεδίου επιβολής των οπαδών της ανεξαρτησίας.
<P>
Και δεν πρόκειται μόνο για δολοφονίες. Έχουν καεί πολυάριθμα κτίρια, κατοικίες και οχήματα. Καθημερινά εκβιάζονται οι έμποροι και οι επαγγελματίες, παρενοχλούνται και απειλούνται με χίλιους μύριους τρόπους όσοι θεωρούνται "ισπανόφιλοι" , δηλαδή όσοι τολμούν να εκφραστούν δημοσίως υπέρ του συνταγματικά καθιερωμένου κράτους δικαίου. Πολλοί αναγκάζονται να φύγουν προκειμένου να αποφύγουν μεγαλύτερα δεινά ή επειδή δεν αντέχουν την πίεση του περιβάλλοντος τρομοκρατίας. Πολλοί άλλοι πρέπει να συμβιβαστούν με το γεγονός ότι θα ζουν με αστυνομική συνοδεία και δεν μπορούν να περπατήσουν ελεύθερα με τα παιδιά τους στο δρόμο ούτε να εμφανίζονται σε δημόσιους χώρους χωρίς κάθε λογής προφυλάξεις.
<P>
Στη Χώρα των Βάσκων, σε μια εντελώς δημοκρατική Ευρώπη, έχουμε σήμερα δεκάδες Σαλμάν Ρουσντί. Βασιλεύει ο φόβος, ένας φόβος απτός στην καθημερινή ζωή που μας κάνει να μιλάμε χαμηλόφωνα και να κρύβουμε τα φρονήματά μας, όπως στις χειρότερες στιγμές της φρανκικής δικτατορίας.
<P>
(Χειροκροτήματα) Εμείς, τα μέλη της πρωτοβουλίας "Basta ya" , γνωρίζουμε ότι η ΕΤΑ είναι, αναμφίβολα, ο κύριος υπαίτιος αυτών των δεινών. Όμως είμαστε επίσης πεπεισμένοι ότι η ΕΤΑ δεν είναι ένα απομονωμένο φαινόμενο και ότι η διαιώνισή του οφείλεται σε ένα πολιτικό κλίμα, για το οποίο εν μέρει είναι υπεύθυνες οι εθνικιστικές αρχές που κυβερνούν τη χώρα εδώ και πάνω από 20 χρόνια. Οι οπαδοί της ΕΤΑ δεν είναι εξωγήινοι που ήρθαν από άλλο πλανήτη για να κάνουν κακό, αλλά νέοι που έχουν εκπαιδευτεί στον εθνικό φανατισμό, στο μίσος για την πλειοψηφία των συμπολιτών τους και για ό,τι θεωρείται ισπανικό· νέοι στους οποίους ενσταλάχθηκε μια διαστρεβλωμένη ιστορία και μια παρανοϊκή ανθρωπολογία που τους κάνει να θεωρούν τους εαυτούς τους θύματα και τους μετατρέπει σε δήμιους.
<P>
Βεβαίως, δεχόμαστε τη δυνατότητα των βάσκων εθνικιστών να προτείνουν, με ειρηνικούς τρόπους, τη δημιουργία ενός νέου ανεξάρτητου κράτους που δεν υπήρξε ποτέ στο παρελθόν, αλλά απορρίπτουμε την παρουσίαση αυτού του πολιτικού σχεδίου ενός συγκεκριμένου κόμματος σαν αναφαίρετο δικαίωμα ενός ολόκληρου λαού και τη μετατροπή του έτσι, εμμέσως, σε δικαιολογία των βιαιοτήτων.
<P>
Δεν μας φαίνεται συνετή ούτε η μόνιμη αναζήτηση στο ιστορικό - ή ακόμη και στο προϊστορικό - παρελθόν επιχειρημάτων που να δικαιολογούν τη διάσπαση των σύγχρονων δημοκρατικών κοινοτήτων ή που επιδιώκουν να αποδείξουν την ασυμβατότητα λαών που, στην πράξη, συμβιώνουν ήδη εδώ και αιώνες. Δυστυχώς όπως δείχνει η πείρα άλλων περιοχών της Ευρώπης, ο δρόμος αυτός οδηγεί πάντα τελικά στην αιτιολόγηση της ένοπλης σύγκρουσης. Είναι κάτι για το οποίο μας είχε προειδοποιήσει εδώ και αιώνες ένας από τους πρώτες διανοητές την ενωμένης Ευρώπης, ο Έρασμος από το Ρότερνταμ, λέγοντας σε ένα από τα αποφθέγματά του: "Αν οποιοσδήποτε τίτλος μπορεί να θεωρηθεί ικανή αιτία πολέμου, τότε από κανένα - ανάμεσα σε τόσες μεταστροφές της ανθρώπινης ιστορίας, σε τόσες αλλαγές - δεν θα μπορέσει ποτέ να λείψει ένας τέτοιος τίτλος. Ποιος λαός άραγε δεν εκτοπίστηκε κάποια φορά ή δεν εκτόπισε κάποιον άλλο από το έδαφός του; Πόσες φορές δεν υπήρξαν μεταναστεύσεις από ένα μέρος σε ένα άλλο; Πόσες φορές δεν μετατοπίσθηκαν αυτοκρατορίες ανάλογα με τις συγκυρίες των συνθηκών; Ας διεκδικήσουν λοιπόν οι κάτοικοι της Πάδουας σήμερα το τρωικό έδαφος, εφόσον ο Αντήνορας υπήρξε κάποτε Τρώας! Ας διεκδικήσουν λοιπόν οι Ρωμαίοι την Αφρική και την Ισπανία, αφού άλλοτε ήταν ρωμαϊκές επαρχίες! Καλούμε κληρονομική εξουσία κάτι που είναι η εκλεγμένη διοίκηση. Δεν υπάρχουν ίσα δικαιώματα πάνω στους ανθρώπους - που είναι από τη φύση τους ελεύθεροι - και πάνω στους νικημένους" . Αυτή είναι η ρήση του Έρασμου.
<P>
Κυρίες και κύριοι βουλευτές, ως δημοκράτες, υποστηρίζουμε βέβαια τον διάλογο μεταξύ των διαφόρων δημοκρατικών κομμάτων, διότι ένας τέτοιος μόνιμος διάλογος συνιστά την ίδια τη δημοκρατία. Όμως, ακριβώς εξαιτίας της αφοσίωσής μας στον δημοκρατικό διάλογο, απορρίπτουμε την ιδέα να προκύψει ως εξαναγκαστικό αποτέλεσμα της βίαιης τρομοκρατίας, να ορίζεται η πολιτική ατζέντα των πολιτών από εκείνους που στρεβλώνουν τη χρήση της ειρηνικής συμβίωσης και να πρέπει να αλλάζουν οι νόμοι που προήλθαν από την κοινοβουλευτική συναίνεση προς όφελος των δολοφόνων σαν κίνητρο για να πάψουν να σκοτώνουν.
<P>
Θέλουμε να ζήσουμε ειρηνικά, αλλά θέλουμε να ζήσουμε και ελεύθερα. Αρνούμαστε να αντικατασταθεί το κράτος των πολιτών από ένα κράτος εθνικοτήτων. Γι' αυτό βγήκαμε στους δρόμους. Για να υπερασπίσουμε τις συνταγματικές αρχές και να φωνάξουμε στους τρομοκράτες: Φτάνει πια! Και γι' αυτό ευχαριστούμε τα μέλη του Ευρωπαϊκού Κοινοβουλίου για την τιμή αυτού του βραβείου Ζαχάρωφ και τα προσκαλούμε να επισκεφτούν τη Χώρα των Βάσκων. Όχι τα επίσημα γραφεία, αλλά τους δρόμους, τα καφέ, τα καταστήματα, τις επιχειρήσεις, τις τάξεις των σχολείων, για να γνωρίσουν από πρώτο χέρι και χωρίς προπαγανδιστικές αναμίξεις, πώς ζούμε με απειλές, εκβιασμούς, χωρίς δικαίωμα της ελεύθερης έκφρασης των ιδεών μας· για να διαπιστώσετε μόνοι σας την αλήθεια των καταγγελιών μας και κατόπιν να μην τις ξεχάσετε και να μας βοηθήσετε στον αγώνα μας ενάντια στην πληγή αυτή, την οποία όλη η δημοκρατική Ευρώπη πρέπει να την αισθανθεί ως δική της.
<P>
(Ζωηρά και παρατεταμένα χειροκροτήματα)

