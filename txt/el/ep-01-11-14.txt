<CHAPTER ID=1>
Έγκριση των συνοπτικών πρακτικών της προηγούμενης συνεδρίασης
<SPEAKER ID=1 NAME="Πρόεδρος">
Τα πρακτικά της χθεσινής συνεδρίασης έχουν διανεμηθεί. Υπάρχουν σχόλια;

<SPEAKER ID=2 LANGUAGE="ES" NAME="Fernαndez Martνn">
Κύριε Πρόεδρε, θα ήθελα να κάνω δύο παρατηρήσεις σχετικά με τα συνοπτικά πρακτικά.
<P>
Η πρώτη είναι η λιγότερο σημαντική: στο πρώτο σημείο, που αφορά την απόφαση κατεπείγοντος, το πρώτο σημείο που ψηφίστηκε σχετικά με τη Συμφωνία με το Μαρόκο, ήμουν παρών και το υπερψήφισα, αλλά αυτό δεν περιλαμβάνεται στα συνοπτικά πρακτικά. Ήμουν παρών και παρενέβην αμέσως μετά.
<P>
Στη συνέχεια θα αναφερθώ στο δεύτερο σημείο. Σχετικά με το Παγκόσμιο Ταμείο για την καταπολέμηση του AIDS, της φυματίωσης και της ελονοσίας, ορίστηκε χθες το πρωί μια προθεσμία για τις τροπολογίες έως τις 10.00, ούτως ώστε να συζητηθεί πιθανώς αργά σήμερα το βράδυ. Οι πολιτικές ομάδες εργαστήκαμε χθες για να καταθέσουμε τροπολογίες και σήμερα διαπιστώνω από τα συνοπτικά πρακτικά ότι περιλαμβάνεται στη συνεδρίαση της Τετάρτης 28 Νοεμβρίου και ότι η προθεσμία για την κατάθεση τροπολογιών λήγει την Πέμπτη 22 Νοεμβρίου.
<P>
Θα ήθελα να δηλώσω, εξ ονόματος της Επιτροπής Ανάπτυξης, ότι δεν μπορούμε να εργαστούμε με το κείμενο που απέστειλε η Επιτροπή, πάνω στο οποίο εργαζόμαστε εχθές. Υπάρχει μόνο μία έκδοση σε μία γλώσσα, αλλά και σε αυτή τη γλώσσα, ακόμα, υπάρχουν διαδοχικές μορφές που δεν συμπίπτουν, που διαφέρουν μεταξύ τους.
<P>
Η τελευταία παρατήρηση, απλώς για να δώσω μια πληροφορία, και με αυτό τελειώνω, κύριε Πρόεδρε, αφορά το ότι η Επιτροπή προτείνει μια και μοναδική συνεισφορά 120 εκατομμυρίων, αλλά δεν λέει αν πρόκειται για ευρώ, για δολάρια, για προφυλακτικά ή για DDT. Πιστεύω πως η Επιτροπή θα πρέπει να παρουσιάσει ένα ορθό κείμενο, να μας πει ποιο είναι το τελικό κείμενο, και σε όλες τις γλώσσες.

<SPEAKER ID=3 NAME="Πρόεδρος">
Θα φροντίσουμε να καταγραφεί η ψήφος σας.
<P>
Όσον αφορά την ερώτηση της Επιτροπής Ανάπτυξης και Συνεργασίας, τα έγγραφα δεν είναι έτοιμα, όπως σωστά λέτε. Γι' αυτό το λόγο, αναβλήθηκε για τις 28 Νοεμβρίου. Αυτό θα δώσει επίσης λίγο περισσότερο χρόνο στην επιτροπή για να συζητήσει το θέμα και να εξασφαλίσει ότι το κείμενο είναι σωστό. Αυτή ήταν η βάση του συλλογισμού και ορθώς το αναφέρετε.

<SPEAKER ID=4 NAME="Harbour">
Κύριε Πρόεδρε, δεδομένου ότι έχω επανειλημμένα διατυπώσει ενώπιον του Σώματος το αίτημα για μια έγκαιρη έκθεση προόδου εκ μέρους της προεδρίας σχετικά με τις μεταρρυθμίσεις του προσωπικού μας, θα ήθελα να είμαι ο πρώτος που θα χαιρετίσω το γεγονός ότι χθες, λάβαμε επιστολή από την Πρόεδρο γι' αυτό το θέμα. Η επιστολή δεν έφερε ημερομηνία, αλλά υποθέτω ότι συντάχθηκε χθες. Ωστόσο, θα ήθελα να καταγραφεί και πάλι στα πρακτικά η ανησυχία μου για το ότι εξακολουθούμε να χρειαζόμαστε περισσότερες πληροφορίες. Η κ. Fontaine γράφει στην επιστολή της: "Πιστεύω ότι έχει έρθει η ώρα να παράσχουμε σε όλους τους βουλευτές τις περισσότερες δυνατές λεπτομέρειες" . Φοβούμαι ότι δεν πρόκειται για τις "περισσότερες δυνατές λεπτομέρειες" , εφόσον η επιστολή απευθύνεται κατά το ήμισυ στον κ. Prodi.
<P>
Θα σας παρακαλούσα να ζητήσετε από το Προεδρείο και την προεδρία να προβούν, το συντομότερο δυνατό ενώπιον του Σώματος, σε σύγκριση των προτεινόμενων μεταρρυθμίσεων για το προσωπικό του δικού μας κοινοβουλευτικού οργάνου με τις μεταρρυθμίσεις που προτείνει η Επιτροπή. Λαμβάνοντας δε υπόψη το ότι στις 28 Οκτωβρίου η Επιτροπή ενέκρινε τη νέα της στρατηγική για το προσωπικό, σας παρακαλώ να διεξαχθεί εγκαίρως συζήτηση στο Σώμα με τον κ. Kinnock σχετικά με τις μεταρρυθμίσεις του και με την προεδρία σχετικά με τις δικές της μεταρρυθμίσεις, έτσι ώστε οι βουλευτές να ενημερωθούν σωστά. Πρέπει να έχουμε τη δυνατότητα να συζητήσουμε το θέμα και να καταλάβουμε για ποιο λόγο η προεδρία του Σώματος προτείνει σε μια συγκεκριμένη περίπτωση αλλαγές ριζικά διαφορετικές από αυτές που προτείνει η Επιτροπή. Αυτή η διαφορετική προσέγγιση ανησυχεί τόσο εμένα, όσο και πολλούς άλλους συναδέλφους μου.
<P>
(Χειροκροτήματα)

<SPEAKER ID=5 NAME="Πρόεδρος">
Κύριε Harbour, υπήρξατε σαφέστατος και το Προεδρείο κατανόησε την άποψή σας. Σε τελική ανάλυση, το Σώμα είναι κυρίαρχο. Ασφαλώς θα διαβιβάσω με τον πλέον σαφή τρόπο το μήνυμά σας στην προεδρία, έτσι ώστε να επιλυθεί το ζήτημα. Είμαι βέβαιος πως όλοι αντιλαμβάνεστε ότι αυτή την στιγμή, η συζήτηση βρίσκεται σε εξέλιξη και στην ίδια την Επιτροπή. Μέχρις ότου διευκρινιστεί η όλη κατάσταση, το Κοινοβούλιο δεν μπορεί να καταλήξει σε κανένα σταθερό συμπέρασμα.
<P>
Δεν έχω την επιστολή ανά χείρας, αλλά σε αυτήν, η Πρόεδρος επισημαίνει το γεγονός ότι η άποψη στην οποία κατέληξαν η Διάσκεψη των Προέδρων και το Προεδρείο ήταν ομόφωνη. Όπως είπα, το Κοινοβούλιο είναι κυρίαρχο και το θέμα θα παραμείνει ανοικτό για περαιτέρω συζήτηση. Δεν υπάρχει καμία αμφιβολία γι' αυτό.
<P>
(Εγκρίνονται τα συνοπτικά πρακτικά της προηγούμενης συνεδρίασης)

<CHAPTER ID=2>
Ευρωπαϊκός Χώρος αΕρευνας (Πολυετές πρόγραμμα-πλαίσιο 2002-2006 της ΕΚ και της ΕΥΡΑΤΟΜ)
<SPEAKER ID=6 NAME="Πρόεδρος">
Η ημερήδια διάταξη προβλέπει την κοινή συζήτηση των ακόλουθων δύο εκθέσεων:
<P>
(A5-0376/2001) του κ. Gιrard Caudron, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για το πολυετές πρόγραμμα πλαίσιο 2002-2006 δράσεων έρευνας, τεχνολογικής ανάπτυξης και επίδειξης της Ευρωπαϊκής Κοινότητας, με σκοπό την υλοποίηση του Ευρωπαϊκού Χώρου Έρευνας (COM(2001) 94 - C5-0087/2001 - 2001/0053(COD)),
<P>
(A5-0355/2001) του κ. Gιrard Caudron, εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου για το πολυετές πρόγραμμα πλαίσιο 2002-2006 δραστηριοτήτων έρευνας και εκπαίδευσης της Ευρωπαϊκής Κοινότητας Ατομικής Ενέργειας (ΕΥΡΑΤΟΜ), με σκοπό την υλοποίηση του Ευρωπαϊκού Χώρου Έρευνας (COM(2001) 94 - C5-0171/2001 - 2001/0054(CNS)).

<SPEAKER ID=7 LANGUAGE="FR" NAME="Caudron">
. (FR) Κύριε Πρόεδρε, κύριε Eπίτροπε, αγαπητοί συνάδελφοι, δεν θα μπορούσα να ξεκινήσω την παρέμβασή μου ως γενικός εισηγητής του έκτου προγράμματος-πλαισίου δραστηριοτήτων έρευνας, ενός προγράμματος το οποίο διαθέτει συνολικό προβλεπόμενο προϋπολογισμό 17,5 δισ. ευρώ, συμπεριλαμβανομένης της Συνθήκης Ευρατόμ, χωρίς να ευχαριστήσω θερμά όλους όσους με βοήθησαν στο δύσκολο αυτό έργο. Θα αναφερθώ στη σουηδική και στη βελγική Προεδρία, στην Ευρωπαϊκή Επιτροπή και στον Επίτροπο, κ. Busquin, στον πρόεδρο Westendorp και στη γραμματεία της Επιτροπής Βιομηχανίας, Εξωτερικού Εμπορίου, Έρευνας και Ενέργειας, στην επιτροπή ITRE, στα διοικητικά στελέχη των Ομάδων, στη βοηθό μου, Gaλlle Le Bouler, στους συναδέλφους σκιώδεις εισηγητές της επιτροπής ITRE, στους συντάκτες γνωμοδότησης και στους σκιώδεις εισηγητές των επιτροπών που εξέδωσαν γνωμοδότηση, καθώς και στους συντονιστές των Ομάδων.
<P>
Πιστεύω ότι μπορώ σήμερα να πω, χωρίς να κινδυνεύω να με διαψεύσουν, ότι κάναμε μία πραγματικά αξιοπρόσεκτη συλλογική εργασία. Αυτό θα φανεί εξάλλου κατά την ώρα της ψηφοφορίας, σε σύγκριση με την ψηφοφορία για το 4ο πρόγραμμα-πλαίσιο και κυρίως για το 5ο.
<P>
Στη φάση αυτή πρόκειται, νομίζω, σε ένα μεγάλο βαθμό για το αποτέλεσμα μίας διπλής βούλησης. Εν πρώτοις, ως προς τη μορφή, της βούλησης εμού προσωπικώς, που, ως εισηγητής, ήθελα πάντα να εκπροσωπώ τη μεγάλη πλειονότητα του Σώματος και να αποτελώ εκπρόσωπό του. Κατά δεύτερον, ως προς το περιεχόμενο, της βούλησης να παράσχω, από την έναρξη των εργασιών μας, καταρχήν, στήριξη στη διάρθρωση και στο συνολικό προϋπολογισμό του σχεδίου του Επιτρόπου Busquin. Η στήριξη αυτή συνοδεύτηκε και θα συνοδευτεί στη συνέχεια με προτάσεις για τροποποιήσεις που προέρχονται από ένα διευρυμένο διάλογο με όλους τους ερευνητές στην Ευρώπη, με τους ευρωπαίους βουλευτές και με όλους τους φορείς και τους πολίτες που ενδιαφέρονται για την ευρωπαϊκή έρευνα.
<P>
Ο ίδιος προσωπικά έχω καταγράψει περισσότερες από 250 συνεδριάσεις, συναντήσεις και συνεντεύξεις από την αρχή του 2001, σχετικά με το ζήτημα αυτό και με την εν λόγω έκθεση. Θα συμπληρώσω ότι προσπάθησα να διατηρήσω τη μεγαλύτερη δυνατή διαφάνεια δημοσιοποιώντας, σε πραγματικό χρόνο, όλες τις διαθέσιμες πληροφορίες και όλες τις σκέψεις επάνω στο αντικείμενο, μέσω του ιστοχώρου που διατηρώ στο Διαδίκτυο, ο οποίος δέχθηκε κατά τους τελευταίους μήνες, εξαιρουμένων των καλοκαιρινών διακοπών, πάνω από 3 000 επισκέπτες το μήνα.
<P>
Πολύ ξεκάθαρα, συμφώνησα και συμφωνήσαμε να προβούμε στην πρακτική εφαρμογή του Ευρωπαϊκού Χώρου Έρευνας μέσω του προγράμματος πλαισίου έρευνας και ανάπτυξης, όπως επίσης συμφωνήσαμε και ως προς όλα όσα συνεπάγεται, συμπεριλαμβανομένης της στήριξης του Κοινού Κέντρου Ερευνών. Συμφώνησα και συμφωνήσαμε ως προς την ανάγκη να ληφθεί υπόψη η έννοια της προστιθέμενης αξίας για την Ευρώπη, όπως προτείνεται από την Ευρωπαϊκή Επιτροπή. Ταυτόχρονα, όμως, ζήτησα και ζητήσαμε να ληφθεί υπόψη και μία άλλη διάσταση της προστιθέμενης αξίας: η προστιθέμενη αξία του εξευρωπαϊσμού της έρευνας η οποία έρχεται να συμπληρώσει τη λογιστική έννοια της προστιθέμενης αξίας της Ευρωπαϊκής Επιτροπής. Είπα πράγματι ότι θα πρέπει να αποφευχθεί οποιαδήποτε συμπεριφορά ή οποιαδήποτε μορφή αποκλεισμού και ότι θα πρέπει να ενισχύσουμε τους ερευνητές που έχουν συνειδητοποιήσει την ανάγκη να προσδώσουν ευρωπαϊκή διάσταση στο έργο τους.
<P>
Όλα αυτά εκφράζονται με ακρίβεια μέσω δύο νέων υπο-προτεραιοτήτων. Εν πρώτοις, της καταπολέμησης των μεγάλων ασθενειών, που συμπληρώνει την έρευνα του γονιδιώματος και των προβλεπόμενων επιπτώσεών του στην υγεία. Κατά δεύτερον, των επίγειων και θαλάσσιων μεταφορών με στόχο τη συμπληρωματικότητα των μέσων μεταφοράς, την απρόσκοπτη κυκλοφορία, την ασφάλεια, την αποτελεσματικότητα και τη συνάφεια, με ιδιαίτερη μέριμνα για την ποιότητα και για την προστασία του περιβάλλοντος.
<P>
Αυτό εκφράστηκε, επίσης, με διάφορες προτάσεις που εξασφαλίζουν, σε ό,τι αφορά τη λειτουργία του προγράμματος πλαισίου, την ομαλή μετάβαση από τα παλαιά μέσα του 4ου και 5ου προγράμματος πλαισίου για την έρευνα και την ανάπτυξη στα τρία νέα μέσα της Ευρωπαϊκής Επιτροπής, στα οποία πρόσθεσα ένα τέταρτο που ονομάστηκε "κλίμακα αριστείας" .
<P>
Αυτό εκφράστηκε, επίσης, μέσα από ένα συνδυασμό ειδικών προγραμμάτων, με την υποβολή πρότασης περί υλοποίησης ενός μόνο προγράμματος ώστε να επιτευχθεί μεγαλύτερη συνάφεια, το οποίο θα συμπληρώνεται από οκτώ υπο-προγράμματα για επαρκή συμμετοχή και έλεγχο. Τέλος, αυτό εκφράστηκε με την πρόβλεψη συγκεκριμένων μέτρων για τη βελτίωση της ζωής και της κινητικότητας των ερευνητών, χωρίς να λησμονούμε τις απαιτήσεις που στοχεύουν στην ενίσχυση του ρόλου των πολύ μικρών και μικρομεσαίων επιχειρήσεων.
<P>
Σε ό,τι αφορά την πτυχή Ευρατόμ, η πλειονότητα των μελών της επιτροπής ITRE, και σε αυτό το θέμα επίσης, συμφώνησε με τις αρχές και τη δομή του κειμένου της Επιτροπής, μεριμνώντας για την ασφάλεια του εφοδιασμού μας σε ενέργεια, τη μείωση των κινδύνων, τη διαχείριση των πυρηνικών αποβλήτων. Τέλος, η πλειονότητα των μελών της επιτροπής ITRE επικύρωσε τη σημασία της έρευνας για τη σύντηξη και την ανάγκη να περάσουμε άμεσα στην κατασκευή ενός πειραματικού αντιδραστήρα, ει δυνατόν στην Ευρώπη. Πρέπει να το κάνουμε ώστε να έχουμε τη δυνατότητα να εξασφαλίσουμε την ενεργειακή μας ασφάλεια μετά από πενήντα χρόνια.
<P>
Κύριε Πρόεδρε, κύριε Επίτροπε, κυρίες και κύριοι, αγαπητοί συνάδελφοι, το Ευρωπαϊκό Κοινοβούλιο θα λάβει μιαν ορθή και σταθερή θέση μετά από την πρώτη ανάγνωση. Είμαι επίσης ικανοποιημένος που τη Δευτέρα το βράδυ αποφύγαμε αυτό που θα ονόμαζα "ατυχία" , δηλαδή να εξαρτηθεί η έγκριση των εκθέσεών μου από τα πορίσματα της προσωρινής επιτροπής βιο-ηθικής.
<P>
Ελπίζω, εξάλλου, ότι θα επιτύχουμε και εμείς, σήμερα το μεσημέρι, έναν συμβιβασμό όσον αφορά τους κανόνες δεοντολογίας, καθώς και την έρευνα για τους υπεράριθμους αδιαφοροποιημένους εμβρυϊκούς ιστούς. Η συμβιβαστική αυτή θέση, που θα ψηφιστεί σήμερα, θα μπορούσε εξάλλου να συμβάλει στην ομαλή διεξαγωγή των συζητήσεων και των ψηφοφοριών για την έκθεση Fiori κατά τη σύνοδο του Νοεμβρίου στις Βρυξέλλες. Πρέπει, πράγματι, η λογική και η ανοχή να υπερισχύσουν ώστε να γίνουν αμοιβαίως σεβαστές οι πεποιθήσεις όλων.
<P>
Από εκείνη τη στιγμή, και γενικώς, οι ψήφοι της επιτροπής ITRE της 16ης και της 22ας Οκτωβρίου εισακούστηκαν από το Συμβούλιο "Έρευνα" της 30ης Οκτωβρίου, εάν κρίνω από την ανάγνωση της τελικής του ανακοίνωσης. Τον ερχόμενο Δεκέμβριο, το νέο Συμβούλιο "Έρευνα" θα λάβει την κοινή του θέση και ευελπιστώ ότι στη συνέχεια θα μπορέσουμε να καταλήξουμε, στο πλαίσιο της συναπόφασης, σε μία κοινή απόφαση μέσω ανεπίσημων συζητήσεων. Θα αποφύγουμε τη συνδιαλλαγή; Δεν θα έβαζα στοίχημα, αλλά το επαναλαμβάνω και σήμερα: όσο πιο γρήγορα ολοκληρώσουμε τις εργασίες μας το 2002, τόσο το ταχύτερο οι εταίροι μας στην έρευνα θα μπορούν να προετοιμάσουν και να εξασφαλίσουν την καλύτερη μετάβαση από το πέμπτο πρόγραμμα πλαίσιο, τόσο το ταχύτερο θα αναπτύξουμε τις διεθνείς μας εταιρικές σχέσεις με τις υποψήφιες χώρες και με τις συνδεδεμένες χώρες, χωρίς να λησμονούμε το σύνολο των άλλων διεθνών δράσεων.
<P>
Θα τελειώσω με αυτό που ξεκίνησα, ευχαριστώντας όσες και όσους βοήθησαν για την ολοκλήρωση αυτού του καλού έργου, και καλώντας την Επιτροπή και το Συμβούλιο να μας ακούσουν και κυρίως να μας κατανοήσουν. Οι απαιτήσεις μας δεν είναι μη ρεαλιστικές, ούτε υπερβολικές, είναι προτάσεις απλών ευρωπαίων πολιτών, προϊόν βαθιάς σκέψης και μακράς συζήτησης. Ζητούμε κατά συνέπεια να μελετηθούν όπως τους αρμόζει. Οι τελικοί συμβιβασμοί θα απαιτήσουν, όταν φτάσει η ώρα, προσπάθειες εκ μέρους των μεν και των δε, αλλά για την ώρα πρόκειται μόνο για τον απόλυτα ελεύθερο καθορισμό της θέσης μας.
<P>
Θα κλείσω υπενθυμίζοντας έναν ξεκάθαρο στόχο, που είχε ήδη τεθεί τον περασμένο Ιανουάριο: η προετοιμασία αυτή πρέπει να αποτελέσει μία σημαντική στιγμή της συζήτησης με τους πολίτες ώστε να ενισχύσουμε τον απαραίτητο δεσμό μεταξύ επιστήμης και κοινωνίας και να τους πείσουμε ότι, ακόμη και αν δεν περιμένουμε τα πάντα από την επιστήμη, δεν υπάρχει δυνατότητα επίλυσης των μεγάλων προβλημάτων του σημερινού κόσμου χωρίς την επιστήμη, την έρευνα και τους ερευνητές. Ελπίζω, λοιπόν, ότι η εργασία μας θα συμβάλει σε αυτό, ενώ ταυτόχρονα θα έχει τροφοδοτήσει την Επιτροπή και το Συμβούλιο με προτάσεις ευρωπαίων ερευνητών, οι οποίες θα συμβάλουν ώστε να αποκτήσει η Ευρώπη, το 2002, ένα πρόγραμμα πλαίσιο έρευνας και ανάπτυξης - το 6ο στη σειρά και επιμένω ως προς αυτό το σημείο - το οποίο θα είναι ταυτόχρονα καινοτόμο, ρεαλιστικό και αποτελεσματικό και το οποίο πρόκειται να αποτελέσει το καλύτερο μέσο για τη δημιουργία του Ευρωπαϊκού Χώρου Έρευνας, που όλοι στηρίζουμε.
<P>
(Χειροκροτήματα)

<SPEAKER ID=8 LANGUAGE="DE" NAME="Rόhle">
, συντάκτρια γνωμοδότησης της Επιτροπής Προϋπολογισμών. (DE) Κύριε Πρόεδρε, θέλω να ευχαριστήσω θερμά τον εισηγητή. Θέλω επίσης να τον ευχαριστήσω για τη συζήτηση για την οποία έδωσε το έναυσμα. Προσπάθησε πραγματικά να διοργανώσει αυτή την ευρεία διαβούλευση των πολιτών την οποία περιγράφει. Επεδίωξε την προσέγγιση πολλών ατόμων στο Κοινοβούλιο και εκτός αυτού, στους κύκλους των ερευνητών, ώστε να πραγματοποιήσει μια ευφυή συζήτηση για το θέμα και να προετοιμάσει έναν καλό συμβιβασμό. Από την πλευρά της Επιτροπής Προϋπολογισμών, πρέπει να πω ότι υποστηρίζω τον εισηγητή, αλλά βρίσκομαι ενώπιον ενός διλήμματος, διότι, παράλληλα, πρέπει να ανακοινώσω ότι η Ομάδα μου εκφράζει αμφιβολίες και ότι δεν θα εγκρίνει την απόφαση αυτή εξολοκλήρου. Ωστόσο, οφείλω κατά πρώτο λόγο να μιλήσω ως συντάκτρια της γνωμοδότησης της Επιτροπής Προϋπολογισμών. Διαπιστώνεται ότι ο προϋπολογισμός αυτού του έκτου προγράμματος πλαισίου για την έρευνα κινείται εντός ενός ικανοποιητικού περιθωρίου. Επικράτησε η ιδέα μιας μικρής αύξησης αλλά, ταυτόχρονα, δεν υπήρξε υπέρβαση του ανώτατου ορίου που προβλέπεται για την κατηγορία δηλαδή, από πλευράς προϋπολογισμού, το πρόγραμμα καλύπτεται με λογικό και ικανοποιητικό τρόπο. Πιστεύω ότι με την παρούσα πρόταση μπορούμε επίσης να δημιουργήσουμε πραγματικά ευρωπαϊκή προστιθέμενη αξία.
<P>
Εξάλλου, εξετάσαμε από κοινού με την Επιτροπή τρόπους για την απλούστευση των διαδικασιών, διότι αυτό ήταν επίσης ένα αίτημα της Επιτροπής Προϋπολογισμών, προκειμένου να εγκρίνονται ταχύτερα οι πιστώσεις. Οι σχετικές προτάσεις της Επιτροπής είναι ικανοποιητικές και είμαστε πεπεισμένοι ότι αυτή η επιτάχυνση των διαδικασιών μπορεί να επιτευχθεί, ώστε να χορηγούνται οι πόροι ταχύτερα στους αναδόχους των έργων. Συγχρόνως, εμμείναμε άλλη μια φορά στο γεγονός ότι οι ανάδοχοι έργων μικρής εμβέλειας πρέπει να λαμβάνονται δεόντως υπόψη, ώστε η απλούστευση της διαδικασίας να μην έχει ως αποτέλεσμα μια παραγνώριση των εν λόγω έργων, διότι ακριβώς σε αυτό τον τομέα υλοποιείται πολύ σημαντική εργασία .
<P>
Υπάρχει ένα αίσθημα λύπης, ιδίως από την πλευρά της Ομάδας μας και σχετίζεται με τα θέματα των ανανεώσιμων πηγών ενέργειας και των πόρων ΕΥΡΑΤΟΜ. Σχετικά, πρέπει να εκφράσω τη δυσαρέσκεια της Ομάδας μου για το γεγονός ότι οι ανανεώσιμες ενέργειες δεν ενισχύθηκαν στο βαθμό που θα έπρεπε και ότι οι πιστώσεις που εγκρίθηκαν ιδίως στον τομέα της σύντηξης είναι υπερβολικές.
<P>
(Χειροκροτήματα)

<SPEAKER ID=9 LANGUAGE="IT" NAME="Vattimo">
. (IT) Κύριε Πρόεδρε, ως συντάκτης της γνωμοδότησης της Επιτροπής Ελευθεριών για την έκθεση Caudron, επιθυμώ να εκφράσω στον εισηγητή τα συγχαρητήρια και τις ευχαριστίες της Επιτροπής μας για το καθόλου απλό έργο που επιτέλεσε. Η έκθεσή του διαρθρώνει με ισορροπημένο τρόπο όλα τα κύρια θέματα στα οποία πρέπει να επικεντρωθεί η προσοχή των ευρωπαϊκών οργάνων όσον αφορά την επιστημονική έρευνα και την τεχνολογική και κοινωνική ανάπτυξη που θα ήταν εφικτή. Η Επιτροπή Ελευθεριών επισημαίνει ιδιαίτερα την ανάγκη να χαρακτηρίζεται η δημόσια προώθηση της έρευνας από τη μέγιστη διαφάνεια και συμμετοχή των πολιτών. Μια ευρωπαϊκή κοινωνία της γνώσης, σαν αυτή που προτίθεται να οικοδομήσει η Ένωση, δεν έχει μόνον ανάγκη από ευρείες πρωτοβουλίες μόρφωσης, ακόμη και επιστημονικής, όλων των πολιτών, αλλά και από μια συνεχώς εντονότερη και πιο ενεργητική συμμετοχή τους στις επιλογές που αφορούν την κατεύθυνση που πρέπει να λάβουν οι επενδύσεις στον τομέα αυτό.
<P>
Με άλλα λόγια, οι μη εξειδικευμένοι πολίτες δεν πρέπει απλώς να απολαμβάνουν ή, συχνά, να υποφέρουν από τα αποτελέσματα που επιτυγχάνουν οι επιστήμες, αλλά και να αποφασίζουν μαζί με τους ειδικούς για τους στόχους που πρέπει να επιδιώκει η έρευνα. Είναι κυρίως με αυτό το κριτήριο που θεωρούμε ότι πρέπει να μετράται η αξία μιας ευρωπαϊκής πολιτικής έρευνας. Η έκθεση Caudron αναφέρεται, ορθώς, σε αυτά τα θέματα.
<P>
Στη διαφάνεια και τη δημοκρατικότητα των αποφάσεων που αφορούν την επιστημονική έρευνα πιστεύω ότι αναφέρεται επίσης η έκθεση Caudron εκεί όπου, αντί να επικαλείται αρχές φυσικού δικαίου, τις οποίες κατέχουν εξάλλου μόνον ορισμένες αρχές, επικαλείται, στην περίπτωση των ηθικών προβλημάτων της έρευνας, τους Χάρτες των Δικαιωμάτων, τα έγγραφα που έχουν όντως εγκριθεί και κυρωθεί από τα όργανά μας: πράγμα που σημαίνει, για παράδειγμα στο πεδίο της έρευνας σχετικά με τα βλαστικά κύτταρα, ότι από τη μία πλευρά σέβεται την ευαισθησία μεγάλου μέρους των ευρωπαίων πολιτών, απαγορεύοντας την παραγωγή βλαστικών κυττάρων για την έρευνα, από την άλλη όμως επιτρέπει την έρευνα στα υπεράριθμα εκείνα κύτταρα που προορίζονται για καταστροφή. Σε σχέση με αυτό και με άλλα θέματα πιστεύω ότι πρέπει να ακολουθήσουμε την έκθεση Caudron.

<SPEAKER ID=10 LANGUAGE="IT" NAME="Mantovani">
. (IT) Κύριε Πρόεδρε, η Ευρωπαϊκή Επιτροπή προτείνει ένα κονδύλιο 17 δισεκατομμυρίων ευρώ αναγνωρίζοντας πλήρως τη σημασία της έρευνας και της τεχνολογικής προόδου στην Ευρώπη. Σήμερα, δυστυχώς, τα προγράμματα έρευνας συχνά δεν καταλήγουν στο επιθυμητό αποτέλεσμα, που θα επέτρεπε την πρόσβαση στον παγκόσμιο ανταγωνισμό, και η Ευρωπαϊκή Ένωση δεν ασκεί επαρκή έλξη για να προσελκύσει τους ερευνητές υψηλού επιπέδου που επέλεξαν να εργαστούν στο εξωτερικό.
<P>
Το νέο πρόγραμμα αναμένεται να επιφέρει ορισμένες αλλαγές: πρώτον, να συγκεντρώσει τις οικονομικές ενισχύσεις σε περιορισμένο και καθορισμένο αριθμό θεμάτων προτεραιότητας για την Ευρώπη. δεύτερον, να καλέσει τους ερευνητές σε μια στενότερη συνεργασία συστήματος. τρίτον, να αυξήσει την κινητικότητα των ερευνητών δημιουργώντας στην Ευρώπη ένα πιο ελκυστικό περιβάλλον εργασίας. Στο πλαίσιο των προτεραιοτήτων αυτών εντάσσονται και οι 42 τροπολογίες που υποβλήθηκαν από την Επιτροπή Απασχόλησης και Κοινωνικών Υποθέσεων, εκ των οποίων μεγάλο μέρος έγινε δεκτό, πράγμα για το οποίο ευχαριστώ τον εισηγητή και την καθ' ύλην αρμόδια Επιτροπή Βιομηχανίας.
<P>
Οι τροπολογίες αυτές αφορούν τα θέματα της απασχόλησης, της υγείας και της ασφάλειας στον τόπο εργασίας, της πρόσβασης στην εργασία των ανθρώπων με ειδικές ανάγκες, των μικρών και μεσαίων επιχειρήσεων και των ερευνητικών κέντρων της Ευρωπαϊκής Κοινότητας. Όσον αφορά την απασχόληση, είδαμε να εγκρίνεται μία τροπολογία που ζητά την επέκταση της έρευνας στην ανάπτυξη των λειτουργικών συστημάτων και του υλικού πληροφορικής στην Ευρώπη, με σκοπό να αυξηθεί η απασχόληση και να σταματήσει η έντονη εξάρτηση που έχουμε σήμερα σε αυτόν τον τομέα από τις ΗΠΑ και την Ιαπωνία. Αυτός είναι ένας νευραλγικός τομέας για τη new economy και εμπεριέχει σημαντικούς κινδύνους για την οικονομική ανάπτυξη και την απασχόληση.
<P>
Ζητήθηκε έπειτα μία παρέμβαση όσον αφορά την ασφάλεια και την υγεία στον τόπο εργασίας, με σκοπό να ευνοηθεί επίσης η πρόσβαση των κοινωνικά αποκλεισμένων και μειονεκτούντων ατόμων, όπως τα άτομα με ειδικές ανάγκες. Η υποστήριξη στην έρευνα για τις μικρές και μεσαίες επιχειρήσεις έγινε επίσης δεκτή εκ περισσού - από το 15% περάσαμε στο 30% - και το ίδιο μπορούμε να πούμε και για τα Κοινά Κέντρα Ερευνών με τα 725 εκατομμύρια ευρώ.
<P>
Εν κατακλείδι, κύριε Πρόεδρε, θέλω να εκφράσω ευνοϊκή γνώμη για την έγκριση, εφόσον η επιστήμη και η έρευνα είναι στην υπηρεσία του ανθρώπου, για εκείνο το δικαίωμα στη ζωή που δεν επιτρέπεται σε κανένα να θέσει σε κίνδυνο.

<SPEAKER ID=11 LANGUAGE="DE" NAME="Liese">
Κύριε Πρόεδρε, κύριε Επίτροπε, αγαπητοί κυρίες και κύριοι, η Επιτροπή Περιβάλλοντος, Δημόσιας Υγείας και Πολιτικής των Καταναλωτών ασχολήθηκε εντατικά με το πρόγραμμα πλαίσιο στον τομέα της έρευνας. Υποβάλαμε πολλές προτάσεις σε σχέση με το θέμα της βιώσιμης ανάπτυξης, της ασφάλειας των τροφίμων και με πολλά άλλα ζητήματα, προτάσεις οι οποίες εγκρίθηκαν κατά μεγάλο μέρος από την αρμόδια επί της ουσίας Επιτροπή Βιομηχανίας, Εξωτερικού Εμπορίου, Έρευνας και Ενέργειας, και την ευχαριστούμε.
<P>
Εστιάσαμε την προσοχή μας στην ιατρική έρευνα, διότι διαπιστώσαμε ότι η πρόταση της Επιτροπής χρήζει περισσότερων τροποποιήσεων στον τομέα αυτό. Η προσέγγιση της Επιτροπής που συνίσταται στην προώθηση μόνο της βιοτεχνολογίας σε σχέση με την υγεία είναι πολύ περιορισμένη. Υπάρχουν και άλλοι τομείς έρευνας με λαμπρές προοπτικές για την υγεία που πρέπει να υποστηριχθούν. Ευχαριστώ τον εισηγητή, κ. Caudron, διότι ανέλαβε ανάλογες δεσμεύσεις και ως προς τα θέματα αυτά, και ευχαριστώ τους σκιώδεις εισηγητές, ιδίως τον κ. van Velzen, ο οποίος προέβαλε επίσης το αίτημα αυτό.
<P>
Δυστυχώς, η Επιτροπή Βιομηχανίας δεν συμφώνησε μαζί μας όσον αφορά τα δεοντολογικά όρια της ιατρικής έρευνας. Η Επιτροπή Περιβάλλοντος, Δημόσιας Υγείας και Πολιτικής των Καταναλωτών τάχθηκε σαφώς υπέρ της έρευνας για τη θεραπεία ασθενειών αλλά και για την καθιέρωση σαφών ορίων από την άποψη της ανθρώπινης αξιοπρέπειας. Η επιτροπή μας ζητά ιδίως να αποκλειστεί από το πρόγραμμα πλαίσιο η έρευνα που περιλαμβάνει τη χρήση ανθρώπινων εμβρύων. Η απαγόρευση αυτή δεν είναι μόνο απαραίτητη, επειδή πρόκειται για ανθρώπινη ζωή, αλλά και επειδή οφείλουμε να αποτρέψουμε τον κίνδυνο της χρησιμοποίησης του γυναικείου σώματος ως πρώτης ύλης για τη βιομηχανία. Η εμβρυϊκή έρευνα δεν είναι δυνατή χωρίς τη διάθεση εμβρυακών μητρικών κυττάρων και η αφαίρεσή τους από το σώμα των δωρητριών επιβαρύνει τις γυναίκες και αποτελεί ιατρικό κίνδυνο. Για το λόγο αυτό, πολλές φεμινίστριες τάσσονται κατά της έρευνας που περιλαμβάνει τη χρήση εμβρύων.
<P>
Όπως ανέφερα, η Επιτροπή Βιομηχανίας δεν συμφώνησε μαζί μας. Γι' αυτό υπέβαλα από κοινού με το συνάδελφο Fiori μια πρόταση που συμβαδίζει με τη γραμμή της Επιτροπής Περιβάλλοντος. Αυτή είναι και η κατεύθυνση που ακολουθείται στις Ηνωμένες Πολιτείες της Αμερικής. Δηλαδή, υποστηρίζεται η έρευνα με βλαστοκύτταρα αλλά όχι η έρευνα που περιλαμβάνει τη χρησιμοποίηση εμβρύων. Ασφαλώς, μπορούμε να κατηγορήσουμε για πολλά τους Αμερικανούς, αλλά όχι ότι είναι πολέμιοι της έρευνας. Για το λόγο αυτό, παρακαλώ να υποστηρίξετε την τροπολογία 332 των κκ. Fiori, Liese και άλλων συναδέλφων.
<P>
(Χειροκροτήματα)

<SPEAKER ID=12 LANGUAGE="FR" NAME="Fraisse">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα να ευχαριστήσω τον κ. Caudron για την έκθεσή του. Η Επιτροπή Πολιτισμού έχει πολλούς λόγους να χαίρεται γι' αυτή την έκθεση, στην οποία περιλαμβάνονται πολλοί από τους προβληματισμούς της, που περιλαμβάνονταν στη γνωμοδότησή μου, δηλαδή η ψηφιακή τεχνολογία και υποδομή όσον αφορά τις δημιουργίες και τα έργα, η προστασία και η αξιοποίηση της ιστορικής και πολιτιστικής παράδοσης, οι πρακτικές ντόπινγκ - δεδομένου, ότι η Επιτροπή Πολιτισμού είναι επίσης Επιτροπή Νεότητας και Αθλητισμού - η ιστορία της Ευρώπης, η εξ αποστάσεως εκπαίδευση και η κινητικότητα των ερευνητών. Λυπάμαι που από αυτό τον κατάλογο έχει εξαιρεθεί ο ψηφιακός κινηματογράφος, δηλαδή ο κινηματογράφος του αύριο, για τον οποίο απαιτούνται ενδεχομένως ειδικές έρευνες. Ελπίζω τα ειδικά προγράμματα να καλύψουν την έλλειψη αυτή.
<P>
Θα ήθελα, επίσης, να πω ότι είμαι ευτυχής που οι ανθρωπιστικές επιστήμες αναγνωρίζονται καθαυτές ως επιστημονικό αντικείμενο και όχι μόνον ως εργαλείο άλλων επιστημών. Πρόκειται για ξεχωριστές επιστήμες και το γεγονός ότι αυτό το έκτο πρόγραμμα πλαίσιο τοποθέτησε τις ανθρωπιστικές επιστήμες στη θέση αυτή είναι ένα βήμα προς τα εμπρός. Ίσως ο τίτλος της έβδομης θεματικής να ήταν πιο σωστός: κοινωνική και πολιτιστική έρευνα. Λυπάμαι που μετετράπη σε "πολίτες, δημοκρατία, κοινωνικοί και πολιτικοί θεσμοί" . Πιστεύω ότι ο πρώτος τίτλος ήταν καλός. Και εάν είχαμε τον τίτλο "κοινωνική και πολιτιστική έρευνα" , θα ήταν ίσως ευκολότερο να προσθέσουμε την έρευνα για τις γυναίκες και όχι μόνο την έρευνα που διεξάγεται από γυναίκες, όπως θα δούμε στο κεφάλαιο επιστήμη και κοινωνία. Λυπάμαι που ο όρος "για τις γυναίκες" , όπως εξάλλου και το πνεύμα που υπήρχαν κάποια στιγμή στις ενδιάμεσες εκθέσεις σας, κύριε Caudron, δεν διατηρήθηκαν μέχρι το τέλος των εργασιών σας.
<P>
Και για να κλείσω, παρακολούθησα επίσης, κατά την πορεία εξέλιξης των εκθέσεων, μία αλλαγή όσον αφορά τα κέντρα αριστείας, τα οποία μετετράπησαν σε κλίμακα αριστείας. Πράγματι, μας απασχόλησε πολύ στην Επιτροπή Πολιτισμού το γεγονός ότι η έρευνα δεν πρέπει να περιορίζεται στην αφρόκρεμα, αλλά να μπορεί να αποτελεί κοινό αγαθό: κοινό αγαθό για τους νέους ερευνητές, για τους διάφορους φορείς, για τα πανεπιστημιακά κέντρα, τη στιγμή που διαμορφώνεται ο Ευρωπαϊκός Χώρος Έρευνας. Βλέπω, λοιπόν, ότι αυτό άλλαξε επίσης. Το κεφάλαιο Επιστήμη και Κοινωνία διπλασιάστηκε και χαίρομαι που συμβάλαμε σε αυτό, γιατί το ζήτημα του "από τις γυναίκες" βρίσκεται στο επίκεντρο του κεφαλαίου Επιστήμη και Κοινωνία. Αυτό απασχολεί την Επιτροπή για τα Δικαιώματα της Γυναίκας όπως και την Επιτροπή Πολιτισμού.

<SPEAKER ID=13 LANGUAGE="DE" NAME="Grφner">
Κύριε Πρόεδρε, ως συντάκτρια της γνωμοδότησης της Επιτροπής για τα Δικαιώματα της Γυναίκας και τις Ίσες Ευκαιρίες υπέβαλα σειρά τροπολογιών που επιδιώκουν ιδίως την ενσωμάτωση της αρχής της ισότητας ευκαιριών μεταξύ των φύλων στο έκτο πρόγραμμα πλαίσιο για την έρευνα. Σε τελευταία ανάλυση, πρόκειται για το μεγαλύτερο πρόγραμμα που αποφασίζουμε, με έναν προϋπολογισμό 17 περίπου δισεκατομμυρίων.
<P>
Όπως δήλωσε προηγουμένως η κ. Fraisse, με την εστίαση της προσοχής σε άλλα θέματα, η έρευνα για τις γυναίκες και η χρησιμοποίηση ολόκληρου του ανθρώπινου δυναμικού για τους στόχους της έρευνας και της επιστήμης τέθηκαν σε δευτερεύουσα θέση. Το 1999, όσον αφορά το ερευνητικό προσωπικό, οι άντρες αντιπροσώπευαν ποσοστό 66% στον κρατικό τομέα και 72% στον τομέα ανώτατης εκπαίδευσης. Σε λίγα μόνο κράτη το ποσοστό των γυναικών ανήλθε σε περισσότερο από 40%, και συγκεκριμένα στην Ιρλανδία και την Ελλάδα. Μόνο στον τομέα ανώτατης εκπαίδευσης στην Πορτογαλία ήταν η αναλογία ισόρροπη, με ποσοστό 53%. Ιδιαίτερα υποεκπροσωπημένες είναι οι γυναίκες στο ανώτατο επίπεδο διδασκαλίας στη Γερμανία, με ποσοστό 9%. Τα υψηλότερα ποσοστά σημειώθηκαν στη Φινλανδία με 36%. Επομένως, είναι προς το συμφέρον της Ευρώπης και της ενίσχυσης της προστιθέμενης αξίας, σε όλους τους επιστημονικούς κλάδους, να συμμετέχουν οι γυναίκες στην έρευνα και τη διδασκαλία, από το σχεδιασμό και τη λήψη αποφάσεων έως την υλοποίηση σχεδίων, αλλά και σε κοινοτικές πρωτοβουλίες για βραβεία και διαγωνισμούς.
<P>
Το είχα ήδη ζητήσει στην Ολομέλεια σε σχέση με την έκθεση της Eryl McNally για τις γυναίκες και την επιστήμη. Για την ικανοποίηση του αιτήματος αυτού, η Επιτροπή σύστησε μια μονάδα των φύλων, η οποία έχει σημειώσει τις πρώτες προόδους. Με την καταβολή προσπαθειών σε συγκεκριμένους τομείς, η γυναικεία συμμετοχή σε ερευνητικές επιτροπές της ΕΕ αυξήθηκε σε περίπου 40% το ίδιο ισχύει και για τις υποτροφίες Marie Curie. Η πρόοδος βάσει του πέμπτου προγράμματος πλαισίου πρέπει λοιπόν να συνεχιστεί. Ο διπλασιασμός του προϋπολογισμού στους τομείς της επιστήμης και της κοινωνίας μπορεί να συμβάλει στην υλοποίηση του στόχου αυτού και πρέπει σχετικά να συμπεριληφθεί και η έρευνα για τα φύλα.
<P>
Μια τελευταία παρατήρηση: στη γλώσσα μου, η πρόταση στο σύνολό της πρέπει να διατυπωθεί με ουδέτερο έναντι των φύλων τρόπο, διότι με το κείμενο αυτό προσδιορίζουμε το μελλοντικό προσανατολισμό, ιδίως για τις νέες γυναίκες επιστήμονες.

<SPEAKER ID=14 LANGUAGE="NL" NAME="Van Velzen">
Κύριε Πρόεδρε, κύριε Επίτροπε, συνάδελφοι, θα ήθελα καταρχάς να συγχαρώ θερμά τον εισηγητή για το έργο που πραγματοποίησε, καθώς επίσης και για την εξαιρετική συνεργασία που είχαμε μαζί του. Βρήκατε μία καινοτόμο μέθοδο, κύριε εισηγητά, και γι' αυτό σας ευχαριστούμε θερμά. Αυτό ισχύει φυσικά και για τους σκιώδεις εισηγητές McNally, Piιtrasanta και Plooij-van Gorsel. Συνεργαστήκαμε καλά μεταξύ μας. Να ευχαριστήσω επίσης και τους συναδέλφους μου, οι οποίοι εργάστηκαν σκληρά για το ζήτημα αυτό. Πρόκειται πραγματικά για ένα κοινό αποτέλεσμα, ελπίζω δε ότι και η Επιτροπή είναι διατεθειμένη, όπως ακριβώς και το Συμβούλιο, να το λάβει πολύ σοβαρά υπόψη.
<P>
Δημιουργήσαμε λοιπόν μία διάρθρωση με την οποία, εντός των περιορισμένων περιθωρίων που διαθέτουμε, όλα είναι πλέον σαφέστερα. Δίνεται περισσότερη έμφαση στις επιστήμες που αφορούν την βιολογία·πραγματοποιείται καλύτερη σύνδεση μεταξύ της έρευνας για το ανθρώπινο γένωμα και των ασθενειών που σχετίζονται με αυτό·δίνεται πολύ περισσότερη προσοχή στη συνολική δέσμη της βιομηχανικής πολιτικής, της κοινωνίας της πληροφορίας, της νανοτεχνολογίας, καθώς και της αεροπορίας και της εξερεύνησης του διαστήματος. Επίσης δίνεται σημαντικά περισσότερη προσοχή στην ασφάλεια των τροφίμων. Επιπλέον, δώσαμε, αντίθετα από την Επιτροπή, πολύ περισσότερη έμφαση στις μεταφορές, αλλά και στην ενέργεια. Δίνουμε επίσης περισσότερη προσοχή στη γεωργία. Θεωρώ ότι η συνολική δέσμη έχει γενικά βελτιωθεί.
<P>
Θεωρώ επίσης πολύ σημαντικό και τον προϋπολογισμό. Δώσαμε έμφαση στην τήρηση της υπόσχεσής μας προς το Συμβούλιο ότι δεν θα αυξήσουμε τον προϋπολογισμό. Αναβάλαμε κάπως τις προτεραιότητες μας. Απευθύνουμε επίσης και επείγουσα έκκληση προς το Συμβούλιο να δεχθεί με τη σειρά του τον προϋπολογισμό που προτείνουμε και να μην αρχίσει τα παζαρέματα, διότι τότε θα ξεσπάσει πόλεμος.
<P>
Θα πρέπει να συνειδητοποιήσουμε οπωσδήποτε ότι η συμβολή της Ευρωπαϊκής Ένωσης στην έρευνα που πραγματοποιούν τα κράτη μέλη μέσω των εθνικών κυβερνήσεων και της βιομηχανίας είναι βέβαια περιορισμένη, όμως είναι ουσιαστικής σημασίας. Δημιουργείται σημαντική προστιθέμενη αξία εφόσον μπορέσουμε να εργαστούμε συμπληρωματικά μεταξύ μας στην Ευρωπαϊκή Ένωση.
<P>
Δεν είναι επίσης τυχαίο το γεγονός ότι προσθέσαμε και ένα τέταρτο όργανο, προκειμένου να εξασφαλίσουμε την όσο το δυνατόν ομαλότερη μετάβαση από το πέμπτο στο έκτο πρόγραμμα πλαίσιο και την πραγματοποίηση σχεδίων μικρής κλίμακας. Η διάθεση τουλάχιστον 15% προς τις μικρομεσαίες επιχειρήσεις αποτελεί επίσης μία από τις προτεραιότητές μας.
<P>
Κύριε Πρόεδρε, η αποκέντρωση του έκτου προγράμματος πλαισίου είναι σημαντική βέβαια, συγχρόνως όμως είναι σημαντικό να μην επιβαρύνουμε τα νέα ολοκληρωμένα προγράμματα "κέντρα αριστείας" με υπερβολικό διοικητικό φόρτο. Για το λόγο αυτό θεωρώ πολύ σωστές τις τροπολογίες που υποβάλαμε.
<P>
Τέλος: μας απασχόλησαν έντονα οι ηθικές αρχές. Αφενός χρειάζεται να δημιουργήσουμε ένα πλαίσιο, εντός του οποίου θα πραγματοποιείται η έρευνα, και αφετέρου χρειάζεται να δημιουργήσουμε περιθώρια, έτσι ώστε να αντιμετωπίσουμε μέσω της έρευνας τις διάφορες ασθένειες που οφείλονται σε κληρονομικούς λόγους. Η εξεύρεση ισορροπίας αποτέλεσε μέγιστη πρόκληση για μας, ελπίζω δε να επιτύχαμε στο στόχο αυτό.

<SPEAKER ID=15 NAME="McNally">
Κύριε Πρόεδρε, ευχαριστώ τον εισηγητή κ. Caudron, καθώς και τον Επίτροπο Busquin, οι οποίοι μας βοήθησαν αμφότεροι να εργαστούμε αποτελεσματικά, όπως και οι σκιώδεις εισηγητές.
<P>
Το έκτο πρόγραμμα πλαίσιο αποτελεί την πρώτη υλοποίηση του Ευρωπαϊκού Χώρου Έρευνας, ο οποίος με τη σειρά του προέκυψε από τη Σύνοδο Κορυφής της Λισαβόνας και τη επιθυμία που εκφράστηκε εκεί να αποκτήσουμε μια επιτυχημένη οικονομία βασισμένη στη γνώση, λόγω της στενής σχέσης μεταξύ έρευνας και ανάπτυξης, αφενός, και οικονομικής επιτυχίας, αφετέρου, - η οποία οφείλω να πω ότι είναι απρόσφορη στις περισσότερες χώρες της ΕΕ, πλην των σκανδιναβικών.
<P>
Χαιρετίζουμε την έμφαση που δίδεται στην επιδίωξη της ευρωπαϊκής προστιθέμενης αξίας, και όχι στη διασπορά των περιορισμένων πόρων σε όλο το πεδίο της διεξαγόμενης έρευνας. Συνεπώς, χαίρομαι που πλέον στοχεύουμε στην έρευνα αιχμής, ιδίως σε τομείς όπως η νανοτεχνολογία, που θα έχουν μεγάλη σημασία στο μέλλον. Ωστόσο, υπάρχουν ορισμένα κενά στις προτάσεις, τα οποία επιθυμούμε να πληρωθούν. Σ' αυτά συγκαταλέγονται φυσικά η υγεία, η έρευνα πέραν της αυστηρώς μεταγονιδιακής έρευνας, η μη πυρηνική ενέργεια και οι χερσαίες και πλωτές μεταφορές.
<P>
Έρχομαι στις διεθνείς δραστηριότητες, διότι το ερευνητικό πρόγραμμα πλαίσιο πρέπει να στραφεί και εκτός ΕΕ. Είναι απαραίτητο να διατεθούν πόροι τόσο για τη διεθνή συνεργατική έρευνα - προτείνουμε 400 εκατομμύρια ευρώ - όσο και για την ενσωμάτωση της διάστασης του φύλου σε όλο το φάσμα της έρευνας, ιδίως όσον αφορά τον ιό HIV/AIDS, την ελονοσία και τη φυματίωση. Πρέπει να φροντίσουμε να συμμετέχουν στην έρευνα οι χώρες που υποφέρουν από αυτές τις μάστιγες. Τα ποσά που προβλέπονται για την επιστήμη και την κοινωνία στην πρόταση της Επιτροπής ήταν ανεπαρκή. Προτείνουμε να διπλασιαστούν οι δαπάνες για την επιστήμη και την κοινωνία.
<P>
Δεν πιστεύουμε ότι η ύπαρξη ενός συγκεκριμένου προγράμματος με μία διαχείριση θα έχει ως αποτέλεσμα τη διαφάνεια και την επαρκή παρακολούθηση. Ελπίζω λοιπόν ότι, με την υπόδειξή μας, θα είμαστε σε θέση να εξασφαλίσουμε τόσο τη διαφάνεια όσο και την καλή διαχείριση του κάθε μεμονωμένου τμήματος των προγραμμάτων.
<P>
Αν και χαιρετίζουμε τα δίκτυα αριστείας και τα ολοκληρωμένα σχέδια, πρέπει να διατηρήσουμε πιο οικείους μηχανισμούς στα αρχικά στάδια. Πρέπει να αποφύγουμε πάση θυσία τη δημιουργία επιστημονικών καρτέλ. Με ικανοποιεί η νέα αποστολή του ΚΚΕρ. 'Ημουν μέλος της Ομάδας του κ. Davignon και η εν λόγω αποστολή σίγουρα συμφωνεί με τις απόψεις της Ομάδας.
<P>
Όσον αφορά το τμήμα του έκτου προγράμματος πλαίσιο που αφορά την Ευρατόμ, έχω πολύ σοβαρές αμφιβολίες για το κατά πόσον θα εφαρμοστεί το πρόγραμμα ITER. Συνεπώς, η προσωπική μου άποψη - δεν είναι η άποψη του εισηγητή - είναι ότι δεν απαιτείται περαιτέρω χρηματοδότηση. Ούτως ή άλλως, θα είναι διαθέσιμη. Τα προγράμματα πλαίσιο είναι μία από τις μεγαλύτερες επιτυχίες που έχει να επιδείξει η Ευρωπαϊκή Ένωση. Ας βασιστούμε στην προηγούμενη επιτυχία τους.

<SPEAKER ID=16 LANGUAGE="FR" NAME="Piιtrasanta">
Κύριε Πρόεδρε, θα ήθελα καταρχάς να ευχαριστήσω τον Επίτροπο Busquin για τον τρόπο με τον οποίο ετοιμάστηκαν οι προτάσεις, για την προσοχή και για την καλή συνεργασία που είχαμε μαζί του.
<P>
Θα ήθελα, επίσης, με κάθε ειλικρίνεια, να ευχαριστήσω τον εισηγητή Gιrard Caudron, γιατί αφουγκράστηκε με άψογο τρόπο όλες τις πολιτικές ομάδες, τους σκιώδεις εισηγητές, κλπ. Δουλέψαμε πολύ καλά μαζί του. Πιστεύω ότι έκανε το μέγιστο όσων μπορούσε να κάνει. Ακόμα και αν υπάρχουν ορισμένες διαφωνίες ως προς κάποια πορίσματα, η εργασία έγινε πολύ καλά. Ευχαριστώ επίσης τους συναδέλφους μου, τους σκιώδεις εισηγητές.
<P>
Θα ήθελα να πω ότι η έκθεση αυτή πάνω στο έκτο πρόγραμμα-πλαίσιο για την ευρωπαϊκή έρευνα είναι, βεβαίως, μία σημαντική έκθεση αυτή τη στιγμή, με προστιθέμενη αξία για την Ευρώπη, καινοτόμα, όπως είχε ήδη προτείνει ο Επίτροπος, με δίκτυα αριστείας και με ολοκληρωμένα σχέδια: έχουμε πολλά να κάνουμε. Υπάρχουν, επίσης, σημαντικά βήματα για θέματα που αφορούν τους νέους, τις υποτροφίες, τις γυναίκες, ώστε να αποτρέψουμε τη διαρροή ικανών ανθρώπων. Δεν μπορούμε να αγνοήσουμε όσα προτείνονται με καινοτόμο πνεύμα σε αυτό το έκτο πρόγραμμα πλαίσιο.
<P>
Υπάρχουν τρία πολύ σημαντικά σημεία τα οποία έχουν ιδιαίτερη σημασία για τους Πράσινους. Πρώτον, τα θέματα δεοντολογίας: θέλουμε να αποκλείσουμε από τη χρηματοδότηση της Κοινότητας τις μεταλλάξεις στη γενετική σειρά του ανθρώπου και τη δημιουργία ανθρώπινων εμβρύων για θεραπευτικούς λόγους. Επίσης, θέλουμε να αποκλείσουμε από τη χρηματοδότηση της έρευνας αυτή που χρησιμοποιεί υπεράριθμα ανθρώπινα έμβρυα και υπεράριθμους αδιαφοροποίητους εμβρυϊκούς ιστούς. Απ' ό,τι άκουσα, πιστεύω ότι οδηγούμαστε σε μία συμφωνία μεταξύ όλων των πολιτικών κομμάτων ως προς αυτά τα ζητήματα.
<P>
Δεύτερον, επιθυμούμε μία αξιολόγηση των επιπτώσεων των νέων τεχνολογιών, για παράδειγμα της ηλεκτρομαγνητικής ακτινοβολίας: ποιες είναι οι συνέπειές της επάνω στους πληθυσμούς, στην υγεία, κλπ.; Τρίτον, θα επιθυμούσαμε μεγαλύτερη ισορροπία ανάμεσα στις έρευνες για τις ανανεώσιμες πηγές ενέργειας και την πυρηνική ενέργεια.
<P>
Θα έλεγα, όπως και η συνάδελφός μου Eryl MacNally, ότι δεν θα πρέπει να φουσκώσουμε παραπάνω τον προϋπολογισμό των πυρηνικών ή του σχεδίου ITER, το οποίο προβλέπεται να υλοποιηθεί στο απώτερο μέλλον, και επιθυμούμε οι πιστώσεις για την έρευνα επάνω στις ανανεώσιμες πηγές ενέργειας και την πυρηνική ενέργεια να είναι πιο ισορροπημένες.

<SPEAKER ID=17 NAME="Thors">
. (SV) Κύριε Πρόεδρε, κύριε Επίτροπε, θα ήθελα καταρχάς να υπογραμμίσω ότι δεν μιλώ τη στιγμή αυτή εξ ονόματος της Ομάδας του Ευρωπαϊκού Κόμματος των Φιλελευθέρων Δημοκρατών και Μεταρρυθμιστών. Υπάρχουν πάρα πολλοί από τους υπεύθυνους της Ομάδας μας, οι οποίοι ασχολήθηκαν με αυτό το ζήτημα και κατευθύνονται εδώ στο Κοινοβούλιο σήμερα, όμως ίσως δεν προφτάσουν να έρθουν μέχρι την ψηφοφορία.
<P>
Μου δίνεται η εντύπωση ότι θα υιοθετήσουμε υπερβολικά πολλές τροπολογίες. Εάν συγκρίνουμε αυτό το πρόγραμμα έρευνας με διάφορα ανάλογα ερευνητικά προγράμματα ανά την Ευρώπη, πολύ δύσκολα θα βρούμε κάποιο άλλο που να έχει τόσο έντονα πολιτικές κατευθύνσεις. Αυτό το γεγονός βρίσκεται σε απόλυτη αντίθεση και με την άποψη που εξέφρασε ο Manuel Castells - ναι, μπορούμε να τον αποκαλούμε κοινωνιολόγο - μαζί με τον φιλανδό φιλόσοφο Pekka Himanen σχετικά με τους λόγους για τους οποίους η Φιλανδία αποτελεί μία τόσο επιτυχημένη κοινωνία της πληροφορικής. Στο βιβλίο τους, το οποίο είναι ίσως κάπως ασαφές, διαπιστώνουν ότι η πολιτική μας για την τεχνολογία και τις καινοτομίες είναι επιτυχής, καθώς διαθέτουμε μία απολύτως αυτόνομη κεντρική υπηρεσία για την τεχνολογική ανάπτυξη. Το γεγονός αυτό, πιστεύω, θα πρέπει να μας βάλει σε σκέψεις. Σε διάφορα πλαίσια είθισται να δρέπει δάφνες η φιλανδική πολιτική σχετικά με τις καινοτομίες. Πιστεύω ότι μπορούμε να διδαχθούμε από την πολιτική αυτή.
<P>
Εξάλλου, θα ήθελα να υπογραμμίσω κάτι που με ενοχλεί ιδιαίτερα στην πρόταση αυτή. Πρόκειται για το γεγονός ότι η κοινωνική έρευνα προτείνεται να τοποθετηθεί σε αναμφίβολα λάθος θέση, στην ΓΔ Κοινωνίας των Πληροφοριών. Η κοινωνική έρευνα δεν έχει καμία δουλειά εκεί. Πραγματικά, δεν καταλαβαίνω γιατί προτείνεται κάτι τέτοιο.
<P>
Γνωρίζουμε επίσης ότι σε πολύ μεγάλο βαθμό το ενδιαφέρον σε ζητήματα έρευνας στρέφεται γύρω από την έρευνα για τα βλαστοκύτταρα. Μπορούμε σήμερα με την ησυχία μας να λάβουμε θέση σχετικά με την έκθεση Caudron. Προσωπικά θεωρώ την έκθεση που ενέκρινε η επιτροπή πολύ εξισορροπημένη. Η πρόταση της επιτροπής χαρακτηρίζεται επίσης από την ταπεινοφροσύνη και τον σεβασμό που χρειάζονται όταν συζητούμε ζητήματα έρευνας. Πιστεύω ότι όλοι όσοι υποστηρίζουν ότι θα πρέπει να επικεντρώσουμε τις προσπάθειές μας κυρίως στα βλαστοκύτταρα ενηλίκων, δεν χαρακτηρίζονται από αυτήν την ταπεινοφροσύνη η οποία πρέπει να μας διακρίνει σε αυτό το νέο τομέα. Κατά τις εργασίες στην προσωρινή επιτροπή ανθρώπινης γενετικής συνειδητοποίησα ότι γνωρίζουμε ελάχιστα για αυτά τα ζητήματα. Θα πρέπει να ακολουθήσουμε τις παλαιές αρχές και να προχωρήσουμε εντός διαφόρων πλαισίων. Συνειδητοποίησα επίσης ότι τα ερευνητικά σχέδια για τις δύο μορφές βλαστοκυττάρων αλληλοεξαρτώνται και γι' αυτό θα πρέπει να δοθεί η ίδια προτεραιότητα και στα δύο. Θεωρώ ότι κάτι τέτοιο είναι εξαιρετικά σημαντικό προκειμένου να προχωρήσουμε ως επιτυχής κοινωνία.
<P>
Ελπίζω ότι τα σχόλιά μου αυτά δεν θα προκαλέσουν υπερβολικές αντιδράσεις, αλλά θα βοηθήσουν να σκεφτούν όλοι όσοι ενδιαφέρονται να μπορούν οι ερευνητές μας να πραγματοποιούν μία σωστή έρευνα.

<SPEAKER ID=18 LANGUAGE="FI" NAME="Seppδnen">
Κύριε Πρόεδρε, το πρόγραμμα πλαίσιο θα χρηματοδοτήσει την επιστημονική δραστηριότητα τα επόμενα χρόνια με 17,5 δισ. ευρώ από τις πληρωμές των κρατών μελών στην ΕΕ. Το ύψος του ποσού καταδεικνύει τη σημασία του θέματος. Η διαδικασία της συναπόφασης αποσπά ένα μέρος της εξουσίας από την Επιτροπή και την παραχωρεί στο Κοινοβούλιο. Τούτο είναι ιδιαίτερα δικαιολογημένο στο πλαίσιο αυτό. Πρέπει να υποστηρίξουμε το πρότυπο του κ. Caudron σχετικά με το πρόγραμμα πλαίσιο που αφορά το συντονισμό και τη διαχείριση των προγραμμάτων, την ενημέρωση και τη διαβούλευση με το Κοινοβούλιο, καθώς επίσης το πρόγραμμα πλαίσιο μέσα από μια λεπτομερέστερη διαδικασία λήψης αποφάσεων.
<P>
Η επιλογή των επιμέρους τμημάτων προτεραιότητας έχει πραγματοποιηθεί από την Επιτροπή με βάση τα σωστά κριτήρια, το ίδιο ισχύει και για την επιλογή του Κοινοβουλίου σχετικά με συμπληρωματικές τους προτεραιότητες, οι οποίες δεν αφορούν αποκλειστικά την τεχνολογία των πληροφοριών και την τεχνητή νοημοσύνη. Η υγεία των ανθρώπων εξαρτάται από τη διατροφή τους. Είναι δικαιολογημένη η χρησιμοποίηση πιστώσεων για την έρευνα ολόκληρης της διατροφικής αλυσίδας. Το ζήτημα που ανακύπτει στο πλαίσιο της νέας βιοτεχνολογίας αφορά τις ηθικές βάσεις κάθε μορφής ζωής. Κατά συνέπεια λοιπόν την τεχνολογία πρέπει να τη συμπληρώσουν τα πορίσματα των ανθρωπιστικών επιστημών. Η επιστήμη δεν πρέπει να εξαρτάται από την ηθική των μεγάλων εταιρειών, γι' αυτό και πρέπει να χρηματοδοτείται με δημόσιους πόρους.
<P>
Δεδομένου ότι η περιβαλλοντική υγεία εξαρτάται σε μεγάλο βαθμό από την παραγωγή ενέργειας, το Κοινοβούλιο προσπαθεί με πολλές τροπολογίες να βελτιώσει την έρευνα των νέων μορφών ενέργειας. Η έρευνα της ενέργειας που προκύπτει από τη σύντηξη θα δικαιολογούσε τη διοχέτευση περισσότερων πόρων από όσους προτείνει η Επιτροπή. Είναι ανάγκη να κατασκευαστεί ένα νέο Tokamak, το οποίο θα χρησιμοποιούν από κοινού όλα τα κράτη μέλη, καθώς και η Ελβετία, ο Καναδάς, η Ιαπωνία και η Ρωσία. Οι περικοπές στη χρηματοδότηση καθυστερούν αυτό το σημαντικό πρόγραμμα και ήδη, συνεπώς, θα καθυστερήσει κατά 50 χρόνια η δυνατότητα παραγωγής ενέργειας με σύντηξη.
<P>
Κατά την κατάρτισή του το πρόγραμμα πλαίσιο δεν αντιμετώπισε με τη δέουσα προσοχή το θέμα της λειτουργίας του Κοινού Κέντρου Ερευνών της ΕΕ. Επιπλέον, το κέντρο χρησιμοποιεί επιστημονικό δυναμικό. Στην επόμενη πεντηκονταετία πρέπει να διασαφηνιστεί η θέση του στην επιστημονική και ερευνητική κοινότητα της ΕΕ και των κρατών μελών της. Δεν πρέπει να προβαίνουμε στην κατασπατάληση του ερευνητικού δυναμικού.

<SPEAKER ID=19 NAME="Hyland">
Κύριε Πρόεδρε, θα ήθελα να εκφράσω την ανησυχία μου για την έμφαση που δίδει η Επιτροπή στα μεγάλης κλίμακας σχέδια ολοκλήρωσης, τα οποία θα επηρεάσουν αρνητικά τις μικρές επιχειρήσεις οι οποίες είναι ενταγμένες σε μια κοινότητα και οι οποίες προωθούνται στο πλαίσιο των προγραμμάτων ανάπτυξης της υπαίθρου και της έρευνας στον τομέα της γεωργίας και τον συναφή τομέα των τροφίμων. Σήμερα, έχει αποδειχθεί με σαφή τρόπο ότι τα προγράμματα που λαμβάνουν ενίσχυση από την ΕΕ, όπως το Leader, έχουν τις δυνατότητες να δημιουργήσουν βιώσιμη απασχόληση στις περιοχές της υπαίθρου, εκεί όπου τα περισσότερο συγκεντρωτικά προγράμματα θα είχαν αποτύχει.
<P>
Δεν έχω αρκετό χρόνο για να επικεντρωθώ στην ανάγκη συνέχισης της έρευνας στον τομέα των τροφίμων και στις δυνατότητες της νέας τεχνολογίας να βελτιώσει τη διαφοροποίηση των προϊόντων, την ποιότητα και την ικανοποίηση των καταναλωτών. Πόσο σύντομα μπορούμε να αναμένουμε μια σαφή και οριστική άποψη σχετικά με τις δυνατότητες ή μη της γενετικής έρευνας όπως εφαρμόζεται στην πρακτική γεωργία; Οι καθυστερήσεις σε αυτόν τον τομέα οδηγούν σε σύγχυση τους καταναλωτές και θα μπορούσαν να στερήσουν από την ευρωπαϊκή γεωργία τα μέσα που είναι απαραίτητα για τη βιωσιμότητα, την ποιότητα και την ανταγωνιστικότητα. Τι έχουμε διδαχθεί από τους πρόσφατους εφιάλτες, όπως ήταν ο αφθώδης πυρετός και η ΣΕΒ; Θα γνωρίζουμε τι πρέπει να κάνουμε προκειμένου να αποφύγουμε την επανάληψη της απογοητευτικής εμπειρίας της ανεξέλεγκτης επιδημίας του αφθώδους πυρετού;
<P>
Τέλος, και δεν είναι η πρώτη φορά, θα ήθελα να εκφράσω την ανησυχία μου για την έρευνα σε ανθρώπινα έμβρυα. Το Κοινοβούλιο θα πρέπει να διενεργήσει τους αυστηρότερους δυνατούς ελέγχους στον εν λόγω τομέα.

<SPEAKER ID=20 LANGUAGE="NL" NAME="Belder">
Κύριε Πρόεδρε, η έκθεση Caudron φαίνεται προβληματική από την άποψη της χριστιανικής ηθικής. Αμφιλεγόμενες δραστηριότητες δεν θα πρέπει να υποστηρίζονται ενεργά από την Ένωση. Εξάλλου κάτι τέτοιο θα δημιουργούσε κινδύνους για την κοινότητα αξιών, η οικοδόμηση της οποίας αποτελεί στόχο της ΕΕ. Η επέμβαση στη δημιουργία του Θεού, τη ζωή, δεν μπορεί να αποτελέσει αντικείμενο διαπραγμάτευσης. Η αρχή αυτή θα πρέπει να αποτελεί την αφετηρία μας. Υπό το φως αυτό είναι απαράδεκτο το γεγονός να χρηματοδοτείται η έρευνα σε μέρη εμβρύων από κοινοτικούς πόρους. Υποχρεώνονται έτσι οι πολίτες να χρηματοδοτούν έρευνα η οποία διώκεται νομικά σε ένα κράτος μέλος, όπως η Γερμανία, και κατά της οποίας έχουν λάβει θέση διάφορα εθνικά κοινοβούλια.
<P>
Ένα σχετικό πρόβλημα αποτελούν οι συνέπειες για τις γειτονικές χώρες κράτους μέλους το οποίο εφαρμόζει λιγότερο αυστηρούς κανόνες. Η μεταφορά της ευρωπαϊκής έρευνας προς ένα τέτοιο κράτος μέλος θα υπέσκαπτε την αποτελεσματικότητα της νομοθεσίας. Ηθικές διαφορές δεν θα πρέπει να χρησιμοποιούνται ως παράγοντας ανταγωνιστικότητας. Κάτι τέτοιο θα κατέληγε σε διαρροή εγκεφάλων. Η επίτευξη ενός ευρωπαϊκού χώρου έρευνας θα δράσει ως καταλύτης. Για το λόγο αυτό καλώ όλους σας να υποστηρίξετε τις τροπολογίες μου. Αποσκοπούν στην πρόληψη μίας τέτοιας κατάστασης. Η Ευρώπη θα πρέπει να αγωνιστεί προκειμένου να βρεθεί λύση για αυτά τα διασυνοριακά προβλήματα. Τα έχει εξετάσει η Επιτροπή;
<P>
Τέλος, κύριε Πρόεδρε, στο πλαίσιο της έρευνας για τα διασυνοριακά προβλήματα θα πρέπει να δοθεί κεντρική σημασία, όχι στη χρηματοδότηση, αλλά στη συνεργασία. Η χρηματοδότηση της έρευνας σε μέρη εμβρύων περιπλέκει τη συνεργασία.

<SPEAKER ID=21 LANGUAGE="DE" NAME="Raschhofer">
Κύριε Πρόεδρε, αγαπητοί συνάδελφοι, χαιρετίζω καταρχάς την πρόταση της Επιτροπής για το έκτο πρόγραμμα πλαίσιο, και ιδίως το συντονισμό σε ευρωπαϊκή κλίμακα και την έμφαση που δίδεται στη βασική έρευνα. Δύο σημεία μου προκαλούν ανησυχία. Πρώτον, κατά τον προσδιορισμό των αρχών δεοντολογίας οι γνώμες στο Κοινοβούλιο είναι διχασμένες μεταξύ της απόλυτης απαγόρευσης της έρευνας με εμβρυϊκά βλαστοκύτταρα, αφενός, και της αποδοχής της, αφετέρου.
<P>
Κάθε άτομο θα πρέπει μάλλον να αποφασίζει μόνο του πού βρίσκεται το όριο μεταξύ μιας απλής μάζας κυττάρων και της ανθρώπινης ζωής. Πρόκειται για μια απόφαση κατά συνείδηση με μεγάλες προεκτάσεις. Αλλά ζητώ να ληφθεί υπόψη το γεγονός ότι σε ορισμένα κράτη μέλη, μεταξύ άλλων και στην Αυστρία, η έρευνα με εμβρυϊκά βλαστοκύτταρα απαγορεύεται. Είναι απαράδεκτο να χρηματοδοτείται σε ένα κράτος μέλος με κοινοτικούς πόρους μια ερευνητική δραστηριότητα που απαγορεύεται σε ένα άλλο κράτος μέλος.
<P>
Δεύτερον, στο πλαίσιο του προγράμματος ΕΥΡΑΤΟΜ, διατίθενται πόροι για ερευνητικές δραστηριότητες ύψους 1,2 δισεκατομμυρίων. Περισσότερα από δύο τρίτα του ποσού αυτού προορίζονται για την έρευνα στον τομέα της πυρηνικής ενέργειας. Τα θέματα ασφάλειας διαδραματίζουν μόνο δευτερεύοντα ρόλο. Θεωρώ απαραίτητη την ενίσχυση της έρευνας σε μη πυρηνικούς τομείς ενέργειας. Αλλά δεν παρατήρησα μια τέτοια προσέγγιση.

<SPEAKER ID=22 NAME="Τρακατέλλης">
Κύριε Πρόεδρε, το έκτο πρόγραμμα-πλαίσιο της Ευρωπαϊκής Ένωσης περιλαμβάνει θέματα που αφορούν περιοχές υψηλής προτεραιότητας, αλλά και περιοχές πρωτοποριακής έρευνας από την οποία αναμένουμε τα μεγάλα επιστημονικά άλματα. Θέλω να επικεντρώσω την προσοχή σας στο πρωτοποριακό πεδίο που αποτελεί έρευνα στο ανθρώπινο γονιδίωμα. Η έρευνα αυτή αναμένεται να έχει μελλοντικές εφαρμογές σε τέσσερεις τομείς της ιατρικής: πρώτον, τα κληρονομικά νοσήματα, δεύτερον, τα πιο κοινά νοσήματα φονιάδες, δηλαδή, τον καρκίνο, τα καρδιαγγειακά και τα νευροεκφυλιστικά νοσήματα, τρίτον, την κατανόηση των μηχανισμών των διαφόρων ασθενειών, που θα οδηγήσει σε νέες, πιο αποτελεσματικές θεραπείες και φάρμακα και, τέταρτον, την πρόληψη των νόσων.
<P>
Η νέα γνώση στο ανθρώπινο γενετικό υλικό θα βοηθήσει να κατανοήσουμε τα σημεία του γενετικού δυναμικού που είναι τρωτά και ευάλωτα στις περιβαλλοντικές προκλήσεις και πιέσεις, καθώς και στις συνήθειες της ζωής μας, ώστε να δοθεί η δυνατότητα ανάπτυξης νέων στρατηγικών για την πρόληψη, διάγνωση και θεραπεία των νοσημάτων που ανέφερα. Η έρευνα, εξάλλου, με βλαστικά κύτταρα μπορεί ενδεχομένως να έχει νέες εφαρμογές σε θεραπείες ασθενειών όπως για παράδειγμα Πάρκινσον, Αλτσχάιμερ, λευχαιμίες και πολλές άλλες.
<P>
Ωστόσο, οι έρευνες στις περιοχές αυτές πρέπει να οριοθετούνται ώστε να μην δημιουργούν δεοντολογικά προβλήματα. Αυτό αποτέλεσε και τον στόχο της τροπολογίας που υπέβαλα μαζί με τους συναδέλφους Nisticς και Purvis. Η τροπολογία αυτή επιτρέπει την ανάπτυξη αυτής της πρωτοποριακής έρευνας που περιέγραψα, κρατώντας όλες τις ισορροπίες ώστε να μην δημιουργεί δεοντολογικά προβλήματα. Έτσι, προσδοκούμε κάποια στιγμή στο μέλλον και τις ευνοϊκές εφαρμογές στην ιατρική που υπόσχεται αυτή η έρευνα. Θέλω να πιστεύω ότι το Ευρωπαϊκό Κοινοβούλιο θα υπερψηφίσει αυτή την γραμμή που οριοθετεί και κρατεί τις σωστές ισορροπίες ανάμεσα στην πρόοδο και την δεοντολογία.

<SPEAKER ID=23 LANGUAGE="FI" NAME="Pohjamo">
Κύριε Πρόεδρε, θα ήθελα να ευχαριστήσω τον εισηγητή της έκθεσης γα την καλή του προσπάθεια και τη βούλησή του να επισημάνει τις θέσεις των συναδέλφων του. Η δυνατότητα συμμετοχής των ΜΜΕ στο πρόγραμμα πλαίσιο έχει προβληματίσει πολλούς από εμάς, δεδομένου ότι η αρχική πρόταση της Επιτροπής δεν παρουσίαζε τις δυνατότητες αυτές με αρκετά συγκεκριμένο τρόπο. Η Επιτροπή προβάλλει τις αποκαλούμενες "οριζόντιες δράσεις" , στις οποίες οι ΜΜΕ είναι δύσκολο να συμμετάσχουν, τουλάχιστον σε πρώτη φάση. Γι' αυτό είναι απαραίτητες οι τροπολογίες που έχει εγκρίνει η Επιτροπή Βιομηχανίας, Εξωτερικού Εμπορίου, Έρευνας και Ενέργειας προς την κατεύθυνση αυτή, ούτως ώστε να εξακολουθήσουν να υπάρχουν ρυθμίσεις όπως του ήδη υφισταμένου προγράμματος Craft. Το ίδιο αφορά και τη χρηματοδότηση της έρευνας. Οι επιχειρήσεις έχουν ήδη συνηθίσει σε τέτοιες δράσεις και έχουν ήδη αποκομίσει πολλά θετικά στοιχεία. Γιατί θα πρέπει λοιπόν να παραγκωνιστεί η καλή οργάνωση; Η τροπολογία 265 αφορά ακριβώς αυτό το θέμα. Ως μερίδιο για τις επιχειρήσεις έχει προταθεί το 15% των χρηματοδοτήσεων. Αλλα κι αυτό θα πρέπει να συγκεκριμενοποιηθεί, στο πλαίσιο των βασικών κατευθυντηρίων πινάκων χρηματοδότησης, καθώς αργότερα θα αποφασίσουμε γι' αυτούς.

<SPEAKER ID=24 NAME="Ahern">
Κύριε Πρόεδρε, θα ήθελα να ευχαριστήσω τον εισηγητή για τη σκληρή του δουλειά, καθώς και για τις πολυάριθμες προσθήκες που έκανε στις προτάσεις της Επιτροπής, ιδίως όσον αφορά την υγεία, τις ασθένειες και τις βιώσιμες μεταφορές. Ωστόσο, το έργο αυτό υπονομεύθηκε στην επιτροπή, με αυτό που ο κ. van Velzen ήδη ανέφερε ως κοινό αποτέλεσμα. Η κατάληξη ήταν να αποδυναμωθούν σε μεγάλο βαθμό οι προτάσεις σχετικά με την υγεία και τις μεταφορές. Οι πολίτες μας θα θελήσουν να μάθουν για ποιο λόγο επιθυμούμε περισσότερες δαπάνες για τη διαστημική έρευνα παρά για βιώσιμες μεταφορές. Δεν είναι αυτή η προτεραιότητά τους.
<P>
Σχετικά με τη δεοντολογία της βιοτεχνολογίας, οι προτάσεις επιτρέπουν τη χρηματοδότηση της έρευνας για αλλοίωση της ανθρώπινης βλαστικής σειράς. Αυτό είναι απαράδεκτο για τη βασική επιστήμη. Οι Πράσινοι έχουν υποβάλει μια τροπολογία που συμπίπτει με τη θέση των περισσότερων ερευνητών του τομέα και πρέπει να υποστηριχθεί.
<P>
Όσον αφορά την έρευνα στα βλαστικά κύτταρα, η παραγωγή ανθρώπινων εμβρύων για έρευνα είναι απαράδεκτη, όπως απολύτως απαράδεκτη είναι και για τους περισσότερους από τους πολίτες μας. Η προσωρινή επιτροπή για την ανθρώπινη γενετική κατέληξε σε πολύ χρήσιμα συμπεράσματα επ' αυτού και η έκθεσή της θα έπρεπε να είχε συζητηθεί προτού διεξαχθεί η παρούσα συζήτηση. Ωστόσο, έχουν υποβληθεί τροπολογίες που συμφωνούν με τις προτάσεις της και οι οποίες θα πρέπει επίσης να γίνουν δεκτές από το Σώμα, ειδάλλως θα έλθουμε σε έντονη αντιπαράθεση με τους πολίτες μας.
<P>
Όσον αφορά τους ΓΤΟ και τη γενετική των φυτών, οι προτάσεις που εγκρίθηκαν στην επιτροπή θα φέρουν στο τραπέζι μας γενετικώς τροποποιημένα τρόφιμα τα οποία θα επιβληθούν στους ευρωπαίους καταναλωτές, αντίθετα με την επιθυμία πολλών. Αυτός είναι ένας άλλος λόγος αντιπαράθεσης και δεν συμπεριλαμβανόταν στις προτάσεις της Επιτροπής.
<P>
Σχετικά με την ενέργεια, απαιτείται αντίστοιχη χρηματοδότηση για τις ανανεώσιμες πηγές και την πυρηνική ενέργεια. Έχουμε διαθέσει περισσότερο από 1 δισ. ευρώ για τη χρηματοδότηση της πυρηνικής ενέργειας και πολύ λιγότερο για τις ανανεώσιμες πηγές ενέργειας. Και αυτό είναι εντελώς απαράδεκτο για τους πολίτες μας. Εάν δεν θέλουμε να υπάρξει σύγκρουση μεταξύ επιστήμης και κοινωνίας, κάτι που ο Επίτροπος προσπαθεί αγωνιωδώς να αποφύγει, θα χρειαστεί να αναθεωρήσουμε αυτές τις προτεραιότητες. Για παράδειγμα, οι προτάσεις σχετικά με τη σύντηξη είναι παρωχημένες. Και οι ΗΠΑ και η Ιαπωνία εγκαταλείπουν εντελώς την εν λόγω έρευνα.

<SPEAKER ID=25 NAME="Αλυσανδράκης">
Κύριε Πρόεδρε, κύριε Επίτροπε, κύριοι συνάδελφοι, έχουμε μπροστά μας ένα πολύ σημαντικό κείμενο, το περιεχόμενο του οποίου δεν θα προσδιορίσει μόνο την χρηματοδότηση της έρευνας από την Ευρωπαϊκή Ένωση, αλλά θα σηματοδοτήσει κατευθύνσεις και πρακτικές σε όλα τα κράτη μέλη και ιδίως εκείνα που, όπως η Ελλάδα, πρακτικά δεν έχουν δικό τους εθνικό πρόγραμμα έρευνας. Μια διαπιστωμένη αδυναμία της έρευνας στην Ευρωπαϊκή Ένωση είναι η χαμηλή χρηματοδότηση. Παρόλα αυτά η πρόταση της Ευρωπαϊκής Επιτροπής για τον συνολικό προϋπολογισμό δεν απαντά στην ανάγκη της γενναίας αύξησης της χρηματοδότησης και, δυστυχώς, η Επιτροπή Βιομηχανίας, μολονότι πρόσθεσε δραστηριότητες, δεν αύξησε τον προϋπολογισμό.
<P>
Ένα δεύτερο, σοβαρό θέμα είναι ο προσανατολισμός. Το σχέδιο που εξετάζουμε αφήνει λίγα περιθώρια για ελεύθερη έρευνα, η οποία δεν θα δώσει μεν άμεσα εκμεταλλεύσιμα αποτελέσματα, θα συμβάλει όμως στην ανάπτυξη της γνώσης και θα προσφέρει τη βάση για εφαρμογές στις επόμενες δεκαετίες. Από αυτή την άποψη, θεωρούμε ότι η πρόταση της Επιτροπής Βιομηχανίας για μείωση των δαπανών στη λεγόμενη προτεραιότητα 8 δεν είναι στη σωστή κατεύθυνση. Αυτό βέβαια δεν σημαίνει ότι διαφωνούμε με τις επτά προτεινόμενες θεματικές προτεραιότητες.
<P>
Τρίτο μεγάλο θέμα είναι το ποιός θα καρπωθεί την χρηματοδότηση. Η δομή του προτεινόμενου προγράμματος είναι τέτοια που ευνοεί τις επιχειρήσεις άμεσα, αλλά και έμμεσα, αφού και οι κατευθύνσεις είναι προσαρμοσμένες στις ανάγκες τους. Κατά την άποψή μας, η έρευνα των επιχειρήσεων πρέπει να χρηματοδοτηθεί από τα κέρδη τους και όχι από τον δημόσιο προϋπολογισμό. Φοβόμαστε, παράλληλα, ότι οι μικρές ερευνητικές ομάδες θα έχουν δυσκολία να χρηματοδοτηθούν, αν και στο σημείο αυτό οι τροπολογίες της Επιτροπής Βιομηχανίας θα διευκολύνουν.
<P>
Μια παρατήρηση για το πρόγραμμα Ευρατόμ: όσο επιφυλακτικός πρέπει να είναι κανείς για την ασφάλεια της πυρηνικής σχάσης, άλλο τόσο θα πρέπει να προσδοκά ότι η ανάπτυξη της σύντηξης θα δώσει μακροπρόθεσμα λύσεις στον ενεργειακό εφοδιασμό. Από την πλευρά αυτή, χαίρομαι για το ότι η Επιτροπή Βιομηχανίας προτείνει αύξηση της χρηματοδότησης για τον αντιδραστήρα ITER.
<P>
Τέλος, φοβάμαι ότι η συζήτηση για το λεγόμενο ηθικό θέμα πήρε πολύ μεγαλύτερη έκταση από ό,τι έπρεπε και μάλλον αποπροσανατολιστικά έδρασε. Η δημόσια χρηματοδότηση της έρευνας δεν είναι το κατάλληλο μέσο για να λύσει κανείς τέτοιου είδους προβλήματα. Θα ήταν σοβαρή παράλειψη εκ μέρους μου, κύριε Πρόεδρε, αν δεν ευχαριστούσα τον Επίτροπο κ. Busquin και το επιτελείο του και, βεβαίως, τον εισηγητή μας κ. Caudron και όλους τους σκιώδεις εισηγητές για την τεράστια δουλειά που έκαναν.

<SPEAKER ID=26 LANGUAGE="EN" NAME="Sandbζk">
Κύριε Πρόεδρε, τόσο ο κ. Caudron όσο και η κ. McNally ανέφεραν τον αγώνα κατά του AIDS, της φυματίωσης και της ελονοσίας. Γι' αυτό το σκοπό, έχουν δεσμευθεί 400 εκατομμύρια ευρώ, αλλά τα χρήματα εγγράφονται στον προϋπολογισμό στη θέση "ολοκλήρωση της ευρωπαϊκής έρευνας" στην τροπολογία αριθ. 339. Θα μπορούσε να μου πει η Επιτροπή εάν αυτό σημαίνει ότι τα χρήματα μπορούν να δαπανηθούν μόνο στην Ευρώπη ή εάν είναι δυνατό με αυτά τα χρήματα να χρηματοδοτηθεί το παναφρικανικό δίκτυο δοκιμαστικού εμβολιασμού κατά της ελονοσίας το οποίο, αντίθετα με την ΕΕ, είναι έτοιμο να δοκιμάσει τώρα το εμβόλιο κατά της ελονοσίας;
<P>
Εάν τα 400 εκατομμύρια ευρώ μπορούν να δαπανηθούν μόνο στην Ευρώπη, μπορεί να μου πει η Επιτροπή εάν η ενσωμάτωση της διάστασης των δύο φύλων θα μπορούσε να επιτρέψει τη χρηματοδότηση του αφρικανικού δικτύου; Εάν όχι, θα παρακαλούσα τον κ. van Velzen να επανεξετάσει το ενδεχόμενο να δεχθεί μια προφορική τροπολογία στην τροπολογία αριθ. 339, με την οποία τα 400 εκατομμύρια ευρώ θα ενταχθούν στις διεθνείς δραστηριότητες.
<P>
Συζητούμε ένα ερευνητικό πρόγραμμα το οποίο θα λήξει το 2006. Μέχρι τότε, εάν δεν χρηματοδοτήσουμε το παναφρικανικό δίκτυο, περισσότερα από 400 εκατομμύρια άτομα μπορεί να χάσουν τη ζωή τους στη νοτίως της Σαχάρας Αφρική και σε άλλες φτωχές χώρες, ενώ ενδέχεται μέχρι τότε να έχουν καταστραφεί περισσότερα από 50 χρόνια προσπαθειών αναπτυξιακής πολιτικής. Αυτό είναι πραγματικά εξαιρετικά σημαντικό, και επομένως, ακόμα και αν ο κ. van Velzen δεν υποστηρίξει αυτήν την προφορική τροπολογία, ελπίζω να το κάνει η Ολομέλεια.

<SPEAKER ID=27 LANGUAGE="FR" NAME="Montfort">
Ευχαριστώ κύριε Πρόεδρε, ευχαριστώ, επίσης, κύριε εισηγητή. Το έκτο πρόγραμμα πλαίσιο "Έρευνα και Ανάπτυξη" είναι κεφαλαιώδους σημασίας για τα κράτη μας όπως και για την Ευρωπαϊκή Ένωση. Πράγματι, η έρευνα πρέπει να έχει στόχο της την ανάπτυξη. Έτσι θα μπορέσουμε να ανταποκριθούμε στις διακηρύξεις του Ευρωπαϊκού Συμβουλίου της Λισαβόνας, να κάνουμε την Ευρωπαϊκή Ένωση την πιο δυναμική και την πλέον αποτελεσματική περιοχή του κόσμου, αλλά επίσης να οδηγηθούμε στην πλήρη απασχόληση, γιατί σε τι θα χρησιμεύσει η έρευνα εάν δεν διατηρήσουμε, από κοινού, αυτό το στόχο; Η επεξεργασία και η επικύρωση του έκτου προγράμματος πλαισίου "Έρευνα και Ανάπτυξη" μου φαίνεται ότι αποτελεί την ευκαιρία για να εφαρμόσουμε αυτή τη θέση της Συνόδου Κορυφής της Λισαβόνας, και να να δώσουμε επίσης σάρκα και οστά στον Ευρωπαϊκό Χάρτη για τη μικρή επιχείρηση, γιατί η επιχείρηση είναι ένας σημαντικός συντελεστής διάδοσης της επιστημονικής καινοτομίας. Για το λόγο αυτό χαίρομαι που ένα μη αμελητέο μέρος (μη αμελητέο σε σχέση με τις τεράστιες ανάγκες που υπάρχουν σε άλλους τομείς) αφιερώθηκε στην ανάπτυξη της επιχείρησης, κυρίως της μικρής επιχείρησης και της βιοτεχνίας. Πρέπει να στηρίξουμε και να ενθαρρύνουμε τη δράση της έρευνας και της καινοτομίας στις μικρομεσαίες επιχειρήσεις, και να διευκολύνουμε την πρόσβασή τους στην προηγμένη τεχνολογία, περιλαμβανομένων των παραδοσιακών επιχειρήσεων. Έτσι οι επιχειρήσεις θα μπορέσουν να ανταποκριθούν στην απαίτηση της πλήρους απασχόλησης. Αλλά, μεταξύ αυτών των επιχειρήσεων, θα ήθελα να αναφέρω τις βιομηχανίες βιοτεχνολογίας που απαιτούν από εμάς ιδιαίτερη προσοχή δεδομένου ότι αφορούν τις επιστήμες των έμβιων όντων. Μία ανθρώπινη ύπαρξη, ανεξαρτήτως του σταδίου ανάπτυξης στο οποίο βρίσκεται, είτε είναι έμβρυο ή ενήλικας, δεν μπορεί ποτέ να αποτελέσει υλικό για τη φροντίδα ενός άλλου ανθρώπινου όντος. Η χρηματοδότηση της έρευνας πάνω στους αδιαφοροποιημένους εμβρυϊκούς ιστούς και στα υπεράριθμα έμβρυα προσβάλλει την ανθρώπινη αξιοπρέπεια, την οποία προασπίζουν πολλά από τα ιδρυτικά κείμενα της Ευρωπαϊκής Ένωσης, και ακόμα πιο πρόσφατα, ο Ευρωπαϊκός Χάρτης των Θεμελιωδών Δικαιωμάτων. Η έρευνα αυτή έχει καταστεί, επίσης, άχρηστη επειδή η χρήση κυτταρικών στελεχών ενηλίκων έχει πολύ ενθαρρυντικά αποτελέσματα όσον αφορά τη θεραπεία ανίατων ασθενειών.

<SPEAKER ID=28 NAME="Purvis">
Κύριε Πρόεδρε, συμφώνως προς τις διακηρύξεις των Συνόδων Κορυφής της Λισαβόνας και της Στοκχόλμης και με την έκθεση του Κοινοβουλίου σχετικά με το μέλλον του κλάδου της βιοτεχνολογίας, οι επιστήμες των έμβιων όντων αποτελούν πρώτη προτεραιότητα του έκτου προγράμματος πλαισίου. Η εν λόγω προτεραιότητα ενισχύεται στην εξαίρετη έκθεση του κ. Caudron. Το Κοινοβούλιο πρέπει να παραμείνει συνεπές και να προσθέσει τη δική του υποστήριξη στην πρόοδο την οποία μπορούν να προσφέρουν οι επιστήμονες και οι ερευνητές μας.
<P>
Εμείς όμως στο Κοινοβούλιο, ως εκπρόσωποι των λαών της Ευρώπης, οφείλουμε επίσης να καθορίσουμε τα όρια που θα παράσχουν το κατάλληλο δεοντολογικό πλαίσιο για την εν λόγω πρόοδο. Η γενετική έρευνα υπόσχεται πολλά όσον αφορά την πρόληψη και τη θεραπεία πολλών από τις πιο φρικτές κληρονομικές νόσους του ανθρώπου. Ωστόσο, η γενετική μηχανική για το σκοπό αυτό δεν μπορεί να υπερβεί τα όρια και να φτάσει στην ευγονική. Η έρευνα σε έμβρυα δεν πρέπει να οδηγήσει στη σκόπιμη δημιουργία εμβρύων για έρευνα, αν και μπορούμε να δεχθούμε ότι τα υπεράριθμα έμβρυα σε πρόωρο στάδιο ανάπτυξης τα οποία προκύπτουν πραγματικά από εξωσωματική γονιμοποίηση, από αποβολές ή εκτρώσεις θεραπευτικού χαρακτήρα για την υγεία της μητέρας, και τα οποία ούτως ή άλλως προορίζονται να καταστραφούν, μπορούν νομίμως και ηθικώς να διατεθούν για την έρευνα στα κράτη μέλη στα οποία υπάρχουν αυστηρές ρυθμίσεις και εποπτεία.
<P>
Η τροπολογία που υπέβαλαν οι κκ. Τρακατέλλης, Nisticς και ο υποφαινόμενος - η υπ' αριθ. 333 - αποσκοπεί στο να περιορίσει και να ορίσει με πιο ακριβή τρόπο απ' ότι στο παρόν κείμενο τα εν λόγω όρια. Συνιστώ στο Κοινοβούλιο να την δεχθεί.

<SPEAKER ID=29 LANGUAGE="DE" NAME="Linkohr">
Κύριε Πρόεδρε, θέλω πρώτα να διατυπώσω μια παρατήρηση για τους πόρους. Κατά τη γνώμη μου, το ποσό των 17,5 δισεκατομμυρίων ευρώ είναι πολύ μικρό, ενόψει ιδίως των φιλόδοξων στόχων που θέτουν κατ' επανάληψη οι Ευρωπαίοι. Αν ληφθεί υπόψη η μελλοντική διεύρυνση της Ευρωπαϊκής Ένωσης, τότε το ποσό αυτό είναι πραγματικά υπερβολικά μικρό. Διότι πρόκειται για κονδύλια που θα πρέπει να διατεθούν αργότερα σε 25 ή περισσότερα κράτη μέλη και δεν επαρκούν. Όμως έτσι έχουν τα πράγματα. Σε κάθε περίπτωση, ελπίζω ότι αυτά τα 17,5 δισεκατομμύρια θα εγκριθούν τουλάχιστον από το Συμβούλιο διαφορετικά - και θα συμφωνήσω με τον κ. van Velzen - θα δημιουργήσουμε πρόβλημα.
<P>
Η ευρωπαϊκή ερευνητική πολιτική εστιάζεται έντονα στην πτυχή της συμμετοχής στα ερευνητικά προγράμματα. Από την άποψη αυτή, θέλω να παροτρύνω την Επιτροπή να καταβάλει κάθε δυνατή προσπάθεια για τη διευκόλυνση της υποβολής και της εξέτασης προτάσεων, ούτως ώστε οι ερευνητές να μπορούν πραγματικά να αφιερώσουν το χρόνο τους, όχι στη συμπλήρωση εντύπων, αλλά στην ερευνητική δραστηριότητα.
<P>
Η τρίτη μου παρατήρηση σχετίζεται με τη σύντηξη. Διαφωνούμε πάντοτε για το θέμα αυτό, αλλά σέβομαι και το γεγονός ότι υπάρχουν διαφορετικές γνώμες περί αυτού. Ένα πράγμα δεν μπορώ να αποδεχτώ, δηλαδή το γεγονός ότι τα αποτελέσματα των ερευνών αυτών καθυστερούν τόσο πολύ. Προτρέπουμε τους νέους να μεριμνούν για τη γηραιά ηλικία σε πρώιμο ήδη στάδιο, αν και, από τη σκοπιά ενός νέου, το γήρας αργεί ακόμη πάρα πολύ. Κατά τον ίδιο τρόπο, είναι και αυτό ένα προνοητικό μέτρο. Για την κατασκευή ή όχι ενός σταθμού πυρηνικής σύντηξης μεταγενέστερα ας αποφασίσουν οι απόγονοί μας. Οφείλουμε όμως να τους προσφέρουμε αυτή τη δυνατότητα επιλογής.
<P>
Εκτιμούσα πάντοτε το γεγονός ότι η Ευρωπαϊκή Ένωση ασχολείται και με πολύ ευαίσθητα θέματα που δεν συμπεριλαμβάνονταν μέχρι σήμερα στον τομέα αρμοδιοτήτων μας, π.χ. νέες μεθόδους για την ανακάλυψη και την εξουδετέρωση ναρκών. Ευτυχώς, ένα τέτοιο πρόγραμμα διατίθεται στην επικράτεια της Ευρωπαϊκής Ένωσης εδώ και μερικά χρόνια, και βάσει αυτού έχουν σημειωθεί και αξιόλογες πρόοδοι. Θέλω να συνηγορήσω έντονα υπέρ της συνέχισης, της φιλόδοξης επέκτασης και του συντονισμού από μια μοναδική, κατά το δυνατό, υπηρεσία του προγράμματος αυτού εντός της Επιτροπής. Στην προκειμένη περίπτωση, εννοώ το Κοινό Κέντρο Ερευνών, του οποίου οι επιδόσεις μέχρι σήμερα πρέπει επίσης να υπογραμμιστούν.
<P>
Παρεμπιπτόντως, προς την ίδια κατεύθυνση προσανατολίζεται μια προσπάθεια για συμμετοχή της ερευνητικής δραστηριότητας της Ευρωπαϊκής Ένωσης στην εξάλειψη εξοπλισμών μαζικής καταστροφής, δηλαδή πυρηνικών, βιολογικών και χημικών όπλων. Υπενθυμίζω, παρεμπιπτόντως, ότι η Επιτροπή επιθυμεί να προβεί σήμερα το απόγευμα σε δήλωση σχετικά με την απαγόρευση των βιολογικών όπλων. Αυτό έχει σχέση με την καταπολέμηση της τρομοκρατίας. Στην πρώην Σοβιετική Ένωση βρίσκονται αποθηκευμένες τεράστιες ποσότητες βιολογικών και χημικών όπλων, οι οποίες είναι αδύνατο να εξουδετερωθούν διότι λείπουν τα μέσα αλλά συχνά και η τεχνική. Η Ευρωπαϊκή Ένωση θα μπορούσε να λάβει μέριμνα για την ασφάλεια της Ευρώπης και του κόσμου και στον τομέα αυτό.
<P>
Όσον αφορά τη βιοηθική, συνηγορώ υπέρ της αποδοχής της πρότασης που υπέβαλε η Επιτροπή Βιομηχανίας, Εξωτερικού Εμπορίου, Έρευνας και Ενέργειας, στην οποία λαμβάνεται απλά υπόψη ότι, στα κράτη μέλη μας, υπάρχουν διαφορετικές νομικές αντιλήψεις ως προς το σχετικό θέμα και ότι, εμείς, ως ευρωπαίοι νομοθέτες, δεν μπορούμε να τα αντικαταστήσουμε στον τομέα αυτό. Αυτός ο σεβασμός της κυριαρχίας αντανακλάται στην ανωτέρω πρόταση.

<SPEAKER ID=30 LANGUAGE="NL" NAME="Maes">
Κύριε Πρόεδρε, κύριε Επίτροπε, αγαπητοί συνάδελφοι, θα ήθελα και εγώ με την σειρά μου να συγχαρώ και να ευχαριστήσω τον κ. Caudron. Κύριε Busquin, το έκτο πρόγραμμα πλαίσιο χαρακτηρίζεται από τη μεγάλη φιλοδοξία να δημιουργήσει ένα ευρωπαϊκό χώρο έρευνας και ελπίζω πραγματικά να μπορέσουν να διαδραματίσουν ένα ρόλο οι μικρές αλλά εξαιρετικές ερευνητικές ομάδες τις οποίες διαθέτουμε ακόμα και στις πλέον απομακρυσμένες περιοχές. Χρειάζεται να πραγματοποιήσουμε ένα ποιοτικό και ένα ποσοτικό βήμα στην ευρωπαϊκή έρευνα. Στο πλαίσιο αυτό θα πρέπει να διαδραματίσουν ένα ρόλο και οι γυναίκες ερευνήτριες και να αναδειχθούν κατά τα επόμενα έτη σε ηγετικές ερευνητικές θέσεις.
<P>
Η έρευνα, μέσω της οποίας προσπαθούμε να αποκωδικοποιήσουμε τα μυστικά της ζωής, παραμένει σημαντική, όχι μόνο η εφαρμοσμένη, αλλά επίσης και η θεμελιώδης έρευνα. Αναμφίβολα η βιογενετική θα δημιουργήσει στο μέλλον νέες δυνατότητες για την καταπολέμηση ανίατων ασθενειών όπως η νόσος του Αλτσχάιμερ, η Πάρκινσον και μερικές μορφές καρκίνου.
<P>
Εντός των ορίων που αναφέρονται στην έκθεση Caudron, ιδιαίτερα στην τροπολογία 22, και υπό αυστηρή εποπτεία για θέματα ηθικής, από διάφορους φορείς περιλαμβανομένων των κοινοβουλίων, πιστεύουμε ότι μπορεί να χρηματοδοτηθεί η έρευνα για βλαστοκύτταρα εντός του νομοθετικού πλαισίου των κρατών μελών. Είναι εξαιρετικά σημαντικό να ορίσουμε από κοινού αυτό το ηθικό πλαίσιο και να παρακολουθούμε με προσοχή στο Ευρωπαϊκό Κοινοβούλιο και στα κοινοβούλια των κρατών μελών τις εξελίξεις επί τόπου, διότι θα πρέπει με κάθε τίμημα να αποφύγουμε την ανεξέλεγκτη δράση ορισμένων με στόχο το εμπορικό κέρδος τη στιγμή που επιβάλλονται περιορισμοί σε άλλους. Χρειάζεται να ορίσουμε το πλαίσιο αυτό με βάση τη συνείδηση μας, ακόμα και αν υπάρχουν διισταμένες απόψεις σχετικά.

<SPEAKER ID=31 LANGUAGE="FR" NAME="Dell'Alba">
Κύριε Πρόεδρε, αγαπητοί συνάδελφοι, κύριε Επίτροπε, οι Ιταλοί ριζοσπάστες στηρίζουν ανεπιφύλακτα την έκθεση Caudron. Συγχαίρουν τον εισηγητή που έφερε σε πέρας ένα δύσκολο και σημαντικό εγχείρημα, στο βαθμό που ανοίγει νέες προοπτικές στην ευρωπαϊκή έρευνα, μίαν έρευνα που παραμένει στάσιμη, μία έρευνα η οποία στην ήπειρό μας και στην Ένωσή μας δεν είναι αιχμής, μία έρευνα στον επιστημονικό τομέα και σε πολλούς άλλους, που συνθέτουν ορισμένους από τους πυλώνες, όχι μόνο της προόδου της επιστήμης, αλλά, επίσης, της απασχόλησης, και που είναι χρήσιμοι για την οικονομία και για την ανάπτυξη της ανθρωπότητας.
<P>
Από αυτή την άποψη, είμαστε ιδιαίτερα ευτυχείς για τη θέση την οποία υιοθέτησε η Επιτροπή Βιομηχανίας σχετικά με την έρευνα επάνω στην ανθρώπινη γενετική. Έχει σημειωθεί και σημειώνεται καθημερινά τεράστια πρόοδος, παντού σε όλο τον κόσμο. Έτσι, στα εργαστήρια, ερευνητές, επιστήμονες, υπεύθυνα άτομα, και όχι τρελοί, όπως μερικοί πιστεύουν, δουλεύουν ώστε εκατομμύρια ανθρώπινες υπάρξεις να μπορέσουν να ξεφύγουν σήμερα από την τρομερή μοίρα τους, να ξαναρχίσουν μία φυσιολογική ζωή, και, τέλος, να επανακτήσουν την ανθρώπινη αξιοπρέπειά τους.
<P>
Ασθένειες όπως η νόσος Αλτσχάιμερ, η νόσος Πάρκινσον, ο διαβήτης, ο καρκίνος, τα καρδιαγγειακά νοσήματα συνιστούν ιδιαίτερα ευρείς τομείς που πρέπει να διερευνηθούν, κυρίως όσον αφορά τους αδιαφοροποιημένους εμβρυϊκούς ιστούς. Η έκθεση Caudron δίνει τη θέση που αξίζει σε αυτή την νέα πρόκληση. Η πρόοδος της επιστήμης, από τον Γαλιλαίο, από τα βάθη της δημιουργίας, περιφρονούσε πάντοτε την καθεστηκυία τάξη. Πράγματι, δεδομένου ότι εγκαθιστά μία νέα τάξη, η καθεστηκυία ανατρέπεται αναγκαστικά.
<P>
Ωστόσο, μια μερίδα βουλευτών αντιτίθεται, προσπαθεί να αντιταχθεί σε μία πρόοδο που μου φαίνεται αυτονόητη. Εν πάση περιπτώσει, ακόμα και αν το Κοινοβούλιο καταψηφίσει την έκθεση αυτή, η πρόοδος δεν θα σταματήσει, γνωρίζοντας ότι εκατομμύρια ανθρώπινες ζωές, οι οποίες βρίσκονται σε κίνδυνο και αντιμετωπίζουν τον θάνατο, μπορούν να θεραπευθούν ή να βοηθηθούν σημαντικά από τις νέες τεχνολογίες.
<P>
Για το λόγο αυτό λέω ναι στην έκθεση Caudron, ναι στην προοπτική η ευρωπαϊκή έρευνα να ανταποκριθεί στην αμερικανική πρόκληση και την πρόκληση άλλων παγκόσμιων οικονομιών, επενδύοντας σε μία ευρωπαϊκή έρευνα ικανή να εξυψώσει τις αξίες μας στην κορυφή και επιτρέποντας στους επιστήμονες να εργάζονται με το καλύτερο δυνατό αντικείμενο, δηλαδή τους αδιαφοροποιημένους εμβρυϊκούς ιστούς. Ας το πούμε καθαρά, αυτό είναι το πρόβλημα που, σε λίγο, θα αποτελέσει αντικείμενο μεγάλης διαμάχης μεταξύ μας. Πρόκειται, όμως, για το μέλλον, αγαπητοί συνάδελφοι, δεν μπορούμε να αποτρέψουμε το μέλλον εφόσον βρίσκεται ήδη εδώ. Αργά ή γρήγορα θα θριαμβεύσει.

<SPEAKER ID=32 LANGUAGE="DA" NAME="Rovsing">
Κύριε Πρόεδρε, καταρχάς θα ευχαριστήσω την Επιτροπή Βιομηχανίας για μια συναρπαστική, εμπνευστική και αντικειμενική δουλειά. Ήταν χαρά μου που συμμετείχα στο έργο που αφορούσε το πρόγραμμα πλαίσιο. Θέλω επίσης να ευχαριστήσω τον Επίτροπο κ. Busquin για τον τρόπο που ξεκίνησε τη συζήτηση με νέες σκέψεις για τον ευρωπαϊκό χώρο έρευνας. Είδα πώς οι σκέψεις που εισήγαγε ο Επίτροπος έπιασαν ρίζες στις χώρες και δημιούργησαν μια νέα δυναμική η οποία ήταν άγνωστη μέχρι πρότινος και την οποία σε μεγάλο βαθμό την αποδίδω στην πρωτοβουλία του Επιτρόπου. Εκφράζω την ικανοποίησή μου για τις δυνατότητες που προσφέρει το πρόγραμμα πλαίσιο και για τη συμμετοχή χωρών που δεν λαμβάνουν άμεσες ενισχύσεις από την Ευρωπαϊκή Ένωση - για παράδειγμα ακόμη και το Ιράν και η Ταϊβάν μπορούν να συμμετάσχουν, για να αναφέρω μερικές ακραίες περιπτώσεις - εάν οι χώρες πληρώνουν οι ίδιες και εάν θεωρούμε ότι οι χώρες προσθέτουν αξία στα προγράμματα. Αυτό σημαίνει ανταλλαγή νέων σε τομείς που είναι σημαντικοί για το μέλλον. Παρέχει δυνατότητα για αυξημένη δημιουργικότητα και νέα κατανόηση στην έρευνα, η οποία είναι πολύ χρήσιμη, ειδικά στον κόσμο στον οποίο ζούμε σήμερα.
<P>
Όσον αφορά την πυρηνική έρευνα θεωρώ ότι η Ευρώπη πρέπει να την προωθήσει σε τομείς που μπορούν να συμβάλουν στην ενεργή συμμετοχή μας στην καταστροφή των πυρηνικών όπλων μαζικής καταστροφής, του πλουτώνιου βαθμού όπλου κλπ. Έχουμε τις εγκαταστάσεις. Έχουμε τη γνώση, την οποία μπορούμε να εκμεταλλευθούμε. Η διεθνής στάση σήμερα απέναντι σε αυτό το θέμα παρέχει μια δυνατότητα να πετύχουμε την καταστροφή αυτών των πραγμάτων. Ας φροντίσουμε λοιπόν να τα καταστρέψουμε και ας επιτρέψουμε στην Ευρώπη να συμμετάσχει στην καταστροφή τους! Τέλος, ελπίζω ότι ο Επίτροπος θα μπει στην εμπροσθοφυλακή μαζί με το γενικό διευθυντή του όσον αφορά την απλοποίηση που είναι απαραίτητη προκειμένου οι μικρομεσαίες επιχειρήσεις και τα πανεπιστημιακά τμήματα να μπορέσουν να συμμετάσχουν με ενθουσιασμό στο πρόγραμμα χωρίς να αντιμετωπίσουν οικονομικές δυσκολίες.
<P>
(Χειροκρότημα)

<SPEAKER ID=33 LANGUAGE="DE" NAME="Breyer">
Κύριε Πρόεδρε, αγαπητοί συνάδελφοι, η πρόταση για το έκτο πρόγραμμα πλαίσιο στον τομέα της έρευνας αποτελεί ένα ηθικό ναρκοπέδιο. Η τροπολογία 22, που προβλέπει τη διάθεση κοινοτικών πόρων για την εμβρυϊκή έρευνα είναι εντελώς απαράδεκτη, διότι παραβιάζει με έκδηλο τρόπο την ανθρώπινη αξιοπρέπεια. Τα έμβρυα δεν επιτρέπεται να υποβαθμίζονται σε υλικό έρευνας! Σε τέσσερα κράτη μέλη, μεταξύ των οποίων και η Ομοσπονδιακή Δημοκρατία της Γερμανίας, η εμβρυϊκή έρευνα απαγορεύεται. Δεν μπορούμε να επιτρέψουμε τη χρηματοδότηση με κοινοτικούς πόρους μιας δράσης που αποτελεί ποινικό αδίκημα σε αυτά τα κράτη μέλη. Εξάλλου, η έρευνα με εμβρυϊκά βλαστοκύτταρα θα πρόσφερε πραγματικά ένα κίνητρο για τη δημιουργία ακόμη περισσότερων υπεράριθμων εμβρύων. Επομένως, την απορρίπτουμε ρητώς!
<P>
Με την πρόταση υποστηρίζεται ακόμη και η θεραπεία που βασίζεται στην τροποποίηση της βλαστικής σειράς. Έτσι το Ευρωπαϊκό Κοινοβούλιο θα έθετε τον εαυτό του πραγματικά στο περιθώριο από πολιτική και επιστημονική άποψη παγκοσμίως, διότι η επιστημονική κοινότητα δεν ζητά ή απαιτεί μια τέτοια θεραπεία, αλλά, αντίθετα, την απαγόρευσή της.
<P>
Συνεπώς, σας παρακαλώ, ας εξαλείψουμε αυτές τις ηθικές νάρκες από το παρόν έγγραφο και ας υιοθετήσουμε ένα υπεύθυνο πρόγραμμα πλαίσιο για την έρευνα!

<SPEAKER ID=34 LANGUAGE="IT" NAME="Carraro">
Κύριε Πρόεδρε, επιθυμώ καταρχάς να προσθέσω τις ευχαριστίες μου στον Επίτροπο Busquin και στον εισηγητή κ. Caudron, για το εξαιρετικό έργο που επιτέλεσαν ενόψει της έγκρισης αυτού του έκτου προγράμματος πλαισίου έρευνας. Πιστεύω πως αποτελεί ένα έργο τόσο εξαιρετικό και πλήρες καινοτομικού περιεχομένου που είναι κάπως κρίμα να επικεντρωθεί η συζήτηση στο Ευρωπαϊκό Κοινοβούλιο σε ένα, αν και σημαντικό, θέμα, όπως αυτό της ηθικής και της χρήσης των βλαστικών κυττάρων, παραβλέποντας αντίθετα όλα τα καινοτομικά στοιχεία μεγάλης σημασίας που υπάρχουν σε αυτό το έκτο πρόγραμμα πλαίσιο.
<P>
Πιστεύω ότι ο προσδιορισμός των οκτώ θεματικών προτεραιοτήτων για την έρευνα αποτελεί μία σημαντική και θετική καινοτομία· υπάρχει, ωστόσο, ο κίνδυνος να αποκοπούν κατά κάποιον τρόπο οι μικρές και μεσαίες ευρωπαϊκές επιχειρήσεις από τον προσδιορισμό θεματικών διαρθρωτικά πιο κατάλληλων για τις μεγάλες επιχειρήσεις. Η πρόταση του εισηγητή Caudron, με το μέσο των κλιμάκων αριστείας, μου φαίνεται ικανοποιητικός συμβιβασμός - και κατά συνέπεια την υποστηρίζω - αν και συνιστώ στην Επιτροπή και στον Επίτροπο να δίνουν πάντα τη μέγιστη προσοχή στις απαιτήσεις των μικρών και μεσαίων επιχειρήσεων.
<P>
Ο κίνδυνος να καταλήξουν οι πόροι για την ευρωπαϊκή έρευνα βορά της μεγάλης βιομηχανίας, που εξ ορισμού είναι εκείνη που τους έχει ίσως λιγότερη ανάγκη, και για αντικειμενικούς λόγους, που συνδέονται με την ικανότητά της να προτείνει και να διαχειρίζεται ερευνητικά προγράμματα, είναι πάντοτε ένας επαπειλούμενος κίνδυνος.
<P>
Αν, αντιθέτως, θέλουμε να οικοδομήσουμε εκείνη την κοινωνία της γνώσης που σχεδιάστηκε στη Λισαβόνα, είναι αναγκαίο να διαποτίσει η έρευνα όλη την κοινωνία μας και να αφορά κατά συνέπεια, κατά κύριο λόγο, τις μικρές και μεσαίες ευρωπαϊκές επιχειρήσεις.
<P>
Τέλος, για να ολοκληρώσω, μια αναφορά στο πρόγραμμα ΕΥΡΑΤΟΜ: συμφωνώ με τις πιστώσεις που προτείνονται στην έκθεση. Είναι αναγκαίο να δρομολογηθεί το πρόγραμμα ITER, το οποίο ωστόσο δεν πρέπει να συγχέεται με τα προγράμματα πυρηνικής ενέργειας που γνωρίζουμε σήμερα. Εδώ μιλάμε για έρευνα, μιλάμε για το μέλλον της καθαρής ενέργειας.

<SPEAKER ID=35 LANGUAGE="IT" NAME="Nisticς">
Κύριε Πρόεδρε, καταρχάς επιθυμώ να ευχαριστήσω τον Επίτροπο Busquin για την εξαιρετική προσπάθεια και τον ενθουσιασμό που κατόρθωσε να προκαλέσει στο Ευρωπαϊκό Κοινοβούλιο για τη δημιουργία ενός Ευρωπαϊκού Χώρου Επιστημονικής Έρευνας. Επιθυμώ επίσης να ευχαριστήσω τον εισηγητή, κ. Caudron, αλλά και τους αφανείς εισηγητές, κ. Van Velzen και κ. McNally, για τη συμβολή τους και τον σεβασμό που επέδειξαν προς όλους εκείνους τους βουλευτές, οι οποίοι με τροπολογίες θέλησαν να βελτιώσουν αυτό το πρόγραμμα πλαίσιο.
<P>
Το κείμενο που είχε προταθεί αρχικά από την Επιτροπή συμπληρώθηκε και αναδιαμορφώθηκε σε σημαντικό βαθμό, αφενός με καλύτερο προσδιορισμό των προτεραιοτήτων της έρευνας στην Ευρώπη στους διαφόρους τομείς και, αφετέρου, με την αναδιαμόρφωση της αρχικής αρχιτεκτονικής της χρηματοδότησης. Όσον αφορά τον βιοϊατρικό τομέα, θα ήθελα να εκφράσω την ικανοποίησή μου για την αύξηση των 500 εκατομμυρίων ευρώ που παραχωρήθηκε στον τομέα της βιοϊατρικής, όχι μόνο στον τομέα της γονιδιωματικής και μετα-γονιδιωματικής, αλλά και σε όλες τις έρευνες που αποσκοπούν στην αύξηση της κατανόησης των μοριακών μηχανισμών οι οποίοι βρίσκονται στη βάση των ασθενειών.
<P>
Επιθυμώ να επαναλάβω ακόμη μια φορά μία θεμελιώδη έννοια, που ήδη αναφέρθηκε από τον κ. Τρακατέλλη, ότι δηλαδή δεν μπορεί να υπάρχει στην Ευρώπη σημαντικότερη και πιο πρωταρχική έρευνα από αυτήν που αφορά την υγεία του ανθρώπου και τις φυσικές και ψυχικές του ασθένειες. Να γιατί απευθύνομαι στον Επίτροπο Busquin, εξ ονόματος όλου του επιστημονικού κόσμου και ορισμένων βραβείων Νόμπελ, όπως ο φίλος Renato Dulbecco, η Rita Levi Montalcini και ο John Vane, για να διατηρηθεί στα επόμενα πέντε χρόνια αυτή η αύξηση των χρηματοδοτικών πόρων υπέρ της βιοϊατρικής έρευνας.
<P>
Με τη βοήθεια της επιστημονικής έρευνας, μπορούμε επιτέλους να καταπολεμήσουμε, χάρη στις νέες τεχνολογίες, τρομερές ασθένειες που έως τώρα ήταν ανίατες, όπως ο καρκίνος, το AIDS, το Αλτσχάιμερ, η νόσος Creutzfeld-Jakob, καρδιαγγειακές παθήσεις κοκ., χρησιμοποιώντας και προηγμένες τεχνολογίες, όπως επισημαίνεται για παράδειγμα στην τροπολογία που υπέβαλαν οι κκ. Τρακατέλλης, Purvis, Nisticς και η οποία διαμορφώνει έναν υψηλό βαθμό ισορροπίας, ικανό να λάβει τη συναίνεση όλου του Σώματος.

<SPEAKER ID=36 LANGUAGE="DE" NAME="Lange">
Κύριε Πρόεδρε, κύριε Επίτροπε, αγαπητοί συνάδελφοι, καταρχάς, θέλω να ευχαριστήσω τον Gιrard Caudron για το δύσκολο έργο που επιτέλεσε. Πιστεύω ότι στη γερμανική γλώσσα χρησιμοποιούμε για την παρούσα κατάσταση το εξής ρητό: είναι πιο εύκολο να προσέχεις μην σου ξεφύγουν ένας σάκος ψύλλοι, παρά να συμβιβάσεις τα διάφορα συμφέροντα στο Κοινοβούλιο και, από την άποψη αυτή, σας ευχαριστώ θερμά διότι το επιτύχατε τόσο καλά.
<P>
Με το πρόγραμμα πλαίσιο για την έρευνα επιθυμούμε να συμβάλουμε στην ενίσχυση της ανταγωνιστικότητας της ευρωπαϊκής βιομηχανίας. Θέλουμε να θεμελιώσουμε και να υποστηρίξουμε την ευρωπαϊκή πολιτική μας μέσω της έρευνας. Θέλουμε όμως επίσης να φέρουμε την έρευνα πλησιέστερα στους πολίτες. Από την άποψη αυτή, χαίρομαι διότι βελτιώσαμε την πρόταση της Επιτροπής σε αυτό τον τελευταίο τομέα βάσει τριών σημαντικών σημείων.
<P>
Ένα από τα σημεία αυτά είναι, κατά τη γνώμη μου, το γεγονός ότι η ερευνητική δραστηριότητα πρέπει να υπάγεται στην αρχή της βιώσιμης ανάπτυξης, όπως ακριβώς προβλέπεται στη Συνθήκη του Αμστερνταμ, άρθρο 6, ή στην απόφαση του Ευρωπαϊκού Συμβουλίου του Γκέτεμποργκ. Οφείλουμε να καταστήσουμε τις οικολογικές απαιτήσεις συμβατές με τις οικονομικές και κοινωνικές ανάγκες και, σχετικά, είναι ορθό και απαραίτητο να υπάγεται η έρευνα στην αρχή αυτή. Αυτό αντανακλάται επίσης σε ορισμένες προσθήκες στον τομέα της ενέργειας και των βιώσιμων μεταφορών.
<P>
Δεύτερον, πιστεύω ότι είναι σημαντικό και απαραίτητο να συνδεθεί η έρευνα με την κοινωνία, αφενός, με την ανάλυση των επιπτώσεων που συνεπάγεται κάθε ερευνητική προσπάθεια για την κοινωνία - δηλαδή την αξιολόγηση του αντίκτυπου της τεχνολογίας - και, αφετέρου, με την έντονη συμμετοχή των πολιτών στο διάλογο για την έρευνα και την ενθάρρυνση του διαλόγου μεταξύ έρευνας και κοινωνίας. Από την άποψη αυτή, θεωρώ επίσης ορθή και σημαντική μια αύξηση των πόρων στο σχετικό τομέα.
<P>
Το τρίτο σημείο που θα επιτρέψει να προσεγγίσει η έρευνα περισσότερο τους πολίτες είναι αναμφίβολα η ενίσχυση των δυνατοτήτων συμμετοχής των ΜΜΕ, πανεπιστημίων και μικρών ερευνητικών ιδρυμάτων, όπου βέβαια συσσωρεύεται μεγάλο δυναμικό καινοτόμων ιδεών, αλλά και επειδή πολλοί πολίτες, πολλοί Ευρωπαίοι και Ευρωπαίες, δραστηριοποιούνται ακριβώς στους τομείς αυτούς. Επομένως, πρέπει να μεριμνούμε ώστε οι διαδικασίες να είναι απλές, διαφανείς και ταχείες και, ιδίως, τα άτομα που απορρίπτονται να λαμβάνουν μια απάντηση σχετικά. Οφείλουμε επίσης να φροντίσουμε ώστε οι ερευνητές και ερευνήτριες να λαμβάνονται σοβαρά υπόψη. Αν υλοποιήσουμε πραγματικά τα τρία αυτά σημεία, δηλαδή τη βιωσιμότητα, το διάλογο μεταξύ της έρευνας και της κοινωνίας και τον ορθό χειρισμό των ΜΜΕ, τότε είμαι βέβαιος ότι η έρευνα δεν θα έχει μόνο την τυπική αλλά και την ουσιαστική υποστήριξη των Ευρωπαίων!
<P>
(Χειροκροτήματα)

<SPEAKER ID=37 LANGUAGE="DE" NAME="Niebler">
Κύριε Πρόεδρε, αξιότιμε κύριε Επίτροπε, αγαπητοί συνάδελφοι, θέλω και εγώ κατά πρώτο να ευχαριστήσω τον κ. Επίτροπο για την εξαιρετική εργασία του. Θέλω βέβαια να ευχαριστήσω και τον εισηγητή μας, κ. Caudron, για τις δύο έξοχες εκθέσεις που εκπόνησε. Ευχαριστώ πολύ για την καλή και εποικοδομητική συνεργασία στους κόλπους της Επιτροπής Βιομηχανίας, Εξωτερικού Εμπορίου, Έρευνας και Ενέργειας. Με ευχαρίστησε και εμένα πάρα πολύ, χάρη και στην καλή εργασία των σκιωδών εισηγητών μας.
<P>
Θα ήθελα να εξετάσω δύο σημεία. Πρώτον, τη γονιδιωματική. Η γονιδιωματική και η βιοτεχνολογία προσφέρουν μεγάλες δυνατότητες για την ιατρική και το περιβάλλον και, συνεπώς, είναι αναμφίβολα ορθό να υποστηριχθούν δυναμικά και σε ευρωπαϊκή κλίμακα. Ωστόσο, όταν τα ανθρώπινα έμβρυα αποτελούν αντικείμενο της έρευνας, τότε, κατά τη γνώμη μου, πρέπει να χαράσσονται σαφή όρια για δεοντολογικούς λόγους. Ορισμένα κράτη μέλη, μεταξύ των οποίων και η Γερμανία, απαγορεύουν τη χρήση ανθρώπινων εμβρύων για ερευνητικούς σκοπούς, όπως βέβαια και δραστηριότητες που υπερβαίνουν τα όρια αυτά, π.χ. την κλωνοποίηση της ανθρώπινης ζωής.
<P>
Πιστεύω ότι η αβρότητα και ο σεβασμός προς τα άλλα κράτη μέλη υπαγορεύουν τον αποκλεισμό, από την ευρωπαϊκή χρηματοδότηση της έρευνας, δραστηριοτήτων που θίγουν με τόσο άμεσο τρόπο προβλήματα δεοντολογίας και, συνεπώς, παρακαλώ θερμά να υποστηρίξετε την τροπολογία 334 του συναδέλφου Posselt ή την τροπολογία 332 του συναδέλφου Liese.
<P>
Το δεύτερο θέμα στο οποίο ήθελα να αναφερθώ εν συντομία είναι η έρευνα στον τομέα της σύντηξης. Τάσσομαι σαφώς υπέρ της υποστήριξης της έρευνας αυτής. Πιστεύω ότι η πυρηνική σύντηξη μπορεί να εξελιχθεί σε μια από τις τεχνολογίες του μέλλοντος. Δεν προκαλεί σχεδόν καθόλου βλαβερές για το κλίμα εκπομπές διοξειδίου του άνθρακα. Επίσης, η πυρηνική σύντηξη δεν δημιουργεί σχεδόν καθόλου πυρηνικά απόβλητα ούτε τεράστιες, μακροχρόνιες επιβαρύνσεις, όπως συμβαίνει ιδίως με την πυρηνική σχάση. Από την άποψη αυτή, εμείς οι Ευρωπαίοι οφείλουμε να επωφεληθούμε της ευκαιρίας και να συνεχίσουμε την έρευνά μας με το δέοντα τρόπο, σε έναν τομέα όπου κατέχουμε ιδιαίτερη θέση παγκοσμίως, και να μην περιορίσουμε το σχετικό προϋπολογισμό, αλλά να τον διατηρήσουμε τουλάχιστον στο ύψος που είχε προταθεί αρχικά.

<SPEAKER ID=38 NAME="Bethell">
Κύριε Πρόεδρε, ως πάσχων από νευρολογική νόσο, δηλαδή από τη νόσο του Πάρκινσον, το ενδιαφέρον μου γι' αυτό το θέμα είναι φυσικά μεροληπτικό, αλλά με ξενίζει κάπως η συχνή χρήση όρων όπως "απαράδεκτο" και "αξιοπρέπεια" που χρησιμοποιούνται για άτομα τα οποία μέσω της ιατρικής έρευνας θέλουν να βρουν λύση για τα τρομερά προβλήματα που αντιμετωπίζουν όσοι πάσχουν από νευρολογικά νοσήματα, όπως είναι η νόσος του Αλτσχάιμερ, η νόσος των κινητικών νευρώνων και η νόσος του Πάρκινσον. Δεν υπάρχει αξιοπρέπεια όταν πεθαίνει κανείς από τη νόσο των κινητικών νευρώνων, ενώ υπάρχει ελάχιστη αξιοπρέπεια όταν πάσχει κανείς από τη νόσο του Πάρκινσον. Θέλω λοιπόν να αναφέρω στο Σώμα την άποψη του πάσχοντος, καθώς και την άποψη - εάν υπάρχει τέτοια άποψη - όσων ενδιαφέρονται υπεράνω όλων για τη διατήρηση του εμβρύου.
<P>
Εάν πίστευα ότι ένα έμβρυο έχει τα ίδια ανθρώπινα δικαιώματα με ένα παιδί ή με έναν ενήλικο, φυσικά και δεν θα υποστήριζα κάτι που θα συνεπαγόταν την καταστροφή μιας ανθρώπινης ζωής. Όμως, οι νόμοι των κρατών μελών δέχονται γενικά ότι υπάρχει διαφορά μεταξύ, αφενός, ενός εμβρύου, ενός γονιμοποιημένου ωαρίου και, αφετέρου, ενός ενηλίκου ή ενός παιδιού που είναι ήδη ένα ανθρώπινο ον. Τα ανθρώπινα δικαιώματα του ενός δεν είναι πανομοιότυπα με τα ανθρώπινα δικαιώματα του άλλου. Αυτό τάσσει η νομοθεσία στα περισσότερα από τα κράτη μέλη. Δεν πιστεύω ότι ο ιδρυτής της χριστιανικής θρησκείας, ο οποίος απέδιδε μεγάλη σημασία στη θεραπεία των ασθενών, θα εμπόδιζε αυτούς που θέλουν απλά να θεραπεύσουν άρρωστους ανθρώπους. Δεν μπορώ να πιστέψω ότι αυτή είναι η πρόθεση της χριστιανικής δεοντολογίας.
<P>
(Χειροκροτήματα)

<SPEAKER ID=39 LANGUAGE="DE" NAME="Quisthoudt-Rowohl">
Κύριε Πρόεδρε, κυρίες και κύριοι, αγαπητοί συνάδελφοι, καταρχάς, θέλω βέβαια να συγχαρώ τον εισηγητή, κ. Caudron. Γνωρίζω από δική μου πείρα την τεράστια προσπάθεια που απαιτεί η ολοκλήρωση και μόνο του σχεδίου ενός προγράμματος πλαισίου. Σήμερα ή αύριο θα υιοθετήσουμε το πρόγραμμα αυτό επισήμως. Είναι καιρός για την εκφώνηση μεγάλων λόγων, λόγοι οι οποίοι είναι απαραίτητοι. Επ' ευκαιρία, θέλω επίσης να ευχαριστήσω την Επιτροπή για τη συνεργασία της.
<P>
Ωστόσο, τα σχέδια έχουν σκιαγραφηθεί μόνο στο χαρτί. Θα διαθέτουμε ένα καλό πρόγραμμα, αλλά η εργασία αρχίζει τώρα. Τι θα κάνουμε με όλους αυτούς τους στόχους που απαριθμούνται στο κείμενο; Πώς θα τους υλοποιήσουμε; Αυτό βρίσκεται, αν όχι στα χαρτιά, πάντως, ακόμη στο στάδιο επεξεργασίας από υπαλλήλους ή τον Επίτροπο. Επομένως, ολόκληρο το σχέδιο χρειάζεται επειγόντως να προσλάβει συγκεκριμένη μορφή. Χρειαζόμαστε επειγόντως τα ειδικά προγράμματα. Αυτό είναι ένα σημείο. Χρειαζόμαστε επίσης επειγόντως τη συνέχιση της συνεργασίας με την Επιτροπή όταν πρόκειται για την τροποποίηση, ενδεχομένως, αυτών των ειδικών προγραμμάτων στο Κοινοβούλιο.
<P>
Δεύτερον: δεν ωφελεί να διατίθενται πόροι ύψους 17, 18, 16, δισεκατομμυρίων ευρώ - το ακριβές ποσό δεν έχει ακόμη καθοριστεί οριστικά - όταν δεν χορηγούνται σε τομείς όπου είναι πραγματικά απαραίτητοι, δηλαδή στα πανεπιστήμια, στη βιομηχανία και σε μικρομεσαίες επιχειρήσεις. Συνεπώς, οι κανόνες που σκιαγραφούν τη συμμετοχή στο παρόν πρόγραμμα πλαίσιο είναι εντελώς απαραίτητο να μπορούν να εφαρμόζονται στην πρακτική και να ανταποκρίνονται στην πραγματικότητα του κόσμου της έρευνας, καθώς και στις ανάγκες των επιχειρήσεων που επιθυμούν να δημιουργήσουν καινοτομίες με τη βοήθεια αυτών των πόρων. Διότι δεν πρέπει να λησμονούμε ότι η έρευνα και η καινοτομία δεν αποτελούν αυτοσκοπούς. Στόχοι της έρευνας και της καινοτομίας είναι η διάθεση προϊόντων στην αγορά και η βελτίωση της ανταγωνιστικότητάς μας. Αυτό θα επιτευχθεί μόνο όταν η συμμετοχή είναι ευρεία, όταν τα μέσα για τη χορήγηση της υποστήριξης είναι διαφανή και όταν όλοι οι παράγοντες, από τη Φινλανδία έως τη Σικελία ή την Ελλάδα γνωρίζουν πώς ακριβώς έχουν τα πράγματα.
<P>
Επομένως, η εργασία δεν αρχίζει μόνο για τους υπαλλήλους της Επιτροπής αλλά και για εμάς. Μετά το παρόν πρόγραμμα πλαίσιο, θα πρέπει ήδη να μεριμνήσουμε για το πρόγραμμα που θα το διαδεχθεί, αλλά, ιδίως, θα πρέπει να εστιάσουμε τις προσπάθειές μας στην εκτέλεση. Από την άποψη αυτή, ως Κοινοβούλιο, θα εξετάσουμε πολύ προσεκτικά σε ποιο βαθμό εξασφαλίζεται η συνέχεια μεταξύ του πέμπτου και του έκτου προγράμματος πλαισίου, πόσο αξιόπιστα είναι τα μέσα που χρησιμοποιεί η Επιτροπή και πώς δαπανούνται αυτά τα κονδύλια. Θα πραγματοποιήσουμε επίσης έναν εκ των υστέρων έλεγχο.
<P>
Σας ευχαριστώ πολύ, και αναμένω με χαρά τα επόμενα έτη συνεργασίας!

<SPEAKER ID=40 NAME="Scallon">
Κύριε Πρόεδρε, είμαι υπέρ της έρευνας. Όλοι θέλουμε να βρεθούν θεραπείες για τις ασθένειες και είμαι βέβαιη ότι σε καθεμία από τις οικογένειές μας έχουμε βιώσει προσωπικά τη θλίψη μιας ανίατης νόσου.
<P>
Στη διάρκεια του προηγούμενου έτους, στην Προσωρινή Επιτροπή για την Ανθρώπινη Γενετική και τις Αλλες Νέες Τεχνολογίες συζητήσαμε διάφορους τρόπους για την εξεύρεση απαντήσεων σ' αυτά τα ιατρικά προβλήματα. Την προηγούμενη εβδομάδα, ψηφίσαμε υπέρ της χρηματοδότησης της μη διαμφισβητούμενης έρευνας στα βλαστικά κύτταρα με τη χρησιμοποίηση βλαστικών κυττάρων από τον πλακούντα, τον ομφάλιο λώρο, καθώς και ενηλίκων βλαστικών κυττάρων. Με την υποστήριξη διαφόρων πολιτικών ομάδων, ψηφίσαμε υπέρ της απαγόρευσης της χρηματοδότησης της έρευνας που έχει ως αποτέλεσμα την καταστροφή ανθρώπινων εμβρύων, την οποιασδήποτε μορφής κλωνοποίηση, τη χρήση υπεράριθμων εμβρύων και την επέμβαση στη βλαστική σειρά. Επομένως, η πλειοψηφία των μελών της προσωρινής επιτροπής, στόχος της οποίας ήταν η κατάρτιση δεοντολογικών κατευθυντήριων γραμμών για την Ευρωπαϊκή Ένωση, απορρίπτει τη χρηματοδότηση της έρευνας που προτείνει η έκθεση Caudron. Η χρηματοδότηση της ΕΕ δεν θα πρέπει να προωθείται για διαμφισβητούμενη έρευνα, η οποία απαγορεύεται σε τέσσερα κράτη μέλη, ένα από τα οποία είναι η δική μου χώρα.
<P>
Ο σεβασμός για την αξιοπρέπεια του ανθρώπου είναι μια θεμελιώδης αρχή που υποστηρίζεται σε όλες τις ευρωπαϊκές και διεθνείς συμφωνίες. Απευθύνω έκκληση να μην εγκαταλείψουμε αυτήν την αρχή. Πολλοί πολίτες, μεταξύ αυτών και εγώ, πιστεύουν ότι υπάρχει ένας περισσότερο αποδεκτός, ηθικός και δεοντολογικός δρόμος προς τα εμπρός, και όχι ο δρόμος που οδηγεί στην καταστροφή μιας αθώας ανθρώπινης ζωής για τη θεραπεία μιας άλλης. Σας απευθύνω έκκληση να απορρίψετε τη χρηματοδότηση που προτείνεται στην έκθεση Caudron.

<SPEAKER ID=41 LANGUAGE="DE" NAME="Posselt">
Κύριε Πρόεδρε, κυρίες και κύριοι, η ερευνητική πολιτική είναι ένας από τους τομείς για τους οποίους χρειαζόμαστε σαφώς σε μεγαλύτερο βαθμό ευρωπαϊκό χαρακτήρα. Το Μόναχο είναι ένα από τα πλέον σύγχρονα κέντρα έρευνας στην Ευρωπαϊκή Ένωση και ο Franz Josef Strauss είχε ήδη προετοιμάσει το έδαφος για την ευρωπαϊκή αεροναυπηγική και αεροδιαστημική βιομηχανία πριν από 30 έτη.
<P>
Αυτό το κέντρο έρευνας δεν υπέφερε ποτέ από το γεγονός ότι η ερευνητική πολιτική έθετε επίσης πάντα σαφή δεοντολογικά όρια. Το αντίθετο μάλιστα! Αυτά ακριβώς τα σαφή δεοντολογικά όρια υπαγορεύουν και την απαγόρευση της έρευνας σε εμβρυϊκά βλαστοκύτταρα, της εισαγωγής εμβρυϊκών βλαστοκυττάρων και της έρευνας που περιλαμβάνει τη χρήση εμβρύων, διότι αυτές οι πρακτικές δεν αποτελούν τίποτε άλλο παρά κανιβαλισμό. Διότι ακόμη και αν η ζωή ενός ανθρώπου σώζεται μέσω της θανάτωσης άλλων ανθρώπινων υπάρξεων, αυτό κατά τη γνώμη μου είναι απαράδεκτο. Πρόκειται για κανιβαλισμό!
<P>
Χαίρομαι διότι, από το 1988, μετά την έκθεση Ghergo, το Ευρωπαϊκό Κοινοβούλιο επέμεινε στη θέση αυτή με σαφή πλειοψηφία, όσον αφορά όλες τις αποφάσεις που έλαβε. Εκφράζω επίσης τη χαρά μου διότι η επιτροπή ερευνών της γερμανικής βουλής υιοθέτησε με μεγάλη πλειοψηφία τη γραμμή αυτή, τη Δευτέρα βράδυ, βασιζόμενη στην έκθεση Fiori - την οποία εγκρίναμε την προηγούμενη εβδομάδα με ευρεία πλειοψηφία στην επιτροπή για τη γενετική των ανθρώπινων όντων. Γι' αυτό θα λυπόμουν πάρα πολύ αν αυτό το σημαντικό και εξαιρετικό πρόγραμμα πλαίσιο για την έρευνα συνδεόταν με μια προσπάθεια για την παράκαμψη αυτής της σαφούς δεοντολογικής θέσης του Ευρωπαϊκού Κοινοβουλίου στον τομέα της προστασίας των εμβρύων, δηλαδή της προστασίας των ανθρώπων.
<P>
Σας καλώ να εγκρίνετε την τροπολογία Scallon/Posselt και, αν η τελευταία δεν γίνει δεκτή, να υποστηρίξετε τη συμβιβαστική τροπολογία Liese/Fiori και να απορρίψετε όλες τις άλλες προτάσεις σε σχέση με το θέμα αυτό. Το Ευρωπαϊκό Κοινοβούλιο κινδυνεύει να χάσει την εκτίμηση της οποίας τυγχάνει διότι εδώ και μια δεκαετία είναι επικεφαλής των υπέρμαχων της προστασίας του ανθρώπου.

<SPEAKER ID=42 NAME="Κράτσα-Τσαγκαροπούλου">
Κύριε Πρόεδρε, το έκτο πρόγραμμα-πλαίσιο για την έρευνα αποτελεί σοβαρό και θεμελιώδες εγχείρημα της Ευρωπαϊκής Ένωσης προκειμένου να πετύχει στους στρατηγικούς της στόχους, να γίνει δηλαδή στα επόμενα δέκα χρόνια η ανταγωνιστικότερη περιοχή στον κόσμο, βασιζόμενη στην οικονομία της γνώσης. Της επιτρέπει επίσης να εμπλουτιστεί από την πρόοδο που επιτελείται σε άλλες περιοχές του κόσμου και, παράλληλα, να συμβάλει και στην ανάπτυξη της ανθρωπότητας.
<P>
Στο ύψος αυτής της πρόκλησης πρέπει να σταθούμε όλοι σε ευρωπαϊκό και εθνικό επίπεδο. Αυτό αφορά την γενναία χρηματοδότηση της έρευνας σε όλους τους τομείς, τον συντονισμό της σε ευρωπαϊκό επίπεδο, σε αντίθεση με τον κατακερματισμό που συμβαίνει σήμερα, και την διάδοσή της σε όλον τον οικονομικό και κοινωνικό ιστό. Η επίτευξη των πολιτικών και αναπτυξιακών μας στόχων εξαρτάται ακριβώς από την αξιοποίηση των αποτέλεσμάτων της έρευνας προς όφελος της υγείας, της ποιότητας ζωής των πολιτών, της πλήρους απασχόλησης και της κοινωνικής μας συνοχής.
<P>
Εστιάζω την παρέμβασή μου στην ανάκγη έρευνας στον κοινωνικό τομέα. Η βιωσιμότητα του κοινωνικού μας μοντέλου αποτελεί την πρώτη προϋπόθεση για την ανάπτυξή μας. Η κοινωνική αντζέντα που έχουμε υιοθετήσει και εφαρμόζουμε είναι βάση αυτής της πολιτικής. Οι οικονομικές και κοινωνικές μετεξελίξεις έχουν φέρει αδιέξοδα στην οικονομία και την κοινωνία μας. Η δημογραφική γήρανση, τα υψηλά ποσοστά φτώχειας και κοινωνικού αποκλεισμού, ο μεγάλος αριθμός εργατικών ατυχημάτων, η ανάγκη επιτυχούς ένταξης μεγάλων ομάδων πολιτών, όπως είναι οι Ρόμα, η ένταξη των ατόμων με ειδικές ανάγκες στην αγορά εργασίας, η συνεχής ανάγκη διευκόλυνσης των γυναικών στην αγορά εργασίας, οι νέοι κίνδυνοι από την υγεία των εργαζομένων, η αυξανόμενη πολυπολιτισμικότητα της ευρωπαϊκής κοινωνίας απαιτούν επιστημονική έρευνα πάνω στην οποία θα βασιστεί η πολιτική μας τα επόμενα χρόνια. Έτσι, θα ενθαρρυνθούν και οι ευρωπαϊκές χώρες που δεν έχουν παράδοση στην κοινωνική έρευνα και είναι ακριβώς αυτές οι χώρες που αντιμετωπίζουν τα μεγαλύτερα αναπτυξιακά προβλήματα.
<P>
Τέλος, θα ήθελα να τονίσω την ανάγκη ενημέρωσης των πολιτών και διαβούλευσης για όλους τους ερευνητικούς μας στόχους. Η έρευνα σε όλους τους τομείς, από την βιοτεχνολογία έως την κοινωνική έρευνα, είναι μακριά από τους πολίτες, κλεισμένη στα εργαστήρια ή στα γραφεία μελετητών. Οι πολίτες αδυνατούν να διαβάσουν τα άρθρα όχι μόνο των επιστημονικών περιοδικών, αλλά και των μεγάλης κυκλοφορίας εφημερίδων. Πρέπει να καταβάλουμε μια προσπάθεια συστηματικής ενημέρωσης.

<SPEAKER ID=43 LANGUAGE="ES" NAME="Gutiιrrez-Cortines">
Κύριε Πρόεδρε, από τότε που παρουσιάστηκαν στο Ευρωπαϊκό Κοινοβούλιο, η έκθεση και το πρόγραμμα πλαίσιο έχουν τροποποιηθεί σημαντικά.
<P>
Οι πολίτες πρέπει να γνωρίζουν αυτή τη σημαντική μεταβολή, ούτως ώστε να διαπιστώσουν την καλή συνεργασία που υπάρχει μεταξύ των θεσμικών οργάνων. Πιστεύω πως αυτό οφείλεται σε μεγάλο βαθμό στην ευελιξία του κ. Caudron, στην ικανότητά του να ακούει, αλλά και στους εισηγητές άλλων κομμάτων, όπως ο κ. Van Velzen, που συνεχώς άκουγε και δεχόταν τις τροπολογίες και τις διάφορες προτάσεις όλων των μελών. Ποτέ δεν έχω εργαστεί σε επιτροπή όπου να λαμβάνονται έτσι υπόψη και να ενσωματώνονται όλα τα αιτήματα. Θα ήθελα να διατηρηθεί αυτό το πνεύμα καθ' όλη τη διαδικασία εκτέλεσης, γιατί είναι σαφές πως πρόκειται για ένα ευρωπαϊκό έργο που θα πρέπει να συνεχίσει να αναπτύσσεται και να διευρύνεται.
<P>
Πρέπει επίσης να πω πως η όλη πορεία έγινε με αφετηρία μια πολιτική με τάση προς τη μείωση των εργασιών, τη μείωση του έργου της επιτροπής και προς λιγότερα, αλλά σημαντικότερα έργα και το Ευρωπαϊκό Κοινοβούλιο επέτυχε να διασπάσει αυτήν την επικέντρωση στα μεγάλα έργα, στις μεγάλες επιχειρήσεις, σε ερευνητικά προγράμματα που στην ουσία καλύπτουν πολλές φορές ένα παρακρατικό έργο σχετικά με τα μεγάλα ερευνητικά κέντρα ή τις μεγάλες βιομηχανίες, όπως η αεροναυπηγική. Το Κοινοβούλιο επέτυχε το άνοιγμα του έργου προς περισσότερες κατευθύνσεις, κατάφερε να διευρύνει το πλαίσιο των προτεραιοτήτων του σε τομείς που μέχρι στιγμής δεν καλύπτονταν ή δεν θεωρούνταν σημαντικοί.
<P>
Υπάρχουν διάφορες καινοτομίες που θα πρέπει να γνωρίζουν οι πολίτες: μία από αυτές, η σημαντικότερη κατά τη γνώμη μου, είναι η εισαγωγή ενός τέταρτου μέσου. Η εισαγωγή ενός τέταρτου μέσου σημαίνει άνοιγμα της πόρτας σε έργα μικρότερων διαστάσεων, διευκόλυνση της πρόσβασης των ΜΜΕ, σημαίνει να καταστεί δυνατός αυτός ο ευρωπαϊκός χώρος της έρευνας, γιατί η Ευρώπη αποτελείται από πολλά μικρά κράτη, από πολλά μικρά ερευνητικά κέντρα. Ο μέσος αριθμός μελών μιας ευρωπαϊκής ερευνητικής ομάδας δεν υπερβαίνει τα έξι άτομα, ενώ ο αντίστοιχος μέσος όρος για τις Ηνωμένες Πολιτείες είναι είκοσι τέσσερα άτομα.
<P>
Η Ευρώπη χρειάζεται μέσα προστασίας και κίνητρα που να είναι προσαρμοσμένα στις διαστάσεις της. Η Ευρώπη συνεχίζει να αποτελεί τη σύγκλιση των μεμονωμένων πρωτοβουλιών. Γι' αυτό μου φαίνεται ότι η κλίμακα της αριστείας εξετάζεται εξαιρετικά καλά στην τροπολογία αριθ. 305.
<P>
Επίσης έχουμε εισαγάγει σημαντικές πτυχές σχετικά με τον πολιτισμό. Η πολιτιστική κληρονομιά ανήκει στον κόσμο των μη ανανεώσιμων πόρων. Όταν εξαφανίζεται ο τάφος ενός μεσαιωνικού βασιλιά, με τα ενδύματα και τον ρουχισμό του, όταν εξαφανίζεται ένα ναυάγιο ή ένα πλοίο στον βυθό της θάλασσας, πρέπει να χρησιμοποιούνται οι νέες τεχνολογίες για την ανάκτηση αυτών των καταλοίπων. Η αρχιτεκτονική, η μηχανική, η δομή των κτιρίων είναι όλα τους επιστήμη. Υποστηρίξαμε τη διαφύλαξη της πολιτιστικής κληρονομιάς και πιστεύουμε πως η Ευρωπαϊκή Ένωση θα πρέπει να συνεχίσει προς αυτήν την κατεύθυνση.

<SPEAKER ID=44 LANGUAGE="FR" NAME="Busquin">
. (FR) Κύριε Πρόεδρε, κυρίες και κύριοι βουλευτές, βρισκόμαστε σε μία κρίσιμη στιγμή της διαδικασίας έγκρισης του νέου κοινοτικού προγράμματος πλαισίου σχετικά με την έρευνα. Η γνωμοδότηση του Ευρωπαϊκού Κοινοβουλίου μετά την πρώτη ανάγνωση αποτελεί, όντως, μία σημαντική φάση.
<P>
Θα επιθυμούσα, επίσης, να προσθέσω και τα δικά μου συγχαρητήρια σε αυτά που απευθύνθηκαν μέχρις στιγμής στον εισηγητή κ. Caudron, και θα ήθελα να του πω με κάθε ειλικρίνεια ότι η ποιότητα, καθώς, επίσης, το πνεύμα που έδωσε στην έκθεση αυτή, και η ενέργεια και η εργασία που προσέφερε, είναι υποδειγματικές, ιδιαιτέρως όταν αφορούν ένα τόσο δύσκολο εγχείρημα. Όπως υπενθύμισε η κ. Quisthoudt-Rowohl, πρόκειται για ένα σύνθετο εγχείρημα, το οποίο ο κ. Caudron έφερε άψογα σε πέρας, και θα ήθελα να τον ευχαριστήσω όλως ιδιαιτέρως.
<P>
Θα ήθελα, επίσης, να πω ότι η εργασία αυτή αποτελεί καρπό συλλογικής εργασίας στην οποία συμμετείχαν οι σκιώδεις εισηγητές των άλλων Ομάδων. Δεν θα αναφερθώ σε συγκεκριμένα ονόματα, αλλά πιστεύω ότι ο καθένας έχει κατά νου όλους εκείνους και εκείνες που κοπίασαν για το έργο αυτό κατά τους τελευταίους μήνες, με εποικοδομητικό τρόπο όπως ειπώθηκε, και θα προσθέσω βεβαίως τους εισηγητές των διαφόρων επιτροπών, καθώς και την επιτροπή ITRE στο σύνολό της, και τη γραμματεία της που επίσης συνέβαλε σε αυτό το έργο.
<P>
Πιστεύω πραγματικά ότι αυτή τη στιγμή μας παρουσιάζεται ένα συλλογικό έργο υψηλής ποιότητας.
<P>
Σχετικά με το θέμα μας, γνωρίζετε ότι έχουν κατατεθεί αρκετές τροπολογίες. Δεν θα προσπαθήσω να σας παρουσιάσω τη θέση της Επιτροπής για καθεμία από αυτές ειδικά, γιατί διαφορετικά θα πρέπει να κρατήσω το λόγο για δύο ώρες, αλλά θα ήθελα να πω ότι ένας πλήρης πίνακας θα κατατεθεί άμεσα στη γραμματεία του Σώματος για το λόγο αυτό.
<P>
Γενικά, θα υπογραμμίσω ότι η Επιτροπή τείνει να συμμεριστεί στο μεγαλύτερο βαθμό της τη γνώμη της επιτροπής ITRE. Πρόκειται για μία στατιστική εργασία που ενδεχομένως σηκώνει αντιρρήσεις, αλλά στην πράξη, επί των 334 τροπολογιών, η Επιτροπή έκανε δεκτές τις 248 - αυτούσιες, εν μέρει ή καταρχήν - δηλαδή τα τρία τέταρτα. Θα δείτε λοιπόν τις εξηγήσεις σε καθεμία από τις τροπολογίες και τους λόγους για τους οποίους δεν μπορούμε να δεχτούμε άλλες, επειδή, μερικές φορές, υπάρχουν ήδη στην πρόταση. Αυτό πρέπει να το γνωρίζετε.
<P>
Λοιπόν, θα ήθελα απλά να σας παρουσιάσω τις προτάσεις της Επιτροπής ως προς τα κυριότερα σημεία, όπως αυτά καθορίστηκαν στο επίπεδο των τροπολογιών, που έγιναν δεκτές από την ITRE.
<P>
Θα αναφερθώ στη δομή του προγράμματος πλαισίου, στο επιστημονικό και τεχνολογικό του περιεχόμενο, στα όργανα εφαρμογής του, στον συνολικό προϋπολογισμό και στην κατανομή του, στο ζήτημα της δεοντολογίας και θα κλείσω με δυο λόγια για τη διαχείριση του προγράμματος, επειδή είναι βεβαίως, όπως το τόνισα ήδη, το βασικότερο σημείο.
<P>
Σε ό,τι αφορά τη συνολική δομή του προγράμματος πλαισίου, η Επιτροπή συμμερίζεται τις απόψεις του Κοινοβουλίου έτσι όπως εκφράζονται στην τροπολογία 36, που είχε προταθεί αρχικά από τον κ. van Velzen. Η Επιτροπή και το Κοινοβούλιο - και χαίρομαι όλως ιδιαιτέρως γι' αυτό - συμφωνούν γύρω από την ιδέα ενός μόνο ειδικού προγράμματος για το σύνολο των πρωταρχικών θεματικών δεδομένων, με τρόπο ώστε να επιτευχθεί μία συνάφεια μεταξύ των διαφόρων κλάδων και ένα όραμα με στρατηγική σημασία για την έρευνα στην Ευρώπη.
<P>
Η διάρθρωση επιτρέπει επίσης τη στενή παρακολούθηση της εφαρμογής από το Κοινοβούλιο. Σε καθεμία από τις οκτώ προτεραιότητες θα αντιστοιχεί στην πράξη ένα ξεχωριστό κονδύλιο στο οποίο το Κοινοβούλιο θα μπορεί να ασκεί το δημοσιονομικό του έλεγχο.
<P>
Σε ό,τι αφορά το επιστημονικό και τεχνολογικό περιεχόμενο, οι περισσότερες τροπολογίες, δηλαδή οι τροπολογίες 30 έως 294, αφορούν το επιστημονικό περιεχόμενο. Σημειώνουμε, επίσης, ότι συμφωνούμε με μία σειρά υποδείξεων του Σώματος σχετικά με τις προτεραιότητες 2, "τεχνολογίες της κοινωνίας της πληροφορίας" , 3, "νανοτεχνολογίες" , 4, "αεροναυπηγική" και 7, "πολίτες στην ευρωπαϊκή κοινωνία της γνώσης" . Αναφερόμαστε, για παράδειγμα, στις τροπολογίες της κ. Schroeder αναφορικά με το σεβασμό της ιδιωτικής ζωής στο τομέα των τεχνολογιών της πληροφορίας, ή στις τροπολογίες της Επιτροπής Απασχόλησης για την έρευνα ως φορέα στήριξης στους στόχους της Λισαβόνας.
<P>
Κυρίως, η Επιτροπή δέχτηκε να αναδιοργανώσει το περιεχόμενο των προτεραιοτήτων 1, "γονιδιωματική και υγεία" , 5, "ασφάλεια των τροφίμων" και 6, "βιώσιμη ανάπτυξη" , σύμφωνα με τις προτάσεις του Σώματος.
<P>
Προτεραιότητα 1: η επέκταση της προοπτικής ανάλυσης του γονιδιώματος στο σύνολο των έμβιων οργανισμών και η ενίσχυση των πτυχών της ιατρικής έρευνας, και ιδιαιτέρως της έρευνας πάνω στον καρκίνο, και αυτό σε δύο διαφορετικούς τομείς, βάσει της πρότασης του κ. van Velzen και βάσει του πνεύματος, κυρίως, των τροπολογιών της κ. Gutiιrrez-Cortines και του κ. Caudron, τείνουν σε μία κατεύθυνση που μπορούμε να κάνουμε απολύτως δεκτή.
<P>
Θα ήθελα εξάλλου να προσθέσω σε αυτό μία απάντηση στην παρέμβαση της κ. Sandbaek σχετικά με τις ασθένειες της φτώχειας και τα εμβόλια κατά του AIDS, της φυματίωσης και της ελονοσίας. Έχουν ήδη προβλεφθεί, όπως τόνισε ήδη η κ. McNally, στο πλαίσιο της διεθνούς πολιτικής, και η τεχνολογική πλατφόρμα κατά του AIDS, της ελονοσίας και της φυματίωση αποτελούν ακριβώς απάντηση στην ερώτηση της κ. Sandbaek. Η ερώτηση έχει λάβει ήδη την απάντησή της.
<P>
Προτεραιότητα 5: ενισχύονται τα στοιχεία της γεωργικής έρευνας που συνδέονται με την ασφάλεια των τροφίμων, στο πνεύμα κυρίως ορισμένων τροπολογιών της Επιτροπής Γεωργίας και της Επιτροπής Αλιείας και επίσης της τροπολογίας του κ. Piιtrasanta και της κ. Quisthoudt-Rowohl που βρίσκουν μίαν απάντηση στην προτεραιότητα 5: ασφάλεια των τροφίμων.
<P>
Η προτεραιότητα 6 ανασυντάσσεται, όπως υπέδειξαν οι κκ. Caudron, Lange, Hyland και van Velzen, σε τρία τμήματα πολύ διαφορετικά που καλύπτουν πτυχές οι οποίες αγγίζουν το περιβάλλον, τις μεταφορές και την ενέργεια. Στο κεφάλαιο της ενέργειας, συμπεριλαμβάνω φυσικά τις ανανεώσιμες πηγές ενέργειας, μερικές ειδικές πτυχές των οποίων τονίζονται όλως ιδιαιτέρως. Αυτή ήταν εξάλλου η επιθυμία της Επιτροπής Περιβάλλοντος και της Επιτροπής Μεταφορών. Η προτεραιότητα "Βιώσιμη ανάπτυξη" θα υποδιαιρεθεί λοιπόν σε τρία τμήματα που θα καλύπτουν τα τρία αυτά στοιχεία.
<P>
Πριν περάσουμε στα γενικά σημεία, θα ήθελα να προσθέσω ότι η Επιτροπή δέχεται ή λαμβάνει, επίσης, υπόψη ορισμένες τροπολογίες, που αγγίζουν ταυτόχρονα το περιεχόμενο και τη γενική πολιτική. Πρόκειται, μεταξύ άλλων, για όλες τις τροπολογίες του κ. Glante σε σχέση με τη συμμετοχή των υποψηφίων χωρών, για την τροπολογία της κ. McNally που αφορά τον αποκλεισμό της έρευνας για όπλα και για την τροπολογία του κ. Linkohr για τις έρευνες που σχετίζονται με τα ζητήματα ασφάλειας που μπορούν να μελετηθούν στο πλαίσιο της έρευνας για νεοεμφανιζόμενα ζητήματα και στο πλαίσιο του Κοινού Κέντρου Ερευνών. Είμαστε επίσης πολύ προσεκτικοί όσον αφορά τις μικρομεσαίες επιχειρήσεις, το ρόλο των οποίων υπενθύμισαν σωστά σήμερα το πρωί οι κκ. Rovsing και Carraro. Είναι σαφές ότι το προσεχές πρόγραμμα πλαίσιο προσδίδει έναν ειδικό ρόλο στις μικρομεσαίες επιχειρήσεις.
<P>
Σε ό,τι αφορά τα μέσα, η Επιτροπή δέχεται απολύτως το πνεύμα των τροπολογιών του Κοινοβουλίου. Η βασική ιδέα είναι πράγματι να μπορέσουμε, δίπλα στα νέα μέσα που έχουν να επιδείξουν σημαντικά αποτελέσματα ως προς την ολοκλήρωση, να χρησιμοποιήσουμε για ένα διάστημα πιο κλασικά εργαλεία που χρησιμοποιούνται σήμερα: αυτή ήταν εξάλλου η ιδέα που πρότεινε η κ. McNally. Για το λόγο αυτό η Επιτροπή προτείνει να προσφύγουμε σε κάποιο βαθμό, όσον αφορά την κλίμακα αριστείας που προτείνεται από τον εισηγητή, κ. Caudron, στα ειδικά στοχοθετημένα σχέδια και στις συντονιστικές δράσεις που προβλέπονται στην πρόταση της Επιτροπής σχετικά με τους κανόνες συμμετοχής, και η οποία θα λαμβάνει υπόψη αυτή την ιδέα της κλίμακας αριστείας, τουλάχιστον ως προς το πνεύμα. Πρέπει βεβαίως τα νέα μέρα να παραμείνουν οπωσδήποτε βασικά προνομιακά μέσα για την εφαρμογή αυτού του μέρους του προγράμματος πλαισίου, γιατί δεν θα μπορούσε να υπάρξει πραγματικός ευρωπαϊκός χώρος έρευνας χωρίς τη διαρθρωτική τους επίδραση.
<P>
Σε ό,τι αφορά τον προϋπολογισμό, θα ήθελα να ευχαριστήσω το Κοινοβούλιο που συμβιβάστηκε και επέδειξε ρεαλισμό στο θέμα του προϋπολογισμού παραμένοντας μέσα στα όρια της πρότασης της Επιτροπής, γεγονός που σημαίνει αύξηση της τάξης του 17% σε σχέση με τον συνολικό προϋπολογισμό του προηγουμένου προγράμματος πλαισίου. Είναι σημαντικό στο βαθμό που - πιστεύω ότι το έχω ήδη πει - οι αριθμοί που προτείνει η Επιτροπή στηρίζονται σε εκτίμηση των αναγκών, υπό το φως των δημοσιονομικών προοπτικών και των δυνατοτήτων που υπάρχουν στο κεφάλαιο 3 των εσωτερικών πολιτικών του προϋπολογισμού. Πιστεύουμε, λοιπόν, ότι στους κόλπους του Συμβουλίου, τα κράτη μέλη θα συμφωνήσουν με την τακτική αυτή, επειδή είναι λογική και παρουσιάζει συνάφεια.
<P>
Όσον αφορά την πρόταση του Κοινοβουλίου περί αύξησης του συνολικού ποσού κατά 100 εκατομμύρια ευρώ, δεν πρόκειται για σημαντική αύξηση. Για να αποφύγουμε λοιπόν το παζάρι μεταξύ των θεσμικών οργάνων, νομίζουμε ότι πρέπει να σεβαστούμε τις επιλογές που έχουν ήδη γίνει. Η Επιτροπή θα ήθελε λοιπόν να παραμείνει στη συνολική αρχική πρόταση των 17,5 δισεκατομμυρίων για να διατηρήσει αυτή την αρμονία μεταξύ των θεσμικών οργάνων. Θα δούμε στη συνέχεια με ποιο τρόπο θα αντιμετωπίσουμε το πρόβλημα της σύντηξης.
<P>
Σε ό,τι αφορά τη σύντηξη, θα πρέπει να επιδείξουμε ευελιξία στην ερμηνεία της αρχής της αποκλειστικής χρήσης 200 εκατομμυρίων ευρώ για το ITER. Στην πράξη, τα χρήματα αυτά αφορούν το σύνολο των δραστηριοτήτων που σχετίζονται με το ΙΤΕR και όχι μόνο την κατασκευή της μηχανής. Αυτό μας επιτρέπει να διατηρήσουμε το σημερινό και το μελλοντικό δυναμικό της έρευνας. Θα πρέπει επίσης να ερμηνεύσουμε τη σύντηξη με έναν ακόμα πιο θετικό τρόπο. Συγκράτησα με ικανοποίηση την εικόνα του κ. Linkohr, αλλά είναι αλήθεια ότι στα είκοσι επόμενα χρόνια, θα κάνουμε επίσης πολύ ενδιαφέρουσες έρευνες όσον αφορά τα υλικά και τη μέθοδο μαγνητικού περιορισμού πλάσματος, πολυάριθμες έρευνες που θα έχουν ακόμα μεγαλύτερη ακτινοβολία από αυτή της σύντηξης και που μπορούν να αξιοποιηθούν για την ανάπτυξη των νέων τεχνολογιών και μιας σειράς άλλων τομέων. Προς αυτό λοιπόν τον τύπο παρουσίασης προσανατολιζόμαστε, σεβόμενοι εξάλλου το πνεύμα των όσων ψήφισε η επιτροπή ITRE.
<P>
Στη συνέχεια, θα ήθελα να πω, σχετικά με αυτό, ότι η Επιτροπή θα συστήσει, σε συνεργασία με τα κράτη μέλη, μία ομάδα εργασίας υπεύθυνη για τον καθορισμό αυτών των στόχων βραχυπρόθεσμα, μέχρι το 2020. Το 2020, είναι μακριά, αλλά είναι επίσης κοντά, και μία παρόμοια πρωτοβουλία θα μπορούσε να έχει αποτελέσματα. Η πρόταση αυτή προτάθηκε επίσης στο Συμβούλιο από αρκετά κράτη μέλη, που είναι σε μεγάλο βαθμό υπέρ αυτής της προοπτικής του 2020 σε σχέση με τα υλικά που είναι απαραίτητα για τη σύντηξη.
<P>
Σχετικά με την κατανομή του συνολικού προϋπολογισμού για το πρόγραμμα πλαίσιο, η Επιτροπή τείνει να ακολουθήσει τη γενική κατεύθυνση των προσανατολισμών, που πρότεινε το Κοινοβούλιο. Αποδέχεται σχεδόν μηχανικά τις τροπολογίες ουσίας. Είναι σαφές ότι εάν αποδεχτούμε τις τροπολογίες ουσίας σε ορισμένους τομείς, θα πρέπει ασφαλώς να προβλέψουμε τη χρηματοδότησή τους. Εκεί όπου η προσπάθεια έρευνας διευρύνεται σε πτυχές που δεν είχαν προβλεφθεί εξαρχής, ο προϋπολογισμός πρέπει βεβαίως να ακολουθήσει, κινδυνεύοντας να συναντήσει δυσκολίες. Αλλά το εύρος των τροποποιήσεων που προβλέπουμε είναι λιγότερο σημαντικό από αυτών που προτείνει από το Κοινοβούλιο. Γιατί; Για να μην προχωρήσουμε πέρα από τις πραγματικές ανάγκες όπως μπορούμε να τις εκτιμήσουμε, αλλά επίσης για να μην στερήσουμε πλήρως από τα μέσα τις δραστηριότητες της όγδοης προτεραιότητας, για την οποία απαιτούνται συμπληρωματικές εξηγήσεις, τις οποίες θα δώσουμε εξάλλου αργότερα.
<P>
Γιατί να μην διακινδυνεύσουμε να στερήσουμε αυτές τις δραστηριότητες από τα απαιτούμενα μέσα; Γιατί αυτές οι δραστηριότητες παίζουν πολύ σημαντικό ρόλο. Πρόκειται κυρίως για έρευνες που αφορούν τη μεταρρύθμιση της κοινής γεωργικής πολιτικής, που είναι ο μεγάλος στόχος της κοινοτικής πολιτικής, πολύ σημαντικός και ακόμα όλο και σημαντικότερος υπό την προοπτική της διεύρυνσης. Πρόκειται, επίσης, για την εφαρμογή της πολιτικής αλιείας, της δημόσιας υγείας στις επιδημιολογικές της πτυχές, της δικαιοσύνης και της ασφάλειας, αντικείμενα που δεν μπορούν να προσεγγιστούν σωστά στο πλαίσιο άλλων προτεραιοτήτων, που είναι πιο ειδικές και εμπίπτουν σε ερευνητικά προγράμματα, θα λέγαμε, μεγαλύτερης αιχμής. Πρόκειται για ένα πεδίο δράσης, μία προσπάθεια στήριξης των πτυχών της έρευνας και της ανάπτυξης των κοινοτικών πολιτικών, που πρέπει να διαθέτει επαρκή μέσα. Σκέπτομαι, επίσης, όλες τις πολιτικές που αφορούν τη διεύρυνση για τις οποίες ο κ. Verheugen εύχεται να υπάρξει στήριξη, κυρίως στον τομέα των ανθρωπιστικών επιστημών.
<P>
Σε ό,τι αφορά τη δεοντολογία, εξετάσαμε την τροπολογία που ψηφίστηκε από την επιτροπή ITRE στην έκθεση που ετοίμασε ο κ. Chaudron, αλλά είμαστε επίσης, φυσικά, απολύτως διαθέσιμοι να εξετάσουμε τις τροπολογίες που προτάθηκαν στην Ολομέλεια. Πράγματι, πρόκειται για ένα λεπτό πρόβλημα, και το κείμενο το οποίο η Επιτροπή σκέφτεται να συμπεριλάβει στην απόφαση αποκλείει ρητώς από την κοινοτική χρηματοδότηση, πέρα από τις έρευνες για την κλωνοποίηση με σκοπό την αναπαραγωγή ανθρώπων και αυτές που αποσκοπούν στην τροποποίηση της ανθρώπινης γενετικής κληρονομιάς, αυτές που αποσκοπούν στη δημιουργία ανθρώπινων εμβρύων για αποκλειστική ερευνητική χρήση ή για χρήση στην παραγωγή αρχεγόνων εμβρυϊκών κυττάρων. Στο πνεύμα όσων άκουσα, οι τροπολογίες στοχεύουν επίσης στον αποκλεισμό, κυρίως, των μεταφορών κυτταρικών πυρήνων, για παράδειγμα η τροπολογία των κκ. Nisticς, Τρακατέλλη και Purvis.
<P>
Θα κλείσω συντόμως με δύο σημεία, εάν μου επιτρέπετε. Υπάρχει καταρχάς ένα στοιχείο, το οποίο δεν θίξαμε επαρκώς·είναι ο συντονισμός. Πιστεύω ότι ο συντονισμός των εθνικών προγραμμάτων είναι ένα βασικό σημείο για να δημιουργήσουμε έναν πραγματικό ευρωπαϊκό χώρο έρευνας, προγράμματα εθνικά και περιφερειακά, κυρία Maes. Γνωρίζετε ότι προβήκαμε σε μία ανακοίνωση με το θέμα "περιφέρειες και έρευνα" , για το οποίο προβλέπονται 400 εκατομμύρια ευρώ. Μπορούν να στηρίξουν τις δραστηριότητες συντονισμού, και ειδικότερα σε αρκετούς από τους προαναφερθέντες τομείς στους οποίους αναφέρονται ξεκάθαρα πολλές τροπολογίες του Κοινοβουλίου. Για παράδειγμα, θα ήθελα να πω ότι οι ασθένειες των παιδιών, ο διαβήτης - αναφέρομαι στην τροπολογία Nisticς, Fiori και Bowis - εντάσσονται περισσότερο στο πλαίσιο του συντονισμού των εθνικών πολιτικών. Αυτή είναι επίσης η περίπτωση του κινδύνου από σεισμό, τον οποίο θίγουν οι τροπολογίες των κκ. Caudron και Nisticς, των ορυκτών καυσίμων και ίσως επίσης των τοποθεσιών οικολογικού ενδιαφέροντος, θέματα που θίγει η τροπολογία του κ. Piιtrasanta η οποία δεν ξέρω εάν θα γίνει δεκτή. Υπάρχει, λοιπόν, πράγματι, ένα πεδίο δράσης, που αφορά το συντονισμό των εθνικών πολιτικών.
<P>
Στη συνέχεια, θα μιλήσω για τη διαχείριση. Η διαχείριση των προγραμμάτων πλαισίων ετέθη, δικαίως, μερικές φορές υπό αμφισβήτηση, μεταξύ άλλων από το Ελεγκτικό Συνέδριο που άσκησε κριτική ως προς την πολύπλοκη διαχείριση. Υπάρχει λοιπόν ένας στόχος που τον αντιμετωπίζουμε ιδιαίτερα θερμά από αυτή την άποψη: απλοποίηση της διαχείρισης για την επιστημονική κοινότητα, για τις μικρομεσαίες επιχειρήσεις. Απλοποίηση σημαίνει επίσης να μειώσουμε τους περιορισμούς και να δεχτούμε μία κάποια ευελιξία, σεβόμενοι το δημόσιο χρήμα, σεβόμενοι τις παρατηρήσεις του Ελεγκτικού Συμβουλίου. Θα κάνουμε λοιπόν την πρόταση. Βγήκαμε μπροστά με τα νέα μέσα. Το ζήτημα των κανόνων συμμετοχής είναι κυρίως πολύ σημαντικό και θα πρέπει να καθορίσετε τους κανόνες συμμετοχής. Θέλω να πω στην κ. Quisthoudt-Rowohl ότι επί του παρόντος διεξάγουμε συζητήσεις με τους φορείς της επιστημονικής κοινότητας, τις επιχειρήσεις και το Κοινοβούλιο. Αυτή είναι η επόμενη ενέργεια.
<P>
Θα ήθελα, επίσης, ολοκληρώνοντας, να ευχαριστήσω το Σώμα. Πιστεύω ότι έχει γίνει ένα πολύ σημαντικό έργο, που μπορεί να μας οδηγήσει προς αυτό τον ευρωπαϊκό χώρο έρευνας, που είναι τόσο πολύτιμος για εμάς, κατά τη γνώμη μου. Σας ευχαριστούμε για το έργο και τη συμβολή σας.
<P>
(Χειροκροτήματα)

<SPEAKER ID=45 NAME="Πρόεδρος">
Σας ευχαριστώ, Επίτροπε Busquin, για την παρέμβασή σας. Πιστεύω ότι εκ μέρους όλων των συναδέλφων υπάρχει μια εξίσου θερμή ευχαριστία προς το πρόσωπό σας για τον ορθότατο τρόπο με τον οποίο ακολουθήσατε τις σχέσεις με το όργανό μας.

<SPEAKER ID=46 LANGUAGE="NL" NAME="Van Velzen">
Κύριε Πρόεδρε, καθώς ο Επίτροπος ανέφερε ότι κάνει δεκτές πολλές από τις τροπολογίες του Κοινοβουλίου, θα ήθελα να του απευθύνω μία ερώτηση σχετικά. Σημαίνει μήπως αυτό ότι θα τροποποιήσετε τώρα τα συγκεκριμένα προγράμματα τα οποία είχατε εκπονήσει πριν, πριν αυτά μπορέσουν να συζητηθούν στο Κοινοβούλιο;

<SPEAKER ID=47 LANGUAGE="FR" NAME="Busquin">
. (FR) Είναι σαφές ότι η λογική συνέχεια απαιτεί τα ειδικά προγράμματα να προσαρμοστούν μέσα στις επόμενες ημέρες στις τροπολογίες που θα ψηφιστούν.

<SPEAKER ID=48 NAME="Πρόεδρος">
Η συζήτηση έληξε.
<P>
Η ψηφοφορία θα διεξαχθεί σήμερα, στις 12.00.

<CHAPTER ID=3>
Σχέσεις ΕΕ/Λατινικής Αμερικής
<SPEAKER ID=49 NAME="Πρόεδρος">
Η ημερήσια διάταξη προβλέπει την συζήτηση της έκθεσης (A5-0336/2001), του κ. Salafranca Sαnchez-Neyra εξ ονόματος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, σχετικά με μία πλήρη εταιρική σχέση και μία κοινή στρατηγική για τις σχέσεις μεταξύ της Ευρωπαϊκής Ένωσης και της Λατινικής Αμερικής (2000/2249(INI)).

<SPEAKER ID=50 LANGUAGE="ES" NAME="Salafranca Sαnchez-Neyra">
Κύριε Πρόεδρε, πρόκειται για διαδικαστικό θέμα: θα ήθελα να επισημάνω, και ελπίζω ο χρόνος αυτός να μην υπολογιστεί ως χρόνος χρήσης του λόγου, ότι δεν ενημερώθηκα καθόλου σχετικά με την απουσία του αρμόδιου Επιτρόπου, του κ. Patten. Αναρωτιέμαι αν η Προεδρία ενημερώθηκε σχετικά με αυτήν την απουσία και αν μπορεί να ενημερώσει και εμάς. Δεν τον βλέπω και αυτό με παραξενεύει, γιατί παρευρίσκεται πάντα στις συζητήσεις για την εξωτερική πολιτική, όποτε μπορεί. Θα ήθελα να μάθω αν η προεδρία ή η Επιτροπή έχουν κάποια πληροφορία που να δικαιολογεί - όπως ασφαλώς θα συμβαίνει - την απουσία του αρμόδιου Επιτρόπου, κ. Patten.

<SPEAKER ID=51 NAME="Πρόεδρος">
Κύριε Salafranca, εκ μέρους της προεδρίας δεν είμαι σε θέση να απαντήσω στο ερώτημά σας. Η Επιτροπή είναι πάντως παρούσα διά του προσώπου του Επιτρόπου Bolkenstein, ο οποίος θα παρέμβει, φυσικά, στο τέλος της συζήτησης εξ ονόματος της Επιτροπής. Δεν γνωρίζω αν ο Επίτροπος Bolkenstein σκοπεύει να απαντήσει αμέσως στο ερώτημά σας. Δίνω το λόγο στον Επίτροπο.

<SPEAKER ID=52 NAME="Bolkestein">
. (ΕΝ) Κύριε Πρόεδρε, ο συνάδελφός μου κ. Patten βρίσκεται αυτή την ώρα στη Νέα Υόρκη, όπου παρίσταται στη Γενική Συνέλευση των Ηνωμένων Εθνών. Ελπίζω ότι ο κ. Salafranca Sαnchez-Neyra θα το δεχθεί αυτό ως επαρκή αιτιολογία για την απουσία του και ότι θα μείνει ικανοποιημένος με τις απαντήσεις τις οποίες θα δώσω εγώ τόσο στον ίδιο όσο και στους υπόλοιπους βουλευτές κατά τη συζήτηση που ακολουθεί. Τουλάχιστον θα κάνω ό,τι καλύτερο μπορώ.

<SPEAKER ID=53 NAME="Πρόεδρος">
Σας ευχαριστώ, Επίτροπε Bolkestein. Πιστεύω πως ο κ. Salafranca έλαβε, όπως όλοι μας, μία σαφή και ικανοποιητική απάντηση.

<SPEAKER ID=54 LANGUAGE="ES" NAME="Salafranca Sαnchez-Neyra">
. (ES) Κύριε Πρόεδρε, θα ήθελα να εκφράσω τις ευχαριστίες μου τόσο σε εσάς όσο και στον Επίτροπο κ. Bolkestein για την ευγενή του καλοσύνη και τη διαθεσιμότητά του. Φυσικά καταλαβαίνω τους λόγους που μας εκθέτετε σχετικά με την απουσία του κ. Patten.
<P>
Όπως όλοι γνωρίζετε, οι αρχηγοί κρατών και κυβερνήσεων της Ευρωπαϊκής Ένωσης, εδώ και αρκετό καιρό, τον Ιούνιο του 1999, αποφάσισαν να δημιουργήσουν μια παγκόσμια εταιρική σχέση, μια στρατηγική εταιρική σχέση μεταξύ της Ευρωπαϊκής Ένωσης και της Λατινικής Αμερικής. Έκτοτε έχουν περάσει περισσότερα από δύο χρόνια και είναι αλήθεια πως θα πρέπει να παραδεχτούμε ότι οι πρόοδοι στην επίτευξη αυτού του στόχου που έθεσαν οι αρχηγοί κρατών και κυβερνήσεών μας δεν ήταν μεγάλες.
<P>
Αυτός ακριβώς, κύριε Πρόεδρε, είναι ο λόγος για τον οποίο το Ευρωπαϊκό Κοινοβούλιο ήθελε όχι μόνο να συζητήσει, αλλά επίσης να υιοθετήσει μια έκθεση ίδιας πρωτοβουλίας για την τροφοδότηση της συζήτησης σχετικά με την επόμενη Διάσκεψη Κορυφής, τη δεύτερη Διάσκεψη Κορυφής των αρχηγών κρατών και κυβερνήσεων, που θα διεξαχθεί την ερχόμενη άνοιξη, και να θέσει υπό συζήτηση ένα έγγραφο που να μπορεί να παρέχει ένα στρατηγικό όραμα σχετικά με αυτές τις σχέσεις, ούτως ώστε να μην εμφανιστεί η Ευρωπαϊκή Ένωση σε αυτή τη Διάσκεψη με άδεια χέρια, τουλάχιστον όσον αφορά την ευθύνη του Ευρωπαϊκού Κοινοβουλίου.
<P>
Θα ήθελα, καταρχάς, να ευχαριστήσω όλες τις πολιτικές ομάδες για το πνεύμα συνεργασίας που μου προσέφεραν κατά την εκπόνηση αυτής της έκθεσης: η έκθεση εγκρίθηκε από την Επιτροπή Εξωτερικών Υποθέσεων, Αμυντικής Δικαιωμάτων του Ανθρώπου, Κοινής Ασφάλειας και Πολιτικής με συντριπτική πλειοψηφία (48 ψήφοι υπέρ, 0 κατά και 2 αποχές). Θα ήθελα επίσης να ευχαριστήσω για τη συνεργασία τους τις επιτροπές που κλήθηκαν να γνωμοδοτήσουν.
<P>
Σε αυτήν την έκθεση, κύριε Πρόεδρε, ζητάμε κάτι θεμελιώδες: την ύπαρξη μιας κοινής στρατηγικής της Ένωσης για τις σχέσεις με τις χώρες της Λατινικής Αμερικής, όπως ακριβώς συμβαίνει με τη Ρωσία, τα Βαλκάνια, τη Μεσόγειο ή την Ουκρανία.
<P>
Αυτή η στρατηγική, κύριε Πρόεδρε, θα έχει κατά τη γνώμη μου τρεις πτυχές: σε πολιτικό επίπεδο, την αναθεώρηση και ενημέρωση του διπεριφερειακού πολιτικού προγράμματος· δεύτερον, την ενημέρωση και τον εκσυγχρονισμό του πολιτικού διαλόγου σε υπουργικό επίπεδο· και, τρίτον, τη σύσταση μιας Ευρωλατινοαμερικανικής Διατλαντικής Συνέλευσης, μέσω της υπογραφής ενός ευρωλατινοαμερικανικού χάρτη για την ειρήνη και της δρομολόγησης μιας ευρωλατινοαμερικανικής εταιρικής σχέσης στον πολιτικό τομέα και στον τομέα της ασφάλειας.
<P>
Στον οικονομικό, χρηματοπιστωτικό και εμπορικό τομέα, κύριε Πρόεδρε, πιστεύουμε πως η Ευρωπαϊκή Ένωση θα πρέπει να ολοκληρώσει τις συμφωνίες που βρίσκονται υπό διαπραγμάτευση με την Mercosur και τη Χιλή. Οι συμφωνίες αυτές θα πρέπει να συναφθούν ισορροπημένα και, φυσικά, όσο το δυνατόν ταχύτερα, βάσει αξιοκρατικών κριτηρίων. Πιστεύουμε πως, τουλάχιστον από την οπτική της Ευρωπαϊκής Ένωσης, δεν μπορούν να γίνονται διακρίσεις μεταξύ χωρών ή ομάδων χωρών πρώτης και δεύτερης κατηγορίας. Για αυτόν τον λόγο ζητάμε από την Επιτροπή να παρουσιάσει μεσοπρόθεσμα συγκεκριμένες οδηγίες διαπραγμάτευσης με σκοπό τη σύναψη των νέων συμφωνιών με τις χώρες των Ανδεων και της Κεντρικής Αμερικής.
<P>
Μιλάω για το βραχυπρόθεσμο και το μεσοπρόθεσμο μέλλον, κύριε Επίτροπε, διότι, εδώ στο Ευρωπαϊκό Κοινοβούλιο, πιστεύουμε πως βραχυπρόθεσμα θα πρέπει να διατηρηθούν τα δάνεια που παρέχει το κοινοτικό σύστημα γενικευμένων προτιμήσεων.
<P>
Με την ίδια έννοια, κύριε Πρόεδρε, ζητούμε τη σύναψη μιας συμφωνίας συνολικής διαπεριφερειακής σύνδεσης ικανής να παράσχει πλήρη θεσμική υποστήριξη και γεωγραφική κάλυψη στις σχέσεις με τη Λατινική Αμερική, μεταξύ άλλων προκειμένου να μην υστερούμε σε σχέση με τις εξελίξεις που υπάρχουν από πλευράς των ΗΠΑ. Ζητάμε επίσης τη δημιουργία μιας ζώνης κοινής ευημερίας μέσω της ενίσχυσης των περιφερειακών αγορών έως το 2010.
<P>
Κύριε Πρόεδρε, θα ήθελα να προσθέσω πως είναι κρίμα να υπάρχει μία μόνο χώρα της Λατινικής Αμερικής η οποία, παρότι διατηρούμε διπλωματικές σχέσεις μαζί της και εφαρμόζουμε το κοινοτικό σύστημα γενικευμένων προτιμήσεων, να μην συνδέεται με την Ευρωπαϊκή Ένωση με κάποια συμφωνία. Φυσικά αναφέρομαι στην Κούβα. Για αυτόν τον λόγο πιστεύω πως - υπό το πνεύμα της Ευρωπαϊκής Ένωσης, γενικότερα, και το πνεύμα του Ευρωπαϊκού Κοινοβουλίου στην έκθεση Newens, πολύ ειδικότερα - θα πρέπει να αναζητήσουμε έναν τρόπο, πάντα στο πλαίσιο του σεβασμού των ανθρωπίνων δικαιωμάτων, που να μας επιτρέψει να προοδεύσουμε προς την εύρεση ενός τρόπου θεσμικής κατοχύρωσης των σχέσεών μας με τη συγκεκριμένη χώρα.
<P>
Στο κοινωνικό και το πολιτιστικό πεδίο, κύριε Πρόεδρε, προτείνουμε μια αποφασιστική και φιλόδοξη πολιτική αναπτυξιακής συνεργασίας στον κοινωνικό τομέα, καθώς και στους τομείς του πολιτισμού, της εκπαίδευσης, της μετανάστευσης, των εσωτερικών υποθέσεων και της δικαιοσύνης, με μια σειρά συγκεκριμένων πρωτοβουλιών, που δεν θα αναπτύξω τώρα εδώ λόγω έλλειψης χρόνου.
<P>
Κύριε Πρόεδρε, πιστεύω - και νομίζω πως και οι συνάδελφοί μου σκέφτονται το ίδιο - ότι οι δεσμεύσεις της Διάσκεψης Κορυφής του Ρίο και ολόκληρη η στρατηγική που χαράχθηκε σχετικά με τη νέα δέσμευση με τη Λατινική Αμερική θα πρέπει να συγκεκριμενοποιηθούν ταχέως και να δώσουν μια ισχυρή ώθηση στις σχέσεις με αυτήν την περιοχή, έστω και μόνο για να μην υστερούν σε σχέση με τους τομείς της οικονομίας και της κοινωνίας των πολιτών. Η επόμενη διάσκεψη κορυφής των αρχηγών κρατών και κυβερνήσεων πρέπει, κατά τη γνώμη μας, να καταλήξει σε σαφή επιτυχία, στέλνοντας ένα σαφές μήνυμα σχετικά με τη νέα αυτή δέσμευση της Ευρώπης έναντι της Λατινικής Αμερικής.

<SPEAKER ID=55 LANGUAGE="DE" NAME="Kreissl-Dφrfler">
Κύριε Πρόεδρε, αγαπητοί συνάδελφοι, καταρχάς, θέλω να συγχαρώ το συνάδελφο Salafranca Sαnchez-Neyra για την περιεκτική και σαφή έκθεση που εκπόνησε. Πράγματι, είναι καιρός να επανεξετάσει η Ευρωπαϊκή Ένωση τη στρατηγική της όσον αφορά τις σχέσεις της με τη Λατινική Αμερική. Ιδιαίτερα στον τομέα της οικονομικής συνεργασίας απαιτούνται ακόμη πολλές βελτιώσεις, και αυτό συμπεριλαμβάνει για εμάς τους Σοσιαλιστές και την Κούβα, με την οποία πρέπει επιτέλους να αρχίσουμε διαπραγματεύσεις για τη σύναψη γενικής συμφωνίας χωρίς να έχουμε θέσει προηγουμένως όρους βέβαια.
<P>
Η οικονομική συνεργασία πρέπει να υλοποιηθεί με ενσωμάτωση και συνεκτίμηση κατάλληλων ελάχιστων κοινωνικών και οικολογικών προδιαγραφών, διότι δεν επιθυμούμε βέβαια να οξύνουμε τις κοινωνικές αντιθέσεις στη Λατινική Αμερική αλλά να συμβάλλουμε στην άμβλυνσή τους, δεδομένου ότι οι ενδιαφερόμενες χώρες εξακολουθούν πάντα να χαρακτηρίζονται από τεράστιες κοινωνικές διαφορές. Στον τόπο αυτό υπάρχουν πλούσιες, βιομηχανικές νησίδες που περιβάλλονται από περιοχές όπου επικρατεί πολύ μεγάλη φτώχεια. Γι' αυτό ζητούμε επίσης την επιδίωξη μιας βιώσιμης οικονομικής ανάπτυξης, βάσει της οποίας θα υποστηρίζονται μέσω διαρθρωτικής ενίσχυσης, ιδίως οι μικρομεσαίες επιχειρήσεις. Όπου είναι σκόπιμο και απαραίτητο, οι ενδιαφερόμενες ομάδες, η κοινωνία των πολιτών και ιδιαίτερα οι αυτόχθονες πληθυσμιακές ομάδες, πρέπει να συμπεριληφθούν στους σχεδιασμούς ήδη από την αρχή. Αυτό ισχύει ιδιαίτερα για το σχέδιο Puebla-Panama. Η Ευρωπαϊκή Ένωση οφείλει να μετάσχει στο σχέδιο αυτό μόνο βάσει συμφωνιών με καθαρά προσδιορισμένο περιεχόμενο. Η μεταφορά τεχνολογίας και γνώσεων αλλά και το άνοιγμα της ευρωπαϊκής αγοράς σε προϊόντα των κρατών εταίρων αποτελούν περαιτέρω μέτρα που πρέπει να ληφθούν ταχύτατα. Ως Ευρωπαϊκό Κοινοβούλιο, επιθυμούμε την καθιέρωση μιας ισότιμης οικονομικής εταιρικής σχέσης με τους πολίτες της Λατινικής Αμερικής και όχι μόνο με ορισμένες μεγάλες επιχειρήσεις.

<SPEAKER ID=56 LANGUAGE="DE" NAME="Stenzel">
Κύριε Πρόεδρε, το αργότερο από τις τρομοκρατικές επιθέσεις της 11ης Σεπτεμβρίου και μετέπειτα πρέπει να συνειδητοποιήσουμε ότι οι παγκόσμιες κρίσεις έχουν παγκόσμιες συνέπειες και ότι η Ευρωπαϊκή Ένωση δεν έχει πλέον περιθώριο να καλλιεργεί τον Ευρωκεντρισμό. Αυτό δεν σημαίνει ότι πρέπει να υποβαθμίσουμε τη διεύρυνση της ΕΕ και τη σταθεροποίηση των Βαλκανίων, αλλά, μόνο, ότι η διαδικασία του Ρίο δεν επιτρέπεται να υποστεί τη μοίρα που υπέστησαν η διαδικασία της Βαρκελώνης ή η πολιτική για τη Μεσόγειο. Δεν θα έπρεπε να χρειάζεται μια τρομοκρατική επίθεση για να δώσουμε τη δέουσα προσοχή στις σχέσεις με αυτές τις απομακρυσμένες περιοχές της Ευρώπης, και στο λατινοαμερικανικό χώρο που συνδέεται με του Ευρωπαίους από την άποψη της ιστορίας και του πληθυσμού.
<P>
Συνεπώς, η έκθεση πρωτοβουλίας του Ευρωπαϊκού Κοινοβουλίου, με συντάκτη τον κ. Salafranca, εκπονήθηκε την κατάλληλη στιγμή, δηλαδή ακριβώς πριν από τη Διάσκεψη Κορυφής στη Μαδρίτη, το Μάιο του ερχόμενου έτους η οποία θα διαδεχθεί τη Διάσκεψη του Ρίο. Χρειαζόμαστε μια στρατηγική και μια βελτίωση της πολιτικής μας σχετικά με τη Λατινική Αμερική σε όλα τα επίπεδα, για την καταπολέμηση της φτώχειας που επικρατεί στην ήπειρο αυτή, την εγκαθίδρυση της δημοκρατίας, την καταπολέμηση του οργανωμένου εγκλήματος και του λαθρεμπορίου ναρκωτικών και, τέλος, για τη διαφύλαξη των οικονομικών μας συμφερόντων. Η σύναψη συμφωνίας ελεύθερων συναλλαγών με το Μεξικό είχε θετικές συνέπειες για την παρουσία της ευρωπαϊκής οικονομίας στη χώρα αυτή, προς αμοιβαίο όφελος των δύο συμβαλλόμενων μερών. Ελπίζω ότι η συμφωνία ελεύθερων συναλλαγών με τη Χιλή θα υπογραφεί το Μάιο στη Μαδρίτη.
<P>
Δυστυχώς, οι διαπραγματεύσεις με τη Mercosur έχουν αποτελματωθεί, αλλά υπάρχει η ελπίδα ότι η Επιτροπή και το Ευρωπαϊκό Κοινοβούλιο θα καταβάλουν κάθε δυνατή προσπάθεια για να εξαλείψουν τα εμπόδια σε σχέση με την Αργεντινή και τη Βραζιλία. Η ελεύθερη συναλλαγή δεν είναι μονομερής και ο λίγο έως πολύ συγκαλυμμένος προστατευτισμός πρέπει να ανήκει στο παρελθόν. Οφείλουμε επίσης να επεκτείνουμε τις γνώσεις μας σχετικά με το λατινοαμερικανικό χώρο. Η σύσταση ενός κέντρου μελετών για την Ευρώπη και τη Λατινική Αμερική θα ήταν μια επιδοκιμαστέα ενέργεια. Όμως αυτό που χρειάζεται η Λατινική Αμερική δεν είναι μόνο συμφωνίες ελεύθερων συναλλαγών, αλλά σφαιρικές στρατηγικές για την ενίσχυση ενός ευνοϊκού για επενδύσεις κλίματος αυτό μπορεί να επιτευχθεί μόνο αν υπάρχει ανάλογη πολιτική σταθερότητα, καθώς και αν δοθεί τέλος στη διαφυγή κεφαλαίων. Κάθε δολάριο που κερδίζεται δεν θα έπρεπε να μεταφέρεται αμέσως στο Μαϊάμι.

<SPEAKER ID=57 LANGUAGE="ES" NAME="Menιndez del Valle">
Κύριε Πρόεδρε, η έκθεση Salafranca έρχεται την κατάλληλη στιγμή. Η προώθηση από την Ευρώπη μιας συνολικής σύνδεσης και μιας κοινής στρατηγικής με τη Λατινική Αμερική είναι κάτι που πάντα άξιζε τον κόπο να γίνει, αλλά περισσότερο από ποτέ τώρα, έπειτα από τα γεγονότα της 11ης Σεπτεμβρίου, όταν οι διεθνείς σχέσεις έχουν σαφώς κλονιστεί. Και μιλώ για την προώθηση αυτής της στρατηγικής και της σύνδεσης από την Ευρώπη την εποχή που ένας εταίρος, σε άλλους τομείς, περνά δύσκολες στιγμές που όλοι μας γνωρίζουμε.
<P>
Ωστόσο, ως Ευρωπαίοι, πρέπει να ξεκαθαρίσουμε στο μυαλό μας τα πράγματα. Ο εταίρος στον οποίον αναφέρομαι θα βγει από τη δύσκολη θέση και θα ανανεώσει την προσοχή του προς τη Λατινική Αμερική. Είναι δικαίωμά του, όμως η Ευρώπη έχει αξίες και συμφέροντα που δεν συμπίπτουν πάντα με τις βορειοαμερικανικές. Αρκεί να αναφέρουμε την απλή ύπαρξη της Mercosur ή της Κοινότητας των Ανδεων ή, απλώς, τις διάφορες θέσεις που διατηρούμε σχετικά με θέματα όπως η θανατική ποινή ή το μόνιμο διεθνές δικαστήριο.
<P>
Όσον αφορά τους στόχους της κοινής στρατηγικής που αναφέρονται, είναι αξιέπαινο που θέτουμε ως φιλοδοξία - πώς θα μπορούσαμε να κάνουμε αλλιώς; - τη δημιουργία μιας ευρωλατινοαμερικανικής ζώνης ειρήνης και σταθερότητας, καθώς επίσης την υπογραφή ενός χάρτη για την ειρήνη, κάτι που κατά τη γνώμη μου είναι δύσκολο να επιτευχθεί, αλλά όχι τόσο όσο η επίτευξη ισοδύναμων στόχων που προωθούνται από τη μεσογειακή διαδικασία της Βαρκελώνης και των οποίων η επίτευξη δεν έχει επιτρέψει μέχρι στιγμής την επίλυση της σύγκρουσης στη Μέση Ανατολή.
<P>
Από την άλλη πλευρά, επικροτώ τον στόχο μιας κοινής ευημερίας μέσω της δημιουργίας μιας ζώνης ελευθέρων συναλλαγών έως το 2010. Ωστόσο, θα ήθελα να αναφερθώ εκ νέου στη διαδικασία της Βαρκελώνης, για να προειδοποιήσω ότι στη διαδικασία στην οποία φιλοδοξούμε για τη Λατινική Αμερική πρέπει να ληφθούν υπόψη οι ανισότητες, δηλαδή η διαφορετική οικονομική βαρύτητα των εταίρων, γιατί στη θεωρία αυτό μπορεί να οδηγήσει σε ελεύθερο εμπόριο για όλους, αλλά στην πράξη να υπόκειται στη μεγαλύτερη επιβάρυνση, δηλαδή στην πραγματική ανισότητα που, όπως όλοι γνωρίζουμε, επικρατεί ενίοτε στη συγκεκριμένη ήπειρο. Αυτό μπορεί να μετατρέψει το υποτιθέμενο ελεύθερο εμπόριο σε ένα απλό σλόγκαν. Για αυτόν τον λόγο, όταν προσπαθούμε να δημιουργήσουμε μια εταιρική σχέση μεταξύ μελών που υποτίθεται πως είναι ίσα, αλλά είναι φανερό πως δεν είναι, είναι σημαντικό να καταφύγουμε σε ένα θεμελιώδες μέσο.
<P>
Αναφέρομαι σε μια πραγματική πολιτική αναπτυξιακής συνεργασίας, που είναι η μόνη που μπορεί να μειώσει - παρότι φοβάμαι όχι πριν από το 2010 - τις τεράστιες κοινωνικοοικονομικές ανισότητες που υπάρχουν σήμερα μεταξύ της Ένωσης και της Λατινικής Αμερικής, καθώς και μεταξύ των ίδιων των λατινοαμερικανών εταίρων.
<P>
Τέλος, θα ήθελα να υπενθυμίσω στους υπερφιλελεύθερους ότι η αναπτυξιακή βοήθεια όχι μόνο δεν είναι ασύμβατη με το ελεύθερο εμπόριο, αλλά το εμπόριο αυτό - εκτός και αν νοείται απλώς ως ελεύθερη μεν, αλλά κυνική ή ακόμη και σκληρή εφαρμογή της ανισότητας - τη χρειάζεται. Μερικές φορές δεν είναι δυνατό να υπάρξει αξιοπρεπές εμπόριο, αν μια αποτελεσματική και διαφανής αναπτυξιακή συνεργασία δεν έχει θέσει προηγουμένως τις απαραίτητες βάσεις για ένα ελεύθερο, αλλά καθαρό παιχνίδι .

<SPEAKER ID=58 LANGUAGE="IT" NAME="Di Pietro">
Κύριε Πρόεδρε, κυρίες και κύριοι συνάδελφοι, δεν μπορώ παρά να εκφράσω τα θερμά μου συγχαρητήρια στο συνάδελφο κ. Salafranca για την εμπεριστατωμένη εργασία που επιτέλεσε. Είναι αλήθεια ότι, για να δώσουμε μια πραγματική διάσταση σε όσα αποφασίστηκαν στο Ρίο, από την πρώτη Διάσκεψη Κορυφής των αρχηγών κρατών και κυβερνήσεων της Ευρωπαϊκής Ένωσης, της Λατινικής Αμερικής και της Καραϊβικής, πρέπει να υλοποιηθούν οι επίσημες δηλώσεις και να μετατραπούν σε πράξεις, στρατηγικές και ευκαιρίες που θα δώσουν νέα ζωτικότητα στον διάλογο Ευρωπαϊκής Ένωσης και Λατινικής Αμερικής.
<P>
Δεν πρέπει να μας εκπλήσσει, συνεπώς, το γεγονός ότι στην έκθεση Salafranca επιβεβαιώνεται με αποφασιστικότητα ότι η Ευρωπαϊκή Ένωση, για να υλοποιήσει μια πραγματική στρατηγική διαπεριφερειακή εταιρική σχέση, δεν διαθέτει άλλο μέσο από το να προαγάγει δυναμικά και αποφασιστικά μια νέα κοινή στρατηγική και ότι η καταλληλότερη ευκαιρία μπορεί να είναι ακριβώς η Διάσκεψη Κορυφής της Μαδρίτης, το Μάιο του 2002. Είναι σωστό, συνεπώς, να θέσουμε από τώρα τις βάσεις και να εντοπίσουμε τα απλούστερα και περισσότερο κατανοητά μέσα, τόσο για τους λαούς της Ένωσης όσο και για εκείνους της Νοτίου Αμερικής. Είναι ευπρόσδεκτη, λοιπόν, η σύσταση μίας Ευρωλατινοαμερικανικής Διατλαντικής Συνέλευσης με ευρύτατα πεδία δράσης, μεταξύ των οποίων προέχουν η καταπολέμηση της φτώχειας και του κοινωνικού αποκλεισμού, η καταπολέμηση των ναρκωτικών και του οργανωμένου εγκλήματος, με επιμελή προαγωγή, από την άλλη πλευρά, του θεμελιώδους τομέα της εκπαίδευσης, του πολιτισμού και του ελεύθερου εμπορίου, η οποία, όπως ανέφερε ο προηγούμενος ομιλητής, πρέπει να γίνει χωρίς να δημιουργηθούν ανισότητες.
<P>
Η στρατηγική, όπως συνιστά ο εισηγητής, θα μπορούσε όντως να είναι αυτή ενός ενιαίου Διπεριφερειακού Ταμείου Αλληλεγγύης, καλά προσδιορισμένη και συνεπώς περισσότερο ελεγχόμενη. Πέρα όμως από τα τεχνικά χρηματοοικονομικά μέσα, αυτό που είναι θεμελιώδες είναι να υπάρχει σαφής πολιτική βούληση για την ανάληψη μεγαλύτερου βάρους, το οποίο η Ευρώπη δύναται και πρέπει να αναλάβει για να προαγάγει μια ισχυρή πολιτική συνεργασίας στην ανάπτυξη. Κύριε Πρόεδρε, οι ιστορικοί, πολιτιστικοί και συγγενικοί δεσμοί που συνδέουν πολλούς Ευρωπαίους με τη λατινοαμερικανική ήπειρο έχουν σαν αποτέλεσμα, κάθε φορά που κάποιος από εμάς βρίσκεται στη Λατινική Αμερική, να νοιώθει σαν στο σπίτι του. Οι δεσμοί αυτοί μας επιβάλλουν μια ηθική, εκτός από την πολιτική, υποχρέωση, να εξακολουθήσουμε με ανανεωμένες προσπάθειες να υπερασπιζόμαστε την ιδιαιτερότητα του ευρωπαϊκού ρόλου, ο οποίος βασίζεται στη δύναμη αυτών των αξιών που υπήρξαν στη βάση του προγράμματος ολοκλήρωσης. Είναι και γι' αυτούς τους λόγους που, εξ ονόματος της Ομάδας των Φιλελευθέρων, επιβεβαιώνω την πλήρη υποστήριξή μας σε αυτήν την έκθεση.

<SPEAKER ID=59 LANGUAGE="IT" NAME="Frassoni">
Κύριε Πρόεδρε, η κοινή στρατηγική έναντι της Λατινικής Αμερικής είναι μία στρατηγική που μπορεί να συμπεριλάβει για την Ευρώπη στοιχεία μεγάλης καινοτομίας, σ' αυτόν τον διαρκώς πιο περίπλοκο κόσμο. Η καινοτομία αυτή θα εμφανιστεί στον τρόπο με τον οποίο θα οργανωθούν οι σχέσεις Ευρώπης και Λατινικής Αμερικής γύρω από τρία θέματα: το πρώτο είναι η αντιπαράθεση σε σχέση με τους κανόνες του παιχνιδιού στη διαδικασία της παγκοσμιοποίησης και, ειδικότερα, το ζήτημα της δημοκρατίας και του περιορισμού της φτώχειας, το δεύτερο είναι το ζήτημα της περιφερειακής πολιτικής ολοκλήρωσης και το τρίτο είναι η κοινή διαχείριση των μεγάλων περιβαλλοντικών προβλημάτων.
<P>
Από αυτήν την άποψη, η έκθεση του κ. Salafranca, αν και η Ομάδα μας υποστηρίζει τη γενική της προσέγγιση, περιέχει εντούτοις ορισμένα στοιχεία, τα οποία πιστεύουμε ότι είναι ακόμα η αντανάκλαση ενός οράματος, το οποίο δεν δίνει αρκετή προσοχή ακριβώς στα καινοτόμα ζητήματα, στα οποία πρέπει να απαντήσουμε. Ειδικότερα, η Ομάδα μου θέτει σοβαρά υπό αμφισβήτηση την έμφαση που δίνεται στην εμπορική διάσταση των σχέσεων μεταξύ Ευρώπης και Λατινικής Αμερικής και ιδίως την ανάγκη να υπόκεινται στη λογική των σημερινών κανόνων του Παγκόσμιου Οργανισμού Εμπορίου, κανόνων που αμφισβητούνται ευρέως όχι μόνο στη Λατινική Αμερική, αλλά και στην Ευρώπη.
<P>
Κατά δεύτερο λόγο, δεν συμφωνούμε με την εκ των προτέρων θετική αξιολόγηση του σχεδίου "Puebla-Panama" , που είναι ένα σχέδιο μεγάλων υποδομών, οι οποίες θα έχουν σημαντικό αντίκτυπο από κοινωνική και περιβαλλοντική άποψη. Πριν μπορέσει η Ευρωπαϊκή Ένωση να ενωθεί, όπως ζητά η έκθεση, με την κοινότητα των χρηματοδοτών για να συμβάλει στην επιτυχία του σχεδίου, πιστεύω ότι θα πρέπει να αξιολογήσουμε προσεκτικά αυτόν τον αντίκτυπο.

<SPEAKER ID=60 LANGUAGE="ES" NAME="Marset Campos">
Κύριε Πρόεδρε, καταρχάς θέλω να συγχαρώ και να ευχαριστήσω τον κ. Salafranca για την πληρέστατη, πολύ καλή και πολύ καίρια έκθεσή του, ακριβώς διότι εφόσον ολοκληρώθηκε στα χαρτιά η διαδικασία διεύρυνσης, μένουν δύο εκκρεμότητες: η στρατηγική Ευρώπης-Μεσογείου και η στρατηγική Ευρώπης-Λατινικής Αμερικής. Και ακριβώς η Λατινική Αμερική, με τη διαδικασία της αυξανόμενης οργάνωσής της, παρέχει περισσότερες δυνατότητες και παράλληλα έχει διεθνείς επιπτώσεις που θα πρέπει να λάβουμε υπόψη με θετικό τρόπο.
<P>
Πιστεύω πως αποτελεί ελπίδα για μας η επιρροή της Ευρωπαϊκής Ένωσης και της Λατινικής Αμερικής στον ΟΗΕ, για να μπορέσει να δοθεί μια κατεύθυνση ειρηνικής επίλυσης των συγκρούσεων, έναντι της στρατιωτικοποίησης και της επιθετικής χρήσης της ισχύος που ασκούν αυτή τη στιγμή οι Ηνωμένες Πολιτείες.
<P>
Για αυτόν τον λόγο, πιστεύω πως είναι σημαντική και καίρια και το Ευρωπαϊκό Κοινοβούλιο αποδεικνύει εδώ ότι εργαζόμαστε σε πραγματικό χρόνο.
<P>
Γι' αυτό, χωρίς αμφιβολία, η πολιτική μας ομάδα θα υποστηρίξει το έργο του κ. Salafranca χωρίς επιφυλάξεις.
<P>
Δεν συμφωνούμε με μερικά πολύ συγκεκριμένα ζητήματα, θα τα εξετάσουμε όμως την κατάλληλη στιγμή. Πιστεύουμε στη συμπερίληψη της Κούβας, που για εμάς είναι απαραίτητη, και επίσης στην υποστήριξη της ειρηνικής επίλυσης των συγκρούσεων στην Κολομβία, ως στοίχημα της Ευρωπαϊκής Ένωσης προς αυτήν την κατεύθυνση.

<SPEAKER ID=61 NAME="Carrilho">
(ΡΤ) Κύριε Πρόεδρε, οι χώρες της Λατινικής Αμερικής και της Ευρωπαϊκής Ένωσης διαθέτουν ένα κοινό πολιτιστικό πεδίο, το οποίο διευκολύνει πολύ τις αμοιβαίες σχέσεις μεταξύ των λαών μας. Ωστόσο, παρά τις κάποιες ελπιδοφόρες προοπτικές που δημιούργησε η πρώτη Διάσκεψη Κορυφής μεταξύ Ευρωπαϊκής Ένωσης και Λατινικής Αμερικής-Καραϊβικής, η οποία πραγματοποιήθηκε το 1999 στο Ρίο ντε Τζανέιρο, και οι οποίες προσανατολίζονταν προς μία στρατηγική συνεργασία με συνέπειες στο οικονομικό, κοινωνικό και οικολογικό πεδίο, τα συγκεκριμένα αποτελέσματα που επιτεύχθηκαν μέχρι σήμερα δεν είναι ασφαλώς καθόλου ικανοποιητικά. Οι λόγοι αυτού του ελλείμματος είναι ποικίλοι και παραπέμπουν σε διάφορες ευθύνες. Όσον αφορά το δικό μας μερίδιο ευθύνης, φαίνεται ότι υπάρχει μερικές φορές ένα είδος ευρωπαϊκής αυτο-αναστολής, που ίσως οφείλεται στη γεωστρατηγική υπεροχή, και όχι μόνο, των Ηνωμένων Πολιτειών σε όλη τη νοτιοαμερικανική ήπειρο.
<P>
Όπως είναι γνωστό, οι χώρες της Λατινικής Αμερικής βρίσκονται αντιμέτωπες με την προσχώρηση στην αμερικανική ζώνη ελεύθερων συναλλαγών που μπορεί να πραγματοποιηθεί μετά το 2005 (είμαστε, επομένως, κοντά!). Σε μία περίοδο που περισσότερο παρά ποτέ, μετά το τέλος του ψυχρού πολέμου, καθίσταται προφανής η ανάγκη της δημιουργίας ισχυρών εταιρικών σχέσεων στη διεθνή σκηνή, η Ευρωπαϊκή Ένωση δεν πρέπει να αποποιηθεί των ευθυνών της ούτε των προκλήσεων που της τίθενται. Και μία από τις πιο σημαντικές προκλήσεις είναι ασφαλώς η ικανότητά της να καθορίζει συνεκτικές κοινές στρατηγικές και να τους δίνει αποτελεσματικό πολιτικό περιεχόμενο.
<P>
Επομένως, οι προτάσεις που υπέβαλε ο συνάδελφός μας κ. Salafranca (τον οποίο συγχαίρουμε για την εξαίρετη εργασία του) σε αυτή την έκθεση κοινοβουλευτικής πρωτοβουλίας, κερδίζουν την πλήρη υποστήριξή μας. Και όχι μόνο επειδή θεμελιώνουν και απαριθμούν όλες σχεδόν τις πτυχές που πρέπει να εξετάσει μία κοινή στρατηγική για τη ανάπτυξη των ευρωαμερικανικών σχέσεων, αλλά κερδίζουν επίσης την υποστήριξή μας διότι διατυπώνονται την κατάλληλη στιγμή, δηλαδή την περίοδο πριν την προετοιμασία της 2ης Διάσκεψης Κορυφής των αρχηγών κρατών και κυβερνήσεων που θα πραγματοποιηθεί τον επόμενο Μάιο.

<SPEAKER ID=62 LANGUAGE="FR" NAME="Mayol i Raynal">
Κύριε Πρόεδρε, βρίσκω ότι υπάρχει ένας μεγάλος απών σε αυτή την έκθεση που μας έχει υποβληθεί. Ο μεγάλος αυτός απών είναι οι Ινδιάνοι. Οι Ινδιάνοι, δηλαδή οι αυτόχθονες πληθυσμοί αυτής της υπο-ηπείρου. Οι Ινδιάνοι τους οποίους λησμονούμε βεβαίως πολύ συχνά επειδή είναι κατά κάποιο τρόπο ένα αγκάθι στη συνείδησή μας.
<P>
Πώς μπορούμε να εξετάζουμε τις σχέσεις μας με τη Λατινική Αμερική λησμονώντας αυτούς τους λαούς; Όσοι δεν εξοντώθηκαν από τον υποτιθέμενο πολιτισμό μας, έχουν, στο μεγαλύτερο μέρος τους, καταδικαστεί σε βαθιά φτώχεια.
<P>
Η παράλειψη αυτή πολύ σωστά θίχτηκε από την Επιτροπή Ανάπτυξης στη γνωμοδότησή της. Η παράγραφος ζ, άρθρο 50, της έκθεσης προβλέπει για παράδειγμα την οικονομική συμμετοχή της Ένωσης στο σχέδιο Puebla Panama. Πώς μπορούμε να χορηγήσουμε αυτή τη βοήθεια τη στιγμή που το εν λόγω σχέδιο αφορά περιοχές όπου διαβιούν κατά πλειοψηφία Ινδιάνοι, στην περιοχή Τσιάπας, στη Γουατεμάλα και τη στιγμή που δεν έχουν γίνει διαβουλεύσεις με αυτούς τους Ινδιάνους;
<P>
Δυσκολεύομαι να ψηφίσω υπέρ της εν λόγω έκθεσης.

<SPEAKER ID=63 LANGUAGE="ES" NAME="Sauquillo Pιrez del Arco">
Κύριε Πρόεδρε, η θέσπιση μιας κοινής στρατηγικής μεταξύ της Ευρωπαϊκής Ένωσης και της Λατινικής Αμερικής, όπως αποφασίστηκε στο Ρίο ντε Τζανέιρο το 1999, αποτελεί ένα ζήτημα δικαιοσύνης που επιτέλους συμπεριλαμβάνει μεταξύ των επαρκών διαστάσεών του μερικές ιστορικά υποτιμημένες διαπεριφερειακές σχέσεις.
<P>
Η Σοσιαλιστική Ομάδα στην Επιτροπή Ανάπτυξης και Συνεργασίας προσυπογράφει τους στόχους που προβλέπονται στο ψήφισμα που προτείνει η Επιτροπή Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής, και για αυτόν τον λόγο θα ήθελα να ευχαριστήσω τον κ. Salafranca.
<P>
Θεωρούμε απαραίτητη τη διεύρυνση του περιεχομένου του πολιτικού προγράμματος και την εμβάθυνση του διαλόγου σε όλα τα πολιτικά και θεσμικά επίπεδα, στο πλαίσιο μιας πραγματικής εταιρικής σχέσης. Θεωρούμε απαραίτητη τη σύναψη συμφωνιών σύνδεσης με την Κοινότητα των Χωρών των Ανδεων και της Κεντρικής Αμερικής, με προοπτική τη δημιουργία μιας ευρωλατινοαμερικανικής ζώνης ελεύθερων συναλλαγών.
<P>
Ωστόσο, πιστεύουμε επίσης πως θα πρέπει δώσουμε προτεραιότητα στην αντιμετώπιση των αναπτυξιακών προβλημάτων που αντιμετωπίζουν πολλές χώρες της Λατινικής Αμερικής, όπου υπάρχουν διακόσια εκατομμύρια φτωχοί. Μας ανησυχούν ιδιαιτέρως η ζώνη των Ανδεων, η Κεντρική Αμερική και η Καραϊβική. Στη ζώνη των Ανδεων, η αστάθεια, η θεσμική βία, τα προβλήματα διακίνησης ναρκωτικών και η διαχείριση των μεταναστευτικών ρευμάτων θα πρέπει να εξεταστούν από μια σφαιρική οπτική που να ενσωματώνει την αναπτυξιακή συνεργασία, την ελευθέρωση του εμπορίου, τη θεσμική μεταρρύθμιση, τα ανθρώπινα δικαιώματα και, ιδιαίτερα, τα δικαιώματα των αυτοχθόνων πληθυσμών.
<P>
Η δημιουργία μιας ευρωλατινοαμερικανικής ζώνης ειρήνης και σταθερότητας θα πρέπει να επικεντρωθεί στα ανθρώπινα δικαιώματα, τη δημοκρατία και την καταπολέμηση της διακίνησης ναρκωτικών. Στην Κεντρική Αμερική, η βοήθεια για την κοινωνική ανάπτυξη και την καταπολέμηση της φτώχειας θα πρέπει να έχουν μεγαλύτερη προτεραιότητα έναντι οποιασδήποτε άλλης πρωτοβουλίας, όπως είναι η κοινωνία των πληροφοριών. Το αντίθετο θα σήμαινε ξεκίνημα του σπιτιού από την οροφή.
<P>
Θα ήθελα επίσης να κάνω ιδιαίτερη μνεία στην Καραϊβική και συγκεκριμένα στην Κούβα, όπως ήδη έγινε σήμερα το πρωί. Η Κούβα δεν αποτελεί μέλος της Συμφωνίας του Κοτονού ούτε έχει θεσμοθετημένη σχέση με την Ευρωπαϊκή Ένωση. Πιστεύουμε πως οι αναπτυξιακές προοπτικές της Κούβας - όπου, εδώ και λίγο καιρό, επενδύουν ευρωπαϊκές επιχειρήσεις - και η κατάσταση στην οποία βρίσκεται ο πληθυσμός της χρήζουν μιας αντιμετώπισης από την Ευρωπαϊκή Ένωση που να υπερβαίνει κατά πολύ την αδιαφορία που μέχρι στιγμής δείχνουμε για την Κούβα.

<SPEAKER ID=64 LANGUAGE="ES" NAME="Medina Ortega">
Κύριε Πρόεδρε, θέλω να συγχαρώ τον κ. Salafranca για τη θαυμάσια έκθεσή του, όπως και τον κ. Kreissl-Dφrfler για τη γνωμοδότησή του, εξ ονόματος της Επιτροπής Βιομηχανίας, σχετικά με αυτό το θέμα.
<P>
Η έκθεση Salafranca είναι μια έκθεση γενικά πολύ περιεκτική και φιλόδοξη. Θα αναφερθώ μόνο σε ένα θέμα: το θέμα της παραγράφου 60 της έκθεσης, σχετικά με την ανάγκη για επαρκή χρηματοδότηση, και θα ήθελα να το συσχετίσω με την έκθεση που μας παρουσίασε εχθές ο Πρόεδρος του Ελεγκτικού Συνεδρίου για την οικονομική διαχείριση κατά το 2000.
<P>
Στη έκθεση αυτή, στην παράγραφο 5.5.8, επισημαίνεται κάτι πολύ σοβαρό: ότι δεν μπορεί να χρησιμοποιηθεί πάνω από το 25% των πιστώσεων ανάληψης υποχρεώσεων του 2000 για τη Λατινική Αμερική. Και δεν μπορεί να χρησιμοποιηθεί λόγω διοικητικών ελλείψεων.
<P>
Από την έκθεση του Ελεγκτικού Συνεδρίου δεν είναι πολύ σαφές αν οι διοικητικές ελλείψεις είναι αποκλειστικά των δικαιούχων χωρών της κοινοτικής ενίσχυσης ή της ίδιας της κοινοτικής διοίκησης.
<P>
Στην απάντηση της Επιτροπής γίνεται αναφορά σε μια σειρά μέτρων με τα οποία θα αποφευχθεί αυτό εφέτος και του χρόνου και ο ίδιος ο κ. Salafranca αναφέρεται σε ένα άλλο θέμα, που είναι η ανάγκη επάνδρωσης της Γενικής Διεύθυνσης για τη Λατινική Αμερική.
<P>
Πριν από λίγο καιρό ο Διευθυντής της εν λόγω Γενικής Διεύθυνσης μου είχε πει - και μιλάω για πριν από περισσότερα από δέκα χρόνια - ότι στη συγκεκριμένη Γενική Διεύθυνση δεν υπήρχε ανάγκη για περισσότερα χρήματα, αλλά για περισσότερο προσωπικό. Δεν γνωρίζω αν αυτήν τη στιγμή έχουμε λύσει αυτό το πρόβλημα.
<P>
Τέλος, μία από τις προτάσεις της Επιτροπής είναι η ενίσχυση των αποκεντρωμένων λειτουργιών των αντιπροσωπειών.
<P>
Θέλω να επιμείνω επίσης σε κάτι στο οποίο επέμεινε ο κ. Salafranca και αυτό είναι ότι μια σημαντική χώρα της Λατινικής Αμερικής με την οποία διατηρούμε προνομιούχες σχέσεις, ο Ισημερινός, δεν διαθέτει ακόμη αντιπροσωπεία, παρά τις προηγούμενες συμφωνίες και δεσμεύσεις του Ευρωπαϊκού Κοινοβουλίου και της ίδιας της Επιτροπής.

<SPEAKER ID=65 NAME="Howitt">
Κύριε Πρόεδρε, στο χρόνο που έχω στη διάθεσή μου, όπως θα καταλάβει ο κ. Salafranca, θα ήθελα να επικεντρωθώ στην παράγραφο 7 του ψηφίσματος σχετικά με την επείγουσα και πρωταρχική ανάγκη να εξακολουθήσει η υποστήριξη της ειρηνευτικής διαδικασίας στην Κολομβία να αποτελεί προτεραιότητα στο πλαίσιο αυτής της στρατηγικής.
<P>
Ειδικότερα, θα ήθελα να αναφέρω δύο σημεία. Πρώτον, η δέσμευση που ανέλαβε προσωπικά ο Πρόεδρος Παστράνα στο Κοινοβούλιο σχετικά με την εξάρθρωση των παραστρατιωτικών ομάδων δεν έχει τηρηθεί, ούτε τηρείται. Αυτό υποστηρίζει ο ειδικός εκπρόσωπος του ΟΗΕ για τα ανθρώπινα δικαώματα, η μεξικανική επιτροπή παρατηρητών και οι συγγενείς των δέκα ψαράδων που σκοτώθηκαν στη Santa Marta, και των 18 ανθρώπων που υποχρεώθηκαν από παραστρατιωτικούς να πέσουν μπρούμυτα στο έδαφος και δολοφονήθηκαν από τις σφαίρες τους στη Buga μόνο τον τελευταίο μήνα. Πρόκειται για μια συνεχιζόμενη σοβαρή παραβίαση των ανθρώπινων δικαιωμάτων και, όπως είπε ο ίδιος ο πρέσβης του Ηνωμένου Βασιλείου, σε αυτούς τους ταραγμένους καιρούς τόσο οι αντάρτες όσο και οι παραστρατιωτικοί είναι τρομοκρατικές ομάδες και θα πρέπει να καταπολεμηθούν με κάθε μέσο στα πλαίσια του τρέχοντος αντιτρομοκρατικού προγράμματος. Αυτό το πιστεύουμε, ιδίως λόγω της δολοφονίας του βρετανού περιηγητή Jeremy Parks στις 28 Οκτωβρίου.
<P>
Η βελγική Προεδρία ορθά συμπεριέλαβε τη δράση κατά των παραστρατιωτικών στις τέσσερις προτεραιότητές της για την Κολομβία, φέτος τον Αύγουστο. Θα μπορούσε να μας πει ο Επίτροπος στην απάντησή του τι πρόοδος σημειώνεται ως αποτέλεσμα της ασκούμενης πίεσης;
<P>
Δεύτερον, υποστηρίζουμε την πρόταση του Επιτρόπου Patten για ένα ειρηνευτικό εργαστήριο στη Magdalena Medio. Αποτελεί μείζονα συμβολή στην ειρηνευτική διαδικασία, σε αντίθεση με την αμερικανική στρατιωτική βοήθεια στο Σχέδιο Κολομβία, που έχουμε καταδικάσει ρητά. Ωστόσο, η εν λόγω περιοχή της Magdalena Medio έχει υποστεί εισβολή από αυτούς τους ίδιους αντάρτες. Είναι εκεί και απειλούν τους αγρότες ότι πρέπει να φυτεύσουν κόκα, αλλιώς θα πεθάνουν. Είναι εκεί και διατηρούν τις δικές τους επιχειρήσεις, έχουν τους δικούς τους φόρους και θέλουν να παρεισφρήσουν σε ΜΚΟ προκειμένου να εξασφαλίσουν ότι τα ευρωπαϊκά χρήματα θα πηγαίνουν σ' αυτούς για να υπονομεύσουν και όχι να υποστηρίξουν την ειρηνευτική διαδικασία. Καλώ τώρα τον Επίτροπο να υποδείξει με ποιο τρόπο θα θεσπίσει μηχανισμούς ελέγχου και επαλήθευσης έτσι ώστε οι ευρωπαϊκοί πόροι να επιτύχουν την πρόοδο της ειρηνευτικής διαδικασίας και να μην τους καταχραστούν οι παραστρατιωτικοί για να υπονομεύσουν τους στόχους μας.

<CHAPTER ID=4>
Καλωσσρισμα
<SPEAKER ID=66 NAME="Πρόεδρος">
Θα ήθελα να καλωσορίσω την αντιπροσωπεία της μικτής κοινοβουλευτικής επιτροπής της MERCOSUR.
<P>
Η αντιπροσωπεία, υπό την προεδρία του προσωρινού της Προέδρου, κ. Washington Abdala, αποτελείται από δώδεκα βουλευτές και γερουσιαστές των Κοινοβουλίων της Ουρουγουάης, της Παραγουάης και της Βραζιλίας.
<P>
Επί τη ευκαιρία της επισκέψεως αυτής, τα μέλη της αντιπροσωπείας θα συμμετάσχουν στην 4η κοινοβουλευτική σύνοδο της μικτής διακοινοβουλευτικής επιτροπής της MERCOSUR και της αντιπροσωπείας για τις σχέσεις με τις χώρες της Νοτίου Αμερικής και της MERCOSUR. Οι σύνοδοι αυτές ξεκίνησαν το 1996.
<P>
Οι σχέσεις μεταξύ της MERCOSUR και της ΕΕ διανύουν μια πολύ σημαντική περίοδο, δεδομένου ότι οι διαπραγματεύσεις, με σκοπό την ελεύθερη ζώνη συναλλαγών, έχουν φτάσει στον έκτο τους γύρο και προχωρούν με σταθερό ρυθμό.
<P>
Θα επιθυμούσα συνεπώς να χαιρετίσω, εκ μέρους του Ευρωπαϊκού Κοινοβουλίου, αυτήν την αντιπροσωπεία και να εκφράσω την υποστήριξη του οργάνου μας για την αποδοτική διεξαγωγή των διαπραγματεύσεων.
<P>
(Χειροκροτήματα)

<CHAPTER ID=5>
Σχέσεις ΕΕ/Λατινικής Αμερικής (συνέχεια)
<SPEAKER ID=67 NAME="Bolkestein">
. (ΕΝ) Κύριε Πρόεδρε, θα ήθελα καταρχάς να ευχαριστήσω τον κ. Salafranca Sαnchez-Neyra για την εξαίρετη έκθεσή του. Θα ήθελα να δηλώσω ότι αναγνωρίζω το δύσκολο στόχο που ανέλαβε, να κάνει δηλαδή μια σύνθεση των διαφορετικών πτυχών των σχέσεών μας με τη Λατινική Αμερική. Η εν λόγω έκθεση επιδιώκει, σε μια φιλόδοξη προσπάθεια, να προσδώσει μεγαλύτερη ζωτικότητα και περαιτέρω ώθηση στις ήδη εντατικές σχέσεις μας με τη Λατινική Αμερική. Η έκθεση υιοθετεί μια συνολική προσέγγιση ως προς τους στόχους που θα πρέπει να επιδιώκονται στο ευρύτερο πλαίσιο των σχέσεών μας και η Επιτροπή συμμερίζεται πλήρως αυτήν την εστίαση.
<P>
Η πολιτική πτυχή, η οικονομική πτυχή και η πτυχή της συνεργασίας δεν μπορούν να αποσυνδεθούν η μία από την άλλη εάν θέλουμε οι σχέσεις μας να αναπτυχθούν με ισορροπημένο τρόπο. Σ' αυτό το πλαίσιο, μία από τις σημαντικότερες εξελίξεις των τελευταίων ετών ήταν η θέσπιση μιας στρατηγικής σύνδεσης των δύο περιοχών, η οποία συμφωνήθηκε κατά την πρώτη Διάσκεψη Κορυφής αρχηγών κρατών και κυβερνήσεων της Ευρωπαϊκής Ένωσης, της Λατινικής Αμερικής και της Καραϊβικής. Η έκθεση υπογραμμίζει τη σημασία των προτεραιοτήτων που συμφωνήθηκαν στη Διάσκεψη Κορυφής και τις χρησιμοποιεί ως εφαλτήριο για να προτείνει συγκεκριμένους στόχους στον πολιτικό, οικονομικό, κοινωνικό και πολιτιστικό τομέα.
<P>
Στο πολιτικό πεδίο, υποστηρίζουμε και συμμεριζόμαστε την επιθυμία να διευρυνθεί η πολιτική ατζέντα των συζητήσεων μεταξύ των δύο περιοχών και να εκσυγχρονιστεί ο υπουργικός πολιτικός διάλογος. Ο πολιτικός διάλογος είναι το κεντρικό μέσο για τη διάρθρωση και την απόδοση περιεχομένου στη στρατηγική σύνδεση. Αυτή η στρατηγική σύνδεση βασίζεται σε κοινές αξίες, στις οποίες περιλαμβάνονται η πολυμορφία, η ανεκτικότητα, ο ανθρωπισμός και η αλληλεγγύη, και θα πρέπει να δώσει και στις δύο περιοχές τη δυνατότητα να επιβεβαιώσουν τις κοινές θέσεις και τα συγκλίνοντα συμφέροντά τους σε διεθνή και πολυμερή θέματα μεγάλης σημασίας.
<P>
Πολλά από αυτά τα θέματα αντιμετωπίζονται στην έκθεση και ορισμένα από αυτά, όπως η πρόληψη των συγκρούσεων και η καταπολέμηση της τρομοκρατίας, απέκτησαν πρόσφατα νέο νόημα. Στο οικονομικό, χρηματοπιστωτικό και εμπορικό πεδίο, συμμερίζομαι την επιθυμία σας να ολοκληρωθούν επιτυχώς και το ταχύτερο δυνατό οι διαπραγματεύσεις με τη Χιλή και τη Mercosur. Η έναρξη ισχύος της συμφωνίας με το Μεξικό έχει ήδη ένα πολύ θετικό αντίκτυπο στις εμπορικές σχέσεις και τις επενδύσεις μας. Ωστόσο, πιστεύω ότι θα πρέπει να είμαστε προσεκτικοί στο κατά πόσον θα χρησιμοποιήσουμε τα ίδια σχέδια που εφαρμόζουμε στη Mercosur, τη Χιλή και το Μεξικό για άλλες περιφέρειες της Λατινικής Αμερικής. Θα πρέπει πάντοτε να λαμβάνουμε υπόψη τα ιδιαίτερα χαρακτηριστικά της κάθε περιφέρειας, το επίπεδο της οικονομικής της ανάπτυξης, τη δομή του εμπορίου της και το επίπεδο περιφερειακής ολοκλήρωσης στο οποίο έχει φθάσει. Γι' αυτό το λόγο, έχουμε διενεργήσει μια ενδελεχή μελέτη των παρόντων και μελλοντικών εμπορικών μας σχέσεων με την Κεντρική Αμερική και την Κοινότητα των Ανδεων. Με βάση την εν λόγω μελέτη, θα είμαστε σε θέση να αποφασίσουμε πώς θα συνεχίσουμε να αναπτύσσουμε τις οικονομικές και εμπορικές μας σχέσεις με αυτές τις περιοχές.
<P>
Στρεφόμενος τώρα στα θέματα συνεργασίας τα οποία πραγματεύεται η έκθεση, θα ξεκινήσω αναφέροντας τον θετικό αντίκτυπο που θα έχει η υλοποίηση της μεταρρύθμισης της διαχείρισης της εξωτερικής βοήθειας. Οι νέοι μηχανισμοί προγραμματισμού και διαχείρισης θα αυξήσουν τη συνεκτικότητα, τη συμπληρωματικότητα και την αποτελεσματικότητα των προγραμμάτων συνεργασίας.
<P>
Θα ήθελα επίσης να καταστήσω σαφές ότι η έμφαση στις κοινωνικές πτυχές - και ειδικότερα στην υγεία, στην εκπαίδευση και στην καταπολέμηση της φτώχειας - αποτελεί προτεραιότητα και για την Επιτροπή. Επί του παρόντος, προωθούμε ένα φόρουμ ανταλλαγής ιδεών μεταξύ των διαφόρων φορέων της κοινωνίας των πολιτών για θέματα σχετικά με την κοινωνική ισότητα, έτσι ώστε τα συμπεράσματά του να υποβληθούν στη Διάσκεψη Κορυφής της Μαδρίτης. Η κοινωνική ισότητα θα πρέπει να τεθεί στο επίκεντρο του διαλόγου μεταξύ των αρχηγών κρατών και από την εν λόγω Διάσκεψη θα πρέπει να προκύψουν συγκεκριμένες πρωτοβουλίες γι' αυτόν τον τομέα.
<P>
Είμαι ευγνώμων για τη στήριξη των πρωτοβουλιών της Επιτροπής στους τομείς της εκπαίδευσης και του πολιτισμού.Η Επιτροπή σκοπεύει να εγκρίνει πριν από τα τέλη του έτους ένα φιλόδοξο πρόγραμμα υποτροφιών έτσι ώστε λατινοαμερικανοί μεταπτυχιακοί φοιτητές να μπορούν να ολοκληρώσουν τις σπουδές τους στην Ευρώπη. Είμαι εξίσου ευγνώμων για την υποστήριξη του εισηγητή και του Κοινοβουλίου στο πρόγραμμα που αποσκοπεί στην ενίσχυση της συμμετοχής της Λατινικής Αμερικής στην κοινωνία των πληροφοριών.
<P>
Ελπίζω να έχω καταστήσει σαφές ότι η Επιτροπή συμμερίζεται τους περισσότερους από τους στόχους που αναφέρονται στην έκθεση και ότι εκτιμούμε ιδιαίτερα την ποιότητα και το φιλόδοξο χαρακτήρα της πρότασης που περιέχει. Εντούτοις, διερωτώμαι κατά πόσον είναι απαραίτητο να εγκρίνουμε μια κοινή στρατηγική για την επίτευξη αυτών των στόχων. Πρέπει να έχουμε κατά νου τη δυναμική φύση των σχέσεών μας. Αυτός ο δυναμισμός απορρέει σε μεγάλο βαθμό από το τεράστιο φάσμα περιφερειακών και υποπεριφερειακών μηχανισμών που έχουμε στη διάθεσή μας, οι οποίοι μας επιτρέπουν να αναπτύξουμε έναν ευέλικτο πολιτικό διάλογο που μπορεί να προσαρμοστεί εύκολα στις τρέχουσες συνθήκες και προτεραιότητες.
<P>
Η ζωτικότητα των σχέσεών μας οφείλεται σε μεγάλο βαθμό στην απόφασή μας να προχωρήσουμε προς τα εμπρός με βάση μια στρατηγική σύνδεση βασισμένη σε μια σχέση ισοτιμίας. Οι προτεραιότητες αυτής της στρατηγικής σύνδεσης ορίζονται από τους αρχηγούς κρατών και κυβερνήσεων των δύο περιοχών. Πιστεύω λοιπόν ότι, προτού δρομολογήσουμε νέες πρωτοβουλίες, θα πρέπει να διασφαλίσουμε ότι η διαδικασία που μόλις ξεκινήσαμε θα εξακολουθήσει να αναπτύσσεται και να εξελίσσεται πάνω στα θεμέλια της παρούσας σχέσης διαλόγου και σύνδεσης.
<P>
Θα ήθελα να ευχαριστήσω το Κοινοβούλιο γι' αυτήν την πολύτιμη συμβολή. Με εκθέσεις σαν αυτή, το Κοινοβούλιο εξακολουθεί να παρουσιάζει ένα σαφές όραμα για το πώς θα πρέπει να είναι οι σχέσεις μας με μια περιοχή η οποία αναπτύσσει στενότερους πολιτικούς και οικονομικούς δεσμούς με την Ευρωπαϊκή Ένωση.
<P>
Τέλος, αντιλαμβάνομαι απόλυτα ότι ορισμένα ερωτήματα απευθύνονταν στον κ. Patten. Είμαι βέβαιος ότι θα ήθελε να δώσει γραπτές απαντήσεις ιδίως στα ερωτήματα του κ. Medina Ortega, αλλά και στα ερωτήματα άλλων ομιλητών, και διαβεβαιώνω το Κοινοβούλιο ότι θα λάβει πλήρη απάντηση εντός των αμέσως προσεχών εβδομάδων.

<SPEAKER ID=68 LANGUAGE="ES" NAME="Salafranca Sαnchez-Neyra">
. (ES) Κύριε Πρόεδρε, όπως επιβάλλουν οι καλοί τρόποι, πιστεύω πως πρέπει να απαντήσω στη θετική και εποικοδομητική παρέμβαση του κ. Bolkestein. Ως εισηγητής, θα έλεγα πως δεν μου έλειψε σχεδόν καθόλου η παρουσία του κ. Patten. Εκφράζω, επίσης, τις ευχαριστίες μου προς όλους τους συναδέλφους.
<P>
Για να είμαι ακριβής, θα πω πως σε αυτή τη συζήτηση αναφέρθηκε ότι η μεγάλη παράλειψη αυτής της έκθεσης ήταν ότι δεν έγινε αναφορά στους αυτόχθονες πληθυσμούς. Θα διαβάσω την παράγραφο 27, η οποία "ζητεί η νέα κοινή στρατηγική να δίνει προτεραιότητα στην παιδεία, την υγεία και τον πολιτισμό και να προβλέπει συγκεκριμένες δράσεις για τη στήριξη των χωρών της Λατινικής Αμερικής που την έχουν ανάγκη, συμπεριλαμβανομένων ειδικότερα των εθνικών μειονοτήτων και των ομάδων αυτοχθόνων" .
<P>
Συνεπώς, το να λέμε ότι υπήρξε μια παράλειψη, τη στιγμή που ζητάμε να αποδοθεί η μέγιστη προτεραιότητα στις αυτόχθονες μειονότητες στο πλαίσιο της νέας κοινής στρατηγικής, μου φαίνεται σαφής αντίφαση, παρότι, φυσικά, σέβομαι τη γνώμη όλων των συναδέλφων.

<SPEAKER ID=69 NAME="Πρόεδρος">
Σας ευχαριστώ, κύριε Salafranca. Λυπούμαι που ο συνάδελφος ο οποίος έκανε αυτήν την παρατήρηση δεν είναι παρών και δεν μπόρεσε συνεπώς να ακούσει τα λόγια σας, αλλά είναι βέβαιο πως θα ενημερωθεί.

<CHAPTER ID=6>
Ναυπηγική βιομηχανία
<SPEAKER ID=70 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0373/2001) της κ. Riis-Jψrgensen, εξ ονόματος της Επιτροπής Οικονομικής και Νομισματικής Πολιτικής, σχετικά με έναν προσωρινό αμυντικό μηχανισμό της ναυπηγικής βιομηχανίας (COM(2001) 401 - C5-0393/2001 - 2001/0153(CNS)).

<SPEAKER ID=71 LANGUAGE="DE" NAME="Randzio-Plath">
Κύριε Πρόεδρε, αγαπητοί συνάδελφοι, η έκθεση σχετικά με την πρόταση κανονισμού του Συμβουλίου που αφορά έναν προσωρινό αμυντικό μηχανισμό για τη ναυπηγική βιομηχανία έχει ιδιαίτερη σημασία, διότι η ναυπηγία στην Ευρωπαϊκή Ένωση είναι ένας τομέας στρατηγικής σπουδαιότητας. Θέλω στο σημείο αυτό να εκφράσω τη γνώμη της Επιτροπής Οικονομικής και Νομισματικής Πολιτικής, η οποία, δυστυχώς, δεν είναι σύμφωνη με τη θέση της εισηγήτριας. Θέλω να ευχαριστήσω την εισηγήτρια, κ. Riis-Jψrgensen, για την εξαιρετική εργασία που πραγματοποίησε ενώ διέθετε τόσο λίγο χρόνο. Θέλω να την ευχαριστήσω γι' αυτό, έστω και αν δυσκολεύεται να αναγνωρίσει τη νομιμότητα της παρούσας πρότασης. Το διερευνήσαμε βέβαια ως επιτροπή και καταλήξαμε στο συμπέρασμα ότι η νομική βάση που επιλέχτηκε είναι ορθή και ότι οι επιφυλάξεις που εκφράστηκαν σε σχέση με τη νομιμότητα της πρότασης δεν είναι δικαιολογημένες.
<P>
Τώρα θέλω να αναφερθώ εν συντομία στο περιεχόμενο της πρότασης και της έκθεσης. Όμως θα ήθελα να υπογραμμίσω την καλή συνεργασία που είχαμε με την Επιτροπή Βιομηχανίας, Εξωτερικού Εμπορίου, Έρευνας και Ενέργειας. Πιστεύω ότι υποβάλαμε μια καλή πρόταση. Ελπίζω έντονα ότι η Επιτροπή θα εγκρίνει και αυτή τις τροπολογίες του Κοινοβουλίου.
<P>
Στα συμπεράσματά του της 5ης Δεκεμβρίου 2000, το Συμβούλιο Βιομηχανίας/Ενέργειας επιβεβαίωσε, σε συμφωνία με την απόφαση του Συμβουλίου του 1998, την περάτωση της χορήγησης λειτουργικής ενίσχυσης στη ναυπηγική βιομηχανία από την 1η Ιανουαρίου 2001. Ωστόσο, είχε ήδη επισημανθεί τότε ότι, σε περίπτωση αποτυχίας των διαπραγματεύσεων με την Κορέα, η Επιτροπή θα υιοθετούσε διαφορετική στάση μετά από επανεξέταση της κατάστασης. Πρέπει να διαπιστώσουμε ότι η Κορέα δεν τήρησε τη συμφωνία του 2000 για πειθαρχία σχετικά με τις τιμές και τις ενισχύσεις. Κατά συνέπεια, η Επιτροπή ήταν υποχρεωμένη να εξετάσει αν, σε περίπτωση αποτυχίας των διαπραγματεύσεων με την Κορέα - η οποία εξακολουθεί να παραβιάζει τις ισχύουσες εμπορικές συμφωνίες με τη χορήγηση κρατικών ενισχύσεων - έπρεπε να προταθεί ένας προσωρινός μηχανισμός παροχής στήριξης στην ευρωπαϊκή ναυπηγική βιομηχανία.
<P>
Συνεπώς, η παρούσα πρόταση υποβλήθηκε επειδή οι διαπραγματεύσεις απέτυχαν και τα προτεινόμενα μέτρα προστασίας που περιλαμβάνει χρειάζεται να αξιολογηθούν. Κατά τη γνώμη της κοινοβουλευτικής επιτροπής, η πρόταση είναι ανεπαρκής, διότι περιορίζεται σε πλοία μεταφοράς εμπορευματοκιβωτίων και σε δεξαμενόπλοια για τη μεταφορά πετρελαιοειδών και χημικών προϊόντων - εξαιρούνται αυτά που κατασκευάζονται από ανοξείδωτο χάλυβα.
<P>
Σύμφωνα με την πρόταση, επιτρέπεται λειτουργική ενίσχυση έως 6% και, σε ορισμένες ειδικές περιπτώσεις έως 14%. Προβλέπεται επίσης η κίνηση διαδικασίας επίλυσης διαφορών στο πλαίσιο του ΠΟΕ. Αυτοί οι μηχανισμοί στήριξης θα εφαρμόζονται μόνον έως την ολοκλήρωση της σχετικής διαδικασίας, και έως τις 31 Δεκεμβρίου 2002 το αργότερο.
<P>
Είμαστε της γνώμης ότι το Ευρωπαϊκό Κοινοβούλιο οφείλει να εμμείνει στην άποψή του όσον αφορά την κίνηση διαδικασίας επίλυσης διαφορών. Η υποβληθείσα πρόταση για καθιέρωση προσωρινών προστατευτικών μέτρων χρειάζεται βελτιώσεις, διότι οι τρεις κατηγορίες πλοίων που καλύπτει αντιπροσωπεύουν μόνο το 20% της ευρωπαϊκής ναυπηγικής βιομηχανίας. Αντίθετα, όλα σχεδόν τα πλοία στην Ευρωπαϊκή Ένωση υφίστανται τον αθέμιτο ανταγωνισμό της Κορέας. Πρέπει ιδίως να συμπεριληφθούν οι κατηγορίες πλοίων που θα αποτελέσουν βέβαια αντικείμενο διαμαρτυρίας στον ΠΟΕ. Μόνο έτσι θα είναι σαφές και πειστικό το μήνυμα που μεταδίδουμε στην Κορέα. Κύριε Επίτροπε, από την άποψη αυτή πιστεύω ότι η έγκριση εκ μέρους σας των τροπολογιών αριθ. 2,3,4,5 και 6 έχει ουσιώδη σημασία.
<P>
Κατά τη γνώμη μας, και η διάρκεια ισχύος είναι ανεπαρκής. Γι' αυτό προτείνουμε την εφαρμογή των προστατευτικών μέτρων τουλάχιστον κατά τη διάρκεια ισχύος του τρέχοντος κανονισμού 1540/98 για τις ενισχύσεις στο ναυπηγικό τομέα, που λήγει στις 31.12.2003, ή, ενδεχομένως, ακόμη και ως την ολοκλήρωση της διαδικασίας ενώπιον του ΠΟΕ.
<P>
Ως Ευρωπαϊκό Κοινοβούλιο, ως Ευρωπαϊκή Ένωση, δεν μπορούμε να επιτρέπουμε αθέμιτες εμπορικές πρακτικές που βλάπτουν την ευρωπαϊκή οικονομία και θέτουν σε κίνδυνο θέσεις απασχόλησης, διότι, διαφορετικά, αυτές οι πρακτικές θα επαναληφθούν και σε άλλους τομείς, πλήττοντας την ανάπτυξη και την απασχόληση. Ταυτόχρονα, πρέπει όμως να υπάρχει προσεκτική στάθμιση μεταξύ της λήψης δικαιολογημένων μέτρων προστασίας και μιας, αντίθετης με τις αρχές της αγοράς, προστασίας της ύπαρξης ορισμένων τομέων, βάσει κρατικών ενισχύσεων που παρεμποδίζουν το θεμιτό ανταγωνισμό.
<P>
Πιστεύω ότι η υποβληθείσα πρόταση της κοινοβουλευτικής επιτροπής λαμβάνει υπόψη το αίτημα αυτό και σας παρακαλώ να την εγκρίνετε. Παρακαλώ επίσης την Επιτροπή να δηλώσει ότι είναι διατεθειμένη να αποδεχτεί τις τροπολογίες.

<SPEAKER ID=72 LANGUAGE="DE" NAME="Langen">
Κύριε Πρόεδρε, εκπροσωπώ τον εισηγητή της Επιτροπής Βιομηχανίας, Εξωτερικού Εμπορίου, Έρευνας και Ενέργειας και συνάδελφο, κ. Valdivielso de Cuι, όχι επειδή διαφωνεί με την έκθεση αλλά επειδή αδυνατεί να παραστεί στη συνεδρίαση. Στην Επιτροπή Βιομηχανίας, Εξωτερικού Εμπορίου, Έρευνας και Ενέργειας, διαμορφώθηκε πολύ ευρεία πλειοψηφία υπέρ των προτάσεων που υπέβαλε η κ. Randzio-Plath: 39 ψήφοι υπέρ και 9 ψήφοι κατά.
<P>
Στόχος είναι να μεταδώσουμε ένα μήνυμα στη Νότια Κορέα, η πολιτική ντάμπινγκ της οποίας έχει φέρει την ευρωπαϊκή ναυπηγική βιομηχανία κατά τις προηγούμενες δεκαετίες στο χείλος της καταστροφής, καθώς διατηρεί τη χορήγηση ενισχύσεων και διευκολύνσεων σε ναυπηγεία που βρίσκονται σε κατάσταση πτώχευσης. Εφαρμόσαμε, για περισσότερο από ένα χρόνο, μια πολιτική για την επίτευξη συμφωνίας με τη Νότια Κορέα. Στις 5 Ιουνίου 2000 υπογράφηκε και σχετικό πρωτόκολλο. Η Νότια Κορέα δεν το τήρησε. Το Δεκέμβριο 2000 αποφασίσαμε να ασκήσουμε αγωγή στην επιτροπή του ΠΟΕ. Η Νότια Κορέα δεν αντέδρασε. Γι' αυτό η Επιτροπή δικαίως αποφάσισε τον Ιούλιο ότι, στον τομέα της ναυπηγικής βιομηχανίας, επιτρέπεται η παροχή από τις εθνικές αρχές - όχι την Κοινότητα - προσωρινών ενισχύσεων έως 14% για ορισμένα πλοία ως τα τέλη του 2002. Αυτό είναι το σχετικό ζήτημα.
<P>
Σε συμφωνία με τις προτάσεις της κ. Randzio-Plath, επιθυμούμε να επεκτείνουμε τα μέτρα αυτά σε οχηματαγωγά για τη μεταφορά τρένων, επιβατών και επιβατικών οχημάτων και σε πλοία μεταφοράς πετρελαίου και αερίου θέλουμε επίσης να παρατείνουμε την προθεσμία έως το 2003, δηλαδή ζητούμε μια διετή προθεσμία. Παρακαλούμε τους συναδέλφους να αποδεχτούν την προτεινόμενη έκθεση και να απορρίψουν σαφώς το αίτημα των Φιλελευθέρων για καταψήφιση ολόκληρου του εγγράφου.
<P>
Η τροπή που θα λάβει η υπόθεση εξαρτάται από τη Νότια Κορέα. Κανείς από εμάς δεν επιθυμεί τη χορήγηση επιδοτήσεων σε μόνιμη βάση. Αλλά είναι η μοναδική δυνατότητα που διαθέτουμε για να ασκήσουμε πίεση σε αυτό το δύσκολο ζήτημα προς όφελος της ευρωπαϊκής ναυπηγικής βιομηχανίας.

<SPEAKER ID=73 NAME="Πρόεδρος">
Διακόπτεται εδώ η συζήτηση και θα συνεχισθεί σήμερα το απόγευμα, στις 16.45 περίπου, μετά τη συζήτηση για τη διεθνή κατάσταση με τη συμμετοχή της Επιτροπής.
<P>
Προχωρούμε τώρα στην ψηφοφορία.

<CHAPTER ID=7>
Ψηφοφορίες
<SPEAKER ID=74 NAME="Πρόεδρος">
. Η ημερήσια διάταξη προβλέπει τη διεξαγωγή των ψηφοφοριών.
<P>
Διαδικασία χωρίς συζήτηση:
<P>
Σύσταση για τη δεύτερη ανάγνωση, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών, σχετικά με την κοινή θέση η οποία καθορίστηκε από το Συμβούλιο για την έγκριση οδηγίας του Ευρωπαϊκού Κοινοβουλίου και του Συμβουλίου σχετικά με την τροποποίηση της οδηγίας 70/220/ΕΟΚ του Συμβουλίου που αφορά την προσέγγιση των νομοθεσιών των κρατών μελών όσον αφορά τα μέτρα που πρέπει να ληφθούν κατά της ρύπανσης του αέρα από τις εκπομπές των οχημάτων με κινητήρα (11253/1/2001 - C5-0474/2001 - 2000/0211(COD)).
<P>
(Ο Πρόεδρος κηρύσσει εγκριθείσα την κοινή θέση)
<P>
Έκθεση (A5-0364/2001), του κ. Erik Meijer εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση κανονισμού του Ευρωπαϊκού Κοινοβουλίου και του Συμβουλίου που αφορά τις δράσεις των κρατών μελών για τους όρους παροχής, δημόσιας υπηρεσίας και την ανάθεση συμβάσεων δημόσιας υπηρεσίας στον τομέα των σιδηροδρομικών, οδικών και πλωτών μεταφορών επιβατών (COM(2000) 7 - C5-0326/2000 - 2000/0212(COD))

<SPEAKER ID=75 NAME="Fatuzzo">
Κύριε Πρόεδρε, έχω μια προφορική τροπολογία για την τροπολογία αριθ. 75.
<P>
Μετά την ψηφοφορία επί της τροπολογίας αριθ. 130: Πρόεδρος. Δυστυχώς, κύριε Fatuzzo, αυτό σημαίνει ότι η τροπολογία αριθ. 75 καταπίπτει.

<SPEAKER ID=76 NAME="Fatuzzo">
Κύριε Πρόεδρε, δεν είναι "δυστυχώς" , διότι αυτό που ήθελα περιλαμβάνεται στην εν λόγω τροπολογία - αφορά τους συνταξιούχους.
<P>
(Γέλια και χειροκροτήματα)

<SPEAKER ID=77 NAME="Πρόεδρος">
Στόχος μας είναι να είναι όλοι ευχαριστημένοι.
<P>
Πριν από την ψηφοφορία επί του σχεδίου νομοθετικού ψηφίσματος:

<SPEAKER ID=78 LANGUAGE="NL" NAME="Meijer">
. (NL) Κύριε Πρόεδρε, θα σας παρακαλούσα να διακόψετε την ψηφοφορία σχετικά με το νομοθετικό ψήφισμα λαμβάνοντας υπόψη τη χθεσινή ανακοίνωση της Επιτρόπου de Palacio, σύμφωνα με την οποία δεν είναι διατεθειμένη να κάνει δεκτό αυτό το οποίο αποφάσισε το Κοινοβούλιο με μεγάλη πλειοψηφία. Πιστεύω ότι χρειαζόμαστε λίγο χρόνο προκειμένου να συνεχίσουμε τις διαβουλεύσεις μας με την κ. de Palacio σχετικά με τη διαδικασία αυτή, ειδάλλως σε λίγους μήνες η Επίτροπος θα μας υποβάλει μεν πρόταση κανονισμού, όμως με άλλον τρόπο από αυτόν που έχει δεχτεί πλέον το Κοινοβούλιο. Γι' αυτό σας ζητώ να διακόψετε την ψηφοφορία για αυτό το νομοθετικό ψήφισμα.

<SPEAKER ID=79 LANGUAGE="DE" NAME="Jarzembowski">
Κύριε Πρόεδρε, αγαπητοί συνάδελφοι, η παράταξή μου έχασε βέβαια σε μια αποφασιστική ψηφοφορία αλλά η διαδικασία πρέπει να συνεχιστεί. Οφείλουμε τώρα να μεριμνήσουμε ώστε να σχηματίσει το Συμβούλιο γνώμη. Αν διακόψουμε και αναβάλουμε τη διαδικασία, επιτρέπουμε στο Συμβούλιο να εξακολουθήσει να αδρανεί. Γι' αυτό προτείνω να απορρίψουμε την αίτηση του εισηγητή και να πραγματοποιήσουμε την τελική ψηφοφορία τώρα, ώστε να μεταθέσουμε την ευθύνη στο Συμβούλιο. Έχουμε ακόμη τη δεύτερη ανάγνωση και τη διαδικασία συνδιαλλαγής. Μια καθυστέρηση αυτή τη στιγμή δεν θα ωφελούσε. Θέλουμε να υπάρξει πρόοδος ως προς το σχετικό θέμα και γι' αυτό παρακαλώ να μην δεχτούμε την αίτηση του κ. Meijer.
<P>
(Χειροκροτήματα)

<SPEAKER ID=80 LANGUAGE="DE" NAME="Piecyk">
Κύριε Πρόεδρε, θέλω να υποστηρίξω το συνάδελφο Jarzembowski για έναν άλλο λόγο. Η Ολομέλεια τροποποίησε με ευρεία πλειοψηφία και σε ουσιαστικό βαθμό μια πρόταση της Επιτροπής. Πρέπει και η Επιτροπή να αποδεχτεί κάποτε την ουσιαστική τροποποίηση μιας συγκεκριμένης πρότασής της από το Κοινοβούλιο. Γι' αυτό τάσσομαι υπέρ της συνέχισης της διαδικασίας.
<P>
(Χειροκροτήματα)
<P>
(Το Σώμα απορρίπτει την πρόταση αναβολής της ψηφοφορίας)
<P>
(Το Σώμα εγκρίνει το νομοθετικό ψήφισμα)
<P>
Πρόεδρος. Προτού προχωρήσουμε, θα ήθελα να συγχαρώ τον κ. Poettering, ο οποίος έμαθα ότι μόλις επανεξελέγη επικεφαλής της Ομάδας του.
<P>
(Δυνατά χειροκροτήματα)
<P>
Έκθεση (A5-0354/2001), του κ. Georg Jarzembowski εξ ονόματος της Επιτροπής Περιφερειακής Πολιτικής, Μεταφορών και Τουρισμού, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για την πρόσβαση στην αγορά των λιμενικών υπηρεσιών (COM(2001) 35 - C5-0078/2001 - 2001/0047(COD))
<P>
Πριν από την ψηφοφορία επί της τροπολογίας αριθ. 47:

<SPEAKER ID=81 LANGUAGE="DE" NAME="Jarzembowski">
Κύριε Πρόεδρε, θέλω να ρωτήσω την Ομάδα των Φιλελευθέρων αν, από τη στιγμή που εγκρίναμε προηγουμένως τις τροπολογίες 48 και 49, η τροπολογία 47 δεν καταπίπτει τώρα αυτόματα. Αυτή είναι η ερώτησή μου, διότι αποφασίσαμε ότι η Επιτροπή πρέπει να υποβάλει ανάλογες προτάσεις. Έτσι η τροπολογία αυτή στην πραγματικότητα καταπίπτει.

<SPEAKER ID=82 NAME="Πρόεδρος">
. Νομίζω ότι καταπίπτει, αλλά εάν η Ομάδα των Φιλελευθέρων επιθυμεί να με υποστηρίξει, δέχομαι με μεγάλη χαρά την υποστήριξή της.
<P>
(Γέλια και χειροκροτήματα)

<SPEAKER ID=83 LANGUAGE="NL" NAME="Sterckx">
Κύριε Πρόεδρε, όχι πάντα! Κύριε Πρόεδρε, δυστυχώς έχει δίκιο ο εισηγητής. Θεωρούσα ότι ήταν πολύ καλύτερη η τροπολογία μου, όμως τελοσπάντων, η δική του τροπολογία είχε ήδη γίνει δεκτή, πιστεύω λοιπόν ότι δεν έχει νόημα να ψηφίσουμε για τη δική μου. Υπογραμμίζω ωστόσο ότι η Επιτροπή ανέφερε ότι η δική του τροπολογία δεν είναι σωστή, ενώ η δική μου είναι.

<SPEAKER ID=84 NAME="Πρόεδρος">
Η τροπολογία αριθ. 47 καταπίπτει.
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0359/2001), του κ. Luis Berenguer Fuster εξ ονόματος της Επιτροπής Οικονομικών και Νομισματικών Υποθέσεων, σχετικά με την πρόταση οδηγίας του Ευρωπαϊκού Κοινοβουλίου και του Συμβουλίου που αφορά την ασφαλιστική διαμεσολάβηση (COM(2000) 511 - C5-0484/2000 - 2000/0213(COD))
<P>
Πριν από την ψηφοφορία:

<SPEAKER ID=85 NAME="Tannock">
Κύριε Πρόεδρε, θα ήθελα να αναφερθώ στον κατάλογο ψηφοφοριών που προτείνει το ΕΛΚ-ΕΔ. Υπήρχε ένα σφάλμα στην τροπολογία αριθ. 8 λόγω σφάλματος στο αρχικό σχέδιο, το οποίο έχει τώρα διορθωθεί. Επομένως, η τροπολογία αριθ. 8 θα πρέπει να υποστηριχθεί από την Ομάδα ΕΛΚ-ΕΔ ως σύσταση.
<P>
Ομοίως, στις τροπολογίες αριθ. 57, 13, 46 και 47 υπάρχει ένα σφάλμα στην αγγλική μετάφραση με αποτέλεσμα να μην βγαίνει νόημα. Η λέξη "by" θα πρέπει να αντικατασταθεί από τη λέξη "to" στη σχετική παράγραφο (γ). Ο εισηγητής κ. Berenguer Fuster συμφωνεί μαζί μου και στα δύο σημεία.

<SPEAKER ID=86 NAME="Πρόεδρος">
Θα φροντίσουμε να διορθωθούν οι γλωσσικές εκδοχές και να αντιστοιχούν η μία με την άλλη.

<SPEAKER ID=87 LANGUAGE="ES" NAME="Berenguer Fuster">
. (ES) Κύριε Πρόεδρε, στην τροπολογία 55, πέραν του ότι πρόκειται για προφορική τροπολογία, πρόκειται επίσης για την προσθήκη ενός κειμένου που μάλλον ξεχάστηκε, εφόσον δεν εμφανίζεται σε αυτήν. Συνεπώς, θα πρέπει στο τέλος του κειμένου της τροπολογίας 55 να προστεθούν οι εξής λέξεις: "θα πρέπει να κατονομάζει αυτές τις ασφαλιστικές εταιρείες" .

<SPEAKER ID=88 NAME="Πρόεδρος">
Υπάρχουν αντιρρήσεις ως προς αυτήν την προφορική τροπολογία;
<P>
(Το Σώμα εγκρίνει την προφορική τροπολογία)

<SPEAKER ID=89 LANGUAGE="ES" NAME="Berenguer Fuster">
Κύριε Πρόεδρε, κατά τη γνώμη μου η τροπολογία αριθ. 60 δεν είναι ασύμβατη με την αριθ. 41 και μπορεί να ψηφιστεί ως επιπρόσθετη. Θα ήθελα να ακούσω τη γνώμη της πολιτικής ομάδας που την κατέθεσε.

<SPEAKER ID=90 LANGUAGE="FI" NAME="Hautala">
Κύριε Πρόεδρε, η συγκεκριμένη προταθείσα τροποποίηση θα μπορούσε κάλλιστα να θεωρηθεί συμπλήρωμα. Συνεπώς θα μπορούσαμε να ψηφίσουμε γι' αυτήν ως συμπλήρωμα.
<P>
(Το Σώμα εγκρίνει το νομοθετικό ψήφισμα)
<P>
Πρόεδρος. Συνάδελφοι, τώρα θα ψηφίσουμε μόνο για τις δύο εκθέσεις Caudron. Τα υπόλοιπα σημεία θα μεταφερθούν στην αυριανή ψηφοφορία.

<SPEAKER ID=91 LANGUAGE="FR" NAME="Bourlanges">
Κύριε Πρόεδρε, βρισκόμαστε στο μέσο των ψηφοφοριών. Θα ήθελα απλώς να τονίσω το παράλογο αυτών των συνόδων από τις οποίες εξαιρείται η Παρασκευή. Δεν μπορούμε να σεβαστούμε έτσι την ημερήσια διάταξη με ικανοποιητικό τρόπο.
<P>
(Παρατεταμένα χειροκροτήματα)

<SPEAKER ID=92 LANGUAGE="DE" NAME="Swoboda">
Κύριε Πρόεδρε, λόγω των μεγάλου αριθμού ζητημάτων που απομένει ακόμη να ψηφιστούν, παρακαλώ θερμά να αρχίσουμε αύριο το πρωί αρκετά νωρίς την ψηφοφορία, διότι, διαφορετικά, δεν θα είμαστε σε θέση να φέρουμε σε πέρας το πρόγραμμά μας!
<P>
(Χειροκροτήματα)

<SPEAKER ID=93 NAME="Πρόεδρος">
Το θέμα εξετάζεται και οι βουλευτές θα ενημερωθούν σε εύθετο χρόνο.
<P>
Έκθεση (A5-0376/2001), του κ. Gιrard Caudron εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Ευρωπαϊκού Κοινοβουλίου και του Συμβουλίου για το πολυετές πρόγραμμα πλαίσιο 2002-2006 δράσεων έρευνας, τεχνολογικής ανάπτυξης και επίδειξης της Ευρωπαϊκής Κοινότητας, με σκοπό την υλοποίηση του Ευρωπαϊκού Χώρου Έρευνας (COM(2001) 94 - C5-0087/2001 - 2001/0053(COD))
<P>
Πριν από την ψηφοφορία:

<SPEAKER ID=94 LANGUAGE="DE" NAME="Grφner">
Κύριε Πρόεδρε, ανακοινώθηκε ότι η τροπολογία 35 δεν θα αποτελέσει αντικείμενο επεξεργασίας διότι δεν αφορά όλες τις γλωσσικές αποδόσεις. Πρόκειται όμως για την ενσωμάτωση μιας ουδέτερης προς τα φύλα γλώσσας σε ολόκληρη την πρόταση και παρακαλώ, πάντως, να μεριμνήσετε ώστε ολόκληρο το πρόγραμμα πλαίσιο για την έρευνα να διατυπωθεί σε μια ουδέτερη προς τα φύλα γλώσσα.
<P>
(Χειροκροτήματα)

<SPEAKER ID=95 NAME="Πρόεδρος">
Θα φροντίσουμε όλοι οι χρησιμοποιούμενοι όροι να είναι ουδέτεροι ως προς το φύλο.
<P>
Πριν από την ψηφοφορία επί των τροπολογιών αριθ. 322 και 333:

<SPEAKER ID=96 LANGUAGE="FR" NAME="Caudron">
. (FR) Κύριε Πρόεδρε, κατά τη γνώμη μου, η ψήφιση της τροπολογίας της επιτροπής που αφορά το ίδιο θέμα ακυρώνει τις δύο άλλες.
<P>
(Χειροκροτήματα)
<P>
Αφορά την ίδια παράγραφο.

<SPEAKER ID=97 NAME="Πρόεδρος">
Λυπούμαι. Δεν μπορώ να συμφωνήσω διότι ψηφίζουμε για τις προσθήκες.

<SPEAKER ID=98 LANGUAGE="NL" NAME="Van Velzen">
Κύριε Πρόεδρε, οι αρχές που αναφέρονται στην έκθεση Caudron είναι ακριβώς οι ίδιες με αυτές των τροπολογιών που υπέβαλαν οι συνάδελφοι Liese, Nisticς, Fiori και Τρακατέλης, με τη διαφορά ότι σε αυτές τις τροπολογίες προστίθεται ακόμη ένα στοιχείο, ότι δηλαδή θα πρέπει να λάβουμε υπόψη και τη Σύμβαση των Ηνωμένων Εθνών για τα Παιδιά. Πρόκειται για το μόνο σημείο που προστίθεται και ελπίζω να ψηφίσουν υπέρ αυτού οι συνάδελφοι του ΕΣΚ αλλά και άλλοι.

<SPEAKER ID=99 NAME="Πρόεδρος">
Σας ευχαριστώ γι' αυτή τη διευκρίνιση. Συμφωνείτε, κύριε Caudron;

<SPEAKER ID=100 LANGUAGE="FR" NAME="Caudron">
Κύριε Πρόεδρε, είμαι σύμφωνος με όσα μόλις είπε ο κ. van Velzen. Υπάρχει αυτή η μικρή προσθήκη την οποία μας τόνισε. Μπορούμε λοιπόν να την ψηφίσουμε, και προσωπικά ψηφίζω υπέρ.

<SPEAKER ID=101 NAME="Πρόεδρος">
Σας ευχαριστώ. Τα υπόλοιπα αφορούν μεταγενέστερο στάδιο, όταν φθάσουμε στα άλλα τμήματα των τροπολογιών αριθ. 332 και 333. Αυτή τη στιγμή, ψηφίζουμε μόνο για το συγκεκριμένο τμήμα.

<SPEAKER ID=102 NAME="McNally">
Κύριε Πρόεδρε, νομίζω ότι ο εισηγητής επιθυμεί να σχολιάσει.
<P>
(Γέλια)

<SPEAKER ID=103 NAME="Πρόεδρος">
Κύριε Caudron, η κ. McNally διαβάζει τη σκέψη σας.

<SPEAKER ID=104 LANGUAGE="FR" NAME="Caudron">
Ναι, πράγματι θα ήθελα να κάνω ένα σχόλιο, αλλά όταν βρισκόμαστε στη δεύτερη σειρά φαινόμαστε καλύτερα παρά όταν βρισκόμαστε μακρύτερα.
<P>
Όσον αφορά τα τρία μέρη, η γνωμοδότηση του εισηγητή υποστηρίζει την ψήφιση του πρώτου, την ψήφιση του δεύτερου, και αντίθετα από το σημείωμα που εστάλη στην προεδρία, την ψήφιση και του τρίτου μέρους, που, ο καθένας μπορεί να το δει, καθορίζει ότι οι εργασίες πρέπει να αφορούν τους εμβρυϊκούς ιστούς που προέρχονται από φυσικές αμβλώσεις ή διακοπές κυήσεων που γίνονται για λόγους υγείας της μητέρας. Πρόκειται για διατύπωση που ανάγεται σε άλλες εποχές.
<P>
Ναι, λυπάμαι, επειδή σε αυτή τη συζήτηση, ξαναπιάνουμε τη συζήτηση για την οικειοθελή διακοπή κύησης και αυτό με ανησυχεί πολύ.
<P>
(Χειροκροτήματα)

<SPEAKER ID=105 NAME="Πρόεδρος">
Κύριε Caudron, πιθανόν συγχέετε δύο τμήματα. Αυτή τη στιγμή, ψηφίζουμε για το τμήμα 3 - τα βλαστικά κύτταρα. Σ' αυτό το σημείο, έχετε θέσει το ζήτημα των εμβρύων. Αυτή τη στιγμή, ψηφίζουμε μόνο για την πτυχή της εν λόγω τροπολογίας που αφορά τα βλαστικά κύτταρα - το τμήμα 3 της τροπολογίας.

<SPEAKER ID=106 LANGUAGE="FR" NAME="Caudron">
Όχι δεν έκανα λάθος, κύριε Πρόεδρε, βρίσκεται πράγματι στην παράγραφο 3, στο τελευταίο μέρος της παραγράφου 3. Δεν πρόκειται για την παράγραφο 4.

<SPEAKER ID=107 NAME="Πρόεδρος">
Για να γίνω απόλυτα σαφής, πρόκειται για τις λέξεις: "προκειμένου να διασφαλισθεί η υγεία της μητέρας, μπορούν να χρηματοδοτηθούν" .

<SPEAKER ID=108 LANGUAGE="FR" NAME="Caudron">
Ναι, αυτό είναι το σημείο, κύριε Πρόεδρε, το οποίο θα ήθελα να μην ψηφιστεί.

<SPEAKER ID=109 NAME="Πρόεδρος">
Τουλάχιστον τώρα έγινα σαφής.
<P>
Πριν από την ψηφοφορία επί της τροπολογίας αριθ. 330: Turmes (Verts/ALE). (ΕΝ) Κύριε Πρόεδρε, η εν λόγω τροπολογία αφορά την αξιολόγηση της τεχνολογίας. Όλες οι Ομάδες συμφωνούν επί της αρχής, αλλά η τροπολογία μας είναι κάπως άκαμπτη όσον αφορά τη χρηματοοικονομική πτυχή. Αναφέρει "ένα ελάχιστο ποσοστό 3%" . Προτείνω λοιπόν μια προφορική τροπολογία που έχει ως εξής: "οι δραστηριότητες σε όλους τους θεματικούς τομείς θα πρέπει να υποστηρίζονται μόνο εφόσον ένα συγκεκριμένο ποσοστό του σχετικού σχεδίου χρησιμοποιείται για την αξιολόγηση των τεχνολογικών επιπτώσεων" .

<SPEAKER ID=110 NAME="Πρόεδρος">
Είναι απολύτως σαφές. Υπάρχουν αντιρρήσεις ως προς αυτήν την προφορική τροπολογία;
<P>
(Το Σώμα εγκρίνει την προφορική τροπολογία) Τροπολογία αριθ. 33:

<SPEAKER ID=111 LANGUAGE="NL" NAME="Van Velzen">
Κύριε Πρόεδρε, θα παρακαλούσα τον εισηγητή να παρουσιάσει την προφορική του τροπολογία 335. Είχαμε συμφωνήσει με τον εισηγητή να αντικαταστήσει τον σύνδεσμο "και" με το "ή" . Πρόκειται για μία πολύ μικρή προφορική τροπολογία και γνωρίζω ότι ο εισηγητής συμφωνεί με αυτή.

<SPEAKER ID=112 NAME="Πρόεδρος">
Εννοείτε "ψάρια ή ζώα" , ή "νέες ή βελτιωμένες" ;

<SPEAKER ID=113 LANGUAGE="FR" NAME="Caudron">
Κύριε Πρόεδρε, από την αντίδρασή μου βλέπετε πόσο λίγο εργάστηκα για την έκθεση αυτή.
<P>
Η πρόταση προφορικής τροπολογίας που κάναμε αφορά το δεύτερο μέρος της τροπολογίας 33, "Νέες ποικιλίες ή βελτιωμένες ποικιλίες" , πιστεύω ότι είναι πράγματι πιο λογικό να βάλουμε "ή" παρά "και" , γιατί δεν θα μπορούσαμε να εντάξουμε τον άνθρωπο στην κατηγορία "νέες και βελτιωμένες ποικιλίες" .

<SPEAKER ID=114 NAME="Πρόεδρος">
Εντάξει, "νέες ή βελτιωμένες" . Υπάρχουν αντιρρήσεις ως προς αυτήν την προφορική τροπολογία;
<P>
(Το Σώμα εγκρίνει την προφορική τροπολογία) Τροπολογία αριθ. 320:

<SPEAKER ID=115 LANGUAGE="FR" NAME="Caudron">
Κύριε Πρόεδρε, σχετικά με την τροπολογία 320, μπορώ να δεχτώ την προσθήκη που προτείνεται σχετικά με την ποιότητα από διατροφικής πλευράς, αλλά δεν μπορώ να δεχτώ τα σημεία που απορρίπτει αυτή η τροπολογία. Εάν συμφωνούν αυτοί που έθεσαν την τροπολογία αυτή, μπορώ να δεχτώ το συμπληρωματικό προς το κείμενο τμήμα.

<SPEAKER ID=116 NAME="Πρόεδρος">
Δέχονται οι Πράσινοι την προφορική τροπολογία ως προσθήκη;
<P>
(Η Ομάδα των Πρασίνων/Ελεύθερη Ευρωπαϊκή Συμμαχία δέχεται την προφορική τροπολογία)
<P>
(Το Σώμα εγκρίνει το νομοθετικό ψήφισμα)
<P>
Έκθεση (A5-0355/2001), του κ. Gιrard Caudron εξ ονόματος της Επιτροπής Βιομηχανίας, Εξωτερικού Εμπορίου, Έρευνας και Ενέργειας, σχετικά με την πρόταση απόφασης του Συμβουλίου για το πολυετές πρόγραμμα πλαίσιο 2002-2006 δραστηριοτήτων έρευνας και εκπαίδευσης της Ευρωπαϊκής Κοινότητας Ατομικής Ενέργειας (ΕΥΡΑΤΟΜ), με σκοπό την υλοποίηση του Ευρωπαϊκού Χώρου Έρευνας (COM(2001) 94 - C5-0171/2001 - 2001/0054(CNS)).
<P>
(Το Σώμα εγκρίνει το νομοθετικό ψήφισμα)
<P>
Πρόεδρος. Ολοκληρώθηκαν οι ψηφοφορίες.
<P>
Έκθεση Meijer (A5-0364/2001):

<SPEAKER ID=117 LANGUAGE="ES" NAME="Ortuondo Larrea">
Κύριε Πρόεδρε, εγκρίναμε το νέο κανονισμό σχετικά με την παρέμβαση των κρατών μελών στην ελευθέρωση των δημοσίων σιδηροδρομικών, οδικών και ακτοπλοϊκών μεταφορών επιβατών, προκειμένου να παγιωθούν ως μια νέα ενιαία ευρωπαϊκή αγορά. Και η κοινοβουλευτική μας ομάδα των Πρασίνων/Ελεύθερη Ευρωπαϊκή Συμμαχία έχει καταθέσει διάφορες σχετικές τροπολογίες, που αποσκοπούν στη διατήρηση των περιβαλλοντικών πτυχών και των πτυχών βιωσιμότητας στην αγορά των μεταφορών, όπως η ορθολογική χρήση της ενέργειας και η τήρηση των κανόνων σχετικά με τον έλεγχο των ρυπογόνων εκπομπών, των αερίων που προκαλούν το φαινόμενο του θερμοκηπίου, της ηχορύπανσης κλπ., καθώς επίσης στην απόδοση προτεραιότητας στους εναλλακτικούς τρόπους μεταφορών που συμβάλλουν περισσότερο στην αναμενόμενη μείωση της κυκλοφορίας.
<P>
Υποστηρίξαμε την υπεράσπιση της ποιότητας των μεταφορών, είτε αυτές παρέχονται από δημόσιες υπηρεσίες είτε από ιδιωτικές, και είπαμε ότι οι κοινωνικές συνθήκες υγείας και ασφάλειας των υπαλλήλων των εν λόγω υπηρεσιών πρέπει να συνδέονται στενά με την ποιότητα των υπηρεσιών που παρέχουν. Πιστεύουμε επίσης πως η ελευθέρωση δεν πρέπει να οδηγήσει στη μείωση της σημασίας των μεταφορών επιβατών ως κοινωνικού μέσου και μέσου αλληλεγγύης προς τα ασθενέστερα στρώματα του πληθυσμού, όπως είναι οι μαθητές, οι ασκούμενοι, οι συνταξιούχοι και τα άτομα με ειδικές ανάγκες, που όλοι τους πρέπει να συνεχίσουν να προστατεύονται με μειωμένα τιμολόγια.
<P>
Μιλώντας για τιμολόγια, αυτά θα πρέπει να εναρμονιστούν, προκειμένου να διευκολυνθεί η ολοκλήρωση και η διαλειτουργικότητα των διαφόρων τρόπων μεταφορών και ιδιαίτερα των διασυνοριακών, όπου επίσης πρέπει να εναρμονιστούν τα ωράρια, τα δίκτυα εξυπηρέτησης κλπ.
<P>
Οι μεταφορές πρέπει να παρέχονται και να είναι διαθέσιμες σε όλες τις περιφέρειες, σε όλη την επικράτεια, και θα πρέπει να εξασφαλισθεί ότι φτάνουν επίσης στις πιο αραιοκατοικημένες και λιγότερο ευνοημένες περιοχές και σε προσιτές τιμές.
<P>
Τέλος, αυτό που δεν είναι αποδεκτό είναι να ελευθερωθούν οι αστικές, προαστιακές και περιφερειακές μεταφορές και να διατηρηθούν από ορισμένες κυβερνήσεις κλειστές οι πόρτες για την ελευθέρωση των μεταφορών κρατικής εμβέλειας, όπως παραδείγματος χάρη οι σιδηροδρομικές μεταφορές επιβατών. Η αγορά θα πρέπει να είναι ανοικτή στον ελεύθερο ανταγωνισμό σε ολόκληρη την Ένωση, αν και με ελεγχόμενο τρόπο.

<SPEAKER ID=118 LANGUAGE="IT" NAME="Fatuzzo">
Κύριε Πρόεδρε, εκφράζω την προσωπική μου ικανοποίηση, ως βουλευτή και ως εκπροσώπου του Κόμματος των Συνταξιούχων, για την έγκριση αυτού του εγγράφου, που ρυθμίζει σε όλη την Ευρώπη τις δημόσιες υπηρεσίες σιδηροδρομικών, οδικών και εσωτερικών πλωτών μεταφορών, της τροπολογίας 130, η οποία υποβλήθηκε από τους Πράσινους - τους οποίους ευχαριστώ γι' αυτό - και τέθηκε σε ψηφοφορία πριν από την προφορική τροπολογία που αποσκοπεί, όπως και η τροπολογία των Πρασίνων, στην επέκταση της δυνατότητας παροχής ελεύθερης κυκλοφορίας στα δημόσια μέσα και στους συνταξιούχους.
<P>
Ευχαριστώ συνεπώς όλους τους βουλευτές που ψήφισαν υπέρ και, ιδιαίτερα, τους ευρωβουλευτές της Lega Nord - Gobbo, Borghezio, Speroni - και, φυσικά, πρώτα απ' όλους τους Πράσινους βουλευτές, οι οποίοι υπέβαλαν την τροπολογία σε ψηφοφορία, καθώς και όλους εκείνους, μεταξύ των οποίων ιδιαιτέρως τους σοσιαλιστές, που ψήφισαν υπέρ.

<SPEAKER ID=119 LANGUAGE="FR" NAME="Bonde, Esclopι, Farage και Titford">
. (FR) Αυτή η πρόταση κανονισμού αποτελεί κατά τη γνώμη μας πραγματική απειλή για τις δημόσιες υπηρεσίες αστικών μεταφορών, καθώς καταργεί την ελευθερία διαχείρισης των τοπικών αυτοδιοικήσεων. Η αμφισβήτηση αυτής της βασικής αρχής σε πολλά κράτη μέλη, που μπορεί ακόμα να φτάσει μέχρι τη συνταγματική αναγνώριση, θέτει σε κίνδυνο την ελευθερία της επιλογής και, παραπέρα, την ελευθερία οργάνωσης των τοπικών δημόσιων υπηρεσιών, θίγοντας έτσι την ίδια την έννοια της υπηρεσίας.
<P>
Δεν μπορούμε ωστόσο παρά να συμφωνήσουμε με τον αποκλεισμό των υπηρεσιών σιδηροδρόμων μεγάλων αποστάσεων λόγω των αποκλειστικών δικαιωμάτων χωρίς αντιστάθμιση, των οποίων αποτελούν αντικείμενο.
<P>
Αποδεχόμαστε, επίσης, το σύνολο των τροπολογιών που τείνουν να εξασφαλίσουν τη διατήρηση των κοινωνικών όρων.
<P>
Αντιθέτως, για λόγους ασφάλειας και συνοχής στη διαχείριση, μας φαίνεται απαράδεκτο ο κατακερματισμός των γραμμών να θέτει σε κίνδυνο τη συμπερίληψη των σιδηροδρόμων μικρής απόστασης στο πεδίο εφαρμογής αυτού του κανονισμού.
<P>
Αυτό είναι το σκεπτικό της πρότασής μας περί απόρριψης αυτής της έκθεσης, η οποία δεν μπορεί να γίνει δεκτή, ούτε αποτελεί προοπτική για την επιβίωση των τοπικών δημόσιων υπηρεσιών μεταφοράς του επιβατικού κοινού!

<SPEAKER ID=120 LANGUAGE="FR" NAME="Bordes, Cauquil και Laguiller">
. (FR) Εδώ και πολλά χρόνια, όλες οι ευρωπαϊκές κυβερνήσεις κλείνουν υπηρεσίες σιδηροδρόμων προς όφελος των συμφερόντων των ιδιωτικών επιχειρήσεων οδικών μεταφορών σε όλες τους τις μορφές, εξαιτίας των τραγικών ατυχημάτων στις σήραγγες του Λευκού Όρους και και του Αγίου Γοτθάρδου και του τεράστιου ανθρώπινου και κοινωνικού κόστους όλων αυτών των "συνηθισμένων" ατυχημάτων.
<P>
Σήμερα, τα οδικά δίκτυα βρίσκονται στο όριο της ασφυξίας, και έτσι ορισμένα ιδιωτικά κεφάλαια για να εξασφαλίσουν νέα κέρδη στρέφονται προς τους σιδηροδρόμους, βοηθούμενα σε αυτό τόσο από τις ευρωπαϊκές αρχές όσο και από τις εθνικές κυβερνήσεις.
<P>
Ούτε οι χρήστες, ούτε ο γενικός πληθυσμός δεν έχουν να περιμένουν τίποτα καλό από την ιδιωτικοποίηση των δημοσίων υπηρεσιών. Ούτε οι εργαζόμενοι του τομέα που καταγγέλλουν και πολεμούν την ιδιωτικοποίηση και τις καταστροφές που θα επιφέρει στην απασχόληση και τις συνθήκες εργασίας.
<P>
Ο εισηγητής αν και μοιάζει, βεβαίως, να προβληματίζεται από τις καταστροφές της "άγριας ιδιωτικοποίησης" και προβλέπει τη δυνατότητα για τις τοπικές αυτοδιοικήσεις να αντισταθούν, ωστόσο παίρνει το μέρος εκείνων που αναγνωρίζουν την ιδιωτικοποίηση ως γεγονός και θεωρούν τη διάλυση των δημόσιων υπηρεσιών αναπόφευκτη, και οι οποίοι προσπαθούν απλά να ρυθμίσουν, κατά κάποιο τρόπο, με κανονιστικά μέσα τη διαδικασία αυτή.
<P>
Σε ό,τι αφορά την ανάπτυξη των δημόσιων μαζικών μεταφορών, τόσο στους μεγάλους διεθνείς άξονες όσο και στα περιφερειακά και τοπικά δίκτυα, δεν επιθυμούμε να εγκρίνουμε ούτε άμεσα ούτε έμμεσα τη διάλυση των δημόσιων υπηρεσιών γιατί, ακόμα και ρυθμιζόμενη, η διάλυση αυτή βλάπτει τους χρήστες και τους εργαζόμενους του τομέα και αποτελεί σημαντική κοινωνική οπισθοδρόμηση.
<P>
Αυτοί είναι οι λόγοι για τους οποίους δεν ψηφίσαμε υπέρ της έκθεσης, και επαναλαμβάνουμε ότι παντού, η δημόσια υπηρεσία πρέπει, στη σύλληψη και στην εφαρμογή της, να ανταποκρίνεται στις ανάγκες των χρηστών και όχι να δημιουργεί κέρδη για τις ιδιωτικές επιχειρήσεις.

<SPEAKER ID=121 NAME="Figueiredo">
(ΡΤ) Η έκθεση αυτή επιχειρεί να βελτιώσει την πρόταση της Επιτροπής που, παρά την ονομασία της, επιδιώκει στην πραγματικότητα να ιδιωτικοποιήσει τις μεταφορές επιβατών. Αν και έχουν εγκριθεί σημαντικές προτάσεις τις οποίες υπερψηφίσαμε, η αλήθεια είναι ότι η εισαγωγή ανταγωνισμού μπορεί να διακυβεύσει υφιστάμενα δικαιώματα των χρηστών (κοινωνικές άδειες ελευθέρας εισόδου) και των εργαζομένων, δικαιώματα τα οποία δεν διασφαλίζει επαρκώς η έκθεση αυτή και ασφαλώς ακόμη λιγότερο η πρακτική της Επιτροπής και του Συμβουλίου. Επομένως, μπορεί να δημιουργηθούν μεγαλύτερες δυσκολίες στην κινητικότητα των χρηστών, παρότι είναι θετικές ορισμένες προτάσεις που ενέκρινε το Κοινοβούλιο και που ακολουθούν διαφορετικό προσανατολισμό. Δεν διασφαλίζεται επίσης δεόντως ο συντονισμός μεταξύ των διαφόρων μεταφορικών μέσων, ούτε παρέχονται κατάλληλες απαντήσεις για τους χρήστες που βρίσκονται σε περιοχές οι οποίες είναι λιγότερο αποδοτικές, τις οποίες οι ιδιωτικοί φορείς ενδέχεται να μην τις θεωρήσουν αποδοτικές και, επομένως, να καταργήσουν την αντίστοιχη υπηρεσία.
<P>
Τέλος, η καταψήφιση του νομοθετικού ψηφίσματος δικαιολογείται επίσης λόγω των φόβων που έχουμε όσον αφορά την εφαρμογή της θέσης της Επιτροπής και όσον αφορά τις συνέπειες για τους εργαζόμενους και τους χρήστες, αφού θα τεθεί σε κίνδυνο μία υπηρεσία ποιότητας με χαμηλές τιμές. Επιπλέον, παρατηρούμε ότι, αν και η Επιτροπή στρέφεται προς την ιδιωτικοποίηση των μεταφορικών υπηρεσιών, ένα τμήμα τους θα συνεχίσει να ενισχύεται από δημόσιους πόρους, γεγονός απαράδεκτο.

<SPEAKER ID=122 LANGUAGE="FR" NAME="Krivine και Vachetta">
, γραπτώς. (FR) Η πρόταση τονίζει ξεκάθαρα ότι στόχο της έχει την ανάπτυξη του ανταγωνισμού στον τομέα των μεταφορών. Αντίθετα με αυτό που υπενθυμίζεται πολλές φορές, όλα αποδεικνύουν ότι στο πλαίσιο του λεγόμενου "ρυθμιζόμενου" ανταγωνισμού, το άνοιγμα αυτό της αγοράς δεν έχει δώσει καλά αποτελέσματα, ούτε βελτίωσε την αποτελεσματικότητα των υπηρεσιών. Το αντίθετο, μάλιστα.
<P>
Η γενική διαδικασία ελευθέρωσης αντιτίθεται στη βελτίωση των παρεχόμενων στους χρήστες υπηρεσιών, στη βελτίωση των όρων εργασίας, στο σεβασμό του περιβάλλοντος, στην ασφάλεια της κυκλοφορίας και στη χωροταξική πολιτική που επιβάλλουν οι περιορισμοί της αγοράς.
<P>
Είμαστε αντίθετοι προς οποιαδήποτε ελευθέρωση των μεταφορών· υπέρ της διατήρησής τους ως δημόσιων υπηρεσιών, και υπέρ της συνεργασίας μεταξύ των δημόσιων επιχειρήσεων σε ευρωπαϊκό επίπεδο. Είμαστε αντίθετοι με οποιαδήποτε κρατική βοήθεια προς ιδιωτικούς φορείς, που δεν είναι έτοιμοι να προχωρήσουν σε επενδύσεις για τις απαραίτητες υποδομές.
<P>
Ακόμα περισσότερο είμαστε υπέρ της άμεσης επιστροφής στο κράτος όλων των ιδιωτικών γραμμών και δικτύων σιδηροδρόμων στην Ευρώπη και της επιστροφής στο κράτος ή στους δήμους των αστικών συγκοινωνιών και των μεταφορών μικρής απόστασης. Το ουσιαστικό πρόβλημα είναι ότι δεν μπορούμε να συμβιβαστούμε με τη λογική της αγοράς. Όταν εφαρμόζεται, εφαρμόζεται σε βάρος της λογικής των δημόσιων υπηρεσιών. Για το λόγο αυτό ψηφίσαμε κατά της έκθεσης.
<P>
Έκθεση Jarzembowski (A5-0354/2001):

<SPEAKER ID=123 LANGUAGE="ES" NAME="Ortuondo Larrea">
Κύριε Πρόεδρε, η ελεύθερη πρόσβαση στην αγορά των λιμενικών υπηρεσιών και η ισότητα ευκαιριών σε αυτόν τον τομέα, επιπλέον του ότι είναι συμφέρουσα, αποτελεί απαίτηση των Συνθηκών της Ένωσης. Από αυτήν την άποψη, είναι απαραίτητη η ρύθμιση και ο έλεγχος ούτως ώστε να μην παρέχονται ενισχύσεις από κανένα κράτος μέλος προς τους λιμένες του, εφόσον κάτι τέτοιο αντιβαίνει στον ελεύθερο ανταγωνισμό μεταξύ των διάφορων κοινοτικών λιμένων.
<P>
Ωστόσο, υπάρχουν πτυχές που δεν θα πρέπει να ρυθμίζονται αποκλειστικά από την Ένωση. Τα κράτη μέλη και οι αρμόδιες αρχές τους πρέπει να διατηρήσουν τη δυνατότητά τους να συμπεριλαμβάνουν τους ειδικούς κανόνες τους για την ανάθεση των συμβάσεων παροχής λιμενικών υπηρεσιών και για την προστασία των εμπλεκόμενων εργαζομένων.
<P>
Επιπλέον, η πλοήγηση, το αγκυροβόλιο και η διαχείριση του φορτίου, συμπεριλαμβανομένης της φόρτωσης, εκφόρτωσης και μεταφόρτωσης, δεδομένου ότι πρόκειται για υποχρεωτικές υπηρεσίες, δεν πρέπει να συμπεριληφθούν στην κοινοτική οδηγία για την ελευθέρωση των λιμενικών υπηρεσιών, αλλά η ρύθμισή τους πρέπει να παραμείνει στα χέρια των κρατών και των λιμενικών αρχών τους, για λόγους ασφάλειας της θαλάσσιας κυκλοφορίας.
<P>
Σε έναν αερολιμένα θα δημιουργούνταν χάος αν υπήρχαν περισσότερες από μία αρχές ελέγχου εναέριας κυκλοφορίας. Για τον ίδιο λόγο και σε έναν θαλάσσιο λιμένα πρέπει να υπάρχει μόνο μια υπηρεσία πλοήγησης και αγκυροβολίου.

<SPEAKER ID=124 LANGUAGE="IT" NAME="Fatuzzo">
Όπως γνωρίζετε, κύριε Πρόεδρε, γεννήθηκα στη Γένοβα και έζησα στη Γένοβα έως την ηλικία των 21 ετών. Θαύμαζα το λιμάνι της Γένοβας κάθε πρωί που κοιτούσα την πόλη, καθώς έμενα σε μια πολύ γνωστή ζώνη στους λόφους, απ' όπου μπορούσα ακριβώς να θαυμάζω το πανέμορφο τοπίο του λιμανιού της Γένοβας, το οποίο ωστόσο είναι ένα πολύ δραστήριο λιμάνι, όπως πολλά λιμάνια της Ευρωπαϊκής Ένωσης. Θα ήθελα λοιπόν να βρω σ' αυτό το έγγραφο, που ρυθμίζει την οργάνωση του λιμένα, των λιμενικών υπηρεσιών, την ασφάλειά τους, περισσότερη προσπάθεια και περισσότερη χρηματοοικονομική συμμετοχή της Ευρωπαϊκής Ένωσης, ούτως ώστε τα λιμάνια της Ευρώπης, όλα ανεξαιρέτως - τα λιμάνια της Βόρειας Ευρώπης και τα λιμάνια της Μεσογείου - να υποστηριχτούν οικονομικά όπως κάνουν οι ανταγωνιστές μας της Νοτίου Κορέας με τα ναυπηγεία της χώρας τους. Πρέπει και εμείς να βοηθήσουμε τα λιμάνια και τη ναυσιπλοΐα μας.

<SPEAKER ID=125 NAME="Αλαβάνος">
Το άνοιγμα των λιμενικών υπηρεσιών στον ανταγωνισμό, με τον τρόπο μάλιστα που το προωθεί η Επιτροπή, θα έχει μια σειρά σοβαρές και αρνητικές συνέπειες:
<P>
α) για την ποιότητα στη χρήση των λιμανιών και τα στάνταρντ που εφαρμόζονται, λόγω του ανταγωνισμού τους και στην πρόληψη ανειδίκευτου προσωπικού·
<P>
β) για τις συνθήκες εργασίας και το μέλλον της απασχόλησης των λιμενεργατών, θέτοντας σε κίνδυνο την υγεία και την ασφάλειά τους, περικόπτοντας την επαγγελματική τους εκπαίδευση και αποδυναμώνοντας τις δεξιότητές τους·
<P>
γ) για την ασφάλεια των θαλάσσιων μεταφορών και για το περιβάλλον, λόγω της γενικότερης υποβάθμισης των παρεχομένων υπηρεσιών.
<P>
Παρότι το ψήφισμα της Επιτροπής Μεταφορών κάνει ορισμένες βελτιώσεις, με τις τροπολογίες που ψηφίστηκαν, παραμένει στην ίδια φιλοσοφία με την Επιτροπή, μειώνοντας ιδιαίτερα τον χώρο ελέγχου των δημοσίων αρχών, και για αυτό το καταψήφισα.

<SPEAKER ID=126 NAME="Αλυσανδράκης">
. Κάτω από το γενικόλογο τίτλο της κοινοτικής οδηγίας που εξετάζουμε κρύβεται ένα σημαντικό βήμα στην κατεύθυνση της ιδιωτικοποίησης των λιμανιών και ειδικότερα των υπηρεσιών που προσφέρουν όπως πλοήγηση, ρυμούλκηση και ελλιμενισμό πλοίων, φορτοεκφόρτωση και αποθήκευση εμπορευμάτων, διακίνηση επιβατών. Επιδιωκόμενος στόχος δεν είναι η βελτίωση των παρεχόμενων λιμενικών υπηρεσιών, αλλά το ξεπούλημα στο κεφάλαιο ενός ακόμα τομέα δημόσιου χαρακτήρα και η παράδοση έτοιμης υποδομής στα ιδιωτικά μονοπώλια για εκμετάλλευση και κερδοφορία. Αναπόφευκτες συνέπειες θα είναι η ανατροπή εργασιακών σχέσεων και κατακτήσεων και η τραγική μείωση των επιπέδων ασφαλείας για τους εργαζόμενους, τους επιβάτες των πλοίων αλλά και για τις παρεχόμενες υπηρεσίες.
<P>
Τονίζουμε εξ αρχής ότι η οδηγία, αλλά και η έκθεση Jarzembowski, μας βρίσκουν κατηγορηματικά αντίθετους και τις απορρίπτουμε στο σύνολό τους. Αρνούμαστε να μπούμε στη λογική που δέχεται την ιδιωτικοποίηση ως αναπόφευκτη και επιχειρεί να περισώσει κάποιες επι μέρους υπηρεσίες. Αντίθετα, στηρίζουμε ανυποχώρητα τη θέση για δημόσιες λιμενικές υπηρεσίες και λιμάνια, οργανικά ενταγμένα σε ένα συνολικό σχέδιο ανάπτυξης που θα αξιοποιεί τις δυνατότητες της κάθε χώρας, θα στηρίζει την οικονομία, την απασχόληση, θα εξασφαλίζει την ασφάλεια της ζωής στο λιμάνι και τη θάλασσα. Αυτά είναι εξαιρετικά ευαίσθητα ζητήματα για την Ελλάδα, που διαθέτει μεγάλα νησιωτικά συμπλέγματα, αλλά και τον ευαίσθητο από άποψη οικονομική, κοινωνική και εθνικής ασφάλειας χώρο του Αιγαίου. Επι πλέον σημειώνουμε ότι λιμάνια πολλαπλού χαρακτήρα μόνο με διατήρηση του δημόσιου χαρακτήρα τους μπορούν να επιτελέσουν αποτελεσματικά το ρόλο τους, όπως για παράδειγμα το λιμάνι του Πειραιά, που στηρίζει και εξυπηρετεί τη ναυπηγοεπισκευή.
<P>
Αυτό που επιχειρείται είναι κάτι παραπάνω από εξοργιστικό και προκλητικό. Γίνεται παρέμβαση στην ίδια επιχειρηματική μονάδα, το λιμάνι, και του απαγορεύεται να κάνει αυτό που κάνει οποιαδήποτε επιχείρηση, να λειτουργεί δηλαδή σαν ενιαία οντότητα. Επιβάλλεται ο διαμελισμός και ο εσωτερικός ανταγωνισμός μεταξύ των υπηρεσιών του ίδιου φορέα! Ταυτόχρονα η οδηγία μιλάει για προϋποθέσεις "δημόσιας υπηρεσίας" , τις οποίες αφήνει στη δικαιοδοσία των ιδιωτών!
<P>
Το ΚΚΕ παλεύει, μαζί με τους εργαζόμενους, για λιμενικές υπηρεσίες ενιαίες, 100% δημόσιες, έτσι ώστε να είναι σε θέση να λειτουργούν, να αναπτύσσονται και να συνδέονται με άλλους τομείς της οικονομίας. Λόγοι σωστής λειτουργίας, ασφάλειας, συντονισμού και ανάπτυξης επιβάλλουν την στήριξη μίας ενιαίας, καθετοποιημένης υπηρεσίας, με τη μία δραστηριότητα να βοηθά και να στηρίζει την άλλη. Στην αντίθετη περίπτωση, διακυβεύεται η εύρυθμη και αποτελεσματική λειτουργία του τομέα, υπονομεύεται και καταστρέφεται κάθε συντονιστική δραστηριότητα και ανοίγονται οι ασκοί του Αιόλου για την ασφάλεια, η οποία μπαίνει κάτω από τη σκέπη των νόμων του κέρδους και του ανταγωνισμού και αφήνεται στην καλή θέληση των επιχειρήσεων.
<P>
Για τους παραπάνω λόγους καταψηφίσαμε την έκθεση Jarzembowski.

<SPEAKER ID=127 LANGUAGE="FR" NAME="Carlotti">
. (FR) Το σχέδιο έκθεσης που μας παρουσιάστηκε δεν μπορεί να γίνει δεκτό σε αυτή τη μορφή.
<P>
Καταρχάς, επειδή δίνει συγκεχυμένες απαντήσεις σε θεμελιώδη ερωτήματα, όπως ο ανταγωνισμός μεταξύ των ευρωπαϊκών λιμανιών και η οικονομική διαφάνεια στη χορήγηση επιδοτήσεων προς όφελός τους. Αλλά, επίσης, και κυρίως επειδή η αδιάκριτη ελευθέρωση του συνόλου των λιμενικών υπηρεσιών αποτελεί σοβαρή απειλή για την ασφάλεια, το περιβάλλον και την απασχόληση.
<P>
Ως προς την ασφάλεια, επειδή το άνοιγμα στον ανταγωνισμό πολύ εξειδικευμένων υπηρεσιών (όπως η πλοήγηση), που αναφέρονται σε ειδικές ικανότητες προσαρμοσμένες σε κάθε λιμένα, είναι άρρηκτα συνδεδεμένο με τον κίνδυνο σημαντικής αβεβαιότητας ως προς τις συνθήκες ασφαλείας κάτω από τις οποίες εκτελούνται τα επαγγέλματα αυτά. Ως προς το περιβάλλον, επειδή η ελευθέρωση δεν επιτρέπει να το υπολογίσουμε με τρόπο ικανοποιητικό. Στα δύο αυτά σημεία, η έκθεση και η οδηγία έρχονται σε αντίθεση με την πολιτική ενίσχυσης της "θαλάσσιας ασφάλειας" και της μείωσης των κινδύνων για το περιβάλλον που άρχισε να εφαρμόζει η Ένωση την επομένη της καταστροφής του Erika.
<P>
Τέλος, ως προς την απασχόληση, εξαιτίας του ανοίγματος των λιμενικών υπηρεσιών στον ανταγωνισμό - ειδικώς εκείνων των υπηρεσιών που απαιτούν περισσότερο εργατικό δυναμικό, όπως η διακίνηση φορτίου - υπάρχει ο κίνδυνος οι ευρωπαϊκοί λιμένες να βρεθούν σε μία επικίνδυνη πορεία του "λιγότερο κοινωνικού" . Παρόμοια εξέλιξη θα ήταν τρομερή για τις ευαίσθητες περιοχές ή για τους τομείς απασχόλησης που έχουν ήδη θιγεί σοβαρά από τις βιομηχανικές αναδιαρθρώσεις.
<P>
Δεν μπορώ, λοιπόν, να συμφωνήσω με το σύνολο των διατάξεων που ζητούν το άνοιγμα στον ανταγωνισμό χωρίς να προβλέπουν αντισταθμίσματα και ασφαλιστικές δικλίδες όλων των λιμενικών υπηρεσιών. Για το λόγο αυτό ψήφισα υπέρ όλων των τροπολογιών που στοχεύουν στον αποκλεισμό των λιμενικών υπηρεσιών (πλοήγηση, ελλιμενισμός, διακίνηση φορτίου) από το πεδίο της ελευθέρωσης που προτείνει η οδηγία. Επειδή οι τροπολογίες αυτές δεν ψηφίστηκαν, ψήφισα κατά της έκθεσης.

<SPEAKER ID=128 LANGUAGE="FR" NAME="Darras">
 - (FR) Πριν απ' όλα θα ήθελα να ευχαριστήσω τον εισηγητή μας της Επιτροπής Περιφερειακής Πολιτικής, Μεταφορών και Τουρισμού, κ. Georg Jarzembowski, καθώς και ολόκληρη την επιτροπή για το ποιοτικό έργο που μας παρείχαν.
<P>
Πολλοί λόγοι με οδηγούν να ψηφίσω κατά της έκθεσης.
<P>
Ψηφίζω κατά της έκθεσης, ως αποτέλεσμα καταρχάς, της προσωπικής μου άρνησης όσον αφορά την ελευθέρωση των υπηρεσιών εντός των τερματικών σταθμών, καθώς αντιτίθεμαι στην υποχρεωτική ιδιωτικοποίηση των επαγγελμάτων διακίνησης φορτίου και ελλιμενισμού.
<P>
Η πλοήγηση, επειδή είναι το μόνο αναγνωρισμένο επάγγελμα, μεταξύ των υπηρεσιών εντός των τερματικών σταθμών, επειδή είναι μία υποχρεωτική δημόσια υπηρεσία και μία δραστηριότητα που απαιτεί μεγάλη προσοχή από πλευράς ασφάλειας, είναι η μόνη υπηρεσία εντός τερματικού σταθμού που θα συνεχίσει να ελέγχεται από τα κράτη μέλη, και η οποία αποκλείεται από το πεδίο εφαρμογής της οδηγίας.
<P>
Αλλά το να υπαχθούν στον ανταγωνισμό οι ελλιμενιστές, για παράδειγμα, που εξασφαλίζουν μία υπηρεσία γενικού συμφέροντος διεθνώς αναγνωρισμένη, και οι οποίοι συμβάλλουν κυρίως στην πρόληψη σε θέματα προστασίας του περιβάλλοντος όσο και στην εξασφάλιση της καλύτερης δυνατής ασφάλειας, είναι για μένα απλώς αδιανόητο.
<P>
Ψηφίζω κατά της έκθεσης αυτής καθώς αρνούμαι την ελευθέρωση μεταξύ λιμένων, δηλαδή αρνούμαι τον ανταγωνισμό μεταξύ λιμένων, ανταγωνισμό που μπορεί να έχει μόνο αρνητικά και καταστροφικά αποτελέσματα, και αυτό τόσο σε επίπεδο προσφερόμενων υπηρεσιών όσο και συνθηκών εργασίας. Ψηφίζω κατά της έκθεσης διότι είμαι υπέρ της αυξημένης συνεργασίας μεταξύ λιμένων, διότι αναγνωρίζω πως οι λιμένες αποτελούν πλήρες στοιχείο της χωροταξίας και ως τέτοιοι δεν μπορούν να ελευθερωθούν στον ανταγωνισμό που θα κινδύνευε να τους οδηγήσει στην εξαφάνισή τους.
<P>
Αυτοί είναι λοιπόν, συνοπτικά, οι δύο κύριοι λόγοι που με οδήγησαν να μην ψηφίσω τελικά υπέρ της έκθεσης.

<SPEAKER ID=129 LANGUAGE="FR" NAME="Esclopι">
. (FR) Αυτή η πρόταση ελευθέρωσης που αφορά τις λιμενικές υπηρεσίες μας καλεί να σκεφθούμε τις συγκεκριμένες συνέπειες που μπορεί να έχει. Πράγματι μας φαίνεται πλήρως άκαιρο να θέλουμε να ανοίξουμε στον ανταγωνισμό το σύνολο των λιμενικών υπηρεσιών, όποιες και να είναι αυτές, στο μέτρο που ορισμένες εξ αυτών, εξαιτίας των ιδιαίτερων υποχρεώσεών τους, έχουν χαρακτήρα δημόσιας υπηρεσίας.
<P>
Πέρα από τις εθνικές διαφοροποιήσεις στη σύλληψη του όρου ακόμα και της δημόσιας υπηρεσίας που αφορά τις λιμενικές υπηρεσίες, ο όρος σημαίνει ότι πρέπει να εξασφαλίζεται σε όλα τα κράτη η βέλτιστη ασφάλεια, την οποία μόνο αυτά μπορούν να καθορίσουν και να πλαισιώσουν μέσα από τις υπηρεσίες δημόσιου συμφέροντος, μέσα από τις επαγγελματικές δεξιότητες, τους περιορισμούς και τον καθορισμό των δραστηριοτήτων τους. Η οικονομική λογική προς όφελος των χρηστών δεν πρέπει με κανένα τρόπο να θέσει σε δεύτερη μοίρα την ασφάλεια, υπό την ευρεία έννοια, ως ασφάλεια των ατόμων, του περιβάλλοντος και του υλικού.
<P>
Έτσι, είτε πρόκειται για πλοήγηση, είτε για ελλιμενισμό, είτε για άλλες υπηρεσίες, εκτιμούμε ότι αυτή η πρόταση πρέπει να εξαιρεί το σύνολο των υπηρεσιών που έχουν βάσει των κανόνων κάθε κράτους χαρακτήρα δημόσιου συμφέροντος. Κάτι τέτοιο δεν συμβαίνει και, συνεπώς, ψηφίζω κατά της έκθεσης.

<SPEAKER ID=130 NAME="Figueiredo">
. (ΡΤ) Η ψήφος μας αντανακλά τη θέση μας όσον αφορά μία σε μεγάλο βαθμό αμφιλεγόμενη έκθεση η οποία δεν είναι αποδεκτή από κανένα τομέα των λιμενικών υπηρεσιών. Όπως είναι γνωστό, η πρόταση της Επιτροπής επιχειρεί να ανοίξει στον ανταγωνισμό σημαντικούς τομείς που σχετίζονται με τη λιμενική ασφάλεια και δεν διασφαλίζει τα δικαιώματα των εργαζομένων. Η ίδια η έκθεση, αν και περιλαμβάνει ορισμένες θετικές αναφορές, διατηρεί αρνητικές πτυχές καλύπτοντας κατά κάποιο τρόπο τη θέση της Επιτροπής. Για χώρες όπως η Πορτογαλία, η πρόταση αυτή μπορεί να έχει πολύ αρνητικές επιπτώσεις σε έναν τομέα που ήδη έχει πληγεί από άλλα μέτρα εξίσου αρνητικά, γι' αυτό και την καταψηφίσαμε.

<SPEAKER ID=131 LANGUAGE="FR" NAME="Krivine και Vachetta">
- (FR) Ο εισηγητής Jarzembowski, αφού πρώτα επιτέθηκε στις δημόσιες σιδηροδρομικές μεταφορές, καταπιάνεται σήμερα με τις λιμενικές υπηρεσίες. Η λογική είναι πάντα η ίδια και βρίσκεται σε άμεση συνάρτηση με τις διαδικασίες ελευθέρωσης των τηλεπικοινωνιών, των μεταφορών, της ενέργειας και των ταχυδρομικών υπηρεσιών. Πρόκειται για την υπαγωγή στο ζυγό της αγοράς των οργανωτικών αρχών, των υποδομών και των επαγγελματιών που διασφαλίζουν τις υπηρεσίες δημόσιου συμφέροντος, συχνά μέσα σε ένα περιβάλλον δημοσίου.
<P>
Η οδηγία αυτή αφορά 300 λιμένες της Ευρωπαϊκής Ένωσης καθώς και όλες τις λιμενικές υπηρεσίες, όπως διακίνηση του φορτίου, πλοήγηση, ρυμούλκηση, ελλιμενισμό και υπηρεσίες επιβίβασης και αποβίβασης.
<P>
Ωστόσο, μία πρόσφατη δημοσκόπηση που επιβεβαιώνεται από την επιτυχία της πανευρωπαϊκής απεργίας των λιμενεργατών της 6ης του περασμένου Νοεμβρίου αποδεικνύει ότι οι προτάσεις αυτές αποκλείονται μαζικά από τους επαγγελματίες των λιμενικών υπηρεσιών. Η μακρά διαμάχη τροπολογιών που έλαβε χώρα στους κόλπους της Επιτροπής Μεταφορών συνέβαλε βεβαίως προς το παρόν στο να σταματήσει ο ανταγωνισμός εντός των λιμένων όχι όμως και μεταξύ αυτών. Όμως, τα αποτελέσματα αυτά δεν είναι ικανοποιητικά και απορρίψαμε την έκθεση Jarzembowski, επειδή απαιτούμε τη διατήρηση των υποχρεώσεων υπηρεσιών δημόσιου συμφέροντος σε σχέση με την ασφάλεια, τη συνέπεια, τη συνέχεια, την ποιότητα καθώς και την τιμή, την εναρμόνιση στο πλέον ευνοϊκό καθεστώς κοινωνικών κεκτημένων των εργαζομένων στους λιμένες και το σεβασμό του περιβάλλοντος.

<SPEAKER ID=132 NAME="Nicholson">
. (ΕΝ) Οι περισσότεροι βρετανικοί λιμένες λειτουργούν καλά και ευημερούν, διότι τη θέση των χρεωκοπημένων τοπικών αρχών έχουν πάρει οι ιδιωτικοί φορείς εκμετάλλευσης και διαχειρίζονται τα λιμάνια ως επιτυχημένες επιχειρήσεις. Η προτεινόμενη οδηγία της Ευρωπαϊκής Επιτροπής για την αύξηση του ανταγωνισμού στις λιμενικές υπηρεσίες στην ΕΕ απειλεί να αναστρέψει αυτήν την κατάσταση.
<P>
Θα αφήσει τους βρετανικούς λιμένες ευάλωτους σε εξαγορές ανάλογες με την εξαγορά πολλών επιχειρήσεων παροχής ηλεκτρισμού από την Electricitι de France.
<P>
Θα επιβάλει περιττή γραφειοκρατία στην ήδη πολύ ανταγωνιστική και επιτυχημένη αγορά των λιμένων του Ηνωμένου Βασιλείου.
<P>
Θα απειλήσει τον ανεξάρτητο, βασισμένο στο εμπόριο και απαλλαγμένο από επιδοτήσεις χαρακτήρα των βρετανικών λιμένων.
<P>
Θα ήθελα να εξαιρεθούν οι ιδιωτικοί φορείς εκμετάλλευσης από το πεδίο εφαρμογής της οδηγίας.

<SPEAKER ID=133 LANGUAGE="FR" NAME="Piιtrasanta">
. (FR) Ο ελλιμενισμός είναι υπηρεσία δημόσιου συμφέροντος που αναγνωρίζεται από την απόφαση του Δικαστηρίου της 18ης Ιουνίου 1998.
<P>
Στο πλαίσιο αυτό, ο ελλιμενισμός μπορεί να απαιτηθεί από τις λιμενικές αρχές για να αντιμετωπιστούν προβλήματα ασφάλειας, και αυτό χωρίς υποχρέωση καταβολής αντιμισθίου.
<P>
Οι υπάλληλοι ελλιμενισμού παρέχουν σε όλα τα σκάφη υψηλή ποιότητα υπηρεσιών χάρη στη πολύ βαθιά γνώση του λιμένα στον οποίο παρέχουν τις υπηρεσίες τους.
<P>
Η υπηρεσία επιφυλακής, οι επαγγελματικές δεξιότητες του προσωπικού, η γνώση των τοπικών ιδιαιτεροτήτων, ο βασικός ρόλος των ελλιμενιστών ως προς την ασφάλεια των λιμένων και τη θαλάσσια ασφάλεια καθιστούν τη δραστηριότητα αυτή ένα βασικό στοιχείο και καθορίζουν την προστασία του περιβάλλοντος. Η υποβάθμιση του εμπορικού στόλου στο σύνολό του και η όλο και περισσότερο εμφανής υπερεκμετάλλευση των σκαφών και των πληρωμάτων που είναι συχνά ελαττωματικά αποδεικνύουν σε ποιο βαθμό, μέσα στα επόμενα χρόνια, οι ελλιμενιστές θα παίξουν σημαντικό ρόλο λόγω της τεχνικής τους εργασίας που απαιτεί βαθιά γνώση του χώρου εργασίας τους.
<P>
Για το λόγο αυτό ο ελλιμενισμός, όπως και η πλοήγηση πρέπει να αποκλειστούν από την ευρωπαϊκή οδηγία. Για τον λόγο αυτό η Ομάδα των Πρασίνων/ΕΕΣ ψήφισε υπέρ των τροπολογιών 66 και 67 της έκθεσης αυτής.

<SPEAKER ID=134 LANGUAGE="NL" NAME="Sanders-ten Holte">
), γραπτώς. (NL) Κύριε Πρόεδρε, είναι προφανές ότι η ευρωπαϊκή πολιτική σχετικά με τους λιμένες έλαβε νέα ώθηση με την εισαγωγή της δέσμης μέτρων για τους λιμένες. Η έκθεση για την πρόσβαση στην αγορά των λιμένων δημιούργησε πολλές αντιδράσεις στο Ευρωπαϊκό Κοινοβούλιο, ιδιαίτερα διότι η πρόταση της Ευρωπαϊκής Επιτροπής αφορά κυρίως τον ανταγωνισμό εντός των λιμένων. Η πρόταση αυτή αγνόησε απολύτως την επιθυμία που είχε εκφράσει το ΕΚ το 1997 προκειμένου να υιοθετηθεί κανονισμός σχετικά με τον ανταγωνισμό μεταξύ λιμένων. Το Κοινοβούλιο είχε ζητήσει να υιοθετηθούν σαφέστεροι κανόνες όσον αφορά τη χρηματοοικονομική διαφάνεια και τις κρατικές ενισχύσεις προς τους λιμένες.
<P>
Η Ομάδα του VVD εντός της Ομάδας του Ευρωπαϊκού Κόμματος των Φιλελευθέρων, Δημοκρατών και Μεταρρυθμιστών ζητά περισσότερη διαφάνεια για τη διάθεση κρατικών πόρων προς τους λιμένες και καλεί την Ευρωπαϊκή Επιτροπή να υποβάλει σχετική πρόταση για τη θέση σε ισχύ της παρούσας οδηγίας, ειδάλλως τίθεται για μας το ερώτημα εάν η οδηγία θα εξακολουθεί να έχει προστιθέμενη αξία για τους ευρωπαϊκούς λιμένες και τους χρήστες αυτών.
<P>
Επικρατούν διισταμένες απόψεις εντός της Ομάδας μου σχετικά με τις υπηρεσίες οι οποίες θα πρέπει να καλύπτονται ή όχι από την οδηγία. Το VVD υποστηρίζει τον εισηγητή, ο οποίος ζητά να περιοριστεί το πεδίο εφαρμογής της οδηγίας στις τεχνικο - ναυτικές υπηρεσίες. Οι υπηρεσίες πλοήγησης πιστεύουμε ότι επίσης εμπίπτουν στο πεδίο εφαρμογής αυτής της οδηγίας. Ωστόσο οι υπηρεσίες διακίνησης φορτίου είναι εκ φύσεως υπηρεσίες ξηράς και δεν εμπίπτουν στο πεδίο εφαρμογής αυτής της οδηγίας. Εξάλλου, οι διαχειριστές και οι χρήστες των λιμένων θα πρέπει να πραγματοποιήσουν αρκετά σημαντικές επενδύσεις στην υποδομή και την υπερδομή. Η κάλυψη της διακίνησης φορτίου από την οδηγία θα δημιουργήσει κυρίως γραφειοκρατικό φόρτο. Τέτοιος διοικητικός φόρτος δεν βοηθά στην επίτευξη του επιδιωκόμενου αποτελέσματος και δημιουργεί ανασφάλεια στις επενδύουσες αρχές. Αγνοεί επίσης και τις χωροταξικές αρμοδιότητες της τοπικής αυτοδιοίκησης, στις οποίες υπάγονται ακόμα οι περισσότεροι λιμένες στις κάτω χώρες. Το VVD είναι κατά της κάλυψης των υπηρεσιών διακίνησης φορτίου από αυτή την οδηγία.

<SPEAKER ID=135 LANGUAGE="FR" NAME="Vlasto">
. (FR) Θα ήθελα να συγχαρώ τον εισηγητή για το έργο που εκπόνησε σε αυτό το τόσο ευαίσθητο ζήτημα. Αντίθετα με ό,τι συνηθίζεται, η διάσταση απόψεων δεν είναι πολιτικής αλλά εθνικής υφής, και ο συμβιβασμός που επιτεύχθηκε αποδεικνύεται σε γενικές γραμμές θετικός.
<P>
Η οδηγία αυτή ήταν απαραίτητη γιατί το άνοιγμα στον ανταγωνισμό των λιμενικών υπηρεσιών πρέπει να γίνει και γιατί οι ευρωπαϊκοί λιμένες χρειάζονται έναν ευρωπαϊκό κανονισμό για τις λιμενικές υπηρεσίες.
<P>
Εάν ευνοήσουμε τον ανταγωνισμό, είναι απαραίτητο να τον οργανώσουμε μέσα στο κατάλληλο πλαίσιο. Ωστόσο, πρέπει να λάβουμε υπόψη τις ιδιαιτερότητες καθεμίας από τις δραστηριότητες. Αναφέρομαι κυρίως στην πλοήγηση και στον ελλιμενισμό, οι οποίοι για λόγους ασφάλειας, πρέπει να συνεχίσουν να εξαρτώνται από τον διαχειριστικό φορέα του λιμένα.
<P>
Αυτός ο τρόπος διαχείρισης λειτουργεί πολύ καλά στη Γαλλία και ακόμα και αν σε άλλες ευρωπαϊκές χώρες οι δραστηριότητες αυτές είναι ανοιχτές στον ανταγωνισμό, είμαι υπέρ του αποκλεισμού τους από το πεδίο εφαρμογής της οδηγίας σήμερα. Βρισκόμαστε μπροστά σε λιμενικές υπηρεσίες γενικού συμφέροντος. Εάν διατηρήσουμε τις υπηρεσίες αυτές στο πεδίο εφαρμογής της οδηγίας, η έννοια του διαχειριστικού φορέα του λιμένα χάνει τη σημασία της.
<P>
Αντιθέτως, αναφορικά με τη διακίνηση του φορτίου, αποδέχομαι την απελευθέρωση γιατί βρισκόμαστε μπροστά σε μία υπηρεσία εμπορικής φύσης και το άνοιγμα στον ανταγωνισμό θα έπρεπε να σημαίνει αύξηση των θέσεων εργασίας στους λιμένες.
<P>
Τέλος, υποστήριξα τις διατάξεις προς όφελος της μεγαλύτερης διαφάνειας των οικονομικών σχέσεων μεταξύ λιμένων και κρατών μελών. Στο όνομα της νομικής ασφάλειας και του υγιούς ανταγωνισμού μεταξύ των ευρωπαϊκών λιμένων, οι επιδοτήσεις που δίνονται από τις εθνικές αρχές πρέπει να αποτελέσουν αντικείμενο σοβαρών ελέγχων.
<P>
Έκθεση Berenguer Fuster (A5-0359/2001):

<SPEAKER ID=136 LANGUAGE="IT" NAME="Fatuzzo">
Κύριε Πρόεδρε, ψήφισα υπέρ του κανονισμού της ασφαλιστικής διαμεσολάβησης. Επωφελούμαι της ευκαιρίας για να εκφράσω την ευχή να ρυθμίσει σύντομα η Ευρωπαϊκή Ένωση και τη διαμεσολάβηση στις δημόσιες ασφάλειες. "Ποιες είναι οι δημόσιες ασφάλειες;" , θα με ρωτήσετε εσείς, κύριε Πρόεδρε. Είναι φυσικά η κοινωνική πρόνοια και η ιατροφαρμακευτική ασφάλιση. Οι πολίτες έχουν το δικαίωμα και σε αυτούς τους τομείς να ενημερώνονται σωστά σχετικά με το τι τους προσφέρει ο δημόσιος τομέας για τη μελλοντική τους ζωή ως συνταξιούχων, για το πόσο πρέπει να πληρώσουν σήμερα, ως εργαζόμενοι, για να έχουν αύριο μία σύνταξη.
<P>
Θα έπρεπε επίσης, να ρυθμιστεί σε όλη την Ευρώπη, ενισχύοντάς την με κάθε τρόπο, η υπηρεσία ενημέρωσης των εργαζομένων και των συνταξιούχων για τα δικαιώματά τους στη σύνταξη.

<SPEAKER ID=137 LANGUAGE="FI" NAME="Kauppi">
. -(FI) Η διασυνοριακή ασφαλιστική διαμεσολάβηση αυξάνει τις δυνατότητες του καταναλωτή να επιλέξει ανάμεσα σε διαφορετικούς παρόχους ασφαλειών. Η ανά χείρας πρόταση οδηγίας επιτρέπει τώρα στους εγγεγραμμένους διαμεσολαβητές να ασκούν το επάγγελμά τους και σε άλλα κράτη μέλη. Ωστόσο, όταν ο πολίτης της ΕΕ επιλέγει κάποιον από τους διαφορετικούς παρόχους, θα πρέπει να μπορεί να βασιστεί στο γεγονός ότι εμείς, ως ευρωπαίοι νομοθέτες, εγγυόμαστε την προστασία των καταναλωτών διασφαλίζοντας υψηλό επίπεδο επαγγελματισμού και ικανοτήτων μεταξύ των διαμεσολαβητών του ασφαλιστικού τομέα.
<P>
Η έκθεση της Επιτροπής Οικονομικής και Νομισματικής Πολιτικής σχετικά με την οδηγία για την ασφαλιστική διαμεσολάβηση κρίνεται εν γένει ικανοποιητική. Εμείς διασφαλίζουμε ότι ο ασφαλιστικός διαμεσολαβητής κατέχει τις σχετικές επαγγελματικές γνώσεις και ικανότητες, συνάπτει ασφάλιση επαγγελματικής ευθύνης ή άλλη συγκρίσιμη εγγύηση, καθώς και ότι διαθέτει επαρκή οικονομική επιφάνεια. Ο διαμεσολαβητής του ασφαλιστικού τομέα πρέπει επίσης να διαθέτει καλή φήμη και να μην έχει κηρύξει πτώχευση κατά το παρελθόν.
<P>
Παράλληλα, μέλημά μας είναι να διασφαλίσουμε ότι οι κανόνες της ΕΕ δεν δημιουργούν άσκοπη γραφειοκρατία. Η επιτροπή μας συνέταξε πολλές τροπολογίες, οι οποίες σύμφωνα με τους ειδικούς προσθέτουν σαφώς λογική στην οδηγία και παρέχουν στα κράτη μέλη δυνατότητες εξεύρεσης λύσεων λαμβάνοντας υπόψη τις συνθήκες που επικρατούν στο κράτος. Έχουμε επιτύχει συμβιβασμούς, με τους οποίους συντάσσεται επίσης η πλειοψηφία των κρατών μελών, η οποία φαίνεται να διευρύνεται μέσα στο Συμβούλιο.
<P>
Είναι σημαντικό ότι η οδηγία εξαιρεί άτομα, των οποίων η κύρια επαγγελματική δραστηριότητα δεν είναι η ασφαλιστική διαμεσολάβηση. Με αυτό εννοώ κυρίως τα πρακτορεία ταξιδίων, τα οποία προσφέρουν στους πελάτες τους και συμβόλαια ασφάλισης ταξιδίων ως μέρος του ταξιδιωτικού πακέτου. Τα συμβόλαια αυτά διευκολύνουν σημαντικά τη ζωή των πελατών, και στη Φινλανδία, για παράδειγμα, υπόκεινται στον έλεγχο των αρχών. Στο πλαίσιο των συμβολαίων ασφάλισης ταξιδίων συχνά πωλούνται και ασφάλειες ατυχήματος, οι οποίες περιλαμβάνουν χρηματικές αποζημιώσεις σε περίπτωση θανάτου. Σωστά επισημαίνεται ότι όλα αυτά δεν αποτελούν ασφάλιση ζωής υπό την έννοια της οδηγίας.
<P>
Θα ήταν επίσης επωφελέστερο να μην εφαρμόζεται η οδηγία στους ασφαλιστικούς διαμεσολαβητές, στην περίπτωση που η ασφαλιστική εταιρία έχει αναλάβει την ευθύνη της δραστηριότητάς του ή είναι υπεύθυνη -σύμφωνα με την εθνική νομοθεσία - για τη δραστηριότητα του εν λόγω ατόμου, και του παρέχει επίσης την ενδεδειγμένη κατάρτιση. Παρόλο που δυστυχώς ήταν αδύνατον να εξαιρεθούν εντελώς από την οδηγία οι συνδεδεμένοι πράκτορες που ασκούν, υπό την ευθύνη της εταιρείας, την ασφαλιστική διαμεσολάβηση ως παρεπόμενη δραστηριότητα, εντούτοις η χαλάρωση της υποχρέωσης εγγραφής σε μητρώο, με τον τρόπο που έχει προτείνει η επιτροπή μας, συνιστά θετικό βήμα.
<P>
Η σχέση της τροπολογίας 14 με τις τροπολογίες 13 και 6 παραμένει ασαφής, διότι η τροπολογία 14, για παράδειγμα, επιτρέπει την ολοκληρωτική εξαίρεση από την οδηγία των συμβολαίων ασφάλισης ταξιδίων και των ασφαλίσεων αστικής ευθύνης για ζώα, ενώ σε άλλα σημεία οι διαμεσολαβητές των εν λόγω ασφαλειών εξαιρούνται μόνο από την υποχρέωση εγγραφής σε μητρώο.
<P>
Εάν μπορούμε ακόμη να υποβάλλουμε τροποποιήσεις, θα πρότεινα τη διαγραφή των τροπολογιών 18 και 22. Η πώληση ασφαλειών από χρηματοπιστωτικά ιδρύματα εμπίπτει στην ίδια κατηγορία ασφαλιστικής διαμεσολάβησης με τις υπόλοιπες και άρα δεν απαιτεί ειδικούς κανόνες.
<P>
Έκθεση Caudron (A5-0376/2001):

<SPEAKER ID=138 LANGUAGE="IT" NAME="Fatuzzo">
Κύριε Πρόεδρε, τι είναι η επικουρικότητα για την οποία τόσες συζητήσεις γίνονται στην Ευρώπη; Επικουρικότητα, όπως με διδάσκετε, κύριε Πρόεδρε, σημαίνει ότι σε ευρωπαϊκό επίπεδο πρέπει να ενεργούμε όταν αυτό παρέχει περισσότερα πλεονεκτήματα και μεγαλύτερα οφέλη σε όλους τους πολίτες της Ευρώπης. Πώς πρέπει λοιπόν να υλοποιήσουμε την επιστημονική έρευνα στην Ευρώπη; Με δεκαπέντε διαφορετικά προγράμματα, δεκαπέντε διαφορετικών κρατών - τα οποία αύριο θα είναι δεκαπέντε συν δώδεκα που θα προσχωρήσουν, δηλαδή είκοσι επτά - ή μήπως θα ήταν καλύτερο να έχουμε ένα ενιαίο ταμείο έρευνας; Είναι καλύτερο να πάρουμε μια ενιαία απόφαση για το πώς θα δαπανηθούν τα χρήματα και των είκοσι επτά κρατών της Ευρωπαϊκής Ένωσης - τα σημερινά 15 συν τα 12 υποψήφια - ή να αφήσουμε είκοσι επτά διαφορετικά κεφάλαια δαπάνης; Πρέπει να αποφασίσουμε για ένα ενιαίο ταμείο ευρωπαϊκής έρευνας.

<SPEAKER ID=139 LANGUAGE="DE" NAME="Schierhuber">
Κύριε Πρόεδρε, καταψήφισα την έκθεση διότι τα αποτελέσματα της ψηφοφορίας επί των τροπολογιών ήταν ασυμβίβαστα με την προσωπική αντίληψη που έχω για τη δεοντολογία και την ηθική. Εξάλλου, αδυνατώ να κατανοήσω το γεγονός ότι προτείνεται μόνο μια περιθωριακή χρηματοδότηση για την έρευνα σε σχέση με τη γεωργία και τη δασοκομία, παρότι είναι βασικό για το μέλλον τους να καθοριστούν απαραίτητες προτεραιότητες ακριβώς στον τομέα αυτό!

<SPEAKER ID=140 LANGUAGE="FR" NAME="Bordes, Cauquil και Laguiller">
. (FR) Η έκθεση αυτή ευθυγραμμίζεται απολύτως με την πολιτική των ευρωπαϊκών θεσμικών οργάνων, εφόσον αποδίδει έμφαση στις ενισχύσεις προς την εργοδοσία, με το πρόσχημα της έρευνας και εφόσον αποσκοπεί σε μεγαλύτερη σύνδεση της έρευνας με τα ιδιωτικά συμφέροντα, ακόμη κι αν αυτό καλύπτεται κάποτε πίσω από ένα σύγχρονο μανδύα, οικολογικού ή περιφερειακού τύπου.
<P>
Επίσης, η έκθεση αυτή δεν είναι απαλλαγμένη από συμβιβασμούς απέναντι σε κάποιες σκοταδιστικές ιδέες, θρησκευτικές ή μη. Όσον αφορά τον προϋπολογισμό του 6ου προγράμματος πλαίσιο, θέτει σε χειρότερη μοίρα ερευνητικές μονάδες που δεν κρίνονται ως έχουσες προτεραιότητα, επειδή ελάχιστα προσφέρονται για βραχυπρόθεσμες ή μεσοπρόθεσμες αποδοτικές εφαρμογές στον ιδιωτικό τομέα.
<P>
Ο μόνος λόγος για τον οποίο υπερψηφίσαμε την έκθεση αυτή είναι ότι δεν επιθυμούμε να παραβλάψουμε ορισμένους ερευνητικούς προσανατολισμούς που υποστηρίζονται από αυτήν και που ακολουθούν την κατεύθυνση μιας επιστημονικής, ιατρικής και τεχνολογικής προόδου, ούτε επίσης να διακινδυνεύσουμε να στερηθούν οι ερευνητές του ιδιωτικού τομέα τις χρηματοδοτήσεις που χρειάζονται.
<P>
Εγκρίναμε, επίσης, όλες τις τροπολογίες που μπορεί να αντιπροσωπεύουν πρόοδο σε σχέση με την υφιστάμενη κατάσταση.

<SPEAKER ID=141 NAME="Damiγo">
. (ΡΤ) Παρά τις προσπάθειες του εισηγητή και της πλειοψηφίας των μελών της Επιτροπής Βιομηχανίας, Εξωτερικού Εμπορίου, Έρευνας και Ενέργειας, δεν διασφαλίζεται η μη άσκηση διακρίσεων εις βάρος χωρών και περιοχών των οποίων η επιχειρηματική δομή δεν διαθέτει οικονομική ικανότητα, παρότι υπάρχουν επιστημονικοί πόροι, για τη συμμετοχή σε προγράμματα που αποσκοπούν στην ταχεία μεταφορά γνώσεων στο πεδίο της τεχνολογικής καινοτομίας.
<P>
Επομένως, οι προσπάθειες συνοχής που καθιερώνει η Συνθήκη θα είναι ανεπαρκείς απέναντι στην απώλεια ανταγωνιστικότητας που συνεπάγεται αυτή. Οι στόχοι της στρατηγικής της Λισαβόνας είχαν ως προϋπόθεση την αντιμετώπιση της πλήρους απασχόλησης και του αποκλεισμού, και όχι το αντίθετο. Χωρίς τη διάδοση των γνώσεων και τη συμμετοχή στα προγράμματα, οι πλέον μειονεκτικές περιοχές θα παραμείνουν μακριά από την οικονομική και κοινωνική σύγκλιση.

<SPEAKER ID=142 LANGUAGE="FR" NAME="Grossetκte">
. (FR) Προσωπικά, ψήφισα υπέρ της έκθεσης αυτής.
<P>
Εδώ και πολύ καιρό, υποστηρίζω τις ερευνητικές προσπάθειες σε ευρωπαϊκό επίπεδο. Χαίρομαι, λοιπόν, για τη διακηρυγμένη βούληση του Σώματος να δημιουργήσει και να αναπτύξει αυτόν τον διεπιστημονικό και κοινοτικό χώρο.
<P>
Στη Γαλλία, συγκεκριμένα, διαπιστώνεται ανησυχητική μείωση του αριθμού των ερευνητών. Λόγω κάποιων απογοητευτικών εθνικών πολιτικών, οι πλέον ταλαντούχοι συχνά εκπατρίζονται εκτός των συνόρων μας και σπάνια επιστρέφουν. Επίσης, ο μηχανισμός που προβλέπει η έκθεση αυτή και αφορά την κινητικότητα των ερευνητών και τη χορήγηση ενίσχυσης για την επιστροφή τους θα επιτρέψει, ελπίζω, την θεραπεία των παραλείψεων εκ μέρους κάποιων κυβερνήσεων.
<P>
Δημιουργία κινήτρων για έρευνα σημαίνει, επίσης, να εξασφαλιστεί μια ανεξάρτητη πολιτική κατάρτισης, βασισμένη στις υπάρχουσες δυνατότητες σε ευρωπαϊκό επίπεδο.
<P>
Αν η αποστολή του νομοθέτη συνίσταται στην πλαισίωση της έρευνας, υπάρχει ο κίνδυνος εγκλωβισμού της από πνιγηρούς περιορισμούς. Έτσι, πρέπει να ευνοηθεί η Ευρώπη της ανακάλυψης, ενώ αρμόζει να ενθαρρυνθούν και οι εργασίες για τις βιοτεχνολογίες οι οποίες αντιπροσωπεύουν το μέλλον. Πρέπει, επίσης, να υποστηριχτεί η βασική ευρωπαϊκή έρευνα που βρίσκεται στο επίκεντρο της ανταγωνιστικότητας των βιομηχανιών μας ταυτόχρονα με τις πολυάριθμες εργασίες που έχουν αναλάβει οι ΜΜΕ και οι ΜΜΒ, η προσφορά των οποίων είναι γνωστή στον τομέα των ανακαλύψεων και της καινοτομίας.
<P>
Η έρευνα αφορά, επίσης, την καθημερινή ζωή όλων των Ευρωπαίων και οι τομείς προτεραιότητας, όπως η διατροφική ασφάλεια, η καταπολέμηση των μεγάλων πληγών της ανθρωπότητας και η βελτίωση της δημόσιας υγείας, καταδεικνύουν τη βούληση για τον συνδυασμό έρευνας και ευημερίας.
<P>
Σημειώνω, επίσης, με ικανοποίηση την υποστήριξη που προτείνεται να δοθεί στην ανάπτυξη της έρευνας για παιδικές νόσους, έναν τομέα όπου οι επιμέρους εθνικές πολιτικές συχνά απέτυχαν. Για το λόγο αυτό, περιμένω να δημοσιευτούν από την Επιτροπή προτάσεις για τα παιδιατρικά φάρμακα.

<SPEAKER ID=143 NAME="Malmstrφm, Paulsen και Olle Schmidt">
. (SV) Η έρευνα και η ανάπτυξη είναι αποφασιστικής σημασίας προκειμένου να αποτελέσει η Ευρώπη μία ήπειρο που να χαρακτηρίζεται από οικονομική ανάπτυξη και ευημερία. Ο διεθνής ανταγωνισμός, ιδιαίτερα από τις ΗΠΑ, αυξάνει την ανάγκη πραγματοποίησης νέων και περισσότερο αποφασιστικών προσπαθειών υπέρ της εκπαίδευσης. Η Ευρωπαϊκή Επιτροπή με την πρότασή της για το 6ο πρόγραμμα πλαίσιο εντόπισε πολλά σημαντικά προβλήματα και τομείς έρευνας στους οποίους θα πρέπει να δώσει έμφαση η Ευρώπη. Φυσικά είναι σημαντικό να συνεργάζονται οι ευρωπαίοι ερευνητές και να συντονίζονται σε κάποιο βαθμό οι προσπάθειες για την έρευνα. Επίσης ιδιαίτερα σημαντικό είναι να μην ενθαρρύνουμε μόνο την μετακίνηση των ίδιων των ερευνητών, αλλά και την διάδοση των ερευνητικών αποτελεσμάτων.
<P>
Μας ανησυχεί το γεγονός ότι το πρόγραμμα πλαίσιο θα έχει ως συνέπεια έντονο συγκεντρωτισμό στον τομέα της έρευνας. Διατίθενται σημαντικοί πόροι σε λίγους, επιλεγμένους τομείς. Με τον τρόπο αυτό η έρευνα κατευθύνεται με ατυχή τρόπο, καθώς τα ερευνητικά ιδρύματα των κρατών μελών θα διέπονται από τις προτεραιότητες της Επιτροπής. Για μικρές χώρες με περιορισμένα κονδύλια για την έρευνα υπάρχει επομένως ο κίνδυνος να καταστεί η ΕΕ κύριος χρηματοδότης της έρευνας, γεγονός που δημιουργεί έναν απαράδεκτο συγκεντρωτισμό. Ως Φιλελεύθεροι, είμαστε υπέρ της αρχής της ελεύθερης έρευνας. Η ελεύθερη έρευνα έχει αποδειχθεί αποτελεσματικότερη από την πολιτικά κατευθυνόμενη έρευνα. Οι κοινωνίες οι οποίες παρέχουν ευρεία περιθώρια στους ερευνητές για την επιλογή των αντικειμένων και των μεθόδων έρευνας επιτυγχάνουν μακροπρόθεσμα καλύτερα αποτελέσματα από κοινωνίες στις οποίες οι πολιτικοί δίνουν κατευθύνσεις για την έρευνα. Η αρχή της ελεύθερης αναζήτησης της γνώσης διέπει εδώ και αιώνες την έρευνα στην Ευρώπη. Οι ανώτατες σχολές και τα πανεπιστήμια έχουν να διαδραματίσουν σημαντικό ρόλο σε συνεργασία με τον δημόσιο και τον ιδιωτικό τομέα, όμως κύριο καθήκον τους δεν θα πρέπει να είναι να δέχονται παραγγελίες από αυτούς.
<P>
Πιστεύουμε ότι το 6ο πρόγραμμα πλαίσιο δημιουργεί υπερβολικό συγκεντρωτισμό εις βάρος της ελεύθερης έρευνας. Για το λόγο αυτό αποφασίσαμε να απόσχουμε της ψηφοφορίας για την έκθεση Caudron.

<SPEAKER ID=144 LANGUAGE="FR" NAME="Montfort">
. (FR) Ως μέλος της Επιτροπής Βιομηχανίας, Εξωτερικού Εμπορίου και Έρευνας και της προσωρινής επιτροπής ανθρώπινης γενετικής ( "Βιοηθική" ), απέδωσα ιδιαίτερη σημασία στην έκθεση αυτή, υπό τις εξής δύο βασικές πτυχές:
<P>
τις προϋποθέσεις στήριξης της ευρωπαϊκής έρευνας και
<P>
το πλαίσιο δεοντολογίας εντός του οποίου προτίθεται να τις υλοποιήσει το Ευρωπαϊκό Κοινοβούλιο.
<P>
Όπως συνάγεται από τις τροπολογίες, η ουσία της συζήτησης επικεντρώνεται στο τμήμα που αφορά την εφαρμοζόμενη "δεοντολογία" στις βιοτεχνολογίες.
<P>
Στο μέτρο που η πλειοψηφία των ψήφων επέτρεψε την αναγωγή της ανθρώπινης προσωπικότητας σε μέσο, παρέχοντας άδεια για την αξιοποίηση ανθρωπίνων εμβρύων, τα οποία εν προκειμένω δημιουργούνται στο πλαίσιο κάποιων "θεραπειών στειρότητας" μέσω τεχνητής γονιμοποίησης, εις βάρος της προαγωγής της ακεραιότητας και της αξιοπρέπειας του ατόμου, θεωρώ ότι το πλαίσιο δεοντολογίας που εγκρίθηκε κατά πλειοψηφία σε πρώτη ανάγνωση, προσδίδει μια αρνητική χροιά στο σύνολο της έκθεσης, ακόμη και στις τεχνικές της διατάξεις.
<P>
Συνοπτικά, θεωρώ ότι παρά τις καλές τεχνικές διατάξεις, οι υποτιθέμενες διατάξεις "δεοντολογίας" αποβαίνουν επιζήμιες για την έκθεση στο σύνολό της ως μη αποδίδουσες το δέοντα σεβασμό στην ανθρώπινη προσωπικότητα.

<SPEAKER ID=145 NAME="Moreira da Silva">
 - ΡΤ) Η κλωνοποίηση για θεραπευτικούς σκοπούς, που προσφέρει νέες ευκαιρίες θεραπείας ορισμένων ασθενειών, προϋποθέτει την καταστροφή εμβρύων και, παρά το γεγονός ότι έχει αποτελέσει αντικείμενο εξερεύνησης περισσότερο από άλλες (και είναι επομένως πιο προσιτή), δεν είναι η μοναδική προσέγγιση και, ασφαλώς, δεν είναι η ιδανική.
<P>
Θα ήταν επομένως λάθος εάν ο νομοθέτης, με την επιθυμία να δώσει το πράσινο φως στην τεχνική αυτή, παραιτηθεί της υποχρέωσής του να νομοθετήσει κατά τρόπο αποφασιστικό, για πολλά χρόνια ( γεγονός ακόμη πιο απαραίτητο σε έναν τομέα με τόσο ταχεία εξέλιξη), επισημαίνοντας στους επιστήμονες και στη βιομηχανία ότι πρέπει να επιλέξουν την ανάπτυξη των τεχνικών, ορισμένες από τις οποίες είναι σήμερα ελάχιστα ανεπτυγμένες και πολύ δαπανηρές (όπως ο χειρισμός ωρίμων κυττάρων), αλλά σχετικά με τις οποίες υπάρχει ακόμη ευρύ πεδίο εξερεύνησης. Δεν μπορούμε να παραιτηθούμε από τον αγώνα για την ανακάλυψη τεχνικών που θα προσφέρουν τα πλεονεκτήματα του χειρισμού ανθρωπίνων εμβρύων χωρίς να έχουν και τα ηθικά του μειονεκτήματα.
<P>
Αφετέρου, η δημιουργία εμβρύων μέσω της μεταφοράς του πυρήνα κυττάρων θα διευκολύνει την κλωνοποίηση για αναπαραγωγικούς σκοπούς (που κατά γενική ομολογία θεωρείται παράλογη).
<P>
Επομένως, σε νομικό επίπεδο, υποστηρίζω την απαγόρευση σε ευρωπαϊκό επίπεδο της δημιουργίας ανθρωπίνων εμβρύων μέσω κλωνοποίησης (τόσο για θεραπευτικούς σκοπούς όσο και για αναπαραγωγικούς σκοπούς). Ωστόσο η απαγόρευση αυτή πρέπει να δεχθεί δύο εξαιρέσεις : τα υπεράριθμα έμβρυα και τις διαθέσιμες 64 σειρές κυττάρων.
<P>
Ωστόσο, όσον αφορά τη χρηματοδότηση της έρευνας, και ιδίως στο πλαίσιο του 6ου προγράμματος πλαισίου (στόχος της έκθεσης Caudron), πιστεύω ότι πρέπει να δοθεί προτεραιότητα στην κοινοτική χρηματοδότηση ερευνητικών σχεδίων που προβλέπουν την προσφυγή, για θεραπευτικούς σκοπούς, σε ώριμα γεννητικά κύτταρα.

<SPEAKER ID=146 LANGUAGE="SV" NAME="Sacrιdeus">
. (SV) Η έκθεση Caudron λαμβάνει θέση σχετικά με τις προτεραιότητες και τα πλαίσια εντός των οποίων θα πρέπει να πραγματοποιείται η έρευνα στην Ευρώπη, χρηματοδοτούμενη από κοινοτικούς πόρους μέσω του 6ου προγράμματος πλαισίου.
<P>
Ως χριστιανοδημοκράτης θεωρώ ότι η κοινωνία μας χρειάζεται ηθικά πλαίσια. Αυτά τα ηθικά πλαίσια θα πρέπει να καλύπτουν επίσης και την έρευνα. Η σημαντικότερη από αυτές τις αρχές είναι ο σεβασμός στην ανθρώπινη αξιοπρέπεια. Ό,τι θαυμάσιους στόχους και να έχουμε, αυτοί δεν δικαιολογούν την χρήση ανθρώπων ως μέσα για την επίτευξή τους.
<P>
Η έρευνα κατά την οποία χρησιμοποιούνται βλαστοκύτταρα εμβρύων είναι ιδιαίτερα αμφιλεγόμενη από ηθικής άποψης, ενώ συγχρόνως απαγορεύεται σε 4 κράτη μέλη. Αυτό δεν συμβαίνει για την χρήση βλαστοκυττάρων από ενηλίκους. Για το λόγο αυτό πιστεύω ότι θα πρέπει να δοθεί προτεραιότητα στην έρευνα η οποία χρησιμοποιεί βλαστοκύτταρα από ενηλίκους, ενώ το πρόγραμμα πλαίσιο δεν θα πρέπει να διαθέσει πόρους για την έντονα αμφιλεγόμενη έρευνα με βλαστοκύτταρα εμβρύων. Στο πλαίσιο της αρχής της επικουρικότητας δεν αποκλείεται να λάβουν τα δικά τους μέτρα οι εθνικές κυβερνήσεις προκειμένου να υποστηρίξουν τέτοιου είδους έρευνα.
<P>
Παρόλα αυτά, οι πόροι του προγράμματος πλαισίου είναι περιορισμένοι. Αναγκαστικά θα πρέπει να ορίσουμε προτεραιότητες, οπότε δεν θα πρέπει να ενισχύεται αυτού του είδους η έρευνα, η οποία είναι τόσο αμφιλεγόμενη από ηθικής άποψης και είναι αντίθετη εξάλλου με την νομοθεσία αρκετών κρατών μελών. Για το λόγο αυτό αποφάσισα να υποστηρίξω την τροπολογία 334, την οποία έχω υπογράψει εγώ ο ίδιος, στο σημείο 4 της οποίας αναφέρεται:
<P>
«Η έρευνα με βλαστοκύτταρα εμβρύων δεν θα πρέπει να χρηματοδοτείται από κοινοτικούς πόρους, καθώς τα κράτη μέλη διαφωνούν για το ζήτημα αυτό».

<SPEAKER ID=147 LANGUAGE="NL" NAME="van der Laan">
. (NL) Διάφοροι ολλανδοί συνάδελφοι ισχυρίστηκαν στα μέσα ενημέρωσης ότι η Ομάδα των Φιλελευθέρων είναι κατά των ηθικών περιορισμών στην επιστημονική έρευνα. Η στάση μας στη ψηφοφορία έδειξε ότι οι δηλώσεις αυτές είναι ανοησίες.
<P>
Καταρχάς, η τροπολογία 41, την οποία υιοθετήσαμε, προέρχεται από τη φαρέτρα των Φιλελευθέρων. Η τροπολογία αυτή ζητά, τόσο κατά την εκτέλεση του προγράμματος, όσο και κατά τα αποτελέσματά του, να τηρούνται ηθικές αρχές, όπως η προστασία της ανθρώπινης αξιοπρέπειας, των δεδομένων προσωπικού χαρακτήρα και της προσωπικής ζωής. Όσον αφορά την έρευνα στα βλαστοκύτταρα, θα πρέπει να τηρούνται οι κατευθυντήριες γραμμές της Επιτροπής Ηθικής του Ευρωπαϊκού Ιδρύματος Επιστημών.
<P>
Εξάλλου, οι Ομάδες μας δέχτηκαν την τροπολογία 22 της Επιτροπής Βιομηχανίας, Εξωτερικού Εμπορίου, Έρευνας και Ενέργειας. Σύμφωνα με αυτήν, ερευνητικές δραστηριότητες που αφορούν την κλωνοποίηση ανθρώπων για αναπαραγωγικούς στόχους, καθώς και τη δημιουργία ανθρωπίνων εμβρύων για ερευνητικούς στόχους και για ευγονικές τροποποιήσεις του γενετικού υλικού, δεν δικαιούνται χρηματοδότησης.
<P>
Δυστυχώς υιοθετήθηκε το περιοριστικό κείμενο της τροπολογίας 322, με το οποίο αποκλείεται ακόμη και η κλωνοποίηση για θεραπευτικούς λόγους. Λυπούμαι για αυτό, διότι ακριβώς ο κλωνισμός για θεραπευτικούς λόγους προσφέρει πολλές δυνατότητες για την αντιμετώπιση ασθενειών, όπως το Αλτσχάιμερ, το Πάρκινσον, ο διαβήτης και το AIDS. Για τον λόγο αυτό αποφασίσαμε να απόσχουμε από την τελική ψηφοφορία.
<P>
Έκθεση Caudron (A5-0355/2001):

<SPEAKER ID=148 LANGUAGE="IT" NAME="Fatuzzo">
Κύριε Πρόεδρε, ήμουν πολύ νέος - θα ήμουν δέκα, δεκαπέντε ετών - όταν κάποιος μου δώρισε ένα πανέμορφο εικονογραφημένο βιβλίο της Walt Disney. Είχε τίτλο "Ο φίλος μας το άτομο" και ήταν εικονογραφημένο με τον θαυμάσιο τρόπο που η Walt Disney εικονογραφούσε τα έργα της, τα οποία είναι πλέον παγκοσμίως - έτσι μπορούμε να τα ορίσουμε - γνωστά. Έμεινα γοητευμένος από αυτό το βιβλίο που τόσο καλά μου εξηγούσε την επιστήμη. Από τότε είμαι υποστηρικτής της πυρηνικής ενέργειας και κατά συνέπεια ψήφισα υπέρ αυτού του εγγράφου, ιδίως γιατί προάγει τις μελέτες και τις έρευνες στον πυρηνικό τομέα στην Ευρώπη, τις οποίες, κατά την άποψή μου, θα πρέπει να ενισχύσουμε περαιτέρω.

<SPEAKER ID=149 LANGUAGE="DE" NAME="Raschhofer">
Κύριε Πρόεδρε, αντιλαμβάνομαι τη λήξη της Συνθήκης ΕΥΡΑΤΟΜ ως ευκαιρία για να παύσει η Ευρώπη να χρησιμοποιεί την πυρηνική ενέργεια. Ωστόσο, κατά τη σημερινή ψηφοφορία για το πρόγραμμα ΕΥΡΑΤΟΜ αποφασίστηκε η περαιτέρω χρηματοδότηση της έρευνας στον τομέα αυτό. Έτσι, μεταξύ άλλων, η τροπολογία 12 αναφέρει ότι υποστηρίζεται η έρευνα για την ασφάλεια των υφιστάμενων αντιδραστήρων, με προτεραιότητα στους αντιδραστήρες των υποψηφίων προς ένταξη χωρών, καθώς και των αντιδραστήρων νέας γενεάς. Πρόκειται δηλαδή για την ασφάλεια μελλοντικών πυρηνικών σταθμών. Η έρευνα πρέπει να διεξάγεται προς όφελος μη πυρηνικών μορφών ενέργειας, ιδίως ανανεώσιμων, ώστε να ενθαρρυνθεί η σταδιακή εγκατάλειψη της πυρηνικής ενέργειας στην Ευρώπη. Για το λόγο αυτό, κατά τη σημερινή ψηφοφορία δεν απορρίψαμε μόνο την τροπολογία 12 αλλά ολόκληρο το πρόγραμμα ΕΥΡΑΤΟΜ.

<SPEAKER ID=150 NAME="Titley">
. (ΕΝ) Χαιρετίζω θερμά αυτήν την έκθεση του Gerard Caudron, η οποία συνιστά αλλαγές όσον αφορά την κατανομή των δαπανών που προβλέπει η πρόταση της Επιτροπής για τον προϋπολογισμό έρευνας ύψους 16 δισεκατομμυρίων ευρώ. Είναι πια καιρός να διευρυνθεί η ατζέντα του προγράμματος σε ό,τι αφορά την έρευνα στον τομέα της υγείας, έτσι ώστε να συμπεριλάβει περισσότερο κοινές ασθένειες: οι περισσότεροι άνθρωποι έχουν έλθει σε επαφή, στενή ή όχι, με ασθένειες όπως ο καρκίνος, τα εκφυλιστικά και τα καρδιαγγειακά νοσήματα. Με τη διάθεση πόρων για την έρευνα αυτών των ασθενειών, η ΕΕ θα δείξει ότι εργάζεται για πραγματικούς στόχους που επηρεάζουν τις ζωές πραγματικών ανθρώπων. Οι δεοντολογικές, νομικές και κοινωνικές πτυχές των ερευνητικών ζητημάτων προσλαμβάνουν όλο και μεγαλύτερη σημασία, αλλά όχι τόση σημασία όσο η ίδια η έρευνα. Συνεπώς, ζητώντας χρηματοδότηση γι' αυτούς τους τομείς, η επιτροπή δείχνει ότι αντιλαμβάνεται τη σημασία των σύγχρονων αυτών ασθενειών.
<P>
Το αίτημα της διάθεσης πόρων για την κοινωνία των πληροφοριών καταδεικνύει μια πραγματική δέσμευση υπέρ της υλοποίησης των δεδηλωμένων στόχων της Ένωσης που προσδιορίστηκαν στη λεγόμενη σύνοδο κορυφής dot-com της Λισαβόνας, προκειμένου να καταστήσουν την ΕΕ μία από τις πλέον ανταγωνιστικές και δυναμικές οικονομίες παγκοσμίως. Δεν υπάρχει άλλη επιλογή: εάν η ΕΕ θέλει να γίνει ένας αξιόπιστος παγκόσμιος παίκτης στη νέα οικονομία και στην κοινωνία των πληροφοριών, θα πρέπει να επενδύσει σημαντικά χρηματικά ποσά σ' αυτόν τον τομέα το συντομότερο δυνατό.
<P>
Τέλος, η διάθεση πόρων για την έρευνα θα πρέπει πάντοτε να λαμβάνει υπόψη τις περιβαλλοντικές παραμέτρους. Χρηματοδοτώντας την έρευνα για τις ανανεώσιμες πηγές ενέργειας, η εν λόγω έκθεση δείχνει ότι είναι ισορροπημένη και ορθή από περιβαλλοντική σκοπιά.

<SPEAKER ID=151 NAME="Πρόεδρος">
Οι αιτιολογήσεις ψήφου ολοκληρώθηκαν.
<P>
(Η συνεδρίαση διακόπτεται στις 13.51 και επαναλαμβάνεται στις 15.00)

<SPEAKER ID=152 LANGUAGE="NL" NAME="Sterckx">
Κύριε Πρόεδρε, κατά την ψηφοφορία σήμερα το απόγευμα δημιουργήθηκε δυστυχώς κάποια σύγχυση στην Oμάδα μας σε σχέση με την έκθεση Jarzembowski. Η γραμμή της Ομάδας μας ήταν να ψηφίσουμε κατά, εφόσον δεν περιληφθεί στην οδηγία η διακίνηση φορτίου. Νομίζαμε ότι αυτό είχε συμβεί, όμως αποδείχτηκε το αντίθετο. Για το λόγο αυτό επικράτησε κάποια σύγχυση. Η Ομάδα μας είχε αποφασίσει να ψηφίσει στην τελική ψηφοφορία υπέρ, όχι κατά, όπως ακριβώς κάναμε, και θα ήθελα να σημειωθεί στα πρακτικά.

<SPEAKER ID=153 NAME="Πρόεδρος">
Κύριε Sterckx, σημειώνουμε ευχαρίστως τη βούληση της Ομάδας σας.

<CHAPTER ID=8>
Διεθνής κατάσταση
<SPEAKER ID=154 NAME="Πρόεδρος -">
Η ημερήσια διάταξη προβλέπει τις δηλώσεις του Συμβουλίου και της Επιτροπής για τη διεθνή κατάσταση.
<P>
Δίδω αμέσως τον λόγο στην κ. Durant, ασκούσα την Προεδρία του Συμβουλίου.

<SPEAKER ID=155 LANGUAGE="FR" NAME="Durant">
. (FR) Κυρία Πρόεδρε, κυρίες και κύριοι, όπως γνωρίζετε, από τις επιθέσεις της 11ης Σεπτεμβρίου και εξής, η διεθνής κατάσταση εισήλθε στη φάση μιας μείζονος κρίσης. Στόχος της παρέμβασής μου είναι να την προσδιορίσω επακριβώς και να σας ενημερώσω για τις πρωτοβουλίες που ανέλαβε και αναπτύσσει σχετικά το Συμβούλιο. Η παρέμβασή μου θα επικεντρωθεί λοιπόν στο Αφγανιστάν, που βρίσκεται στο επίκεντρο της παρούσας κρίσης, αλλά θα αναφερθώ και στην κατάσταση της Μέσης Ανατολής.
<P>
Όσον αφορά το Αφγανιστάν, που αντιμετωπίζει κατάσταση έκτακτης ανάγκης, το Συμβούλιο αντέδρασε με αποφασιστικότητα και σαφήνεια. Κατά τις συνεδριάσεις του στις 21 Σεπτεμβρίου και 19 Οκτωβρίου, το Ευρωπαϊκό Συμβούλιο προσδιόρισε το πλαίσιο δράσης της Ευρωπαϊκής Ένωσης, τα κύρια στοιχεία της οποίας είναι τα εξής. Κατ' αρχάς, αλληλεγγύη προς τις Ηνωμένες Πολιτείες και υποστήριξη της δράσης που έχει αναληφθεί στο πλαίσιο της νόμιμης άμυνας και σύμφωνα με το ψήφισμα 1368 του Συμβουλίου Ασφαλείας του ΟΗΕ, εφόσον βέβαια πρόκειται για συγκεκριμένες ενέργειες και στόχους που δεν πλήττουν τον άμαχο πληθυσμό. Δεύτερο στοιχείο είναι η συμβολή στον αντιτρομοκρατικό συνασπισμό που διαμορφώθηκε υπό την αιγίδα του ΟΗΕ. Η τρόικα μετέβη περί τα τέλη Σεπτεμβρίου στο Πακιστάν, στο Ιράν, στη Σαουδική Αραβία, στη Συρία και Αίγυπτο, όπου συναντήθηκε εξάλλου με τους ηγέτες του Αραβικού Συνδέσμου. Πρόσφατα, επίσης, πραγματοποιήθηκε περιοδεία στις χώρες της Κεντρικής Ασίας. Κατά τη Διάσκεψη Κορυφής Ευρωπαϊκής Ένωσης-Ρωσίας στις 3 Οκτωβρίου, και στην Ευρωπαϊκή Διάσκεψη της 20ης Οκτωβρίου δόθηκε η ευκαιρία να γίνει αναφορά στις προσπάθειες που πρέπει να αναληφθούν σε διεθνές επίπεδο. Η σύνοδος της Γενικής Συνέλευσης του ΟΗΕ το Νοέμβριο θα αποτελέσει μια νέα ευκαιρία για την ενίσχυση αυτής της συμμαχίας.
<P>
Πιο συγκεκριμένα, η Ευρωπαϊκή Ένωση αρθρώνει τη στρατηγική της για το Αφγανιστάν γύρω από πέντε μείζονες άξονες που είναι οι εξής: η προτεραιότητα στην επείγουσα ανθρωπιστική βοήθεια, ο πρωταγωνιστικός ρόλος του ΟΗΕ, η αναζήτηση μιας εσωτερικής, δίκαιης και μόνιμης πολιτικής λύσης, η τεράστια σημασία ενός σχεδίου ανασυγκρότησης της χώρας και τέλος, η ανάγκη να δοθεί περιφερειακή διάσταση στο σχέδιο σταθεροποίησης. Πρέπει να σημειωθεί ότι αυτοί οι πέντε άξονες έγιναν σαφέστατα αποδεκτοί από το Συμβούλιο Γενικών Υποθέσεων που πραγματοποιήθηκε στο Λουξεμβούργο στις 17 Οκτωβρίου καθώς και από την άτυπη Σύνοδο Κορυφής της Γάνδης, στις 19 Οκτωβρίου.
<P>
Σχετικά με την επείγουσα ανθρωπιστική βοήθεια, έχουν κινητοποιηθεί μέχρι σήμερα περίπου 320 εκατομμύρια ευρώ για την αντιμετώπιση της κρίσης των προσφύγων και των εκτοπισμένων προσώπων, όπως και των αποτελεσμάτων του επερχόμενου λιμού. Η κύρια δυσκολία είναι η πρόσβαση στους πληθυσμούς που βρίσκονται σε απελπιστική κατάσταση, η οποία απαιτεί την απόλυτη συνεργασία των χωρών που συνορεύουν με το Αφγανιστάν. Η Προεδρία ανέλαβε διάφορα διαβήματα γι' αυτόν τον σκοπό. Όσον αφορά την κινητοποίηση και την κατανομή της βοήθειας, έχει εξασφαλιστεί στενή συνεργασία ανάμεσα στους φορείς συνεργασίας των κρατών μελών, στο ECHO και τις διάφορες ανθρωπιστικές οργανώσεις, είτε πρόκειται για την Ύπατη Αρμοστεία του ΟΗΕ για τους Πρόσφυγες είτε για το παγκόσμιο επισιτιστικό πρόγραμμα, χωρίς να λησμονείται η ΔΕΕΣ και οι πολυάριθμοι ΜΚΟ.
<P>
Δεύτερο στοιχείο, είναι ο πρωταγωνιστικός ρόλος του ΟΗΕ. Η Ευρωπαϊκή Ένωση αναγνωρίζει αποκλειστικά και μόνο στον ΟΗΕ διεθνή νομιμότητα για την αναζήτηση μιας εσωτερικής πολιτικής λύσης. Ο ρόλος του ΟΗΕ κρίνεται αποφασιστικός επίσης για την υλοποίηση ενός σχεδίου ανασυγκρότησης της χώρας. Η ΕΕ στηρίζεται, λοιπόν, στις προσπάθειες του Γενικού Γραμματέα και του εκπροσώπου του για το Αφγανιστάν. Αποδίδει επίσης ιδιαίτερη σημασία στο σχέδιο που παρουσίασε ο ειδικός απεσταλμένος του Γενικού Γραμματέα του ΟΗΕ, ο κ. Brahimi. Το Συμβούλιο συντονίζεται προκειμένου να καθορίσει τον καλύτερο δυνατό τρόπο δράσης που θα συμβάλει στην υλοποίηση αυτού του σχεδίου.
<P>
Σχετικά με την εσωτερικής φύσεως πολιτική λύση, σημασία για την Ευρωπαϊκή Ένωση έχει να εκλεγεί η μελλοντική αφγανική ηγεσία από τους ίδιους τους Αφγανούς, να αντιπροσωπεύει τις υπάρχουσες εθνότητες και να τηρεί και να προάγει τα ανθρώπινα δικαιώματα, το ανθρωπιστικό δίκαιο και το κράτος δικαίου εν γένει. Προέχει τέλος, η ηγεσία αυτή να αρνηθεί κάθε συνεργασία με την τρομοκρατία και να διατηρεί αρμονικές σχέσεις με τα γειτονικά κράτη, συμβάλλοντας έτσι σε μια γενικότερη σταθερότητα. Η ΕΕ προτιμά τη στιγμή αυτή να μην εκφραστεί ανοικτά υπέρ της μιας ή της άλλης λύσης, αφήνοντας το ρόλο αυτό στον ειδικό απεσταλμένο του Γενικού Γραμματέα του ΟΗΕ και στους ίδιους τους Αφγανούς.
<P>
Σχετικά με το σχέδιο ανασυγκρότησης, η Ευρωπαϊκή Ένωση, λαμβάνοντας υπόψη τις εσωτερικές πολιτικές εξελίξεις στο Αφγανιστάν, θεωρεί ότι επείγει η διαμόρφωση ενός σχεδίου ανασυγκρότησης για τη χώρα. Επιθυμία της είναι να συμμετέχει σε αυτό η ίδια, όπως και πολυάριθμοι άλλοι παράγοντες, μεταξύ των οποίων οι χώρες που χορηγούν βοήθεια και οι διεθνείς οργανισμοί. Η Ευρωπαϊκή Ένωση εκτιμά, τέλος, ότι το έργο ανασυγκρότησης είναι μακρόπνοο και συνεπάγεται την ανάληψη μακροπρόθεσμων υποχρεώσεων εκ μέρους όσων συμμετέχουν σ' αυτό.
<P>
Στο θέμα της περιφερειακής στρατηγικής, η Ευρωπαϊκή Ένωση εκτιμά ότι δεν είναι εφικτή η μόνιμη ειρήνευση του Αφγανιστάν χωρίς περιφερειακή προσέγγιση της εν λόγω προβληματικής. Με άλλα λόγια, είναι απαραίτητο να πειστούν τα κράτη που συνορεύουν με το Αφγανιστάν, όπως και άλλες δυνάμεις στην περιοχή, ότι η ειρήνευση στη χώρα αυτή θα αποβεί και προς το δικό τους όφελος. Οι ανησυχίες των κρατών αυτών για την ασφάλεια, πρέπει να ληφθούν ευλόγως υπόψη, προκειμένου να αποφευχθούν οι ξένες παρεμβάσεις, που τόσο συχνά υπονόμευσαν το Αφγανιστάν και υποδαύλησαν τις εσωτερικές του έριδες.
<P>
Η Ευρωπαϊκή Ένωση θεωρεί τις ακόλουθες χώρες και διεθνείς οργανισμούς ως βασικές συνιστώσες οιασδήποτε περιφερειακής στρατηγικής στο αφγανικό ζήτημα. Πρόκειται για το Πακιστάν, το Ιράν, την Ινδία, το Ουζμπεκιστάν, το Τατζικιστάν, το Τουρκμενιστάν, την Κίνα, τη Ρωσία και τον Οργανισμό της Ισλαμικής Διάσκεψης.
<P>
Προφανώς, είναι αδύνατο να μην αναφερθεί κανείς στις πρόσφατες εξελίξεις. Τα γεγονότα εξελίσσονται ραγδαία τις τελευταίες ημέρες με την κατάληψη του Mazar-I-Sharif και της Καμπούλ. Τα γεγονότα αυτά μαρτυρούν ότι το καθεστώς των Ταλιμπάν και τα δίκτυα των τρομοκρατών άρχισαν να χάνουν σταδιακά τον έλεγχο του Αφγανιστάν. Αποτελούν ένα επιπλέον βήμα για την επίτευξη των στόχων του διεθνούς συνασπισμού, δηλαδή της εκρίζωσης των τρομοκρατικών δικτύων.
<P>
Σ' αυτές τις κρίσιμες για το μέλλον του Αφγανιστάν ώρες, ο ασκών την Προεδρία του Ευρωπαϊκού Συμβουλίου, κ. Verhofstadt, υπενθύμισε χθες τη θέση του Συμβουλίου, ότι δηλαδή δεν θα υπάρξει ποτέ σταθερότητα στη χώρα αυτή, αν δεν εγκαθιδρυθεί μια σταθερή, νόμιμη, δημοκρατική κυβέρνηση στην οποία να εκπροσωπούνται όλες οι εθνοτικές ομάδες. Η κυβέρνηση αυτή θα πρέπει επίσης να ενστερνιστεί πλήρως τις αρχές των ανθρωπίνων δικαιωμάτων.
<P>
Ο κ. Verhofstadt υπενθύμισε, επίσης, ότι ο πρωταγωνιστικός ρόλος για την παροχή βοήθειας προς τους Αφγανούς στο έργο της συγκρότησης κυβέρνησης ανήκει στα Ηνωμένα Έθνη. Η Ένωση προτίθεται να υποστηρίξει τα σχέδια του ΟΗΕ προς την κατεύθυνση αυτή και ζητεί επίμονα από τη Βόρεια Συμμαχία να συμβάλει ανεπιφύλακτα σ' αυτές τις προσπάθειες. Η Ένωση, εξάλλου, είναι έτοιμη να συνδράμει το Αφγανιστάν να σχεδιάσει και να υλοποιήσει ένα ευρύ σχέδιο ανασυγκρότησης, ως απαραίτητο εχέγγυο για την ειρήνευση. Το σχέδιο αυτό δεν θα αλλάξει σε τίποτα την προτεραιότητα που δόθηκε στην επείγουσα ανθρωπιστική βοήθεια, την οποία ο πληθυσμός του Αφγανιστάν χρειάζεται τώρα περισσότερο από ποτέ.
<P>
Ο ασκών την Προεδρία του Ευρωπαϊκού Συμβουλίου εμμένει τέλος στην περιφερειακή διάσταση της προβληματικής του αφγανικού. Παρόλο που είναι προφανές ότι οι ίδιοι οι Αφγανοί πρέπει να αποφασίσουν ποιος θα τους κυβερνά στο μέλλον, εξίσου σημαντικό είναι ότι όλες οι χώρες της περιοχής πρέπει να αισθάνονται ασφαλείς απέναντι στη νέα αφγανική κυβέρνηση. Σε αυτό το πνεύμα, ο Πρόεδρος του Ευρωπαϊκού Συμβουλίου, μαζί με τον Πρόεδρο της Επιτροπής, θα επισκεφθούν την Ινδία και το Πακιστάν στις 23 και 24 Νοεμβρίου.
<P>
Τέλος, σχετικά με τη Μέση Ανατολή, η κατάσταση εκεί παραμένει εξάλλου στο επίκεντρο των θεμάτων που απασχολούν την Ευρωπαϊκή Ένωση. Η βία και η έλλειψη εμπιστοσύνης μεταξύ των εμπλεκομένων μερών παρεμποδίζουν την επανάληψη του πολιτικού διαλόγου που έπρεπε να αρχίσει με την εφαρμογή του σχεδίου ενεχειρίας Τένετ και των συστάσεων της έκθεσης Mitchell και να οδηγήσει μακροπρόθεσμα σε δίκαιη και μόνιμη λύση της σύγκρουσης, βασισμένη στα ψηφίσματα 242 και 338 του Συμβουλίου Ασφαλείας του ΟΗΕ και στις αρχές της Μαδρίτης και του Όσλο.
<P>
Στα πλαίσια μιας διπλωματικής στρατηγικής συνεχούς εναλλαγής φορέων, η Ευρωπαϊκή Ένωση, είτε πρόκειται για τους εκπροσώπους των κρατών μελών, είτε του Συμβουλίου, βρίσκεται συνεχώς παρούσα στο εν λόγω πεδίο. Η δράση του Ύπατου Εκπροσώπου κ. Σολάνα, του ειδικού απεσταλμένου κ. Moratinos καθώς και πολυάριθμων ευρωπαίων υπουργών επέτρεψε, στις 26 Σεπτεμβρίου και μετά από πολλές περιπέτειες, τη συνάντηση μεταξύ Πέρες και Αραφάτ. Ισραηλινοί και Παλαιστίνιοι δυστυχώς δεν κατάφεραν να μεταφράσουν σε πράξη μια νέα απόπειρα για την επίτευξη μιας κατάπαυσης του πυρός.
<P>
Η Ευρωμεσογειακή Διάσκεψη Euromed, που πραγματοποιήθηκε στις Βρυξέλλες στις 5 και 6 Νοεμβρίου, υπήρξε η ευκαιρία για μια ευρύτατη ανταλλαγή απόψεων σχετικά με το ζήτημα της σταθερότητας και της ασφάλειας στην περιοχή της Μεσογείου. Μεταξύ άλλων, επέτρεψε στους πρωταγωνιστές να κάνουν ένα ακόμη βήμα για την αποκατάσταση ενός διαλόγου σε υψηλό επίπεδο ικανού, στο μέλλον, να αποκαταστήσει την απαραίτητη εμπιστοσύνη για μια επανάληψη των διαπραγματεύσεων για ένα οριστικό καθεστώς.
<P>
Ο Πρόεδρος του Ευρωπαϊκού Συμβουλίου και ο ασκών την Προεδρία του Συμβουλίου θα μεταβούν και πάλι την εβδομάδα αυτή στη Μέση Ανατολή. Θα τους συνοδεύσει ο Πρόεδρος της Ευρωπαϊκής Επιτροπής και ο Ύπατος Εκπρόσωπος κ. Σολάνα, ο ρόλος του οποίου αναγνωρίζεται από το σύνολο των εμπλεκόμενων μερών. Η αποστολή αυτή, η οποία εγγράφεται στο πλαίσιο της εντολής που δόθηκε στη βελγική Προεδρία από το άτυπο Συμβούλιο της Γάνδης, θα αποτελέσει την ευκαιρία να υπενθυμιστεί ακόμη μια φορά στα μέρη η σαφής θέση της Ευρωπαϊκής Ένωσης όσον αφορά τους στόχους που πρέπει να επιτευχθούν στις τελικές διαπραγματεύσεις, δηλαδή τη δημιουργία ενός βιώσιμου και δημοκρατικού κράτους για τους Παλαιστίνιους, παράλληλα με την λήξη κατοχής των εδαφών τους, καθώς και το δικαίωμα μιας ειρηνικής και ασφαλούς διαβίωσης για τους Ισραηλινούς μέσα σε ένα κράτος με σύνορα διεθνώς αναγνωρισμένα.
<P>
Η Ευρωπαϊκή Ένωση υπενθυμίζει επίσης ότι η επιδίωξη μιας συνολικής και διαρκούς ειρήνης στην περιοχή, απαιτεί να ληφθούν επαρκώς υπόψη η ισραηλινο-συριακή και η ισραηλινο-λιβανική πτυχή της σύγκρουσης, η επίλυση των οποίων πρέπει να διαπνέεται από τις ίδιες αρχές.
<P>
Συμπερασματικά, όπως βλέπετε, η Ευρωπαϊκή Ένωση δεν φείδεται έως τώρα των προσπαθειών της, προκειμένου να καταλήξει σε μια προσέγγιση των απόψεων στη Μέση Ανατολή και θα συνεχίσει στην ίδια πάντα κατεύθυνση, εφόσον αυτό απαιτείται. Εξάλλου, η Ευρωπαϊκή Ένωση συνεχίζει να παρακολουθεί εκ του σύνεγγυς την εξέλιξη της κατάστασης στο Αφγανιστάν και σε όλη την περιοχή της Κεντρικής Ασίας. Στο πλαίσιο του αντιτρομοκρατικού συνασπισμού, θα συνεχίσει τη δράση της για την καταπολέμηση κάθε μορφής υποστήριξης προς τη διεθνή τρομοκρατία.
<P>
(Χειροκροτήματα)

<SPEAKER ID=156 LANGUAGE="FR" NAME="Busquin">
. (FR) Κυρία Πρόεδρε, κυρία Υπουργέ, κυρίες και κύριοι βουλευτές, όπως γνωρίζετε, η κατάσταση στο Αφγανιστάν εξελίσσεται ταχύτατα. Σχεδόν κάθε ώρα που περνά προσθέτει νέες και δραματικές ειδήσεις. Η στρατιωτική στρατηγική κατά των Ταλιμπάν σημειώνει επιτυχία. Είναι σημαντικό, ωστόσο, να τονίσουμε το γεγονός ότι, παρά τις ενθαρρυντικές εξελίξεις των τελευταίων ημερών, το έργο μας πολύ απέχει από την ολοκλήρωσή του. Η στρατιωτική πτυχή της εκστρατείας δεν έχει επιτύχει ακόμα όλους τους στόχους της και εμείς ανέκαθεν τονίζαμε σαφώς ότι η ανθρωπιστική και διπλωματική πτυχή ενέχουν πράγματι μια ζωτική σημασία.
<P>
Υπό το φως των συμβάντων, οι προσπάθειες στον τομέα αυτό θα πρέπει να διπλασιαστούν. Εξάλλου, πρέπει να ενταθούν οι προσπάθειες εγκαθίδρυσης μιας κυβέρνησης για τον αφγανικό λαό, που θα στηρίζεται σε ευρεία βάση. Όπως εξάλλου υπογράμμισε η κ. Durant, υποστηρίζουμε ολόψυχα τη διαδικασία που ακολουθεί ο Οργανισμός Ηνωμένων Εθνών, υπό την αιγίδα του πρεσβευτή Brahimi. Επίσης, πρέπει να επωφεληθούμε από τα νέα στρατιωτικά δεδομένα προκειμένου να αυξήσουμε την ανθρωπιστική μας προσπάθεια. Η Επιτροπή διαδραματίζει ενεργό ρόλο σ' αυτά τα δύο μέτωπα. Την περασμένη εβδομάδα, ο Επίτροπος Patten συνάντησε τον κ. Wolfensohn, πρόεδρο της Διεθνούς Τράπεζας και αυτήν την εβδομάδα, είχε συνομιλίες με τον πρέσβη Brahimi στη Νέα Υόρκη.
<P>
Η Επιτροπή θα συνεργαστεί στενά με τη Διεθνή Τράπεζα και τις υπόλοιπες πλευρές προκειμένου να αξιολογήσει τις ανάγκες και να συμβάλει στην προσπάθεια ανασυγκρότησης του Αφγανιστάν. Η Επιτροπή δεν προτίθεται, στο παρόν στάδιο, να προβεί σε εικασίες όσον αφορά τα απαιτούμενα συγκεκριμένα ποσά. Σε πρώτη φάση, η διεθνής κοινότητα οφείλει να προβεί σε εκτίμηση των επειγουσών αναγκών και να καθορίσει, σε συνεννόηση με τον αφγανικό λαό, ποιες ακριβώς είναι οι ανάγκες. Στο μεταξύ, θα προσπαθήσουμε να εξασφαλιστεί ότι τα 52 εκατομμύρια ευρώ της βοήθειας που χορηγούνται βάσει του προγράμματος ECHO για το 2001 και τα 22,5 εκατομμύρια ευρώ που διατέθηκαν το 2001 για τους εκτοπισθέντες θα φτάσουν πράγματι σε αυτούς που τα χρειάζονται. Επί πλέον, χάρη στο παγκόσμιο επισιτιστικό πρόγραμμα, διαθέτουμε επισιτιστική βοήθεια ύψους 23,5 εκατομμυρίων ευρώ, δηλαδή περίπου 36 300 τόννους, και θα χορηγήσουμε σε ΜΚΟ 4,5 εκατομμύρια ευρώ για την παροχή τροφής, σπόρων και εργαλείων στον πληθυσμό, δηλαδή συνολικό ποσόν βοήθειας για το τρέχον έτος 100 εκατομμύρια ευρώ. Εξάλλου, έχουμε ήδη εξασφαλίσει ότι τα επίπεδα αυτά θα διατηρηθούν τουλάχιστον για το 2002.
<P>
Γνωρίζετε ότι η Επιτροπή δεν εφείσθη προσπαθειών μετά τα γεγονότα της 11ης Σεπτεμβρίου. Γνωρίζετε, επίσης, ότι μέσα σε διάστημα ολίγων ημερών, παρουσιάσαμε νέα μέτρα για την καταπολέμηση της τρομοκρατίας στην Ευρώπη, και κυρίως έναν κοινό ορισμό για τις τρομοκρατικές πράξεις, ένα ευρωπαϊκό ένταλμα σύλληψης για την αντικατάσταση του δυσκίνητου συστήματος έκδοσης που ισχύει μεταξύ των κρατών μελών, μια σκλήρυνση των κανόνων που διέπουν τη νομιμοποίηση κεφαλαίων από παράνομες δραστηριότητες και τέλος ένα νομοθετικό μηχανισμό που επιτρέπει την ταχύτατη δέσμευση των περιουσιακών στοιχείων ατόμου ή οργάνωσης σε ολόκληρη την Ευρώπη, εφόσον επισημανθεί ως δυνητική πηγή χρηματοδότησης της τρομοκρατίας. Η Επιτροπή εξάλλου, έσπευσε να λάβει μέτρα για τη βελτίωση της ασφάλειας των αεροπορικών μεταφορών, μέτρα που περιλαμβάνουν από την πρόσβαση στο πιλοτήριο των αεροσκαφών έως την επιτήρηση των αποσκευών. Παράλληλα, οι Ευρωπαίοι Υπουργοί αποφάσισαν από κοινού ότι τα κράτη μέλη πρέπει να μπορούν να προστατεύσουν τις αεροπορικές εταιρείες από τις χειρότερες συνέπειες της 11ης Σεπτεμβρίου, παρέχοντάς τους, για παράδειγμα, ασφαλιστική κάλυψη έναντι των τρομοκρατικών πράξεων, πράγμα που οι εμπορικοί ασφαλιστές δεν πρότειναν πλέον, αποφεύγοντας παράλληλα ένα πόλεμο επιδοτήσεων που θα στρέβλωνε ενδεχομένως τον ανταγωνισμό.
<P>
Η Ευρωπαϊκή Ένωση διαθέτει, επίσης, μαζική ανθρωπιστική βοήθεια εντός, όπως και εκτός του Αφγανιστάν. Έτσι, 310 εκατομμύρια ευρώ περίπου κινητοποιήθηκαν ήδη από την Ένωση και τα κράτη μέλη της για να ανακουφίσουν τα βάσανα του αφγανικού λαού. Η προσπάθεια αυτή, η οποία έρχεται δεύτερη μετά την προσπάθεια των ΗΠΑ, είναι ευρύτατα παραγνωρισμένη, έχει όμως σώσει ζωές. Εξάλλου, ο φορέας ανθρωπιστικής βοήθειας ECHO ενήργησε με εντυπωσιακή σπουδή, ώστε να μεταφραστούν οι δεσμεύσεις αυτές σε πράξεις.
<P>
Υπό την αιγίδα του Προέδρου Romano Prodi, η Επιτροπή συμμετέχει επίσης στην κρίσιμη διπλωματική προσπάθεια. Η Υπουργός κ. Durant αναφέρθηκε εξάλλου στα ταξίδια που ο κ. Prodi πρόκειται να πραγματοποιήσει κατά τις επόμενες ημέρες και εβδομάδες. Ένα τέτοιο διάβημα μαρτυρεί προφανώς τη βούληση των Ευρωπαίων για την ανάληψη μιας ισόρροπης διεθνούς διπλωματικής δράσης. Όπως γνωρίζετε, τις ημέρες που ακολούθησαν τις επιθέσεις, ο κ. Chris Patten, συνοδευόμενος από τον Υπουργό Εξωτερικών κ. Louis Michel, εκπρόσωπο της βελγικής Προεδρίας του Συμβουλίου της ΕΕ και τον κ. Solana, μετέβη στο Πακιστάν, στο Ιράν, στην Αίγυπτο, στη Σαουδική Αραβία και τη Συρία. Παντού, άκουσαν το ίδιο μήνυμα: ολόκληρη η ανθρωπότητα οφείλει να ενωθεί για την καταπολέμηση της τρομοκρατίας. Συζήτησαν την αναγκαιότητα ενίσχυσης των δεσμών συνεργασίας στην περιοχή. Η Ευρωπαϊκή Ένωση ανέλαβε στη συνέχεια μια σημαντική εμπορική πρωτοβουλία για τη βελτίωση της πρόσβασης των πακιστανικών εξαγωγών στην Ευρώπη και ελπίζουμε ότι θα καταστεί σύντομα δυνατή η σύναψη μιας συμφωνίας ελεύθερων συναλλαγών με τα έξι κράτη του Συμβουλίου Συνεργασίας των Χωρών του Κόλπου. Εξάλλου, θα υποβάλουμε προτάσεις με στόχο τη σύναψη συμφωνίας εμπορίου και συνεργασίας με το Ιράν. Επιπλέον, διαδραματίζουμε πλέον ενεργό ρόλο στις προσπάθειες που καταβάλλονται για την επανάληψη της ειρηνευτικής διαδικασίας στη Μέση Ανατολή, όχι μόνο προσφέροντας χρηματοδοτική υποστήριξη στην Παλαιστινιακή Αρχή, η οποία αντιμετωπίζει τεράστιες δυσκολίες, αλλά επίσης ενεργώντας για την εφαρμογή της έκθεσης Mitchel την οποία έχει συνυπογράψει η Ευρωπαϊκή Ένωση. Οι κύριοι Πέρες και Αραφάτ, όπως υπογράμμισε η κ. Durant, συμμετείχαν και οι δύο αυτήν την εβδομάδα σε μια ευρωμεσογειακή διάσκεψη που πραγματοποιήθηκε στις Βρυξέλλες.
<P>
Όπως βλέπετε, η Ευρωπαϊκή Ένωση υλοποιεί μια κοινή εξωτερική πολιτική, χωρίς όμως η πολιτική αυτή να είναι μονοδιάστατη. Κάθε κράτος, κάθε θεσμικό όργανο αξιοποιεί τα δικά του πλεονεκτήματα και θέτει τους πόρους του στην υπηρεσία του κοινού σκοπού. Η αποφασιστική δράση των διαφόρων κρατών μελών ενισχύει την κοινή προσπάθεια και αντιστρόφως. Το γεγονός ότι τα κράτη μέλη λαμβάνουν ανεξάρτητες πρωτοβουλίες, ιδιαίτερα μέσα σε ένα πλαίσιο κρίσης, δεν αποτελεί ένδειξη αποτυχίας της Ένωσης. Αποτελεί απλώς μια αναπαράσταση της ίδιας της της φύσης.
<P>
Καταλήγοντας, μπορώ να πω, εξ ονόματος της Επιτροπής ότι όλοι έχουμε συναίσθηση ότι τα γεγονότα της 11ης Σεπτεμβρίου άλλαξαν τα δεδομένα του παιχνιδιού και αναγνωρίζουμε ότι οι επιθέσεις στη Νέα Υόρκη και την Ουάσινγκτον δεν αντιπροσωπεύουν απλώς μια επίθεση εναντίον των ΗΠΑ, αλλά επίσης και ενάντια σε κάθε ελεύθερη και ανοικτή κοινωνία. Η απειλή είναι κοινή και γι' αυτό απαιτεί μια εναρμονισμένη απάντηση. Η Ευρωπαϊκή Ένωση και η Ευρωπαϊκή Επιτροπή ιδιαίτερα συμβάλλουν απόλυτα σε αυτόν τον κοινό στόχο και προτιθέμεθα να συνεχίσουμε προς αυτήν την κατεύθυνση.
<P>
(Χειροκροτήματα)

<SPEAKER ID=157 LANGUAGE="DE" NAME="Poettering">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, αγαπητοί συνάδελφοι, προχθές κατέπεσε ένα αεροσκάφος στη Νέα Υόρκη και όλοι κρατήσαμε για άλλη μια φορά την αναπνοή μας, διότι φοβηθήκαμε μήπως επρόκειτο για μια νέα τρομοκρατική επίθεση. Ευτυχώς δεν ήταν, αν και το περιστατικό ήταν οπωσδήποτε τρομακτικό. Αυτή η εικασία τη Δευτέρα καταδεικνύει όμως ότι η τρομοκρατία επηρεάζει τη ζωή μας και ότι δεν μπορούμε να συνεχίσουμε απλά τις δραστηριότητές μας σαν να μην συμβαίνει τίποτε. Γι' αυτό πρέπει να παρατηρήσουμε ότι οφείλουμε να αντιληφθούμε την τρομοκρατία ως μια τεράστια πρόκληση, ως μια πνευματική, πολιτική, οικονομική αλλά και στρατιωτική πρόκληση. Κυρία Προεδρεύουσα του Συμβουλίου, χαιρετίζω τα λόγια σας. Είναι παρεμφερή με τις λέξεις-κλειδιά που είχα σημειώσει ενόψει της παρέμβασής μου. Τα τρομοκρατικά δίκτυα πρέπει να εξαρθρωθούν. Περί αυτού πρόκειται αυτή τη στιγμή στο Αφγανιστάν. Είδαμε βέβαια τις εικόνες, τις εικόνες χαράς στην Καμπούλ, αλλά και τους νεκρούς, που κατά πάσα πιθανότητα σφαγιάστηκαν εκεί η έκκληση που απευθύνουμε στη Βόρεια Συμμαχία - επικεφαλής της οποίας ήταν ο Αχμέντ Σαχ Μασούντ, μια υπεύθυνη προσωπικότητα, την οποία είχαμε ακόμη την ευκαιρία να καλωσορίσουμε στο Κοινοβούλιο τον Απρίλιο - είναι να υιοθετήσει μια τέτοια στάση στο Αφγανιστάν, στην Καμπούλ, ώστε να είναι καλή αντιπρόσωπος για την ανθρώπινη αξιοπρέπεια και ένα λαμπρότερο μέλλον για αυτή τη βασανισμένη χώρα.
<P>
Αυτό που χρειαζόμαστε τώρα - και συμφωνώ με την κ. Προεδρεύουσα του Συμβουλίου - είναι ο χειρισμός της υπόθεσης εκ μέρους των Ηνωμένων Εθνών. Είναι ορθό το γεγονός ότι οι αμερικανοί φίλοι μας συνδέουν τα Ηνωμένα Έθνη κατ' αυτό τον τρόπο με τη διαδικασία. Ωστόσο, αυτό που χρειαζόμαστε επίσης - και η Ευρωπαϊκή Ένωση οφείλει να διαδραματίσει σημαντικό ρόλο στον τομέα αυτό - είναι μια συμμαχία, ένας συνασπισμός για την ανοικοδόμηση του Αφγανιστάν. Δεν επιτρέπεται να επαναλάβουμε τα σφάλματα των δεκαετιών του ΄80 και ΄90, όταν είχαμε εγκαταλείψει τη χώρα αυτή πρέπει να βοηθήσουμε το Αφγανιστάν.
<P>
Κυρία Προεδρεύουσα του Συμβουλίου, ο ρόλος της Ευρωπαϊκής Ένωσης σε όλη αυτή τη διένεξη είναι μάλλον αξιολύπητος. Βεβαίως, τα στρατιωτικά ζητήματα είναι κατά πρώτο λόγο εθνικά προβλήματα. Δεν είμαστε ακόμη έτοιμοι να ενεργήσουμε πραγματικά από κοινού ως Ευρωπαίοι στον τομέα αυτό. Ωστόσο, αυτό που έκαναν ορισμένα κράτη μέλη της Ευρωπαϊκής Ένωσης, τις τελευταίες εβδομάδες, μου προκαλεί μεγάλη αμηχανία. Πρώτα πραγματοποιήθηκε αυτή η τριμερής συνάντηση στη Γάνδη, επ' ευκαιρία της συνόδου του Συμβουλίου, και στη συνέχεια η συνάντηση στο Λονδίνο. Πρέπει να σας πω ότι οι ενέργειες αυτές με δυσαρέστησαν. Δεν διαθέτουμε αυτόκλητους αρχηγούς στην επικράτεια της Ευρωπαϊκής Ένωσης, αλλά την παρούσα Ευρωπαϊκή Ένωση, με μια Προεδρία του Συμβουλίου και μια Επιτροπή. Διάφοροι παράγοντες, συμπεριλαμβανομένου του Προέδρου του Συμβουλίου, μετέβησαν στο Λονδίνο αυτοπροσκεκλημένοι, πράγμα που θεωρώ ιδιαίτερα δυσάρεστο. Στο Λονδίνο εκπροσωπήθηκαν η Μεγάλη Βρετανία, η Γαλλία, η Ιταλία, η Ισπανία, η Γερμανία, οι Κάτω Χώρες και η βελγική Προεδρία του Συμβουλίου. Η Ελλάδα, η Πορτογαλία, η Αυστρία, η Φινλανδία, η Σουηδία, το Λουξεμβούργο, η Ιρλανδία και η Δανία δεν εκπροσωπήθηκαν. Ήθελα να έχει διαμαρτυρηθεί η βελγική Προεδρία του Συμβουλίου - για την οποία έχω πολύ θετική γνώμη, όπως και για τον Πρωθυπουργό Guy Verhofstadt - εναντίον μιας τέτοιας συνάντησης, διότι ήταν καθήκον της Προεδρίας του Συμβουλίου να καλέσει τους διάφορους παράγοντες σε μια τέτοια εκδήλωση και όχι να παρακαλέσει να την προσκαλέσουν στο Λονδίνο. Ελπίζω ότι στο μέλλον θα εφαρμόζουμε άλλες διαδικασίες και ότι δεν θα δημιουργηθεί ξανά μια τέτοια διχοτόμηση της Ευρωπαϊκής Ένωσης.
<P>
Ασφαλώς, πρέπει να αντλούμε διδάγματα και από τα σφάλματά μας. Ελπίζω ότι θα το πράξουμε στη συγκεκριμένη περίπτωση. Η Ομάδα μας θεωρεί ότι είναι καθοριστικής σημασίας να ενεργούμε σε κοινοτική κλίμακα και όχι μόνο σε επίπεδο συνεργασίας μεταξύ των κυβερνήσεων. Θέλουμε αυτή την κοινοτική Ευρώπη και αναμένουμε επίσης μια αποφασιστική και θαρραλέα δράση εκ μέρους της Προεδρίας του Συμβουλίου στον τομέα αυτό. Θα υποστηρίξουμε την Προεδρία του Συμβουλίου αν υιοθετήσει τέτοια στάση, αλλά και την Επιτροπή. Κύριε Busquin, απευθύνω επίσης έκκληση στην Επιτροπή, στον Πρόεδρό της και σε ολόκληρο το Σώμα: προβάλλετε την άποψη της Ευρώπης! Η Επιτροπή οφείλει να παρεμβαίνει, να εκφράζει τη γνώμη της, και δεν επιτρέπεται απλά να αποδέχεται αδιαμαρτύρητα την κατάσταση, όπως παρατηρήσαμε κατά τις τελευταίες εβδομάδες και μήνες. Έχουμε μια ευκαιρία, αν οι ίδιοι είμαστε αποφασισμένοι, και μπορώ να σας πω, εκ μέρους της Ομάδας μου, ότι θα υποστηρίζουμε σθεναρά τόσο την Προεδρία του Συμβουλίου όσο και την Επιτροπή, όταν το κοινοτικό συμφέρον της Ευρωπαϊκής Ένωσης θα προβάλλεται καθαρά. Σας καλούμε έντονα να προβείτε στην ενέργεια αυτή. Αν το πράξετε, θα σταθούμε στο πλευρό σας!
<P>
(Χειροκροτήματα)

<SPEAKER ID=158 LANGUAGE="ES" NAME="Barσn Crespo">
Κυρία Πρόεδρε, κυρία Προεδρεύουσα του Συμβουλίου, κύριε Επίτροπε, κυρίες και κύριοι, λίγο περισσότερο από δύο μήνες έπειτα από τις επιθέσεις της 11ης Σεπτεμβρίου, έχουμε όλοι αντιληφθεί, συμπεριλαμβανομένων των Ηνωμένων Πολιτειών, ότι για να αντιμετωπίσουμε την παγκόσμια τρομοκρατία, θα πρέπει να χαράξουμε μια πολιτική πολλών διαστάσεων: στρατιωτική, ασφάλειας, μυστικών υπηρεσιών, ανθρωπιστική, θα πρόσθετα πολιτιστική και άλλες. Θα πρέπει επίσης να έχουμε κοινή βούληση: τον συνασπισμό, με πλαίσιο ή βάση τα Ηνωμένα Έθνη.
<P>
Οι ειδήσεις των τελευταίων ημερών επιβεβαιώνουν πως αρχίζει να λάμπει η ελπίδα στο Αφγανιστάν και θα πρέπει να ειπωθεί κάτι πολύ σαφώς: τα πρώτα θύματα και οι πρώτοι όμηροι του βίαιου φονταμενταλισμού ήταν οι Αφγανοί και ιδιαίτερα οι Αφγανές, γιατί ήταν αυτοί και αυτές που επλήγησαν περισσότερο ως συνέπεια αυτής της κατάστασης. Απόδειξη αυτού του γεγονότος αποτελούν οι εικόνες που βλέπουμε στις τηλεοράσεις μας με γυναίκες - και άντρες, αλλά κυρίως γυναίκες - που μπορούν πλέον να κυκλοφορούν έχοντας ακάλυπτα τα πρόσωπά τους. Αυτό είναι το πρώτο δεδομένο.
<P>
Τώρα έχουμε την υποχρέωση να αναζητήσουμε, μαζί με τα Ηνωμένα Έθνη, μια πολιτική λύση για την κατάσταση του Αφγανιστάν, αρχικά, και για ολόκληρη την Κεντρική Ασία. Η Ευρωπαϊκή Ένωση θα πρέπει να συνεχίσει να συνεργάζεται για την παροχή ανθρωπιστικής βοήθειας, να συνεργάζεται με την Ύπατη Αρμοστεία των Ηνωμένων Εθνών για τους πρόσφυγες, προκειμένου να αντιμετωπίσει το πρόβλημα των προσφύγων και των εκτοπισμένων πληθυσμών, καθώς επίσης προκειμένου να υπάρξει υπό την αιγίδα των Ηνωμένων Εθνών ένα σχέδιο σταθερότητας και δημοκρατικού μέλλοντος για το Αφγανιστάν.
<P>
Δεύτερον, θα πρέπει να συνεχίσουμε να εντείνουμε τη δράση μας, για να μπορέσει η Ευρωπαϊκή Ένωση να δώσει μια απάντηση στην τρομοκρατία. Η αστυνομική συνεργασία βελτιώνεται. Εχθές ακόμη, στη χώρα μου, την Ισπανία, συνελήφθησαν έντεκα άτομα του κυκλώματος του Μπιν Λάντεν και δεν περνά ούτε μια μέρα χωρίς να συμβαίνει κάτι ανάλογο και στα άλλα κράτη μέλη της Ένωσης. Γενικά, εγγυόμαστε δικαιώματα σε εκείνους που θέλουν να πολεμήσουν εναντίον του δημοκρατικού και πλουραλιστικού συστήματός μας και αυτό μας τιμά μεν, αλλά επίσης δημιουργεί προβλήματα. Και στο Ευρωπαϊκό Κοινοβούλιο προσπαθούμε να προβούμε ταχύτατα μαζί με την Επιτροπή στη χάραξη μιας κοινής αντιτρομοκρατικής πολιτικής. Αυτός είναι ο δρόμος που πρέπει να ακολουθήσουμε.
<P>
Τρίτον, διαπιστώσαμε την κοινή έλλειψη ικανότητάς μας στο στρατιωτικό τομέα. Κατά κάποιον τρόπο, αντισταθμίσαμε αυτήν την έλλειψη με άλλες πολιτικές, ωστόσο, αυτό δεν δικαιολογεί το κενό που υπάρχει στην πολιτική ασφάλειας και άμυνας. Σε αυτόν τον τομέα, αντί να κοιτάζουμε ποιος συνεδρίασε στη Γάνδη ή - ενθυμούμενοι εκείνη την παλιά ταινία "Μάντεψε ποιος έρχεται για δείπνο απόψε" - να λογαριάζουμε ποιος συνεδρίασε στο Λονδίνο και ποιος απουσίασε, αυτό που το Ευρωπαϊκό Κοινοβούλιο θα πρέπει να πει στο Συμβούλιο και στην Επιτροπή είναι ότι θέλουμε να συμπεριληφθεί στις Συνθήκες η πολιτική ασφάλειας και άμυνας.
<P>
Δράττομαι της ευκαιρίας για να πω στον κ. Επίτροπο ότι η πολιτική μου ομάδα - και πιστεύω ολόκληρο το Ευρωπαϊκό Κοινοβούλιο - ελπίζει ότι η Επιτροπή, κάνοντας χρήση των εξουσιών της ως θεματοφύλακα των Συνθηκών, καθώς και της εξουσίας της να αναλαμβάνει πρωτοβουλίες, να θέσει αυτά τα ζητήματα ενώπιον του Ευρωπαϊκού Συμβουλίου του Λάκεν και της Συνέλευσης. Θα σας υποστηρίξουμε σ' αυτό και κατ' αυτόν τον τρόπο θα μπορέσουμε να ξεπεράσουμε την τρέχουσα κατάσταση: ενημερώνοντας την πολιτική μας ασφάλειας και άμυνας, ενημερώνοντας τις αποστολές της Αγίας Πετρούπολης και δηλώνοντάς το από κοινού. Προς αυτήν την κατεύθυνση θα πρέπει να κινηθούμε.
<P>
Κυρία Πρόεδρε, ένα τελευταίο σχόλιο σχετικά με ένα άκρως ουσιαστικό σημείο, το οποίο είχαμε την ευκαιρία να αναφέρουμε στο ευρωμεσογειακό φόρουμ - που διεξήχθη έπειτα από το φόρουμ του Συμβουλίου - στο οποίο είχαμε την ευκαιρία να συζητήσουμε με τους συναδέλφους μας, τους βουλευτές των χωρών και από τις δύο όχθες της Μεσογείου. Όλοι, Αραβες, Ισραηλινοί και Ευρωπαίοι, μίλησαν με μια φωνή λέγοντας πως θα πρέπει να συνεχίσουμε να εργαζόμαστε - και σε αυτό η Ευρωπαϊκή Ένωση διαδραματίζει για πρώτη φορά κεντρικό ρόλο - για να υπάρχει ένα ισραηλινό κράτος με ασφαλή σύνορα, μαζί με ένα παλαιστινιακό κράτος με επίσης ασφαλή σύνορα. Αυτή θα είναι η μόνη βάση για μια σταθερή λύση στη Μέση Ανατολή.
<P>
Για αυτόν τον λόγο, πρέπει να υποστηρίξουμε εδώ αποφασιστικά το έργο των εκπροσώπων μας, τόσο εδώ όσο και στη Μέση Ανατολή.
<P>
(Χειροκροτήματα)

<SPEAKER ID=159 NAME="Cox">
Κυρία Πρόεδρε, ο πόλεμος στο Αφγανιστάν παράγει πλέον σαφή στρατιωτικά αποτελέσματα, όπως βλέπουμε τις τελευταίες 48 ώρες με την εξαιρετικής κλίμακας και ταχύτητας κατάρρευση των Ταλιμπάν, παρότι εξακολουθούν να παραμένουν δυνητικά πολύ ισχυροί σε μεγάλα μέρη της χώρας και παρότι οι τρομοκράτες τους οποίους συνέδραμαν παραμένουν άφαντοι.
<P>
Ωστόσο, υπάρχουν πτυχές του πολέμου, και όχι μόνο η πτυχή της τρομοκρατίας, που έχουν κρατηθεί κρυφές, και μία ομάδα που θα ήθελα να αναφέρω - στην οποία εσείς, κυρία Πρόεδρε, αποτίσατε φόρο τιμής τη Δευτέρα - είναι οι δημοσιογράφοι που πλήρωσαν το έσχατο τίμημα για να μας μεταφέρουν τις ειδήσεις. Γνωρίζουμε τόσα λίγα για το σύγχρονο πόλεμο και είμαστε τόσο αποκλεισμένοι από τις όποιες δυνάμεις, ώστε χωρίς τη δέσμευση και τον επαγγελματισμό των δημοσιογράφων δεν θα γνωρίζαμε τίποτα. Οφείλουμε να επαναλάβουμε αυτό το χρέος ευγνωμοσύνης.
<P>
Αυτά που γνωρίζουμε από τη συγκριτική επιτυχία στο Marar-i-Sharif και τώρα στην Καμπούλ, ακόμα και από τις αναφορές της πρώτης γραμμής του μετώπου μέχρι το Κανταχάρ, είναι ότι εμφανίζονται νέες προκλήσεις. Ο διεθνής συνασπισμός - ιδίως οι Ηνωμένες Πολιτείες και κυρίως ο Πρόεδρος της χώρας - υπέθεσε ότι η Βόρεια Συμμαχία είναι αξιόπιστη σε ορισμένες πλευρές, ότι θα κάνει ορισμένα πράγματα και όχι άλλα. Μας είπαν λοιπόν με κάποια βεβαιότητα ότι δεν θα καταλάμβανε την Καμπούλ. Αλλά τώρα είναι εκεί. Μου φαίνεται ότι δεν είναι τόσο αξιόπιστη όσο πολλοί από το συνασπισμό υποστήριζαν ή έλπιζαν. Τούτο καθιστά ακόμα πιο επείγουσα τη διπλωματική πρωτοβουλία που θα οδηγήσει στο σεβασμό του κράτους δικαίου και σε μια σταθερή κυβερνητική διαδικασία, έστω και αν δεν θα οδηγήσει ακόμα σε μια σταθερή κυβέρνηση. Τούτο καθίσταται ακόμα πιο επείγον διότι, ακόμα και τη στιγμή που μιλάμε, εμφανίζονται νέες ελευθερίες, όπως μπορούμε να δούμε στις τηλεοπτικές εικόνες από την Καμπούλ. Ακούμε όμως και για νέους φόβους, διότι το Αφγανιστάν έχει μια βίαιη ιστορία και η βιαιότητα δεν ήταν έργο μόνο των Ταλιμπάν. Ως εκ τούτου, υπάρχει μεγάλη ανάγκη για επείγουσα δράση.
<P>
Η δεύτερη πρόκληση είναι η ανθρωπιστική πρόκληση, η οποία προηγήθηκε του πολέμου, αλλά οξύνθηκε από αυτόν. Τώρα που ένα μεγαλύτερο κομμάτι της επικράτειας δεν βρίσκεται πλέον υπό τον έλεγχο των Ταλιμπάν, οφείλουμε με τρόπο ορατό και επειγόντως να αξιολογήσουμε τι πρέπει να γίνει και να είμαστε παρόντες επιτόπου. Η υποστήριξή μας προς την ανθρωπιστική προσπάθεια πρέπει να μεταφραστεί σε πρακτική δράση. Ο Επίτροπος μίλησε για σημαντικά χρηματικά ποσά, για τα οποία νομίζω πως είπε ότι δεν αναγνωρίστηκαν επαρκώς. Δυστυχώς, η συνεισφορά της Ευρώπης περνά συχνά απαρατήρητη σ' αυτές τις καταστάσεις, γι' αυτό οφείλουμε να έχουμε ορατή παρουσία επιτόπου και να δείξουμε την αλληλεγγύη μας, όχι μόνο στη στρατιωτική εκστρατεία αλλά και στην ανθρωπιστική προσπάθεια.
<P>
Θα ήθελα να κάνω δύο τελευταία σχόλια. Το ένα αφορά τη Μέση Ανατολή. Χαιρετίζω την αθόρυβη αλλά αποτελεσματική διπλωματία του κ. Σολάνα και των συναδέλφων του, της βελγικής Προεδρίας, της Επιτροπής και άλλων, διότι, τη στιγμή που η Αμερική ήταν στραμμένη προς άλλη κατεύθυνση, εμείς καταφέραμε να αποκλιμακώσουμε τη χειρότερη των εντάσεων, ένα απαραίτητο προοίμιο για τη διαδικασία Μίτσελ που αποτελεί την οδό προς μια βιώσιμη ειρήνη.
<P>
Ορισμένοι συνάδελφοι αναφέρθηκαν στην ευρωπαϊκή πολιτική ασφάλειας και άμυνας. Η Ομάδα μου την υποστηρίζει σθεναρά και εκφράσαμε την ικανοποίησή μας για τα βήματα προς αυτήν την κατεύθυνση. Πιστεύαμε ότι επρόκειτο για την ευρωπαϊκή πολιτική ασφάλειας και άμυνας, μέχρις ότου ανακαλύψαμε πρόσφατα στη Ντάουνινγκ Στρητ ότι πρόκειται για ευρωπαϊκή πολιτική ασφάλειας και γευμάτων.
<P>
Κυρία Πρόεδρε, θα ήθελα να ακούσω τα σχόλιά σας σχετικά με την ευρωπαϊκή πολιτική ασφάλειας και γευμάτων, η οποία αντιβαίνει στην ιδέα μιας ευρωπαϊκής πολιτικής ασφάλειας και άμυνας που είναι για όλους και όχι μόνο για λίγους.
<P>
(Χειροκροτήματα)

<SPEAKER ID=160 LANGUAGE="NL" NAME="Lagendijk">
Κύριε Πρόεδρε, κυρία Πρόεδρε του Συμβουλίου, κύριε Επίτροπε, θα ήθελα να αναφερθώ στο Αφγανιστάν. Είναι εξαιρετικά δύσκολο να θέτει κανείς ερωτήσεις σχετικά με τις στρατιωτικές εξελίξεις, καθώς η κατάσταση είναι ιδιαίτερα ρευστή. Παρόλα αυτά, θα ήθελα να θέσω ένα ερώτημα σχετικά με ένα ζήτημα το οποίο θεωρώ πως θα είναι ιδιαίτερα σημαντικό κατά τις επόμενες ημέρες. Πρόκειται για την ιδέα να σταλεί ειρηνευτική δύναμη του ΟΗΕ στην Καμπούλ προκειμένου να μην επικρατήσει χάος εκεί. Συζήτησε μήπως το Συμβούλιο τη δυνατότητα να συμβάλουν ευρωπαϊκές χώρες ή η Ένωση ως σύνολο σε αυτήν την ειρηνευτική δύναμη του ΟΗΕ; Ή μήπως το Συμβούλιο θεωρεί ότι το καλύτερο θα ήταν να αποτελείται αυτή αποκλειστικά από αντιπροσώπους ισλαμικών χωρών; Με άλλα λόγια, προβλέπεται συμμετοχή της ΕΕ στο μέλλον στην ειρηνευτική δύναμη του ΟΗΕ;
<P>
Κατόπιν, όσον αφορά την ανθρωπιστική πτυχή: είναι προφανές ότι εξακολουθούν να υπάρχουν ακόμη πολλές ανάγκες και ότι η κατάκτηση μεγάλων τμημάτων του Αφγανιστάν από τη Βόρεια Συμμαχία αυξάνει τις δυνατότητες για την παροχή ανθρωπιστικής βοήθειας. Γνωρίζει η Επιτροπή εάν την στιγμή αυτή ή κατά τις επόμενες ημέρες μπορεί να διατεθεί η ανθρωπιστική βοήθεια που επιθυμούμε να παράσχουμε με γρήγορο και ικανοποιητικό τρόπο ή μήπως παραμένουν εμπόδια; Εάν ναι, για ποιά εμπόδια πρόκειται;
<P>
Τέλος, η πολιτική και διπλωματική πτυχή: η Ομάδα μου φοβάται ότι οι στρατιωτικοί θα θέσουν στο περιθώριο τους πολιτικούς. Τη στιγμή αυτή οι στρατιωτικές κατακτήσεις προηγούνται των πολιτικών. Η Ομάδα μου φοβάται ότι το γεγονός αυτό θα δυσχεράνει, και ίσως μάλιστα καταστήσει αδύνατη, την εξεύρεση πολιτικής λύσης εφόσον η Βόρεια Συμμαχία εξακολουθεί να προελαύνει προς το Νότο. Γνωρίζω ότι η Ευρωπαϊκή Ένωση και τα κράτη μέλη της συμμετέχουν από κοινού με τον αντιπρόσωπο του ΟΗΕ κ. Brahimi στις προσπάθειες για τη δημιουργία μίας σταθερής κυβέρνησης, όπως αναφέρατε. Τί συγκεκριμένες προσπάθειες προτίθεται να καταβάλει άμεσα και κατά τις επόμενες ημέρες η ΕΕ για την εξεύρεση πολιτικής λύσης, η οποία είναι, πιστεύω, απολύτως επείγουσα; Μία πολιτική λύση είναι ίσως ακόμα σημαντικότερη από στρατιωτική λύση. Εφόσον δεν εξευρεθεί πολιτική λύση, όλες οι στρατιωτικές επιτυχίες θα μπορούσαν να εκμηδενιστούν.
<P>
Τέλος, μία παρατήρηση σχετικά με τη συνάντηση του Λονδίνου: δεν με ανησυχεί τόσο το γεγονός ότι συναντήθηκαν εκεί αντιπρόσωποι χωρών, οι οποίες συμβάλλουν στρατιωτικά και συζήτησαν την κατάσταση, αλλά το γεγονός ότι στην ημερήσια διάταξη του Λονδίνου είχε περιληφθεί και η πολιτική για την Μέση Ανατολή. Θα ήθελα να ρωτήσω ιδιαίτερα εσάς, κυρία Πρόεδρε του Συμβουλίου, εάν η πολιτική για την Μέση Ανατολή σχεδιάζεται στο Λονδίνο ή στις Βρυξέλλες.

<SPEAKER ID=161 LANGUAGE="FR" NAME="Wurtz">
Κυρία Υπουργέ, κύριε Επίτροπε, ας μην σκιάσουμε τη χαρά μας από τη μουσική που ηχεί πάλι στους δρόμους της αφγανικής πρωτεύουσας και από τη γυναικεία φωνή που ακούγεται από το ραδιοφωνικό σταθμό της Καμπούλ. Η αίσθηση της ελευθερίας που διαβάζουμε στα πρόσωπα των Αφγανών και η υποχώρηση των πλέον σκοταδιστικών και σκληρών καταπιεστών της υδρογείου, έκανε καλό σε όλες και όλους μας.
<P>
Ας αντικρύσουμε, ωστόσο, κατάματα και χωρίς χάσιμο χρόνου όλες τις όψεις της πραγματικότητας, ώστε να μην διαδεχθεί την ελπίδα πολύ σύντομα ένας νέος εφιάλτης.
<P>
Πρώτον, οι μάχες δυστυχώς δεν τέλειωσαν. Συγκεντρωμένοι στα νότια της χώρας, στα σύνορα με το Πακιστάν, οι Ταλιμπάν θα τα παίξουν πια όλα για όλα, προσπαθώντας να διασώσουν με οποιοδήποτε τίμημα όποια εξουσία και δυνατότητα να βλάψουν τους απέμεινε. Θα ήταν καταστροφή αν καταφέρουν να αποκτήσουν συμμάχους στα αποτρόπαια σχέδια τους ανάμεσα στον πληθυσμό της φυλής των Παστούν που αισθάνονται ότι τίθενται στο περιθώριο από τους νέους ηγέτες της χώρας.
<P>
Όσον αφορά τις διάφορες αντίπαλες παρατάξεις που συνθέτουν τη Βόρεια Συμμαχία, δεν πρέπει σε καμία περίπτωση να τις εξιδανικεύουμε. Η τύχη των γυναικών σε κάποιες επαρχίες που ελέγχονται από αυτήν δεν μας επιτρέπει την επανάπαυση. Εξάλλου, η προηγούμενη συμπεριφορά της κατά την τελευταία πενταετία, όπως και διάφορες ανησυχητικές πληροφορίες από το Mazar-e-Charif δεν μας επιτρέπουν δυστυχώς να παραβλέψουμε τον κίνδυνο να τους δούμε σύντομα να επιδίδονται σε αιματηρά ξεκαθαρίσματα λογαριασμών στα εδάφη που επανέκτησαν.
<P>
Η εμπειρία δείχνει πως οι αποτελεσματικές επικουρικές δυνάμεις μιας στρατιωτικής δράσης μπορούν να μετατραπούν σε σοβαρά εμπόδια για μια πολιτική λύση. Όμως, η πολιτική λύση ήταν εξαρχής το κρίσιμο ζήτημα.
<P>
Δεύτερον, ας αναμετρήσουμε την απελπισία του αφγανικού λαού που έχει εξουθενωθεί μετά από 5 χρόνια τρομοκρατίας, μήνες ξηρασίας και εξαθλίωσης και τέλος, ύστερα από πέντε εβδομάδες εντατικών βομβαρδισμών. Στην ερημωμένη αυτή χώρα, ο ΟΗΕ εκτιμά ότι επτάμισι εκατομμύρια άτομα απειλούνται από λιμό. Ο ειδικός απεσταλμένος του εξάλλου, κ. Lakhdar Brahimi, πολλαπλασίασε στο πλαίσιο αυτό, τις εκκλήσεις να τεθεί το συντομότερο δυνατό τέρμα στον πόλεμο.
<P>
Αντιθέτως, η χώρα αυτή έχει ανάγκη από μια γενναιόδωρη και επείγουσα αναπτυξιακή βοήθεια. Τέλος, ας μην λησμονήσουμε ότι στόχος της διεθνούς κινητοποίησης ήταν η εξουδετέρωση του τρομοκρατικού δικτύου, η εξάλειψη των, χρηματοδοτικών κυρίως, πηγών που τροφοδοτούν τους τρομοκράτες, όπως και η διάλυση του κοινωνικού και πολιτικού υποστρώματος χάρη στο οποίο ευημερούν. Αυτός ο δίκαιος και φιλόδοξος στόχος δεν έχει έως σήμερα επιτευχθεί και η κάθε αποτυχία πολιτικής επίλυσης του αφγανικού προβλήματος μας απομακρύνει μόνον από το στόχο αυτό.
<P>
Δηλαδή, πρόκειται για το ρόλο που εμπίπτει σε ένα διεθνή παράγοντα σαν την Ευρωπαϊκή Ένωση, ιδίως στο πλαίσιο του ΟΗΕ μέσω των κρατών μελών της, αλλά ακόμη και στο πλαίσιο των σχέσεών μας με τους αμερικανούς ιθύνοντες, όπως, επίσης, και με τα κράτη της περιοχής, προκειμένου να επικρατήσει πολιτική λύση που να προέρχεται από τους Αφγανούς μέσα στην ποικιλομορφία τους και από τις Αφγανές οι οποίες, επειδή υπήρξαν έως τώρα τα πρώτα θύματα των Ταλιμπάν, πρέπει σήμερα να λάβουν ενεργά μέρος στην οικοδόμηση της αλλαγής. Είναι πια καιρός να προσφέρουμε στον μάρτυρα αυτό λαό τη σταθερότητα, την αξιοπρέπεια και την ειρήνη.

<SPEAKER ID=162 LANGUAGE="IT" NAME="Bonino">
Κυρία Πρόεδρε, υπάρχει μια λέξη ταμπού που δεν άκουσα να προφέρεται σ' αυτήν την ώρα των συζητήσεων, που δεν ακούω στις συνεδριάσεις διαπραγματεύσεων οι οποίες διεξάγονται στη Ρώμη ή στο Πεσαβάρ, στο Ισλαμαμπάντ ή στη Νέα Υόρκη. Υπάρχει ένα ταμπού που σκοπεύω, σκοπεύουμε να αντιμετωπίσουμε και αυτό είναι η συμμετοχή των γυναικών, μια αξιόλογη συμμετοχή γυναικών στην προσωρινή κυβέρνηση του Αφγανιστάν.
<P>
Ο Γενικός Γραμματέας των Ηνωμένων Εθνών εύχεται μία εθνοτικά ισορροπημένη μεταβατική κυβέρνηση. Το Συμβούλιο, διά του προσώπου της κ. Durant, μας είπε ότι εύχεται μια δίκαιη και βιώσιμη σύνθεση. Αλλά για ποια δικαιοσύνη μιλάμε; Για ποια ισορροπία μιλάμε; Εκατομμύρια γυναίκες του Αφγανιστάν υπήρξαν, όχι μόνον τα πρώτα θύματα, αλλά και οι μεγάλοι πρωτεργάτες, όλα αυτά τα χρόνια, μιας μη βίαιης αντίστασης σε όλον τον κόσμο. Τις γνωρίζετε: είναι οι γυναίκες του Negar, οι γυναίκες του RAWA. ήρθαν εδώ στο Ευρωπαϊκό Κοινοβούλιο. είναι οι γυναίκες που διαχειρίζονταν τη χώρα πριν από τους Ταλιμπάν. Ήταν το 40% του ιατρικού σώματος, το 50% των δασκάλων, το 70% της δημόσιας διοίκησης, ενώ οι άντρες έκαναν πόλεμο. Στο τραπέζι των διαπραγματεύσεων, όμως, εγώ βλέπω μόνον άντρες: γενειάδες περισσότερο ή λιγότερο μακριές, περισσότερο ή λιγότερο κοντές, αλλά δεν είδα καμία από τις υπέροχες αυτές γυναίκες που ωστόσο έχουμε συναντήσει.
<P>
Ξέρω πολύ καλά ότι θα συναντήσω χαμόγελα και μειδιάματα παντού. Ξέρω καλά πώς ένοιωσα απέναντι σ' αυτά τα γελάκια το '97 και το '98, όταν αυτό το Κοινοβούλιο και η Επιτροπή ήταν, απ' όσο γνωρίζω, τα μόνα όργανα που το από το '97 υποστηρίζουν την εκστρατεία «Ένα λουλούδι για τις γυναίκες της Καμπούλ" . Αυτό το θάρρος μας, αυτό το θάρρος σας, αγαπητοί συνάδελφοι, πιστεύω πως πρέπει να συνεχιστεί. Φτάνουν πια τα λόγια, οι διακρίσεις, τα επιφωνήματα: καημένες γυναίκες! Όχι, φτάνει! Θέλουμε οι γυναίκες του Αφγανιστάν να αναλάβουν μια ορατή πολιτική ευθύνη στην ανοικοδόμηση της χώρας τους, στη μεταβατική κυβέρνηση.
<P>
Ξέρω ότι αυτό δεν φτάνει, ξέρω ότι χρειάζεται κινητοποίηση της κοινής γνώμης. Ας ανακηρύξουμε τότε εμείς, για τις 24 Νοεμβρίου, μία παγκόσμια ημέρα νηστείας σε όλον τον κόσμο, ένα παγκόσμιο satyagraha, ώστε οι γυναίκες να αποτελέσουν επιτέλους μέρος αυτής της μεταβατικής κυβέρνησης.
<P>
Εύχομαι αυτή μας η πρόταση να μην γίνει δεκτή με τον συνήθη περίγελο. Συχνά, όσοι ασχολούνται σοβαρά με τα ανθρώπινα δικαιώματα διαθέτουν ικανότητες διορατικότητας, εφαρμογής και αποτελεσματικότητας, πολύ μεγαλύτερες απ' όσους πιστεύουν πάντα ότι τα ξέρουν όλα, θεωρώντας ότι ο κόσμος σήμερα μπορεί να προχωρήσει απλώς με τη γνωστή ρεαλιστική πολιτική. Δεν είναι έτσι! Ο ανθρώπινος παράγοντας, οι άνθρωποι, είναι οι δημιουργοί του μέλλοντός τους. Ποιο θα είναι όμως το μέλλον χωρίς το μισό του πληθυσμού; Κατά συνέπεια: στις 24 Νοεμβρίου, παγκόσμια ημέρα satyagraha, για να αποτελέσουν οι γυναίκες του Αφγανιστάν μέρος αυτής της προσωρινής κυβέρνησης.
<P>
(Χειροκροτήματα)

<SPEAKER ID=163 LANGUAGE="FR" NAME="Morillon">
Κυρία Πρόεδρε, όταν δεχτήκαμε στο Κοινοβούλιο, τον περασμένο Απρίλιο, τον Αχμάντ Σαχ Μασούντ, μας είχε προαναγγείλει την αναπόφευκτη πτώση του καθεστώτος των Ταλιμπάν, από τη στιγμή που η πακιστανική κυβέρνηση θα ήταν πλέον αδύνατο να παράσχει οποιαδήποτε πολιτική, αλλά κυρίως στρατιωτική βοήθεια. Ο Μασούντ δεν ζητούσε τίποτε άλλο, εκ μέρους της διεθνούς κοινότητας και της Ευρωπαϊκής Ένωσης, από μια αποτελεσματική διπλωματική πίεση προς το Πακιστάν, προκειμένου να σταματήσει κάθε παρέμβαση στις εσωτερικές υποθέσεις του Αφγανιστάν. Βασιζόταν στις γνώσεις του όσον αφορά το βαθμό απελπισίας του αφγανικού πληθυσμού απέναντι στους Ταλιμπάν για να προβλέψει ότι θα εξεγείρετο, ακόμη και στα εδάφη του Νότου, όπου διαβιούν κυρίως πληθυσμοί Παστούν. Μας διαβεβαίωσε ότι είχε συστήσει σε όλη τη χώρα ένα δίκτυο συμμάχων, ως εγγύηση για τη συγκρότηση μιας κυβέρνησης, που θα στηρίζονται σε μια ευρύτατη εθνική ένωση. Τα γεγονότα των τελευταίων 48 ωρών εξέπληξαν με την ταχύτητά τους μόνον τους έγκριτους ειδικούς μας οι οποίοι, χωρίς να έχουν ποτέ βρεθεί επί τόπου, εξέφραζαν την άποψη ότι η συμμαχία κατά των Ταλιμπάν απαρτίζονταν από ένα συνονθύλευμα πολέμαρχων το ίδιο βάρβαρων, όπως και οι ίδιοι οι Ταλιμπάν κι ακόμη πιο επικίνδυνων, εφόσον κίνητρό τους ήταν μόνον η όρεξη για μια εξουσία που δεν θα παρέλειπαν να ξαναρχίσουν να διεκδικούν.
<P>
Αυτοί οι ίδιοι ειδικοί, εγκλωβισμένοι μέσα στη βεβαιότητά τους και απηχώντας τις ανησυχίες που εκδηλώνονται στο Ισλαμαμπάντ, μεταδίδουν και σήμερα ακόμη τις απόψεις τους από τα μαζικά μέσα για να προειδοποιήσουν ότι η Βόρεια Συμμαχία αντιπροσωπεύει μόνον ένα πολύ μικρό ποσοστό των απόψεων του αφγανικού λαού, που παραμένει δήθεν προσκολλημένος στην ειρήνη την οποία μόνον οι Ταλιμπάν μπόρεσαν να του προσφέρουν. Οι διαδηλώσεις λαϊκού ενθουσιασμού στην Καμπούλ, η εξέγερση που βρίσκεται σε εξέλιξη στο ίδιο το Κανταχάρ, η απαρχή της επιστροφής χιλιάδων προσφύγων αρκούν για να δείξουν ότι αυτές οι Κασσάνδρες ήταν άσχημα πληροφορημένες. Αυτοί που πίσω από εσάς, κυρία Πρόεδρε, είχαν την ευφυΐα να ακούσουν τον Μασσούντ, δεν θα παραλείψουν να χαρούν για όλα αυτά.
<P>
Βεβαίως, η κατάσταση είναι εύθραυστη ακόμη, από πολιτική άποψη. Στη διεθνή κοινότητα και μέσα στους κόλπους της, στην Ευρωπαϊκή Ένωση, ανήκει ο ρόλος να βοηθήσουν για τη συγκρότηση μιας κυβέρνησης ενότητας, της οποίας ο πρώην βασιλεύς, Zaher Shah, είναι πρόθυμος να τεθεί εγγυητής.
<P>
Βεβαίως, θα πρέπει να παρασχεθεί στον αφγανικό λαό κάθε απαραίτητη υλική βοήθεια για την αποκατάσταση μιας καταστροφικής από ανθρωπιστική άποψη κατάστασης που θέτει σε κίνδυνο, όπως μας είπε ο κ. Wurtz, την επιβίωση 1 500 000 ατόμων τα οποία απειλούνται από λιμοκτονία και την κατάσταση υγείας περισσότερων από 6 000 000 Αφγανών οι οποίοι υποφέρουν σήμερα από σοβαρό υποσιτισμό. Ευελπιστούμε, κυρία προεδρεύουσα του Συμβουλίου, κύριε Επίτροπε, ότι το Συμβούλιο και η Επιτροπή θα είναι πρόθυμα να ενεργήσουν χωρίς καθυστέρηση προς αυτή την κατεύθυνση. Ευχαριστούμε για το ότι μας δόθηκε εδώ η σχετική διαβεβαίωση.

<SPEAKER ID=164 LANGUAGE="FR" NAME="Rod">
Κυρία Πρόεδρε, το Αφγανιστάν περνά σήμερα ώρες αβεβαιότητας που θα αποδειχτούν κρίσιμες για το μέλλον. Το τέλος της δικτατορικής εξουσίας των Ταλιμπάν ανοίγει την πόρτα για μια δημοκρατική ανασυγκρότηση που όμως απέχει πολύ από το να έχει εξασφαλιστεί. Υπάρχει η πιθανότητα ενός ισλαμικού ανταρτοπόλεμου όπως στην Αλγερία, ενάντια στον οποίο οι μαζικοί βομβαρδισμοί είναι ατελέσφοροι και πρέπει να σταματήσουν.
<P>
Η Ευρωπαϊκή Ένωση πρέπει να λάβει ισχυρές και σαφείς θέσεις, γιατί όπως είπαν η κ. Emma Bonino και ο κ. Francis Wurtz, οι γυναίκες του Αφγανιστάν δεν πρέπει να θυσιαστούν κατά τη διαδικασία πολιτικής ανασυγκρότησης. Η συμμετοχή των γυναικών αποτελεί το κλειδί μιας βιώσιμης ανασυγκρότησης του Αφγανιστάν. Από τις πρώτες κιόλας διαπραγματεύσεις, οι γυναίκες πρέπει να είναι παρούσες και από την πρώτη ημέρα, πρέπει να κληθούν να συμμετάσχουν σε μια νέα κυβέρνηση. Αυτή είναι η μόνη λύση που μπορεί να εγγυηθεί την προστασία και το σεβασμό των δικαιωμάτων των γυναικών και όλων των ανθρωπίνων δικαιωμάτων. Η Ευρωπαϊκή Ένωση δεν μπορεί να υποστηρίξει ένα σχέδιο για μια κυβέρνηση που δεν θα λάμβανε υπόψη αυτήν την τόσο ουσιαστική διάταση. Η ένταξη των γυναικών σ' αυτήν αποτελεί επίσης το πρώτο βήμα για τη δημοκρατία. Σε αυτή τη δημοκρατία, δυστυχώς, δεν έχουν θέση οι πολέμαρχοι που έχουν υποπέσει σε επανειλημμένες παραβιάσεις των ανθρωπίνων δικαιωμάτων, σε πολυάριθμες βιαιοπραγίες και που ενδιαφέρονται περισσότερο, σε όποια πλευρά και αν ανήκουν, για την υπεράσπιση της δικής τους εθνότητας, παρά για το μέλλον της χώρας. Πρέπει να τεθεί τέρμα στη βασιλεία της ατιμωρησίας. Οι Αφγανοί πρέπει να εκπροσωπούνται από μια δημοκρατική μικτή κυβέρνηση, στην οποία να εκπροσωπούνται όλες οι εθνότητες και η οποία θα σέβεται τα ανθρώπινα δικαιώματα.

<SPEAKER ID=165 NAME="Collins">
Κυρία Πρόεδρε, τα πρόσφατα γεγονότα έχουν καταδείξει στον κόσμο ότι η στρατιωτική στρατηγική που ακολουθεί η αμερικανική κυβέρνηση στο Αφγανιστάν φέρει καρπούς. Η απομάκρυνση των Ταλιμπάν από την εξουσία στο Αφγανιστάν είναι ένας θεμιτός στόχος. Οι Ταλιμπάν υποθάλπουν τον Οσάμα μπιν Λάντεν έναν διεθνή τρομοκράτη που έχει διαπράξει πράξεις μίσους και τρόμου, όχι μόνο στη διάρκεια του τρέχοντος έτος, αλλά και κατά τα τελευταία χρόνια. Η υπόθαλψη τρομοκρατών αποτελεί αφεαυτής έγκλημα.
<P>
Η πτώση ζωτικής στρατηγικής σημασίας πόλεων του Αφγανιστάν αυτήν την εβδομάδα θα βοηθήσει ασφαλώς τη διαδικασία διάβρωσης της εξουσίας των Ταλιμπάν. Ωστόσο, πολλά απομένουν να γίνουν για να ηττηθούν οι Ταλιμπάν στο προσεχές μέλλον. Αποτελούν μια στρατιωτική δύναμη που πρέπει να ληφθεί υπόψη και διαθέτουν ευρεία στρατιωτική εμπειρία. Ελπίζω ότι το καθεστώς των Ταλιμπάν θα ηττηθεί και θα αντικατασταθεί από μια ευρύτερη συμμαχία πολιτικών σχηματισμών του Αφγανιστάν. Δεν πρόκειται να είναι μια εύκολη αποστολή, αλλά πρέπει να επιδιωχθεί σθεναρά ως στρατιωτική επιλογή.
<P>
Δυνάμει του ψηφίσματος 1373 των Ηνωμένων Εθνών, εναπόκειται σε όλους εμάς να διασφαλίσουμε ότι τα άτομα που εμπλέκονται στη διάπραξη των αισχρών τρομοκρατικών ενεργειών του προηγούμενου Σεπτεμβρίου στην Αμερική θα οδηγηθούν ενώπιον της δικαιοσύνης. Και εμείς οφείλουμε να αποτρέψουμε περαιτέρω τρομοκρατικές επιθέσεις, και αυτό μπορεί να επιτευχθεί μόνον εάν η διεθνής κοινότητα συνεχίσει να συνεργάζεται στενά.
<P>
Ένα θέμα που πρέπει σαφώς να αντιμετωπιστεί στα πλαίσια του πολέμου στο Αφγανιστάν αφορά τις ανθρωπιστικές ανάγκες του αφγανικού λαού. Η διεθνής κοινότητα, υπό την αιγίδα των Ηνωμένων Εθνών και μέσω της Ευρωπαϊκής Ένωσης, πρέπει να προτείνει μια ορατή και βιώσιμη στρατηγική προκειμένου να διασφαλίσει την παροχή ανθρωπιστικών προμηθειών στον αφγανικό λαό. Η απόλυτη προτεραιότητά μας πρέπει να είναι μια ορατή ανθρωπιστική στρατηγική προκειμένου οι Αφγανοί να μπορέσουν να επιβιώσουν στον εξαιρετικά ψυχρό χειμώνα. Πρέπει να υπάρξει ασφαλής και συνεχής παράδοση ανθρωπιστικής βοήθειας στα άτομα που την χρειάζονται. Αυτό μπορεί να επιτευχθεί μόνο με τη συμμετοχή της διεθνούς κοινότητας και σημαντικών μη κυβερνητικών οργανώσεων.
<P>
Εν ευθέτω χρόνω, τα Ηνωμένα Έθνη και η Ευρωπαϊκή Ένωση θα πρέπει να αναλάβουν θετικό ρόλο καθώς θα αναπτύσσονται νέες πολιτικές δομές στο Αφγανιστάν. Όλοι μας πρέπει να διαδραματίσουμε το ρόλο μας ώστε να ηττηθεί η διεθνής τρομοκρατία. Είναι σαφές ότι απαιτείται μια πολυσχιδής προσέγγιση προκειμένου οι ρίζες της διεθνούς τρομοκρατίας να αντιμετωπιστούν κατά μέτωπον.
<P>
Συμπερασματικά, είναι πολύ σημαντικό να επαναλάβουμε το μήνυμα ότι ο πόλεμος κατά της τρομοκρατίας δεν είναι ένας αγώνας ενάντια στο Ισλάμ. Υπάρχουν εκατομμύρια μουσουλμάνοι που ζουν στην Ένωση οι οποίοι έχουν ενσωματωθεί πλήρως στις κοινωνίες μας και οι οποίοι συμβάλλουν θετικά στην ανάπτυξη της Ευρωπαϊκής Ένωσης. Η Ευρωπαϊκή Ένωση ως πολιτική οντότητα είναι φίλος, και θα είναι πάντοτε φίλος, του μουσουλμανικού κόσμου. Πρέπει να επαναλαμβάνουμε αυτό το μήνυμα σε κάθε ευκαιρία.

<SPEAKER ID=166 LANGUAGE="DE" NAME="Brok">
, Πρόεδρος της Επιτροπής Εξωτερικών Υποθέσεων, Δικαιωμάτων του Ανθρώπου, Κοινής Ασφάλειας και Αμυντικής Πολιτικής. (DE) Κυρία Πρόεδρε, αγαπητοί συνάδελφοι, πιστεύω ότι αποδείχτηκε ότι η στρατηγική της αντιτρομοκρατικής συμμαχίας στο Αφγανιστάν είναι ορθή. Αποδείχτηκε επίσης ότι η στρατηγική αυτή δεν περιλαμβάνει μόνο την καταδίωξη τρομοκρατών αλλά και την απελευθέρωση ενός λαού από την ίδια την κυβέρνησή του, η οποία δεν είναι αγαπητή στο λαό της. Αυτό είναι ολοφάνερο και πιστεύω ότι πρέπει να το πούμε ανοιχτά, ώστε να καταστήσουμε έτσι σαφές ότι δεν διακείμεθα εχθρικά προς έναν ισλαμικό πληθυσμό, αλλά ότι επιθυμούμε να οικοδομήσουμε από κοινού ένα μέλλον σε συνθήκες ελευθερίας.
<P>
Ασφαλώς, αυτό σημαίνει επίσης - και το καταδεικνύει η ιστορία του Αφγανιστάν - ότι οφείλουμε να υλοποιήσουμε το στόχο αυτό με τη σύσταση μιας ίδιας κυβέρνησης, τις αποφάσεις της οποίας θα σεβόμαστε, και ότι δεν χρειάζεται να παρέμβουμε όσον αφορά τις λεπτομέρειες. Θεωρώ αυτό επίσης εξαιρετικά σημαντικό, αν πρόκειται να επιτευχθεί η εγκαθίδρυση μιας κυβέρνησης συμφιλίωσης στο Αφγανιστάν.
<P>
Στον τομέα αυτό, η Ευρωπαϊκή Ένωση πρέπει να παρέμβει με όλα τα μέσα πρόληψης και πολιτικού χειρισμού κρίσεων που διαθέτει, συμβάλλοντας έτσι στην οργάνωση της ανοικοδόμησης της χώρας, στο μέτρο που το επιθυμούν οι ενδιαφερόμενοι εκεί.
<P>
Παρεμπιπτόντως, αυτές τις εβδομάδες κατέστη αντιληπτό ότι η Ευρωπαϊκή Ένωση μπορεί να προσφέρει μια τεράστια συμβολή εκεί όπου λειτουργεί αποτελεσματικά. Πιστεύω ότι η αντιτρομοκρατική συμμαχία στην Εγγύς και Μέση Ανατολή δεν θα είχε αποφέρει καρπούς χωρίς την Ευρωπαϊκή Ένωση, την Τρόικα και τα ταξίδια που πραγματοποίησε η τελευταία στην περιοχή.
<P>
Από την άλλη πλευρά, πρέπει να έχουμε επίγνωση του γεγονότος ότι, στο στρατιωτικό τομέα, όπου είμαστε ιδιαίτερα αδύναμοι, υποκύψαμε σε μια ιδιαίτερη διμερή συνεργασία και σε λύσεις διευθυντηρίου. Αυτά τα γεγονότα καταδεικνύουν, κατά τη γνώμη μου, ότι οφείλουμε να καταβάλουμε μεγαλύτερες προσπάθειες να συνενωθούμε σε μια κοινοτική μέθοδο όσον αφορά τον τομέα της πολιτικής ασφάλειας και άμυνας στο σύνολό του πρέπει επίσης να καταστεί σαφές ότι και τα μεγαλύτερα κράτη μέλη, που θεώρησαν ότι διαδραμάτιζαν ένα ρόλο, στην πραγματικότητα δεν είχαν καμία επιρροή στις στρατηγικές που εφαρμόστηκαν. Για το λόγο αυτό, θα διαδραματίσουμε ένα ρόλο μόνο αν ενεργήσουμε σε κοινή βάση, μόνο αν επιτύχουμε από κοινού το στόχο μας έως το 2003 - δηλαδή τη σύσταση μιας δύναμης ταχείας ανάπτυξης 60 000 στρατιωτών - και μόνο αν υποστηρίξουμε με αξιόπιστο τρόπο τον τομέα της πρόληψης και του πολιτικού χειρισμού κρίσεων βάσει αυτού του τρίτου πυλώνα.
<P>
Πιστεύω επίσης ότι αυτό πρέπει να εξεταστεί πολύ σοβαρά ενόψει της συνόδου στο Λάκεν και στο πλαίσιο της διαδικασίας μετά τη Νίκαια. Όταν ενεργούμε στον τομέα της εξωτερικής πολιτικής, συνειδητοποιούμε επανειλημμένα ότι οι ελλιπείς μας δομές δεν μας επιτρέπουν να ασκήσουμε την πραγματική μας επιρροή. Εννοώ το οργανωτικό χάος που παρατηρήθηκε συχνά όσον αφορά τα Βαλκάνια και τα θέματα ανταγωνισμού, όχι μεταξύ του Σολάνα και του Πάτεν, αλλά μεταξύ των δομών που δημιουργούνται παράλληλα και, σύμφωνα με την εμπειρία μας, μακροπρόθεσμα, λειτουργούν οι μεν εναντίον των δε, αντί να λειτουργούν από κοινού. Αυτές οι δομές πρέπει να συγχωνευθούν, π.χ. υπό την αιγίδα της Επιτροπής, με καθιέρωση μιας ιδιαίτερης νομιμοποιητικής σχέσης με το Συμβούλιο.
<P>
Αυτά είναι, κατά τη γνώμη μου, τα διδάγματα από τους περασμένους δύο μήνες, βάσει των οποίων, οφείλουμε να προβάλουμε ανάλογες αξιώσεις έναντι των κυβερνήσεων των χωρών μας. Πιστεύω επίσης ότι είναι απαραίτητο, για την εξασφάλιση μιας προοπτικής για τους λαούς μας, να καλλιεργήσουμε εντονότερα αυτή την κοινοτική μέθοδο στο μέλλον και στον τομέα της εξωτερικής πολιτικής και πολιτικής ασφαλείας. (Χειροκροτήματα)

<SPEAKER ID=167 LANGUAGE="NL" NAME="Van Velzen">
Κυρία Πρόεδρε, κυρία Πρόεδρε του Συμβουλίου, κύριε Επίτροπε, ελπίζω να με συγχωρέσετε εάν μιλήσω μισό λεπτό παραπάνω. Καθώς ο κ. McMillan-Scott δεν έλαβε τον λόγο, θα μπορούσαμε ίσως να κλέψουμε μισό λεπτάκι από τον χρόνο του.
<P>
Θα ήθελα να πω καταρχάς ότι ο στόχος της καταπολέμησης της διεθνούς τρομοκρατίας δεν επιτεύχθηκε δυστυχώς με την άλωση της Καμπούλ ή την ενδεχόμενη άλωση προσεχώς του Κανταχάρ. Θα πρέπει φυσικά να στρέψουμε την προσοχή μας και σε πολλά άλλα στοιχεία. Ιδιαίτερα σημαντικός είναι φυσικά ο εντοπισμός τρομοκρατικών πυρήνων, μεταξύ άλλων στην Ευρώπη, η αποξήρανση των πηγών χρηματοδότησης της διεθνούς τρομοκρατίας, καθώς και η γενικότερη συζήτηση στην κοινωνία μας σχετικά με τις ομάδες που δρουν σε αυτήν και πώς μπορούμε να θέσουμε ένα τέλος στη δράση τους.
<P>
Πιστεύω επίσης ότι εντός του Αφγανιστάν θα πρέπει να γίνουν πολλά ακόμα προκειμένου να μην υπάρχει πλέον τέτοιο πρόσφορο έδαφος για τη διεθνή τρομοκρατία. Είναι λογικό να δημιουργηθεί μία πολυεθνική κυβέρνηση, όμως θα πρέπει φυσικά να βρούμε μία ιδιαίτερη λύση για την Καμπούλ. Χρειάζεται να επικρατήσει ειρήνη με τις όμορες του Αφγανιστάν χώρες, έτσι ώστε να δημιουργηθεί εκεί μία περιοχή σταθερότητας και ειρήνης. Θα πρέπει να μπορέσουν να επιστρέψουν οι πρόσφυγες και να πραγματοποιηθούν τεράστιες επενδύσεις στην ανασυγκρότηση του Αφγανιστάν. Τέλος, οφείλουμε να φροντίσουμε προκειμένου να δημιουργηθεί μία κυβέρνηση η οποία να σέβεται τα ανθρώπινα δικαιώματα. Όλοι αυτοί οι παράγοντες αποτελούν ένα σύνολο.
<P>
Οι αιτίες της κρίσης μπορούν να αναζητηθούν έμμεσα και στην Μέση Ανατολή. Δεν το πιστεύω εγώ αυτό, πρόκειται για επιχείρημα του Μπιν Λάντεν. Πιστεύω ωστόσο ότι θα πρέπει να δοθεί μία περαιτέρω ώθηση στην ειρηνευτική διαδικασία στη Μέση Ανατολή και διερωτώμαι εάν έχει έλθει η κατάλληλη στιγμή για αυτό. Θα ήθελα να μου απαντήσει η Πρόεδρος του Συμβουλίου, εάν με ακούει την στιγμή αυτή. Συγκεκριμένα, ερωτώ εάν εσείς, ή εσείς από κοινού με την Επιτροπή, θα μπορούσατε να φροντίσετε ώστε να υιοθετηθεί επιτέλους ψήφισμα του ΟΗΕ υπέρ της δημιουργίας παλαιστινιακού κράτους. Δεν έχει έλθει πλέον η στιγμή να πραγματοποιηθεί πρόοδος στο σημείο αυτό, όπως είχε γίνει πριν από χρόνια με το Ισραήλ; Διερωτώμαι επίσης μήπως θα πρέπει να επανεξετάσουμε τον ρόλο της Σαουδικής Αραβίας στη χρηματοδότηση κάθε λογής ιδρυμάτων στη Δυτική Ευρώπη, χρηματοδότηση η οποία δημιουργεί πολλά ερωτηματικά. Η θέση της Συρίας αναφέρθηκε ήδη. Πιστεύω, όπως ανέφερε η Πρόεδρός μας, ότι είναι αναγκαίο και χρήσιμο να βοηθήσουμε τον υιό Ασαντ προκειμένου να διαδραματίσει έναν πολύ θετικότερο ρόλο, όπως είχαμε όλοι ελπίσει, κάτι που ωστόσο δεν μπόρεσε να κάνει μέχρι τώρα για πολλούς και διάφορους λόγους. Η Συρία διαδραματίζει ωστόσο ένα σημαντικό ρόλο και θα πρέπει να την βοηθήσουμε προς την κατεύθυνση αυτή.
<P>
Εάν θέλουμε να διαδραματίσουμε ένα ρόλο εμείς ως ΕΕ, ακόμη και στο σύνολο της ειρηνευτικής διαδικασίας, θα πρέπει να δούμε με προσοχή τι δράσεις αναλαμβάνουμε, μεταξύ άλλων όσον αφορά τις πωλήσεις όπλων ή υλικών, τα οποία μπορούν να χρησιμοποιηθούν όχι μόνο για ειρηνικούς αλλά και για πολεμικούς σκοπούς, προς το Ιράν. Το Ισραήλ παρακολουθεί τις πωλήσεις αυτές με έντονη ανησυχία και πιστεύω ότι είναι πολύ σημαντικό να δώσουμε προσοχή στο ζήτημα αυτό.
<P>
Τέλος, κυρία Πρόεδρε, ανέφεραν όλοι σχεδόν, και δεν χρειάζεται να το επαναλάβω και εγώ, ότι η Ευρώπη δεν μπορεί να εξακολουθεί να δίνει εικόνα διχασμού. Χρειάζεται να επιδεικνύουμε σύμπνοια, να δρούμε από κοινού στον τομέα της εξωτερικής πολιτικής και της πολιτικής για την ειρήνη και την ασφάλεια. Εάν εξακολουθούμε να μην συνειδητοποιούμε την ανάγκη αυτή, πώς μπορούμε να διαδραματίσουμε ένα ρόλο στο διεθνές προσκήνιο; Απευθύνω λοιπόν επείγουσα έκκληση, και στην Προεδρία, προκειμένου να πραγματοποιήσουμε μεγάλα βήματα προς τα εμπρός για το ζήτημα αυτό.

<SPEAKER ID=168 LANGUAGE="FR" NAME="De Sarnez">
Κυρία Πρόεδρε, πραγματικά χαίρομαι γι' αυτή τη συζήτηση που διεξάγεται σήμερα, σε μια στιγμή όπου η κατάσταση εξελίσσεται από ώρα σε ώρα και με θετικό τρόπο, ελπίζω, για το Αφγανιστάν.
<P>
Γνωρίζω, ότι η Ευρώπη έχει δύο υποχρεώσεις απέναντι στο Αφγανιστάν. Οφείλουμε, πράγματι, σε συνεργασία με τον ΟΗΕ, να ασκήσουμε πιέσεις για μια πολιτική επίλυση της διαμάχης, προκειμένου να εγκαθιδρυθεί, όπως είπε ο Guy Verhofstadt, μια κυβέρνηση σταθερή, νόμιμη, δημοκρατική και ευρύτατα αντιπροσωπευτική όλων των εθνοτικών ομάδων, η οποία θα είναι προσηλωμένη στις αρχές των ανθρωπίνων δικαιωμάτων.
<P>
Όμως, νομίζω ότι έχουμε και ένα δεύτερο καθήκον απέναντι στο Αφγανιστάν, δηλαδή ένα επείγον καθήκον. Γνωρίζουμε ότι η ανθρωπιστική κατάσταση στο Αφγανιστάν είναι τραγική. Απορρέει από το συνδυασμένο αποτέλεσμα ενός πολέμου που καταστρέφει τη χώρα αυτή εδώ και 23 χρόνια και από την ξηρασία που τη λυμαίνεται εδώ και τρία χρόνια. Γνωρίζουμε ότι 7 εκατομμύρια άτομα εξηρτώντο ήδη από την ανθρωπιστική βοήθεια πριν από την έναρξη των στρατιωτικών επιχειρήσεων. Γνωρίζουμε, επίσης, ότι μέχρι και 100 000 παιδιά μπορούν να πεθάνουν αυτόν τον χειμώνα, εάν δεν φθάσουν μέσα στις επόμενες εβδομάδες επαρκείς ποσότητες τροφίμων. Για το λόγο αυτό, ζητούμε να αναλάβει η Ευρώπη μια επείγουσα παρέμβαση μεγάλης έκτασης, μπροστά σε αυτό το ανθρωπιστικό δράμα.
<P>
Στο πλαίσιο μιας συμφωνίας που ελπίζουμε ότι θα είναι μόνιμη μεταξύ της Ευρωπαϊκής Ένωσης, των Ηνωμένων Εθνών, των κρατών που συνορεύουν με το Αφγανιστάν, των ειδικών οργανισμών του ΟΗΕ, των ΜΚΟ που εργάζονται στο Αφγανιστάν, ζητούμε - όπως πολλές φορές πράξατε, κυρία Πρόεδρε - τη δημιουργία ασφαλών ανθρωπιστικών διαδρόμων που θα επιτρέψουν τη διέλευση μιας επείγουσας επισιτιστικής βοήθειας, καθώς και καταφυγίων για τους εκτοπισθέντες Αφγανούς. Αυτό δεν αποτελεί μόνον επείγον ζήτημα, αλλά απλούστατα είναι το χρέος των λαών της Ευρωπαϊκής Ένωσης τους οποίους εκπροσωπούμε εδώ.

<SPEAKER ID=169 LANGUAGE="FR" NAME="Durant">
. (FR) Κυρία Πρόεδρε, επιθυμώ να απαντήσω, λοιπόν, ή να προσπαθήσω τουλάχιστον να δώσω κάποια στοιχεία απάντησης, σχετικά με τις παρατηρήσεις που έγιναν στη διάρκεια αυτής της συζήτησης, η οποία καθίσταται περισσότερο ενδιαφέρουσα, εφόσον διεξάγεται σε μια χρονική στιγμή φορτωμένη με ελπίδες, των οποίων η έκβαση παραμένει συνάμα εντελώς αβέβαιη.
<P>
Θα ήθελα καταρχάς να επανέλθω σε αυτήν την περίφημη συνάντηση του Λονδίνου που επικαλέστηκαν πολλοί από σας και να υπενθυμίσω σχετικά ότι δεν πρόκειται επ' ουδενί για μια συνάντηση που οργανώθηκε με πρωτοβουλία της Προεδρίας. Αποστολή της Προεδρίας είναι να συγκαλεί και να προεδρεύει σε συνεδριάσεις των Δεκαπέντε. Στη Γάνδη, αντιθέτως, επρόκειτο για συνεδρίαση που συγκλήθηκε για λόγους στρατιωτικούς ή, για να το θέσω αλλιώς, όσοι επιθυμούσαν να συνέλθουν στη Γάνδη, επικαλέστηκαν λόγους στρατιωτικούς. Σχετικά με τη συνάντηση του Λονδίνου, θα ήθελα να διευκρινίσω επίσης ότι η Προεδρία, που δεν είχε την πρωτοβουλία γι' αυτή, είχε ωστόσο προσκληθεί σε αυτήν. Από τη στιγμή που έλαβε πρόσκληση, ο Πρόεδρος του Ευρωπαϊκού Συμβουλίου, κ. Verhofstadt, ήρθε προφανώς αμέσως σε επαφή με διάφορους συναδέλφους του, προκειμένου να λάβει γνώση της θέσης εκάστου εξ αυτών. Αφού ενθαρρύνθηκε θερμά να μεταβεί στο Λονδίνο, ανέλαβε αμέσως, και αυτό υλοποιήθηκε κατά τη συνεδρίαση της Επιτροπής Μονίμων Αντιπροσώπων την επαύριο, να συντάξει έκθεση για όσα επρόκειτο να λεχθούν εκεί, ενώ κατόπιν επέλεξε να συνοδεύεται από τον κ. Σολάνα, θεωρώντας ότι τα θέματα αυτά ήταν πράγματι πολύ σημαντικά, δεδομένου ότι ήταν συναφή με την ασφάλεια.
<P>
Ιδού λοιπόν, κάποια πραγματικά στοιχεία που δίνουν το πλαίσιο αυτής της συνάντησης στο Λονδίνο και που μου επιτρέπουν να επαναλάβω ότι ο ρόλος της Ευρωπαϊκής Ένωσης είναι, προφανώς, διπλωματικός και πολιτικός, αλλά, επίσης, και ανθρωπιστικός και τούτο δεν αναφέρεται ως παρένθεση, αλλά αποτελεί μια σαφή διαβεβαίωση. Στην εισαγωγική μου αγόρευση δήλωσα, και o κ. Busquin το δήλωσε επίσης εξ ονόματος της Επιτροπής, ότι αποδίδουμε μεγάλη σημασία σε ανθρωπιστικά θέματα, όχι μόνο σε επίπεδο λεκτικό ή χρηματοδοτήσεων, αλλ' επίσης και κυρίως σε επίπεδο πράξεων. Επαγρυπνούμε για την υλοποίησή τους. Να είστε πεπεισμένοι για την αποφασιστικότητα και της Προεδρίας του Συμβουλίου και της Επιτροπής να προχωρήσουν με πολύ συγκεκριμένο, πολύ ακριβή και επείγοντα τρόπο όσον αφορά τις απαντήσεις που πρόκειται να δοθούν και να τους αποδώσει παράλληλα τη μεγαλύτερη δυνατή ορατότητα. Είναι πράγματι σημαντικό να γίνει γνωστό και ορατό ότι ανεξαρτήτως της δράσης που θα αναληφθεί, η Ευρωπαϊκή Ένωση επιθυμεί να διαδραματίσει και θα διαδραματίσει όντως σχετικό ρόλο.
<P>
Συμμερίζομαι, επίσης, την άποψη του κ. Poettering ότι είναι αναγκαίο η Ευρώπη να μιλά με μια φωνή. Μπορώ να σας διαβεβαιώσω σχετικά ότι η Προεδρία του Συμβουλίου κατέβαλε κάθε προσπάθεια για να συμβεί αυτό, κυρίως επ' ευκαιρία της συνάντησης του Λονδίνου, η οποία δεν συγκλήθηκε από εμάς, στην οποία όμως η Προεδρία προσκλήθηκε, ύστερα από προηγούμενες διαβουλεύσεις της με τα άλλα κράτη μέλη, να παρευρεθεί με τον κ. Σολάνα.
<P>
Αυτά, λοιπόν, σχετικά με το Λονδίνο, τη Γάνδη και τα συναφή θέματα.
<P>
Σχετικά με την ερώτηση του κ. Lagendijk που αφορά μεταξύ άλλων τη δύναμη του ΟΗΕ και το μετά-Ταλιμπάν καθεστώς, το Συμβούλιο δεν έχει ακόμη συζητήσει τη συμμετοχή της Ευρωπαϊκής Ένωσης με αυτήν την ιδιότητα της στη δύναμη των Ηνωμένων Εθνών και επομένως, στο στάδιο αυτό, δεν έχει αποφασίσει για τη θέση της. Συνεπώς, εγώ δεν μπορώ να τη διαβιβάσω. Αντιθέτως, σχετικά με τη σταθεροποίηση του μετά-Ταλιμπάν καθεστώτος, νομίζω ότι αυτή διέρχεται μέσα από διαβουλεύσεις με τις χώρες της περιοχής υπό την αιγίδα του ΟΗΕ και συνεπώς και του Συμβουλίου Ασφαλείας.
<P>
Εφόσον γίνεται λόγος για το μετά-Ταλιμπάν καθεστώς, για το οποίο όλοι ελπίζουμε ότι θα είναι σταθερό, πολυεθνοτικό και δημοκρατικό, γνωρίζοντας ωστόσο ότι ο δρόμος θα είναι δύσκολος, θα επιθυμούσα να επιμείνω ιδιαίτερα εδώ σε ένα ζήτημα που με αγγίζει πολύ και συγκινεί ιδιαίτερα και την Προεδρία του Συμβουλίου, δηλαδή στην προβληματική γύρω από την ισότητα των δύο φύλων. Πράγματι, εάν πρόκειται να συμβάλουμε προς την κατεύθυνση μιας εκπροσώπησης ή έστω μιας πιο δημοκρατικής, σταθερής κλπ. κυβέρνησης, πρέπει να ληφθεί υπόψη και το ζήτημα των σχέσεων μεταξύ των δύο φύλων. Ούτε εγώ προσωπικά, ούτε και η Προεδρία του Συμβουλίου θα κατανοούσε τον αποκλεισμό από τη συγκρότηση της κυβέρνησης αυτής και από τη μετέπειτα δράση της των αφγανών γυναικών που αποτέλεσαν τα πρώτα θύματα του καθεστώτος των Ταλιμπάν, με την έννοια των πολλαπλών στερήσεων, και κυρίως της στέρησης των δικαιωμάτων τους ενώ οι ίδιες είχαν αναλάβει τεράστιες ευθύνες.
<P>
Τέλος, πιστεύω ότι μέσα από όλες, ή σχεδόν όλες, τις παρεμβάσεις κατέστη προφανές ότι χρειαζόμαστε ακόμη περισσότερη Ευρώπη σε επίπεδο κοινής ασφάλειας. Εδώ, απαιτείται μια κοινοτική δράση. Η βελγική Προεδρία είναι πεπεισμένη γι' αυτό και επιθυμώ πράγματι να συμπεριληφθεί το θέμα αυτό στην ημερήσια διάταξη του Συμβουλίου Κορυφής του Λάκεν. Τα πρόσφατα γεγονότα αποδεικνύουν επαρκώς ότι πρέπει να βαδίσουμε μαζί, με αρμονικότερο τρόπο, σε ένα κοινοτικό πλαίσιο.
<P>
Ορίστε, λοιπόν, κάποια στοιχεία απάντησης με τα οποία θα ήθελα να συμβάλω στη συζήτηση αυτή, η οποία, πιστεύω, αποδίδει έμφαση σε κάποιες αρχές ιδιαίτερα χρήσιμες και σημαντικές για τις ημέρες, τις εβδομάδες και τους μήνες που ακολουθούν.

<SPEAKER ID=170 LANGUAGE="FR" NAME="Busquin">
. (FR) Κυρία Πρόεδρε, θα ήθελα απλώς να προσθέσω τρία διευκρινιστικά στοιχεία. Όπως υπογράμμισε η κ. Durant, το θέμα της ανθρωπιστικής βοήθειας είναι προφανώς πρωταρχικό. Και όπως πολλοί από τους ομιλητές κατέδειξαν, πρόκειται για προτεραιότητα εφόσον τώρα ενσκήπτει ο απειλητικός για τον πληθυσμό χειμώνας.
<P>
Δεν μπορώ παρά να επιβεβαιώσω τη βούληση να διαθέσουμε τα ποσά που προβλέπονταν γι' αυτό το σκοπό. Το επαναλαμβάνω: ανέρχονται σε 100 εκατομμύρια ευρώ για το 2001, τα οποία διατίθενται μέσω του Παγκόσμιου Οργανισμού Τροφίμων και άλλων μη κυβερνητικών οργανώσεων. Ανεξαρτήτως αυτού, εφόσον καθοριστούν οι θέσεις για τους ασφαλείς διαδρόμους μεταφοράς, πιστεύω ότι καθήκον μας είναι να επαγρυπνούμε, μέσω του μηχανισμού του ECHO, ώστε η βοήθεια να υλοποιείται όσο το δυνατόν πιο αποτελεσματικά. Αυτή, εν πάση περιπτώσει, είναι η βούληση της Επιτροπής. Μπορώ απλώς να σας διαβεβαιώσω γι' αυτό.
<P>
Κατά τον ίδιο τρόπο, η Επιτροπή αξιολογεί, μαζί με τη διεθνή κοινότητα και τον αφγανικό λαό, συμπεριλαμβάνων φυσικά και των γυναικών, τις ανάγκες που θα ανακύψουν από την ανασυγκρότηση, όπως πράξαμε εξάλλου και στη Σερβία, όπου η ίδια αυτή διεργασία θεωρήθηκε σαν ένα παράδειγμα αποτελεσματικότητας μέσα στον χρόνο.
<P>
Τέλος, σε διπλωματικό επίπεδο, ο κ. Prodi και ο κ. Patten ιδιαιτέρως, είναι απολύτως διαθέσιμοι να ανταποκριθούν στις προσκλήσεις που η Προεδρία της Ευρωπαϊκής Ένωσης θα απευθύνει ασφαλώς μέσα στις επόμενες ημέρες.

<SPEAKER ID=171 NAME="Πρόεδρος">
Ευχαριστώ τον Επίτροπο κ. Busquin.
<P>
Η συζήτηση έληξε.

<CHAPTER ID=9>
Διαπραγματεύσεις στο πλαίσιο της Σύμβασης για τα βιολογικά και τοξικά όπλα κατόπιν των πρόσφατων επιθέσεων με τον ιό του άνθρακα
<SPEAKER ID=172 NAME="Πρόεδρος">
H ημερήσια διάταξη προβλέπει τις δηλώσεις του Συμβουλίου και της Επιτροπής σχετικά με τις διαπραγματεύσεις στο πλαίσιο της Σύμβασης για τα βιολογικά και τοξικά όπλα, κατόπιν των προσφάτων επιθέσεων με τον ιό του άνθρακα.
<P>
Δίδω αμέσως τον λόγο στην Υπουργό κ. Durant, που θα ομιλήσει εξ ονόματος του Συμβουλίου.

<SPEAKER ID=173 LANGUAGE="FR" NAME="Durant">
. (FR) Κύριε Πρόεδρε, κυρίες και κύριοι, θα ήθελα να προσεγγίσω το θέμα των διαπραγματεύσεων στο πλαίσιο της Σύμβασης για τα βιολογικά και τοξικά όπλα.
<P>
Οι πρόσφατες επιθέσεις της 11ης Σεπτεμβρίου ενίσχυσαν ακόμη περισσότερο την πεποίθησή μας ότι είναι τώρα περισσότερο από ποτέ απαραίτητα κάποια πολυμερή μέσα με στόχο τον αφοπλισμό και τη μη διάδοση των όπλων. Πρέπει, πράγματι, να κινητοποιηθούν τα πάντα για να αποτραπεί η πρόσβαση των τρομοκρατικών οργανώσεων και των μελών τους σε πιο ισχυρά μέσα προκειμένου να πραγματοποιούν τις εγκληματικές τους ενέργειες.
<P>
Σε αυτή την προοπτική, ο αγώνας κατά των βιολογικών όπλων πρέπει να συνεχιστεί με ακόμα εντατικότερο ρυθμό, ενόψει κυρίως της απειλής ενδεχόμενων βιοτρομοκρατικών επιθέσεων. Η σύμβαση για τα βιολογικά και τοξικά όπλα συνιστά από την άποψη αυτή μέσο θεμελιώδους σημασίας. Η Ευρωπαϊκή Ένωση και τα κράτη μέλη της δεσμεύτηκαν για να προωθήσουν την οικουμενικότητά του.
<P>
Ενόψει της 5ης αναθεωρητικής διάσκεψης της Σύμβασης για τα βιολογικά και τοξικά όπλα, που θα πραγματοποιηθεί στη Γενεύη από τις 19 Νοεμβρίου έως τις 7 Δεκεμβρίου 2001, η Ευρωπαϊκή Ένωση θα απευθύνει νέα έκκληση προς τα κράτη που δεν έχουν προσχωρήσει στη Σύμβαση για την απαγόρευση των βιολογικών και τοξικών όπλων, να την επικυρώσουν το συντομότερο δυνατόν. Η ενίσχυση της σύμβασης αυτής αποτελεί εξάλλου προτεραιότητα για την Ένωση στον τομέα του αφοπλισμού. Το Συμβούλιο, επομένως, αποδίδει πρωταρχική σημασία στην περαίωση των διαπραγματεύσεων που πραγματοποιήθηκαν στη Γενεύη, στα πλαίσια της ομάδας ad hoc, για τη σύναψη νομικά δεσμευτικού πρωτοκόλλου με αντικείμενο την αγκαθίδρυση ενός αποτελεσματικού καθεστώτος που θα επιτρέψει την τήρηση της Σύμβασης για τα βιολογικά και τοξικά όπλα.
<P>
Το Συμβούλιο της Ευρωπαϊκής Ένωσης, στα συμπεράσματά του της 11ης Ιουνίου 2001, επανέλαβε εκ νέου τη δέσμευσή του να συμβάλει στη σύνταξη πρωτοκόλλου που θα περιλαμβάνει μια σειρά συγκεκριμένων μέτρων, τα οποία το ίδιο προσδιόρισε στην κοινή θέση του της 17ης Μαΐου 1999, ως ουσιαστικά για τη θέσπιση ενός αποτελεσματικού μέσου. Σχετικά, η Ένωση εκφράζει τη λύπη της επειδή η ειδική αρμόδια ομάδα δεν κατάφερε να εκπληρώσει την αποστολή της, δηλαδή να διεκπεραιώσει επιτυχώς αυτές τις διαπραγματεύσεις σχετικά με ένα νομικά δεσμευτικό πρωτόκολλο, πριν την έναρξη της 5ης αναθεωρητικής Διάσκεψης. Πράγματι, η Ένωση εξέφρασε την απογοήτευσή της απέναντι στην άρνηση των Ηνωμένων Πολιτειών να δεχθούν το συνθετικό κείμενο που παρουσίασε ο Πρόεδρος της ειδικής ομάδας. Το Συμβούλιο διατηρεί ως εκ τούτου τη δική του θέση. Η απειλή που συνιστούν τα βιολογικά όπλα απαιτεί την αρμόζουσα πολυμερή απάντηση. Το Συμβούλιο θα συνεχίσει να υπογραμμίζει τη σημασία που αποδίδει στις εργασίες που πρέπει να καταλήξουν στη θέσπιση ενός νομικά δεσμευτικού μέσου και ιδιαιτέρως στη διατήρηση της ειδικής ομάδας.
<P>
Η Ένωση έλαβε γνώση της δήλωσης των ΗΠΑ, σύμφωνα με την οποία οι τελευταίες στηρίζουν όλους τους ισχύοντες πολυμερείς μηχανισμούς που αποσκοπούν στη χειραγώγηση, στη μη διάδοση και στον έλεγχο εξαγωγής όπλων, καθώς και των εναλλακτικών προτάσεων που κατέθεσαν. Η Ένωση συνεχίζει την εξέταση των προτάσεων αυτών. Έχουμε ήδη συζητήσει γι' αυτές με τις Ηνωμένες Πολιτείες και θα συνεχίσουμε να το κάνουμε στο πλαίσιο προετοιμασίας της αναθεωρητικής Διάσκεψης. Η Ένωση επιφυλάσσεται να διατυπώσει και αυτή δικές της προτάσεις.
<P>
Τέλος, η Ένωση επιθυμεί να διαφυλαχθεί το κεκτημένο των διαπραγματεύσεων και η αναθεωρητική διάσκεψη να μπορέσει να λάβει αποφάσεις που θα προσφέρουν προοπτικές σύντομης επανάληψης των διαπραγματεύσεων στο πολυμερές πλαίσιο της σύμβασης και με τη συμμετοχή όλων των κρατών που αποτελούν τα συμβαλλόμενα μέρη.

<SPEAKER ID=174 LANGUAGE="FR" NAME="Busquin">
. (FR) Κύριε Πρόεδρε, κυρία Υπουργέ, κυρίες και κύριοι, δεν θα ήθελα να προσθέσω πολλά σε ότι μόλις είπε η κ. Υπουργός. Θα ήθελα απλώς να διαβεβαιώσω ότι η Ευρωπαϊκή Ένωση από την πλευρά της υποστήριζε ανέκαθεν σθεναρά το συμβιβαστικό κείμενο, όντας πεπεισμένη για τη σημασία των συμφωνιών μη διάδοσης των εξοπλισμών, εφόσον βέβαια αυτές συνοδεύονται και από αποτελεσματικά μέτρα επαλήθευσης.
<P>
Η Ευρωπαϊκή Ένωση είναι πεπεισμένη ότι ένα αρνητικό μήνυμα σχετικά με την πρόοδο των διεθνών δεσμεύσεων στον τομέα της μη διάδοσης των εξοπλισμών θα ήταν γενικά επιζήμιο για την παγκόσμια ασφάλεια.
<P>
Όπως ειπώθηκε ήδη, ο συμβιβασμός δεν έγινε αποδεκτός. Συνεπώς, πιθανότατα δεν θα εγκριθεί ψήφισμα στις 19 Νοεμβρίου, όμως οι επαφές συνεχίζονται τακτικά μεταξύ των ΗΠΑ και της Ευρωπαϊκής Ένωσης για το σχετικό ζήτημα. Οι Ηνωμένες Πολιτείες, εξάλλου, θεωρούν ότι τα γεγονότα της 11ης Σεπτεμβρίου και όσα επακολούθησαν δεν αλλάζουν τη στάση τους σχετικά με το πρωτόκολλο επαλήθευσης που εκπονήθηκε στους κόλπους της ad-hoc ομάδας.
<P>
Αντιθέτως, από τη δική της πλευρά η Ευρωπαϊκή Ένωση εμμένει στο ότι αυτό το συναινετικό κείμενο θα επέτρεπε μια μεγάλη πρόοδο σε μια ιδιαιτέρως κρίσιμη στιγμή. Η Ευρωπαϊκή Ένωση εκτιμά, επίσης, ότι η δυναμική της συζήτησης στην ομάδα ad-hoc πρέπει να διαφυλαχθεί, ακόμη και αν ο τύπος και η διαδικασία πρέπει ενδεχομένως να προσαρμοστούν στις περιστάσεις.
<P>
Οι Ηνωμένες Πολιτείες προτίθενται να ετοιμάσουν νέες προτάσεις μέτρων προστασίας από τον κίνδυνο βιολογικής επίθεσης, εμμένοντας στην αναγκαιότητα άμυνας απέναντι στον τρομοκρατικό κίνδυνο. Η Ευρωπαϊκή Ένωση θεωρεί ότι ορισμένες προτάσεις των ΗΠΑ πρέπει να κριθούν θετικά. Ωστόσο, επιθυμεί να προστεθούν και άλλες προτάσεις που αποσκοπούν στη βελτίωση της Σύμβασης και ευνοούν μακροπρόθεσμα την ανάπτυξη ενός νομικά δεσμευτικού μέσου. Εδώ όμως αγγίζουμε το επίκεντρο του προβλήματος.
<P>
Η Ευρωπαϊκή Ένωση θα προτείνει, επίσης, ένα μηχανισμό που θα επιτρέψει τη συνέχιση ενός ανοικτού προς όλα τα μέρη διαλόγου για τη σύμβαση αυτή, σε τακτά χρονικά διαστήματα. Τα μέτρα αυτά θα αποτελέσουν μέρος των συζητήσεων της 5ης αναθεωρητικής διάσκεψης.
<P>
Τελειώνοντας, όπως ήδη ειπώθηκε, ένα πράγμα είναι βέβαιο, ότι βραχυπρόθεσμα δεν θα υπάρξει πρωτόκολλο επαλήθευσης της εφαρμογής της σύμβασης για τα βιολογικά όπλα. Επαγρυπνούμε για τη διατήρηση του κεκτημένου της ad-hoc ομάδας εργασίας. Διεξάγονται τακτικές διαβουλεύσεις με τις Ηνωμένες Πολιτείες και προσπαθούμε, έχοντας ως σημείο εκκίνησης τις προτάσεις τους, να τις συμπληρώσουμε με τις δικές μας, έτσι ώστε να διαφυλάξουμε ένα πνεύμα ανοικτού και τακτικού διαλόγου με όλα τα μέρη που μετέχουν στη Σύμβαση, πράγμα που στα δικά μας μάτια μοιάζει να είναι το κλειδί των πολυμερών σχέσεων.

<SPEAKER ID=175 LANGUAGE="FR" NAME="Morillon">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, αγαπητοί συνάδελφοι, λένε ότι οι παροιμίες αποτελούν έκφραση της σοφίας των εθνών και σύμφωνα με μια γαλλική παροιμία: "ουδέν κακόν αμιγές καλού" . Η τρομακτική καταστροφή του Παγκόσμιου Κέντρου Εμπορίου, η ανάληψη από ορισμένους μανιακούς παρανοϊκούς μιας εκστρατείας μόλυνσης με άνθρακα κατάφεραν τουλάχιστον να αφυπνίσουν την κοινή γνώμη και, μέσω αυτής, τους πολιτικούς ιθύνοντες και να τους κάνουν να συνειδητοποιήσουν καλύτερα τους κινδύνους ανάπτυξης μιας διεθνούς τρομοκρατίας, αποφασισμένης να επιβάλει με κάθε τρόπο το δικό της όραμα για τον κόσμο. Σχετικά, δεν χρειάζεται παρά να θυμηθούμε τις τελευταίες κομπορρημοσύνες του Οσάμα Μπιν Λάντεν, οι οποίες, ειρήσθω εν παρόδω, ελπίζω ότι θα είναι πράγματι οι τελευταίες, γιατί ο ίδιος πολύ γρήγορα θα πρέπει να λογοδοτήσει για τα εγκλήματά του ενώπιον της διεθνούς δικαιοσύνης. Όμως, ελπίζω μετά από αυτήν την επικείμενη πτώση, ότι η διεθνής κοινότητα δεν θα αναστείλει τη δράση της για τον έλεγχο και την απαγόρευση των βιολογικών και χημικών όπλων, ώστε να αποσοβηθεί πλέον η τρομακτική απειλή την οποία αντιπροσωπεύουν.
<P>
Προς το σκοπό αυτό, το Κοινοβούλιό μας ετοίμασε την πρόταση ψηφίσματος που θα υποβάλει αύριο προς έγκριση στους συναδέλφους μας. Εκφράζουμε την ικανοποίησή μας για την αλλαγή στάσης εκ μέρους της αμερικανικής κυβέρνησης, η οποία τον περασμένο Ιούλιο είχε αποχωρήσει από τις διαπραγματεύσεις για τη σύναψη πρωτοκόλλου εφαρμογής της σύμβασης - Κύριε Επίτροπε, μόλις το υπενθυμίσατε - και ελπίζουμε ότι η νέα διάσκεψη που προβλέπεται να διεξαχθεί στη Γενεύη και που ανακοινώσατε, κυρία Προεδρεύουσα του Συμβουλίου, από την επόμενη εβδομάδα θα περιβληθεί πλέον με τους καλύτερους οιωνούς.
<P>
Ευχαριστούμε το Συμβούλιο στο πρόσωπο σας, κυρία Προεδρεύουσα του Συμβουλίου, επειδή μας διαβεβαιώσατε για τη βούληση του Συμβουλίου να συντονίσει προς αυτή την κατεύθυνση τη δράση των κυβερνήσεων των κρατών μελών. Καλούμε, προς τούτο, την Επιτροπή να συστήσει ειδικευμένη υπηρεσία υπό τον έλεγχό της, επιφορτισμένη να παρεμβαίνει ταχύτατα κάθε φορά που θα ανέκυπτε υποψία για παραβίαση της Σύμβασης. Θα μπορούσατε, κύριε Επίτροπε, να εκφράσετε την προσωπική σας άποψη πάνω σ' αυτό το σημείο;

<SPEAKER ID=176 LANGUAGE="NL" NAME="Wiersma">
Κύριε Πρόεδρε, στις αρχές του έτους εκφράσαμε την απογοήτευσή μας για την έλλειψη υποστήριξης των Ηνωμένων Εθνών προς την ενίσχυση της Συνθήκης για τα βιολογικά όπλα. Εξαιτίας των γεγονότων της 11ης Σεπτεμβρίου και τις επιθέσεις με τον βάκιλλο του άνθρακα στις Ηνωμένες Πολιτείες, το ζήτημα της βιολογικής τρομοκρατίας κατέστη ξαφνικά εξαιρετικά επίκαιρο. Τα βιολογικά όπλα μπορεί να αποτελέσουν μέρος του ασύμμετρου πολέμου ο οποίος έχει στόχο την καταπολέμηση της τρομοκρατίας. Η συμφωνία για τα βιολογικά όπλα αφορά φυσικά κράτη, όμως η αποτελεσματική εφαρμογή της καθιστά δυσκολότερη την απόκτηση τέτοιων όπλων και από τρομοκράτες. Τα όπλα αυτά έχουν απαγορευτεί εδώ και πολλά χρόνια, δυστυχώς όμως είναι ακόμα διαθέσιμα. Για το λόγο αυτό ζητούμε να υιοθετηθούν δεσμευτικοί διεθνείς κανόνες με στόχο να βελτιωθεί η εποπτεία της εφαρμογής της συμφωνίας αυτής.
<P>
Ευτυχώς οι Αμερικανοί επέστρεψαν στην τράπεζα των διαπραγματεύσεων. Αντιμετωπίζουν ένα πρόβλημα το οποίο δεν μπορούν να επιλύσουν μόνοι τους. Ωστόσο οι προτάσεις που υπέβαλαν μέχρι τώρα περιλαμβάνουν ακόμη πολλά κενά. Όσο αυστηρότεροι και διαφανέστεροι είναι οι έλεγχοι, τόσο το καλύτερο, και αυτό ακριβώς θα πρέπει να επιδιώξει η Ευρωπαϊκή Ένωση κατά την επικείμενη διάσκεψη αναθεώρησης της συμφωνίας που θα γίνει αργότερα τον μήνα αυτό. Η συμφωνία αυτή θα πρέπει να αποτελέσει εργαλείο για την δίωξη των παραγωγών βιολογικών όπλων, αλλά και για τον εντοπισμό παλαιών αποθεμάτων. Η Ρωσία είχε αναγγείλει ευρεία προγράμματα. Πού κατέληξαν αυτά και τί συνέβη με τις πληροφορίες που συγκέντρωσε; Κυκλοφορούν φήμες για επιστήμονες οι οποίοι συμμετείχαν στα προγράμματα αυτά και τώρα προσφέρουν τις υπηρεσίες τους σε άλλους.
<P>
Οι επιθέσεις με τον βάκιλλο του άνθρακα στις ΗΠΑ, μας αναγκάζουν να ξανασκεφθούμε πώς θα μπορέσει να τεθεί τέλος στα εξοπλιστικά προγράμματα του Ιράκ. Οι ΗΠΑ θα πρέπει να αναλάβουν νέες πρωτοβουλίες προς το σκοπό αυτό. Η συμφωνία δεν προσφέρει φυσικά απόλυτη προστασία κατά της βιολογικής τρομοκρατίας, κατά των λεγομένων μη κυβερνητικών φορέων. Για το λόγο αυτό απαιτείται περισσότερη και καλύτερη συνεργασία των αστυνομικών υπηρεσιών με τις υπηρεσίες πληροφοριών, ενώ χρειάζονται και καλύτερες μέθοδοι εντοπισμού. Απαιτείται καλύτερη προστασία των πολιτών κατά ενδεχομένων επιθέσεων και των συνεπειών τους. Πολλές χώρες λαμβάνουν μέτρα προετοιμασίας προκειμένου να μπορέσουν να αμυνθούν σε πιθανή επίθεση με άνθρακα ή ευλογιά. Τα μέτρα αυτά είναι πολύ δαπανηρά. Οι φτωχές χώρες δεν διαθέτουν τους πόρους αυτούς και θα μπορούσαν έτσι να αποτελέσουν το μεγαλύτερο θύμα μίας ενδεχόμενης επιδημίας ευλογιάς ως συνέπεια βιολογικής τρομοκρατίας. Απευθύνω έκκληση προς την Ευρωπαϊκή Ένωση και τα κράτη μέλη της να μην ενδιαφερθούν αποκλειστικά για την προστασία των δικών τους πολιτών, αλλά να εξετάσουν και τρόπους βοήθειας προς τις αναπτυσσόμενες χώρες για την εξασφάλιση της προστασίας του πληθυσμού τους σε περίπτωση ενδεχόμενων τρομοκρατικών επιθέσεων με βιολογικά όπλα.

<SPEAKER ID=177 NAME="Newton Dunn">
Κύριε Πρόεδρε, η Ομάδα μου, η Ομάδα των Φιλελευθέρων, επιθυμεί να αναφέρει τρία σημεία, κυρίως υπό μορφή ερωτήσεων.
<P>
Πρώτα από όλα - αυτό το σημείο θα συμπεριλαμβάνεται και στο συμβιβαστικό ψήφισμα, το οποίο δεν έχει τυπωθεί ακόμα, αλλά περιλαμβάνεται σίγουρα στο δικό μας ψήφισμα - η συνάδελφός μου, βαρόνη Nicholson of Winterbourne, επισημαίνει ότι τα Ηνωμένα Έθνη καθυστερούν υπερβολικά, ή καθυστερούσαν στο παρελθόν, να αντιδράσουν σε αναφορές παραβάσεων ως προς τη χρήση αυτών των όπλων. Για παράδειγμα, όταν ο Σαντάμ Χουσεΐν, στις αρχές της δεκαετίας του ' 90, χρησιμοποίησε αυτά τα όπλα στα έλη του Ιράκ, χρειάστηκε να περάσουν τρεισήμιση εβδομάδες μέχρις ότου τα Ηνωμένα Έθνη στείλουν εκεί επιθεωρητές, δίνοντας άπλετο χρόνο στον Σαντάμ Χουσείν να συγκαλύψει τις αποδείξεις των εγκλημάτων του. Θα μπορούσε το Συμβούλιο να επισημάνει στα Ηνωμένα Έθνη ότι χρειαζόμαστε μια πολύ ταχύτερη αντίδραση από τρεισήμιση εβδομάδες εάν συμβούν στο μέλλον τέτοια επεισόδια, όπως φοβόμαστε ότι μπορεί να συμβεί.
<P>
Δεύτερον - το σημείο αυτό περιέχεται στο ψήφισμα της Ομάδας των Φιλελευθέρων, καθώς και στο συμβιβαστικό ψήφισμα - το πρόβλημα του άνθρακα στις Ηνωμένες Πολιτείες έχει στρέψει όλη την προσοχή μας στην ανάγκη να αντιδράσουμε γρήγορα και να αναλύσουμε αυτό που συμβαίνει. Στο πλαίσιο της Ευρωπαϊκής Ένωσης, δεν υπάρχει καμία υπηρεσία που να εξετάζει αυτό το θέμα, ενώ στις Ηνωμένες Πολιτείες υπάρχει το Κέντρο Ελέγχου Λοιμώξεων της Ατλάντα. Θα ήταν διατεθειμένη η Επιτροπή να αναλάβει να προτείνει τη σύσταση μιας υπηρεσίας της Ευρωπαϊκής Ένωσης, που θα τεθεί υπό τον έλεγχό της και θα συντονίζει το έργο των σχετικών εθνικών υπηρεσιών των κρατών μελών μας στον τομέα των μεταδοτικών ασθενειών; Αυτό θα μπορούσε να επιταχύνει την αντίδρασή μας και να μας βοηθήσει σε επίπεδο Ένωσης.
<P>
Το τρίτο μου ερώτημα απευθύνεται στο Συμβούλιο. Ελπίζω να είναι υποθετικό. Εάν οι έρευνες στις ΗΠΑ αποδείξουν ότι η επιδημία άνθρακα προήλθε από το Ιράκ και κατά συνέπεια η αμερικανική κοινή γνώμη υποστηρίξει συντριπτικά την επίθεση κατά του Ιράκ - υποθέτω ότι ο Τζωρτζ Μπους θα δυσκολευθεί πάρα πολύ να αντισταθεί σε μια τόσο συντριπτική κοινή γνώμη - ποια θα είναι η θέση του Συμβουλίου; Θα ενθαρρύνουμε τις ΗΠΑ να επιτεθούν και στο Ιράκ ή θα προσπαθήσουμε να συγκρατήσουμε τον Τζωρτζ Μπους; Το έχει σκεφθεί αυτό το Συμβούλιο;

<SPEAKER ID=178 LANGUAGE="NL" NAME="Maes">
Κυρία Πρόεδρε του Συμβουλίου, κύριε Επίτροπε, ο Θεός να μας φυλάει από τα όπλα που έχουν σχεδιασθεί για να μας προφυλάσσουν! Μετά από την επίθεση της 11ης Σεπτεμβρίου στο Μανχάταν, ο αμερικανικός πληθυσμός έχει γίνει όμηρος του φόβου εξαιτίας των επιθέσεων με τον βάκιλλο του άνθρακα, από τις οποίες είχαμε μεν λίγα μόνο θύματα, ωστόσο έχουν μαζικές ψυχολογικές συνέπειες οι οποίες ξεπερνούν κατά πολύ τα σύνορα των Ηνωμένων Πολιτειών. Το θανατηφόρο προϊόν που χρησιμοποιήθηκε δείχνει λόγω της συγκέντρωσης και της καθαρότητάς του ότι έχει παραχθεί σε εργαστήρια εντός των Ηνωμένων Πολιτειών, καθώς μόνο σε τέτοια εργαστήρια είναι δυνατή η παραγωγή του. Το γεγονός αυτό δείχνει σαφέστατα ότι δεν έχει δοθεί επαρκής έμφαση από την ισχύουσα νομοθεσία στους κινδύνους που αντιμετωπίζει ο πληθυσμός μας από την κατασκευή χημικών και βιολογικών όπλων. Σύντομα θα διεξαχθεί διάσκεψη στη Γενεύη για το ζήτημα αυτό και σας θυμίζουμε ότι εφέτος τον Ιούλιο οι Ηνωμένες Πολιτείες ήταν αυτές που είχαν εγκαταλείψει τις διαπραγματεύσεις σχετικά με το Πρωτόκολλο που συζητείται τώρα.
<P>
Το Ευρωπαϊκό Κοινοβούλιο υιοθέτησε στις 14 Ιουνίου εφέτος ψήφισμα που ζητά την υποστήριξη στην έγκριση αυτού του Πρωτοκόλλου. Είμαστε όμως πεπεισμένοι ότι τόσο η κατασκευή όσο και η χρήση χημικών και βιολογικών όπλων θα πρέπει να απαγορευθεί απολύτως από τη διεθνή κοινότητα και ότι η απαγόρευση αυτή οφείλει να είναι δεσμευτική. Τα διαθέσιμα αποθέματα θα πρέπει να καταστραφούν από εμπειρογνώμονες, αλλά φοβούμαι ότι το Πρωτόκολλο θα είναι ενδεχομένως τελικά πολύ αδύνατο στο σημείο αυτό.

<SPEAKER ID=179 NAME="Παπαγιαννάκης">
Κύριε Πρόεδρε, εδώ και πολύ καιρό έχουμε μια συνθήκη εναντίον των βιολογικών όπλων και των όπλων με τοξίνες. Η εφαρμογή της και η παρακολούθηση της εφαρμογής της δεν είναι δυνατή χωρίς ένα πρωτόκολλο που προβλέπει τους τρόπους για να γίνεται αυτό. Επί χρόνια προσπαθήσαμε να το κάνουμε. Δεν τα καταφέραμε. Σαμποτάρισαν το πρωτόκολλο οι Ηνωμένες Πολιτείες, γιατί μη με ρωτάτε. Διαβάζω αμερικανούς αναλυτές που λένε ότι δεν είχαν προλάβει να τελειώσουν κάποια προγράμματα τέτοιου πολέμου που είχαν και έτρεχαν.
<P>
Εν πάση περιπτώσει, μετά τα φοβερά γεγονότα στη Νέα Υόρκη και μετά τα κρούσματα του άνθρακα στις Ηνωμένες Πολιτείες, πρέπει οπωσδήποτε να επανέλθουμε το ταχύτερο δυνατό στην έννοια της παρακολούθησης και της εφαρμογής αυτής της συνθήκης. Ακουσα με μεγάλη έκπληξη τον κύριο Επίτροπο να λέει ότι δεν έχει αλλάξει η θέση των Ηνωμένων Πολιτειών, ότι δεν πρόκειται να έχουμε σύντομα ένα πρωτόκολλο και όσα προβλέπει αυτό για την παρακολούθηση και εφαρμογή της συνθήκης.
<P>
Νομίζω ότι αυτό που έχουμε μέσα στο κοινό σχέδιο απόφασης που σας υποβάλλουμε πρέπει να το αφαιρέσουμε, αγαπητοί συνάδελφοι, δηλαδή αυτό που λέμε ότι χαιρετίζουμε την αλλαγή των θέσεων των Ηνωμένων Πολιτειών. Πρόκειται για λάθος! Αύριο, με μια προφορική τροπολογία θα πρέπει να το αλλάξουμε.
<P>
Δεύτερον, κυρία προεδρεύουσα του Συμβουλίου, δεν μας είπατε με ποιούς τρόπους μπορείτε και σκοπεύετε να ασκήσετε μεγαλύτερη πίεση στις Ηνωμένες Πολιτείες, αφού απα αυτές εξαρτάται η όλη ιστορία. Και εγώ απορώ δηλαδή, αρκούν μόνο οι συζητήσεις;
<P>
Τρίτον, υπάρχουν και νέα στοιχεία, κύριε Πρόεδρε. Απεδείχθη ότι μπορούν να παραχθούν τέτοιου είδους όπλα μαζικής καταστροφής με τη χρήση της γενετικής μηχανικής· με βάση έρευνες δήθεν για την κατασκευή εμβολίων και άλλων θεραπειών ή και πραγματικές έρευνες οι οποίες μπορούν πολύ εύκολα να εκτραπούν προς στρατιωτικούς σκοπούς. Έχω κάνει μια τροπολογία για το αυριανό μας ψήφισμα. Νομίζω ότι πρέπει να την υιοθετήσουμε και η Ευρωπαϊκή Ένωση να βάλει και αυτό το θέμα μέσα στην συζήτηση.
<P>
Τέλος, εάν αποδειχθεί, κύριοι συνάδελφοι, όπως λέει το FBI, ότι ο άνθραξ κατασκευάστηκε και προέρχεται από τις Ηνωμένες Πολιτείες, υπάρχουν εδώ συνάδελφοι που προτείνουν κάποιος, δεν ξέρω ποιός, να βομβαρδίσει τις Ηνωμένες Πολιτείες;

<SPEAKER ID=180 NAME="Mussa">
Κύριε Πρόεδρε, καθώς είναι η πρώτη φορά που παίρνω το λόγο σε αυτήν την Αίθουσα, επιτρέψτε μου να χαιρετήσω το Προεδρείο, το Συμβούλιο και τους συναδέλφους βουλευτές.
<P>
Η πιθανή χρήση στρατιωτικών τεχνολογιών και βιολογικών, χημικών όπλων, από ανατρεπτικές ομάδες, δεν είναι πλέον μία απόμακρη απειλή, αλλά ένα πραγματικό πρόβλημα υπεράσπισης του άμαχου πληθυσμού. Η διαρροή στρατιωτικών μυστικών, εμπειρογνωμόνων και υλικών είναι πλέον αποδεδειγμένη και είναι το πραγματικό υπόστρωμα πάνω στο οποίο μπορεί να στηριχτεί η στρατηγική του τρόμου για να καταφέρει πλήγματα στον άμαχο πληθυσμό, που μένει απροστάτευτος απέναντι στις νέες αυτές απειλές.
<P>
Για να αντιμετωπιστεί το νέο αυτό πολεμικό σενάριο, όπου ο εχθρός κρύβεται καλά στον ιστό της κοινωνίας, προστατευμένος από εκείνα τα δικαιώματα ελευθερίας κατά των οποίων μάχεται και όπου οι στόχοι δεν είναι πλέον μόνον οι ένοπλες δυνάμεις, αλλά ο άμαχος πληθυσμός, είναι θεμελιώδους σημασίας να γνωρίζουμε ποιοι κίνδυνοι μπορούν να απειλούν την ασφάλεια των πολιτών. Υπό το πρίσμα του γεγονότος ότι ορισμένες χώρες, μην υπογράφοντας τη Συνθήκη της Γενεύης για τα χημικά και βιολογικά όπλα - όπως ακούσαμε - συνέχισαν να αναπτύσσουν αυτές τις πολεμικές τεχνολογίες, εμείς ζητάμε από τις Ηνωμένες Πολιτείες και από τις Δημοκρατίες της πρώην Σοβιετικής Ένωσης, καθώς και από όλες εκείνες τις χώρες που δεν συμμετείχαν ή δεν υπέγραψαν, να ενημερώσουν τη διεθνή κοινότητα για τα βιολογικά και τα χημικά όπλα που γνωρίζουν και τα οποία θα μπορούσαν κατά κάποιο τρόπο να ανακαλυφθούν και να κλαπούν από τις τρομοκρατικές ομάδες.
<P>
Όλα αυτά με σκοπό να αποκτηθούν, το συντομότερο δυνατόν, χρήσιμα στοιχεία για την πρόληψη της δημιουργίας, της αποθήκευσης και της διάδοσης αυτών των μαζικών μέσων καταστροφής και, ταυτόχρονα, να μελετηθούν τα κατάλληλα μέτρα ενημέρωσης του προσωπικού των πολιτικών και των παραστρατιωτικών οργανώσεων ώστε να καταστούν ικανές να αντιμετωπίσουν με αποτελεσματικότητα και ταχύτητα αυτά τα νέα σενάρια καταστροφής από ανθρώπους χωρίς ενδοιασμούς.

<SPEAKER ID=181 LANGUAGE="DE" NAME="Swoboda">
Κύριε Πρόεδρε, κυρία Προεδρεύουσα του Συμβουλίου, κύριε Επίτροπε, είναι τραγικό το γεγονός ότι ακριβώς εκείνο το κράτος, που αρνήθηκε να καθιερώσει πραγματικά αποτελεσματικούς ελέγχους όσον αφορά το θέμα της χρησιμοποίησης βιολογικών και τοξικών όπλων, ήταν το πρώτο θύμα βάρβαρων τρομοκρατικών επιθέσεων. Αυτό βέβαια δεν μας εμποδίζει να αισθανόμαστε μεγάλη συμπάθεια για τον πληθυσμό της Αμερικής και ιδίως, για τις πληγείσες οικογένειες. Ωστόσο, πιστεύω ότι, μετά από αυτές τις τρομερές επιθέσεις, αυτά τα παραδείγματα απομονωτισμού και μονομερούς αντίληψης των πραγμάτων, που εξακολουθούν να είναι έντονα αισθητά στην Αμερική, πρέπει να αποτελέσουν αφορμή για να ασκήσει η Ευρωπαϊκή Ένωση και ιδιαίτερα το Συμβούλιο πολύ έντονη πίεση στις Ηνωμένες Πολιτείες, όχι μόνο στην προκειμένη περίπτωση αλλά και όσον αφορά το διεθνές ποινικό δικαστήριο, ώστε να υποστηρίξει το κράτος αυτό τη σύναψη διεθνών - και μάλιστα αποτελεσματικών διεθνών - συμφωνιών και τον έλεγχο των τελευταίων.
<P>
Είναι παράλογο το γεγονός ότι, ακριβώς αυτές τις ημέρες, εξετάζεται στο Κογκρέσο ένας νόμος που εναντιώνεται με πραγματικά σθεναρό τρόπο στην καθιέρωση του διεθνούς ποινικού δικαστηρίου, το οποίο θα αποφαινόταν, ενδεχομένως, και για τέτοια αδικήματα, ιδιαίτερα αν υποστηρίζονταν και διαπράττονταν από κράτη.
<P>
Το δεύτερο σημαντικό σημείο είναι μια ερώτηση που απευθύνω ειδικά στην Επιτροπή: είμαστε εξοπλισμένοι στην Ευρώπη, στο μέτρο του ανθρώπινου δυνατού, για να προστατευτούμε από τέτοιες επιθέσεις ή να περιορίσουμε στο ελάχιστο τις επιπτώσεις τους; Έγινε ήδη αναφορά στο γεγονός ότι οι Ηνωμένες Πολιτείες διαθέτουν στην Ατλάντα μια ανάλογη υπηρεσία, δηλαδή ένα κέντρο ελέγχου ασθενειών. Θεωρεί η Επιτροπή ότι πρέπει να εξεταστεί το ενδεχόμενο της σύστασης ενός τέτοιου κέντρου και στην Ευρώπη; Γνωρίζω ότι, όταν υπάρχει ένα πρόβλημα, ζητείται η σύσταση μιας πρόσθετης κοινοτικής υπηρεσίας, η οποία δημιουργεί με τη σειρά της νέα προβλήματα όσον αφορά τον έλεγχο και την εποπτεία. Πιστεύω όμως ότι, σε περίπτωση παρόμοιων εξελίξεων, υπάρχουν πραγματικά πολλά επιχειρήματα υπέρ της σύστασης μιας τέτοιας υπηρεσίας.
<P>
Πιστεύω, πάντως, ότι η Επιτροπή οφείλει να δραστηριοποιηθεί περισσότερο όσον αφορά το θέμα της ασφάλειας έναντι τέτοιων τρομοκρατικών χτυπημάτων, είτε πρόκειται για βιολογικές επιθέσεις, είτε για επιθέσεις που αφορούν την πυρηνική ασφάλεια. Αυτό δεν είναι ένα έργο που μπορούμε να αναθέσουμε μόνο στα κράτη μέλη. Στους σχετικούς τομείς, οφείλουμε να θεσπίσουμε ορισμένα πρότυπα ασφάλειας σε ευρωπαϊκή κλίμακα ιδίως ενόψει αυτής της μορφής τρομοκρατίας.
<P>
Πιστεύω επίσης ότι η Επιτροπή πρέπει να εξετάσει από κοινού με το Συμβούλιο πώς θα μπορούσε να καθιερώσει στις εγκαταστάσεις, στις επιχειρήσεις και στα εργαστήρια που χειρίζονται τέτοια επικίνδυνα, ιδίως γενετικά τροποποιημένα, προϊόντα, έναν ελάχιστο βαθμό ελέγχου, προστασίας και προληπτικών μέτρων χωρίς να παρεμβαίνει υπερβολικά στην ιδιωτική σφαίρα των απασχολούμενων. Τα άτομα που εργάζονται σε τέτοιες εγκαταστάσεις θα πρέπει λοιπόν να δεχτούν να υφίστανται επίσης ελέγχους έως ένα βαθμό.
<P>
Τέλος, θέλω να ρωτήσω πάλι την Επιτροπή ποια δράση πρόκειται πραγματικά να αναλάβει, όχι μόνο για την καθιέρωση αυτής της προστασίας σε γενική βάση, αλλά και για τη λήψη συγκεκριμένων μέτρων κατά τα επόμενα χρόνια.

<SPEAKER ID=182 LANGUAGE="DE" NAME="Brie">
Κύριε Πρόεδρε, κύριε Επίτροπε, κυρία Υπουργέ, δεν υπάρχει καμία παρατήρηση που διατυπώθηκε κατά την παρούσα συζήτηση, την οποία δεν θα υποστήριζα. Θέλω όμως να προσθέσω τρία σημεία στα οποία, κατά τη γνώμη μου, πρέπει να δοθεί σαφώς μεγαλύτερη έμφαση. Πρώτον, δεν μπορούμε να αναμένουμε μακροπρόθεσμα από άλλα κράτη μια πολιτική ασφάλειας διαφορετική από εκείνη που εφαρμόζουμε εμείς οι ίδιοι. Αν δεν επιθυμούμε μια περαιτέρω εξάπλωση των όπλων μαζικής καταστροφής, π.χ. στον τομέα αυτό, τότε η Ευρωπαϊκή Ένωση και οι εταίροι της πρέπει να το δείξουν με σαφέστερο τρόπο.
<P>
Δεύτερον, στις ΗΠΑ παρατηρείται ολοφάνερα μια μεταβολή στάσης στον τομέα της εξακρίβωσης, από πλευράς προτύπων και στρατηγικής, σε σχέση με τη δεκαετία του 1980. Λαμβάνοντας υπόψη τον δραματικό χαρακτήρα που προσέλαβαν τα θέματα αυτά μετά την 11η Σεπτεμβρίου, η διπλωματική αυτοσυγκράτηση της Ευρωπαϊκής Ένωσης, την οποία συχνά κατανοώ, δεν ενδείκνυται στην προκειμένη περίπτωση και ελπίζω ότι οι ίδιες εμπειρίες των ΗΠΑ θα επιτρέψουν στη χώρα αυτή να ξεπεράσει τη μονομερή αντίληψη των πραγμάτων που αναφέρθηκε προηγουμένως.
<P>
Το τρίτο πρόβλημα είναι καθοριστικής σημασίας. Είναι λάθος να επικαλούμαστε μόνο τις ΗΠΑ. Αυτή η μεταβολή όσον αφορά τα πρότυπα διαπιστώθηκε καθαρά και στη Δυτική Ευρώπη. Όταν εξετάζω το πρότυπο που συζητείται και για τη σύμβαση σχετικά με τα βιολογικά όπλα, δηλαδή την οργάνωση ελέγχου χημικών όπλων, αντιλαμβάνομαι ότι υπάρχει μια χρηματοοικονομική κρίση σχετικά, για την οποία ευθύνονται επίσης τα κράτη μέλη και η Επιτροπή. Έχει διαπιστωθεί μια χειροτέρευση των διατάξεων για τον έλεγχο από την ημέρα της αρχική έγκριση της σύμβασης. Ίσως να είναι ενδεικτικό, κυρία Υπουργέ: το Μάιο του τρέχοντος έτους απηύθυνα στο Συμβούλιο ερωτήσεις σχετικά με τα ζητήματα αυτά. Δεν έχω λάβει απάντηση μέχρι σήμερα και υποθέτω απλά ότι η έμφαση την οποία αποδίδουμε και εμείς στο θέμα αυτό είναι επίσης πολύ υποτονική.

<SPEAKER ID=183 LANGUAGE="FR" NAME="Busquin">
. (FR) Κύριε Πρόεδρε, κυρία Υπουργέ, κυρίες και κύριοι, θα ήθελα απλώς να απαντήσω τα ερωτήματα για το ζήτημα "σύσταση ή όχι υπηρεσίας" , στο οποίο αναφέρθηκε ο κ. Morillon, ο κ. Swoboda και ο κ. Dunn. Πράγματι, στην περίπτωση της Σύμβασης για την απαγόρευση των βιολογικών και τοξικών όπλων, δεν συζητήθηκε ασφαλώς η σύσταση υπηρεσίας. Η θέση της Ένωσης συνίστατο στην πρόταση ενός μηχανισμού συνέχισης του διαλόγου πέραν της αναθεωρητικής Διάσκεψης, με τη μορφή, είτε ετήσιων συνεδριάσεων των συμβαλλόμενων μερών, όπως προβλέπει η Σύμβαση για τα χημικά όπλα, είτε συνεδριάσεων εμπειρογνωμόνων, ως συνέχεια δηλαδή της πρώην ομάδας ad-hoc, όπως ακριβώς εξηγήθηκε στο πλαίσιο της παρούσας κατάστασης συζητήσεων για τη Σύμβαση αυτή. Ωστόσο, θα ήθελα να υπογραμμίσω ότι μετά τη Σύνοδο Κορυφής της Γάνδης, και φυσικά κατόπιν αιτήματος της Προεδρίας της Ευρωπαϊκής Ένωσης, η Επιτροπή πραγματοποίησε μια εργασία που συνίσταται στην εξέταση των διαφόρων πτυχών του θέματος και στην απογραφή των επιστημονικών εργαστηρίων, σε μια προσπάθεια να δούμε τι τύποι απαντήσεων μπορούν να δοθούν, ενώ και στη χθεσινή συνεδρίαση της Επιτροπής διανεμήθηκε ένα κοινό ενημερωτικό σημείωμα εκ μέρους των Επιτρόπων κκ. Byrne, αρμόδιου για την υγεία και τους καταναλωτές, Liikanen και εμού, για να δούμε πώς μπορούμε να υλοποιήσουμε σε επίπεδο Ευρωπαϊκής Ένωσης, σε συμφωνία φυσικά με τα κράτη μέλη, καλύτερο συντονισμό για την επίτευξη των στόχων, χωρίς να διέλθουμε αναγκαστικά από τη σύσταση υπηρεσίας. Ιδού περίπου ποια ήταν η έννοια του διαβήματος. Και σας πληροφορώ σχετικά ότι στον τομέα της ίδιας της έρευνας και συνεπώς και των δυνατοτήτων για σχετικές γνώσεις, πρόκειται να πραγματοποιηθεί στις Βρυξέλλες, στις 13 Δεκεμβρίου, συνάντηση όλων των εμπειρογνωμόνων των κρατών μελών αφιερωμένη σε αυτότο ζήτημα.

<SPEAKER ID=184 NAME="Πρόεδρος">
Ευχαριστώ, κύριε Επίτροπε.
<P>
Έχουν ήδη κατατεθεί έξι προτάσεις ψηφίσματος βάσει του άρθρου 37, παράγραφος 2, του Κανονισμού.
<P>
Η συζήτηση έληξε.
<P>
Η ψηφοφορία θα διεξαχθεί αύριο στις 12.00.

<CHAPTER ID=10>
Ναυπηγική βιομηχανία (συνέχεια)
<SPEAKER ID=185 NAME="Πρόεδρος">
Η ημερήσια διάταξη προβλέπει τη συνέχιση της συζήτησης της έκθεσης (A5-0373/2001) της κ. Riis-Jοrgensen, εξ ονόματος της Οικονομικής και Νομισματικής Επιτροπής, σχετικά με την πρόταση κανονισμού του Συμβουλίου που αφορά προσωρινό αμυντικό μηχανισμό της ναυπηγικής βιομηχανίας (COM(2001) 401 - C5-0393/2001 -2000/0153(CNS)).

<SPEAKER ID=186 LANGUAGE="ES" NAME="Pιrez Αlvarez">
Κύριε Πρόεδρε, αφού συγχαρώ την εισηγήτρια, θα ήθελα να αρχίσω την παρέμβασή μου επισημαίνοντας ότι στον τομέα της ναυπηγικής βιομηχανίας παρατηρείται σε ολόκληρη την Ευρώπη μια κρίση που μπορεί να πλήξει την αξιοπιστία της ίδιας της Ευρωπαϊκής Ένωσης και να θέσει ίσως σε σοβαρό κίνδυνο τη συνέχεια αυτού του τομέα στην ίδια την Ένωση, έναντι του αθέμιτου ανταγωνισμού της Νότιας Κορέας. Όμως, μπορεί επιπλέον να αποτελέσει πρόσκληση και κίνητρο για την επέκταση των αθέμιτων πρακτικών της Κορέας και σε άλλους τομείς της οικονομικής δραστηριότητας όπως η αυτοκινητοβιομηχανία, η ηλεκτρονική ή ο χάλυβας. Μια πρόσκληση που βέβαια δεν εκτείνεται μόνο στην Κορέα, αλλά και σε άλλες χώρες, κυρίως εκείνης της περιοχής.
<P>
Η διαφάνεια μας επιβάλλει μια πρόκληση: τον ελεύθερο ανταγωνισμό σε μια ελεύθερη αγορά. Όμως, ελεύθερη αγορά σημαίνει ίδιους νόμους για όλους και, δεδομένου ότι αυτό δεν υπάρχει αυτή τη στιγμή, η διαφάνειά μας σε έναν συγκεκριμένο κόσμο και σε μια συγκεκριμένη εποχή όπου δεν υπάρχουν τα άλλα στοιχεία που είναι απαραίτητα για την ύπαρξη αυτής της ελεύθερης αγοράς, πέρα από αφέλεια, μπορεί να σημαίνει έναν πραγματικό κίνδυνο καταστροφής και έλλειψη αλληλεγγύης της Ευρωπαϊκής Ένωσης με τα κράτη μέλη και τις πόλεις των κρατών αυτών. Αυτό συμβαίνει με μια πόλη όπως η δική μου, το Vigo, στο βορειοδυτικό τμήμα της Ισπανίας, όπου επιχειρήσεις και οικογένειες έχουμε καταβάλει τεράστιες προσπάθειες και έχουμε κάνει τρομερές θυσίες για να μπορέσουμε να γίνουμε ανταγωνιστικοί.
<P>
Λόγοι αλληλεγγύης, συνεπώς, επιβάλλουν τη λήψη μέτρων υπεράσπισης ενός τομέα που είναι επίσης στρατηγικός για την Ευρώπη· μέτρων που συνεπάγονται τη διεύρυνση της κάλυψης του αμυντικού μηχανισμού υποστήριξης σε όλες τις κατηγορίες πλοίων που κατασκευάζονται στα ναυπηγεία της Κορέας, καθώς επίσης την παράταση της περιόδου ισχύος του αμυντικού μηχανισμού έως την 31η Δεκεμβρίου 2003, που αφετέρου αποτελεί περίοδο ισχύος του κανονισμού (ΕΚ) αριθ. 1540/98 ή, εναλλακτικά, έως την ολοκλήρωση της διαδικασίας κατά της Κορέας στον ΠΟΕ.
<P>
Από αυτό, κύριε Πρόεδρε, εξαρτάται το μέλλον μας, το μέλλον των κρατών και των πόλεων των ευρωπαίων πολιτών. Είκοσι χρόνια αργότερα θα είναι πραγματικά αργά. Πιστεύω πως υπάρχουν λόγοι αλληλεγγύης που απαιτούν και δημιουργούν την προσδοκία δράσης σε αυτόν τον τομέα από την Επιτροπή και το Συμβούλιο. Είναι οι λόγοι που προβάλλουν οι επιχειρήσεις και οι εργαζόμενοι του τομέα, εκεί όπου η ναυπηγική βιομηχανία της Ευρώπης είναι σημαντική.

<SPEAKER ID=187 LANGUAGE="ES" NAME="Berenguer Fuster">
Κύριε Πρόεδρε, όσοι από εσάς με γνωρίζετε ξέρετε πως δεν συνηθίζω να τάσσομαι υπέρ των κρατικών ενισχύσεων που στρεβλώνουν τον ανταγωνισμό. Αυτό δεν σημαίνει ότι δεν αναγνωρίζω ότι ορισμένες από αυτές τις κρατικές ενισχύσεις έχουν νόημα και πρέπει να συνεχίσουν να υφίστανται, αν εξυπηρετούν την επίτευξη των στόχων που προβλέπονται στη Συνθήκη.
<P>
Παρόλα αυτά και ακριβώς επειδή η συγκεκριμένη είναι μια τέτοια περίπτωση, θα ήθελα να εκφράσω την πλήρη υποστήριξή μου προς την πρόταση της Επιτροπής και τις τροπολογίες που κατέθεσαν οι αρμόδιες επιτροπές, οι οποίες προτείνουν έναν αμυντικό και προσωρινό μηχανισμό στον τομέα της ναυπηγικής βιομηχανίας για την αντιμετώπιση των αθέμιτων πρακτικών της Δημοκρατίας της Κορέας. Στο πλαίσιο αυτό, δεν χωρούν λύσεις σαν εκείνη που πρότεινε η Ομάδα του Ευρωπαϊκού Κόμματος των Φιλελεύθερων Δημοκρατών και Μεταρρυθμιστών, όπου, με τη συγκάλυψη μιας άκρως ορθόδοξης θέσης ενάντια στις κρατικές ενισχύσεις, θα δημιουργούνταν καταστροφικές επιπτώσεις για την ευρωπαϊκή ναυπηγική βιομηχανία.
<P>
Φαίνεται αναμφισβήτητο γεγονός το ότι η Δημοκρατία της Κορέας ασκεί ντάμπινγκ στον συγκεκριμένο τομέα και για αυτόν τον λόγο η ευρωπαϊκή βιομηχανία δεν μπορεί να φανεί ανταγωνιστική. Είναι αλήθεια πως η Επιτροπή έχει κινήσει διαδικασία ενώπιον του Παγκόσμιου Οργανισμού Εμπορίου για την καταπολέμηση αυτού του αθέμιτου ανταγωνισμού, αλλά είναι επίσης αλήθεια πως ενώ διεξάγεται η διαδικασία, η ευρωπαϊκή ναυπηγική βιομηχανία μπορεί να φτάσει στον αφανισμό, με τις σοβαρές επιπτώσεις που κάτι τέτοιο μπορεί να έχει στην απασχόληση.
<P>
Πρέπει να λάβουμε υπόψη πως αυτές οι ενισχύσεις έχουν ένα διπλό χαρακτηριστικό που τις καθιστά άξιες υποστήριξης: καταρχάς είναι μεταβατικές - δηλαδή, θα χορηγούνται μόνον έως ότου ο ΠΟΕ αποφανθεί σχετικά με την υπόθεση - και, δεύτερον, είναι αμυντικές - απαντούν σε μια επίθεση αθέμιτου ανταγωνισμού από τη Δημοκρατία της Κορέας - και υπ' αυτούς τους συγκεκριμένους όρους, είναι απόλυτα αποδεκτές.
<P>
Αποδεκτές είναι επίσης οι τροπολογίες που κατέθεσε η αρμόδια επιτροπή και οι οποίες συμπεριλαμβάνουν ορισμένα είδη πλοίων που επίσης πλήττονται από αυτές τις πρακτικές αθέμιτου ανταγωνισμού της Κορέας.
<P>
Συζητήθηκε με την εισηγήτρια η ύπαρξη μιας πιθανής νομικής έκθεσης των υπηρεσιών του Συμβουλίου αντίθετης προς αυτά τα μέτρα που προτείνει η Επιτροπή. Λοιπόν, καθώς δεν είναι γνωστοί αυτοί οι νομικοί συλλογισμοί, εμείς θα πρέπει να παραμείνουμε στις νομικές εκθέσεις τόσο του Ευρωπαϊκού Κοινοβουλίου όσο και της ίδιας της Επιτροπής, που μιλούν για αυτές τις ενισχύσεις με τους όρους που έθεσε η Επιτροπή, οι οποίοι ούτε στρεβλώνονται ούτε τροποποιούνται ουσιαστικά από τις προτάσεις που εγκρίθηκαν από την Επιτροπή Οικονομικής και Νομισματικής Πολιτικής.

<SPEAKER ID=188 LANGUAGE="DA" NAME="Riis-Jψrgensen">
Κύριε Πρόεδρε, κύριε Επίτροπε, αγαπητοί συνάδελφοι διαμαρτύρομαι για το γεγονός ότι το Συμβούλιο δεν παρευρίσκεται εδώ σήμερα για να προβεί στην νομική εκτίμηση που απαιτήσαμε. Είναι απαράδεκτο ως Κοινοβούλιο να μην έχουμε πρόσβαση στις ίδιες πληροφορίες που έχει πρόσβαση το Συμβούλιο. Είναι απαράδεκτο να γίνονται τέτοιες διακρίσεις μεταξύ των δύο θεσμικών οργάνων. Θα προτιμούσα ως Κοινοβούλιο να μεταθέταμε τη συζήτηση της πρότασης μέχρις ότου λάβουμε τη νομική εκτίμηση του Συμβουλίου. Δυστυχώς αυτό δεν ήταν η επιθυμία των δύο μεγάλων πολιτικών ομάδων. Η συνήθης απαίτηση για διαφάνεια προφανώς δεν είναι τόσο σημαντική όταν διακυβεύονται λεφτά και εθνικά συμφέροντα.
<P>
Αντιθέτως έλαβα απάντηση από την Επιτροπή σχετικά με τη συμφωνία του κανονισμού με τους κανόνες του ΠΟΕ. Η Επιτροπή δεν βλέπει κανένα πρόβλημα. Σε αυτό εγώ διαφωνώ. Η Επιτροπή λέει ότι ο κανονισμός δεν θα έχει καμία αρνητική επίπτωση σε τρίτες χώρες. Αυτό είναι εσφαλμένο. Στο εξής θα πρέπει λόγου χάρη ένα ιαπωνικό ναυπηγείο να ανταγωνίζεται με ευρωπαϊκά ναυπηγεία τα οποία λαμβάνουν κρατική ενίσχυση. Οπότε ο κανονισμός έχει αρνητικές επιπτώσεις σε τρίτες χώρες, όπως για παράδειγμα την Ιαπωνία. Η Επιτροπή λέει επίσης ότι ο προτεινόμενος κανονισμός δεν μπορεί να ιδωθεί ως μονομερής ενέργεια κατά της Νότιας Κορέας από πλευράς ΕΕ, διότι ως ενέργεια θα αντίβαινε στους κανόνες του ΠΟΕ. Στον κανονισμό λέει πολύ συγκεκριμένα ότι τα ευρωπαϊκά ναυπηγεία μπορούν να λάβουν κρατική ενίσχυση μόνο στον βαθμό που ανταγωνίζονται άμεσα με κορεάτικα ναυπηγεία. Δηλαδή η Κορέα αναφέρεται ρητά. Μια περισσότερη μονομερή ενέργεια είναι δύσκολο να φανταστούμε.
<P>
Με την παρούσα πρόταση προβαίνουμε ως ΕΕ σε κάτι κατάφωρα παράνομο. Σας καλώ ένθερμα να απορρίψετε αυτά που ψηφίστηκαν στην επιτροπή του Κοινοβουλίου, όπως θα προτιμούσα η Επιτροπή να απέσυρε την πρόταση και αντ' αυτής να επικεντρωνόταν στο να καταγγείλει τους Κορεάτες στο πλαίσιο του ΠΟΕ. Τι θα κάνει η Επιτροπή με τις πολυάριθμες τροπολογίες, οι οποίες θα διευρύνουν τον αριθμό τύπων πλοίων που θα μπορούν να λάβουν ενίσχυση και θα επιμηκύνουν τη διάρκεια ισχύος του κανονισμού; Θα επιβεβαιώσει σήμερα η Επιτροπή ότι σε κάθε περίπτωση θα σεβαστεί τις απαιτήσεις του Κοινοβουλίου; Θα επιβεβαιώσει ή θα αρνηθεί η Επιτροπή ότι έχει σχέδια να υποβάλλει μια τροποποιημένη πρόταση, η οποία θα συμπεριλαμβάνει τα δεξαμενόπλοια LΝG (μεταφοράς υγροποιημένου φυσικού αερίου); Ελπίζω πραγματικά η Επιτροπή να απαντήσει σε αυτές τις ερωτήσεις.
<P>
(Χειροκρότημα)

<SPEAKER ID=189 LANGUAGE="ES" NAME="Ortuondo Larrea">
Κύριε Πρόεδρε, εδώ και πολλά χρόνια τα ευρωπαϊκά ναυπηγεία καταγγέλλουν το ντάμπινγκ της Νότιας Κορέας όσον αφορά τις τιμές πώλησης των πλοίων που κατασκευάζονται εκεί. Επιτέλους, και έπειτα από πολλές σχετικές διαμαρτυρίες, η Επιτροπή παρουσίασε μια πρωτοβουλία με τη συναίνεση του Συμβουλίου και μας προτείνει ορισμένα προσωρινά μέτρα, που αποτελούν έναν προσωρινό μηχανισμό άμυνας ειδικά για την αντιμετώπιση των αθέμιτων πρακτικών της Κορέας, ενώ διεξάγεται η διαδικασία προσφυγής ενώπιον του Παγκόσμιου Οργανισμού Εμπορίου.
<P>
Ωστόσο, η Επιτροπή, στην πρότασή της σχετικά με τη χορήγηση ενισχύσεων στη ναυπηγική βιομηχανία, περιλαμβάνει μόνο τα πλοία μεταφοράς εμπορευμάτων και τα δεξαμενόπλοια μεταφοράς πετρελαίου. Εμείς ζητούμε να συμπεριληφθούν επίσης τα ειδικά πλοία για τη μεταφορά άλλων αερίων παραγώγων του πετρελαίου και υγροποιημένου φυσικού αερίου, καθώς επίσης και τα οχηματαγωγά, τα πλοία μεταφοράς χύδην φορτίου και τα οχηματαγωγά Ro-Ro, που περιλαμβάνονται όλα στις διαμαρτυρίες που υποβλήθηκαν στον ΠΟΕ.
<P>
Έχει φτάσει η στιγμή να μάθει η Κορέα ότι η Ένωση είναι άκρως αποφασισμένη να υπερασπιστεί τη ναυπηγική της βιομηχανία από τον αθέμιτο ανταγωνισμό οποιασδήποτε άλλης χώρας.

<SPEAKER ID=190 NAME="Figueiredo">
Κύριε Πρόεδρε, η πρόταση της Επιτροπής υποβάλλεται μετά τα προβλήματα που προέκυψαν από τις συμφωνίες απελευθέρωσης που δέχθηκε να διαπραγματευθεί η Επιτροπή στο πλαίσιο του ΟΟΣΑ, ενώ ταυτόχρονα περιόριζε τις κρατικές ενισχύσεις στο ναυπηγικό τομέα, προωθούσε τη συγκέντρωση ναυπηγείων και, αργότερα, καταργούσε τις λειτουργικές ενισχύσεις. Τώρα που υπάρχουν σοβαρά προβλήματα στον τομέα, ο οποίος έχει στρατηγική σημασία για την Ευρωπαϊκή Ένωση, κυρίως προκειμένου να διασφαλιστεί ο εφοδιασμός με κατάλληλους όρους και να αποφευχθεί η υπερβολική εξωτερική εξάρτηση, καθίσταται αναγκαία η στήριξη της ευρωπαϊκής ναυπηγικής βιομηχανίας ώστε να αντιμετωπιστεί το ντάμπινγκ της Κορέας.
<P>
Αλλά η πρόταση της Επιτροπής, αν και σημαντική για την ώρα, είναι μόνο προσωρινή και μερική, τοποθετούμενη τελικά στο ίδιο επίπεδο με το ντάμπινγκ της Κορέας. Εν πάση περιπτώσει, πρέπει τουλάχιστον να ληφθούν υπόψη οι προτάσεις που υποβάλει ο εισηγητής, συμπεριλαμβανομένης και της παράτασης των ενισχύσεων λειτουργίας του 6% και, σε ειδικές περιπτώσεις, μέχρι το όριο του 14%, και συμπεριλαμβάνοντας επίσης και άλλα πλοία. Υποστηρίζουμε επομένως την έκθεση αυτή ώστε να αποτρέψουμε βραχυπρόθεσμα την επιδείνωση των οικονομικών και κοινωνικών προβλημάτων που ήδη υπάρχουν στον τομέα αυτό.

<SPEAKER ID=191 LANGUAGE="NL" NAME="Blokland">
Κύριε Πρόεδρε, από την αναβολή πάμε στη ματαίωση, τώρα που η Ευρωπαϊκή Επιτροπή προτείνει την εκ νέου διάθεση επιδοτήσεων στην ναυπηγική βιομηχανία. Κατά το παρελθόν είχε συμφωνηθεί με σαφήνεια να καταργηθούν οι επιδοτήσεις στον τομέα της ναυπηγικής βιομηχανίας μέχρι τα μέσα του 2001. Η επανάληψη της διάθεσης προσωρινών επιδοτήσεων παραβαίνει τις συμφωνίες που είχαν συναφθεί και είναι απαράδεκτη.
<P>
Η παροχή επιδοτήσεων προς τον τομέα της ναυπηγικής βιομηχανίας είναι περιττή και ανεπιθύμητη. Περιττή, διότι η ναυπηγική βιομηχανία στην Ευρώπη προσανατολίζεται προς την κατασκευή τεχνολογικά εξελιγμένων σκαφών και όχι στην απλή παραγωγή σκαφών της σειράς όπως συμβαίνει στις χώρες χαμηλού κόστους. Οι επιδοτήσεις δεν προσφέρουν λοιπόν καμία απολύτως λύση για τα προβλήματα του τομέα. Είναι επίσης ανεπιθύμητες διότι διατηρούν εν ζωή επιχειρήσεις που δεν έχουν εξυγιανθεί. Έτσι δεν θα έχουμε αποτελεσματική παραγωγή. Οι επιμέρους ενισχύσεις δεν αποβαίνουν προς όφελος του τομέα. Διαρθρωτικές λύσεις για τα προβλήματα της ευρωπαϊκής ναυπηγικής βιομηχανίας μπορούν να βρεθούν μέσω του υγιούς ανταγωνισμού και των διαρθρωτικών μεταρρυθμίσεων. Με την πρόταση της Επιτροπής η εξεύρεση τέτοιων λύσεων αναβάλλεται για πολλά χρόνια. Η εσωτερική αγορά θα διαταραχθεί, καθώς τα κράτη μέλη θα ερμηνεύουν τα ίδια τον κανονισμό, ενώ οι επιμέρους ενισχύσεις θα προκαλέσουν συνθήκες αθέμιτου ανταγωνισμού.
<P>
Η πρόταση αυτή δημιουργεί μία αφόρητη κατάσταση για την Ευρώπη. Η προσφυγή στον ΠΟΕ δεν είναι αξιόπιστη, εφόσον η Επιτροπή επιμένει στα μέτρα προσωρινής στήριξης που πρότεινε. Όπως ακριβώς και η προηγούμενη εισηγήτρια, η κ. Riis-Jψrgensen, διαβλέπουμε και εμείς ανυπέρβλητα εμπόδια με την πρόταση αυτή. Πραγματικά, δεν μπορώ να πιστέψω ότι ο καθ' ύλην αρμόδιος Επίτροπος Bolkestein θα μπορούσε να έχει διαφορετική άποψη.

<SPEAKER ID=192 LANGUAGE="FI" NAME="Kauppi">
Κύριε Πρόεδρε, αγαπητοί συνάδελφοι, αξιότιμε κύριε Επίτροπε, οι διαβουλεύσεις της ΕΕ με τη Νότια Κορέα έχουν αποβεί μέχρι στιγμής άκαρπες σε ό,τι αφορά τον ανταγωνισμό στη παγκόσμια αγορά της ναυπηγικής βιομηχανίας. Η Επιτροπή ενέκρινε τώρα μια στρατηγική, σύμφωνα με την οποία το θέμα ανάγεται στη διαδικασία επίλυσης διαφορών στον ΠΟΕ. Υποστηρίζω την απόφαση αυτή και ευχαριστώ όλα τα μέλη της Επιτροπής που έχουν συμβάλει ενεργά στη λήψη της απόφασης. Παράλληλα ωστόσο η Επιτροπή υπέβαλε πρόταση, σύμφωνα με την οποία θα μπορούσε να επιτραπεί η χορήγηση ενισχύσεων παραγωγής σε μεμονωμένες ναυπηγικές επιχειρήσεις, προσωρινά, όσο διαρκεί η διαδικασία του ΠΟΕ. Το αμυντικό σύστημα, όπως περιλαμβάνεται στην πρόταση κανονισμού, συνιστά προσωρινό μέτρο εξαιρετικού χαρακτήρα και θα αφορούσε αποκλειστικά περιορισμένες κατηγορίες πλοίων.
<P>
Με την πρώτη ματιά, η πρόταση της Επιτροπής φαίνεται δικαιολογημένη, όμως στην πραγματικότητα στρεβλώνει τον ανταγωνισμό, τόσο στο πλαίσιο της παγκόσμιας αγοράς όσο και στο εσωτερικό της ΕΕ, και στερείται ικανής νομικής βάσης. Ως σύνδεσμος μεταξύ του μηχανισμού στήριξης και της διαδικασίας του ΠΟΕ δεν είναι διόλου φυσικός. Δεν υπάρχει φυσικός σύνδεσμος ανάμεσα στα θέματα αυτά και αυτός είναι ο λόγος που τα εν λόγω ζητήματα θα πρέπει να εξεταστούν μεμονωμένα. Όλοι εμείς που ασχολούμαστε με την πολιτική δραστηριότητα καταλαβαίνουμε σήμερα ότι εδώ χαράσσεται πολιτική και ότι δεν πρόκειται για νομική διαδικασία. Εάν θέλουμε να βασιστούμε στον ΠΟΕ, θα πρέπει οι ίδιοι να δρούμε με βάση τους κανόνες του ΠΟΕ. Με την κατανομή ενισχύσεων, η ΕΕ προκαλεί η ίδια στρεβλώσεις στην αγορά, πράγμα για το οποίο κατηγορεί τώρα την Κορέα. Η κατάσταση αυτή μάς δυσφημίζει και θίγει την διαπραγματευτική μας θέση στον ΠΟΕ.
<P>
Ανέφερα ότι η πρόταση της Επιτροπής στρεβλώνει επίσης τον ανταγωνισμό στο εσωτερικό της ΕΕ. Παρόλο που η ενίσχυση αφορά μόνο ορισμένες κατηγορίες πλοίων, οι ενισχυόμενες ναυπηγικές επιχειρήσεις θα ωφελούνται πάντοτε από τις οικονομικές ενισχύσεις και, κατά συνέπεια, θα βρίσκονται σε καλύτερη κατάσταση από άλλες ναυπηγικές επιχειρήσεις. Αυτό δυσχεραίνει ιδιαίτερα τη θέση της ναυπηγικής βιομηχανίας υψηλής τεχνολογίας, η οποία έχει ανταποκριθεί, απολύτως δικαιολογημένα, στον εντεινόμενο ανταγωνισμό επικεντρωνόμενη σε προϊόντα που προωθούν μια πιο απαιτητική τεχνολογία. Μεταξύ άλλων χωρών και η δική μου χώρα, η Φινλανδία, έχει μειώσει τη στήριξη στις ναυπηγικές επιχειρήσεις, συμμορφούμενη εξαρχής προς τα συμφωνηθέντα, και έχουμε επενδύσει στην παραγωγή κρουαζιερόπλοιων και πλοίων υψηλής τεχνολογίας. Έτσι, με τα μέτρα αυτά, οι φινλανδοί εφοπλιστές έχουν κατορθώσει να γίνουν ανταγωνιστικοί διεθνώς, επίτευγμα το οποίο η Επιτροπή προσπαθεί με την πρότασή της να μας στερήσει.

<SPEAKER ID=193 LANGUAGE="FR" NAME="Caudron">
Aγαπητοί συνάδελφοι, θα ήθελα εξαρχής να εκφράσω την ικανοποίησή μου για τον άριστο τρόπο με τον οποίο τροποποιήθηκε από την επιτροπή η έκθεση της κ. Jψrgensen και ο οποίος θα επιτρέψει να δημιουργηθεί ένας μηχανισμός υπεράσπισης της ναυπηγικής βιομηχανίας μας.
<P>
Όλοι γνωρίζουν πράγματι τις δυσχέρειες που αντιμετωπίζει ο εν λόγω κλάδος εδώ και χρόνια. Δυσχέρειες οι οποίες οφείλονται στον αθέμιτο ανταγωνισμό εκ μέρους της Κορέας. Όλοι γνωρίζουν επίσης ότι η Κορέα συνεχίζει να εφαρμόζει τιμές κάτω του κόστους, ότι οι κορεατικές αρχές χορηγούν στα ναυπηγεία συγκαλυμμένες άμεσες και έμμεσες ενισχύσεις, ότι ναυπηγεία υπό πτώχευση διατηρούνται ενεργά, ότι η παραγωγική δυναμικότητα της Νοτίου Κορέας αυξήθηκε κατά 170% μεταξύ του 1988 και του 1997, τη στιγμή που η ευρωπαϊκή παραγωγή μειώθηκε την ίδια περίοδο κατά 30%. Συγχρόνως όμως, σταμάτησαν οι ευρωπαϊκές ενισχύσεις. Κάθε προσπάθεια φιλικού διακανονισμού αποδείχθηκε μάταιη και έτσι υποβλήθηκε καταγγελία στον ΠΟΕ. Χαίρομαι διότι η καταγγελία αυτή συνοδεύεται πλέον από πρόταση μηχανισμού άμυνας. Πράγματι, η διαδικασία ενώπιον του ΠΟΕ θα διαρκέσει χωρίς αμφιβολία τρία έτη. Θα ήταν παράλογο να αφήσουμε την ευρωπαϊκή βιομηχανία ανυπεράσπιστη καθόλη την περίοδο αυτή, έτσι λοιπόν η Επιτροπή προτείνει ένα μηχανισμό άμυνας υπό μορφή ενισχύσεων. Υποστηρίζω την πρόταση, αλλά προσθέτω ότι ο κορεατικός ανταγωνισμός αφορά και τα γκαζάδικα. Μια κορεατική επιχείρηση, η οποία εντούτοις οφείλει 5 δισεκατομμύρια δολάρια από ζημίες τις οποίες κάλυψαν κρατικές τράπεζες, ανέλαβε μόνη της, μειώνοντας αθέμιτα τις τιμές, το ήμισυ της βιομηχανικής χωρητικότητας για το 2000. Την ώρα που οι συνέπειες των επιθέσεων της 11ης Σεπτεμβρίου επέφεραν στασιμότητα στις παραγγελίες κρουαζιεροπλοίων, ενός τομέα ο οποίος δεν απαιτεί ενίσχυση, οι παραγγελίες για γκαζάδικα είναι απαραίτητες, γι' αυτό νομίζω ότι πρέπει να ενταχθεί και αυτός ο κλάδος στο μηχανισμό άμυνας. Ιδού, αγαπητοί συνάδελφοι, η συμβολή μου σε αυτή την πολύ σημαντική συζήτηση για τη ναυπηγική βιομηχανία. Επιθυμώ και εγώ, το Κοινοβούλιό μας να υποστηρίξει μαζικά την πρόταση της Επιτροπής.

<SPEAKER ID=194 LANGUAGE="SV" NAME="Schmidt, Olle">
Κύριε Πρόεδρε, θα ήθελα καταρχάς να ευχαριστήσω την εισηγήτρια, κ. Riis-Jψrgensen, για τον επίμονο και θαρραλέο αγώνα που πραγματοποιεί για την επίτευξη μίας ελεύθερης οικονομίας της αγοράς. Η εισηγήτρια γνωρίζει κάτι το οποίο όφειλαν να γνωρίζουν και οι άλλοι συνάδελφοι στην Επιτροπή Οικονομικής Πολιτικής, καθώς και στην Ευρωπαϊκή Επιτροπή: οι κρατικές επιδοτήσεις, όποια μορφή και αν έχουν, μπορεί να αποβούν σε βάρος της οικονομίας, σε βάρος της ομαλής λειτουργίας της αγοράς και σε βάρος των καταναλωτών. Οι επιδοτήσεις οδηγούν στην αναποτελεσματικότητα και αυξάνουν το κόστος. Είναι θλιβερό το γεγονός ότι συνάδελφοι εδώ στο Κοινοβούλιο επιδιώκουν να καταστήσουν μία κακή πρόταση ακόμη χειρότερη.
<P>
Η χώρα μου, η Σουηδία, στη δεκαετία του ' 70 ήταν η δεύτερη μεγαλύτερη ναυπηγική δύναμη στον πλανήτη μετά την Ιαπωνία. Εργάστηκα για πρώτη φορά σε ένα από τα μεγαλύτερα τότε ναυπηγεία της Σουηδίας. Κατασκευάσαμε το μεγαλύτερο πετρελαιοφόρο που είχε κατασκευασθεί μέχρι τότε. Όταν αυξήθηκε ο ανταγωνισμός από χώρες όπως η Πορτογαλία, η Ιαπωνία και η Νότια Κορέα, το σουηδικό κράτος διέθεσε συνολικά 2 δισεκατομμύρια ευρώ προκειμένου να σώσει τη ναυπηγική βιομηχανία. Κανένα μέτρο υπέρ της βιομηχανίας στη Σουηδία δεν υπήρξε τόσο ατυχές, δαπανηρό και άκαρπο. Οι αναγκαίες αναδιαρθρώσεις στην οικονομία δεν μπόρεσαν να προχωρήσουν, ούτε δημιουργήθηκαν νέες θέσεις απασχόλησης.
<P>
Εάν σήμερα στην ΕΕ θέλουμε πραγματικά να επιδείξουμε αλληλεγγύη με τους εργαζόμενους στα ναυπηγεία και τις οικογένειές τους, θα πρέπει φυσικά να απορριφθεί η πρόταση της Ευρωπαϊκής Επιτροπής και της επιτροπής. Η απόρριψη αυτή θα αποτελούσε εγγύηση για το μέλλον.

<SPEAKER ID=195 LANGUAGE="NL" NAME="Bouwman">
Κύριε Πρόεδρε, κύριε Επίτροπε, θα αναφερθώ αμέσως στην ουσία του ζητήματος. Η Ομάδα μας υποστηρίζει την πρόταση της Επιτροπής με ορισμένες τροπολογίες. Φυσικά θέτουμε διάφορες ερωτήσεις οι οποίες αφορούν τον τρόπο με τον οποίο δημιουργούμε μηχανισμούς για την αντιμετώπιση του αδιαφανούς και αθέμιτου ανταγωνισμού.
<P>
Η εισηγήτρια πρότεινε να μην υιοθετηθούν γενικά μέτρα, όπως αυτά που είχε προτείνει η Επιτροπή, ανά είδος πλοίων, ούτε ενδεχόμενη διεύρυνση των μέτρων αυτών, αλλά να ληφθούν μέτρα ανά περιφέρεια και ναυπηγείο. Ιδιαίτερη υποστήριξη θα πρέπει να δοθεί στο πλαίσιο των συμφωνιών που έχουμε συνάψει σχετικά. Στην περίπτωση αυτή τίθεται το ερώτημα με ποιο τρόπο θα αντιδράσουν οι υπέρμαχοι, ας πούμε, φιλελεύθερων αρχών εφόσον υπάρξουν ζημίες. Να σας δώσω ένα παράδειγμα. Η Επιτροπή έχει προσφύγει κατά της εξαγοράς της επιχείρησης Schelde από την Damen, η οποία εξαγόρασε τη Schelde με αντίτιμο ένα φιορίνι. Πολλοί ρώτησαν εάν είναι δυνατόν κάτι τέτοιο. Ερωτώ εάν το πνεύμα της προτεινόμενης οδηγίας επιτρέπει στην Επιτροπή να κάνει τα στραβά μάτια σε εξαγορές που, όπως στο παράδειγμα που ανέφερα, πραγματοποιούνται με τέτοιο τρόπο.

<SPEAKER ID=197 LANGUAGE="ES" NAME="Garcνa-Margallo y Marfil">
Κύριε Πρόεδρε, κατά τη διάρκεια της συζήτησης μερικά πράγματα κατέστησαν σαφή και με γενική συμφωνία. Όλοι συμφωνούν ότι η κρίση πλήττει τη ναυπηγική βιομηχανία της Ευρωπαϊκής Ένωσης, όλοι συμφωνούν ότι αυτή η κρίση μεταξύ άλλων οφείλεται στον αθέμιτο ανταγωνισμό της Δημοκρατίας της Νότιας Κορέας, ο οποίος, σύμφωνα με τον κ. Caudron, ασκείται με τρία μέτρα: τιμές κάτω του κόστους, χορήγηση ενισχύσεων στα ναυπηγεία και διατήρηση των ναυπηγείων που έχουν κηρύξει πτώχευση.
<P>
Τονίστηκε επίσης ότι η κρίση είναι σοβαρή. Τα τελευταία 10 χρόνια η Κορέα έχει αυξήσει την παραγωγική της ικανότητα κατά 180%, ενώ εμείς την μειώσαμε κατά 30%. Τι έχουμε κάνει μέχρι τώρα; Μέχρι σήμερα έχουμε υπογράψει μια συμφωνία με τη Νότια Κορέα, η οποία δεν τηρήθηκε από την εν λόγω χώρα. Υποβάλαμε μια διαμαρτυρία που ακόμη δεν έχει εξεταστεί. Και πρόσφατα αποφασίστηκε μια διπλή δράση: καταρχάς, να παραπεμφθεί η υπόθεση στον ΠΟΕ και δεύτερον, να δημιουργηθεί ο αμυντικός, επιλεκτικός και προσωρινός μηχανισμός για τον οποίο μιλάμε.
<P>
Είναι σαν να μας θύμιζε ο Επίτροπος κ. Bolkestein, τις κατηγορίες του Κικέρωνα κατά του Κατιλίνα "Quousque tandem abutere Catilina patientia nostra?" μιλώντας για τον αθέμιτο ανταγωνισμό της Κορέας.
<P>
Θα ήθελα να υπενθυμίσω σε όλους όσους μίλησαν πριν από εμένα ενάντια αυτής της απόφασης, που στην πλειοψηφία προέρχονται από τον Βορρά, ένα στρατιωτικό ρητό που λέει ότι "αποστολή του πυροβολικού είναι να βομβαρδίζει το πεζικό, που ενδέχεται να είναι ο πιθανός εχθρός" , σε αυτήν την περίπτωση τα όπλα του Βορρά στρέφονται εναντίον των θέσεων της Ευρωπαϊκής Ένωσης, επικαλούμενα σε πολλές περιπτώσεις την κατάσταση της Ιαπωνίας ή άλλων βιομηχανιών.
<P>
Τι θέλει να κάνει το Ευρωπαϊκό Κοινοβούλιο; Να υποστηρίξει ένθερμα τον κ. Bolkestein και να του ζητήσει να είναι περισσότερο γενναιόδωρος; Να είναι περισσότερο γενναιόδωρος όσον αφορά το πεδίο εφαρμογής της προστασίας: δηλαδή, όπως τόνισε ο κ. Ortuondo, να επεκταθεί επίσης σε εκείνα τα πλοία που πλήττονται από τον αθέμιτο ανταγωνισμό, τα πλοία που μεταφέρουν αέρια, τα οχηματαγωγά Ro-Ro κλπ. και λιγότερο φειδωλός όσον αφορά την ημερομηνία εφαρμογής. Να παρατείνει την ισχύ αυτού του αμυντικού και προσωρινού μέτρου ως το 2003. Αν είναι έτσι, κύριε Bolkestein, ο Θεός να σας έχει καλά.

<SPEAKER ID=198 NAME="Damiγo">
Κύριε Πρόεδρε, θα ήθελα να ευχαριστήσω την Επιτροπή, η οποία μας προτείνει, για τον τομέα της ναυπηγικής βιομηχανίας, έναν προσωρινό, ασφαλώς, και αποσπασματικό, ασφαλώς, κανονισμό ο οποίος όμως, κατά κάποιο τρόπο και για άλλη μία φορά, συμβάλλει στη μείωση των επιπτώσεων που προκύπτουν από τον προστατευτισμό ο οποίος υπάρχει σε διάφορους εμπορικούς συνασπισμούς του κόσμου και όχι μόνο στην Κορέα. Και στην Κορέα δεν πρόκειται για προστατευτισμό, πρόκειται για μία κατάφωρη παραβίαση των κανόνων του ΠΟΕ. Θέλουμε να πιστεύουμε ότι η καταγγελία που υποβλήθηκε θα έχει κάποια αποτελεσματικότητα και θα οδηγήσει σε κάποια πειθαρχία στον τομέα αυτό.
<P>
Ωστόσο, η Επιτροπή παραδέχεται ότι ο προτεινόμενος μηχανισμός είναι ανεπαρκής, ότι αποτελεί μόνο ένα βήμα και μάλιστα ένα βήμα με όλο το αρνητικό βάρος που συνεπάγονται οι εσπευσμένες λύσεις, όταν ξεπεραστεί το πρόβλημα και οι κρίσεις - ορισμένες από τις οποίες αναφέρθηκαν ήδη εδώ και δεν θα τις επαναλάβω - του τομέα της ναυπηγικής βιομηχανίας. Αλλά εάν είναι αλήθεια ότι οι βόρειες χώρες προσανατολίζονται σε εναλλακτικές επενδύσεις και τεχνολογίες και, επομένως, επιτυγχάνουν υπεραξίες και επιτυγχάνουν ακόμη να παραμένουν ενεργές στην αγορά χωρίς μεγάλες κοινωνικές αναταράξεις, αυτό δεν ισχύει για άλλες περιοχές της Ευρωπαϊκής Ένωσης, όπως η νότια Ευρώπη, περιοχές όπου ο τομέας αυτός είναι ο μεγαλύτερος εργοδότης, ένας εργοδότης που επεκτείνεται σε ένα σύνολο δευτερογενών υπηρεσιών και βιομηχανιών. Πολλές φορές είναι η μοναδική δραστηριότητα που δημιουργεί ανάπτυξη στις περιοχές αυτές, και για το λόγο αυτό η εξαφάνιση αυτής της δραστηριότητας θα ήταν κοινωνική τραγωδία για τις περιοχές αυτές, κυρίως της χώρας μου, της Ισπανίας και της Ελλάδας. Αλλά εάν είναι αλήθεια ότι περιμένουμε από την Επιτροπή, τουλάχιστο μέχρι το 2003, την εφαρμογή του κανονισμού αυτού, περιμένουμε πολύ περισσότερα στο μέλλον και μία καλύτερη αντιμετώπιση για τον τομέα.

<SPEAKER ID=199 LANGUAGE="SV" NAME="Grφnfeldt Bergman">
Κύριε Πρόεδρε, την 5η Δεκεμβρίου 2000 το Συμβούλιο απεφάσισε να σταματήσει η χορήγηση κρατικών ενισχύσεων με στόχο τη διατήρηση ποσοστού έως και 9% της ναυπηγικής βιομηχανίας σε όλα τα κράτη μέλη έως τα τέλη του 2000. Η απόφαση αυτή οφείλεται σε δύο λόγους: οι κρατικές ενισχύσεις δεν φάνηκε να έχουν σημαντικά αποτελέσματα όσον αφορά τις δυνατότητες επιβίωσης του τομέα, ενώ επικρατούσε μία στάση αρχών, σύμφωνα με την οποία οι κρατικές ενισχύσεις θα έπρεπε να ελαχιστοποιηθούν στο μέτρο του δυνατού ή και να καταργηθούν. Το Κοινοβούλιο υιοθέτησε τη θέση αυτή μόλις πέρυσι.
<P>
Οι κρατικές ενισχύσεις στα ναυπηγεία είναι εξάλλου αντίθετες στις διεθνείς εμπορικές συμφωνίες, όπως διαπιστώθηκε από την προσπάθεια της Ευρωπαϊκής Επιτροπής το φθινόπωρο του 1999 και την άνοιξη του 2000 να καταλήξει σε εμπορική λύση με την Νότια Κορέα, η οποία παρέβαινε ισχύουσες εμπορικές συμφωνίες χορηγώντας σημαντικές κρατικές ενισχύσεις. Τώρα που η προσπάθεια αυτή απέτυχε, η Ευρωπαϊκή Επιτροπή υποβάλλει πρόταση για λεγόμενη προσωρινή προστασία της ναυπηγικής βιομηχανίας μέσω ενισχύσεων οι οποίες κυμαίνονται από 6 έως 14%. Η πρόταση της επιτροπής προβλέπει μάλιστα οι ενισχύσεις αυτές να εξακολουθούν να παρέχονται μέχρι το τέλος του 2003 και αυτό συγχρόνως με την κίνηση διαδικασίας διευθέτησης διαφορών κατά της Νότιας Κορέας στον ΠΟΕ, καθώς η χώρα αυτή παραβαίνει ισχύουσες εμπορικές συμφωνίες.
<P>
Η επανάληψη της χορήγησης κρατικών ενισχύσεων εντός της ΕΕ ελάχιστα συμβάλλει στη διευθέτηση της διαφοράς με τη Νότια Κορέα. Το σωστό θα ήταν να απορριφθεί η πρόταση της Επιτροπής και να επικεντρωθούν οι προσπάθειές μας στην προσφυγή κατά της Νότιας Κορέας στον ΠΟΕ.
<P>
Θα ήθελα εν κατακλείδι να ρωτήσω τον Επίτροπο Bolkestein: πώς πιστεύετε ότι η πρόταση αυτή σχετίζεται με την πολιτική της ΕΕ περί ανταγωνισμού, στο πλαίσιο της οποίας προσπαθούμε να ελαχιστοποιήσουμε, ακόμα και να καταργήσουμε, τις κρατικές ενισχύσεις προς βιομηχανίες, προκειμένου να εξασφαλίσουμε δίκαιο και υγιή ανταγωνισμό μεταξύ των επιχειρήσεων;

<SPEAKER ID=200 LANGUAGE="EN" NAME="Bolkestein">
. (EN) Κύριε Πρόεδρε, ο συνάδελφος κ. Monti, μου ζήτησε να διαβιβάσω στο Σώμα τη λύπη του για την απουσία του και να απαντήσω εξ ονόματός του. Θα ήθελα, εξ oνόματος του κ. Monti, να ευχαριστήσω την κ. Riis-Jψrgensen για τη σκληρή δουλειά της και την σημαντική συνεισφορά της σε αυτή την έκθεση. Είμαστε πραγματικά ευγνώμονες για την γρήγορη διεκπεραίωση αυτού του φακέλου από το Κοινοβούλιο. Θα ήθελα επίσης, με την ευκαιρία αυτή, να εξηγήσω στο Κοινοβούλιο τη θέση της Επιτροπής σχετικά με την έκθεση αυτή.
<P>
Υπό ιδανικές συνθήκες, η Επιτροπή δεν θα χρειαζόταν να παρουσιάσει αυτή την πρόταση. Τονίζω ότι η λειτουργική ενίσχυση είναι μια εξαιρετικά στρεβλωτική μορφή ενίσχυσης, γιατί δεν προσφέρει κίνητρα για την βελτίωση της αποτελεσματικότητας και δεν παρέχει οφέλη σε επίπεδο ανταγωνιστικότητας των ναυπηγείων, ενθαρρύνοντας, για παράδειγμα, την επαγγελματική κατάρτιση ή την ανάπτυξη της έρευνας. Ούτε και στην πραγματικότητα βοηθά το περιβάλλον. Για τους λόγους αυτούς, και μετά από πολλά χρόνια παροχής λειτουργικής ενίσχυσης στην ναυπηγική βιομηχανία, η Επιτροπή αποφάσισε τελικά να την απαγορεύσει από το τέλος του περασμένου έτους.
<P>
Ωστόσο, για να μεταφέρω τα λόγια ενός γνωστού φιλόσοφου, ο κόσμος στον οποίο ζούμε δεν είναι ιδανικός. Με αυτό ως δεδομένο, είναι επόμενο η Κοινότητα να λάβει μέτρα ενάντια σε πρακτικές αθέμιτου ανταγωνισμού και σε αυτό ακριβώς το πλαίσιο θα πρέπει να ενταχθεί η πρόταση για τον προσωρινό αμυντικό μηχανισμό.
<P>
Η πρόταση αυτή αποτελεί το ένα μέρος μια διπλής στρατηγικής κατά των πρακτικών της Κορέας και έχει σχεδιαστεί με σκοπό να υποστηρίξει την προσφυγή της Κοινότητας κατά της Κορέας ενώπιον του ΠΟΕ. Αποτελεί έκτακτο μέτρο και λαμβάνεται μόνον υπό το φως μιας κατάστασης η οποία οδήγησε έναν από τους εκπροσώπους να επικαλεστεί, δικαίως, τον Κικέρωνα αναφωνώντας: "Quo usque tandem abutere, Catilina, patientia nostra?"
<P>
Πρόκειται, θα έλεγα, για ένα έκτακτο μέτρο το οποίο σκοπό έχει να πιέσει την Κορέα να καθίσει στο τραπέζι των διαπραγματεύσεων μαζί με την Κοινότητα και να αναγκαστεί να δώσει τέλος στις αθέμιτες εμπορικές πρακτικές της.
<P>
Όσον αφορά την Επιτροπή, δεν πρόκειται σε καμία περίπτωση για το ξεκίνημα ενός νέου, πιθανότατα ανοικτού καθεστώτος λειτουργικής ενίσχυσης. Σαφώς και δεν είναι αυτή η πρόθεση της Επιτροπής.
<P>
Επισημαίνω ότι οι προτεινόμενες τροπολογίες επί της πρότασης της Επιτροπής σχετίζονται με τρία κύρια θέματα. Πρώτον, το πεδίο εφαρμογής του μηχανισμού. Δεύτερον, η πληροφόρηση που πρέπει να παρέχεται στα κράτη μέλη καθώς και σε τρίτους μέσω των κρατών μελών. Τρίτο και τελευταίο, το ζήτημα της διάρκειάς του. Θα ήθελα να απαντήσω στα τρία αυτά σημεία με αυτή τη σειρά.
<P>
Λοιπόν, καταρχάς, σχετικά με την επέκταση του πεδίου εφαρμογής: οι τροπολογίες που προτείνει η έκθεση θα διεύρυναν σημαντικά το πεδίο εφαρμογής του μηχανισμού, το οποίο καλύπτει μόνο το τμήμα της αγοράς που η Επιτροπή, με την έκθεσή της για την ρύθμιση των εμποδίων στο εμπόριο, αναγνώρισε ότι υπέστη ήδη σημαντικό πλήγμα από τις αθέμιτες πρακτικές της Κορέας. Η πρόταση επιτυγχάνει ισορροπία ανάμεσα σε ένα ανώτατο όριο ενίσχυσης 14%, από τη μία, και μια περιορισμένη επιλεξιμότητα, από την άλλη. Είναι συνεπώς ειδικά σχεδιασμένη για να αντισταθμίζει τις αθέμιτες πρακτικές της Κορέας. Στην παραμικρή διεύρυνση του πεδίου εφαρμογής, ελλοχεύει ο κίνδυνος παραποίησης της φύσεως της πρότασης.
<P>
Θα ήθελα να επιστήσω την προσοχή των βουλευτών στο άρθρο 2 (6) της πρότασης, το οποίο προβλέπει ότι η Επιτροπή θα παρακολουθεί τα τμήματα της αγοράς που είναι επιλέξιμα για ενίσχυση υπό το φως των στοιχείων που αποδεικνύουν σαφώς ότι ένα συγκεκριμένο τμήμα της αγοράς στο εσωτερικό της Κοινότητας επλήγη άμεσα από αθέμιτες και αδιαφανείς συνθήκες ανταγωνισμού. Η Επιτροπή θα παρακολουθεί, συνεπώς, την κατάσταση και θα ενημερώνει το Κοινοβούλιο για οποιαδήποτε ενδεχόμενη αναθεώρηση δυνάμει αυτής της διάταξης.
<P>
To δεύτερο σημείο σχετίζεται με τις πληροφορίες που παρέχονται στα κράτη μέλη και σε τρίτους μέσω των κρατών μελών, π.χ. η διαγραφή του ονόματος και της διεύθυνσης του αιτούντος ναυπηγείου και υποψήφιου αγοραστή. Αυτό το σκοπό επιδιώκουν οι τροπολογίες που προτάθηκαν.
<P>
Η πληροφορία την οποία αφορά ειδικά το άρθρο (2)(α) της πρότασης της Επιτροπής είναι η ελάχιστη απαραίτητη για να επιτραπεί στους τρίτους να υποβάλλουν χρήσιμα σχόλια στην Επιτροπή και να εξασφαλιστεί η αποτελεσματικότητα της διαδικασίας διαφάνειας. Στόχος της διάταξης είναι η επιτάχυνση της διαδικασίας. Η εναλλακτική επιλογή θα ήταν να ξεκινήσει μια επίσημη διαδικασία έρευνας σε όλες τις περιπτώσεις για τις οποίες η Επιτροπή διατηρεί επιφυλάξεις όσον αφορά τη συμβατότητα της ενίσχυσης. Κάτι τέτοιο συνεπάγεται την πλήρη δημοσίευση λεπτομερών πληροφοριών σχετικών με την γνωστοποίηση.
<P>
Τρίτον, η παράταση της λήξης της προθεσμίας μέχρι τις 31 Δεκεμβρίου 2003. Ορισμένοι βουλευτές του Κοινοβουλίου υποστήριξαν ότι η προθεσμία λήξης του μηχανισμού είναι πολύ σύντομη. Ωστόσο, έως το τέλος του 2002, θα έχουμε μια καλή εικόνα σχετικά με την πρόοδο της δράσης του ΠΟΕ. Θα ήταν η κατάλληλη χρονικά ευκαιρία να εκτιμήσουμε την κατάσταση και να αποτιμήσουμε κατά πόσον τα ειδικά μέτρα για τη ναυπηγική βιομηχανία συνεχίζουν να θεωρούνται απαραίτητα.
<P>
Η Επιτροπή μπορεί, σε αυτό το στάδιο, να προτείνει στο Συμβούλιο παράταση των αμυντικών μηχανισμών.
<P>
Επιπλέον όσων ανέφερα εξ ονόματος του συναδέλφου μου κ. Μonti, θα ήθελα να απαντήσω πιο συγκεκριμένα σε δύο ή τρεις ερωτήσεις που υποβλήθηκαν μόλις τώρα στην Επιτροπή.
<P>
Πρώτον, ο κ. Blokland ισχυρίζεται ότι υπάρχει ανάγκη για διαρθρωτικές αλλαγές και όχι για περαιτέρω ενίσχυση μιας φθίνουσας βιομηχανίας. Θα συμφωνούσα μαζί του ότι, ιδανικά, οι επιδοτήσεις θα βοηθούσαν τις διαρθρωτικές αλλαγές. Ας ελπίζουμε πως αυτό ισχύει στην προκειμένη περίπτωση.
<P>
Αρκετοί βουλευτές έθεσαν το θέμα της συμβατότητας με τον ΠΟΕ. Σύμφωνα με την Επιτροπή, η πρόταση ενός προσωρινού αμυντικού μηχανισμού είναι απολύτως συμβατή με τις διατάξεις του ΠΟΕ για τις επιδοτήσεις, με την προϋπόθεση να μην είναι απαγορευτικές, να μην προκαλούν δυσμενείς επιπτώσεις και να αποτελούν νόμιμα μέσα της εθνικής πολιτικής όσον αφορά τον ΠΟΕ. Συνεπώς, η Ευρωπαϊκή Κοινότητα έχει το δικαίωμα να χορηγεί ενίσχυση στη ναυπηγική βιομηχανία της. Στην πραγματικότητα, η ΕΕ ενίσχυε κατ' αυτόν τον τρόπο την ναυπηγική βιομηχανία επί πολλά χρόνια, μέχρι τις 31 Δεκεμβρίου 2000. Εφόσον οι επιδοτήσεις δεν αποτελούν κυρώσεις κατά την έννοια της διαδικασίας επίλυσης διαφορών, αποτελούν επιτρεπτά μέτρα πολιτικής. Αρα η προσφυγή σε διαδικασίες επίλυσης διαφορών δεν μπορεί σε καμία περίπτωση να θεωρηθεί ότι περιορίζει τα δικαιώματα και τις υποχρεώσεις που υπέχουν τα μέλη στο πλαίσιο του ΠΟΕ.
<P>
Τέλος, απαντώντας στην ερώτηση της κ. Riis-Jψrgensen σχετικά με το εάν η Επιτροπή θα έπρεπε να υποβάλει νέα πρόταση για τους λόγους που εξηγήσαμε, η Επιτροπή δεν βλέπει κανένα λόγο να τροποποιήσει την πρόταση. Έτσι, η Επιτροπή δεν έχει σκοπό να υποβάλει νέα πρόταση.
<P>
Η Επιτροπή είναι ευγνώμων για την μέχρι τώρα υποστήριξη του Κοινοβουλίου αναφορικά με αυτήν την πρόταση. Οι προτεινόμενες τροπολογίες δεν είναι αποδεκτές από την Επιτροπή, για τους λόγους που επεσήμανα. Ωστόσο, ελπίζω ειλικρινά ότι μπορούμε να υπολογίζουμε στη συνεχή υποστήριξη του Κοινοβουλίου αναφορικά με το θέμα αυτό.

<SPEAKER ID=201 LANGUAGE="EN" NAME="Riis-Jψrgensen">
Κύριε Πρόεδρε, χαίρομαι διότι ο κ. Bolkestein, επιβεβαίωσε ότι δεν θα υποβάλει νέα πρόταση. Αλλά αναφέρθηκε επίσης στην ρήτρα αναθεώρησης της πρότασης. Μπορείτε να με διαβεβαιώσετε σήμερα, κύριε Bolkestein, ότι δεν θα ενδώσετε στην Γαλλία επιτρέποντάς της να επιδοτήσει τα ναυπηγεία της με σκοπό να επιτύχει συμφωνία στο Συμβούλιο τον Δεκέμβριο; Μπορείτε να επιβεβαιώσετε ότι δεν θα καταλήξετε σε συμφωνία με την Γαλλία πριν από αυτή τη συνεδρίαση;

<SPEAKER ID=202 LANGUAGE="EN" NAME="Bolkestein">
. (EN) Απαντώντας στην ερώτηση της κ. Riis-Jψrgensen, επαναλαμβάνω ότι η Επιτροπή στηρίζει την θέση την οποία μόλις παρουσίασα. Περαιτέρω διαπραγματεύσεις, όσον αφορά την Επιτροπή, δεν προβλέπονται. Θα δούμε τι θα γίνει στο Συμβούλιο Βιομηχανίας στις αρχές Δεκεμβρίου. Όσον αφορά τη θέση ενός κράτους μέλους, η Επιτροπή δεν έχει να προσθέσει τίποτε άλλο.

<SPEAKER ID=203 LANGUAGE="FI" NAME="Kauppi">
Kύριε Πρόεδρε, η παρέμβαση αφορά τον Κανονισμό. Θεωρώ ότι η συνεχής μεταφορά των εκθέσεων σε διαφορετικά σημεία της ημερήσιας διάταξης μιας συνεδρίασης είναι ιδιαίτερα δυσάρεστη για τους βουλευτές στην προσπάθειά τους να φέρουν εις πέρας το έργο τους. Η έκθεση Pejs έπρεπε καταρχάς να εξεταστεί στην απογευματινή συνεδρίαση, έπειτα μάθαμε ότι μεταφέρθηκε για τη συνεδρίαση που ξεκινά στις 21.00 και εν συνεχεία ανακοινώθηκε ξαφνικά ότι η εξέτασή της θα ξεκινήσει τώρα. Μια τέτοια κατάσταση δεν μπορεί να γίνει αποδεκτή από τους βουλευτές, δεδομένου ότι αναστατώνει το πρόγραμμά τους.
<P>
Ένα δεύτερο σημείο, στο οποίο θα ήθελα να επιστήσω την προσοχή, είναι η απουσία του Συμβουλίου. Η ώρα των ερωτήσεων προς το Συμβούλιο αρχίζει τώρα. Όμως ο εκπρόσωπός του θα μπορούσε σαφώς να έχει έρθει μισή ώρα νωρίτερα και να συμμετάσχει, για παράδειγμα, σε αυτήν την πολύ σημαντική συζήτηση για τη ναυπηγική βιομηχανία. Όμως το Συμβούλιο έλαμψε ακόμη μία φορά δια της απουσίας του. Πραγματικά λυπάμαι πολύ γι' αυτό.

<SPEAKER ID=204 NAME="Πρόεδρος">
Κατανοώ απόλυτα την ανησυχία σας, αγαπητή συνάδελφε, αλλά σας επισημαίνω ότι και η ώρα των ερωτήσεων προς το Συμβούλιο είναι εγγεγραμμένη στην ημερήσια διάταξή μας για μια πολύ συγκεκριμένη ώρα, τις 17.30. Συνεπώς, οι συνάδελφοι που κατέθεσαν ερωτήσεις θα είναι κοντά μας σε μερικά λεπτά. Πρέπει να τους παραχωρήσουμε τη θέση μας. Πέραν αυτού, γνωρίζετε ότι οι συζητήσεις μας προγραμματίζονται με τάξη, αλλά δεν είναι ποτέ δυνατόν να προβλέπεται η διάρκειά τους με ακρίβεια μερικών λεπτών ή ενός τετάρτου της ώρας, κυρίως διότι οι Επίτροποι και οι Υπουργοί χρηιμοποιούν καμιά φορά πολύ μεγαλύτερο χρόνο ομιλίας από ό,τι προβλέπει η υπηρεσία της συνεδρίασης. Να γιατί σας ζητώ να δείξετε κατανόηση και ελαστικότητα. Αυτή τη στιγμή, μας απομένουν δύο ή τρία λεπτά πριν τις 17.30. Διακόπτω λοιπόν τη συνεδρίαση εν αναμονή της ώρας των ερωτήσεων προς το Συμβούλιο.
<P>
(Η συνεδρίαση διακόπτεται στις 17.27 και επαναλαμβάνεται στις 17.30)

<CHAPTER ID=11>
΄Ωρα των Ερωτήσεων (Συμβoύλιo)
<SPEAKER ID=205 NAME="Πρόεδρος">
Η ημερήσια διάταξη προβλέπει την Ώρα των Ερωτήσεων προς το Συμβούλιο (B5-0338/2001).
<P>
Εξ ονόματος του Συμβουλίου, ως Προεδρεύουσα, βρίσκεται μαζί μας η κ. Durant, την οποία ευχαριστούμε για την παρουσία της. Είναι Αντιπρόεδρος της Κυβέρνησης και Υπουργός Κινητικότητας και Μεταφορών.
<P>
Δεδομένου ότι ο συντάκτης της, κ. Bart Staes, απουσιάζει, η ερώτηση αριθ. 1 καθίσταται άκυρη.
<P>
Ενδεχομένως το γεγονός ότι η Ώρα των Ερωτήσεων ξεκίνησε εγκαίρως να προκάλεσε έκπληξη σε κάποιους συναδέλφους που πάντα βασίζονται στην καθυστέρηση, αλλά σήμερα όχι.
<P>
Η δεύτερη ερώτηση αποσύρθηκε.

<SPEAKER ID=206 NAME="Chris Davies">
Ερώτηση αριθ. 3 του κ. (H-0778/01):
<P>
Θέμα: Κατευθυντήριες γραμμές για τη διεργασία ενσωμάτωσης των στρατηγικών που χαράχθηκαν στο Κάρντιφ Με ποιον τρόπο σκοπεύει το Συμβούλιο να αναπτύξει κοινές κατευθυντήριες γραμμές για την ορθή αξιολόγηση, παρακολούθηση και έλεγχο των εννέα στρατηγικών του Συμβουλίου, καθώς επίσης και της συνολικής διεργασίας του Κάρντιφ για την ενσωμάτωση των περιβαλλοντικών μέτρων; Θα περιλάβουν οι εν λόγω κατευθυντήριες γραμμές συστάσεις για μία πιο διάφανη διεργασία και μία ευρύτερη συμμετοχή όλων όσων εμπλέκονται στην ανάπτυξη και εφαρμογή των στρατηγικών; Με ποιον τρόπο θα εξασφαλίσει το Συμβούλιο την πλήρη συμμετοχή του Ευρωπαϊκού Κοινοβουλίου στη διεργασία του Κάρντιφ;

<SPEAKER ID=207 LANGUAGE="FR" NAME="Durant">
. (FR) Κύριε Πρόεδρε, αγαπητοί συνάδελφοι, το Συμβούλιο θα ήθελε να υπενθυμίσει κατά πρώτον ότι στο πλαίσιο της διαδικασίας του Κάρντιφ, έξι διαφορετικές συνθέσεις του Συμβουλίου υπέβαλαν στο Ευρωπαϊκό Συμβούλιο στρατηγικές με στόχο την ενσωμάτωση του περιβάλλοντος στην πολιτική τους. Οι εν λόγω στρατηγικές αφορούσαν τους τομείς των μεταφορών, της ενέργειας, της γεωργίας, της βιομηχανίας, της εσωτερικής αγοράς και της συνεργασίας για την ανάπτυξη. Τα Συμβούλια Γενικών Υποθέσεων, Ecofin και Αλιείας προβλέπεται να υποβάλουν τις τρεις τελευταίες αντίστοιχες στρατηγικές στο Ευρωπαϊκό Συμβούλιο της Βαρκελώνης, την άνοιξη του 2002. Οι εννέα στρατηγικές ενσωμάτωσης θα πρέπει να συγκεκριμενοποιηθούν υπό μορφή τομεακών δράσεων οι οποίες θα εγκριθούν κατά πλειοψηφία στο πλαίσιο της διαδικασίας συναπόφασης με το Ευρωπαϊκό Κοινοβούλιο.
<P>
Παράλληλα προς τη διαδικασία του Κάρντιφ, θα πρέπει να υπογραμμιστεί η ύπαρξη της διαδικασίας της Λισαβόνας, η οποία ενοποιεί την κοινωνική διαδικασία για την απασχόληση που εγκρίθηκε στο Λουξεμβούργο το 1997 και την οικονομική διαδικασία που εγκρίθηκε στην Κολωνία το 1999 και εμπλουτίστηκε στο Γκέτεμποργκ με μια τρίτη διάσταση, την περιβαλλοντική διάσταση, η οποία αποτελείται από τη στρατηγική για την αειφόρο ανάπτυξη με στόχο και πάλι την ενσωμάτωση του περιβάλλοντος στις τομεακές πολιτικές. Όλα αυτά θα πρέπει να παρουσιαστούν από την Ένωση στην παγκόσμια διάσκεψη κορυφής για την αειφόρο ανάπτυξη, η οποία θα πραγματοποιηθεί, όπως γνωρίζετε, στο Γιοχάνεσμπουργκ τον Σεπτέμβριο 2002.
<P>
Δημιουργώντας αυτή τη στρατηγική για την αειφόρο ανάπτυξη, το Ευρωπαϊκό Συμβούλιο έδωσε προτεραιότητα, όσον αφορά το περιβαλλοντικό μέρος, στις κλιματικές αλλαγές, στις οικολογικά βιώσιμες μεταφορές, στην υπεύθυνη διαχείριση των φυσικών πόρων και, τέλος, στη διαχείριση των κινδύνων για τη δημόσια υγεία.
<P>
Από τη θέση της εφαρμογή το 1998, η διαδικασία του Κάρντιφ απετέλεσε αντικείμενο αξιολόγησης και παρακολούθησης οι οποίες εντάσσονται συνεπώς πλέον σε αυτό το διευρυμένο πλαίσιο της διαδικασίας της Λισαβόνας, συνεχίζοντας παράλληλα και την αυτόνομη ύπαρξή της. Όπως αποφασίστηκε στο Γκέτεμποργκ, η εφαρμογή της στρατηγικής για την αειφόρο ανάπτυξη θα πρέπει να στηρίζεται σε τέσσερα σημεία.
<P>
Πρώτον, μια ετήσια συνθετική έκθεση από την Επιτροπή, η οποία θα αφορά πλέον τις τρεις διαστάσεις της διαδικασίας της Λισαβόνας, συμπεριλαμβανομένης της στρατηγικής για την αειφόρο ανάπτυξη. Ανάλογη έκθεση θα πρέπει να υποβληθεί και στο Ευρωπαϊκό Συμβούλιο της Βαρκελώνης. Δεύτερον, αξιολόγηση και χάραξη πολιτικών κατευθύνσεων κατά τα Ευρωπαϊκά Συμβούλια της άνοιξης. Τρίτον, διαρθρωτικοί δείκτες αειφόρου ανάπτυξης, οι οποίοι θα εγκριθούν από το Συμβούλιο επί τη βάσει ανακοίνωσης της Επιτροπής και στη συνέχεια θα υποβληθούν στο Ευρωπαϊκό Συμβούλιο του Λάκεν. Τέταρτον, τέλος, ανακοίνωση της Επιτροπής για μια καλύτερη ρύθμιση, ρύθμιση συμφωνα με την οποία όλες οι σημαντικές προτάσεις του εν λόγω οργάνου θα αποτελούν προηγουμένως αντικείμενο αξιολόγησης των επιπτώσεών τους για τη στρατηγική αειφόρου ανάπτυξης, στις οποίες περιλαμβάνεται η ενσωμάτωση του περιβάλλοντος.
<P>
Αυτή τη στιγμή, το Συμβούλιο ασχολείται με την υλοποίηση των συμπερασμάτων του Ευρωπαϊκού Συμβουλίου όσον αφορά τις δομές εργασίας, οι οποίες θα σχεδιαστούν λαμβανομένων υπόψη κυρίως των αρχών διακυβέρνησης στον τομέα της διαφάνειας, της συμμετοχής των ενδιαφερομένων, καθώς και καλύτερων τεχνικών ρύθμισης και εκ νέου επικέντρωσης των κοινοτικών πολιτικών.

<SPEAKER ID=208 LANGUAGE="EN" NAME="Davies">
Η προσπάθεια να τεθούν σε εφαρμογή οι αρχές της περιβαλλοντικής αειφορίας δεν είναι εύκολη υπόθεση. Το Συμβούλιο εφευρίσκει σήμερα τον τροχό.
<P>
Η εντύπωση που έχουν πολλοί από εμάς είναι ότι οι συζητήσεις διεξάγονται κεκλεισμένων των θυρών. Αναρωτιέμαι αν η Προεδρία προσπαθεί να ανοίξει τη συζήτηση, να αυξήσει τη διαφάνεια της διαδικασίας και ίσως και να αναμείξει και άλλους οργανισμούς, όπως ΜΚΟ, στην ανάπτυξη των στρατηγικών.
<P>
Θα ήθελα να ερωτήσω την Προεδρεύουσα του Συμβουλίου ειδικότερα, τι γίνεται ώστε να ασκηθεί πίεση στις ομάδες εργασίες προκειμένου να προσδιορίσουν συγκεκριμένους μεσοπρόθεσμους στόχους, σαφείς σκοπούς και προγράμματα δράσης, έτσι ώστε να έχουμε κάτι συγκεκριμένο με το οποίο να ασχοληθούμε και να διαθέτουμε ένα ευαπόδεικτο μέσο μέτρησης της προόδου και εξέλιξης;

<SPEAKER ID=209 LANGUAGE="FR" NAME="Durant">
. (FR) Συμμερίζομαι την ανησυχία σας για διαφάνεια, για άνοιγμα, ούτως ώστε να μπορούμε να διαθέτουμε συγκεκριμένους δείκτες και στοιχεία. Συμμερίζομαι επίσης την ανησυχία σας όσον αφορά τη λήψη υπόψη γνωμών, συμβουλών, ή συγκεκριμένων στοιχείων προερχομένων από παράγοντες όπως οι ΜΚΟ.
<P>
Ασφαλώς σημειώνω την εισηγησή σας, το αίτημά σας να αυξηθεί αυτή η διαφάνεια και αυτή η μορφή συμμετοχής όλων όσων συμβάλλουν στην εκπόνηση των στρατηγικών αειφόρου ανάπτυξης επιτόπου. Ελπίζω, πράγματι, ότι στο πλαίσιο αυτού του μελήματος για διαφάνεια, το Συμβούλιο θα μπορέσει να ενσωματώσει και τα στοιχεία στα οποία αναφέρεστε, ούτως ώστε να εξασφαλίσει ότι αυτοί οι δείκτες αειφόρου ανάπτυξης οι οποίοι βρίσκονται στο στάδιο της προετοιμασίας και θα πρέπει να υποβληθούν στο Λάκεν, θα μπορέσουν, στη συνέχεια της διαδικασίας και στην προοπτική της Βαρκελώνης, να βελτιωθούν τόσο από άποψη διαφάνειας όσο και από την άποψη των επιπτώσεών τους ή της λήψης υπόψη της δυνητικής συμβολής όλων όσων δραστηριοποιούνται συγκεκριμένα επιτόπου για θέματα αειφόρου ανάπτυξης.

<SPEAKER ID=210 LANGUAGE="DE" NAME="Rόbig">
Κύριε Πρόεδρε, αξιότιμη κυρία Προεδρεύουσα του Συμβουλίου, αγαπητοί κυρίες και κύριοι, η διεργασία του Κάρντιφ έχει καθοριστική σημασία για τη βιώσιμη ανάπτυξη. Το Ευρωπαϊκό Κοινοβούλιο, ιδίως η Επιτροπή Περιβάλλοντος, Δημόσιας Υγείας και Πολιτικής των Καταναλωτών, πραγματοποίησε ήδη μια πολύ καλή προκαταρκτική εργασία στον τομέα αυτό και πιστεύω ότι η διαφάνεια, και βέβαια και ο διάλογος, είναι για εμάς, τα μέλη του Κοινοβουλίου, πραγματικά κάτι αυτονόητο. Πραγματοποιούμε πολύ συχνά ακροάσεις και για τα θέματα αυτά και επιδιώκουμε τη διεξαγωγή ενός όσο το δυνατό καλύτερου διαλόγου με τις μη κυβερνητικές οργανώσεις.
<P>
Η ερώτησή μου προσανατολίζεται προς την κατεύθυνση αυτή. Μόλις ολοκληρώθηκαν οι διαπραγματεύσεις στο πλαίσιο του ΠΟΕ. Ποιες είναι, κατά τη γνώμη σας, οι δυνατότητες ενός συντονισμού της διεργασίας του Κάρντιφ με τις οργανώσεις του ΠΟΕ μέσω μιας διαβούλευσης;

<SPEAKER ID=211 LANGUAGE="FR" NAME="Durant">
. (FR) Κύριε Πρόεδρε, η ανησυχία σας όσον αφορά τόσο τη διαφάνεια όσο και την αντιστοιχία ή τη συνεκτικότητα μεταξύ, αφενός, των αποτελεσμάτων της διάσκεψης κορυφής της Ντόχα, της οποίας αναμένουμε τα τελευταία στοιχεία, και, αφετέρου, των στρατηγικών αειφόρου ανάπτυξης είναι απολύτως ενδιαφέρουσα.
<P>
Είναι αλήθεια ότι, όπως είδαμε στη Ντόχα, είναι δύσκολο, αν και ενδιαφέρον, να εγγραφούν οι περιβαλλοντικές πολιτικές σε ένα περισσότερο πολυμερές πλαίσιο. Πρόκειται πράγματι για σημαντική πρόοδο σε σχέση με το σημείο εκκίνησής μας.
<P>
Πιστεύω ότι το στοιχείο αυτό είναι εξαιρετικά θετικό και ότι τώρα, την επαύριο της Ντόχα, θα πρέπει να αρχίσει να γίνεται επωφελής χρήση των κεκτημένων που συσσωρεύθηκαν στη Ντόχα στο πλαίσιο των δράσεων που θα τεθούν σε εφαρμογή στο επίπεδο της Ευρωπαϊκής Ένωσης για να εξασφαλιστεί ότι η αειφόρος ανάπτυξη δεν συνεχίζει μόνον να απορρέει από μια γενναιόδωρη και θαρραλέα φιλοδοξία όλων, αλλά κυρίως ότι μεταφράζεται σε συγκεκριμένες δράσεις επιτόπου με σεβασμό της αρχής της διαφάνειας και μετά από εποικοδομητικό διάλογο.
<P>
Πιστεύω λοιπόν ότι η αντιστοιχία μεταξύ των δύο πλευρών, όσων επετεύχθησαν στο πλαίσιο ενός ευρύτερου φόρουμ και όσων επετεύχθησαν ή πρόκειται να επιτευχθούν στο επίπεδο της Ευρωπαϊκής Ένωσης και ιδίως κατά το Συμβούλιο του Λάκεν και στη Βερκελώνη, θα πρέπει να είναι συνεκτική και να οριοθετεί ένα συγκεκριμένο διαρθρωτικό πλαίσιο, κατάλληλο για την ενσωμάτωση της αειφόρου ανάπτυξης στο σύνολο των πολιτικών που τίθενται σε εφαρμογή στο επίπεδο του Συμβουλίου και της Ευρωπαϊκής Ένωσης γενικά.

<SPEAKER ID=212 NAME="Πρόεδρος">


<SPEAKER ID=213 NAME="Manuel Medina Ortega">
Ερώτηση αριθ. 4 του κ. (H-0781/01):
<P>
Θέμα: Αποβίβαση μεγάλου αριθμού παρανόμων μεταναστών στα Κανάρια Σε σχέση με πρόσφατες πληροφορίες που αναφέρουν τη χρησιμοποίηση βοηθητικών σκαφών για την αποβίβαση μεγάλου αριθμού παρανόμων μεταναστών που προέρχονται από την αφρικανική ήπειρο στα Κανάρια, ποια μέτρα σκοπεύει να προτείνει το Συμβούλιο για να εξασφαλίσει την περιφρούρηση του κοινοτικού θαλάσσιου χώρου στην περιοχή;

<SPEAKER ID=214 LANGUAGE="FR" NAME="Durant">
. (FR) Κύριε Πρόεδρε, το Συμβούλιο έχει ήδη απαντήσει επανειλημμένα σε ερωτήσεις προερχόμενες από βουλευτές του Ευρωπαϊκού Κοινοβουλίου σχετικά με τη λαθρομετανάστευση που πραγματοποιείται δια θαλάσσης από την αφρικανική ήπειρο. Επιτρέψτε μου να αναφερθώ ιδίως στις απαντήσεις προς τις προφορικές ερωτήσεις H-2701, H-0330/01, H-0699/01 για τη λαθρομετανάστευση στην Ευρωπαϊκή Ένωση, και στις απαντήσεις προς τις γραπτές ερωτήσεις E-0085/01 και E-1045/01, οι οποίες αφορούσαν επίσης τα προβλήματα αυτά.
<P>
Το Συμβούλιο έχει ήδη λάβει πολλά μέτρα με στόχο την καταστολή της λαθρομετανάστευσης. Πρόσφορο παράδειγμα αποτελεί η εκπόνηση σχεδίων δράσης για τις χώρες και περιοχές προέλευσης των λαθρομεταναστών και/ή των αιτούντων άσυλο στο πλαίσιο της ομάδας ανωτάτου επιπέδου "Ασυλο/Μετανάστευση" . Αλλο παράδειγμα αποτελεί το σύστημα ταχείας αντίδρασης το οποίο έχει αναπτυχθεί στο πλαίσιο του συστήματος έγκαιρης προειδοποίησης που έχει αναπτύξει το Κέντρο Πληροφόρησης, Μελετών και Αναταλλαγών στον τομέα της διέλευσης των συνόρων και της μετανάστευσης (CIREFI).
<P>
Στο πλαίσιο της συνεργασίας Σένγκεν, εκπονούνται μέτρα για τη βελτίωση της αποτελεσματικότητας των ελέγχων που διενεργούν τα κράτη μέλη στα θαλάσσια σύνορα. Μετά την έναρξη ισχύος της Συνθήκης του Αμστερνταμ, τα μέτρα αυτά υπάγονται πλέον στο κοινοτικό κεκτημένο. Η εκτέλεση των μέτρων ελέγχου εναπόκειται προφανώς στα κράτη μέλη. Έτσι, η εποπτεία και ο έλεγχος των χωρικών υδάτων εμπίπτει στη δικαιοδοσία των κρατών μελών. Εξάλλου, το Συμβούλιο υπογραμμίζει ότι τα προπαρασκευαστικά όργανά του εξετάζουν αυτή τη στιγμή την εκπόνηση μιας συλλογής ορθών πρακτικών με στόχο να καθοδηγούνται καλύτερα τα κράτη μέλη κατά την υλοποίηση των εν λόγω ελέγχων.

<SPEAKER ID=215 LANGUAGE="ES" NAME="Medina Ortega">
Κύριε Πρόεδρε, κυρία Προεδρεύουσα του Συμβουλίου, η Προεδρία του Συμβουλίου θα αντιλαμβάνεται ότι ο υποφαινόμενος βουλευτής δεν μπορεί να μείνει ικανοποιημένος από τις αναφορές σε απλές γραπτές δηλώσεις.
<P>
Η τρέχουσα κατάσταση στα Κανάρια αποτελεί μια πραγματική εισβολή. Σχεδόν εκατό άτομα εισέρχονται κάθε εβδομάδα που, από την άλλη, αποστέλλουμε στην υπόλοιπη Ευρωπαϊκή Κοινότητα. Πριν από μια εβδομάδα, ο δήμαρχος της πόλης Las Palmas de Gran Canaria έστειλε διακόσιους μετανάστες στη Μαδρίτη με απλό εισιτήριο.
<P>
Αν η Ευρωπαϊκή Ένωση δεν μεριμνήσει για αυτά τα σύνορα, σας διαβεβαιώ πως θα έχουμε μια πραγματική εισβολή που θα αλλάξει όλες τις παραμέτρους.
<P>
Ίσως η συμπληρωματική ερώτηση να είναι - σχετικά με ορισμένες απαντήσεις που μου έδωσε εχθές ο Επίτροπος κ. Vitorino για ορισμένες νέες προτάσεις της Επιτροπής - αν το Συμβούλιο λαμβάνει υπόψη αυτές τις προτάσεις της Επιτροπής σχετικά με τον έλεγχο των εξωτερικών συνόρων, σχετικά με συμφωνίες μετανάστευσης με όμορες χώρες, καθώς επίσης σχετικά με τον επαναπατρισμό των μεταναστών που φτάνουν παράνομα στο έδαφός μας.

<SPEAKER ID=216 LANGUAGE="FR" NAME="Durant">
. (FR) Κύριε Πρόεδρε, μπορώ να κατανοήσω ότι η απάντηση που δίδω εξ ονόματος του Συμβουλίου σας φαίνεται ενδεχομένως ανεπαρκής σε σχέση με μια κατάσταση την οποία κρίνετε ανησυχητική και εξαιρετικά σημαντική. Όπως είπα μόλις, το μόνο που μπορώ να κάνω είναι να σας παραπέμψω στην αρμοδιότητα των κρατών μελών όσον αφορά τις αποφάσεις που λαμβάνονται σε κοινοτικό επίπεδο. Πράγματι, τα κράτη μέλη είναι επιφορτισμένα, συμφώνως προς την αρχή της επικουρικότητας, με την υλοποίηση των απαραίτητων μέτρων τα οποία λαμβάνονται σε κοινοτικό πλαίσιο.

<SPEAKER ID=217 NAME="Πρόεδρος">


<SPEAKER ID=218 NAME="Camilo Nogueira Romαn">
Ερώτηση αριθ. 5 του κ. , τον οποίον αντικαθιστά ο κ. Ortuondo Larrea (H-0783/01):
<P>
Θέμα: Αναφορά στον εθνικισμό στα συμπεράσματα του Ευρωπαϊκού Συμβουλίου της 21ης Σεπτεμβρίου 2001 Μετά τις φοβερές τρομοκρατικές επιθέσεις και την τραγωδία που προκλήθηκε στις 11 Σεπτεμβρίου ε.έ., ο λαός των Ηνωμένων Πολιτειών αντέδρασε με μεγάλη δύναμη, δίνοντας έντονα δείγματα ενός εθνικισμού ή πατριωτισμού που βασίζεται στις δημοκρατικές και ηθικές αξίες που στηρίζουν τη βορειο-αμερικανική κοινωνία. Από έναν παρόμοιο δημοκρατικό εθνικισμό γεννήθηκαν και τα περισσότερα σημερινά κράτη της Ευρωπαϊκής Ένωσης, όταν ορθώθηκαν κατά της απολυταρχίας. Το γεγονός ότι ορισμένα ευρωπαϊκά κράτη μετήλθαν μια ιμπεριαλιστική επιθετικότητα που προκάλεσε τους τραγικούς πολέμους της ευρωπαϊκής ιστορίας ουδεμία σχέση έχει με τον ειρηνικό πόθο για ελευθερία που χαρακτηρίζει τον δημοκρατικό εθνικισμό των περισσότερων κρατών μας. Για αυτό και εκπλήσσει στα συμπεράσματα του Ευρωπαϊκού Συμβουλίου της 21ης Σεπτεμβρίου 2001, που προήλθαν συγκεκριμένα από τις επιθέσεις κατά των πολιτειών των Ηνωμένων Εθνών, η χρήση του όρου "εθνικισμός" , για άλλη μια φορά χωρίς διάκριση, σαν να πρόκειται για συνώνυμο του ρατσισμού ή της ξενοφοβίας, προσβάλλοντας αντικειμενικώς τους Ευρωπαίους που αισθάνονται ειρηνικά, δημοκρατικά και αλληλέγγυα μέλη ενός έθνους και ενός εθνικού πολιτισμού, ταυτόχρονα δε μέλη της ευρωπαϊκής και της οικουμενικής κοινότητας.
<P>
Δεν φρονεί το Συμβούλιο ότι αυτή η άνευ διακρίσεων σύνδεση του εθνικισμού με τον ρατσισμό και την ξενοφοβία είναι καταφανώς άδικη;

<SPEAKER ID=219 LANGUAGE="FR" NAME="Durant">
. (FR) Το Συμβούλιο υπενθυμίζει ότι δεν είναι αρμόδιο να σχολιάσει τα συμπεράσματα του Ευρωπαϊκού Συμβουλίου. Εν προκειμένω, θα πρέπει ωστόσο να σημειωθεί ότι στα συμπεράσματά του της 21ης Σεπτεμβρίου 2001, το Ευρωπαϊκό Συμβούλιο υπογράμμισε την ανάγκη καταπολέμησης κάθε εθνικιστικής, ρατσιστικής ή ξενόφοβης εκτροπής. Και επιμένω ότι κάθε εθνικιστική εκτροπή δεν είναι το ίδιο πράγμα με τον εθνικισμό. Ο όρος "εθνικισμός" εξάλλου, δεν αναφέρεται στο κείμενο. Αναφέρονται μόνον "οι εκτροπές, οι καταχρηστικές χρήσεις υπό όρους εθνικιστικούς, ρατσιστικούς ή ξενόφοβους" . Και υπ' αυτή την έννοια, δεν νομίζω ότι η θέση που υιοθέτησε το Συμβούλιο βρίσκεται όντως σε αντίφαση με τη θέση που εκφράσατε στην ερώτησή σας.

<SPEAKER ID=220 LANGUAGE="ES" NAME="Ortuondo Larrea">
Κύριε Πρόεδρε, κυρία Προεδρεύουσα του Συμβουλίου, το Ευρωπαϊκό Συμβούλιο ήταν ικανό να κάνει τη διαφοροποίηση μεταξύ αραβικής και μουσουλμανικής θρησκείας και κοινότητας, αφενός, και των φανατικών ισλαμικών τρομοκρατικών ομάδων, αφετέρου. Ωστόσο, στα συμπεράσματά του της 21ης Σεπτεμβρίου, το Ευρωπαϊκό Συμβούλιο εκφράζει, όπως είπατε, την ανάγκη καταπολέμησης κάθε εθνικιστικής παρέκκλισης, σαν να ήταν από μόνο του έγκλημα ή επίθεση κατά των ανθρωπίνων δικαιωμάτων το να είναι κανείς εθνικιστής.
<P>
Δεν συμφωνεί το Συμβούλιο ότι τονίζοντας την ανάγκη καταπολέμησης του φιλειρηνικού εθνικισμού, που υπερασπίζεται με δημοκρατικά αποκλειστικά μέσα κάτι που τα Ηνωμένα Έθνη ενέκριναν ως το οικουμενικό δικαίωμα των λαών για ελεύθερη αυτοδιάθεση, θα μπορούσε να αποτελέσει ένδειξη μισαλλοδοξίας και φασισμού εκ μέρους των κυβερνήσεων της Ευρωπαϊκής Ένωσης;
<P>
Παρότι είναι αλήθεια πως υπάρχουν ριζοσπαστικές εθνικιστικές ομάδες που υποστηρίζουν την τρομοκρατία, υπάρχουν επίσης βίαιες ομάδες ενωτικής και οικολογικής ιδεολογίας που επίσης διαπράττουν βιαιότητες. Φρονεί το Συμβούλιο πως αυτό αποτελεί λόγο για την πάταξη επί παραδείγματι του βρετανικού ή οικολογικού ενωτισμού σε όλες του τις μορφές; Δεν θα ήταν καλύτερο να χρησιμοποιηθεί η λογική και ο δημοκρατικός σεβασμός σε κάθε αναφορά στον εθνικισμό, στον ενωτισμό, στην οικολογία ή σε οποιαδήποτε άλλη ιδεολογία;

<SPEAKER ID=221 LANGUAGE="FR" NAME="Durant">
. (FR) Επιβεβαιώνω αυτό που μόλις είπα: δεν γίνεται καμία αναφορά στον εθνικισμό ως εγγενώς μη δημοκρατικό κίνημα. Αυτό που στηλιτεύεται εδώ είναι η καταχρηστική χρήση, οι εκτροπές, ανεξαρτήτως του αν είναι ρατσιστικές, ξενόφοβες, του αν προκαλούν αποκλεισμό, αλλά ο εθνικισμός αφεαυτού δεν στηλιτεύεται κατ' ουδένα τρόπο ως στοιχείο που γεννά αυτές τις εκτροπές. Αντιθέτως, πράγματι, ο εθνικισμός μπορεί να χρησιμοποιηθεί καμιά φορά για σκοπούς πολύ πιο εξτρεμιστικούς οι οποίοι είναι απολύτως καταδικαστέοι. Το ίδιο ισχύει, εξάλλου, και για κάθε τομέα της πολιτικής δράσης, και εκεί, οι δημοκρατικές πολιτικές δράσεις είναι επωφελείς για τη δημοκρατία στο σύνολό της και για την ελευθερία έκφρασης. Αλλά κάθε φορά που σημειώνονται εκτροπές είναι επικίνδυνες και πρέπει να καταπολεμώνται.

<SPEAKER ID=222 LANGUAGE="EN" NAME="MacCormick">
Είμαι ευγνώμων για τις τελευταίες παρατηρήσεις της Προεδρεύουσας. Στη χώρα μου, τη Σκωτία, ανήκω σε ένα εθνικό κίνημα το οποίο κατά τα τελευταία 100 χρόνια επέφερε σπουδαίες συνταγματικές αλλαγές, χωρίς να χυθεί ούτε μια σταγόνα αίματος ή να σημειωθεί η παραμικρή βιαιοπραγία. Υπάρχουν άλλα μέρη, όπως πολύ καλά γνωρίζει, στα οποία έχουν λάβει χώρα και συνεχίζονται ανάλογες συνταγματικές αλλαγές.
<P>
Το Συμβούλιο και η Προεδρεύουσα, ηθελημένα ίσως, παραβλέπουν την ουσία στην ερώτηση του κ. Nogueira Romαn. Είναι μεγάλο σφάλμα να θεωρεί κανείς ότι υπάρχουν σκοποί που τείνουν να προσελκύουν την τρομοκρατία και συνεπώς να επιτίθεται κατά αυτών των σκοπών. Η αλήθεια είναι ότι τρομοκράτης είναι κάποιος που σκέφτεται ότι ο σκοπός αγιάζει τα μέσα. Είναι παράλογο να πιστεύει κανείς ότι αν ο σκοπός είναι ευγενής, δικαιολογείται οποιοδήποτε μέσο. Όσοι πιστεύουν κάτι τέτοιο καθιστούν οποιοδήποτε σκοπό επιδιώκουν ανίερο. Εύχομαι το Συμβούλιο να ήταν λιγότερο επιλεκτικό στη στάση του απέναντι σε τέτοια θέματα.

<SPEAKER ID=223 LANGUAGE="FR" NAME="Durant">
. (FR) Συμφωνώ με την άποψή σας και παρακαλώ να μου επιτρέψετε στο σημείο αυτό, λαμβανομένης υπόψη της συζήτησης που είχαμε προ ολίγου για τη διεθνή κατάσταση, να υπενθυμίσω ότι κατά τον ίδιο τρόπο, στο θέμα του εθνικισμού, όπως είπα, ή σε άλλους τομείς, και φέρνω εδώ το θρησκευτικό παράδειγμα, εξαιρετικά επίκαιρο στο πλαίσιο των όσων συμβαίνουν σήμερα στο Αφγανιστάν, είναι σαφές ότι για το Συμβούλιο άλλο πράγμα είναι η θρησκεία, η οποία αφορά την ιδιωτική ζωή, την ατομική επιλογή των ατόμων, και εδώ αναφέρομαι στο Ισλάμ, το οποίο δεν έχει καμία σχέση με την καταχρηστική και σκανδαλώδη χρήση του, μεταξύ άλλων από τρομοκράτες, οι οποίοι φθάνουν στο σημείο να ωθούν στην αθλιότητα τη χρησιμοποίηση μιας θρησκείας για σκοπούς που έχουν εντελώς διαφορετικό στόχο. Δεν μπορώ εδώ παρά να επαναλάβω, στο πλαίσιο της ερώτησής σας, αυτή την πεποίθηση του Συμβουλίου ότι πράγματι είναι απαραίτητο να είναι σεβαστό στην Ευρώπη, και σε όλο τον κόσμο, ένα Ισλάμ δημοκρατικό, ένα Ισλάμ που ανήκει πράγματι στη σφαίρα της ιδιωτικής ζωής ή που εκφράζεται με νόμιμο τρόπο, αλλά παράλληλα και να καταπολεμηθεί κάθε μορφή θρησκευτικής έκφρασης που αποβλέπει σε εντελώς διαφορετικούς, σκανδαλωδώς καταδικαστέους σκοπούς.

<SPEAKER ID=224 LANGUAGE="EN" NAME="Stihler">
Απλώς μια διευκρίνιση σχετικά με τα σχόλια του αξιότιμου συναδέλφου μου, κ. MacCormick. Για την ακρίβεια, η εκλογή το 1997 μιας Εργατικής κυβέρνησης ήταν εκείνη που επέτρεψε την ίδρυση του ιστορικού Κοινοβουλίου της Σκωτίας, το οποίο εκλέχθηκε δημοκρατικά το 1999. Χωρίς την Εργατική κυβέρνηση, δεν θα υπήρχε το Κοινοβούλιο της Σκωτίας.

<SPEAKER ID=225 NAME="Πρόεδρος">
Υπενθυμίζω στις κυρίες και τους κύριους βουλευτές πως πρόκειται αποκλειστικά για την Ώρα των Ερωτήσεων.
<P>
Αυτές τις διασαφηνίσεις μπορείτε να τις κάνετε έπειτα στον διάδρομο.

<SPEAKER ID=226 NAME="Πρόεδρος">


<SPEAKER ID=227 NAME="Αντώνιου Τρακατέλλη">
Ερώτηση αριθ. 6 του κ. (H-0784/01):
<P>
Θέμα: Παράνομες είσοδοι λαθρομεταναστών στην Ελλάδα μέσω Τουρκίας - Παραβίαση εταιρικής σχέσης Το φαινόμενο της παράνομης εισόδου χιλιάδων λαθρομεταναστών από τα τουρκικά παράλια, οι οποίοι περνούν στις ελληνικές ακτές με πλοιάρια τούρκων λαθρεμπόρων έχει λάβει εκρηκτικές διαστάσεις. Η είσοδος αυτών των λαθρομεταναστών γίνεται χωρίς καμία προσπάθεια αποτροπής από τις τουρκικές αρχές και κατά παράβαση των διατάξεων της εταιρικής σχέσης προσχώρησης, ενώ και τα μέτρα που οι ελληνικές αρχές λαμβάνουν δεν επαρκούν, με αποτέλεσμα τη συστηματική και αθρόα εισροή τους στην ελληνική επικράτεια και, κατ' επέκταση, στην ΕΕ.
<P>
Λαμβάνοντας υπόψη το κλίμα ανασφάλειας που προκαλεί η ανεξέλεγκτη ροή μετανάστευσης στην ΕΕ και το οποίο ενισχύθηκε μετά την τρομοκρατική επίθεση στις ΗΠΑ, ποια η θέση του Συμβουλίου σχετικά με τις εν λόγω εισροές λαθρομεταναστών από την Τουρκία; Ποια μέτρα προτίθεται να λάβει το Συμβούλιο απέναντι στην Τουρκία ως υποψήφια προς ένταξη χώρα της ΕΕ, βάσει των όρων που περιέχονται στην εταιρική σχέση προσχώρησης για την πρόληψη της παράνομης μετανάστευσης και της ενίσχυσης της διαχείρισης των συνόρων, ενόψει της υιοθέτησης του κεκτημένου του Σένγκεν, με σκοπό την αποτροπή της εισόδου λαθρομεταναστών στην Ελλάδα και την εγγύηση της ασφάλειας των συνόρων της ΕΕ;

<SPEAKER ID=228 LANGUAGE="FR" NAME="Durant">
. (FR) Σχετικά με αυτή την ερώτηση του κ. Τρακατέλλη, το Συμβούλιο εκφράζει συχνά την ανησυχία του μπροστά στο φαινόμενο της λαθρομετανάστευσης, σχετικά δε υπενθυμίζει, μεταξύ άλλων, τα συμπεράσματα των Ευρωπαϊκών Συμβουλίων του Τάμπερε, της Σάντα Μαρία ντα Φέιρα και της Νίκαιας. Όσον αφορά τις ενέργειες που διεξήγαγε και συνεχίζει να διεξάγει στον τομέα αυτό, το Συμβούλιο σας παραπέμπει στις απαντήσεις που έχει ήδη δώσει σε πολυάριθμες ερωτήσεις των βουλευτών του Ευρωπαϊκού Κοινοβουλίου με θέμα τη λαθρομετανάστευση. Το Συμβούλιο υπενθυμίζει ότι το Ευρωπαϊκό Συμβούλιο αποφάσισε στο Ελσίνκι να θεωρήσει την Τουρκία υποψήφια χώρα που προορίζεται να προσχωρήσει στην Ένωση επί τη βάσει των ίδιων κριτηρίων που ισχύουν για τις λοιπές υποψήφιες χώρες. Το Ευρωπαϊκό Συμβούλιο του Ελσίνκι προέβλεψε, παραθέτω, "ότι με στόχο την εντατικοποίηση της εναρμόνισης της νομοθεσίας και της πρακτικής της Τουρκίας με το κεκτημένο, η Επιτροπή καλείται να ετοιμάσει μια διαδικασία αναλυτικής εξέτασης του κεκτημένου." Σύμφωνα με τα συμπεράσματα του Ευρωπαϊκού Συμβουλίου της Φέιρα, η Επιτροπή θα υποβάλει έκθεση προς το Συμβούλιο με θέμα την πρόοδο στην προετοιμασία της διαδικασίας αναλυτικής εξέτασης του κεκτημένου με την Τουρκία. Το Συμβούλιο ενέκρινε επίσημα την εταιρική σχέση για την ένταξη σχετικά με την Τουρκία στις 8 Μαρτίου 2000. Σύμφωνα με την εν λόγω εταιρική σχέση για την ένταξη, η Τουρκία ενέκρινε εθνικό πρόγραμμα για την υιοθέτηση του κεκτημένου, το οποίο καθορίζει το πλαίσιο της πολιτικής που θα πρέπει να χαραχθεί, το χρονοδιάγραμμα των νομοθετικών εργασιών, καθώς και τις απαιτούμενες διοικητικές και δημοσιονομικές προϋποθέσεις για την υιοθέτηση του κοινοτικού κεκτημένου εκ μέρους της Τουρκίας.
<P>
Σύμφωνα με την πρακτική που έχει παγιωθεί για όλες τις υποψήφιες χώρες, η Επιτροπή θα αξιολογήσει το εν λόγω εθνικό πρόγραμμα για την υιοθέτηση του κεκτημένου εκ μέρους της Τουρκίας στην τακτική έκθεση για το 2001 επί τη βάσει της εταιρικής σχέσης για την ένταξη. Η Ευρωπαϊκή Ένωση θα παρακολουθεί εκ του σύνεγγυς τη συγκεκριμένη υλοποίηση των διαφόρων μέτρων που έχουν εξαγγελθεί σε αυτό το πλαίσιο.
<P>
Το εν λόγω εθνικό πρόγραμμα για το κεκτημένο περιέχει διάφορα μέτρα στον τομέα της δικαιοσύνης και των εσωτερικών υποθέσεων. Μεταξύ των κύριων στόχων για τους οποίους αναλήφθηκαν εργασίες κατά τη διάρκεια του 2001, θα πρέπει να αναφερθεί η ενίσχυση των ελέγχων στα σύνορα και η εναρμόνιση της νομοθεσίας και των πρακτικών στον τομέα των θεωρήσεων με το κεκτημένο της Ένωσης, καθώς και, τέλος, η υιοθέτηση του κεκτημένου στον τομέα της μετανάστευσης ενόψει, μεταξύ άλλων, της πρόληψης της λαθρομετανάστευσης.
<P>
Το Συμβούλιο επανέλαβε και πάλι την ανησυχία του έναντι της μαζικής εισροής στην ελληνική επικράτεια λαθρομεταναστών που προέρχονται από την Τουρκία ή διέρχονται από το έδαφός της. Η Ένωση ζήτησε από την Τουρκία να θέσει σε εφαρμογή τα σχετικά μέτρα που αναλύονται στην έκθεση την οποία δημοσίευσε η Ευρωπαϊκή Ένωση το Νοέμβριο 2000. Εξάλλου, είναι διατεθειμένη να βοηθήσει οικονομικά την Τουρκία να συνεχίσει την υλοποίηση της συσταθείσας προσέγγισης, σύμφωνα με την εταιρική σχέση για την ένταξη. Προς το σκοπό αυτό, το Συμβούλιο σημείωσε με ενδιαφέρον την πρόθεση της Τουρκίας να άρει μεσοπρόθεσμα τη γεωγραφική επιφύλαξη που έχει εκφράσει όσον αφορά τη Σύμβαση της Γενεύης του 1951 για το καθεστώς των προσφύγων.
<P>
Εξάλλου, το Συμβούλιο έχει εγκαινιάσει ενεργό διάλογο με τις χώρες προέλευσης των αιτούντων άσυλο και/ή των λαθρομεταναστών στο πλαίσιο της ομάδας ανωτάτου επιπέδου για το άσυλο και τη μετανάστευση. Η εν λόγω ομάδα, η οποία συστήθηκε από το Συμβούλιο το Δεκέμβριο 1998, όπως ανέφερα ήδη απαντώντας στην ερώτηση άλλου βουλευτή για τις Καναρίους νήσους, έχει λοιπόν ως αποστολή την εκπόνηση σχεδίων δράσης για ορισμένες χώρες. Για την εκπόνηση των εν λόγω σχεδίων δράσης, η ομάδα υιοθέτησε σφαρική προσέγγιση που περιλαμβάνει όλους τους πυλώνες και λαμβάνει υπόψη πτυχές οι οποίες αφορούν την εξωτερική πολιτική, την οικονομική ανάπτυξη, καθώς και τη διαχείριση των μεταναστευτικών ροών. Μεταξύ των χωρών που επελέγησαν για ανάλογα σχέδια δράσης περιλαμβάνεται το Ιράκ, ως χώρα προέλευσης και διέλευσης μεταναστών. Η Τουρκία, λόγω της γεωγραφικής της θέσης, αποτελεί ασφαλώς σημαντική χώρα διέλευσης. Στο πλαίσιο του σχεδίου δράσης για το Ιράκ, το Συμβούλιο εγκαινίασε ήδη διάλογο με την Τουρκία, ούτως ώστε να θέσει σε εφαρμογή το σχέδιο δράσης της Ευρωπαϊκής Ένωσης για το Ιράκ της 26ης Ιανουαρίου 1998. Ένα από τα μέτρα του σχεδίου δράσης είναι η διαπραγμάτευση συμφωνίας διέλευσης με την Τουρκία.

<SPEAKER ID=229 NAME="Τρακατέλλης">
Χαίρομαι για την μακροσκελή απάντηση εκ μέρους του Συμβουλίου, αλλά θα ήθελα να κάνω τις εξής δύο ερωτήσεις: το δεδομένο είναι, όπως ανέφερε ο πρωθυπουργός της Ελλάδας, ο κ. Σημίτης, ότι φέτος προβλέπεται ότι θα υπάρξουν 260.000 λαθρομετανάστες. Διακόσιες εξήντα χιλιάδες λαθρομετανάστες οι οποίοι περνούν μέσω της Τουρκίας και, όπως καταλαβαίνετε, δεν είναι δυνατόν να μην έχουν γίνει αντιληπτοί. Κατά συνέπεια, ποιές συγκεκριμένες ενέργειες έκανε το Συμβούλιο ως προς την Τουρκία, η οποία θεωρείται και υποψήφια και με την οποία έχει εταιρική σχέση, ώστε να φυλάει καλύτερα τα σύνορά της και επομένως να μην υπάρχει αυτός ο τεράστιος αριθμός λαθρομεταναστών;
<P>
Δεύτερον, όπερ και σπουδαιότερο, τι έχει κατά νου το Συμβούλιο; Είναι σε θέση να εκπονήσει μια συνολική πολιτική ώστε το θέμα αυτό να λυθεί ικανοποιητικά και να μπορέσει κανένας να ελέγχει ασφαλώς και τα σύνορα και την λαθρομετανάστευση; Βεβαίως, αυτοί οι οποίοι ζητούν πολιτικό άσυλο, ζητούν πολιτικό άσυλο, αλλά από εκεί και πέρα θα πρέπει να υπάρξει κάποιος έλεγχος.

<SPEAKER ID=230 LANGUAGE="FR" NAME="Durant">
. (FR) Κύριε Πρόεδρε, θα ήθελα να επαναλάβω εδώ όσα είπα προ ολίγου σχετικά με τη δράση του Συμβουλίου, η οποία αποσκοπεί ακριβώς στην υλοποίηση όσων αποφασίστηκαν στο πλαίσιο του τουρκικού σχεδίου δράσης. Από την άλλη πλευρά, όσον αφορά το γενικότερα θέμα των μεταναστεύσεων, σχετικά με το οποίο αναγνωρίζω, και το Συμβούλιο είναι πρόθυμο να αναγνωρίσει, ότι η Τουρκία, λόγω της γεωγραφικής της θέσης, είναι μια χώρα που βρίσκεται σε ιδιάζουσα θέση - και συνεπώς οι επιπτώσεις της κατάστασης αυτής που υπογραμίζετε είναι πράγματι γνωστές - θα ήθελα να υπενθυμίσω ότι στο πλαίσιο της βελγικής Προεδρίας, συστήσαμε ακριβώς, για πρώτη φορά, μια Διάσκεψη που έλαβε χώρα στις Βρυξέλλες πριν μερικές εβδομάδες με θέμα τη μετανάστευση, μια ευρωπαϊκή Διάσκεψη στο πλαίσιο της απαραίτητης μελέτης του θέματος των μεταναστευτικών ρευμάτων. Πιστεύω ότι η συζήτηση αυτή πρέπει να πάρει το δρόμο της, και η βελγική Προεδρία θέλησε να την εγκαινιάσει, ανεξαρτήτως των αποφάσεων που λαμβάνονται έναντι της Τουρκίας ή έναντι του Ιράκ, στο πλαίσιο συζητήσεων που διεξάγει η Ευρώπη τόσο με την Τουρκία, στο πλαίσιο του καθεστώτος που της έχει αναγνωριστεί, όσο και με ευρωπαϊκές, μη υποψήφιες χώρες, σε μια προσπάθεια καλύτερης διαχείρισης των προβλημάτων που συνδέονται με τα εν λόγω μεταναστευτικά ρεύματα.

<SPEAKER ID=231 NAME="Αλαβάνος">
Θέλω να πω στην κ. υπουργό ότι υπάρχει μια μεγάλη αντίφαση με την Τουρκία. Από την μια μεριά είναι ένας μεγάλος μεταφορέας μεταναστών, από την άλλη όμως στην Ελλάδα φθάνουν και μια σειρά πολιτικοί πρόσφυγες προερχόμενοι από την ίδια την Τουρκία ή προερχόμενοι από άλλη χώρα, αλλά αντιμετωπίζοντας διώξεις στην Τουρκία, για παράδειγμα, Κούρδοι του Ιράκ που λόγω της δράσης τους θα μπορούσαν να διωχθούν στην Τουρκία. Πώς θα μπορούσαν να συνδυαστούν αυτά τα δύο πράγματα; Από την μια δηλαδή να σταματήσει η Τουρκία και να μπορεί να γίνεται αυτή η επαναπροώθηση των παρανόμως εισερχομένων σε κοινοτικό έδαφος, στο ελληνικό έδαφος, από την άλλη όμως να υπάρχει προστασία όσων ζητούν πολιτικό άσυλο, δεδομένου ότι η Τουρκία είναι μια χώρα όπου ισχύει η θανατική ποινή και, όπως είδαμε και με την χθεσινή έκθεση προόδου που έδωσε η Επιτροπή, όπου υπάρχουν πάρα πολύ μεγάλα ελλείμματα δημοκρατίας;

<SPEAKER ID=232 NAME="Πρόεδρος">
Η κ. Πρόεδρος δεν θεωρεί σκόπιμο να απαντήσει στην ακόλουθη ερώτηση. Πιθανώς θεωρεί πως δεν πρόκειται για ερώτηση, αλλά για δήλωση του κ. βουλευτή. Εναπόκειται στη βούληση της κ. Προέδρου.

<SPEAKER ID=233 NAME="Μιχαήλ Παπαγιαννάκη">
Ερώτηση αριθ. 7 του κ. (H-0788/01):
<P>
Θέμα: Δηλώσεις Μπερλουσκόνι Πρόσφατα, ο Πρωθυπουργός της Ιταλίας κ. Μπερλουσκόνι με δηλώσεις του ουσιαστικά ταύτισε την τρομοκρατία με τις μεγάλες διαδηλώσεις και τα αιτήματα για μια άλλη παγκοσμιοποίηση, ενώ προέβη σε μία σειρά από συγκρίσεις και κρίσεις για το δυτικό πολιτισμό και τον πολιτισμό των χωρών του Ισλάμ που είναι ανιστόρητες και τις οποίες ο Προεδρεύων του Συμβουλίου, Υπουργός Εξωτερικών του Βελγίου κ. Μισέλ, χαρακτήρισε "σχεδόν βάρβαρες, βλακώδεις και ανιστόρητες" .
<P>
Δεδομένου ότι οι δηλώσεις Μπερλουσκόνι βρίσκονται σε πλήρη αντίθεση με το Χάρτη των Θεμελιωδών Δικαιωμάτων της ΕΕ, όπως αυτός υπογράφτηκε και διακηρύχτηκε από τους Προέδρους του Ευρωπαϊκού Κοινοβουλίου, του Συμβουλίου και της Επιτροπής κατά το Ευρωπαϊκό Συμβούλιο της Νίκαιας στις 7 Δεκεμβρίου 2000, θα μπορούσε το Συμβούλιο να τοποθετηθεί επίσημα και συλλογικά πάνω σε αυτό το θέμα;

<SPEAKER ID=234 LANGUAGE="FR" NAME="Durant">
. (FR) Κύριε Πρόεδρε, το Συμβούλιο δεν είναι προφανώς αρμόδιο να εκφέρει γνώμη επί των δηλώσεων στις οποίες προέβη ο κ. Μπερλουσκόνι. Το Συμβούλιο θα ήθελε να υπενθυμίσει εδώ τις απόψεις τις οποίες εξέφερε το Ευρωπαϊκό Συμβούλιο στα συμπεράσματά του, μετά το πέρας της έκτακτης συνόδου του που πραγματοποιήθηκε στις Βρυξέλλες στις 21 Σεπτεμβρίου. Πράγματι, απευθύνοντας έκκληση προς τη διεθνή κοινότητα για να συνεχιστεί, σε όλα τα πολυμερή φόρα, ο διάλογος και η διαπραγμάτευση που θα τείνουν προς την οικοδόμηση, στην Ευρώπη και έξω από αυτήν, ενός κόσμου ειρήνης, δικαίου και ανοχής, το Ευρωπαϊκό Συμβούλιο τόνισε ότι θα πρέπει να καταπολεμηθεί κάθε εθνικιστική και ξενόφοβη εκτροπή και απέρριψε κάθε εξομοίωση της τρομοκρατίας με τον αραβικό και μουσουλμανικό κόσμο.
<P>
Στο μέτρο αυτό, είναι αδιαμφισβήτητο ότι η επίσημη και συμπεφωνημένη θέση την οποία επιθυμείτε ελήφθη ήδη από το Συμβούλιο κατά τη σύνοδο της 21ης Σεπτεμβρίου.

<SPEAKER ID=235 NAME="Παπαγιαννάκης">
Κυρία προεδρεύουσα, στην ερώτησή μου περιλαμβάνονταν δύο θέματα. Το ένα αφορούσε τις απόψεις, ας τις πω έτσι, του κ. Μπερλουσκόνι σε σχέση με τους Αραβες και το Ισλάμ. Διαπιστώνω μααυτά που μου διαβάσατε ότι το Συμβούλιο διαφοροποιείται, για να μην πω ότι και καταδικάζει αυτές τις απόψεις. Και χαίρομαι γιααυτό. Σας έκανα όμως και μια δεύτερη ερώτηση, κυρία προεδρεύουσα. Ο κ. Μπερλουσκόνι στις δηλώσεις του ταύτισε με την τρομοκρατία τις μεγάλες διαδηλώσεις που γίνονται κατά καιρούς σε όλο τον κόσμο, και στην Ευρώπη και στην Αμερική, απα αυτούς που πιστεύουν ότι η παγκοσμιοποίηση μπορεί να έχει και ένα άλλο πρόσωπο και μια άλλη κατεύθυνση. Ταύτισε αυτές τις διαδηλώσεις με την τρομοκρατία. Ποιά είναι η άποψη του Συμβουλίου σχετικώς μα αυτό το ζήτημα, που είναι εξαιρετικά σημαντικό και θα το βρούμε και στο μέλλον μπροστά μας;

<SPEAKER ID=236 LANGUAGE="FR" NAME="Durant">
. (FR) Κύριε Πρόεδρε, θα ήθελα να υπενθυμίσω ότι το Συμβούλιο δεν είναι αρμόδιο να εκφέρει γνώμη σχετικά με τις δηλώσεις που έγιναν, μεταξύ άλλων, από τον κ. Μπερλουσκόνι, όχι μόνον όσον αφορά τις πτυχές που συνδέονται με το Ισλάμ ή με οποιαδήποτε εξομοίωση της τρομοκρατίας με τον αραβικό κόσμο, αλλά και για τα θέματα που συνδέονται με την παγκοσμιοποίηση. Συνεπώς, αρκούμαι στις ενέργειες και στη θέση την οποία υιοθέτησε το Συμβούλιο στις 21 Σεπτεμβρίου, οι οποίες νομίζω ότι προσδιορίζουν σαφώς τις αποχρώσεις των απόψεων του Ευρωπαϊκού Συμβουλίου όσον αφορά τη βούλησή του να απορρίψει κάθε εξομοίωση στον τομέα αυτό. Το Συμβούλιο είναι εξίσου αναρμόδιο να κάνει σχόλια ή να εκφέρει γνώμη όσον αφορά τις δηλώσεις του κ. Μπερλουσκόνι και για άλλα θέματα.

<SPEAKER ID=237 NAME="Πρόεδρος">


<SPEAKER ID=238 NAME="Ιωάννη Μαρίνου">
Ερώτηση αριθ. 8 του κ. (H-0791/01):
<P>
Θέμα: Συμπερίληψη πρόσθετων στοιχείων στις νέες ταυτότητες της ΕΕ Τα πρόσφατα τρομοκρατικά γεγονότα στις ΗΠΑ προκάλεσαν έντονες συζητήσεις σχετικά με το αν είναι απαραίτητο να περιλαμβάνονται αναλυτικότερα στοιχεία αναφορικά με την ιδιότητα και την προέλευση του κατόχου αστυνομικής ταυτότητας, στα κράτη μέλη της Ένωσης. Σύμφωνα με πληροφορίες που δημοσιεύθηκαν στον ελληνικό τύπο το θέμα αυτό θα συζητηθεί στις αρχές του προσεχούς Δεκεμβρίου στις Βρυξέλλες, κατά τη συνάντηση που θα έχουν οι Υπουργοί Δικαιοσύνης, Εσωτερικών και Δημοσίας Τάξεως των 15 χωρών-μελών της ΕΕ.
<P>
Θα ήθελα κατόπιν τούτου να πληροφορηθώ αν στις συζητήσεις που θα διεξαχθούν μεταξύ των εν λόγω υπουργών περιλαμβάνονται και τα εξής πρόσθετα στοιχεία τα οποία θα προσδιορίζουν σαφέστερα την ταυτότητα των ευρωπαίων πολιτών και γενικότερα των κατοίκων της ΕΕ: δακτυλικό αποτύπωμα, χρώμα ίριδος και μαλλιών, ύψος, βάρος, ομάδα και υποομάδα αίματος, εμφανείς ουλές και άλλες σωματικές ιδιομορφίες, τριχοφυία, αναπηρίες, εθνικότητα, τόπος γεννήσεως, θρήσκευμα, οικογενειακή κατάσταση, επάγγελμα, τίτλοι σπουδών. Θα παρακαλούσα να έχω συγκεκριμένη απάντηση επί καθενός των προαναφερθέντων στοιχείων, καθώς επίσης και αν θα ζητηθεί να συμπληρωθούν με τυχόν πρόσθετα χαρακτηριστικά τα ήδη ισχύοντα διαβατήρια όλων των κρατών μελών του ΟΗΕ και ποια.

<SPEAKER ID=239 LANGUAGE="FR" NAME="Durant">
. (FR) Σας ευχαριστώ για την ερώτησή σας, διότι θα επιτρέψει στο Συμβούλιο να διαλύσει μια προφανώς τεράστια παρεξήγηση εκ μέρους του ελληνικού Τύπου.
<P>
Κατά την έκτακτη συνεδρίασή του που πραγματοποιήθηκε στις 20 Σεπτεμβρίου 2001, μετά τα γεγονότα της 11ης Σεπτεμβρίου, το Συμβούλιο Δικαιοσύνης, Εσωτερικών Υποθέσεων και Πολιτικής Προστασίας προέβη σε ευρεία συζήτηση όσον αφορά τα μέτρα που πρέπει να ληφθούν στο πλαίσιο της καταστολής της διεθνούς τρομοκρατίας. Είναι αλήθεια ότι το Συμβούλιο συζήτησε το ενδεχόμενο προσθήκης βιομετρικών δεδομένων, αλλά μόνον στις θεωρήσεις που χορηγούνται στους υπηκόους τρίτων χωρών.
<P>
Σε συνέχεια της συζήτησης αυτής, η Επιτροπή υπέβαλε στο Συμβούλιο πρόταση κανονισμού για τη βελτίωση των προδιαγραφών ασφαλείας αυτής της κατηγορίας θεωρήσεων στην οποία προβλέπεται να συμπεριλαμβάνεται στις θεωρήσεις αυτές ψηφιακή φωτογραφία, ούτως ώστε να εξασφαλιστεί ότι ο δικαιούχος του διαβατηρίου είναι το ίδιο πρόσωπο στο οποίο χορηγήθηκε το έγγραφο. Το Συμβούλιο αποδίδει μεγάλη σημασία στη σύντομη έκδοση της γνώμης του Κοινοβουλίου για αυτή τη νέα πρόταση.
<P>
Τέλος, όπως ασφαλώς γνωρίζετε, τα δελτία ταυτότητας των υπηκόων των κρατών μελών αποτελούν τομέα ο οποίος εμπίπτει στην αποκλειστική αρμοδιότητα κάθε κράτους μέλους.

<SPEAKER ID=240 NAME="Μαρίνος">
Ευχαριστώ την κυρία προεδρεύουσα, η οποία έδωσε πολύ σαφή απάντηση στο ερώτημά μου. Επιβεβαίωσε ότι γίνονται συζητήσεις στο Συμβούλιο για να συμπεριληφθούν και άλλα στοιχεία στα διαβατήρια ή στις βίζες, όπως είπε, όπως η ψηφιακή φωτογραφία, που είναι πολύ σημαντικό στοιχείο, και πρόσθετα βιομετρικά δεδομένα.
<P>
Μπορείτε να γίνετε, κυρία υπουργέ, πιο συγκεκριμένη ως προς το ποιά πρόσθετα δεδομένα συζητούνται και εάν σα αυτά θα περιλαμβάνονται, πλην του δακτυλικού αποτυπώματος, και άλλα βιομετρικά στοιχεία ή αν θα περιλαμβάνεται επίσης και το θρήσκευμα. Είναι ένα ερώτημα που ενδιαφέρει ιδιαιτέρως τη χώρα μου. Θα ήθελα επίσης να ρωτήσω γιατί σκέπτεσθε να ζητήσετε στοιχεία για τις ταυτότητες μόνο των προερχομένων από τρίτες χώρες και όχι από τους πολίτες της Ευρωπαϊκής Ένωσης. Εξ όσων γνωρίζω, και η Ευρωπαϊκή Ένωση διαθέτει αρκετούς τρομοκράτες, όπως λόγου χάρη η Ισπανία, αλλά και η πατρίδα μου, η Ελλάδα. Δεν επιβάλλεται λοιπόν να διευκολυνθούν οι ευρωπαϊκές αστυνομικές αρχές να εντοπίζουν ευκολότερα και τους ευρωπαίους τρομοκράτες;

<SPEAKER ID=241 LANGUAGE="FR" NAME="Durant">
. (FR) Ήθελα, ασφαλώς, να είμαι βέβαιη για την ακρίβεια της απάντησής μου. Πράγματι, αφορά μόνον τις θεωρήσεις, ενώ όσον αφορά τα παρεχόμενα δεδομένα, ισχύει μόνο για τα δακτυλικά αποτυπώματα. Συνεπώς, μπορώ να σας καθησυχάσω όσον αφορά, για παράδειγμα, τη θρησκεία. Νομίζω ότι είναι σημαντικό να μπορέσει το Κοινοβούλιο, όπως εισηγήθηκα, να αποφανθεί σύντομα σχετικά με την εν λόγω πρόταση, ούτως ώστε να μπορέσουμε στη συνέχεια να προχωρήσουμε. Αλλά σας διαβεβαιώ ότι εν προκειμένω πρόκειται μόνο για τα δακτυλικά αποτυπώματα.

<SPEAKER ID=242 NAME="Πρόεδρος">


<SPEAKER ID=243 NAME="Catherine Stihler">
Ερώτηση αριθ. 9 της κ. (H-0795/01):
<P>
Θέμα: Δυσμενείς διακρίσεις με βάση την ηλικία Προτίθεται το Συμβούλιο να τροποποιήσει τη σημερινή του πολιτική που εισάγει δυσμενείς διακρίσεις εις βάρος των ηλικίας 45 ετών και άνω αιτούντων εργασία, υπό το φως των ερευνών που διεξάγει σήμερα ο Ευρωπαίος Διαμεσολαβητής για να εξακριβωθεί κατά πόσον οι λόγω ηλικίας διακρίσεις αυτές συνιστούν κακοδιοίκηση;

<SPEAKER ID=244 LANGUAGE="FR" NAME="Durant">
. (FR) Το Συμβούλιο δεν θεωρεί ότι η θέσπιση ορίου ηλικίας 45 ετών για την πρόσληψη υπαλλήλων στον εισαγωγικό βαθμό αποτελεί αφεαυτού διάκριση, διότι η διαφορετική μεταχείριση την οποία επιφέρει αυτό το όριο είναι, αφενός, σύμφωνη προς τη Συνθήκη ΕΚ και προς τον Κανονισμό Υπηρεσιακής Κατάστασης των υπαλλήλων και, αφετέρου, θεμελιώνεται σε αντικειμενικούς λόγους που αφορούν, μεταξύ άλλων, την έννοια της σταδιοδρομίας που βρίσκεται στο επίκεντρο του λειτουργήματος του κοινοτικού υπαλλήλου. Η άποψη αυτή κοινοποιήθηκε στο Διαμεσολαβητή με δύο ευκαιρίες.
<P>
Θα πρέπει να υπογραμμιστεί, εξάλλου, ότι το εν λόγω όριο ηλικίας προσαυξάνεται συστηματικά και μέχρι έξι έτη κατ' ανώτατο όριο για να ληφθούν υπόψη οικογενειακές ανάγκες, μεταξύ άλλων η εκπαίδευση των παιδιών, η στρατιωτική θητεία, ή σωματικά μειονεκτήματα. Το όριο ηλικίας προσαυξάνεται επίσης σε ορισμένες άλλες περιπτώσεις, για να καλυφθούν ειδικές ανάγκες πρόσληψης που επιβάλλονται από τις ανάγκες της υπηρεσίας ή από νέες ανάγκες του θεσμικού οργάνου, όπως έγινε, για παράδειγμα, για την πρόσληψη μεταφραστών γλωσσών των βορείων χωρών, ή ακόμα, πρόσφατα, για τις θέσεις που προκηρύχθηκαν στον πολιτικοστρατιωτικό τομέα. Πράγματι, δεν θα ήταν σκόπιμο να στερηθεί η γενική γραμματεία του Συμβουλίου την εμπειρία υποψηφίων μεγαλύτερης ηλικίας, όταν αυτή κρίνεται απαραίτητη. Από την άλλη πλευρά όμως, θα πρέπει να φροντίζει για την ανανέωση του προσωπικού της σε θέσεις που αφορούν μόνιμα καθήκοντα του οργάνου, για παράδειγμα τη μετάφραση και τη γραμματειακή υποστήριξη.
<P>
Τέλος, επιστήσατε την προσοχή στο ότι η υπό εξέλιξη διαδικασία διοικητικής μεταρρύθμισης και ενίσχυσης της διοργανικής συνεργασίας προβλέπει, μεταξύ άλλων, τη δημιουργία ενός διοργανικού γραφείου επιλογής. Στο πλαίσιο των προπαρασκευαστικών εργασιών για την ίδρυση αυτού του γραφείου δεν έχει ληφθεί κάποια απόφαση για το θέμα του ορίου ηλικίας. Το θέμα αυτό ενδέχεται πάντως να ανακινηθεί ανά πάσα στιγμή στο πλαίσιο των προτάσεων μεταρρύθμισης του Κανονισμού Υπηρεσιακής Κατάστασης, επί των οποίων θα κληθεί να αποφανθεί το Συμβούλιο ως νομοθετικό όργανο.
<P>
Εν αναμονή των αποτελεσμάτων των εν λόγω εργασιών, οι οποίες θα πρέπει να επιτρέψουν τον προσδιορισμό κανόνων κοινών για όλα τα θεσμικά όργανα, δεν κρίνεται σκόπιμο να τροποποιηθεί η πρακτική την οποία εφαρμόζει σήμερα η γενική γραμματεία του Συμβουλίου για την πρόσληψη υπαλλήλων στον εισαγωγικό βαθμό σταδιοδρομίας και η οποία φαίνεται να είναι σύμφωνη τόσο προς τους κανόνες του δικαίου όσο και προς τα συμφέροντα του θεσμικού οργάνου.

<SPEAKER ID=245 NAME="Stihler">
Ευχαριστώ την Προεδρεύουσα του Συμβουλίου για την απάντησή της. Αυτό το θέμα των διακρίσεων λόγω ηλικίας από το Συμβούλιο είχε υποπέσει στην αντίληψή μου κατά την προηγούμενη περίοδο συνόδου όταν ζητήθηκε η γνώμη μου. Η άμεση αντίδρασή μου ήταν ότι, ενώ από τη μία προσπαθούμε να ενθαρρύνουμε την ίση μεταχείριση των μεγαλύτερων σε ηλικία εργαζομένων, από την άλλη, σε ένα από τα ευρωπαϊκά μας όργανα - και από ό,τι είπε η Υπουργός, σε περισσότερα από ένα - επιβάλλονται διακρίσεις εις βάρος των ατόμων ηλικίας 45 ετών και άνω. Είναι θλιβερό το γεγονός ότι οι άνθρωποι αυτής της ηλικίας δεν θεωρούνται κατάλληλοι για εργασία. Πόσο ταλέντο, γνώση και εμπειρία χάνονται κατ' αυτόν τον τρόπο!
<P>
Θα ήθελα να ρωτήσω την Προεδρεύουσα του Συμβουλίου τι μέτρα λαμβάνονται ώστε να υπάρχει ίση μεταχείριση όλων των αιτήσεων πρόσληψης. Η προοπτική δημιουργίας ενός διοργανικού γραφείου πρόσληψης μου φάνηκε ενδιαφέρουσα. Ποιο είναι το χρονοδιάγραμμα για την ολοκλήρωσή του και ποιοι κοινοί κανόνες θα διέπουν όλα τα όργανα;
<P>
Επιθυμώ απλώς να διευκρινιστεί κάτι που είπατε. Το όριο ηλικίας αυξήθηκε κατά έξι χρόνια. Αυτό σημαίνει ότι έφθασε τα 51, ή ότι από 39 έγινε 45;

<SPEAKER ID=246 LANGUAGE="FR" NAME="Durant">
Κύριε Πρόεδρε, θα ήθελα απλώς να απαντήσω σε μια από τις συγκεκριμένες συμπληρωματικές ερωτήσεις που τέθηκαν. Πράγματι, το όριο καθορίζεται στα 45 και δεν είναι δυνατόν να προσαυξηθεί πέραν των 51 ετών. Αυτή είναι εν πάση περιπτώσει μια συγκεκριμένη απάντηση σε μια από τις συγκεκριμένες ερωτήσεις που μου τέθηκαν σε μεταγενέστερο στάδιο της συζήτησης.

<SPEAKER ID=247 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις 10 και 11 θα εξεταστούν από κοινού.

<SPEAKER ID=248 NAME="Marνa Izquierdo Rojo">
Ερώτηση αριθ. 10 της κ. (H-0796/01):
<P>
Θέμα: Ειδικά μέτρα ασύλου και αρωγής για τον αφγανικό πληθυσμό Λαμβάνοντας υπόψη την παρούσα κατάσταση και τον κίνδυνο να δημιουργηθεί στο Αφγανιστάν μια πραγματική ανθρωπιστική καταστροφή, τι συγκεκριμένα αποτελεσματικά μέτρα προτίθεται να λάβει το Συμβούλιο προκειμένου να αποτραπεί ο κίνδυνος εκατοντάδες χιλιάδες γυναίκες και αθώα άτομα να πέσουν θύματα της τυφλής βίας ή να πεθάνουν από το κρύο και την πείνα; Θα μεριμνήσει για τη διάνοιξη διαδρόμων και την εξεύρεση πολιτικών και ανθρωπιστικών διεξόδων;

<SPEAKER ID=249 NAME="Αλέξανδρου Αλαβάνου">
Ερώτηση αριθ. 11 του κ. (H-0825/01):
<P>
Θέμα: Κύμα Αφγανών προσφύγων κτυπά την πόρτα της Ευρώπης Εδώ και αρκετά χρόνια μία από τις κύριες πύλες εισόδου οικονομικών μεταναστών ή πολιτικών προσφύγων στην Ευρωπαϊκή Ένωση είναι η Τουρκία. Μετά το τρομοκρατικό χτύπημα στις ΗΠΑ, το κυρίαρχο ρεύμα προσφύγων είναι πλέον οι Αφγανοί που αναζητούν στέγη λόγω του άγριου καθεστώτος των Ταλιμπάν, αλλά κυρίως λόγω του πολέμου. Έγκυρες πληροφορίες αναφέρουν ότι δεκάδες χιλιάδες Αφγανοί πρόσφυγες είναι έτοιμοι να περάσουν από την Τουρκία στα ελληνικά παράλια και στην Ιταλία.
<P>
Πώς χαρακτηρίζει το Συμβούλιο τους Αφγανούς πρόσφυγες, θεωρεί ότι δικαιούνται πολιτικό άσυλο, διερευνάται υποδοχή τους σε ευρωπαϊκές χώρες με ποσοστώσεις; Υπάρχει κάποιου είδους συνεργασία με τις Τουρκικές Αρχές; Πώς θεωρεί το Συμβούλιο τις συνθήκες υπό τις οποίες "φιλοξενούνται" στην Ιταλία και Ελλάδα (κέντρα υποδοχής μεταναστών κλπ.), τι μέτρα μπορεί να λάβει σε συνεργασία με τις Ελληνικές και Ιταλικές Αρχές;

<SPEAKER ID=250 LANGUAGE="FR" NAME="Durant">
. (FR) Κύριε Πρόεδρε, το Συμβούλιο, όπως έχει αναφέρει σε προηγούμενες απαντήσεις για το ίδιο θέμα, συμμερίζεται απολύτως τις ανησυχίες σας όσον αφορά την καταστροφική ανθρωπιστική κατάσταση που επικρατεί στο Αφγανιστάν.
<P>
Κατά τη σύνοδό του στις 8 και 9 Οκτωβρίου 2001, το Συμβούλιο επανέλαβε ότι η Ένωση και τα κράτη μέλη της θα πράξουν το παν για να αποφευχθεί ένα ανθρωπιστικό δράμα στο Αφγανιστάν και τις όμορες χώρες, πράγμα που πρέπει να γίνει σε στενή συνεργασία με την Ύπατη Αρμοστεία για τους Πρόσφυγες και τους λοιπούς ειδικευμένους φορείς, τη ΔΕΕΣ, τις Ηνωμένες Πολιτείες, τις όμορες χώρες και άλλους εταίρους στο πλαίσιο πολυμερών οργανισμών.
<P>
Με την ευκαιρία αυτή, το Συμβούλιο υπενθύμισε ότι για την αντιμετώπιση της ανθρωπιστικής κρίσης, η Κοινότητα και τα κράτη μέλη της έχουν ήδη αποδεσμεύσει ποσό 316 εκατομμυρίων ευρώ. Το Συμβούλιο χαιρέτισε με ικανοποίηση τα πρώτα μέτρα που έλαβε η Επιτροπή για την παροχή βοήθειας στους πρόσφυγες και την κάλεσε να υποβάλει νέα χωρίς καθυστέρηση. Σχετικά, θα ήθελα να υπογραμμίσω ότι στο πλαίσιο του τριμερούς δημοσιονομικού διαλόγου, εγκρίθηκε ήδη στις 15 Οκτωβρίου η προσφυγή στο αποθεματικό για έκτακτη βοήθεια μέχρι ποσού 25 εκατομμυρίων ευρώ για ανθρωπιστική βοήθεια προς τον πληθυσμό του Αφγανιστάν. Εξάλλου, το Συμβούλιο επιβεβαίωσε τη βούληση της Ένωσης να στηρίξει, όταν έλθει η ώρα, μια πολιτική διαδικασία που θα εγκαινιαστεί στο Αφγανιστάν με την υποστήριξη των Ηνωμένων Εθνών, καθώς και να συμβάλει στην ανασυγκρότηση, στον εκσυγχρονισμό, στην ανάπτυξη και στο άνοιγμα αυτής της χώρας. Και η επικαιρότητα επιβεβαιώνει την ανάγκη να καταβληθούν προσπάθειες προς την κατεύθυνση αυτή.
<P>
Το Συμβούλιο ευνοεί το άνοιγμα ανθρωπιστικών διαδρόμων, αλλά υπογραμμίζει ότι αυτό προϋποθέτει τη συνεργασία των δυνάμεων που ελέγχουν την κατάσταση επιτόπου. Στα πλαίσια αυτά, το Συμβούλιο εκφράζει βαθειά λύπη για το ότι οι Ταλιμπάν παρεμπόδισαν σε πολλές περιπτώσεις τη διέλευση της ανθρωπιστικής βοήθειας, παρενόχλησαν τους ΜΚΟ, κατέστρεψαν την ανθρωπιστική υποδομή, αρνήθηκαν να συνεργαστούν με τα διεθνή θεσμικά όργανα, ενώ πρόσφατα, απαίτησαν από τις αυτοκινητοπομπές που προσπαθούν να μεταφέρουν ανθρωπιστική βοήθεια στους Αφγανούς να καταβάλλουν διόδια.
<P>
Λαμβανομένης υπόψη της κατάστασης που επικρατεί σήμερα στο Αφγανιστάν, είναι προφανώς δύσκολο να διασφαλιστεί η απόλυτη αποτελεσματικότητα οποιουδήποτε μέτρου. Εντούτοις, γνωρίζετε ασφαλώς ότι η Ένωση, ενώ υποστηρίζει πλήρως τις προσπάθειες που καταβάλλονται για την εκρίζωση της τρομοκρατίας μετά τις επιθέσεις της 11ης Σεπτεμβρίου, συμμετέχει επίσης ενεργά στην ανθρωπιστική δράση για την παροχή βοήθειας προς τους εκτοπισμένους πληθυσμούς της περιοχής. Η μόνιμη θέση του Συμβουλίου μπροστά σε τέτοιες καταστάσεις είναι να καταβάλλει προσπάθειες για την παραμονή των εκτοπισμένων προσώπων στη γύρω περιοχή, ούτως ώστε να διευκολύνεται η επιστροφή τους αμέσως μόλις το επιτρέψουν οι περιστάσεις. Υπενθυμίζω ότι στις 20 Ιουλίου 2001, το Συμβούλιο ενέκρινε οδηγία για την προσωρινή προστασία στο έδαφος των κρατών μελών προσώπων που έχουν εκτοπιστεί στο πλαίσιο μαζικού ρεύματος.
<P>
Δεδομένου ότι η εν λόγω οδηγία θα αρχίσει να ισχύει μόνον το Δεκέμβριο 2002, η Επιτροπή δήλωσε κατά τη συνεδρίαση του Συμβουλίου της 27ης και 28ης Σεπτεμβρίου ότι είναι πρόθυμη να εξετάσει τρόπους υλοποίησης, σε περίπτωση ανάγκης, της αναδρομικής θέσης σε εφαρμογή των κανόνων που προβλέπει η εν λόγω οδηγία. Στην οπτική αυτή, η Επιτροπή ζήτησε από τα κράτη μέλη να παρέχουν ανά δεκαπενθήμερο στην Eurostat στατιστικά δεδομένα σχετικά με τις αιτήσεις χορήγησης ασύλου και τις παράνομες εισόδους αφγανών πολιτών.
<P>
Όσον αφορά τις συνθήκες υποδοχής στα ειδικά κέντρα, το Συμβούλιο δεν διαθέτει σχετικές πληροφορίες. Σχετικά, θα έλεγα ότι τα όργανα του Συμβουλίου εξετάζουν αυτή την εποχή πρόταση οδηγίας για τον καθορισμό ελάχιστων προδιαγραφών για τις προϋποθέσεις υποδοχής των αιτούντων άσυλο στα κράτη μέλη.
<P>
Τέλος, όσον αφορά τις σχέσεις με την Τουρκία, υπενθυμίζω ότι πραγματοποιούνται τακτικές συναντήσεις μεταξύ των οργάνων του Συμβουλίου και της Τουρκίας, στο πλαίσιο της θέσης σε εφαρμογή του σχεδίου δράσης για το Ιράκ το οποίο εκπόνησε η ομάδα υψηλού επιπέδου για το άσυλο και τη μετανάστευση, όπως εξήγησα εξάλλου απαντώντας σε προηγούμενη ερώτηση. Νέα συνάντηση θα πραγματοποιηθεί πιθανότατα προς τα τέλη Νοεμβρίου.

<SPEAKER ID=251 LANGUAGE="ES" NAME="Izquierdo Rojo">
Κύριε Πρόεδρε, κυρία Προεδρεύουσα του Συμβουλίου, θα ήθελα να σας ευχαριστήσω για την απάντησή σας.
<P>
Το σοβαρό πρόβλημα που αντιμετωπίζουμε είναι ότι όλη αυτή η ανθρωπιστική βοήθεια των εκατομμυρίων ευρώ της Ευρωπαϊκής Ένωσης περνάει μέσα από το Πακιστάν.
<P>
Το Πακιστάν είναι η μόνη χώρα, μαζί με τη Σαουδική Αραβία και τα Ηνωμένα Αραβικά Εμιράτα, που υποστήριξε το καθεστώς των Ταλιμπάν. Είναι λάθος να δίνουμε τα κλειδιά και τη διαχείριση αυτής της ανθρωπιστικής βοήθειας στο Πακιστάν. Ωστόσο, αυτό γίνεται, και αυτό το πολιτικό λάθος έχει ως συνέπεια να μην φτάνει όλη η ανθρωπιστική βοήθεια σε όλους τους αφγανούς δικαιούχους της που πρέπει να τη λάβουν.
<P>
Κυρία Προεδρεύουσα, θα σας παρακαλούσα αν μπορείτε, τώρα που έχει καταληφθεί η Καμπούλ, να επανεξετάσετε αυτό το γεγονός ούτως ώστε η ανθρωπιστική βοήθεια της Ευρωπαϊκής Ένωσης να μην περνά από το Πακιστάν, όπως συμβαίνει σήμερα, ας μην παρέχουμε τα κλειδιά και τη διαχείριση στο Πακιστάν, αλλά ας μεριμνήσουμε ώστε αυτή να φτάνει απευθείας στον λαό του Αφγανιστάν.

<SPEAKER ID=252 NAME="Αλαβάνος">
Θα ευχαριστήσω καταρχάς την κυρία προεδρεύουσα και όλη την ομάδα της βελγικής Προεδρίας, που νομίζω ότι λόγω γυναικείας σύνθεσης ίσως μας δίνει πολύ καλές απαντήσεις. Ήταν πολύ ενδιαφέρον αυτό που είπε ότι μπορούν οι ρυθμίσεις της οδηγίας για την μαζική εισροή εκτοπισθέντων να τεθούν σε εφαρμογή πριν τεθεί σε εφαρμογή στις χώρες μέλη. Μα αυτήν την έννοια, θα ήθελα να ρωτήσω: σε περιπτώσεις όπως αυτές στην Ελλάδα, όπου είχαμε στην νήσο Ζάκυνθο 700 ανθρώπους, που οι περισσότεροι προέρχονταν από Αφγανιστάν και Ιρακινό Κουρδιστάν, η Ελλάδα θα μπορούσε να αξιοποιήσει τις ρυθμίσεις της οδηγίας, και ανάμεσα σα αυτές να κάνει και χρήση των πόρων του ευρωπαϊκού ταμείου για τους πρόσφυγες;

<SPEAKER ID=253 LANGUAGE="FR" NAME="Durant">
. (FR) Θα ήθελα να υπενθυμίσω όσα είπα κατά την πρώτη απάντησή μου στην κοινή ερώτηση που αφορούσε την αναδρομική εφαρμογή της οδηγίας. Προφανώς, ισχύει για όλα τα κράτη μέλη. Σε αυτή την οπτική, εξάλλου, ζητήσαμε να παρέχονται τακτικά στην Eurostat στατιστικά δεδομένα, ούτως ώστε να μπορέσει, πράγματι, να εξεταστεί το ενδεχόμενο αναδρομικής εφαρμογής της οδηγίας λόγω μιας κατάστασης που δεν μπορούσε να προβλεφθεί την εποχή εκείνη.
<P>
Κατά τα λοιπά, όσον αφορά την προώθηση της ανθρωπιστικής βοήθειας, αυτή εμπίπτει κατά κύριο λόγο στην αρμοδιότητα της Επιτροπής και είναι δύσκολο για το Συμβούλιο να λάβει θέση για το θέμα αυτό. Ασφαλώς, σημειώνω τις παρατηρήσεις σχετικά με την προώθηση της βοήθειας.

<SPEAKER ID=254 NAME="Πρόεδρος">


<SPEAKER ID=255 NAME="Lennart Sacrιdeus">
Ερώτηση αριθ. 12 του κ. (H-0797/01):
<P>
Θέμα: Θανατική ποινή για 16 Αφγανούς λόγω αλλαγής θρησκεύματος Στο Αφγανιστάν, γενικός εισαγγελέας δικαστηρίου της Καμπούλ ζήτησε να επιβληθεί η θανατική ποινή σε 16 Αφγανούς. Η κατηγορία αφορά την αλλαγή θρησκεύματος από τον Ισλαμισμό στον Χριστιανισμό. Σύμφωνα με την ισλαμική νομοθεσία του καθεστώτος των Ταλιμπάν, ο εισαγγελέας ζητεί να επιβληθεί η θανατική ποινή σε όλους τους εν λόγω κατηγορούμενους. Παράλληλα διεξάγεται στην Καμπούλ άλλη δίκη εις βάρος οκτώ συνεργατών της οργάνωσης παροχής βοήθειας Shelter Now International, οι οποίοι κατηγορούνται για προσηλυτισμό υπέρ του Χριστιανισμού. Στην περίπτωση αυτή ο εισαγγελέας ζητεί επίσης, δυνάμει των ισλαμικών νόμων της χώρας, την θανατική ποινή.
<P>
Η Γερμανία, οι ΗΠΑ και η Αυστραλία ανέλαβαν δράση σε διπλωματικό επίπεδο τόσο υπέρ της υπόθεσης των οκτώ συνεργατών της οργάνωσης παροχής βοήθειας όσο και για την νομική τους ασφάλεια. Σε παλαιότερη απάντησή της, η Επιτροπή είχε δηλώσει προς το Κοινοβούλιο ότι οι τρεις προαναφερθείσες χώρες είχαν ανακοινώσει ότι για το λόγο αυτό δεν χρειαζόταν να αναλάβει η ΕΕ καμία ενέργεια. Εν τούτοις, για τους 16 Αφγανούς κατηγορούμενους δεν έχει αναληφθεί καμία διεθνής διπλωματική δράση ούτε από την πλευρά μεμονωμένων κρατών ούτε από την πλευρά της ΕΕ.
<P>
Σε διεθνές επίπεδο, η ΕΕ αναλαμβάνει ενεργό δράση κατά της θανατικής ποινής και υπέρ της θρησκευτικής ελευθερίας που βασίζεται σε ανεξιθρησκία και σεβασμό των διαφόρων θρησκευμάτων. Με ποιον τρόπο εκφράζεται η θέση αυτή στο πλαίσιο της δράσης του Συμβουλίου στην περίπτωση των 16 Αφγανών που άλλαξαν θρήσκευμα; Με ποιον τρόπο παρακολουθεί, επιτηρεί και ενεργεί η Ευρωπαϊκή Ένωση μέσω του Συμβουλίου στην περίπτωση της δίκης των 16 Αφγανών, εις βάρος των οποίων ζητείται να επιβληθεί η θανατική ποινή στην Καμπούλ, και ποια συγκεκριμένα μέτρα έχουν ληφθεί για τη διασφάλιση της νομικής ασφάλειας, της προστασίας και της ζωής των κατηγορουμένων;

<SPEAKER ID=256 LANGUAGE="FR" NAME="Durant">
. (FR) Το Συμβούλιο συμμερίζεται τις ανησυχίες σας όσον αφορά τους αφγανούς πολίτες και τους αλλοδαπούς μέλη ανθρωπιστικών οργανώσεων, οι οποίοι κατηγορούνται από τους Ταλιμπάν για θρησκευτική μεταστροφή και προσηλυτισμό και συνεπώς αντιμετωπίζουν σοβαρότατη απειλή θανατικής ποινής.
<P>
Η θέση του Συμβουλίου για το θέμα της θανατικής ποινής είναι απολύτως γνωστή. Η προώθηση και ο σεβασμός των θεμελιωδών ανθρωπίνων δικαιωμάτων, συμπεριλαμβανομένης της θρησκευτικής ελευθερίας και της ελευθερίας πεποιθήσεων, αποτελούν ουσιώδες στοιχείο της πολιτικής της Ευρωπαϊκής Ένωσης έναντι των τρίτων χωρών και συνεπώς περιέχονται στην κοινή θέση της Ευρωπαϊκής Ένωσης για το Αφγανιστάν. Τα κυριότερα διεθνή νομικά μέσα εγγυώνται σε όλους το δικαίωμα ελευθερίας σκέψης, συνείδησης και θρησκείας. Το δικαίωμα αυτό καλύπτει την ελευθερία μεταβολής θρησκείας ή πεποιθήσεων και την ελευθερία να διαδηλώνει κανείς, μόνος ή συλλογικά, δημόσια ή ιδιωτικά, τη θρησκεία ή τις πεποιθήσεις του.
<P>
Η Ένωση γνωστοποίησε τις ανησυχίες της όσον αφορά την κατάσταση των ανθρωπίνων δικαιωμάτων στο Αφγανιστάν σε διεθνή φόρα, και ιδίως ενώπιον της τρίτης επιτροπής της Γενικής Συνέλευσης των Ηνωμένων Εθνών, όπου όλα τα κράτη της Ευρωπαϊκής Ένωσης υποστήριξαν το ιταλικό σχέδιο ψηφίσματος για τις παραβιάσεις των ανθρωπίνων δικαιωμάτων στο Αφγανιστάν. Δεδομένου ότι τα κράτη μέλη της Ένωσης δεν αναγνωρίζουν την κυβέρνηση των Ταλιμπάν, η επικοινωνία με αυτούς και η πρόσβαση στα εδάφη που βρίσκονται υπό τον έλεγχό τους είναι εξαιρετικά δύσκολη. Αυτό ίσχυε εξάλλου και πριν την 11η Σεπτεμβρίου 2001.
<P>
Οι διμερείς διπλωματικές προσπάθειες για την προστασία των αλλοδαπών μελών ανθρωπιστικών οργανώσεων, τις οποίες καταβάλλουν γερμανοί, αμερικανοί και αυστραλοί διπλωμάτες από το Ισλαμαμπάντ δεν έχουυν καταλήξει μέχρι σήμερα σε απτά αποτελέσματα. Από την έναρξη των στρατιωτικών επιχειρήσεων στο Αφγανιστάν στις 7 Οκτωβρίου, κατέστη ασφαλώς ακόμα πιο δύσκολο να παρακολουθήσουμε από κοντά την τύχη που επιφυλάσσεται στους δεκαέξι Αφγανούς τους οποίους αφορά το θέμα και να συμβάλουμε στην πολιτική διευθέτηση της υπόθεσης. Μπορείτε να είστε βέβαιοι ότι λυπούμαι γι' αυτό, αλλά νομίζω ότι καταλαβαίνετε επίσης πως η κατάσταση είναι ακόμα πιο δύσκολο να αξιολογηθεί σήμερα από ό,τι προηγουμένως.

<SPEAKER ID=257 LANGUAGE="SV" NAME="Sacrιdeus">
Θα ήθελα να ευχαριστήσω θερμά τη βελγική Προεδρία για την απάντησή της. Διαπίστωσα στην απάντηση αυτή την προθυμία και την ειλικρινή θέληση της Προεδρίας να καταβάλει κάθε δυνατή προσπάθεια για αυτούς τους ανθρώπους.
<P>
Η Καμπούλ εάλω. Το καθεστώς των Ταλιμπάν καταρρέει. Το Αφγανιστάν βαδίζει τώρα προς ένα νέο μέλλον. Σε αυτή τη νέα κατάσταση θα ευχόμουν πραγματικά να πράξει η βελγική Προεδρία πάν το δυνατόν προκειμένου να λάβουμε πληροφορίες σχετικά με αυτούς τους 16 Αφγανούς, οι οποίοι αντιμετωπίζουν τη θανατική ποινή. Παρέμειναν αυτοί στην Καμπούλ; Μεταφέρθηκαν στο Κανταχάρ; Μπορούμε να τους σώσουμε; Τι συνέβη με τα 8 μέλη της οργάνωσης Shelter Now International;
<P>
Θα με χαροποιούσε πάρα πολύ η βελγική Προεδρία εάν μας ανακοίνωνε εδώ στο Κοινοβούλιο ότι και οι 24 αυτοί άνθρωποι έχουν διασωθεί, ότι είναι ελεύθεροι, σώοι και αβλαβείς. Εύχομαι να καταβάλει κάθε δυνατή προσπάθεια η βελγική Προεδρία. Έχει τώρα νέες δυνατότητες, καθώς η Καμπούλ άνοιξε και θα ήθελα να σας ρωτήσω εάν πιστεύετε ότι μπορείτε να βρείτε πληροφορίες για την τύχη των ανθρώπων αυτών πριν από το τέλος του έτους.

<SPEAKER ID=258 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 13 καθίσταται άκυρη.

<SPEAKER ID=259 NAME="Pat the Cope Gallagher">
Ερώτηση αριθ. 14 του κ. (H-0806/01):
<P>
Θέμα: Προτεραιότητες στον αλιευτικό τομέα κατά το δεύτερο ήμισυ της βελγικής Προεδρίας Προτίθεται το Συμβούλιο, υπό βελγική Προεδρία, να γνωστοποιήσει τις προτεραιότητές του κατά το δεύτερο ήμισυ της θητείας του σχετικά με τον αλιευτικό τομέα, λαμβάνοντας υπόψη τις ειδικές και μοναδικές απαιτήσεις απομακρυσμένων χωρών όπως η Ιρλανδία η οποία, ενώ έχει στη δικαιοδοσία της 11% των κοινοτικών υδάτων, διαθέτει μόνον 4% των κοινοτικών ποσοστώσεων;

<SPEAKER ID=260 LANGUAGE="FR" NAME="Durant">
. (FR) Το Συμβούλιο σας παραπέμπει στην απάντηση που έδωσε ήδη για την ίδια ερώτηση κατά την ώρα των ερωτήσεων του Σεπτεμβρίου 2001, τόσο όσον αφορά τις προθέσεις της Προεδρίας όσο και το χρονοδιάγραμμα των συζητήσεων στο Συμβούλιο σχετικά με το Πράσινο βιβλίο της Επιτροπής, την παράταση των προγραμμάτων πολυετούς προσανατολισμού και την αποκατάσταση των απειλουμένων αποθεμάτων, καθώς και για το θέμα του αναπροσανατολισμού των σκαφών και των αλιέων που εξηρτώντο από την αλιευτική συμφωνία με το Μαρόκο.

<SPEAKER ID=261 NAME="Gallagher">
Κύριε Πρόεδρε, θα ήθελα να ευχαριστήσω την Προεδρεύουσα του Συμβουλίου για την απάντησή της, παρόλο που ήταν ιδιαίτερα σύντομη και κοφτή. Θα συμφωνούσε η Προεδρεύουσα ότι η αλιεία είναι σημαντική για τις απόκεντρες θαλάσσιες περιοχές σε ολόκληρη την Ένωση, στις οποίες δεν υπάρχει εναλλακτική πηγή απασχόλησης; Θα δεχόταν επίσης ότι στη χώρα μου, την Ιρλανδία, η αλιευτική βιομηχανία δεν ωφελήθηκε ιδιαίτερα από την ένταξή της στην Ευρωπαϊκή Ένωση, γιατί οι πιο προσοδοφόρες για την αλιεία περιοχές σε εύλογη απόσταση από τις ακτές μας καταληστεύονται από αδηφάγα ναυτικά κράτη εντός της Ένωσης;
<P>
Θα μπορούσε, κατά τη διάρκεια της θητείας της, από τώρα μέχρι το τέλος του έτους, να ερευνήσει τι μπορεί να γίνει για τις περιοχές γύρω ακριβώς από τις ακτές της Ιρλανδίας, συμπεριλαμβανομένης και της δικής μου περιοχής στα δυτικά της χώρας, στιςι οποίες κάποτε ανθούσε η αλιεία και δεν είχαν ασφαλώς καταληστευτεί από τον μικρό παράκτιο στόλο μας; Θα δεχόταν επίσης ότι οι πολιτικές περιφερειακής ανάπτυξης και οι αλιευτικές πολιτικές δεν θα έπρεπε να αντιμετωπίζονται μεμονωμένα, αλλά συνδυαστικά;

<SPEAKER ID=262 LANGUAGE="FR" NAME="Durant">
. (FR) Το Συμβούλιο έχει ήδη απαντήσει επανειλημμένα σε μια ερώτηση της οποίας κατανοώ ασφαλώς τη σημασία και την κρισιμότητα από την άποψη του ερωτώντα, αλλά κατά τα λοιπά επαναλαμβάνω όσα δήλωσα και όσα δήλωσε, εξάλλου, ήδη το Συμβούλιο απαντώντας σε άλλες ερωτήσεις σχετικά με τις προθέσεις του όσον αφορά την παράταση, τα ετήσια προγράμματα, την αποκατάσταση των αποθεμάτων και τον επαναπροσανατολισμό των σκαφών και των αλιέων. Δεν μπορώ λοιπόν παρά να επιβεβαιώσω εδώ τις προηγούμενες απαντήσεις του Συμβουλίου για την ίδια ερώτηση, παρόλο που κατανοώ απολύτως ότι το θέμα αυτο είναι εξαιρετικά ανησυχητικό για τον ερωτώντα.

<SPEAKER ID=263 LANGUAGE="SV" NAME="Sacrιdeus">
Κύριε Πρόεδρε, δεν δώσατε στην βελγική Προεδρία την ευκαιρία να απαντήσει στο συμπληρωματικό ερώτημα που έθεσα μετά την ερώτησή μου αριθ. 12. Είθισται να απαντώνται τα συμπληρωματικά ερωτήματα, μάλιστα μόλις τώρα απαντήθηκε ένα συμπληρωματικό ερώτημα για την ερώτηση αριθ. 14. Μου φάνηκε κάπως αγενές να μη δοθεί στη βελγική Προεδρία η δυνατότητα να απαντήσει.

<SPEAKER ID=264 NAME="Πρόεδρος">
Κύριε Sacrιdeus, η κ. Durant, Προεδρεύουσα του Συμβουλίου, αρνήθηκε σε κάποιες περιπτώσεις να απαντήσει σε ερωτήσεις γιατί θεώρησε πως είχαν ήδη απαντηθεί, ωστόσο, εν πάση περιπτώσει θα της μεταβιβάσω το αίτημά σας.
<P>
Εναπόκειται στη βούληση της κ. Durant να αποφασίσει αν πρόκειται για ερώτηση ή αν κάποια ερώτηση έχει ήδη απαντηθεί.
<P>
Εν πάση περιπτώσει, κυρία Durant, αν έχετε κάτι να πείτε στον κ. βουλευτή, να δώσετε κάποια απάντηση, σας παραχωρώ τον λόγο.

<SPEAKER ID=265 LANGUAGE="FR" NAME="Durant">
. (FR) Θα ήθελα απλώς να επιβεβαιώσω, κύριε Πρόεδρε, ότι, όπως απάντησα μάλλον εξαντλητικά στην ερώτησή σας για τα 16 αυτά άτομα, επιθυμώ ασφαλώς, όπως όλοι οι παρόντες, να μπορέσουν τα άτομα αυτά να παραμείνουν εν ζωή. Αυτό είναι αυτονόητο. Και ότι, στο μέτρο του δυνατού, κατά τις διμερείς επαφές, μέσα από τις δυσχέρειες της σημερινής κατάστασης, παρόλο που έχει ίσως κάτι το θετικό, εφόσον τις τελευταίες 24 ώρες, γίναμε μάρτυρες της απελευθέρωσης της Καμπούλ, ίσως και του Κανταχάρ και των κινήσεων των Ταλιμπάν, επιθυμώ πράγματι να γίνει ό,τι είναι δυνατόν για να επισημανθούν τα άτομα αυτά και να σωθεί η ζωή τους, αλλά δεν μπορώ να δεσμευθώ εδώ συγκεκριμένα για την ανάληψη ειδικών δράσεων. Εν πάση περιπτώσει, πρέπει να γνωρίζετε ότι θα πρέπει να γίνει ό,τι είναι δυνατόν, αλλά σε μια εξαιρετικά συγκεχυμένη κατάσταση όπως αυτή που επικρατεί σήμερα επιτόπου.

<SPEAKER ID=266 LANGUAGE="SV" NAME="Sacrιdeus">
Σ' αυτό το ερώτημά μου, το οποίο αφορούσε ένα ζήτημα τάξεως, υπογράμμισα ακριβώς ότι στο συμπληρωματικό μου ερώτημα ανέφερα ότι έχει δημιουργηθεί μία απολύτως νέα κατάσταση στο Αφγανιστάν και στην Καμπούλ μετά από την φυγή των Ταλιμπάν από την πρωτεύουσα. Η κατάσταση ήταν διαφορετική όταν απευθύνθηκε η ερώτηση αυτή προς την βελγική Προεδρία πριν από ένα μήνα και όταν η βελγική Προεδρία προετοίμασε την απάντησή της. Παρατηρείται τώρα ένα νέο άνοιγμα και θα ήθελα να ευχαριστήσω την βελγική Προεδρία για την συμπληρωματική απάντηση που μου έδωσε, ότι δηλαδή θα αναλάβετε δράση στη νέα κατάσταση που δημιουργήθηκε στο Αφγανιστάν.

<SPEAKER ID=267 NAME="Πρόεδρος">


<SPEAKER ID=268 NAME="Miguel Angel Martνnez Martνnez">
Ερώτηση αριθ. 15 του κ. (H-0807/01):
<P>
Θέμα: Αναθεώρηση της κοινής θέσης για την Κούβα Στις 11 Ιουλίου ρωτήσαμε το Συμβούλιο ποιες είναι οι προθέσεις του σε ότι αφορά την αναθεώρηση της θέσης της Ευρωπαϊκής Ένωσης για τις σχέσεις της με την Κούβα. Λάβαμε στις 5 Σεπτεμβρίου μία γραπτή, λεπτομερή και ικανοποιητική απάντηση Θεωρούμε επιπλέον θετική γενικά την πρωτοβουλία της βελγικής Προεδρίας για την επανάληψη του διαλόγου με μια χώρα που, όπως η Κούβα, δείχνει το μεγαλύτερο ενδιαφέρον για συνεργασία με την Ευρώπη και που τα κράτη μέλη της Ένωσης είναι οι σημαντικότεροι οικονομικοί συνομιλητές της. Ύστερα από την αποστολή στην Αβάνα του Προέδρου του Συμβουλίου και μετά τη μεταφορά των εντυπώσεών του στο Συμβούλιο, επαναλαμβάνουμε την ανησυχία μας και αναδιατυπώνουμε την ερώτηση: Δεν φαίνεται αναχρονιστικό και παράλογο να είναι η Κούβα η μόνη χώρα της Λατινικής Αμερικής με την οποία η Ευρωπαϊκή Ένωση δεν έχει συνάψει καμία συμφωνία συνεργασίας, πράγμα που οφείλεται σε μεγάλο βαθμό στην ισχύουσα "κοινή θέση" της Ένωσης για την Κούβα; Θεωρεί ή όχι το Συμβούλιο ότι ήλθε η ώρα να αναθεωρηθεί και να βασιστεί στα νέα δεδομένα αυτή η "κοινή θέση" που δεν αντικατοπτρίζει τη στάση των μεμονωμένων κρατών μελών απέναντι στην Κούβα και το κείμενο της οποίας μας φαίνεται άστοχο αφού αποδείχθηκε επιπλέον ότι δεν απέφερε κανένα αποτέλεσμα προς την κατεύθυνση που επιδίωκαν οι υποστηρικτές του; Είναι γεγονός ότι στην αντιπαράθεση που έχει δρομολογηθεί εντός του Συμβουλίου ενόψει της αναθεώρησης της κοινής θέσης της Ευρωπαϊκής Ένωσης έναντι της Κούβας, υπάρχει μία κυβέρνηση κράτους μέλους που αντιτάσσεται ανυποχώρητα στην εν λόγω αναθεώρηση, προκαλώντας έτσι μια εμπλοκή σε μια εκσυγχρονιστική κίνηση που εμείς θεωρούμε σωστή, επείγουσα και απαραίτητη;

<SPEAKER ID=269 LANGUAGE="FR" NAME="Durant">
. (FR) Για άλλη μια φορά, το αξιότιμο Σώμα καλεί την προεδρία του Συμβουλίου να αναφερθεί στις σχέσεις μεταξύ της Κούβας και της Ευρωπαϊκής Ένωσης. Δράττομαι λοιπόν της ευκαιρίας για να υπενθυμίσω ορισμένα σημεία, και να διευκρινίσω ίσως ορισμένες παρεξηγήσεις όσον αφορά αυτές τις σχέσεις. Η κοινή θέση της Ευρωπαϊκής Ένωσης για την Κούβα συνεχίζει να αποτελεί τη βάση της πολιτικής της Ευρωπαϊκής Ένωσης έναντι της εν λόγω χώρας. Όπως προκύπτει από τη Συνθήκη για την Ευρωπαϊκή Ένωση, οι κοινές θέσεις είναι ένα από τα μέσα της κοινής εξωτερικής πολιτικής και πολιτικής ασφάλειας της Ευρωπαϊκής Ένωσης (βλ. άρθρο 12), ενώ οι αποφάσεις που αφορούν την κοινή εξωτερική πολιτική και πολιτική ασφάλειας λαμβάνονται ομοφώνως (βλ. άρθρο 23).
<P>
Κατά την ένατη αναθεώρηση της κοινής θέσης για την Κούβα στις 25 Ιουνίου, το Συμβούλιο σημείωσε ότι αυτή συνέχιζε να αντικατοπτρίζει την υπάρχουσα κατάσταση. Οι στόχοι της Ευρωπαϊκής Ένωσης έναντι της Κούβας συνεχίζουν να αφορούν την ενθάρρυνση μιας διαδικασίας ειρηνικής μετάβασης προς το δημοκρατικό πλουραλισμό και το σεβασμό των ανθρωπίνων δικαιωμάτων και των θεμελιωδών ελευθεριών.
<P>
Παράλληλα, το Συμβούλιο δηλώνει μονίμως ότι είναι διαθέσιμο να συνεχίσει έναν ειλικρινή και εποικοδομητικό διάλογο για όλα τα θέματα κοινού ενδιαφέροντος. Τον περασμένο Ιούνιο, το Συμβούλιο επανέλαβε την πρόθεσή του να συνεχίσει αυτή την προσέγγιση. Εξέφρασε επίσης ευνοϊκή γνώμη όσον αφορά τη θεσμοθέτηση ανοικτού πολιτικού διαλόγου και την αναζήτηση μελλοντικής συμφωνίας-πλαίσιο συνεργασίας βασιζόμενης στο σεβασμό των δημοκρατικών αρχών, των αρχών των ανθρωπίνων δικαιωμάτων και του κράτους δικαίου. Στο πνεύμα αυτό, εξάλλου, μετέβη στην Αβάνα, στις 23 και 24 Αυγούστου, διερευνητική αποστολή της τρόικας της Ευρωπαϊκής Ένωσης υπό την ηγεσία του αντιπροέδρου της κυβέρνησης και Υπουργού Εξωτερικών, κ. Louis Michel. Από την άλλη πλευρά, το Συμβούλιο, με την ευκαιρία της ένατης αξιολόγησης της κοινής θέσης, ενεθάρρυνε την Ευρωπαϊκή Επιτροπή να ενισχύσει τις προσπάθειες συνεργασίας της, ιδίως με οργανώσεις της κοινωνίας των πολιτών και μη κυβερνητικές οργανώσεις στην Κούβα, ούτως ώστε η διευρυμένη παρουσία παραγόντων της Ευρωπαϊκής Ένωσης επιτόπου να συμβάλει αποτελεσματικά στην υλοποίηση των στόχων της κοινής θέσης. Εξάλλου, όπως επισημαίνετε και σεις ο ίδιος, η Κούβα έχει ως κύριο οικονομικό εταίρο τα κράτη μέλη της Ευρωπαϊκής Ένωσης. Εντούτοις, δεν πρέπει να ξεχνάμε ότι οι κουβανικές αρχές είναι εκείνες που διέκοψαν το διάλογο μεταξύ της Ευρωπαϊκής Ένωσης και της Κούβας, όταν ματαίωσαν, την τελευταία σχεδόν στιγμή, την αποστολή της τρόικας της Ένωσης σε επίπεδο γενικών διευθυντών που είχε προγραμματιστεί για τις 27 και 28 Απριλίου 2000, αλλά και εκείνες που ανακάλεσαν, το Μάιο 2000, την αίτηση προσχώρησής τους στη συμφωνία του Κοτονού. Εξάλλου, όπως είχε ήδη σημειώσει και το Συμβούλιο κατά την ένατη αναθεώρηση της κοινής θέσης, δεν έχει διαπιστωθεί μέχρι σήμερα κανένα σημαντικό στοιχείο που να μαρτυρεί αλλαγή πολιτικής εκ μέρους της κουβανικής κυβέρνησης προς την κατεύθυνση της υλοποίησης των στόχων της κοινής θέσης. Μετά από αίτημα της Κούβας, έχει προβλεφθεί νέα συνάντηση μεταξύ του κουβανού Υπουργού Εξωτερικών και της τρόικας της Ένωσης στο περιθώριο της 55ης Γενικής Συνέλευσης των Ηνωμένων Εθνών που πραγματοποιείται αυτές τις ημέρες και συνεπώς, δεν μπορώ ακόμα να γνωστοποιήσω οποιοδήποτε στοιχείο όσον αφορά τη δεύτερη αυτή συνάντηση.

<SPEAKER ID=270 LANGUAGE="ES" NAME="Martνnez Martνnez">
Κύριε Πρόεδρε, η απάντηση της κ. Υπουργού με οδηγεί να την ερωτήσω αν γνωρίζει ότι πριν από κάποιες εβδομάδες μια αντιπροσωπεία του Ευρωπαϊκού Κοινοβουλίου επισκέφτηκε την Κούβα. Κατά τη διάρκεια αυτής της επίσκεψης, οι συνάδελφοι συνομίλησαν με τις αρχές της χώρας, την εκκλησία, με ΜΚΟ και τους 11 πρέσβεις των κρατών μελών της Ένωσης. Όλοι τους, εκτός από έναν πρέσβη, συμφώνησαν σχετικά με το ότι η κοινή θέση δεν είναι χρήσιμη, διότι δεν συμβάλει ούτε στην πρόοδο των Κουβανών ούτε στις σχέσεις μεταξύ Ευρωπαϊκής Ένωσης και Κούβας.
<P>
Συνεπώς, η κ. Υπουργός, Προεδρεύουσα του Συμβουλίου, θα πρέπει να γνωρίζει ότι αυτή η κοινή θέση είναι ξεπερασμένη, άχρηστη και ότι από την άλλη αποτελεί αναχρονισμό, αδικία και ανοησία να είναι η Κούβα ή μόνη χώρα της Λατινικής Αμερικής με την οποία η Ευρωπαϊκή Ένωση δεν έχει καμία συμφωνία συνεργασίας, κάτι που τη θέτει σε δύσκολη θέση, στην καταστροφική κατάσταση την οποία ζει σήμερα η Κούβα, ούτως ώστε να βοηθηθεί στην αποκατάσταση των ζημιών που προκάλεσε ο τυφώνας Michelle.

<SPEAKER ID=271 LANGUAGE="FR" NAME="Durant">
. (FR) Κύριε Πρόεδρε, όπως είπα στην απάντησή μου, πιστεύω ότι πράγματι, η πρόσφατη επίσκεψη της τρόικας της Ευρωπαϊκής Ένωσης, η συνάντηση που πραγματοποιείται αυτή την ώρα στο περιθώριο της Γενικής Συνέλευσης των Ηνωμένων Εθνών, θα μπορέσουν αναμφίβολα να τροφοδοτήσουν και το έργο του Συμβουλίου σε αυτόν τον τομέα. Εντούτοις, είμαι υποχρεωμένος να περιοριστώ στη βούλησή μας και στους στόχους μας οι οποίοι συνεχίζουν να είναι η ενθάρρυνση μιας διαδικασίας ειρηνικής μετάβασης και κυρίως, η ανάπτυξη ενός όσο το δυνατόν πιο ειλικρινούς, πιο ανοικτού, πιο εποικοδομητικού διαλόγου για όλα τα θέματα κοινού ενδιαφέροντος.
<P>
Δεν μπορώ λοιπόν παρά να επιβεβαιώσω το ενδιαφέρον που μπορούν να προκαλέσουν αυτές οι διμερείς επαφές και να εκφράσω την ελπίδα ότι θα μπορέσουν να τροφοδοτήσουν τις επακόλουθες θέσεις του Συμβουλίου.

<SPEAKER ID=272 LANGUAGE="ES" NAME="Gonzαlez Αlvarez">
Ευχαριστώ πολύ, κυρία Προεδρεύουσα του Συμβουλίου, η απάντησή σας ήταν πραγματικά πολύ ενδιαφέρουσα. Ήμουν μέλος της αντιπροσωπείας στην οποία αναφέρθηκε ο κ. Miguel Αngel Iglesias και μπορώ να διαβεβαιώσω ότι όντως οι ΜΚΟ, οι πρέσβεις, ακόμη και οι αυτονομιστές στην Κούβα, θεωρούν πως ελάχιστα προσφέρει η κοινή θέση.
<P>
Εγώ, κυρία Προεδρεύουσα του Συμβουλίου, θα ήθελα να υπενθυμίσω ότι αν σε πολλούς βουλευτές η κοινή θέση σχετικά με την Κούβα μας φαίνεται άδικη είναι γιατί, παραδείγματος χάρη, εμείς έχουμε μια τελωνειακή συμφωνία με την Τουρκία και όλοι εδώ γνωρίζουμε πως η Τουρκία δεν σέβεται τα βασικά ανθρώπινα δικαιώματα. Όντως, η κούρδος βουλευτής, Leyla Zana, στην οποία απονεμήθηκε το Βραβείο Ζαχάρωφ, βρίσκεται στη φυλακή, και μια ευρωπαϊκή αντιπροσωπεία δεν μπόρεσε να την επισκεφτεί τις τελευταίες ημέρες. Επίσης έχουμε πολύ ειδικές συμφωνίες με το Μαρόκο που επίσης δεν σέβεται τα ανθρώπινα δικαιώματα.
<P>
Θέλουμε να πούμε πως στην κοινή θέση για την Κούβα απαιτούνται αλλαγές πριν να καταλήξουμε σε μια συμφωνία συνεργασίας και αυτό μας φαίνεται άδικο, κυρία Προεδρεύουσα του Συμβουλίου. Για αυτόν τον λόγο, εμείς επίσης συνεχίζουμε να επιμένουμε ότι σε αυτήν την αναθεώρηση, η οποία θα είναι η δέκατη, πρέπει να ληφθεί υπόψη η γνώμη όλων αυτών των ατόμων στην Κούβα και επίσης παρατηρούμε ότι υπάρχουν δύο μέτρα και δύο σταθμά.

<SPEAKER ID=273 NAME="Πρόεδρος">
Παρότι δεν πρόκειται για ερώτηση, η κ. Durant μπορεί, αν το θεωρεί σκόπιμο, να εκφράσει τις σκέψεις της.

<SPEAKER ID=274 NAME="Πρόεδρος">


<SPEAKER ID=275 NAME="Liam Hyland">
Ερώτηση αριθ. 16 του κ. (H-0810/01):
<P>
Θέμα: Αποτροπή ερήμωσης της υπαίθρου Έχει εξετάσει το Συμβούλιο της ΕΕ υπό τη βελγική Προεδρία και σε διαβούλευση με την επικείμενη ισπανική Προεδρία την ανάγκη δραστικής πολιτικής της ΕΕ με σκοπό να αναστραφεί η πορεία απογύμνωσης της υπαίθρου από τον πληθυσμό της στα κράτη μέλη, συμπεριλαμβανομένης της Ιρλανδίας, και προτίθεται να προβεί σε δήλωση σχετικά με τα προς εξέταση ζητήματα, συμπεριλαμβανομένων των οικονομικών πτυχών, των πιλοτικών προγραμμάτων, των μελετών και τη συμμετοχή των αρμόδιων ΜΚΟ; Προτίθεται να καλέσει την Επιτροπή να εκδώσει ανακοίνωση για τις πολιτικές που αποσκοπούν στην αποτροπή ερήμωσης της υπαίθρου;

<SPEAKER ID=276 LANGUAGE="FR" NAME="Durant">
. (FR) Θα ήθελα, καταρχάς, να υπενθυμίσω ότι, στο πλαίσιο της ευρωπαϊκής περιφερειακής πολιτικής, και ιδίως κατά την τρέχουσα περίοδο προγραμματισμού 2000-2006, υπάρχει η δυνατότητα στήριξης της οικονομικής και κοινωνικής μετατροπής στις αγροτικές περιοχές του Στόχου 2, οι οποίες έχουν πυκνότητα πληθυσμού μικρότερη από 100 κατοίκους ανά τετραγωνικό χλμ. Το Συμβούλιο θα ήθελε επίσης να επιστήσει την προσοχή σας στο γεγονός ότι, μετά την παρουσίαση της δεύτερης έκθεσης για την οικονομική και κοινωνική συνοχή από την Επιτροπή, εκπρόσωποι των κρατών μελών, της Επιτροπής και του Ευρωπαϊκού Κοινοβουλίου συναντήθηκαν τον περασμένο Ιούνιο, μετά από πρωτοβουλία της σουηδικής Προεδρίας του Συμβουλίου, στο Lycksele της βορείου Σουηδίας για να ανταλλάξουν εμπειρίες και να συζητήσουν για το μέλλον των εγκαταλελειμμένων περιοχών, συμπεριλαμβανομένων των αγροτικών, ένα μέλλον για το οποίο συνεχίζει να εργάζεται η Προεδρία την οποία ασκούμε το τρέχον εξάμηνο.
<P>
Το Συμβούλιο θεωρεί ότι προς το παρόν, θα πρέπει, πριν από οτιδήποτε άλλο, να καταβληθεί προσπάθεια μεγιστοποίησης όλων των δυνατοτήτων της ισχύουσας νομοθεσίας για την καταπολέμηση της εγκατάλειψης και της επικράτησης της ένδειας σε ορισμένες αγροτικές περιοχές. Πρόκειται για καθήκον το οποίο ανήκει κατά κύριο λόγο στα κράτη μέλη, με σεβασμό των κριτηρίων που καθορίζονται σε κοινοτικό επίπεδο. Δεδομένου ότι οι προτάσεις της Επιτροπής για τη μελλοντική περίοδο προγραμματισμού δεν αναμένονται πριν το 2004, το Συμβούλιο κρίνει ότι είναι ακόμα προώρο να αρχίσει νέα συζήτηση για την υλοποίηση μιας πολιτικής της Ευρωπαϊκής Ένωσης υπέρ των αγροτικών περιοχών που είναι εγκαταλελειμμένες ή έχουν αρχίσει να εγκαταλείπονται η οποία θα προχωρούσε πέραν από τα ήδη ισχύοντα.

<SPEAKER ID=277 NAME="Hyland">
Ευχαριστώ την Προεδρεύουσα για την απάντησή της. Θα συμφωνούσε ότι είναι αναγκαίος ένας καλύτερος συντονισμός ανάμεσα στις εθνικές πολιτικές και αυτές που στοχεύουν στην ανάπτυξη της υπαίθρου και ότι θα έπρεπε να επικεντρωθούμε περισσότερο στην αποκέντρωση και στην δημιουργία νέων ευκαιριών απασχόλησης στις περιοχές αυτές;
<P>
Τι νέα μέτρα μπορούν να ληφθούν για την ενίσχυση και επίτευξη αυτών των στόχων; Θα διασφαλίσει η Προεδρεύουσα ότι το ζήτημα θα περιληφθεί στην ημερήσια διάταξη της ισπανικής Προεδρίας για περαιτέρω μελέτη;

<SPEAKER ID=278 LANGUAGE="FR" NAME="Durant">
. (FR) Δεν μπορώ παρά να επαναλάβω όσα είπα, δηλαδή ότι πιστεύω, όπως και το Συμβούλιο, ότι πρέπει να εξαντληθούν οι δυνατότητες της ισχύουσας νομοθεσίας. Δεδομένου ότι πρόκειται για κοινοτικό πλαίσιο στο οποίο οι συγκεκριμένες δράσεις πρέπει όμως να τίθενται σε εφαρμογή από τα κράτη μέλη, υποστηρίζω την άποψη ότι πρέπει να χρησιμοποιήσουμε εξαντλητικά τον ισχύοντα κανονισμό, αντί να προσωρήσουμε πρόωρα σε μια νέα συζήτηση για την υλοποίηση πολιτικής υπέρ των εν λόγω περιοχών. Πιστεύω ότι μπορεί να γίνει καλύτερη εκμετάλλευση του ισχύοντος πλαισίου, όχι μόνον στο κοινοτικό επίπεδο, αλλά επίσης, και κυρίως, στο επικουρικό επίπεδο, δηλαδή στο επίπεδο των κρατών μελών, τα οποία πρέπει να προσπαθήσουν να υλοποιήσουν τις πολιτικές αυτές στο πλαίσιο των κριτηρίων που καθορίζονται σε κοινοτικό επίπεδο.

<SPEAKER ID=279 NAME="Πρόεδρος">


<SPEAKER ID=280 NAME="Brian Crowley">
Ερώτηση αριθ. 17 του κ. (H-0814/01):
<P>
Θέμα: Ιδιότητα του ευρωπαίου πολίτη, σπουδαστές και κρατικά επιδόματα Εχει άραγε εξετάσει το Συμβούλιο τα πορίσματα της απόφασης του Ευρωπαϊκού Δικαστηρίου, με ημερομηνία 20 Σεπτεμβρίου 2001, (μετά από την εξέταση υπόθεσης Γάλλου φοιτητή που σπουδάζει στο Βέλγιο η αίτηση του οποίου για τη χορήγηση ελάχιστου επιδόματος κόστους ζωής δεν έγινε αποδεκτή) τα οποία επιβεβαιώνουν ότι σπουδαστές που ζουν σε κράτος μέλος άλλο από εκείνο της καταγωγής τους έχουν τα ίδια διακαιώματα με τους πολίτες της χώρας υποδοχής και ότι η ισχύς της απόφασης έχει αναδρομικό χαρακτήρα; Ποιες είναι οι άμεσες συνέπειες αυτής της απόφασης για τα κράτη μέλη;

<SPEAKER ID=281 LANGUAGE="FR" NAME="Durant">
. (FR) Η απόφαση ΕΚ 184/99 στην οποία αναφέρεσθε, κύριε, εκδόθηκε μόλις στις 20 Σεπτεμβρίου 2001. Συνεπώς, είναι ακόμα κάπως νωρίς για να μπορέσει το Συμβούλιο να μελετήσει το θέμα σε όλες τις πτυχές του. Όπως πάντα, το Συμβούλιο θα σεβαστεί την εν λόγω απόφαση του Δικαστηρίου και θα εξαγάγει ασφαλώς όλες τις συνέπειές της. Εν πάση περιπτώσει, αρμόδια να εξαγάγουν τις συνέπειες της απόφασης είναι τα κράτη μέλη. Η απάντησή μου είναι κάπως σύντομη, αλλά συνδέεται ουσιαστικά με το γεγονός ότι η εν λόγω απόφαση εκδόθηκε μόλις πρόσφατα.

<SPEAKER ID=282 NAME="Crowley">
Εκτιμώ και κατανοώ τους περιορισμούς της Προεδρεύουσας σχετικά με το ζήτημα αυτό. Ωστόσο, σε αρκετές περιπτώσεις, μέσα σε αυτήν την Αίθουσα, έθιξα το ζήτημα αυτό αναφερόμενος κυρίως στους φοιτητές του Erasmus, οι οποίοι έτυχαν διαφορετικής αντιμετώπισης σε διάφορα κράτη μέλη. Μια από τις συνέπειες αυτής της απόφασης είναι ότι τώρα όλα τα κράτη μέλη θα υποχρεωθούν να εξασφαλίσουν ότι θα είναι διαθέσιμο ένα κοινό σύστημα για την παροχή βοήθειας προς φοιτητές που συμμετέχουν σε προγράμματα Erasmus ή παρακολουθούν πλήρες πρόγραμμα σπουδών σε χώρες της Ευρωπαϊκής Ένωσης εκτός της δικής τους.
<P>
Συνεπώς, ζητώ από την Προεδρεύουσα να θέσει αυτό το θέμα αμέσως στην επόμενη συνάντηση του Συμβουλίου, αν είναι δυνατόν, έτσι ώστε να μην υπάρξουν περαιτέρω καθυστερήσεις και να μην χαθούν άλλες ευκαιρίες για τους φοιτητές που δεν επωφελήθηκαν από αυτές μέχρι τώρα ή που οι γονείς τους αναγκάστηκαν να πληρώσουν ώστε να σπουδάσουν στο εξωτερικό. Κι ακόμη, ώστε αυτές οι διαφοροποιήσεις και ανισότητες να εκλείψουν στο μέλλον.

<SPEAKER ID=283 LANGUAGE="FR" NAME="Durant">
. (FR) Δεν μπορώ παρά να σημειώσω το επίσημο και πιεστικό αίτημά σας να ασχοληθούμε με αυτό το θέμα και να επαναλάβω ότι το Συμβούλιο θα σεβαστεί την απόφαση του Δικαστηρίου αμέσως μόλις μελετηθούν όλες οι συνέπειες και οι επιπτώσεις της. Αλλά σημειώνω ότι αποδίδετε μεγάλη σημασία στο να ασχοληθεί με το θέμα το Συμβούλιο.

<SPEAKER ID=284 NAME="De Rossa">
Θα ήθελα να ρωτήσω την Προεδρεύουσα αν μπορεί να επιβεβαιώσει την άποψή μου ότι οι ευρωπαίοι πολίτες δικαιούνται να ωφεληθούν από αυτή την απόφαση, ανεξαρτήτως του αν τα κράτη μέλη έχουν θεσπίσει διατάξεις για να ερμηνεύσουν αυτήν την απόφαση; Έχω δίκιο ή όχι όταν πιστεύω ότι από την στιγμή έκδοσης της απόφασης, οι πολίτες έχουν το δικαίωμα να ωφεληθούν από αυτήν;

<SPEAKER ID=285 LANGUAGE="FR" NAME="Durant">
. (FR) Στο παρόν στάδιο, επιθυμώ αληθινά, λόγω και του πολύ πρόσφατου χαρακτήρα αυτής της απόφασης του Δικαστηρίου, να αρκεστώ σε όσα είπα, αλλά πραγματικά λαμβάνω σοβαρά υπόψη την ερμηνεία που θέλετε να δώσετε. Επιθυμώ πράγματι να βρει το χρόνο το Συμβούλιο να εγκύψει στις επιπτώσεις της απόφασης και να επισημάνει σε ποιο βαθμό το ερώτημα που θέτετε επιβεβαιώνεται, ακυρώνεται ή ερμηνεύεται. Επιθυμώ λοιπόν εδώ να δοθεί στο Συμβούλιο ο απαραίτητος χρόνος για να εξετάσει τις επιπτώσεις, αλλά και τις συνέπειες της εν λόγω απόφασης που έλαβε το Δικαστήριο τον περασμένο Σεπτέμβριο.

<SPEAKER ID=286 NAME="De Rossa">
Κύριε Πρόεδρε, επί της διαδικασίας. Πληροφοριακά, αναφέρομαι σε προηγούμενη απόφαση του δικαστηρίου, σύμφωνα με την οποία, ανεξαρτήτως του αν ένα κράτος μέλος έχει θεσπίσει εκτελεστικές διατάξεις οι οποίες να απορρέουν από τις αποφάσεις του ή από τις αποφάσεις του Συμβουλίου ή της Επιτροπής, οι πολίτες δικαιούνται να αρύονται οφέλη από αυτές τις αποφάσεις.
<P>
Ερωτώ απλώς την Προεδρεύουσα αν μπορεί να επιβεβαιώσει πως το αποτέλεσμα της συγκεκριμένης δικαστικής απόφασης θα είναι ότι οι πολίτες θα ωφεληθούν, κατά οποιονδήποτε τρόπο, από την στιγμή έκδοσης της απόφασης και ότι κανένα κράτος μέλος δεν έχει το δικαίωμα να επιχειρήσει να το εμποδίσει αυτό.

<SPEAKER ID=287 NAME="Πρόεδρος">
Ως Πρόεδρος της συνεδρίασης λαμβάνω υπόψη την ερμηνεία σας.
<P>
Τη μεταβιβάζω στο Συμβούλιο.

<SPEAKER ID=288 LANGUAGE="FR" NAME="Durant">
. (FR) Σημειώνω τα στοιχεία που τονίζετε, αλλά επαναλαμβάνω την απάντηση που έδωσα.

<SPEAKER ID=289 NAME="Πρόεδρος">
Δεδομένου ότι αναφέρονται στο ίδιο θέμα, οι ερωτήσεις 18 και 19 θα εξεταστούν από κοινού.

<SPEAKER ID=290 NAME="James (Jim) Fitzsimons">
Ερώτηση αριθ. 18 του κ. (H-0816/01):
<P>
Θέμα: Sellafield και η απειλή της τρομοκρατίας Το Ευρωπαϊκό Συμβούλιο, κατά τη σύνοδό του στις 21 Σεπτεμβρίου 2001 μετά τα τρομερά γεγονότα στις Ηνωμένες πολιτείες, δήλωσε ότι η τρομοκρατία αποτελεί πραγματική πρόκληση για τον κόσμο και την Ευρώπη. Ως αποφασιστικό βήμα αντιμετώπισης της πρόκλησης αυτής, προέβη στη δέσμευση των κεφαλαίων που χρηματοδοτούν τις τρομοκρατικές οργανώσεις.
<P>
Ποια πιθανά σχέδια έχει εξετάσει το Συμβούλιο για την αντιμετώπιση της απειλής τρομοκρατικής επίθεσης εναντίον πυρηνικών εγκαταστάσεων στην ΕΕ και ειδικότερα εναντίον του σταθμού του Sellafield, λαμβανομένης επίσης υπόψη της εντελώς απαράδεκτης απόφασης του Βρετανού Υπουργού Περιβάλλοντος να δώσει το πράσινο φως στις 3 Οκτωβρίου 2001 για την έναρξη λειτουργίας του εργοστασίου ΜΟΧ (Μικτού οξειδίου πλουτωνίου-ουρανίου) στο Sellafield, η επίσημη έγκριση του οποίου είχε καθυστερήσει λόγω πλαστογράφησης εγγράφων από πλευράς BNFL, και προτίθεται να μεσολαβήσει και να παροτρύνει την κυβέρνηση του ΗΒ να αποσύρει την πρόσφατη απόφασή της, και προτίθεται να καλέσει την Επιτροπή να παρέμβει στο θέμα αυτό και παραδέχεται ότι η μόνη λύση είναι να κλείσει το εργοστάσιο του Sellafield ;

<SPEAKER ID=291 NAME="Proinsias De Rossa">
Ερώτηση αριθ. 19 του κ. (H-0824/01):
<P>
Θέμα: Εγκαταστάσεις καυσίμων MOX στο Σέλαφιλντ Έχοντας υπόψη ότι στις στις 3 Οκτωβρίου 2001 η Βρετανική Κυβέρνηση ενέκρινε τη δημιουργία μιας νέας μονάδας παραγωγής καυσίμων από πλουτώνιο στο πυρηνικό συγκρότημα του Σέλαφιλντ, θα μπορούσε το Συμβούλιο να αναφέρει ποια είναι η θέση του για την πρόταση αυτή, ιδιαίτερα από πλευράς ασφαλείας, δεδομένου ότι υπάρχουν ανησυχητικές πληροφορίες ότι αυτού του είδους η μονάδα θα αυξήσει το γενικό εμπόριο πλουτωνίου, ότι το εν λόγω εμπόριο θα αυξήσει την απειλή για τη γενικότερη ασφάλεια, ότι η μεταφορά υλικού που μπορεί να χρησιμοποιηθεί για όπλα είναι ευπρόσβλητη από τρομοκράτες, ότι οι φρικώδεις επιθέσεις της 11ης Σεπτεμβρίου δημιουργούν το φόβο ότι το Σέλαφιλντ θα αποτελέσει κίνδυνο-στόχο τρομοκρατών με καταστροφικά αποτελέσματα για τους λαούς του ΗΒ, της Ιρλανδίας και γενικότερα.
<P>
Η μονάδα ΜΟΧ αξίας 470 εκατ. λιρών, η οποία κατασκευάσθηκε προ πενταετίας από τη Βρετανική κρατική εταιρία Πυρηνικών Καυσίμων, η οποία δεν έχει αρχίσει να λειτουργεί ακόμα, πρέπει να αποδείξει ότι τα οικονομικά οφέλη από ένα τέτοιο εργοστάσιο υπερβαίνουν κατά πολύ σε αξία τις ζημίες για την υγεία και το περιβάλλον όπως απαιτείται από την κοινοτική νομοθεσία.

<SPEAKER ID=292 LANGUAGE="FR" NAME="Durant">
. (FR) Κατά την έκτακτη συνεδρίασή του στις 21 Σεπτεμβρίου, το Συμβούλιο αποφάσισε ότι η καταστολή της τρομοκρατίας θα αποτελέσει περισσότερο παρά ποτέ προτεραιότητα της Ευρωπαϊκής Ένωσης. Η μεγάλη σημασία την οποία αποδίδει το Συμβούλιο στην καταστολή αυτή προκύπτει σαφώς και από τον αριθμό συνεδριάσεων που αφιέρωσαν και θα αφιερώσουν διάφορες συνθέσεις του Συμβουλίου, καθώς και το Ευρωπαϊκό Συμβούλιο, στο θέμα αυτό στο πλαίσιο της βελγικής Προεδρίας. Σχετικά, θα πρέπει να υπενθυμιστεί επίσης ότι η Ευρωπαϊκή Ένωση επιβεβαίωσε, στα συμπεράσματα του Συμβουλίου Γενικών Υποθέσεων που συνεδρίασε στις 8 και 9 Οκτωβρίου 2001, τη δράση της υπέρ της μη διάδοσης και του αφοπλισμού.
<P>
Όσον αφορά ειδικότερα τα δύο ερωτήματα που τίθενται, το Συμβούλιο επισύρει την προσοχή στο γεγονός ότι τα μέτρα που αφορούν τη φυσική ασφάλεια των εγκαταστάσεων εμπίπτουν κατά κύριο λόγο στην εθνική αρμοδιότητα. Ανεξαρτήτως των ειδικών συνθηκών στις οποίες αναφέρεστε, η Συνθήκη ΕΚΑΕ οργανώνει τις λεπτομέρειες του ελέγχου της ασφαλείας των πυρηνικών υλικών που χρησιμοποιούνται για μη στρατιωτικούς σκοπούς στο εσωτερικό της Ευρωπαϊκής Ένωσης, δηλαδή του συνόλου των μέτρων που επιτρέπουν να εξακριβώνεται ότι τα πυρηνικά υλικά και εξοπλισμός δεν χρησιμοποιούνται για σκοπούς άλλους εκτός της προβλεπομένης, ειρηνικής ασφαλώς, χρήσης τους. Αρμόδια να μεριμνά για τη θέση σε εφαρμογή των εν λόγω διατάξεων και της κοινοτικής νομοθεσίας που απορρέει από αυτές, και ιδίως του κανονισμού 3227/76 για την εφαρμογή των διατάξεων σχετικά με τον έλεγχο ασφαλείας της Ευρατόμ, είναι η Επιτροπή. Συγκεκριμένα, το Γραφείο ελέγχου ασφαλείας της Ευρατόμ έχει ως έργο να εξακριβώνει, αποστέλλοντας επιθεωρητές, εάν συντρέχει λόγος, ότι οι φορείς εκμετάλλευσης πυρηνικών εγκαταστάσεων τηρούν τις υποχρεώσεις ελέγχου που προβλέπει η συνθήκη, καθώς και εκείνες που τάσσει ο κανονισμός 3227/76.
<P>
Στο διεθνές επίπεδο, ισχύουν πολλά νομικώς δεσμευτικά μέσα στα οποία συμμετέχει το Ηνωμένο Βασίλειο και τα λοιπά κράτη μέλη, για παράδειγμα η σύμβαση για τη φυσική προστασία των πυρηνικών υλικών της 3ης Μαρτίου 1980, πολλές διατάξεις της οποίας καλύπτουν για παράδειγμα την κλοπή ή κάθε άλλη αθέμιτη αφαίρεση πυρηνικών υλικών και επιβάλλουν υποχρέωση συνεργασίας και παροχής βοήθειας εκ μέρους των λοιπών συμβαλλομένων κρατών προς το μέρος που πέφτει θύμα τέτοιας ενέργειας. Γενικότερα, η Συνθήκη για την Ευρωπαϊκή Ένωση, και ιδίως το άρθρο 29, προβλέπει την αστυνομική και δικαστική συνεργασία μεταξύ των κρατών μελών σε ποινικές υποθέσεις.
<P>
Αυτή είναι η βάση επί της οποίας το Συμβούλιο εξετάζει σήμερα μια πρόταση απόφασης πλαίσιο του Συμβουλίου για την καταστολή της τρομοκρατίας. Αυτή η πρόταση περιέχει, μεταξύ άλλων, διατάξεις που θεσπίζουν κατάλογο τρομοκρατικών αδικημάτων (άρθρο 3), καθώς και κατάλογο ελαχίστων ποινών και κυρώσεων (άρθρο 5) και διατάξεις σχετικά με την έκδοση και τη δίωξη (άρθρο 11) και τη συνεργασία μεταξύ κρατών μελών (άρθρο 12).

<SPEAKER ID=293 NAME="Fitzsimons">
Ευχαριστώ την Προεδρεύουσα για τη μακροσκελή απάντησή της, μεγάλο μέρος της οποίας έχω ήδη ακούσει.
<P>
Γνωρίζει η Προεδρεύουσα ότι Βρετανική Εταιρεία Πυρηνικών Καυσίμων βρίσκεται τυπικά υπό πτώχευση; Γνωρίζει ότι οι οφειλές της για την εξυγίανση μετά το κλείσιμο πυρηνικών σταθμών και την απόρριψη πυρηνικών αποβλήτων ανέρχονται σε 34 δισ. λίρες Αγγλίας, ενώ τα μετοχικά κεφάλαια που είναι εγγεγραμμένα στον ισολογισμό της ανέρχονται σε 235 εκατομμύρια λίρες Αγγλίας; Θα συμφωνούσε επίσης ότι, κάτω από αυτές τις συνθήκες, δεν υπάρχει η παραμικρή οικονομική δικαιολογία για την παράταση λειτουργίας του πυρηνικού σταθμού του Sellafield, κaι ακόμη λιγότερο για την επέκταση της πυρηνικής του δραστηριότητας στο μέλλον, και ότι ο σταθμός πρέπει πράγματι να κλείσει; Αν η Επιτροπή είχε εξετάσει τη λειτουργία του Sellafield - πράγμα που ζητούσαμε επί χρόνια - θα το είχε διαπιστώσει αυτό προ πολλού. Ίσως το διαπιστώσει τώρα.

<SPEAKER ID=294 NAME="De Rossa">
Θα ήθελα να επιστήσω την προσοχή της Προεδρεύουσας στο γεγονός ότι δεν απάντησε στο δεύτερο σκέλος της ερώτησής μου σχετικά με το ότι η Βρετανική Εταιρεία Πυρηνικών Καυσίμων δεν έχει αποδείξει ακόμη τα οικονομικά οφέλη από τη μονάδα παραγωγής ενέργειας από μικτό οξείδιο ουρανίου-πλουτωνίου, κάτι το οποίο πρέπει να γίνει πριν τεθεί σε λειτουργία με βάση τις ισχύουσες διατάξεις της ΕΕ.
<P>
Θα ήθελα επίσης να επιστήσω την προσοχή της στην έκθεση της Επιτροπής Αξιολόγησης Επιστημονικών και Τεχνικών Επιλογών (STOA) του Κοινοβουλίου. Πρόκειται για μια ερυνητική επιτροπή η οποία ανέθεσε μια εκτενή έκθεση τόσο για το σταθμό του Sellafield όσο και για τους σταθμούς του Cap La Hague, και προκάλεσε αρκετά σοβαρές ανησυχίες σχετικά με τις εκπομπές στον αέρα και το νερό τόσο από το σταθμό του Sellafield όσο και από τους σταθμούς του Cap La Hague. Εφιστά την προσοχή στην αδυναμία της Επιτροπής να λειτουργήσει υπό τη Συνθήκη Ευρατόμ και έχει επιστήσει την προσοχή σε μια γερμανική μελέτη σύμφωνα με την οποία τόσο οι σταθμοί του Cap La Hague όσο και του Sellafield εκπέμπουν στην ατμόσφαιρα σχεδόν δέκα φορές περισσότερη ραδιενεργό ρύπανση από την επιτρεπόμενη.

<SPEAKER ID=295 LANGUAGE="FR" NAME="Durant">
. (FR) Θα απαντήσω ότι τα καθήκοντα, οι αποστολές που ανεμένετε από άποψη ελέγχου ή διαιτησίας, είναι αποστολές αρμοδιότητας της Επιτροπής για τις οποίες σήμερα δεν είμαι εξουσιοδοτημένη να σας παράσχω διευκρινήσεις εξ ονόματος του Συμβουλίου.

<SPEAKER ID=296 NAME="De Rossa">
Κύριε Πρόεδρε, επί της διαδικασίας. Ερώτησα την Προεδρεύουσα αν θα μπορούσε να αναφερθεί στο δεύτερο σκέλος της ερώτησής μου και δεν το έκανε ούτε στην πρώτη ούτε στη δεύτερη απάντησή της.

<SPEAKER ID=297 NAME="Πρόεδρος">
Εναπόκειται στην κρίση της κ. Προεδρεύουσας του Συμβουλίου το αν έχει απαντήσει επαρκώς στην ερώτηση.

<SPEAKER ID=298 LANGUAGE="FR" NAME="Durant">
. (FR) Κύριε Πρόεδρε, πράγματι, αυτό το δεύτερο στοιχείο ήταν μάλλον μια διαπίστωση που κάνατε στο πλαίσιο της ερώτησής σας. Εξάλλου, όσον αφορά την εν λόγω διαπίστωση, δεν μπορώ παρά να επαναλάβω ότι πρόκειται για στοιχεία που συναρτώνται μάλλον με την Επιτροπή παρά με το Συμβούλιο, για παράδειγμα στο μέτρο που αφορούν τη συμμόρφωση προς την κοινοτική νομοθεσία.

<SPEAKER ID=299 NAME="Πρόεδρος">
Δεδομένου ότι η συντάκτριά της απουσιάζει, η ερώτηση αριθ. 20 καθίσταται άκυρη.

<SPEAKER ID=300 NAME="Jonas Sjφstedt">
Ερώτηση αριθ. 21 του κ. (H-0820/01):
<P>
Θέμα: Νέοι κανόνες για τη διοξίνη απειλούν την αλιεία στη Βαλτική Θάλασσα Πρόταση της Επιτροπής που καθορίζει οριακές τιμές για την περιεκτικότητα διοξίνης στα ψάρια ενδέχεται να σημαίνει θανάσιμο πλήγμα για τη σουηδική αλιεία. Σύμφωνα με το Σουηδικό Υπουργείο Αλιείας, η πρόταση αυτή συνεπάγεται ενδεχομένως την πλήρη απαγόρευση της εμπορίας σολομού και χελιού από τη Βαλτική Θάλασσα. Η εμπορία ρέγκας και βαλτικής ρέγκας που αλιεύεται στη Βαλτική Θάλασσα και προορίζεται για κατανάλωση διατρέχει επίσης κίνδυνο. Στη χειρότερη περίπτωση μερικές χιλιάδες αλιείς θα καταστούν άνεργοι. Η Σουηδία θα υποστεί το σοβαρότερο πλήγμα, διότι η Δανία και η Φινλανδία διαθέτουν αλιευτικές δυνατότητες στον Ατλαντικό.
<P>
Στην υπόθεση αυτή δεν πρέπει να αναληφθεί βεβιασμένη δράση. Σύμφωνα με τη Σουηδία, με την παροχή διατροφικών συμβουλών (συνιστάμενη ανώτατη κατανάλωση ψαριού) και με την εντατική καταπολέμηση εκπομπών διοξίνης επιτυγχάνονται καλύτερα αποτελέσματα απ' ό,τι με τον καθορισμό οριακών τιμών. Από πλευράς δημόσιας υγείας η αντιμετώπιση αυτή επαρκεί, δεδομένου ότι πρόκειται για πολύ μικρές ποσότητες τοξικών ουσιών και ότι το ψάρι αποτελεί πολύ σημαντικό παράγοντα διατροφής.
<P>
Μπορεί το Συμβούλιο να αναπροσαρμόσει κατά τέτοιον τρόπο την πρόταση της Επιτροπής, ούτως ώστε να μην καταστραφούν μεγάλα τμήματα της σουηδικής αλιευτικής βιομηχανίας;

<SPEAKER ID=301 LANGUAGE="FR" NAME="Durant">
. (FR) Αυτή τη στιγμή, η Προεδρία του Συμβουλίου επικεντρώνει όλες τις προσπάθειές της στην επίτευξη ισόρροπης συμβιβαστικής λύσης η οποία να επιτρέπει να εξασφαλιστεί η προστασία της δημόσιας υγείας αποτρέποντας παράλληλα τη δημιουργία οικονομικών διαταραχών όπως αυτές τις οποίες αναφέρατε. Συνεπώς, η Προεδρία βρίσκεται σε στενή επαφή τόσο με την Επιτροπή όσο και με τα μέλη του Συμβουλίου, ούτως ώστε η λύση αυτή να εγκριθεί από το Συμβούλιο έως τα τέλη Νοεμβρίου 2001, οπότε λήγει η προθεσμία εντός της οποία πρέπει να αποφανθεί το Συμβούλιο, μετά από τη διαβίβαση των προτάσεων της Επιτροπής τον Αύγουστο 2001.

<SPEAKER ID=302 LANGUAGE="SV" NAME="Sjφstedt">
Θα ήθελα να ευχαριστήσω το Συμβούλιο για την απάντησή του. Θεωρώ εξαιρετικά θετική την προσπάθεια εξεύρεσης συμβιβασμού. Θα ήθελα να ρωτήσω το Συμβούλιο εάν η συμβιβαστική πρόταση στηρίζεται στην εφαρμογή των συστάσεων περί κόστους σχετικά με την κατανάλωση αλιευμάτων από την Βαλτική Θάλασσα, και δεν στηρίζεται σε απόλυτες οριακές τιμές. Τέτοιου είδους κατεύθυνση προτείνετε με τη συμβιβαστική πρότασή σας;
<P>
Θα ήθελα επίσης να υπογραμμίσω ότι η δυνατότητα κατανάλωσης ρέγκας της Βαλτικής και ρέγκας του ωκεανού δεν αποτελεί απλώς οικονομικό, αλλά και σημαντικό πολιτιστικό ζήτημα. Η απαγόρευση της αλιείας στη Βαλτική θα ήταν σαν να απαγορεύει κανείς τα μύδια και τις τηγανιτές πατάτες στο Βέλγιο, κάτι, πιστεύω, αδιανόητο.

<SPEAKER ID=303 NAME="Πρόεδρος">
Κυρία Προεδρεύουσα του Συμβουλίου, θα έλεγα πως πρόκειται για μια ερώτηση που εμπεριέχει ένα έως και πολιτιστικό στοιχείο.
<P>
Μπορείτε να την απαντήσετε όπως νομίζετε, έπειτα από τις σχετικές διαβουλεύσεις με την ομάδα του Συμβουλίου.

<SPEAKER ID=304 LANGUAGE="FR" NAME="Durant">
. (FR) Στο παρόν στάδιο, μου είναι δύσκολο να διευκρινίσω τι θα αφορούν αυτές οι συστάσεις. Μπορώ, εξάλλου, να σας πω ότι πράγματι, αν εξαφανίζονταν οι τηγανητές πατάτες από το Βέλγιο, θα αντιμετώπιζα σοβαρό εθνικό πρόβλημα. Εντούτοις, θα ήταν μάλλον δευτερεύον σε σχέση με το ζήτημα που σας απασχολεί, για το οποίο όμως είναι δύσκολο να απαντήσω αυτή τη στιγμή, τόσο όσον αφορά τη φύση των συστάσεων που θα γίνουν όσο και την αναζήτηση ενός συμβιβασμού που να είναι ο καλύτερος δυνατός από οικονομική ή από οποιαδήποτε άλλη άποψη.

<SPEAKER ID=305 NAME="Πρόεδρος">
Δεδομένου ότι ο συντάκτης της απουσιάζει, η ερώτηση αριθ. 22 καθίσταται άκυρη.

<SPEAKER ID=306 NAME="Luis Berenguer Fuster">
Ερώτηση αριθ. 23 του κ. (H-0838/01):
<P>
Θέμα: Βελγική Προεδρία: Κανονισμός για Σχέδια και Υποδείγματα Επέτυχε άραγε η βελγική Προεδρία να πείσει κράτος μέλος για την έγκριση του Κανονισμού σχετικά με τα Σχέδια και Υποδείγματα, το οποίο με τη στάση του την εμπόδιζε;

<SPEAKER ID=307 LANGUAGE="FR" NAME="Durant">
. (FR) Το Συμβούλιο σας ενημερώνει, μετά από την ερώτησή σας, ότι κατά τη συνεδρίαση του Συμβουλίου Εσωτερικής Αγοράς, Καταναλωτών και Τουρισμού της 27ης Σεπτεμβρίου, διαπίστωσε πως δεν υφίστανται πλέον εμπόδια για την έγκριση της πρότασης οδηγίας για τα κοινοτικά σχέδια ή υποδείγματα. Η πρόταση βρίσκεται αυτή τη στιγμή στο στάδιο της οριστικοποίησης από τους γλωσσομαθείς νομικούς και η επίσημη έγκρισή της από το Συμβούλιο προβλέπεται για τα τέλη του τρέχοντος μήνα ή τις αρχές Δεκεμβρίου.

<SPEAKER ID=308 LANGUAGE="ES" NAME="Berenguer Fuster">
Καταρχάς θέλω να συγχαρώ τη βελγική Προεδρία που κατάφερε να πείσει τη βελγική κυβέρνηση να αποσύρει τις γλωσσικές αντιρρήσεις, οι οποίες, σύμφωνα με παλαιότερες πληροφορίες, ήταν αυτές που εμπόδιζαν την έγκριση αυτού του κανονισμού για τα σχέδια και υποδείγματα.
<P>
Από την άλλη πλευρά, χαιρόμαστε που - επίσης υπό τη βελγική Προεδρία - αυτός ο κανονισμός που είναι τόσο απαραίτητος για τη λειτουργία της εσωτερικής αγοράς - καθώς και για τη λειτουργία του Γραφείου Εναρμόνισης της Εσωτερικής Αγοράς του Αλικάντε - εγκρίθηκε αμέσως.

<SPEAKER ID=309 NAME="Πρόεδρος">
Δεν είναι ερώτηση· επομένως, εκτός εάν θέλει να εκφράσει κάποια σκέψη η κ. Πρόεδρος, μπορούμε ήδη να τελειώσουμε αυτή την ώρα των ερωτήσεων, δηλώνοντας σύμφωνα με τον Κανονισμό ότι, καθώς ο χρόνος που είναι αφιερωμένος στην ώρα των ερωτήσεων προς το Συμβούλιο εξαντλήθηκε, οι ερωτήσεις αριθ. 24 ως 27 θα απαντηθούν γραπτώς .
<P>
Η ώρα των ερωτήσεων προς το Συμβούλιο έληξε.
<P>
(Η συνεδρίαση διακόπτεται στις 19.02 και συνεχίζεται στις 21.00)

<CHAPTER ID=12>
Διασυνοριακές πληρωμές σε ευρώ
<SPEAKER ID=310 NAME="Πρόεδρος">
 Η ημερήσια διάταξη προβλέπει τη συζήτηση της έκθεσης (A5-0357/2001) της κ. Peijs, εξ ονόματος της Επιτροπής Απασχόλησης και Κοινωνικών Υποθέσεων, σχετικά με την ανακοίνωση της Επιτροπής για νέες ευρωπαϊκές αγορές εργασίας ανοικτές σε όλους και με πρόσβαση από όλους (COM(2001) 439 - C5-0379/2001 - 2001/0174(COD)).

<SPEAKER ID=311 LANGUAGE="NL" NAME="Peijs">
. (NL) Κύριε Πρόεδρε, το 1990 η Επιτροπή υπέβαλε Πράσινη Βίβλο σχετικά με τις πληρωμές. Από τότε άρχισαν συζητήσεις με τις τράπεζες σχετικά, μεταξύ άλλων, με τις διασυνοριακές πληρωμές. Αρχικά οι τράπεζες είχαν εκφράσει δικαιολογημένα παράπονα, τα οποία προσπαθήσαμε επί χρόνια να λάβουμε υπόψη. Διαθέτουμε πλέον διεθνή αριθμό τραπεζικού λογαριασμού, γνωστό ως ΙΒΑΝ, διαθέτουμε κωδικό τραπεζικής ταυτότητας, γνωστό ως ΒΙC, ισχύει εξαίρεση 12 500 ευρώ από την υποχρέωση υποβολής έκθεσης προς την Κεντρική Τράπεζα, εξαίρεση η οποία είναι συμβατή με το περιθώριο που παρέχει η οδηγία για τη νομιμοποίηση εσόδων από παράνομες δραστηριότητες. Υπάρχει ειδικό μορφότυπο προκειμένου να πραγματοποιούνται απολύτως αυτόματα οι πληρωμές. Προς μεγάλη μου απογοήτευση, αυτό κατέληξε μόνο στη διαρκή αύξηση του κόστους για τις μεταφορές πληρωμών. Τα τέλη του 2000 ο κ. Bolkestein και εγώ βρισκόμασταν σε αυτή την ίδια αίθουσα της Ολομέλειας και ο Επίτροπος μας υποσχέθηκε τότε ότι η Επιτροπή θα πρότεινε μέτρα εφόσον δεν υπήρχαν αλλαγές μέχρι τα μέσα του 2001. Τον Ιούλιο η Επιτροπή και το Κοινοβούλιο διαπίστωσαν, το κάθε όργανο μετά από ευρεία έρευνα που πραγματοποίησε, ότι δεν είχε αλλάξει τίποτα. Αντίθετα, η κατάσταση είχε επιδεινωθεί. Ο Επίτροπος τήρησε την υπόσχεσή του και υπέβαλε τον κανονισμό του, διαπιστώνω δε ότι οι τράπεζες έχασαν δύο ευκαιρίες. Τον Νοέμβριο του 2000, αλλά ακόμα και τον Ιούλιο εφέτος, υπήρχε ακόμα χρόνος προκειμένου να υπάρξει μία σοβαρή αυτορύθμιση, την οποία όλοι οι εμπλεκόμενοι φορείς θα προτιμούσαν από αυτή την επίπληξη που γίνεται τώρα. Η Ευρωπαϊκή Τραπεζική Ένωση πραγματοποίησε μία γενναία προσπάθεια προκειμένου να δημιουργήσει ένα φθηνό σύστημα πληρωμών. Πρόκειται για τη φάση 1 την οποία ακολουθεί η φάση 2. Αλλά και η Ευρωπαϊκή Κεντρική Τράπεζα επαίνεσε την Ευρωπαϊκή Τραπεζική Ένωση για την πρωτοβουλία αυτή στην ετήσια έκθεσή της το 2000. Υποστηρίζω και εγώ αυτούς τους επαίνους, συγχρόνως όμως εκφράζω την έκπληξή μου για το γεγονός ότι μόνο ένας ελάχιστος αριθμός τραπεζών συμμετείχε στην πρωτοβουλία αυτή.
<P>
Προς μεγάλη χαρά του Κοινοβουλίου, το Συμβούλιο της Γάνδης εξέφρασε την συμφωνία του με τον κανονισμό και ελπίζουμε ότι αυτό θα έχει θετικές συνέπειες στο Συμβούλιο Εσωτερικής Αγοράς.
<P>
Τώρα σχετικά με τις τροπολογίες: η τροπολογία 9 σχετικά με την αυτορύθμιση με βρίσκει σύμφωνη. Όπως ανέφερα ήδη, βλέπουμε βέβαια θετικά την ιδέα της αυτορύθμισης, όμως πιστεύουμε ότι θα έπρεπε να την υποστηρίξουν όλες οι τράπεζες. Η πρόταση αυτή θα έπρεπε να συνοδεύεται από παρακολούθηση, εγγυήσεις, κυρώσεις κλπ. Η τροπολογία των Φιλελευθέρων δημιουργεί ωστόσο σύγχυση σχετικά με τη χρονική στιγμή της θέσης σε ισχύ, ενώ από νομοτεχνικής άποψης δε μπορεί να ρυθμιστεί κάτι τέτοιο στο πλαίσιο αυτού του κανονισμού. Οι άλλες νέες τροπολογίες αποτελούν τον καρπό της καλής συνεργασίας μεταξύ Κοινοβουλίου, Συμβουλίου και Επιτροπής. Θα ήθελα να ευχαριστήσω τον Πρόεδρο του Συμβουλίου για την καλή συνεργασία που είχε μαζί μας. Ευελπιστώ πλέον ότι το Συμβούλιο Εσωτερικής Αγοράς της 26ης Νοεμβρίου θα συμφωνήσει, όπως ακριβώς είχε ζητήσει η Σύνοδος Κορυφής της Γάνδης. Οι τροποποιήσεις που προτείνω στην θέση της Επιτροπής είναι οι εξής:
<P>
Καταρχάς πρότεινα τροποποίηση της χρονικής στιγμής της θέσης σε ισχύ: 1η Μαρτίου αντί της 1ης Ιανουαρίου. Την 1η Μαρτίου θα έχει λήξει η μεταβατική περίοδος για όλες τις χώρες. Εξάλλου, στην πράξη δεν θα μπορέσουμε να τηρήσουμε την προθεσμία της 1ης Ιανουαρίου για την δημοσίευση στην Επίσημη Εφημερίδα. Πρότεινα ορισμένες τροπολογίες, τις υπ' αριθμόν 10, 13 και 16, οι οποίες αφορούν τις επιταγές. Προτείνω να μην εμπίπτουν οι επιταγές στην αρχή του ίσου κόστους, στην οποία αναφέρεται το άρθρο 3, διότι όλο και περισσότερες τράπεζες καταργούν τις διασυνοριακές επιταγές. Οι εγγυήσεις που δίνονται για τις επιταγές είναι πολύ διαφορετικές στα διάφορα κράτη μέλη. Βέβαια οι επιταγές εξακολουθούν να καλύπτονται από το τμήμα του κανονισμού που αφορά τη διαφάνεια, δηλαδή το άρθρο 4.
<P>
Μία άλλη πρόταση τροποποίησης αφορά την υποχρέωση επικοινωνίας με τη χώρα στην οποία βρίσκεται η τράπεζα σχετικά με τους κώδικες IBAN και BIC. Ορισμένες τράπεζες, όπως η Postbank και οι τράπεζες του Διαδικτύου, έχουν δικούς τους κώδικες και δεν χρειάζεται επομένως να τους επιβληθούν οι κώδικες IBAN και BIC.
<P>
Τέλος, όσον αφορά την προηγούμενη τροπολογία της κ. Torres Marques: ορισμένα κράτη μέλη δεν ήθελαν να τους επιβληθεί και πάλι ένα νέο ίδρυμα. Ποτέ δεν είχαμε τέτοια πρόθεση. Αντιμετωπίσαμε το πρόβλημα αυτό με μία αιτιολογική σκέψη σχετικά με τα ένδικα μέσα (redress) και ένα άρθρο σχετικά με κυρώσεις, το οποίο θεωρούμε πολύ σημαντικό.
<P>
Κύριε Πρόεδρε, θα ήθελα να ευχαριστήσω τον Επίτροπο κ. Bolkestein για το θάρρος του και για την τήρηση της υπόσχεσής του. Ήταν πάντοτε στη διάθεσή μας για διαβουλεύσεις και χάρη στη μεταξύ μας συνεργασία η συζήτηση αυτού του κανονισμού μεταξύ των οργάνων μπορεί να καταλήξει θετικά. Ελπίζω το Κοινοβούλιο να εκφράσει ευρεία υποστήριξη προς τον κανονισμό.

<SPEAKER ID=312 LANGUAGE="DE" NAME="Wieland">
Κύριε Πρόεδρε, σήμερα είχαμε ήδη μια πολύ γεμάτη ημερήσια διάταξη. Είχαμε ζητήματα έρευνας από τον κ. Caudron, στην ψηφοφορία είχαμε την έκθεση σχετικά με τις λιμενικές υπηρεσίες του κ. Jarzembowski, είχαμε την έκθεση για τη ναυπηγική βιομηχανία της συναδέλφου Riis-Jψrgensen, κι έχοντας δει τους ανθρώπους που ανέβηκαν στο βήμα, πρέπει να πω ότι όλα ήταν από οικονομική ή κοινωνική άποψη σημαντικά θέματα, οι ακροατές όμως πολλές φορές δεν καταλάβαιναν τίποτα.
<P>
Στο προκείμενο θέμα τα πράγματα έχουν διαφορετικά. Εγώ ο ίδιος στάθμευσα το περασμένο καλοκαίρι στην Αυστρία άθελά μου σε λάθος σημείο το αυτοκίνητό μου κι ένιωσα τρομερά ένοχος. Οι τύψεις όμως γι' αυτήν την παράνομη στάθμευση πολύ γρήγορα επισκιάστηκαν από την ανησυχία για το τι θα μου κόστιζε η μεταφορά από τη Γερμανία στην Αυστρία των 200 σελινίων Αυστρίας για την κλήση αυτήν. Για το λόγο αυτό πήγα γρήγορα στην αυστριακή υπηρεσία και πλήρωσα τοις μετρητοίς, διότι φοβόμουν ότι ενδεχομένως τα τέλη για την κλήση αυτή θα ήταν υψηλότερα από την κλήση καθαυτή. Σε πολλούς πολίτες συμβαίνει το ίδιο! Αποφασιστικής σημασίας είναι, και θα έπρεπε να το λαμβάνουμε εδώ πάντοτε υπόψη μας, πώς η Ευρώπη τούτη εμφανίζεται στα μάτια τού μεμονωμένου πολίτη κι εδώ φαίνεται σε πολλά σημεία πάρα πολύ ανεπαρκής.
<P>
Την 1η Ιανουαρίου θα αποκτήσουμε το ευρώ. Στα Γερμανικά υπάρχει μια λέξη, και συγκεκριμένα το "αντιλαμβάνομαι" με την έννοια του "καταλαβαίνω" , σ' αυτή τη λέξη όμως περιέχεται και το "πιάνω στα χέρια μου" . Θα μπορείτε να πιάσετε στα χέρια σας το ευρώ και γι' αυτό το λόγο από εκείνη τη στιγμή η εμπιστοσύνη στο ευρώ θα μεγαλώσει. Θα πρέπει όμως να θέσουμε στη διάθεση του πολίτη και το ανάλογο πλαίσιο, ώστε να μπορέσει να αντιλαμβάνεται τις πληρωμές στην ευρωπαϊκή επικράτεια και ως πληρωμές σε εθνικό επίπεδο. Για το λόγο αυτό ο συγκεκριμένος κανονισμός είναι απίστευτα σημαντικός και λυπούμαι πολύ που η Επιτροπή το σκέφτηκε μόλις σήμερα. Πριν από εννέα μήνες ήμουν και πάλι συντάκτης μιας γνωμοδότησης. Τότε μου είπαν από την Επιτροπή ότι από τράπεζα σε τράπεζα υπάρχουν δύσβατα μονοπάτια κι εγώ είπα ότι αν μπορούν να βγουν χρήματα με δύσβατα μονοπάτια, τότε ας βγουν με δύσβατα μονοπάτια. Αν μπορούν να βγουν με αυτοκινητοδρόμους, τότε ας βγουν με αυτοκινητοδρόμους. Χρειαζόμαστε αυτοκινητοδρόμους και στον τραπεζικό τομέα.

<SPEAKER ID=313 LANGUAGE="DE" NAME="Karas">
Κύριε Πρόεδρε, κύριε Επίτροπε, κυρία εισηγήτρια, θα ήθελα αρχικά να σας ευχαριστήσω για την επιμονή και τη συνέπειά σας, η οποία έχει ήδη επιτύχει κάποια πράγματα στην υπόθεση αυτή. Σε 47 ημέρες τα κέρματα και τα χαρτονομίσματα του ευρώ θα είναι στη διάθεση των πολιτών της ζώνης του ευρώ ως ενιαίο νόμισμα, ως το μεγαλύτερο - κατά τη γνώμη μου - έργο ταυτότητας και ολοκλήρωσης της Ευρωπαϊκής Ένωσης. Η ζώνη του ευρώ γίνεται εγχώρια αγορά μέσα στην ενιαία αγορά. Προκειμένου να παραμερίσουμε τα εμπόδια για την εγχώρια χρηματοπιστωτική αγορά, καλούμαστε όλοι να κάνουμε τα πάντα όχι μόνο σε σχέση με τις διασυνοριακές πληρωμές. Η ανομοιογένεια του κόστους ανάμεσα στις εγχώριες και στις διασυνοριακές μεταφορές χρηματικών ποσών στην ενιαία αγορά αντιβαίνει στους στόχους μας.
<P>
Μία μελέτη της Επιτροπής απέδειξε ότι ναι μεν από το 1993 σημειώνεται σταθερή μείωση του απορρέοντος κόστους, αλλά σε κάποιες τράπεζες οι πολίτες είναι παρ' όλα αυτά μέχρι σήμερα υποχρεωμένοι να πληρώνουν για μία διασυνοριακή μεταφορά χρημάτων μέσα στην ΕΕ ποσά της τάξεως των 24 έως 100 ευρώ. Ως εκ τούτου αυτή η πρόταση της Επιτροπής και η έκθεση είναι απαραίτητες. Παρ' όλα αυτά εξ ονόματος της πολιτικής μου ομάδας έχω να επισημάνω το εξής καλό θα ήταν κατά τη γνώμη μας, αν φτάναμε σε μια πραγματική αυτο-ρύθμιση των τραπεζών, η οποία να είναι βιώσιμη, εκτεταμένη και αξιόπιστη. Οι παρούσες προτάσεις αναπτύσσουν μεν μια τέτοιου είδους αυτο-ρύθμιση, την θεωρούμε όμως ανεπαρκή. Για το λόγο αυτό υποβάλουμε εδώ την προκείμενη έκθεση.
<P>
Αν φτάναμε σε μια αξιόπιστη και βιώσιμη αυτο-ρύθμιση, θα μπορούσαμε να φανταστούμε ότι στην επόμενη ανάγνωση θα είμαστε κατά του κανονισμού, γεγονός που θα επέτρεπε στην Επιτροπή να μην εφαρμόσει την πρότασή της περί κανονισμού. Περιμένουμε όμως τις τράπεζες. Ο λόγος πλέον σ' αυτές. Πρέπει να βαδίσουμε στο δρόμο αυτό, διότι όλα τα έως τώρα μέτρα ήταν ανεπαρκή.

<SPEAKER ID=314 NAME="Santos">
Κύριε Πρόεδρε, μιλώ εξ ονόματος της κ. Torres Marques η οποία, για σοβαρούς λόγους, δεν μπορεί να είναι παρούσα, και συμμερίζομαι τις απόψεις της και τον προσανατολισμό της παρέμβασής της. Εδώ και χρόνια το Ευρωπαϊκό Κοινοβούλιο και ιδίως η Επιτροπή Οικονομικής και Νομισματικής Πολιτικής επιμένει στην ανάγκη να δημιουργήσουν οι τράπεζες συστήματα πληρωμής στη ζώνη ευρώ που θα επιτρέπουν στους πολίτες να χρησιμοποιούν το ευρώ σαν να πρόκειται για εθνικό νόμισμα. Παρά την ύπαρξη σταθερών συναλλαγματικών ισοτιμιών μεταξύ των διαφόρων νομισμάτων της ζώνης ευρώ, οι διασυνοριακές πληρωμές πραγματοποιούνται με το ίδιο κόστος που πραγματοποιούνται και οι εγχώριες πληρωμές. Και οι πολίτες δεν κατανούν το εξής: γιατί οι πληρωμές της ζώνης ευρώ πραγματοποιούνται σαν να πρόκειται για διεθνείς πληρωμές; Υπάρχει ή όχι μία ζώνη πληρωμών σε ευρώ; Οι τράπεζες τελειοποίησαν τα συστήματα πληρωμών σε εθνικό επίπεδο με πιστωτικές κάρτες, χρεωστικές κάρτες και ηλεκτρονικά πορτοφόλια, τελειοποίησαν τις διεθνείς συναλλαγές τους και ξέχασαν το χώρο ευρώ. Όμως η ζώνη ευρώ, κατά τη γνώμη μας, είναι μία περιοχή με ενιαίο νόμισμα που πρέπει να έχει κοινούς νομισματικούς κανόνες τους οποίους θα κατανοούν εύκολα οι πολίτες. Επιπλέον, μία πρόσφατη μελέτη της Επιτροπής, αποδεικνύοντας ότι το κόστος των μεταφορών στη ζώνη ευρώ, αντί να μειωθεί, διατηρήθηκε σε υψηλά επίπεδα, κατέστησε απαραίτητο το σχέδιο κανονισμού που εξετάζουμε και που επιδιώκει να εξισώσει, από τον Ιανουάριο του 2002, το κόστος των διασυνοριακών πληρωμών με πιστωτικές κάρτες και κάρτες χρέωσης με το κόστος που κάθε τράπεζα εφαρμόζει στην αντίστοιχη εσωτερική αγορά. Η Επιτροπή προτείνει, από τον Ιανουάριο του 2003, να γίνει το ίδιο με τις τραπεζικές μεταφορές και τις επιταγές.
<P>
Το Ευρωπαϊκό Σοσιαλιστικό Κόμμα συμφωνεί με τις προτάσεις της κ. εισηγήτριας, γι' αυτό και υποστηρίζουμε το σχέδιο κανονισμού, αναμένοντας να καταστεί δυνατή η συμφωνία με το Συμβούλιο ήδη από την πρώτη ανάγνωση. Η εφαρμογή του δεν πρέπει σε καμία περίπτωση να αυξήσει το εγχώριο κόστος. Πράγματι, οι διασυνοριακές πληρωμές αντιπροσωπεύουν μόνο το 1% των συνολικών πληρωμών που πραγματοποιούν οι τράπεζες, και πρόκειται για ηλεκτρονικές πληρωμές που αποτελούν πραγματική μείωση των εξόδων προσωπικού για το τραπεζικό σύστημα.
<P>
Επομένως, η χρησιμοποίηση αυτού του κανονισμού για την επιβολή τελών στις εγχώριες πληρωμές πρέπει να απορριφθεί σθεναρά από τα ευρωπαϊκά θεσμικά όργανα. Εξάλλου, οι πολίτες ήδη καταδίκασαν και απέρριψαν κάτι τέτοιο. Από τις βασικές τροπολογίες που εγκρίθηκαν επισημαίνουμε την τροπολογία τη σχετική με τις κυρώσεις που θα επιβάλλονται σε περίπτωση μη τήρησης του κανονισμού από κάποιο τραπεζικό ίδρυμα, καθώς επίσης και την υπόδειξη των διαδικασιών που πρέπει να ακολουθούνται σε άλλες περιπτώσεις ώστε να παρέχονται εγγυήσεις στους πολίτες χρήστες του ευρώ.
<P>
Πιστεύω ότι, με την έγκριση αυτού του κανονισμού, το Κοινοβούλιο θα συμβάλει στην ορθή εκκίνηση του νέου νομίσματος σε σχέση με τους πολίτες, αυξάνοντας την αξιοπιστία και την ισχύ του ευρώ, διευκολύνοντας την απαραίτητη πολιτιστική και οικονομική μετάβαση. Ελπίζουμε ότι, μετά την απόφαση του Ευρωπαϊκού Συμβουλίου της Γάνδης, η νομοθεσία αυτή θα εγκριθεί το συντομότερο δυνατό. Η πολιτική αυτή απόφαση θα είναι θετική για τη ζώνη ευρώ αλλά, κυρίως, θα είναι θετική για την Ευρωπαϊκή Ένωση.

<SPEAKER ID=315 LANGUAGE="NL" NAME="Maaten">
Κύριε Πρόεδρε, στην πολιτική θα πρέπει κάποτε να επιλέγει κανείς ανάμεσα σε κάτι φοβερό και κάτι δυσάρεστο και ακριβώς ένα τέτοιο δίλημμα αντιμετωπίζουμε τη στιγμή αυτή.
<P>
Μία λύση για το πρόβλημα των διασυνοριακών πληρωμών διαγράφεται τώρα στον ορίζοντα, κάτι που αποτελεί θετικό γεγονός. Εξαιτίας και της αποφασιστικότητας του Κοινοβουλίου, βρέθηκε ρύθμιση για το πρόβλημα και πιστεύω ότι το όνομα της εισηγήτριάς μας θα συνδεθεί αναπόσπαστα με τη λύση αυτή. Στην αποφασιστικότητά της οφείλεται σε μεγάλο βαθμό το γεγονός ότι έχουμε τώρα μία πρόταση προκειμένου να αντιμετωπίσουμε το πρόβλημα αυτό. Οι καταναλωτές και οι επιχειρήσεις θα πρέπει να περιμένουν αποτελεσματικές, ασφαλείς και φθηνές υπηρεσίες στον τομέα των διασυνοριακών πληρωμών εντός της εσωτερικής αγοράς μετά την άφιξη του νέου νομίσματος. Ως γνωστόν, το ευρώ παρέχει τη δυνατότητα να έρθει η Ευρώπη πραγματικά εγγύτερα στον πολίτη, όπως αναφέρθηκε μόλις, και να καταστεί η Ευρώπη απτή πραγματικότητα. Για το λόγο αυτό, το νέο νόμισμα θα πρέπει να χρησιμοποιείται και ως ευρωπαϊκό νόμισμα, χωρίς περιορισμούς και χωρίς υπερβολικό κόστος. Κανείς πολίτης δεν μπορεί να καταλάβει γιατί η πληρωμή με ευρώ από μία χώρα μέλος σε άλλη θα πρέπει να είναι τόσο φοβερά δαπανηρή. Το πρόβλημα οφείλεται στις τράπεζες. Όμως τελικά δεν κατηγορούνται βέβαια οι τράπεζες, αλλά εμείς οι πολιτικοί: με δική μας απόφαση στο κάτω κάτω δημιουργήθηκε το ευρώ, οπότε εμείς κατηγορούμαστε για το πρόβλημα.
<P>
Δεν είναι όμως αποκλειστικά δικό μας το πρόβλημα, είναι και πρόβλημα των τραπεζών. Για το λόγο αυτό θα πρέπει καταρχήν η μετάβαση στο ευρώ να πραγματοποιηθεί όσο το δυνατόν περισσότερο ομαλά και χωρίς προβλήματα. Θα πρέπει να καταβάλουμε κάθε δυνατή προσπάθεια προς την κατεύθυνση αυτή. Οι τράπεζες θα πρέπει να επικεντρωθούν απολύτως στην επιτυχή θέση σε κυκλοφορία των κερμάτων και χαρτονομισμάτων του ευρώ στις αρχές του επομένου έτους, οπότε και θα μπορέσει η ζώνη του ευρώ να εξελιχθεί σε μία εσωτερική και ενιαία αγορά στον τομέα των πληρωμών. Πιστεύω ότι οι νέες τροπολογίες που πρότεινε η εισηγήτριά μας στο σημείο αυτό είναι σίγουρα σωστές και θα τις υποστηρίξουμε.
<P>
Αυτό που μας δυσαρεστεί στην πρόταση είναι φυσικά ο κίνδυνος να καταστούν οι πληρωμές εντός μίας και της αυτής χώρας, οι οποίες είναι συνήθως τώρα δωρεάν ή έτσι φαίνεται τουλάχιστον, ακριβότερες για τον καταναλωτή. Κάτι τέτοιο επίσης δεν θα έκανε δημοφιλέστερο το ευρώ. Θα πρέπει λοιπόν να αποφευχθεί μία τέτοια κατάσταση.
<P>
Τέλος, γιατί θα πρέπει να επιλέξουμε μεταξύ δύο κακών; Κύριε Πρόεδρε, δεν είμαστε τραπεζίτες. Δεν γνωρίζω πώς θα πρέπει να υπολογίζονται τα τέλη που εισπράττουν οι τράπεζες, και, ειλικρινά, δεν με ενδιαφέρει να το μάθω, για αυτό υπάρχουν οι τραπεζίτες. Για το λόγο αυτό η Ομάδα μας υποστηρίζει σε μεγάλο βαθμό την αυτορύθμιση. Έχουμε υποβάλει σχετική τροπολογία. Εφόσον αυτή δεν γίνει δεκτή - και οι τράπεζες δεν εμφανίσθηκαν μέχρι τώρα αρκετά διατεθειμένες να πράξουν κάτι τέτοιο - τότε τα μέτρα αυτά θα είναι δυστυχώς αναπόφευκτα.

<SPEAKER ID=316 LANGUAGE="NL" NAME="Blokland">
Κύριε Πρόεδρε, η έλευση του ευρώ δημιουργεί μεγάλες προσδοκίες στους πολίτες. Μία από τις προσδοκίες αυτές είναι ότι κατά τη χρήση του νέου νομίσματος εντός της ζώνης του ευρώ θα καταβάλλεται η ίδια τιμή για τη χρήση των μέσων πληρωμής. Για το λόγο αυτό είναι δυσάρεστο το γεγονός ότι σήμερα, λίγο πριν από τη θέση σε κυκλοφορία του ευρώ, δεν έχει ακόμη επιλυθεί επαρκώς το πρόβλημα των τελών για τις διασυνοριακές πληρωμές.
<P>
Σε μεγάλο βαθμό ευθύνονται για το πρόβλημα αυτό οι τράπεζες και τα χρηματοπιστωτικά ιδρύματα. Η αυτορύθμιση στον τομέα προφανώς δεν φαίνεται να έχει τα προσδοκώμενα αποτελέσματα. Για το λόγο αυτό εκτιμώ ιδιαίτερα τις προσπάθειες του Επιτρόπου Bolkestein και της εισηγήτριας κ. Peijs, οι οποίοι εργάστηκαν με επιμονή προκειμένου να βρεθεί λύση.
<P>
Υπάρχουν πολλά επιχειρήματα προκειμένου οι τράπεζες συνολικά να μην χρεώνουν τέλη για ηλεκτρονικές διασυνοριακές πληρωμές. Η σημερινή τεχνολογία καθιστά δυνατή την πραγματοποίηση τέτοιων συναλλαγών με χαμηλό κόστος και η ίδια τεχνολογία μπορεί να χρησιμοποιείται για την πραγματοποίηση διασυνοριακών πληρωμών. Η επιβολή διαφορετικών τελών είναι αρνητική και δεν συνάδει με την ιδέα της εσωτερικής αγοράς πληρωμών και του κοινού νομίσματος. Οι ηλεκτρονικές πληρωμές είναι οικονομικότερες για τις τράπεζες, καθώς βοηθούν να πραγματοποιούνται λιγότερες πληρωμές με αριθμό PIN οι οποίες απαιτούν ένταση εργασίας. Για το λόγο αυτό υποστηρίζω την προσέγγιση της Ευρωπαϊκής Επιτροπής και της εισηγήτριας κ. Peijs και εύχομαι η ταχεία εφαρμογή των μέτρων αυτών να ενισχύσει την εμπιστοσύνη των καταναλωτών στο ευρώ.

<SPEAKER ID=317 LANGUAGE="FR" NAME="Berthu">
Kύριε Πρόεδρε, στην ίδια αυτή συνέλευση, είχα εκθέσει ήδη στις 26 Οκτωβρίου 2000, τους λόγους για τους οποίους το ισχύον επίπεδο τραπεζικών προμηθειών επί των διασυνοριακών πληρωμών στην Ευρώπη οφείλεται σε τεχνικά εμπόδια τα οποία ελπίζουμε ότι θα αρθούν εν καιρώ, αλλά είναι προς το παρόν αναπόδραστα.
<P>
Υπ' αυτές τις συνθήκες, η δαιμονοποίησή τους από ορισμένους αποτελεί έμμονη επιδίωξη της ομοιομορφίας στην εσωτερική αγορά και συγχρόνως αντίδραση στην προπαγάνδα υπέρ του ευρώ που είχε υποσχεθεί απραγματοποίητα θαύματα. Εφόσον λοιπόν έχω ήδη ασχοληθεί με αυτά τα σημεία, δεν θα επανέλθω.
<P>
Η πρόταση κανονισμού που εξετάζουμε σήμερα εντάσσεται στο επόμενο στάδιο. Εφόσον η αγορά αντιστέκεται, προτείνεται να χρησιμοποιηθεί η βία για να την κάνουμε να υποχωρήσει με τη θέσπιση της υποχρεωτικής εξίσωσης των τραπεζικών προμηθειών επί των εσωτερικών εμβασμάτων και επί των διασυνοριακών εμβασμάτων. Θεωρούμε το σχέδιο αυτό απρόσφορο, τόσο διότι αγνοεί την πραγματικότητα της αγοράς η οποία θα εκδικηθεί αύριο με τον ένα ή τον άλλο τρόπο, αλλά και για τέσσερις λόγους.
<P>
Πρώτον, παραβιάζει την επικουρικότητα, διότι το θέμα θα έπρεπε να εμπίπτει στην αρμοδιότητα των κρατών μελών. Δεύτερον, παραβιάζει την ελευθερία των τιμών, της οποίας η Επιτροπή εθεωρείτο εντούτοις ο άγρυπνος θεματοφύλακας, αλλά και ποιας μεγάλης αρχής δεν θα δεχόμασταν τη θυσία υπέρ του ευρώ; Τρίτον, παραβιάζει τις επανειλημμένες δεσμεύσεις να χρησιμοποιείται όσο το δυνατόν λιγότερο το μέσο του κανονισμού, διότι λόγω της άμεσης εφαρμογής του στην επικράτεια των κρατών μελών, καταστρατηγεί την, απολύτως σύννομη ωστόσο, εξουσία μεταφοράς της νομοθεσίας των εθνικών κοινοβουλίων. Τέταρτον, τέλος, θα επιφέρει πολλές μορφές, περισσότερο ή λιγότερο συγκαλυμμένες, άνισης μεταχείρισης των πολιτών, εφόσον το πραγματικό, αλλά απαγορευμένο, κόστος των διασυνοριακών πληρωμών θα πρέπει να μεταφέρεται σε άλλα τραπεζικά προϊόντα
<P>
Ιδού, κύριε Πρόεδρε, πολύ περισσότεροι λόγοι από όσους χρειάζονται για να απορριφθεί αυτός ο κανονισμός.

<SPEAKER ID=318 LANGUAGE="FI" NAME="Kauppi">
Κύριε Πρόεδρε, εδώ και χρόνια το Κοινοβούλιο έχει απαιτήσει από την Επιτροπή να λάβει μέτρα προκειμένου να μειωθούν τα τραπεζικά τέλη των καταναλωτών στην ευρωζώνη. Είναι ανυπόφορη η κατάσταση που ισχύει σήμερα, όταν για πληρωμή 100 ευρώ αναγκαζόμαστε να καταβάλλουμε έως και 23 ευρώ ως τραπεζική προμήθεια. Αυτό είναι κάτι που ανέφεραν και άλλοι συνάδελφοι. Επιπλέον το πρόβλημα θα διευρυνθεί με την έναρξη του νέου έτους, όταν τα δώδεκα κράτη μέλη της ευρωζώνης θα αρχίσουν να χρησιμοποιούν μετρητά σε ευρώ. Η ανάπτυξη του συστήματος πληρωμών για τις τράπεζες και, κατά συνέπεια, η μείωση των εξόδων για τους καταναλωτές, αποτελεί ένα από τα κορυφαία σημεία του καταλόγου των "επειγόντων" θεμάτων της Επιτροπής Οικονομικής και Νομισματικής Πολιτικής.
<P>
Βεβαίως η Επιτροπή συμφωνεί με τον στόχο μας αυτό, όμως τα μέσα για την επίτευξή του διαφέρουν εν μέρει από τις αρχικές επιθυμίες του Κοινοβουλίου. Ο εξαναγκασμός δεν πρέπει να αποτελέσει τρόπο επίλυσης των διαρθρωτικών προβλημάτων. Τα διασυνοριακά τραπεζικά έξοδα θα μπορέσουν να μειωθούν με σταθερό τρόπο, εάν και μόνο εάν η ευρωζώνη αποκτήσει τεχνικά πρότυπα, με τη βοήθεια των οποίων θα μπορεί η επεξεργασία των πληρωμών να γίνεται αυτοματοποιημένα. Αυτή τη στιγμή τα υψηλά έξοδα οφείλονται στο γεγονός ότι η επεξεργασία των πληρωμών πραγματοποιείται χειρωνακτικά. Αυτή η ξεπερασμένη μέθοδος διακίνησης των εγγράφων κοστίζει τόσο σε χρόνο όσο και σε χρήμα.
<P>
Ωστόσο, επειδή ο τομέας των τραπεζικών δραστηριοτήτων δεν διαθέτει την απαιτούμενη συναίνεση, ούτως ώστε να υπάρξει ένα τέτοιου είδους τεχνικό πρότυπο, το Κοινοβούλιο έχει τονίσει επανειλημμένως το ρόλο της ΕΚΤ για την ανάπτυξη του συστήματος πληρωμών. Ήδη στα τέλη του προηγουμένου έτους το Κοινοβούλιο ζήτησε από την ΕΚΤ να συστήσει ομάδα εργασίας εμπειρογνωμόνων για τη δημιουργία ενός υλοποιήσιμου προτύπου. Η ιδέα του Κοινοβουλίου είχε ως εξής: να εργαστεί η εν λόγω ομάδα στη διάρκεια του τρέχοντος έτους και να υποβάλει την πρότασή της πριν από τα Χριστούγεννα. Έτσι, το νέο, δεσμευτικό για όλες τις τράπεζες πρότυπο θα ήταν έτοιμο ουσιαστικά πριν από την επίσημη αλλαγή του χρόνου, οπότε οι εμπορικές τράπεζες θα μπορούσαν να το εφαρμόσουν στο πλαίσιο του επιλεγμένου τους χρονοδιαγράμματος. Φυσικά μια τέτοια ρύθμιση θα συνιστούσε επίσης ανταγωνιστικό πλεονέκτημα των χρηματοπιστωτικών ιδρυμάτων που θα μπορούσαν να υιοθετήσουν γρηγορότερα το νέο σύστημα.
<P>
Δυστυχώς, η ιδέα αυτή δεν υλοποιήθηκε. Συνεπώς, αυτή τη φορά πρέπει να υποστηρίξουμε την πρόταση της Επιτροπής, παρόλο που δεν συνάδει απόλυτα με τις αρχικές επιδιώξεις του Κοινοβουλίου.

<SPEAKER ID=319 LANGUAGE="DE" NAME=" Randzio-Plath">
Κύριε Πρόεδρε, είμαι της άποψης ότι η πρόταση της Επιτροπής μόλις που πρόλαβε να φτάσει τη σωστή στιγμή - κάλλιο αργά παρά ποτέ - και ότι καθιστά σαφές ότι η νομισματική ένωση ολοκληρώνεται όχι μόνο προς το συμφέρον των αγορών και των επιχειρήσεων, αλλά και προς το συμφέρον των καταναλωτών.
<P>
Θα ήθελα να σας θυμίσω ότι με το θέμα αυτό ασχολούμαστε εδώ και 10 χρόνια, όπως σωστά είπε η εισηγήτρια, και ότι πάντα υπολογίζαμε στην αυτο-ρύθμιση και στην εθελοντική συμφωνία, ότι όμως πάντα καθίστατο αναγκαίο να καταλήξουμε σε κάποια νομοθεσία στον τομέα αυτό, για να οργανώσουμε π.χ. την ταχύτερη και ασφαλέστερη μεταφορά χρημάτων και προ πάντων τη φθηνότερη. Στο σημείο αυτό μου έρχονται τώρα στο νου τα διπλά τέλη που έπρεπε να πληρώνουν ο παραλήπτης και ο αποστολέας κατά τη μεταφορά χρηματικών ποσών. Οι εποχές αυτές ανήκουν ευτυχώς στο παρελθόν, η εμπειρία που είχαμε όμως ως Ευρωπαϊκό Κοινοβούλιο ήταν ακριβώς αυτή, ότι δηλαδή είναι απαραίτητο να φτάσουμε σε κάποια νομοθεσία. Ως εκ τούτου χαιρετίζω τον κανονισμό ως προς τη βασική του ιδέα και επίσης ως προς τη διαμόρφωσή του. Δεν αποτελεί διατίμηση, παρά λέει εντελώς ξεκάθαρα ότι η εγχώρια μεταφορά χρημάτων και η μεταφορά χρημάτων σε επίπεδο διασυνοριακών πληρωμών πρέπει να εξομοιωθούν, εφόσον βρισκόμαστε σε μία ενιαία αγορά. Αυτή η ενιαία αγορά απαιτεί ένα ευρωπαϊκό σύστημα πληρωμών, και μάλιστα όχι μόνο όπως το TARGET για πληρωμές υψηλών ποσών, αλλά και για μαζικές πληρωμές, για τη μεταφορά μικρών ποσών.
<P>
Όλοι πλήττονται από αυτό ο πατέρας ή η μητέρα που έχουν παιδιά που σπουδάζουν στο εξωτερικό, όποιος από εμάς παραγγέλνει βιβλία στο εξωτερικό ή θέλει να πληρώσει ένα ταξίδι ή ένα ξενοδοχείο σε μια άλλη ευρωπαϊκή χώρα. Από αυτό πλήττονται εκείνοι που έχουν ένα διαμέρισμα ή ακόμα και ένα σπίτι στη εξοχή. Όλοι υποφέρουν από την κατάσταση αυτή, ακόμα και οι μετακινούμενοι εργάτες, οι οποίοι λαμβάνουν τον μισθό τους σε μία χώρα και τον στέλνουν στις οικογένειές τους στην πατρίδα. Αυτούς πρέπει να σκεφτούμε. 24 ευρώ για τη μεταφορά ενός ποσού 100 ευρώ κατά μέσο όρο θεωρώ ότι είναι πάρα πολύ και μη αποδεκτό. Πραγματικά απορρίπτω την πρόταση του κ. Maaten. Όλες οι προσπάθειες έχουν ξεκινήσει, τώρα πρέπει να αποφασίσουμε. Πρέπει ακόμα να πω ότι δεν καταλαβαίνω την παρέμβαση του κ. Karas. Γιατί θα έπρεπε ειδικά τις επόμενες δύο-τρεις εβδομάδες να υπάρχει μία πρόταση, η οποία θα έπρεπε να είχε γίνει εδώ και 15 χρόνια! Πρέπει ακόμα να πω ότι οι προτάσεις να τα μεταθέσουμε όλα αυτά στο έτος 2005 είναι κατά την άποψή μου πραγματικά απαράδεκτες. Το τελευταίο που κατά την άποψή μου είναι οριακά αποδεκτό είναι η επιχειρηματολογία της εισηγήτριας και ως εκ τούτου πιστεύω ότι εδώ στο Κοινοβούλιο πρέπει να δοθεί σε αυτό το μακροχρόνιο έργο ευρεία πλειοψηφία, διότι το ευρωπαϊκό σύστημα πληρωμών θα είχε γίνει προ πολλού πραγματικότητα, αν οι τράπεζες και τα ταμιευτήρια το είχαν θελήσει.

<SPEAKER ID=320 LANGUAGE="DE" NAME=" Ilgenfritz">
Κύριε Πρόεδρε, οι τράπεζες παίζουν εδώ και χρόνια με το θέμα αυτό και σε τελική ανάλυση έχασαν το παιχνίδι, με αποτέλεσμα η αναγκαστική ρύθμιση δια της οδού έκδοσης κανονισμού ήταν απαραίτητη. Δεν είναι δυνατόν σε μεταφορές χρηματικών ποσών της τάξεως π.χ. των 100 ευρώ να συνυπολογίζονται τραπεζικά έξοδα της τάξεως των 18 ευρώ κι αυτό συχνά δύο φορές - μία φορά στον παραλήπτη και μία φορά στον αποστολέα. Αυτό δεν είναι δυνατό να γίνεται, αφού τα πιστωτικά ιδρύματα διαθέτουν προ πολλού τις τεχνικές προδιαγραφές ώστε να διεξάγουν τη μεταφορά εμβασμάτων, την αποπληρωμή επιταγών και τις πληρωμές καρτών γρήγορα και με χαμηλό κόστος. Πρέπει όμως να προσέξουμε - και τούτο αναφέρθηκε επανειλημμένως - ώστε κατά την πορεία της μείωσης των τελών για το εξωτερικό να μην αυξηθούν ως αντίδραση τα τέλη εσωτερικού. Σε περίπτωση που θα συνέβαινε κάτι τέτοιο, θα έπρεπε στη συνέχεια να ρυθμιστούν αναγκαστικά και τα τέλη εσωτερικού μέσω της έκδοσης κανονισμού.
<P>
Δυσάρεστο στο όλο θέμα είναι το γεγονός ότι υποστηρίζεται η μετάθεση της προθεσμίας κατά δύο μήνες. Στο σημείο αυτό δυστυχώς δεν μπορώ να ακολουθήσω την εισηγήτρια. Οι τράπεζες ανέκαθεν μπορούσαν να αυξάνουν τα επιτόκια και τα τραπεζικά έξοδα από τη μία μέρα στην άλλη. Θα τους είναι λοιπόν και τώρα δυνατόν να μειώσουν τα τραπεζικά έξοδα σ' ένα λογικό επίπεδο μέσα σε ενάμιση μήνα. Ελπίζω οι σχετικές προτάσεις να μην υποστηριχθούν από την πλειοψηφία.

<SPEAKER ID=321 LANGUAGE="NL" NAME="Thyssen">
Κύριε Πρόεδρε, θα ήθελα να ευχαριστήσω την Επιτροπή για τη θαρραλέα πρόταση κανονισμού που υπέβαλε και να συγχαρώ τη συνάδελφο Peijs για τις επίμονες προσπάθειες που κατέβαλε για το ζήτημα αυτό, χωρίς τις οποίες δεν θα είχαμε κατορθώσει ίσως να πείσουμε την Επιτροπή και το Συμβούλιο για την ανάγκη νομοθετικής πρωτοβουλίας. Υποστηρίζω εξάλλου και όλες τις τροπολογίες που υπέβαλε η κ. Peijs εξ ονόματος της Ομάδας μας. Ωστόσο, κύριε Πρόεδρε, λυπούμαι που τρία χρόνια σχεδόν μετά την θέσπιση του ευρώ ως λογιστικής μονάδας και λίγο πριν από την 1η Ιανουαρίου 2002, αναγκαζόμαστε ακόμη να συζητούμε ένα νομοθετικό κείμενο όπως αυτό. Δεν μπορώ να καταλάβω το γεγονός ότι οι τράπεζες, οι οποίες σε άλλες περιπτώσεις συνεννοούνται τόσο γρήγορα και αποτελεσματικά διασυνοριακά μεταξύ τους και οι οποίες συμμετέχουν σε οργανισμούς του τραπεζικού τομέα, οι οποίοι λειτουργούν αποτελεσματικά, χρειάζεται να εξαναγκαστούν δια νόμου να οργανωθούν σωστά και να αυτοματοποιήσουν τη λειτουργία τους προκειμένου να είναι σε θέση να λειτουργούν φθηνότερα στην εσωτερική αγορά χωρίς πλέον να κάνουν διακρίσεις.
<P>
Ο υποχρεωτικός χαρακτήρας της απαγόρευσης των διακρίσεων θα δυσαρεστήσει πολλούς, δεν υπάρχει όμως άλλη λύση: θα ήταν χειρότερο να αφήσουμε τα πράγματα στην τύχη τους χωρίς να υιοθετήσουμε καμία ρύθμιση, διότι τότε θα δεχόμασταν αυτό που φοβούνται ορισμένες μικρές επιχειρήσεις και οι καταναλωτές, δηλαδή να μην δουν απτά αποτελέσματα από το ευρώ και να εξακολουθούν να τους κοστίζουν οι διασυνοριακές πληρωμές περίπου 20 ευρώ ανά συναλλαγή. Την 1η Ιανουαρίου δεν θα έχουμε την πολυτέλεια να χάσουμε την εμπιστοσύνη των καταναλωτών και των μικρών επιχειρήσεων, δεν έχουμε δηλαδή άλλη επιλογή.
<P>
Κύριε Πρόεδρε, εξακολουθώ να ανησυχώ για ένα ζήτημα, για το οποίο θα ήθελα να υποβάλω ερώτηση προς τον κ. Επίτροπο. Πώς μπορούμε να αποτρέψουμε την χρησιμοποίηση αυτού του κανονισμού από τις τράπεζες ως δικαιολογία για την αύξηση των τελών για τις εσωτερικές πληρωμές και πώς αντιμετωπίζει η ίδια η Επιτροπή την πρόταση αυτή; Την βλέπει μήπως σαν ένα μυστικό όπλο προκειμένου να επιβάλει τελικά την τελευταία στιγμή μία συμφωνία κυρίων στις τράπεζες ή προτίθεστε, κύριε Επίτροπε, να καταλήξετε σε ένα κανονισμό; Ελπίζω να επιδείξει η Επιτροπή αποφασιστικότητα.

<SPEAKER ID=322 LANGUAGE="NL" NAME="Bolkestein">
. (NL) Κύριε Πρόεδρε, πέρυσι τον Οκτώβριο, όπως μόλις ανέφερε η κ. Peijs, ήμουν εδώ, στο ίδιο ακριβώς σημείο, για να αναφερθώ για το ίδιο ακριβώς ζήτημα, δηλαδή την δημιουργία ενός κοινού χώρου πληρωμών. Η Επιτροπή είχε μόλις δημοσιεύσει την 4η ή 5η ανακοίνωσή της σχετικά με το ζήτημα αυτό, ανακοίνωση στην οποία αναφερόταν ότι η εσωτερική αγορά και το ενιαίο νόμισμα έπρεπε να συνοδευτούν από ένα κοινό χώρο πληρωμών.
<P>
Στο Κοινοβούλιο είχε κατηγορηθεί τότε η Επιτροπή ότι ακολουθούσε υπερβολικά παθητική στάση. Το θυμάμαι ακόμα πολύ καλά. Η κ. Peijs είχε ρωτήσει πότε θα περνούσε η Επιτροπή σε δράση. Να όμως, κύριε Πρόεδρε, που η Επιτροπή έτεινε ευήκοον ους στην κ. Peijs και ανέλαβε δράση, κάτι που κανείς δεν μπορεί να αρνηθεί. Η Επιτροπή υπέβαλε σχέδιο κανονισμού, το οποίο στηρίζεται σε μία απλή αρχή, δηλαδή ότι κάθε πληρωμή σε ευρώ θα πρέπει να κοστίζει το ίδιο, ασχέτως εάν γίνεται στο εσωτερικό μίας χώρας ή διασυνοριακά. Το ζήτημα αυτό είναι πολύ σημαντικό για τους πολίτες, όπως ανέφεραν ήδη πολλοί βουλευτές. Σήμερα το ευρώ αποτελεί κυρίως εικονικό νόμισμα για τους πολίτες, όμως την 1η Ιανουαρίου 2002 το νόμισμα αυτό θα αποκτήσει μία συγκεκριμένη μορφή, διότι τότε 300 εκατομμύρια Ευρωπαίοι θα χρησιμοποιούν τα ίδια κέρματα και χαρτονομίσματα.
<P>
Σήμερα οι πολίτες της Ευρώπης δέχονται ακόμη να κοστίζει μία διασυνοριακή πληρωμή περισσότερο από μία πληρωμή στο εσωτερικό της χώρα τους. Ο λόγος για αυτό είναι ότι χρησιμοποιούνται διαφορετικά νομίσματα, όμως μετά την 1η Ιανουαρίου δεν θα συμβαίνει πλέον αυτό. Θα διερωτηθούν τότε οι πολίτες τι νόημα έχει το ευρώ εφόσον οι διασυνοριακές πληρωμές με αυτό θα είναι το ίδιο ακριβές όπως σήμερα.
<P>
Στο πλαίσιο αυτό θα ήθελα να σας υπενθυμίσω ότι η τελευταία έρευνα που πραγματοποιήσαμε σχετικά με το κόστος των διασυνοριακών πληρωμών κατέληξε σε εκπληκτικά αποτελέσματα. Αποδείχθηκε ότι εν έτει 2001 το κόστος για μία διασυνοριακή πληρωμή 100 ευρώ ανέρχεται σε τουλάχιστον 24 ευρώ κατά μέσο όρο. Το 1993 είχαμε ήδη πραγματοποιήσει ανάλογη έρευνα. Δυστυχώς αναγκαστήκαμε να διαπιστώσουμε ότι μέσα σε 8 χρόνια δεν πραγματοποιήθηκε καμία απολύτως πρόοδος. Για το λόγο αυτό η Επιτροπή αποφάσισε να καταφύγει στο όπλο του κανονισμού. Η ίδια η αγορά δεν κατόρθωσε να εξεύρει λύσεις για την αντιμετώπιση αυτού του προβλήματος και με την παρέμβασή μας αυτή επιθυμούμε να εξαναγκάσουμε τους φορείς της αγοράς να δημιουργήσουν εκείνες τις υποδομές τις οποίες χρειάζεται η αγορά.
<P>
Όπως γνωρίζει η κ. Peijs, είμαι πεπεισμένος φιλελεύθερος, και λυπούμαι για το λόγο αυτό που αναγκάστηκα να προτείνω ένα τόσο δεσμευτικό κείμενο για τις τράπεζες. Όμως αυτό αποτελεί το μόνο τρόπο να ωθήσουμε τους φορείς της αγοράς να δημιουργήσουν τα νέα συστήματα τα οποία είναι απαραίτητα για την καλή λειτουργία της εσωτερικής αγοράς. Με ικανοποίηση διαπιστώνω μάλιστα ότι δρέπουμε κιόλας καρπούς. Σε ένα μέρος του τραπεζικού τομέα προτείνεται την στιγμή αυτή η δημιουργία ενός νέου συστήματος για τις διασυνοριακές πληρωμές. Αυτό ακριβώς αποτελεί την απόδειξη ότι η παρούσα πρόταση κανονισμού είναι ρεαλιστική. Και για το τραπεζικό τομέα ισχύει η αρχή "θέλω θα πει μπορώ" .
<P>
Με εξέπληξε όμως η στάση του τραπεζικού τομέα: εμείς οι τράπεζες δεσμευόμαστε να εφαρμόσουμε το σχέδιο αυτό, οπότε εσείς, Επιτροπή, μπορείτε να αποσύρετε την πρόταση κανονισμού σας. Καταρχάς δεν θα πρέπει να λησμονούμε ότι το σχέδιο αυτό υποστηρίζεται από ένα μέρος μόνο του τραπεζικού τομέα. Ως γνωστόν, στην Ευρώπη υπάρχουν τρεις οργανισμοί τραπεζών και μόνο ένας από αυτούς μου ζήτησε να υποβάλω το σχέδιο αυτό. Είναι σημαντικό το γεγονός αυτό. Ως γνωστόν, ένα σύστημα πληρωμών αποτελεί δίκτυο και ένα δίκτυο εξελίσσεται στο ρυθμό των βραδύτερων μελών που το αποτελούν. Αρκεί λοιπόν να αρνηθεί να προχωρήσει ένα μέρος των μελών ενός δικτύου, προκειμένου να μην μπορούν να προχωρήσουν ούτε και τα υπόλοιπα μέλη. Αυτός μάλιστα είναι ένας από τους λόγους για τους οποίους δεν πραγματοποιήθηκε καμία απολύτως πρόοδος κατά τα προηγούμενα 10 έτη.
<P>
Δεύτερον, το προτεινόμενο σχέδιο υποβάλλεται πολύ αργά. Ανακοινώθηκε μόλις σε ανακοινωθέν Τύπου δύο εβδομάδες πριν τη συζήτηση της πρότασης στο Κοινοβούλιο. Ωστόσο η Επιτροπή εδώ και 11 χρόνια προσπαθεί να προωθήσει το ζήτημα αυτό, όμως όλα αυτά τα χρόνια ελάχιστα πραγματοποιήθηκαν και για τους λόγους αυτούς, κύριε Πρόεδρε, η Επιτροπή δεν μπορεί να απαντήσει θετικά σε εκείνα τα μέλη του Κοινοβουλίου τα οποία πρότειναν να δοθούν κάποιες δυνατότητες αυτορύθμισης στον τραπεζικό τομέα. Όλα αυτά είναι πολύ λίγα και προτείνονται πολύ αργά και για το λόγο αυτό η Επιτροπή υποχρεούται να υποβάλει πρόταση κανονισμού. Δεν είναι λοιπόν λογικό, κύριε Πρόεδρε, να ζητείται η απόσυρση της πρότασης και μάλιστα λίγο πριν δούμε τους πρώτους καρπούς της. Η ιδέα της αναστολής του κανονισμού, η οποία προτείνεται στην τροπολογία 9 του κ. Maaten, μου φαίνεται επομένως απαράδεκτη. Επαναλαμβάνω αυτό που ανέφερα πριν από λίγο. Οι προτάσεις υπέρ της αυτορύθμισης υποβάλλονται πολύ αργά.
<P>
Κύριε Πρόεδρε, κάθε έκκληση της Επιτροπής προς τον τραπεζικό τομέα υποστηρίχθηκε και υποστηρίζεται από το Κοινοβούλιο, γεγονός ενθαρρυντικό. Συγχαίρω στο σημείο αυτό πολλά μέλη του Κοινοβουλίου και ιδιαίτερα την εισηγήτρια, την κ. Peijs, για τις επίμονες προσπάθειές τους για την επίτευξη του στόχου να μειωθεί το κόστος των διασυνοριακών πληρωμών. Στις προσπάθειές της αυτή η κ. Peijs εκφράζει τις απόψεις των πολιτών και το μεγάλο ενδιαφέρον του επιχειρηματικού κόσμου, ιδιαίτερα των μικρομεσαίων επιχειρήσεων. Η πρόταση που υποβάλλει η Επιτροπή αποτελεί συγκεκριμένη έκφραση της λεγόμενης Ευρώπης των πολιτών.
<P>
Θα ήθελα να αναφερθώ σε ένα διαφορετικό ζήτημα τώρα, δηλαδή την ημερομηνία θέσεως σε ισχύ του παρόντος σχεδίου κανονισμού. Ορισμένα μέλη του Κοινοβουλίου παρέπεμψαν για το ζήτημα αυτό στη γνωμοδότηση της Ευρωπαϊκής Κεντρικής Τράπεζας. Σε αυτήν αναφέρεται ότι η ΕΚΤ συμφωνεί απολύτως με τους στόχους που περιλαμβάνει η πρότασή μας αλλά ότι εμείς, η Επιτροπή δηλαδή, βιαζόμαστε υπερβολικά και είμαστε ιδιαίτερα απαιτητικοί. Αυτό το επιχείρημα της ΕΚΤ στηρίζεται στο γεγονός ότι οι τράπεζες χρειάζονται περισσότερο χρόνο προκειμένου να δημιουργήσουν την αναγκαία υποδομή και τον εξοπλισμό. Για το λόγο αυτό η ΕΚΤ προτείνει την 1η Ιανουαρίου 2005 ως ημερομηνία για τη θέση σε ισχύ του κανονισμού.
<P>
Κύριε Πρόεδρε, ναι μεν, δεν αμφιβάλλω ότι απαιτείται χρόνος προκειμένου να δημιουργηθεί αυτή η υποδομή, όμως θεωρώ συγχρόνως ότι δεν θα πρέπει να υπερτιμήσουμε το πρόβλημα αυτό. Εδώ και χρόνια οι τράπεζες διατείνονται ότι οι διασυνοριακές πληρωμές αποτελούν μόλις το 1% του συνόλου των πληρωμών. Η θέση σε ισχύ του κανονισμού το 2003 δεν θα επιφέρει επομένως υπερβολικό επιπλέον κόστος και, εφόσον εκπληρωθούν οι προσδοκίες μας και φανεί ότι η μείωση του κόστους έχει ως συνέπεια την αύξηση των διασυνοριακών πληρωμών, θα έχουμε ακόμα ένα λόγο για να προωθήσουμε ακόμα πιο αποφασιστικά τις προσπάθειες αυτές.
<P>
Κύριε Πρόεδρε, η έκθεση της κ. Peijs περιλαμβάνει 16 τροπολογίες, 7 στις αιτιολογικές σκέψεις και 9 στο διατακτικό. Μία και μόνο τροπολογία δεν μπορούμε να δεχθούμε, την τροπολογία 9 σχετικά με την αναστολή του κανονισμού, στην οποία αναφέρθηκα πριν από λίγο. Μία τροπολογία δημιουργεί νομικό πρόβλημα, η τροπολογία 4 σχετικά με την αύξηση του κόστους για πληρωμές εντός μίας χώρας. Πρόκειται εδώ για πολιτική δήλωση, η οποία με βρίσκει μεν απολύτως σύμφωνο αλλά δεν προσήκει σε ένα νομικό κείμενο.
<P>
Εξάλλου, κύριε Πρόεδρε, θα ήθελα να αναφερθώ για το ζήτημα αυτό στην τελευταία προλαλήσασα, την κ. Thyssen, η οποία με ρώτησε πώς αντιμετωπίζουμε τη δυνατότητα να κερδίζουν οι τράπεζες αυτά που χάνουν με τις διασυνοριακές πληρωμές μέσω των πληρωμών εντός της ίδιας χώρας. Όπως σωστά παρατηρήθηκε, ο κανονισμός που προτείνουμε δεν ρυθμίζει τις τιμές: ως γνωστόν, ο κανονισμός δεν ορίζει τα τέλη που καταβάλλονται για τις πληρωμές, οπότε θεωρητικά τα τέλη για τις πληρωμές στο εσωτερικό μίας χώρας θα μπορούσαν να αυξηθούν.
<P>
Όμως ένα σημαντικό μέρος αυτού του κανονισμού είναι η διαφάνεια. Οι τράπεζες οφείλουν να αναλάβουν τις ευθύνες τους. Οι τράπεζες οφείλουν να ενημερώνουν τους πελάτες τους σχετικά με το ακριβές κόστος των διαφόρων μορφών πληρωμών. Οφείλουν επίσης να τους ενημερώνουν για κάθε αλλαγή των τιμών. Έτσι θα υπάρχει απόλυτη διαφάνεια σχετικά με το κόστος των πληρωμών και η Επιτροπή θεωρεί ότι η ομαλή λειτουργία του ανταγωνισμού θα συμβάλλει στο να παραμένει το κόστος των πληρωμών στο εσωτερικό μίας χώρας υπό έλεγχο, να μην αυξάνεται δηλαδή.
<P>
Κύριε Πρόεδρε, στην τροπολογία 6 προτείνεται να αναλάβουν τις ευθύνες τους τα κράτη μέλη για την εφαρμογή του κανονισμού. Η Επιτροπή συμφωνεί με το πρώτο μέρος αυτής της τροπολογίας. Το δεύτερο μέρος, ωστόσο, μας φαίνεται κάπως μυστήριο και δύσκολα μπορούμε να εκφράσουμε άποψη επ' αυτού. Με την τροπολογία 10 προτείνεται να μην ισχύει η αρχή της μη διακριτικής μεταχείρισης για τις επιταγές. Όμως η Επιτροπή δεν επεδίωξε ποτέ να προωθήσει τη χρήση επιταγών και συμφωνεί επομένως με την τροπολογία αυτή.
<P>
Εξάλλου, η εισηγήτρια, κ. Peijs, προτείνει να αναβληθεί η θέση σε ισχύ του κανονισμού για την 1η Μαρτίου 2002. Η Επιτροπή δεν έχει πρόβλημα με την πρόταση αυτή, μπορούμε δηλαδή να δεχθούμε αυτή την τροπολογία. Μπορούμε να δεχθούμε καταρχήν τις υπόλοιπες επτά τροπολογίες, όμως ορισμένες από αυτές θα πρέπει να αναδιατυπωθούν.
<P>
Κύριε Πρόεδρε, η πρόταση αυτή πρόκειται να συζητηθεί στο Συμβούλιο Εσωτερικής Αγοράς της 26ης Νοεμβρίου, σε δέκα περίπου ημέρες. Είμαι πεπεισμένος ότι θα καταλήξουμε σε συμφωνία, δεδομένου μάλιστα ότι το Ευρωπαϊκό Συμβούλιο της Γάνδης κάλεσε το Συμβούλιο να καταλήξει σύντομα σε συμπεράσματα και υποστήριξε την πρόταση αυτή. Γνωρίζω ότι η εισηγήτρια, η κ. Peijs, βρίσκεται σε στενή επαφή με το Συμβούλιο και θα συμφωνήσει, πιστεύω, με τις απόψεις μου. Θα ήθελα να ευχαριστήσω την κ. Peijs για το εξαιρετικό έγγραφο που εκπόνησε και για όλες τις δραστηριότητες που πραγματοποίησε από το 1989 μέχρι σήμερα προκειμένου να μειωθεί το κόστος των διασυνοριακών πληρωμών. Ελπίζω, κύριε Πρόεδρε, ότι η δεύτερη ανάγνωση θα αποτελέσει απλώς μία τυπική διαδικασία, έτσι ώστε να μπορέσει να δημοσιευθεί στην Επίσημη Εφημερίδα το κείμενο τον Ιανουάριο.
<P>
Τέλος, υπάρχει και ένα δεύτερο ερώτημα της κ. Thyssen. Με ρώτησε εάν η Επιτροπή προτίθεται να επιμείνει στις θέσεις της, να μην υποκύψει στις πιέσεις των τραπεζών και εάν η Επιτροπή θεωρεί την πρόταση κανονισμού ως ένα μυστικό όπλο. Όχι, κύριε Πρόεδρε, υποβάλαμε πρόταση κανονισμού και η Επιτροπή σκοπεύει αναμφίβολα να επιμείνει στις θέσεις της και να φροντίσει να τεθεί σε ισχύ αυτός ο κανονισμός του χρόνου τον Μάρτιο, έτσι ώστε οι διασυνοριακές πληρωμές να μην κοστίζουν περισσότερο από αυτές που γίνονται στο εσωτερικό ενός κράτους μέλους.
<P>
Κύριε Πρόεδρε, θα ήθελα, τέλος, να ευχαριστήσω όλους τους βουλευτές για την καλή συνεργασία που είχαμε. Αυτή δείχνει πώς μπορεί να πραγματοποιείται πρόοδος εφόσον συνεργάζονται τα δύο όργανα, το Κοινοβούλιο και η Επιτροπή. Η πρόταση αυτή καθιστά απτά για τους πολίτες των χωρών μας τα πλεονεκτήματα της Ευρώπης και ενισχύει την εμπιστοσύνη τους στην Ευρωπαϊκή Ένωση.

<SPEAKER ID=323 LANGUAGE="NL" NAME="Peijs">
. (NL) Κύριε Πρόεδρε, δεν θα ήθελα να φύγει από δω ο κ. Bolkestein με την εντύπωση ότι εδώ στο Κοινοβούλιο κάνουμε άκρως μυστήρια πράγματα. Διατηρείται το πρώτο μέρος της τροπολογίας, στην οποία αναφέρθηκε ο κ. Επίτροπος. Και ο ίδιος συμφωνεί με αυτή. Είδαμε όμως και εμείς ότι το δεύτερο μέρος είχε κάπως περίεργη διατύπωση, ενώ μάλιστα το Κοινοβούλιο δεν ήθελε να δημιουργηθεί ένα νέο ίδρυμα. Το μεταφέραμε σε μία αιτιολογική σκέψη, στην οποία αναφέρεται περίπου το ίδιο ζήτημα σχετικά με τα ένδικα μέσα (redress) τα οποία αναφέρονται στην οδηγία του 1997. Δεν υπάρχουν λοιπόν πλέον, πιστεύω, μυστήρια πράγματα, κύριε Πρόεδρε, έτσι ώστε μπορούμε να ξεκινήσουμε όλοι μαζί τη δεύτερη ανάγνωση.

<SPEAKER ID=324 LANGUAGE="NL" NAME="Bolkestein">
. (NL) Κύριε Πρόεδρε, η Επιτροπή σημείωσε αυτά που μόλις ανέφερε η κ. Peijs και θα καθορίσει αναλόγως τη στάση της. Σας ευχαριστώ πολύ, κύριε Πρόεδρε.

<SPEAKER ID=325 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=13>
Δομές και ειδικοί φόροι κατανάλωσης στα βιομηχανοποιημένα καπνά
<SPEAKER ID=326 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0352/2001) του κ. Κατηφόρη, εξ ονόματος της Επιτροπής Οικονομικής και Νομισματικής Πολιτικής, σχετικά με την πρόταση οδηγίας του Συμβουλίου που αφορά την τροποποίηση της οδηγίας 92/79/ΕΟΚ, της οδηγίας 92/80/ΕΟΚ και της οδηγίας 95/59/ΕΚ όσον αφορά τη δομή και τους συντελεστές των ειδικών φόρων κατανάλωσης που επιβάλλονται στα βιομηχανοποιημένα καπνά (COM(2001) 133 - C5-0139/2001 - 2001/0063(CNS))

<SPEAKER ID=327 NAME="Κατηφόρης">
. Κύριε Πρόεδρε, κύριε Επίτροπε, κυρίες και κύριοι συνάδελφοι, λυπάμαι, αλλά στην περίπτωση αυτού του σχεδίου οδηγίας δεν μπορώ να συμβάλω στην αρμονία μεταξύ των δύο θεσμικών οργάνων. Λυπάμαι, αλλά θα εισηγηθώ την απόρριψη της προτάσεως της Επιτροπής. Όπως ξέρετε, τα τσιγάρα δεν είναι είδος που δεν φορολογείται. Φορολογούνται ήδη και με ειδικό φόρο και με τον φόρο προστιθεμένης αξίας και η φορολογία είναι πάρα πολύ μεγάλη στην Ευρώπη. Φθάνει στα 70% με 80% της τιμής του τσιγάρου. Η Επιτροπή προτείνει τώρα ένα μίνιμουμ σταθερό φόρο 70 ευρώ, συμπληρωματικό του συστήματος που στηρίζεται στην αναλογική φορολογία που ισχύει τώρα.
<P>
Το επιχείρημα είναι ότι η φορολογική επιβάρυνση αποκλίνει από χώρα σε χώρα της Ένωσης, ενώ πρέπει να συγκλίνει. Αυτό είναι η πρώτη ανακρίβεια. Δεν είναι αλήθεια ότι υπάρχει απόκλιση φορολογίας, είναι αλήθεια ότι δεν υπάρχει ιδιαίτερη σύγκλιση, αλλά απόκλιση δεν υπάρχει. Υπάρχει μια κάποια σύγκλιση στα τσιγάρα μεγαλύτερη απα ό,τι υπάρχει σε πολλά άλλα είδη και αυτό το βεβαιώνει ανεξάρτητη μελέτη της Γενικής Διευθύνσεως Ερευνών του Ευρωπαϊκού Κοινοβουλίου, που δεν γράφτηκε φυσικά για να εξυπηρετήσει την δική μου πρόταση.
<P>
Γιατί πρέπει να συγκλίνει η φορολογία κατά την Επιτροπή; Διότι συμβάλλει στη διαφοροποίηση των τιμών, που με τη σειρά της συμβάλλει στην ανάπτυξη του παρανόμου εμπορίου και της φορολογικής απάτης. Βεβαίως αυτά πρέπει να εξαλειφθούν και το Κοινοβούλιο έχει επανειλημμένως προτείνει μέτρα που δυστυχώς δεν πάρθηκαν για να παταχθεί το λαθρεμπόριο των τσιγάρων. Αλλά για να εξαλειφθούν τα φαινόμενα της διαφοράς της τιμής πρέπει να εξαλειφθεί η ίδια η διαφορά των τιμών. Η Επιτροπή έχει δεχθεί ότι είναι άγνωστο εάν η σύγκλιση της φορολογίας θα οδηγήσει σε σύγκλιση των τιμών. Ασφαλώς σύγκλιση δεν θα υπάρξει γιατί ο μονοπωλιακός χαρακτήρας της βιομηχανίας οδηγεί στην στρατηγική επιλογή της τιμής. Οι τιμές αυτές δεν είναι αποτελέσματα λειτουργίας της αγοράς, είναι όπλα μονοπωλιακού ανταγωνισμού και είναι ουτοπία να περιμένουμε να εξισωθούν.
<P>
Επίσης, η πρόταση της Επιτροπής δεν προβλέπει τίποτα για την εναρμόνιση του φόρου προστιθεμένης αξίας. Η διακύμανση του φόρου προστιθεμένης αξίας μεταξύ των κρατών μελών φθάνει στο 100%. Πώς μπορεί να εναρμονιστεί η φορολογία όταν δεν εναρμονίζεται παράλληλα ο φόρος προστιθεμένης αξίας επί των τσιγάρων; Το παράνομο εμπόριο πράγματι, αν είναι παράνομο το εμπόριο του να παίρνει κανείς φθηνά τσιγάρα από μια χώρα της Ένωσης όπου έχουν πληρώσει το φόρο τους και να τα πουλάει σε άλλη χώρα της Ένωσης όπου είναι πιο ακριβά, εάν αυτό λοιπόν είναι παρανομία - κατά τη γνώμη μου δεν είναι, είναι η κανονική λειτουργία της ενιαίας αγοράς -, αλλά στο βαθμό που είναι παράνομο ή αν δεν έχει πληρωθεί ο φόρος όπως στην περίπτωση της Αγγλίας, εκεί η κατάσταση δεν θα μεταβληθεί για την χώρα αυτή, που υποφέρει πράγματι από λαθρεμπόριο τσιγάρων - 50% των τσιγάρων που καπνίζονται στην Αγγλία έχουν γίνει παράνομα τσιγάρα ακριβώς γιατί η φορολογία έχει ανεβάσει στο ύψος τις τιμές τους -, δεν πρόκειται λοιπόν η κατάσταση στην Αγγλία να επηρεαστεί γιατί δεν θα επηρεαστούν από την πρόταση της Επιτροπής οι τιμές στο Βέλγιο, την Ολλανδία ή τη Γαλλία, απα όπου τροφοδοτείται το λαθρεμπόριο.
<P>
Αντίθετα, οι τιμές θα ανεβούν στα κράτη μέλη του Νότου και ιδίως, εάν βεβαίως δεχθούμε τις υποψήφιες χώρες στην Ευρωπαϊκή Ένωση, όταν θα τις δεχθούμε, που ελπίζω να τις δεχθούμε, εκεί πέρα οι αυξήσεις των τιμών μα αυτήν την οδηγία πρέπει να φθάσουν εις το 200% με 400%. Φαντάζεσθε εάν υπάρχουν ικανές εξαιρέσεις για να καλύψουν τέτοιου είδους αυξήσεις τιμών και φαντάζεστε τι έχει να γίνει με το λαθρεμπόριο από την Ουκρανία ή από την Ρωσία ή από την Κίνα ή και από τις Ινδίες εάν ανεχθούμε τέτοιες αυξήσεις τιμών.
<P>
Προβάλλεται επίσης το επιχείρημα της δημοσίας υγείας, ότι δηλαδή η αύξηση της τιμής των τσιγάρων περιορίζει το κάπνισμα. Αυτό δεν το ξέρουμε. Πού το ξέρουμε αυτό το πράγμα; Διότι έχουμε τις στατιστικές... Μα οι στατιστικές γίνονται επί τη βασει των νομίμων τσιγάρων. Η αύξηση της τιμής του τσιγάρου περιορίζει πράγματι το νόμιμο κάπνισμα, μα το παράνομο κάπνισμα το ενθαρρύνει και εις την Αγγλία οι μαφίες οργιάζουν και έχουν εξαρθρώσει τελείως την αγορά των τσιγάρων για αυτόν ακριβώς τον λόγο.
<P>
Επιπλέον, κύριε Επίτροπε, θα έλεγα ότι το Συμβούλιο δεν φέρθηκε με τον απαραίτητο σεβασμό και με το απαραίτητο τακτ στο Κοινοβούλιο, γιατί μια εβδομάδα πριν δώσουμε την γνωμοδότησή μας, μας παρουσιάζει μια πολιτική συμφωνία με την οποία προσπαθεί να εκβιάσει την άποψή μας. Δεν νομίζω ότι αυτός είναι ορθός τρόπος λειτουργίας των δημοκρατικών μας θεσμών και αν, εν πάση περιπτώσει, έτσι πρόκειται να λειτουργήσει το Κοινοβούλιό μας, τότε διερωτάται κανείς για ποιο λόγο κερδίσαμε τον ψυχρό πόλεμο. Και άκουσα στην προηγούμενη ομιλία σας ότι είστε πεπεισμένος φιλελεύθερος. Μου κάνει εντύπωση στην περίπτωση αυτή πώς έρχεσθε να υποστηρίξετε ένα μέτρο το οποίο εις μεν τον οικονομικό τομέα ευνοεί μόνο τα μεγάλα μονοπώλια, για λόγους που δυστυχώς δεν μπορώ να σας αναπτύξω, αλλά ξέρετε πολύ καλά ότι έτσι είναι, και εις τον πολιτικό τομέα έρχεστε με έναν τρόπο που μοιάζει πάρα πολύ με ολοκληρωτισμό. Νομίζω ότι τέτοιες διαφορές ανάμεσα στην θεωρία που υποστηρίζουμε και την πράξη που ακολουθούμε πρέπει να σας κάνουν να σκεφθείτε.

<SPEAKER ID=328 LANGUAGE="DE" NAME=" Wieland">
, συντάκτης γνωμοδότησης της Επιτροπής Νομικών Θεμάτων και Εσωτερικής Αγοράς. (DE) Κύριε Πρόεδρε, ο εισηγητής σάς προτείνει την απόρριψη της πρότασης της Επιτροπής. Εμείς στην Επιτροπή Νομικών Θεμάτων και Εσωτερικής Αγοράς διστάζουμε κάπως να το κάνουμε, χωρίς να πούμε στην Επιτροπή το γιατί, τουλάχιστον χωρίς να πούμε εγγράφως το γιατί. Εν κατακλείδι πρέπει όμως να πούμε η οδηγία αυτή δεν μπορεί να παραμείνει ως έχει. Στη γνωμοδότησή της η Επιτροπή Νομικών Θεμάτων και Εσωτερικής Αγοράς έκανε και μερικές υποδείξεις. Περιορίστηκε βέβαια στον δικό της τομέα. Σίγουρα στην πρόταση αυτής της οδηγίας ένα συγκεκριμένο ρόλο παίζει και το ζήτημα της προστασίας της υγείας. Αυτό ωστόσο δεν είναι θέμα της Επιτροπής μας. Ασφαλώς σχετικά με την προστασία της υγείας σημαντικό είναι και το ερώτημα του αν απαιτούνται 140, 120, 100, 80 ή 60 ευρώ ελάχιστος φόρος, όχι όμως για τη γνωμοδότηση της Επιτροπής Νομικών Θεμάτων και Εσωτερικής Αγοράς. Για μας καθοριστικοί ήταν αποκλειστικά οι προβληματισμοί επί νομικών θεμάτων. Εδώ η οδηγία φαίνεται να έχει δύο ουσιώδη αδύνατα σημεία, και μάλιστα αδύνατα σημεία τα οποία δεν μπορεί να διατηρήσει ενόψει λογικών σκέψεων σχετικά με την ενιαία αγορά.
<P>
Αφενός το σύστημα της ελάχιστης φορολογίας επιβαρύνεται από το πρόβλημα ότι σ' αυτόν τον ελάχιστο φόρο προστίθεται κι ένας φόρος προστιθεμένης αξίας. Αν λοιπόν πάρω ένα κράτος το οποίο πληροί τον ελάχιστο φόρο και στο οποίο ισχύει και ένας πολύ χαμηλός φόρος προστιθεμένης αξίας και το συγκρίνω με ένα κράτος το οποίο ίσως να ξεπερνά κάπως τον ελάχιστο φόρο και έχει έναν σχετικά υψηλό φόρο προστιθεμένης αξίας τότε θα διαπιστώσω ότι φτάνουμε σε στρεβλώσεις του ανταγωνισμού. Γι' αυτό πιστεύουμε ότι λογικό είναι στο μέλλον να μην απαιτούμε πλέον έναν ελάχιστο φόρο κατανάλωσης εξαιρουμένου του φόρου προστιθεμένης αξίας, αλλά να ξεκινάμε από ένα σύστημα, το οποίο να προβλέπει έναν ελάχιστο φόρο συμπεριλαμβανομένου του σχετικού με αυτόν φόρου προστιθεμένης αξίας.
<P>
Το δεύτερο σημείο αφορά το άρθρο 3 αριθμός 1. Πιστεύουμε ότι η πρόταση αυτή δεν προσφέρει πλέον καμία κατάλληλη διάκριση ανάμεσα στα τσιγάρα και τα πουράκια ή τα πούρα. Η πρόταση προσπαθεί να δημιουργήσει την εντύπωση ότι τα πουράκια με φίλτρο δεν είναι παρά τσιγάρα με σκούρο εξωτερικό περιτύλιγμα και πρέπει να φορολογούνται κατ' αναλογία με τα τσιγάρα. Νομίζουμε ότι ο δρόμος αυτός είναι λανθασμένος. Μπορεί κανείς ασφαλώς να διαφωνήσει για τις επιπτώσεις του φίλτρου στην υγεία, είναι όμως αναμφισβήτητο ότι ένα πουράκι με φίλτρο είναι, όπως και να ' χει, πιο υγιεινό από ένα πουράκι χωρίς φίλτρο. Όταν όμως κατά τη φορολόγηση ταυτίζω το πουράκι με φίλτρο με το τσιγάρο, τότε τιμωρώ το κατ' ουσίαν πιο υγιεινό προϊόν - εγώ εν τούτοις δεν καπνίζω πουράκια! - φορολογώντας το σαν τσιγάρο. Γι' αυτό πιστεύω ότι κι εδώ τα πράγματα πρέπει να διορθωθούν. Εν κατακλείδι, συμφωνούμε με την απόρριψη. Ακόμα κι αν ακούγεται σκληρό τα πράγματα πρέπει να διορθωθούν από ειδικούς.

<SPEAKER ID=329 LANGUAGE="NL" NAME="Maaten">
. (NL) Κύριε Πρόεδρε, εξ ονόματος της Επιτροπής Περιβάλλοντος, Δημόσιας Υγείας και Πολιτικής των Καταναλωτών θα ήθελα να ευχαριστήσω την Επιτροπή για την πρόταση σχετικά με τη σύγκλιση των ειδικών φόρων κατανάλωσης στα βιομηχανοποιημένα καπνά. Το Κοινοβούλιο ζήτησε να υποβληθεί η πρόταση αυτή πριν από μερικά χρόνια και τώρα η Επιτροπή την υποβάλλει. Η πρόταση αποτελεί, πιστεύουμε, πρόοδο σε σχέση με την σημερινή κατάσταση, ενώ επιλύει και ορισμένα προβλήματα, όπως η διατήρηση των παρεκκλίσεων, όπως αυτή που ισχύει τώρα για την Σουηδία και στο μέλλον και για τις υποψήφιες χώρες. Για το λόγο αυτό πιστεύουμε ότι πρόκειται για μία καλή πρόταση. Υποβάλαμε βέβαια ορισμένες τροπολογίες. Καταρχάς πρόκειται για το ζήτημα του ΦΠΑ, στο οποίο αναφέρθηκαν και οι κκ. Κατηφόρης και Wieland, συμφωνώ με τις απόψεις τους για το ζήτημα αυτό και για το λόγο αυτό η Ομάδα μου υπέβαλε εκ νέου την τροπολογία που είχε ήδη γίνει δεκτή στην Επιτροπή Νομικών Θεμάτων, δηλαδή να λαμβάνεται υπόψη ο ΦΠΑ κατά τον υπολογισμό των ειδικών φόρων κατανάλωσης.
<P>
Δεύτερον, στην επιτροπή μας θεωρούμε ότι θα πρέπει σαφώς να ληφθεί υπόψη το γενικότερο πλαίσιο των διαπραγματεύσεων που διεξάγονται στην Παγκόσμια Οργάνωση Υγείας, διότι αυτές είναι ιδιαίτερα σημαντικές.
<P>
Τρίτον, θεωρούμε ότι θα πρέπει να καταβληθούν έντονες προσπάθειες για την καταπολέμηση του λαθρεμπορίου. Δεν συμφωνώ με τον εισηγητή, ότι αυτή καθεαυτή η αύξηση στον ειδικό φόρο κατανάλωσης αποβαίνει προς όφελος του λαθρεμπορίου ή αντίστροφα ότι η μείωση των ειδικών φόρων κατανάλωσης μπορεί να μειώσει το λαθρεμπόριο. Θεωρώ ότι οφείλουν να ληφθούν εντελώς διαφορετικά μέτρα κατά του λαθρεμπορίου, ζήτημα το οποίο εξετάζεται εξάλλου στην Παγκόσμια Οργάνωση Υγείας.
<P>
Εξάλλου, υποβάλαμε τροπολογία σχετικά με τις επιδοτήσεις για τα καπνά, ζήτημα το οποίο συζητούμε συχνά και σχετίζεται με το θέμα που συζητούμε. Επιπλέον, υποβάλαμε τροπολογία με την οποία ζητούμε να ισχύσει ένα σύστημα για προϊόντα τα οποία είναι λιγότερο ανθυγιεινά, ίσως όχι τώρα, αλλά το 2005, έτσι ώστε οι ειδικοί φόροι κατανάλωσης για αυτά τα προϊόντα να είναι χαμηλότεροι. Υποστηρίζουμε γενικά την πρόταση της Επιτροπής, καθώς επίσης και την θέση που έχει υιοθετήσει το Συμβούλιο σχετικά.

<SPEAKER ID=330 NAME="Φώλιας">
Κύριε Πρόεδρε, αυτή είναι μία από τις φορές που θα συμφωνήσω με τον εισηγητή τον κ. Κατηφόρη, όχι γιατί μιλάμε την ίδια γλώσσα ή έχουμε την ίδια εθνικότητα, αλλά διότι συμφωνούμε σα αυτό που λέγεται κοινός νους. Λυπάμαι, αλλά ο κοινός νους απουσιάζει απα αυτή την πρόταση οδηγίας, η οποία και εμείς προτείνουμε να απορριφθεί στο σύνολό της. Εάν δεν απορριφθεί κινδυνεύουμε άπαντες να εκτεθούμε γιατί τυχόν υιοθέτηση μιας τέτοιας οδηγίας θα είχε ακριβώς τα αντίθετα από τα επιδιωκόμενα κατά το Συμβούλιο αποτελέσματα. Επίσης, θέλω να επισημάνω ότι θα ήταν πολύ χρήσιμο εάν το Συμβούλιο παρίστατο αντί να απουσιάζει, όπως απουσιάζει και ο κοινός νους.
<P>
Λέει το Συμβούλιο ότι επιδιώκει την καταπολέμηση της φοροδιαφυγής και του λαθρεμπορίου των τσιγάρων. Εάν αυξήσουμε τους φόρους, τότε θα αυξήσουμε την φοροδιαφυγή. Είναι γνωστό ότι όσο πιο υψηλοί είναι οι φόροι τόσο ελκυστικότερη γίνεται η φοροδιαφυγή. Εάν αυξήσουμε τις τιμές των τσιγάρων, όπως προτείνεται, τότε θα αυξήσουμε σίγουρα το λαθρεμπόριο των τσιγάρων διότι μα αυτόν τον τρόπο θα κάνουμε τα νόμιμα τσιγάρα ακριβότερα από τα λαθραία. Αρα πάμε αντίθετα από αυτό που επιδιώκεται. Επίσης, μας λέει το Συμβούλιο ότι επιδιώκει την προστασία της δημόσιας υγείας, η οποία θα επιτευχθεί μέσα από το κόψιμο του καπνίσματος επειδή θα ακριβήνουν τα τσιγάρα. Ας βρεθεί κάποιος να μας πει ότι το κάπνισμα κόβεται όταν ακριβαίνουν τα τσιγάρα. Στην καλύτερη των περιπτώσεων δεν θα αλλάξει τίποτα στην κατανάλωση των τσιγάρων. Στην χειρότερη των περιπτώσεων για τα χαμηλά εισοδήματα θα αναγκαστεί ο καπνιστής να καταφύγει σε φθηνότερα, άρα πιο βλαβερά τσιγάρα. Αυτό θέλουμε να καταφέρουμε; Μπράβο μας!
<P>
Επίσης, οι προτάσεις της προτεινόμενης οδηγίας είναι άδικες γιατί πρώτα απαόλα περιορίζουν την εφαρμογή σε πέντε, κυρίως νότια κράτη. Τα άλλα δέκα δεν επηρεάζονται διότι ήδη βρίσκονται στο ανώτερο σημείο. Το δεύτερο είναι ότι σα αυτά τα πέντε κράτη, από τα οποία τα τέσσερα είναι νότια, θα αυξηθεί το κόστος ζωής χωρίς να βελτιωθεί το εισόδημα και θα ενισχυθούν οι πληθωριστικές πιέσεις. Επίσης, θα ήθελα να αναρωτηθούμε όλοι: άραγε οι υποψήφιες για ένταξη χώρες τι λένε για αυτή την προτεινόμενη οδηγία; Θεωρούν ότι πηγαίνει προς την κατεύθυνση του να νοιάζεται η Ευρωπαϊκή Ένωση για αυτές; Και θα ήταν χρήσιμο να δούμε με πιο τρόπο θα μπορούσαν να καταφέρουν ίσως οι κυβερνήσεις τους να πείσουν ότι το να ενταχθούν στην Ευρωπαϊκή Ένωση είναι για το καλό της καταναλώσεως, όταν αυτή θα κληθεί με μια πιθανή τέτοια οδηγία να πληρώσει 200% έως 500% ακριβότερα τα τσιγάρα.
<P>
Τέλος, θέλω να εκφράσω και τη δική μου λύπη για το ότι το Ecofin έσπευσε να προσπαθήσει να προκαταλάβει την αυριανή ψηφοφορία εδώ, βγάζοντας αναλυτικά αυτό που κατάφεραν να συμφωνήσουν. Έκαναν λάθος.

<SPEAKER ID=331 NAME="Stihler">
Κύριε Πρόεδρε, θα ήθελα να ευχαριστήσω την Επιτροπή για την πρότασή της. Ο εισηγητής δεν μου αφήνει άλλη επιλογή από το να διαφωνήσω μαζί του. Μόλις χθες, σε αυτή την Αίθουσα, εγκρίναμε ένα ψήφισμα το οποίο εκφράζει την άποψη του Ευρωπαϊκού Κοινοβουλίου για τον τρίτο γύρο των διαπραγματεύσεων σχετικά με τη σύμβαση-πλαίσιο της ΠΟΥ για τον έλεγχο του καπνού.
<P>
Το Σώμα δεν θα πρέπει να ξεχνά ότι ο καπνός είναι η σημαντικότερη αιτία αποτρέψιμων ασθενειών και νόσων σε ολόκληρη την Ευρωπαϊκή Ένωση. Δεν μοιάζει με κανένα άλλο προϊόν. Κάθε χρόνο, μισό εκατομμύριο πολιτών της ΕΕ χάνουν άδικα τη ζωή τους εξαιτίας του καπνού. Στη Σκωτία, την οποία εκπροσωπώ, 13 000 άνθρωποι έχασαν πέρυσι τη ζωή τους λόγω του καπνίσματος. Η πρόταση της Επιτροπής θα βοηθήσει τους ανθρώπους να σταματήσουν το κάπνισμα. Η πρόταση αυτή θα εισαγάγει ένα κατώτατο χρηματικό δασμό για τα τσιγάρα. Σήμερα ο κανόνας εκφράζεται ως ποσοστό επί του φόρου, το οποίο περιλαμβάνεται στην λιανική τιμή πώλησης και άρα ελάχιστα επηρεάζει τα κράτη μέλη και τις υπό ένταξη χώρες, όπου οι λιανικές τιμές πώλησης είναι ήδη χαμηλές.
<P>
Όσο πιο ακριβό είναι ένα πακέτο τσιγάρα τόσο μεγαλύτερο είναι το κίνητρο για να σταματήσει κανείς το κάπνισμα. Ορισμένοι ισχυρίζονται ότι ο πιο αποτελεσματικός τρόπος για να βοηθήσει κανείς τους καπνιστές να θεραπευτούν από αυτόν τον εθισμό είναι να ρίξουμε το βάρος στο κόστος. Συνεπώς κάθε μέτρο για τη μείωση του καπνίσματος είναι περισσότερο από ευπρόσδεκτο και είναι πολύ σημαντικότερο, κατά την άποψή μου, από οποιοδήποτε επιχείρημα υπέρ της καπνοβιομηχανίας.
<P>
Όσον αφορά το λαθρεμπόριο, αντίθετα από τον εισηγητή, πιστεύω ότι η πρόταση αυτή θα αποθαρρύνει το λαθρεμπόριο στο εσωτερικό της ΕΕ. Ο κατώτατος δασμολογικός συντελεστής είναι λογικός και αποτελεσματικός όσον αφορά την καταπολέμηση της μάστιγας του λαθρεμπορίου. Η πρόταση της Επιτροπής είναι μια καλή πρόταση και συνεπώς θα πρέπει να την υποστηρίξουμε ολόψυχα.

<SPEAKER ID=332 LANGUAGE="NL" NAME="Blokland">
Κύριε Πρόεδρε, διαπιστώνω ότι στην έκθεση του κ. Κατηφόρη δεν περιλαμβάνεται καμία εξήγηση για το γεγονός ότι απορρίφθηκε η πρόταση της Ευρωπαϊκής Επιτροπής σχετικά με την τροποποίηση των συντελεστών για τους ειδικούς φόρους κατανάλωσης των βιομηχανοποιημένων καπνών. Προφανώς η θέση αυτή δεν μπόρεσε να υποστηριχθεί με συγκεκριμένα επιχειρήματα. Στη νέα αυτή πρόταση πρόκειται για τροποποίηση υφισταμένων οδηγιών, δεν υπάρχει πρόβλημα δηλαδή με τη νομική βάση. Ο λόγος για την προτεινόμενη τροποποίηση είναι, μεταξύ άλλων, το γεγονός ότι τα κράτη μέλη χάνουν πολλούς ειδικούς φόρους κατανάλωσης εξαιτίας της φοροδιαφυγής και του λαθρεμπορίου. Στο σημείο αυτό δεν λειτουργεί επομένως ακόμα σωστά η εσωτερική αγορά και δημιουργείται στρέβλωση ανταγωνισμού. Εφόσον μειωθούν οι διαφορές μεταξύ των κρατών μελών, θα αποθαρρυνθούν η φοροδιαφυγή και το λαθρεμπόριο, ίσως μάλιστα εξαφανισθούν. Επιπλέον, η αναγκαία αύξηση των ειδικών φόρων κατανάλωσης για τα βιομηχανοποιημένα καπνά σε ορισμένα κράτη μέλη, αύξηση την οποία προβλέπει η παρούσα πρόταση, δεν θα βλάψει την δημόσια υγεία. Για τους λόγους αυτούς θα επικροτούσα ένα ελάχιστο ειδικό φόρο κατανάλωσης ύψους 57%. Εφόσον το λαθρεμπόριο, στο οποίο ενέχονται ακόμη και παραγωγοί βιομηχανοποιημένων καπνών, δεν εξαφανισθεί, η Ευρωπαϊκή Επιτροπή οφείλει να προτείνει επιπρόσθετα μέτρα.
<P>
Ζήτησα επανειλημμένως την κατάργηση των επιδοτήσεων στην καπνοκαλλιέργεια. Για το λόγο αυτό υποστηρίζω θερμά τις τροπολογίες του κ. Maaten. Η Ευρωπαϊκή Ένωση εξακολουθεί να είναι ιδιαίτερα αναξιόπιστη στο ζήτημα αυτό. Αφενός αποθαρρύνεται η κατανάλωση καπνού μέσω προειδοποιητικών μηνυμάτων, της απαγόρευσης στη διαφήμιση του καπνού και υψηλών ειδικών φόρων κατανάλωσης, και αφετέρου σπαταλούμε άδικα 1 δισεκατομμύριο ευρώ με την μορφή επιδοτήσεων στα καπνά. Η υποστήριξη των καπνοπαραγωγών προκειμένου αυτοί να περάσουν σε άλλες καλλιέργειες, οι οποίες θα επιδοτούνται και πάλι, αποτελεί πολύ γενναιόδωρη λύση και θα πρέπει επομένως να υποστηριχθεί από το Κοινοβούλιο. Για το λόγο αυτό καλώ το Συμβούλιο να υποστηρίξει τις προτάσεις της Ευρωπαϊκής Επιτροπής και να μην υποχωρήσει στις πιέσεις ενός ή δύο κρατών μελών. Διαμαρτύρομαι εξάλλου για τον σφετερισμό της κοινής λογικής τον οποίο διέπραξε ο κ. Φώλιας. Δικαιούμαι και εγώ με τη σειρά μου να υποστηρίξω ότι ο καθείς έχει το δικαίωμα στη βλακεία.

<SPEAKER ID=333 NAME="Bolkestein">
. (ΕΝ) Κύριε Πρόεδρε, η στάση που υιοθέτησε η Επιτροπή Οικονομικής και Νομισματικής Πολιτικής σχετικά με την υπό συζήτηση πρόταση με εξέπληξε. Αποκλίνει σημαντικά από εκείνη που υιοθέτησε το Σώμα το 1996. Τότε, το Κοινοβούλιο απηύθυνε έκκληση προς την Επιτροπή να υποβάλει προτάσεις για την εναρμόνιση προς τα πάνω των τιμών του καπνού, με βάση υψηλότερους δασμολογικούς συντελεστές σε ολόκληρη την Ευρωπαϊκή Ένωση, μεταξύ άλλων για την προστασία της υγείας, και να εξετάσει τη δυνατότητα λήψης μέτρων για τη μείωση της δυνατότητας ανεξέλεγκτου καθορισμού των τιμών από τους παραγωγούς τσιγάρων, οι οποίοι εφάρμοζαν ευρέως αποκλίνουσες τιμές προ φόρων στις αγορές κάθε κράτους μέλους. Η παρούσα πρόταση της Επιτροπής συνάδει με αυτή την άποψη.
<P>
Γι αυτό λέω ότι η συμβουλή της Επιτροπής Οικονομικής και Νομισματικής Πολιτικής με εξέπληξε μου προξένησε μεγάλη έκπληξη. Η Επιτροπή κάνει αυτό που ήθελε το Κοινοβούλιο το 1996 και άρα είναι παράξενο που η έκθεση δεν δέχεται την πρόταση της Επιτροπής. Οι αλλαγές που προτείνονται θα επιτρέψουν τη μεγαλύτερη σύγκλιση των δασμολογικών συντελεστών στο εσωτερικό της Ευρωπαϊκής Ένωσης και έτσι θα βελτιώσουν τη λειτουργία της εσωτερικής αγοράς, τόσο τώρα όσο και μετά τη διεύρυνση. Επίσης, θα περιορίσουν τα κίνητρα για φοροδιαφυγή στο εσωτερικό της Ένωσης.
<P>
Παραδόξως, επίσης, - και ο κ. Blokland μόλις το επισήμανε - το σχέδιο έκθεσης δεν αναφέρει τους λόγους απόρριψης της πρότασης της Επιτροπής. Κάτι τέτοιο είναι το ελάχιστο που θα ανέμενε η Επιτροπή. Σύμφωνα με το έγγραφο εργασίας που παρουσίασε ο εισηγητής στην Επιτροπή Οικονομικής, Νομισματικής και Βιομηχανικής Πολιτικής τον Ιούνιο, η κύρια δικαιολογία είναι ότι η εισαγωγή ενός κατώτατου δασμού ύψους 70 ευρώ για τα τσιγάρα αποτελεί ένα βήμα προς την ειδική φορολογία και θα αποτελούσε μειονέκτημα για τους μικρούς και μεσαίους παραγωγούς στα κράτη μέλη του Νότου.
<P>
Θα ήθελα να τονίσω ότι αυτό δεν αποτελεί σε καμία περίπτωση την άποψη της Επιτροπής. Η εισαγωγή ενός καθορισμένου ποσού σε ευρώ δεν μεταβάλλει τη δομή των ειδικών φόρων κατανάλωσης στα τσιγάρα. Τα κράτη μέλη που πλήττονται από την εισαγωγή του καθορισμένου ποσού θα διατηρήσουν την ευελιξία που απολαμβάνουν σήμερα όσον αφορά τον προσδιορισμό του ποσοστού των συγκεκριμένων και ad valorem συνιστωσών της φορολόγησης των τσιγάρων, δεδομένου ότι άλλοι κανόνες παραμένουν αμετάβλητοι.
<P>
Θα ήθελα επίσης να υπογραμμίσω ότι η πρόταση της Επιτροπής έτυχε ευρείας υποστήριξης από το Συμβούλιο. Την περασμένη εβδομάδα, στο Συμβούλιο Ecofin, τα κράτη μέλη ομόφωνα συμφώνησαν σε ένα συμβιβαστικό κείμενο το οποίο συντάχθηκε από την βελγική Προεδρία και το οποίο συνάδει σαφώς με την πρόταση της Επιτροπής. Για την φορολόγηση των τσιγάρων, το σημαντικότερο στοιχείο είναι η εισαγωγή του κατώτατου δασμού ύψους 60 ευρώ σε πρώτη φάση και 64 ευρώ σε μεταγενέστερη, αντί για τα 70 ευρώ που πρότεινε η Επιτροπή.
<P>
Η έγκριση της πρότασης είναι επίσης εξαιρετικά σημαντική ενόψει της προσεχούς διεύρυνσης της Ένωσης προς τα ανατολικά. Ο κ. Φώλιας πολύ σωστά έστρεψε την προσοχή μας σε αυτή την πτυχή της πρότασης. Η ισχύουσα ελάχιστη απαίτηση φορολόγησης - ο λεγόμενος κανόνας του 57% - διευκολύνει σε μεγαλύτερο βαθμό τον ανεξέλεγκτο καθορισμό των τιμών και δεν θα επαρκούσε από μόνη της για να περιορίσει σε ένα βιώσιμο επίπεδο την ψαλίδα ανάμεσα στα φορολογικά επίπεδα και τα επίπεδα τιμών των σημερινών κρατών μελών και των υποψηφίων χωρών.
<P>
Μια τέτοια κατάσταση θα είχε ως αποτέλεσμα την σημαντική απώλεια εσόδων για τα σημερινά κράτη μέλη, ιδιαίτερα εκείνων που συνορεύουν με υποψήφιες χώρες. Η απαίτηση ενός κατώτατου ύψους δασμού θα αποτρέψει κάτι τέτοιο και θα διασφαλίσει την ομαλή λειτουργία της εσωτερικής αγοράς μετά τη διεύρυνση. Η Επιτροπή γνωρίζει ότι η επίτευξη των ποσών σε ευρώ απαιτεί σημαντική προσπάθεια από τις περισσότερες υποψήφιες χώρες. Έτσι, πρότεινε να χορηγήσει το Συμβούλιο περιορισμένες μεταβατικές περιόδους στις υποψήφιες χώρες προκειμένου να επιτύχουν τον ελάχιστο φορολογικό συντελεστή.
<P>
Στη συνέχεια, με χαρά διαπίστωσα ότι οι δυο κοινοβουλευτικές επιτροπές οι οποίες εξέδωσαν γνωμοδότηση για την πρόταση - η Επιτροπή Περιβάλλοντος, Δημόσιας Υγείας και Πολιτικής των Καταναλωτών με εισηγητή της γνωμοδότησης τον κ. Maaten, και η Επιτροπή Νομικών Θεμάτων και Εσωτερικής Αγοράς, με εισηγητή της γνωμοδότησης τον κ. Wieland, - σε γενικές γραμμές δέχτηκαν την ουσία της πρότασης, με την επιφύλαξη μιας σειράς τροπολογιών.
<P>
Οι περισσότερες από τις τροπολογίες που προτείνονται στην έκθεση του κ. Maaten κατατέθηκαν εκ νέου στην Ολομέλεια. Η Επιτροπή συμμερίζεται σε γενικές γραμμές τις ανησυχίες του κ. Maaten σχετικά με την ανάγκη να δοθεί μεγαλύτερη προσοχή στην πολιτική υγείας και στην καταπολέμηση της φοροδιαφυγής και της λαθρεμπορίας. Δεν καταλαβαίνω γιατί ο κ. Κατηφόρης δεν δέχεται τα επιχειρήματα που αφορούν την υγεία. Είναι γνωστό - και είμαι σίγουρος πως κι εκείνος το γνωρίζει - ότι το 75% των καπνιστών άρχισαν το κάπνισμα πριν από την ηλικία των 18. Μετά από σειρά εκθέσεων και μελετών επιβεβαιώθηκε ότι για τους νέους κάτω των 18, η τιμή αποτελεί σαφώς καθοριστικό παράγοντα όσον αφορά το κάπνισμα.
<P>
Με χαρά άκουσα την κ. Stihler και τον κ. Blokland να υποστηρίζουν την άποψη της Επιτροπής ότι υπάρχει άμεση σύνδεση ανάμεσα στην τιμή και την ποσότητα που καταναλώνεται και ότι, κατά συνέπεια, η τιμή σαφώς έχει επιπτώσεις στην υγεία. Ο κ. Φώλιας είπε ότι αν η τιμή αυξηθεί, θα αγοράζονται και θα καταναλώνονται τα φτηνότερα τσιγάρα. Σύμφωνα με αυτή τη λογική, αν η τιμή μειωνόταν, θα αγοράζονταν και περισσότερα ακριβά τσιγάρα. Αυτό είναι κάτι που δεν παρατηρείται στην πραγματικότητα. Συνεπώς, με όλο το σεβασμό που τρέφω για τον κ. Φώλια, η επιχειρηματολογία του δεν επιβεβαιώνεται από την πραγματικότητα.
<P>
Ενώ απαντώ σε συγκεκριμένες ερωτήσεις του Κοινοβουλίου, πρέπει να πω ότι δεν καταλαβαίνω το επιχείρημα του κ. Wieland - όσον αφορά τις νομικές πλευρές της υπόθεσης- όταν λέει ότι ο συνδυασμός ΦΠΑ και ειδικού φόρου κατανάλωσης θα ήταν παράνομος. Ασφαλώς θα έχουν επιπτώσεις στον ανταγωνισμό και στο λαθρεμπόριο, όπως όλοι ξέρουμε, αλλά γιατί κάτι τέτοιο να είναι παράνομο, όπως ισχυρίζεται;
<P>
Η άποψη της επιτροπής του βασίζεται στην υπάρχουσα νομική κατάσταση. Ισχυρίζεται ότι υπάρχει πρόβλημα όσον αφορά το ότι τα πουράκια ορισμένων διαστάσεων και τύπου θα έπρεπε να αντιμετωπίζονται ως πούρα και όχι ως τσιγάρα. Λοιπόν, έχω μαζί μου μερικά. Αν δείχνατε σε έναν μέσο πολίτη της Ευρωπαϊκής Ένωσης αυτό το πακέτο πουράκια, βγάζατε ένα - ίδιων διαστάσεων και βάρους με ένα συνηθισμένο τσιγάρο - και τον ρωτούσατε αν μοιάζει περισσότερο με τσιγάρο ή με πούρο, στοιχηματίζω 144 πακέτα με πουράκια ή κανονικά τσιγάρα - ό,τι προτιμάει ο κ. Wieland - ότι ο μέσος πολίτης της Ευρωπαϊκής Ένωσης θα τα κατέτασσε στην κατηγορία των τσιγάρων.
<P>
Οι περισσότερες τροπολογίες που προτάθηκαν με τη γνωμοδότηση του κ. Maaten κατατέθηκαν εκ νέου στην Ολομέλεια. Η Επιτροπή συμμερίζεται σε γενικές γραμμές τις ανησυχίες αυτές αναφορικά με την ανάγκη να δοθεί μεγαλύτερη προσοχή στην πολιτική υγείας. Αλλά οι τροπολογίες δεν απαιτούν αλλαγές της πρότασης. Σύμφωνα με τις ισχύουσες απαιτήσεις αναθεώρησης, η Επιτροπή υποχρεούται ήδη να λάβει υπόψη τους ευρύτερους στόχους της Συνθήκης, συμπεριλαμβανομένης της υγείας. Συνεπώς, νέες εξελίξεις, οι οποίες θα προκύψουν, για παράδειγμα, από τη σύναψη της σύμβασης-πλαίσιο της ΠΟΥ για τον έλεγχο του καπνού, θα πρέπει να ληφθούν αυτομάτως υπόψη σε μεταγενέστερη αναθεώρηση.
<P>
Η Επιτροπή και τα κράτη μέλη έλαβαν επίσης μια σειρά πρωτοβουλίες για την καταπολέμηση της απάτης και του λαθρεμπορίου κατόπιν των συμπερασμάτων της ομάδας ανωτάτου επιπέδου για την φοροδιαφυγή στον τομέα των ειδικών φόρων κατανάλωσης.
<P>
Συμπερασματικά, για τους λόγους που ανέφερα, η Επιτροπή παραμένει πεπεισμένη για τις αρετές αυτής της πρότασης και συνεχίζει να θεωρεί ότι οι προτάσεις της Επιτροπής αποτελούν άμεση απάντηση στην γνώμη του ίδιου του Κοινοβουλίου που διατυπώθηκε το 1996. Έτσι, η Επιτροπή καλεί όλους τους βουλευτές του Κοινοβουλίου οι οποίοι εξέφρασαν άποψη αντίθετη από αυτή της Επιτροπής να επανεξετάσουν τη θέση τους για το ζήτημα αυτό πριν από την αυριανή ψηφοφορία.

<SPEAKER ID=334 LANGUAGE="DE" NAME=" Wieland">
Κύριε Πρόεδρε, κύριε Επίτροπε, μόλις τώρα μας δώσατε ένα παράδειγμα. Μου επιτρέπετε να σας ρωτήσω αν η Επιτροπή είναι της άποψης ότι κατά τη αξιολόγηση των προϊόντων καπνού, όπως ακριβώς και κατά την αξιολόγηση των Επιτρόπων, το θέμα δεν είναι η συσκευασία, αλλά το περιεχόμενο;

<SPEAKER ID=335 NAME="Bolkestein">
. (ΕΝ) Κύριε Πρόεδρε, η Επιτροπή εξετάζει πάντοτε το περιεχόμενο και όχι την εμφάνιση. Αλλά η εμφάνιση σε αυτήν την περίπτωση είναι σημαντική. Αν ρωτήσετε τον μέσο πολίτη της Ευρωπαϊκής Ένωσης "Τι είναι αυτό; Μοιάζει πιο πολύ με τσιγάρο ή με πούρο;" , επειδή έχει ακριβώς το ίδιο μέγεθος με ένα τσιγάρο, έχει το ίδιο πλάτος και το ίδιο βάρος, θα απαντήσει χωρίς τον παραμικρό δισταγμό, "Μοιάζει με τσιγάρο" και όχι "Μοιάζει με πούρο" . Αυτή είναι και η άποψη της Επιτροπής.

<SPEAKER ID=336 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.

<CHAPTER ID=14>
Ευρωπαϊκό Συμβούλιο την άνοιξη 2002
<SPEAKER ID=337 NAME="Πρόεδρος">
Η ημερήσια διάταξη προβλέπει τη συζήτηση της προφορικής ερώτησης (B5-0528/01) της κ. Randzio-Plath, εξ ονόματος της Επιτροπής Οικονομικής και Νομισματικής Πολιτικής, σχετικά με τη συνθετική έκθεση της Επιτροπής για την προετοιμασία του Εαρινού Ευρωπαϊκού Συμβουλίου 2002.

<SPEAKER ID=338 LANGUAGE="DE" NAME=" Randzio-Plath">
Κύριε Πρόεδρε, το Ευρωπαϊκό Συμβούλιο της Λισαβόνας διατύπωσε τον Μάρτιο του 2000 μία νέα στρατηγική για την επόμενη δεκαετία. Εκείνη την εποχή ξεκινούσαμε από πολύ αισιόδοξα οικονομικά δεδομένα και πραγματικά πιστεύαμε ότι θα μπορούσαμε να οργανώσουμε μια αειφόρο ανάπτυξη της τάξεως τουλάχιστον του 3%, οικονομική μεταρρύθμιση, πλήρη απασχόληση, καθώς επίσης και κοινωνική συνοχή.
<P>
Σήμερα βρισκόμαστε μπροστά σε ένα δύσκολο σημείο εκκίνησης, διότι η παγκόσμια οικονομική εξέλιξη ακολούθησε διαφορετική πορεία και επίσης διότι η Ευρωπαϊκή Ένωση, παρά την προθυμία της για μεταρρυθμίσεις και παρά τις μεταρρυθμίσεις που έχει παρουσιάσει, σημείωσε έντονη οικονομική κάμψη. Ως εκ τούτου διερωτάται κανείς τώρα πολύ πιο επίμονα απ' ό,τι κατά την προετοιμασία της πρώτης Συνόδου Κορυφής την άνοιξη στη Στοκχόλμη πώς θα συνεχίσει η Επιτροπή αυτή τη φιλόδοξη πορεία να κάνει την Ευρωπαϊκή Ένωση στη βάση της καινοτομίας και της γνώσης τον πιο δυναμικό και τον πιο ανταγωνιστικό οικονομικό χώρο του κόσμου, που θα είναι σε θέση να αντιμετωπίσει τα προβλήματα που περιέγραψα;
<P>
Το ερώτημα αυτό τίθεται ακόμα πιο έντονα για την εαρινή Σύνοδο Κορυφής στην Βαρκελώνη, διότι μετά από διετή αξιολόγηση μιας τέτοιας στρατηγικής πρέπει να καταστεί σαφές σε ποιους τομείς τα κράτη μέλη και η ευρωπαϊκή πολιτική κινήθηκαν πραγματικά σύμφωνα με τους ποσοτικούς και ποιοτικούς στόχους και κατά πόσο ήταν δυνατό να συγκροτηθούν σε δέσμες τα ληφθέντα μέτρα και να γίνουν ορατά. Στις προβλέψεις του προϋπολογισμού των κρατών μελών πράγματι έγιναν παντού περισσότερες επενδύσεις σε έρευνα και ανάπτυξη, σε καινοτομίες για περαιτέρω ανάπτυξη της κοινωνίας της πληροφορίας και της επικοινωνίας.
<P>
Οι λίγοι αριθμοί, που ως Ευρωπαϊκό Κοινοβούλιο έχουμε στη διάθεσή μας, δυστυχώς δεν μιλούν ακόμα τη σωστή γλώσσα που θα θέλαμε, διότι από τη στρατηγική της Λισαβόνας και τη συνεπή εφαρμογή της περιμέναμε και μια ορατή υπεραξία μιας σε ευρωπαϊκό επίπεδο συντονισμένης πολιτικής στο πλαίσιο της κοινής θεώρησης της οικονομικής και της δημοσιονομικής πολιτικής, της πολιτικής απασχόλησης καθώς και της κοινωνικής πολιτικής, για να καταστήσουμε στους πολίτες σαφές ποια αξία μπορεί να έχει η ευρωπαϊκή πολιτική για τους ίδιους και πιο συγκεκριμένα για τη βελτίωση των συνθηκών ζωής και εργασίας του πληθυσμού της Ένωσης. Ασφαλώς πρέπει να τεθεί και το ερώτημα πώς προσεγγίστηκε άραγε ο φιλόδοξος στόχος για περισσότερες επενδύσεις μέσα στην Ευρωπαϊκή Ένωση πώς έγιναν ορατές οι διασυνοριακές επενδύσεις υποδομής, πέρα από την εμφάνισή τους σε γνωματεύσεις; Όλα αυτά τα ερωτήματα πρέπει να τα θέσουμε ως Ευρωπαϊκό Κοινοβούλιο, διότι η Επιτροπή έχει την υποχρέωση με την έκθεση σύνθεσης να προσφέρει πράγματι και το υπόδειγμα για τις περαιτέρω διαβουλεύσεις στην εαρινή Σύνοδο Κορυφής, οι οποίες θα καταλήξουν σε τελική ανάλυση στη χάραξη των βασικών γραμμών της οικονομικής πολιτικής της Ευρωπαϊκής Ένωσης και των κρατών μελών της για την ερχόμενη περίοδο. Στην παρούσα κατάσταση οικονομικής κάμψης, καθώς επίσης των ιδιαιτέρων προκλήσεων λόγω των αρνητικών οικονομικών συνεπειών από την τρομακτική τρομοκρατική επίθεση της 11ης Σεπτεμβρίου - αυτά είναι ερωτήματα που έχουν μια νέα ποιότητα, ο κλονισμός της εμπιστοσύνης των καταναλωτών - θα πρέπει επίσης να αναρωτηθούμε τι κάνουμε για να σταματήσουμε μια πρόβλεψη που επαληθεύεται από μόνη της και που λέει ότι διολισθαίνουμε σε μια περίοδο οικονομικής ύφεσης;
<P>
Ως εκ τούτου, η Επιτροπή έχει μεγάλη ευθύνη για περισσότερο προσανατολισμό στο στόχο, μεγαλύτερη συγκεκριμενοποίηση στον τομέα των οικονομικών μεταρρυθμίσεων, οι οποίες δεν αφορούν μονάχα την αγορά εργασίας, αλλά και τις άλλες αγορές, την πλήρη απασχόληση και την κοινωνική συνοχή, δίνοντας εν προκειμένω συγκεκριμένες οδηγίες. Ταυτόχρονα τίθεται φυσικά και το ερώτημα - το οποίο θα ήθελα να απευθύνω ειδικά σ' εσάς, κύριε Επίτροπε - αν το φορολογικό πλαίσιο, που δυστυχώς χαρακτηρίζεται ακόμα από εθνικό προσανατολισμό και όχι από συντονισμό, δεν έχει αρνητικές επιπτώσεις στην επενδυτική δραστηριότητα μέσα στην Ευρωπαϊκή Ένωση, ιδιαίτερα στη διασυνοριακή επενδυτική δραστηριότητα.
<P>
Κύριε Επίτροπε, σ' εμάς, ως Ευρωπαϊκό Κοινοβούλιο, δεν μας έχει γίνει έως σήμερα σαφές πώς θα συμπεριληφθεί τελικά το Ευρωπαϊκό Κοινοβούλιο σε όλη αυτή τη διαδικασία, η οποία βρίσκεται τώρα αντιμέτωπη με τη δεύτερη εαρινή Σύνοδο Κορυφής. Μέχρι τώρα δεν είμαστε εταίροι στον μακροοικονομικό διάλογο. Δεν προβλέπεται να συγκροτηθεί ένα φόρουμ με όλους τους συμμετέχοντες, όπως είχε γίνει πριν από τη διαδικασία στη Λισαβόνα. Είναι πράγματι το ζήτημα του κατά πόσο θα συμπεριληφθεί εδώ με τον κατάλληλο τρόπο το Ευρωπαϊκό Κοινοβούλιο ώστε να είναι σε θέση να προβάλει τα συμφέροντα των πολιτών κατά τον καθορισμό των προτεραιοτήτων για την οικονομική και τη διαρθρωτική πολιτική της Ευρωπαϊκής Ένωσης. Βρισκόμαστε πράγματι σε μία κατάσταση όπου πρέπει να επιστρατεύσουμε τις δυνάμεις μας και να καλλιεργήσουμε αισιοδοξία. Πώς θα το καταφέρετε αυτό με αυτή την έκθεση σύνθεσης; Ποιες μεθόδους εργασίας θα επιλέξετε και ποιες κατευθυντήριες γραμμές θα ορίσετε κατ' αυτόν τον τρόπο;

<SPEAKER ID=339 NAME="Bolkestein">
. (ΕΝ) Κύριε Πρόεδρε, απαντώντας στις ερωτήσεις της κ. Randzio-Plath, θα ήθελα να πω καταρχάς ότι η έκθεση σύνθεσης της Επιτροπής για το εαρινό Ευρωπαϊκό Συμβούλιο τον Μάρτιο 2002 βρίσκεται τώρα στο στάδιο της προετοιμασίας. Όπως ζητήθηκε από το Ευρωπαϊκό Συμβούλιο, στην έκθεση θα αξιολογείται η πρόοδος που σημειώθηκε στις οικονομικές, κοινωνικές και περιβαλλοντικές διαστάσεις της στρατηγικής της Λισαβόνας. Αναφέρω την περιβαλλοντική διάσταση ειδικότερα μετά τη Σύνοδο Κορυφής του Γκέτεμποργκ.
<P>
Μέρος αυτής της αξιολόγησης θα αφορά την πρόοδο που σημείωσε το Συμβούλιο και το Κοινοβούλιο όσον αφορά τη μεταρρυθμιστική ατζέντα της Λισαβόνας. Η αξιολόγηση θα επικεντρωθεί στη σειρά διαρθρωτικών δεικτών οι οποίοι προτάθηκαν από την Επιτροπή με την ανακοίνωση που εξέδωσε στις 30 Οκτωβρίου 2001. Όπως γνωρίζει η κ. Randzio-Plath, οι διαρθρωτικοί αυτοί δείκτες αποτελούν μια πολύ ακριβή αντανάκλαση της προόδου η οποία σημειώνεται και η Επιτροπή πιστεύει πως είναι ένα πολύτιμο όργανο. Ο στόχος της αειφόρου ανάπτυξης θα ενισχύσει την αξιολόγηση κάθε πτυχής αυτής της στρατηγικής.
<P>
Το σημείο εστίασης της έκθεσης σύνθεσης θα εξαρτηθεί ακόμη από την περαιτέρω εργασία του Κοινοβουλίου και του Συμβουλίου μέχρι το τέλος του έτους. Συνεπώς, είναι κάπως νωρίς για να γίνουμε συγκεκριμένοι σχετικά με το περιεχόμενο και τη δομή των εκθέσεων σε αυτό το στάδιο. Συμφωνώ, πάντως, με την κ. Randzio-Plath ότι η έκθεση σύνθεσης θα πρέπει να λάβει υπόψη την κατάσταση που ενδέχεται να διαμορφωθεί έως το Ευρωπαϊκό Συμβούλιο της Βαρκελώνης. Αυτό σημαίνει, από τη μία, τη νέα διεθνή κατάσταση στην οποία αναφέρθηκε και, από την άλλη, την εισαγωγή του ευρώ την 1η Ιανουαρίου του επόμενου έτους.
<P>
Στην πρόσφατη άτυπη Σύνοδο Κορυφής της Γάνδης, οι αρχηγοί κρατών και κυβερνήσεων και η Επιτροπή ανανέωσαν τη δέσμευσή τους να εφαρμόσουν με αποφασιστικότητα τη στρατηγική διαρθρωτικής και οικονομικής μεταρρύθμισης της Λισαβόνας, ανταποκρινόμενοι και στους δύο αυτούς παράγοντες, το νέο περιβάλλον και την εισαγωγή του ευρώ. Η συνέχεια και οι μακροπρόθεσμοι στόχοι της μεταρρυθμιστικής ατζέντας θα πρέπει να διατηρηθούν, ιδιαίτερα ενόψει της σημερινής οικονομικής πτωτικής τάσης.
<P>
Η οικονομική κατάσταση στη ζώνη του ευρώ αλλά και παγκοσμίως, κατέστησε επιτακτική την ανάγκη να αναπροσαρμόσουμε την οικονομική πολιτική. Αλλά η επιβεβαίωση από το Ευρωπαϊκό Συμβούλιο της Γάνδης της δέσμευσής του στο Σύμφωνο Σταθερότητας και Ανάπτυξης εδραίωσε την πεποίθηση ότι το βασικό πλαίσιο πολιτικής της οικονομικής και νομισματικής ένωσης θα διατηρηθεί και αναμφίβολα έχει διευκολύνει τις πρόσφατες περαιτέρω προσαρμογές της νομισματικής πολιτικής. Αυτό αποδεικνύει ότι ο συντονισμός της οικονομικής πολιτικής έχει αποτέλεσμα.
<P>
Παρόλα αυτά υπάρχει ευρύτερο ακόμα πεδίο για την ενδυνάμωση του συντονισμού της οικονομικής πολιτικής σύμφωνα με τις προτάσεις που υπέβαλε η Επιτροπή, με σκοπό την καλλιέργεια μιας κοινής αξιολόγησης της οικονομικής κατάστασης και κατάλληλων αντιδράσεων στην οικονομική πολιτική. Για να ενδυναμώσει αυτό το μήνυμα, ο κ. Prodi απευθύνει επιστολή προς το Σώμα, τον Πρόεδρο του Συμβουλίου και τους αρχηγούς κρατών και κυβερνήσεων αυτήν την εβδομάδα, παρακινώντας τους να συνεχίσουν τις προσπάθειές τους για την επίτευξη προόδου πριν από τη Βαρκελώνη σε ζωτικής σημασίας στοιχεία των μεταρρυθμίσεων της Λισαβόνας, όπως το κοινοτικό δίπλωμα ευρεσιτεχνίας και η αναθεώρηση των τηλεπικοινωνιών, στα πλαίσια του υπάρχοντος χρονοδιαγράμματος, καθώς και σε μια σειρά προτάσεων για τις χρηματοπιστωτικές υπηρεσίες.
<P>
Η έκθεση σύνθεσης καλύπτει από τη φύση της ένα ευρύ φάσμα δραστηριοτήτων της Κοινότητας. Μια σειρά από υπηρεσίες της Κοινότητας συμβάλλουν έτσι στην προετοιμασία της και το έργο αυτό παρακολουθείται σε πολιτικό επίπεδο από μια ομάδα Επιτρόπων οι οποίοι είναι αρμόδιοι για την ανάπτυξη, την ανταγωνιστικότητα, την απασχόληση και την αειφόρο ανάπτυξη. Η έκθεση θα πρέπει να εγκριθεί από την Επιτροπή στις 15 Ιανουαρίου 2002 και θα υποβληθεί στο Κοινοβούλιο αυθημερόν. Η έγκαιρη υποβολή της έκθεσης αναμένεται να επιτρέψει σε άλλα ευρωπαϊκά όργανα να εκφράσουν τις απόψεις τους για αυτήν εν ευθέτω χρόνω έτσι ώστε να συμβάλουν στις εργασίες του Ευρωπαϊκού Συμβουλίου της Βαρκελώνης. Πιστεύω πως αυτό ακριβώς επιθυμεί και η κ. Randzio-Plath.
<P>
Τέλος, αναφορικά με την ανοικτή μέθοδο συντονισμού, η οποία αποσκοπεί κυρίως, στο πλαίσιο της στρατηγικής της Λισαβόνας, στην ανάπτυξη δεικτών σε επίπεδο κρατών μελών και στην ανταλλαγή των καλύτερων πρακτικών και εμπειριών. Χρησιμοποιείται σε συνδυασμό με τις αρχές που τίθενται στη Λευκή Βίβλο για τη διακυβέρνηση όσον αφορά τομείς όπου δεν είναι δυνατή η νομοθετική δράση υπό την κοινοτική μέθοδο.
<P>
Ελπίζω να απάντησα στις ερωτήσεις που έθεσε η κ. Randzio-Plath. Όπως είπα και άλλοτε, θα ήμουν ιδιαίτερα ευτυχής να κάνω μια παρουσίαση στην επιτροπή της και να συζητήσω λεπτομερέστερα για τις προθέσεις της Επιτροπής αναφορικά με τη διάσκεψη της Βαρκελώνης. Αλλά θα ήταν χρήσιμο η μελλοντική μου συζήτηση με την Επιτροπή Οικονομικής, Νομισματικής και Βιομηχανικής Πολιτικής να γίνει μετά τις 15 Ιανουαρίου, γιατί μέχρι τότε τόσο το Κοινοβούλιο όσο και εγώ θα έχουμε στα χέρια μας τα έγγραφα που θα συνιστούν τη συμβολή της Επιτροπής στο Συμβούλιο της Βαρκελώνης.

<SPEAKER ID=340 LANGUAGE="ES" NAME="Gasςliba i Bφhm">
Κύριε Πρόεδρε, κύριε Επίτροπε, κυρίες και κύριοι βουλευτές, αυτή η παρέμβαση έχει σκοπό να υποστηρίξει, εξ ονόματος της Ομάδας των Φιλελευθέρων, τη θέση που εξέφρασε η Πρόεδρος της Επιτροπής Οικονομικής και Νομισματικής Πολιτικής για το θέμα που αποτελεί αντικείμενο αυτής της συζήτησης.
<P>
Χαίρομαι για τη διάθεση που εξέφρασε προ ολίγου ο Επίτροπος κ. Bolkestein να συζητήσει στην επιτροπή το περιεχόμενο της πρότασης της συνθετικής έκθεσης, η οποία πρέπει να αποτελέσει τη βάση για τη συζήτηση σε μία συνεδρίαση, που περιμένουμε ότι θα είναι πολύ σημαντική και ότι θα διεξαχθεί στην πόλη μου και στην πόλη του Προέδρου αυτής της συνόδου. Γι' αυτό, μας ενδιαφέρει ιδιαίτερα να αποτελέσει η Βαρκελώνη πραγματικά επιτυχία και να μείνει στη μνήμη σαν μια πραγματικά σημαντική πρόοδος στις δεσμεύσεις που έχουν αναληφθεί μετά την περυσινή Σύνοδο της Λισαβόνας.
<P>
Θα ήθελα να επιμείνω σε μία πτυχή που τόσο η Επιτροπή όσο και η Ομάδα των Φιλελευθέρων έχουμε επισημάνει επανειλημμένα. Πρόκειται για την ανάγκη παγίωσης και αποσαφήνισης των μηχανισμών και των στόχων στον τομέα της οικονομικής και νομισματικής πολιτικής. Υπάρχει κάποια σύγχυση, όπως γνωρίζετε - και αυτό συζητήθηκε τόσο στην Επιτροπή όσο και σε αυτή την Ολομέλεια - μεταξύ της Ευρώπης του ευρώ (η οποία, όπως ανέφερε και ο κ. Επίτροπος, πλησιάζει ήδη στο τελευταίο της στάδιο με την κυκλοφορία χαρτονομισμάτων και κερμάτων), της εξωτερικής εικόνας του ευρώ, αφενός, και, αφετέρου, του συστήματος λήψης αποφάσεων σε θέματα οικονομικής και νομισματικής πολιτικής. Και ξέρουμε ότι αυτή η κατάσταση δεν είναι ικανοποιητική και η σημερινή κρίση την υπογραμμίζει.
<P>
Εμείς ελπίζουμε να ξεπεραστεί πραγματικά η παρούσα κρίση όπως, πολύ αισιόδοξα, επαναλαμβάνει περιοδικά ο συνάδελφος του κ. Bolkestein, ο Επίτροπος Solbes. Ο οποίος ταυτόχρονα, ωστόσο, είναι υποχρεωμένος να αναθεωρήσει προς τα κάτω τις προσδοκίες του για την ανάπτυξη.
<P>
Επομένως, θα ήθελα να επιμείνω στην πτυχή αυτή, καθώς και σε μία άλλη, την οποία δεν ανέφερε ο κ. Επίτροπος και η οποία πιστεύω πως είναι πολύ σημαντική ανάμεσα στα διάφορα στοιχεία της Λισαβόνας και της μετέπειτα εξέλιξής της: πρόκειται για το στοιχείο της κατάρτισης και της τεχνολογίας.
<P>
Στη Λισσαβώνα, θεσπίστηκε για το 2010 ο στόχος μιας πλήρως ανταγωνιστικής κοινωνίας, στην οποία θα είμαστε ικανοί να υπερνικήσουμε την τεχνολογική και επιστημονική υστέρηση από την οποία πάσχουμε σε σχέση με τις Ηνωμένες Πολιτείες, οι οποίες ήταν ο όρος αναφοράς που θεσπίστηκε στη Λισαβόνα. Πρόκειται για ένα στοιχείο που πρέπει να εισαχθεί επίσης - πιστεύω εγώ - σ' αυτή τη συνθετική έκθεση και στις μεταγενέστερες συνεδριάσεις υπάρχουν στοιχεία που το βλέπουν έτσι.

<SPEAKER ID=341 NAME="Bolkestein">
. (ΕΝ) Ευχαριστώ τον κύριο Gasςliba i Bφhm και την κυρία Randzio-Plath για τις παρατηρήσεις που έκαναν. Επισημαίνω το γεγονός ότι η πρόοδος που σημειώθηκε μετά τη Λισσαβόνα ήταν ανεπαρκής. Στον τομέα των χρηματοπιστωτικών υπηρεσιών, για παράδειγμα, η Επιτροπή προγραμματίζει τη διεξαγωγή συνάντησης ενδιάμεσης ανασκόπησης τον Φεβρουάριο, προκειμένου να τονώσει το πολιτικό ενδιαφέρον για την τελειοποίηση της εσωτερικής αγοράς και την επίτευξη των δύσκολων στόχων που τέθηκαν από το Ευρωπαϊκό Συμβούλιο της Λισσαβόνας.
<P>
Υπογραμμίζω, όμως, ότι δεν έχουμε κάνει αυτά που θα έπρεπε. Εξακολουθούν να υπάρχουν σημαντικές δυσκολίες και πρέπει να χρησιμοποιήσουμε τη συνάντηση της Λισσαβόνας για να σημειώσουμε μεγαλύτερη πρόοδο. Θα ήταν καλό να παρίστανται στη Βαρκελώνη οι υπουργοί μέλη του Συμβουλίου Ecofin, έτσι ώστε να πραγματοποιήσουν επί τόπου αυτά που ζητούν τα μέλη του Ευρωπαϊκού Συμβουλίου. Μέχρι τώρα, τα μέλη του Ευρωπαϊκού Συμβουλίου έκαναν διάφορες εγκωμιαστικές δηλώσεις, αλλά όταν οι υπουργοί καλούνται να χειριστούν τα εκάστοτε θέματα, η πολιτική θέληση μοιάζει να εξατμίζεται. Αν οι υπουργοί μέλη του Ecofin ήταν παρόντες στο Συμβούλιο της Βαρκελώνης, ίσως να μπορούσαν να λύσουν τα προβλήματα αυτά επιτόπου. Στην περίπτωση των διπλωμάτων ευρεσιτεχνίας, το Ευρωπαϊκό Συμβούλιο έχει ζητήσει από το Συμβούλιο να πάρει μια απόφαση πριν από τα Χριστούγεννα της φετινής χρονιάς. Δεν είμαι αισιόδοξος. Αυτό υπογραμμίζει την ανάγκη να είναι το Ευρωπαϊκό Συμβούλιο της Βαρκελώνης πρακτικό και να επικεντρωθεί στην ανάγκη επίτευξης μεγαλύτερης προόδου από αυτήν που έχει σημειωθεί μέχρι τώρα.

<SPEAKER ID=342 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.

<CHAPTER ID=15>
Μετατροπή των στόλων οι οποίοι εξαρτώντο από την αλιευτική συμφωνία με το Μαρόκο
<SPEAKER ID=343 NAME="Πρόεδρος">
Η ημερήσια διάταξη προβλέπει τη συζήτηση της έκθεσης (A5-0395/2001) της κ. Miguιlez Ramos, εξ ονόματος της Επιτροπής Αλιείας, σχετικά με την πρόταση κανονισμού του Συμβουλίου για την προώθηση της ELμετατροπής των στόλων οι οποίοι εξαρτώντο, μέχρι το 1999, από την αλιευτική συμφωνία με το Μαρόκο (COM(2001) 384 - C5-0407/2001 - 2001/0163(CNS)).

<SPEAKER ID=344 LANGUAGE="ES" NAME="Miguιlez Ramos">
Κύριε Πρόεδρε, το Ευρωπαϊκό Κοινοβούλιο παρέχει στην Επιτροπή τη δυνατότητα να διορθώσει την πρόταση κανονισμού που έχει υποβάλει στο Κοινοβούλιο και το Συμβούλιο. Πράγματι, ο στόχος της έκθεσης που εγκρίθηκε από την Επιτροπή Αλιείας, για την οποία συζητάμε τώρα, είναι να διορθώσει τις ανελαστικότητες, τις οποίες περιέχει η συγκεκριμένη πρόταση και οι οποίες την κάνουν να μην χρησιμεύει για την επίλυση των προβλημάτων που αντιμετωπίζουν οι θιγόμενοι από τη μη ανανέωση της αλιευτικής συμφωνίας ΕΚ-Μαρόκου.
<P>
Από τη στιγμή της εκπνοής της, στις 30 Νοεμβρίου 1999, μέχρι τη στιγμή κατά την οποία κατέστη σαφές ότι δεν επρόκειτο να συναφθεί νέα, οι ιδιοκτήτες περισσότερων από 400 σκαφών και γύρω στους 4 300 αλιείς ζούσαν μεταξύ ελπίδας και φόβου, ενόσω παρατείνονταν οι διαπραγματεύσεις ανάμεσα στην Κοινότητα και το Μαρόκο.
<P>
Δεν ήταν παρά στις 26 Μαρτίου 2001 που ο Επίτροπος Fischler ανακοίνωσε ότι στάθηκε αδύνατο να συναφθεί συμφωνία προς αμοιβαίο όφελος. Από εκείνη τη στιγμή και μετά, η Κοινότητα έθεσε τον στόχο της μετατροπής του θιγόμενου αλιευτικού στόλου.
<P>
Με την παρουσίαση αυτής της πρότασης κανονισμού, η Επιτροπή συμμορφούται με τις οδηγίες που έδωσε το Ευρωπαϊκό Συμβούλιο της Νίκαιας, στις 7 Δεκεμβρίου 2000. Σ' αυτή τη Σύνοδο Κορυφής, το Ευρωπαϊκό Συμβούλιο ανέθεσε στην Επιτροπή να προτείνει συγκεκριμένο πρόγραμμα δράσης για την αναδιάρθρωση αυτού του κοινοτικού στόλου.
<P>
Πρέπει να δηλώσω σαφώς ότι αυτή η πρόταση κανονισμού δεν ανταποκρίνεται στις ανάγκες του θιγόμενου τομέα. Τελευταία, η Επιτροπή μοιάζει να παρουσιάζει προτάσεις, των οποίων ο στόχος μας διαφεύγει, αλλά οι οποίες δεν ανταποκρίνονται σε μια αποφασιστική δράση στήριξης ενός στόλου και ορισμένων περιοχών που διατρέχουν σοβαρή κρίση. Πράγματι, αντί να βοηθά να διατηρηθεί το μεγαλύτερο μέρος του στόλου και της αλιευτικής του δραστηριότητας, η Επιτροπή παρουσιάζει μιαν ανελαστική πρόταση, το αποτέλεσμα της οποίας θα είναι, αν το Συμβούλιο την εγκρίνει χωρίς τις ουσιαστικές τροποποιήσεις που εγκρίθηκαν από την Επιτροπή Αλιείας, η διάλυση ενός στόλου, για τον οποίο οι πλοιοκτήτες και οι τοπικές αρχές αυτών των περιοχών αισθάνονται ικανοί να βρουν εναλλακτικές λύσεις.
<P>
Για όλους αυτούς τους λόγους, επιβάλλεται να τροποποιηθεί αυτή η πρόταση, προς την κατεύθυνση που ενέκρινε η Επιτροπή Αλιείας, για να μπορέσουν οι προβλεπόμενες δράσεις να φέρουν αποτέλεσμα υπέρ του θιγόμενου τομέα.
<P>
Η Επιτροπή Αλιείας δεν συμμερίζεται το διαλυτικό όραμα της Επιτροπής. Η Επιτροπή θα μπορούσε να εστιαστεί στις δυνατότητες που υπάρχουν σε εναλλακτικούς τομείς, όπως η μεταποιητική βιομηχανία, η υδατοκαλλιέργεια και, ιδιαίτερα, η προώθηση των αλιευτικών προϊόντων.
<P>
Κατά τον ίδιο τρόπο, η πρόταση αποκλείει τομείς που θίγονται άμεσα από τη μη ανανέωση της συμφωνίας, όπως είναι οι μη εξορυκτικές αλιευτικές βιομηχανίες. Οι βιομηχανίες που είναι εγκατεστημένες στην ξηρά, κατά τη μακρά διαδικασία των διαπραγματεύσεων, υπέστησαν πολλές οικονομικές ζημίες που τις οδήγησαν σε ρυθμίσεις για τις θέσεις απασχόλησης και απολύσεις, οι οποίες τους προξένησαν σημαντικό όγκο ζημιών. Σήμερα ατενίζουν ένα εξίσου αβέβαιο μέλλον όπως και ο στόλος από τον οποίο εξαρτώνται.
<P>
Ενώπιον αυτής της προσέγγισης που ευνοεί τη διάλυση, ο ίδιος ο θιγόμενος τομέας και οι περιφερειακές αρχές έχουν αναλάβει δεσμεύσεις με εταιρείες και πλοιοκτήτες από διάφορες χώρες του Μαγκρέμπ για την ίδρυση κοινών επιχειρήσεων, ούτως ώστε, σύμφωνα με εκτιμήσεις του ίδιου του τομέα, της βιοτεχνίας, θα μπορούσε με τη βοήθεια αυτού του ειδικού μέτρου, εάν παρείχε μεγαλύτερη ευελιξία, να υπάρξει αναδιάταξη 100 περίπου μικρών σκαφών, μειώνοντας σε 26 αυτά που προορίζονται για διάλυση. Με τον τρόπο αυτό θα μπορούσε να διατηρηθεί μια ζωτική για ορισμένες περιοχές οικονομική δραστηριότητα και να εξασφαλισθεί η συνέχιση των δραστηριοτήτων ορισμένων πλοιοκτητών και αλιέων που το επιθυμούν.
<P>
Οι τροπολογίες της έκθεσης της Επιτροπής Αλιείας, συνοπτικά, τροποποιούν την πρόταση κανονισμού ως εξής:
<P>
Εκτός από τους πλοιοκτήτες και τους αλιείς, συμπεριλαμβάνονται οι αλιευτικές βιομηχανίες της ξηράς, των οποίων η δραστηριότητα συνδεόταν άμεσα με την ύπαρξη αυτής της συμφωνίας, υπό τον όρο ότι ο όγκος των απωλειών τους υπερβαίνει το 70%.
<P>
Καταργείται η απαίτηση που είχε θεσπιστεί να πρέπει οι θιγόμενοι να έχουν λάβει επιδοτήσεις τουλάχιστον επί εννέα διαδοχικούς μήνες για διακοπή δραστηριότητας, για να μπορέσουν να ωφεληθούν τώρα από αυτό το ειδικό μέτρο. Η απαίτηση αυτή συνεπαγόταν τον αποκλεισμό εκείνων που, ενίοτε σε προσωρινή βάση, βρήκαν εναλλακτική απασχόληση εν αναμονή της σύναψης μιας νέας αλιευτικής συμφωνίας με το Μαρόκο. Τούτο είναι ακόμη πιο σοβαρό, αν λάβουμε υπόψη ότι αυτοί οι πλοιοκτήτες και οι αλιείς δεν είχαν προειδοποιηθεί ότι, βρίσκοντας άλλη δραστηριότητα, θα τιμωρούνταν αντί να ενταχθούν στο σχέδιο μετατροπής.
<P>
Η Επιτροπή Αλιείας απέρριψε επίσης την απαίτηση επιστροφής των ενισχύσεων που είχαν ληφθεί για εκσυγχρονισμό. Δεν είναι σωστό να εφαρμοσθεί αναδρομικά ένα κριτήριο ποινικοποίησης για ενισχύσεις, οι οποίες, κατά τη στιγμή της χορήγησής τους, δεν υπόκειντο στον όρο αυτό.
<P>
Το έγγραφο της Επιτροπής προτείνει να αυξηθεί η δημόσια ενίσχυση ανά πλοιοκτήτη κατά 20% σε περίπτωση διάλυσης ή μεταφοράς σε τρίτη χώρα. Η Επιτροπή Αλιείας πιστεύει ότι οι αλιείς πρέπει επίσης να ωφεληθούν από αυτήν την αύξηση του 20%.
<P>
Κάναμε επίσης μια διαφορετική κατανομή του ποσού που προορίζεται για τη χρηματοδότηση αυτού του ειδικού μέτρου, μειώνοντας το ποσοστό που προορίζεται για τη διάλυση σε 30%, για την ίδρυση κοινών επιχειρήσεων σε 35% και για τα κοινωνικοοικονομικά μέτρα επίσης σε 35%. Η κατανομή αυτή θα επιτρέψει την καλύτερη εκτέλεση του ειδικού μέτρου.
<P>
Τέλος, μια αναφορά στη δημοσιονομική πτυχή. Σύμφωνα με τα συμπεράσματα του Ευρωπαϊκού Συμβουλίου της Νίκαιας, η Επιτροπή προτείνει να χορηγηθούν για αυτό το ειδικό μέτρο έως 197 εκατομμύρια ευρώ. Προτείνει να κινητοποιηθεί το μέσο ευελιξίας του 2002 και να εγγραφούν οι σχετικές πιστώσεις στην κατηγορία 2 των δημοσιονομικών προοπτικών. Η αποταμίευση που συνεπάγεται η μη ανανέωση της συμφωνίας ήταν 500 εκατομμύρια ευρώ. Είναι λοιπόν φυσικό να συμμετάσχει και η Κοινότητα στο κόστος της μετατροπής αυτού του στόλου.

<SPEAKER ID=345 LANGUAGE="ES" NAME="Fraga Estιvez">
Κύριε Πρόεδρε, αυτό το ημικύκλιο ακούει ίσως για τελευταία φορά λόγια σχετικά με αυτό που επί δεκατέσσερα χρόνια γνωρίζαμε ως αλιευτική συμφωνία με το Μαρόκο. Αύριο, με την ψηφοφορία επί της έκθεσης που συζητιέται σήμερα, το όργανό μας γράφει την τελευταία σελίδα μιας ιστορίας που μας έχει συνοδεύσει από τον Αύγουστο του 1987, όταν η Ευρωπαϊκή Ένωση υπέγραψε την πρώτη αλιευτική της συμφωνία με αυτή τη χώρα, που για την Ισπανία όμως ανάγεται σε σχεδόν είκοσι πέντε χρόνια πριν.
<P>
Υπάρχουν, συνεπώς, κοινοτικοί αλιείς και πλοιοκτήτες των οποίων η ζωή ήταν αποκλειστικά συνδεδεμένη με την ύπαρξη της μαροκινής αλιευτικής ζώνης. Η υποχρέωσή μας σήμερα είναι, συνεπώς, να κλείσουμε αυτή τη σελίδα με τη μεγαλύτερη δυνατή αξιοπρέπεια και ευθύνη έναντι του τομέα, ο οποίος θα υποστεί μια αλιευτική μετατροπή άνευ προηγουμένου.
<P>
Πρέπει να ευχαριστήσουμε την Επιτροπή για τις προσπάθειες που κατέβαλε τα δύο τελευταία και μακρά χρόνια, για να μην συμβεί αυτό για το οποίο πρόκειται να ψηφίσουμε αύριο. Ενώπιον του ανεπίστρεπτου της κατάστασης, όμως, πρέπει να αναγνωρίσουμε, επίσης, την αλληλεγγύη που εκπέμπει η πρόταση της Επιτροπής, την αναγνώριση από πλευράς της ότι το τέλος μιας εποχής δεν μπορεί να κλείσει με το θέαμα ενός απλού παζαρέματος μπροστά στα μάτια των ανθρώπων που περιμένουν με αγωνία αυτό το σχέδιο για να συνεχίσουν να ζουν και να δουλεύουν και του οποίου το ποσό χρηματοδότησης είναι πλήρως δικαιολογημένο. Ελπίζουμε ότι, για την ίδια τους την αξιοπρέπεια, τα υπόλοιπα όργανα συμμερίζονται αυτήν την ανάγκη.
<P>
Οι τροπολογίες που κατέθεσε η Επιτροπή Αλιείας συμβάλλουν προπαντός στην προσθήκη μεγαλύτερου βαθμού ευελιξίας, για να μπορέσει η κοινοτική αλληλεγγύη να ωφελήσει πραγματικά έναν πολύ ετερογενή στόλο, που αυτά τα δύο χρόνια δεν έπαψε να αναζητά μόνος του διεξόδους· διεξόδους που μια μεγαλύτερη ρυθμιστική ανελαστικότητα ενδεχομένως να συντελούσε στο κλείσιμό τους.
<P>
Από την άλλη πλευρά, η πρώτη μας υποχρέωση είναι να εγκρίνουμε αυτή την έκθεση, για να παρασχεθεί έτσι η απαραίτητη νομική βάση, ώστε στη δεύτερη ανάγνωση του προϋπολογισμού να μπορέσουν να προβλεφθούν οι απαραίτητες πιστώσεις για τη χρηματοδότηση του σχεδίου αναδιάρθρωσης - ενός σχεδίου αναδιάρθρωσης που ναι μεν θα εξαλείψει ένα μέρος ενός ιστορικού στόλου, αλλά που δεν μπορεί να αποτελέσει το τέλος των αλιευτικών σχέσεων με το Μαρόκο.
<P>
Είναι αδύνατο να διανοηθούμε ότι το Μαρόκο επιθυμεί πραγματικά να γυρίσει την πλάτη στην Ευρωπαϊκή Ένωση, μεταξύ άλλων λόγων επειδή μοιραζόμαστε δύο θάλασσες και είμαστε υποχρεωμένοι να είμαστε κοντά· και από αυτήν την εγγύτητα το Μαρόκο δεν μπορεί να αποκομίσει παρά πλεονεκτήματα. Ζητώ, συνεπώς, από την Επιτροπή να παραμείνει δεκτική και να ενισχύσει οποιαδήποτε πρωτοβουλία αλιευτικής συνεργασίας θα πρέπει να ανακύψει στο μέλλον προς αμοιβαίο όφελος.
<P>
Τέλος, μου μένει μόνο να ευχαριστήσω την κ. εισηγήτρια για το εξαίρετο έργο που επιτέλεσε.

<SPEAKER ID=346 NAME="Lage">
Κύριε Πρόεδρε, κύριε Επίτροπε, κύριοι βουλευτές, εγκρίνουμε ανεπιφύλακτα την πρόταση κανονισμού του Συμβουλίου σχετικά με την προώθηση της μετατροπής των πλοίων και της δραστηριότητας των αλιέων, που εξαρτάτο από την Αλιευτική Συμφωνία με το Μαρόκο, και την οποία εξετάζει η εξαίρετη έκθεση της κ. Miguιlez Ramos.
<P>
Η πρόταση δείχνει ότι η Ευρωπαϊκή Ένωση ενδιαφέρεται για την τύχη τόσο ευάλωτων και εύθραυστων δραστηριοτήτων των οποία η επιβίωση, όπως φαίνεται, εξαρτάτο από την ανανέωση η τη μη ανανέωση της αλιευτικής συμφωνίας με το Μαρόκο. Η ευρωπαϊκή αλληλεγγύη λειτουργεί και συνεχίζει να λειτουργεί. Αυτό ας αναφερθεί για τους σκεπτικιστές. Η πρόταση της Επιτροπής εξετάζει τα προβλήματα της μετατροπής όσον αφορά τις οικονομικές και τις κοινωνικές πτυχές της. Έχει ακόμη το πλεονέκτημα ότι κινητοποιεί νέους πόρους, 197 εκατομμύρια ευρώ, οι οποίοι είναι συμβατοί με την εξασφάλιση άλλων πόρων που ήδη διατέθηκαν στο πλαίσιο των Διαρθρωτικών Ταμείων.
<P>
Στην Πορτογαλία υπάρχουν 570 αλιείς που λαμβάνουν ενισχύσεις στο πλαίσιο του προγράμματος αυτού, από τους οποίους οι 400 ζουν στη Σεσίμπρα, μία μικρή και όμορφη αλιευτική και τουριστική πόλη πολύ κοντά στη Λισαβόνα. Από τους 400 που ζουν στη Σεσίμπρα, οι 150 έχουν ήδη ηλικία άνω των 55 ετών, γεγονός που επιτρέπει τον προσανατολισμό τους προς την πρόωρη σύνταξη εφόσον στην ηλικία αυτή είναι δύσκολη η μεταστροφή τους προς άλλο επάγγελμα. Απλώς, ενώ οι πλοιοκτήτες έχουν τη δυνατότητα να λάβουν προσαυξήσεις του 20%, το ίδιο δεν συμβαίνει με τους αλιείς, γεγονός που, κατά τη γνώμη μου, συνιστά αδικία.
<P>
Όμως οι αλιείς θα μπορούν να λάβουν δέκα χιλιάδες ευρώ σε διάστημα ενός έτους εάν δεν διεξάγουν οποιαδήποτε άλλη δραστηριότητα, Η δυνατότητα αύξησης του 20%, αν και χαμηλή, θα τους επέτρεπε να αυξήσουν το ποσό αυτό σε δώδεκα χιλιάδες ευρώ, γεγονός που θα το καθιστούσε λίγο πιο ελκυστικό. Εξάλλου, η πρόταση έχει αρκετά δύσκαμπτη αρχιτεκτονική, θα έπρεπε να είναι πιο ευέλικτη, επιτρέποντας στα κράτη, στην περίπτωση της Πορτογαλίας και της Ισπανίας, να πραγματοποιούν καλύτερες προσαρμογές σε καταστάσεις πραγματικά περίπλοκες που συχνά δεν καλύπτονται από το περιοριστικό πλαίσιο του κανονισμού. Ευελιξία, άλλωστε, που θα έπρεπε να επιτραπεί ώστε οι ενισχύσεις που παραχωρήθηκαν ήδη μέχρι το τέλος του 2001 να μην συνυπολογιστούν όλες στο τμήμα του άρθρου 4 του ΧΜΠΑ που προορίζεται για κοινωνικοοικονομικά μέτρα, ενισχύσεις που διατέθηκαν όλες στην περιφέρεια της Λισαβόνας και της κοιλάδας του Τάγου, και θα ήταν προτιμότερο να μπορέσουν να ενταχθούν σε άλλα προγράμματα.
<P>
Τέλος, κύριε Πρόεδρε, κύριοι βουλευτές, συμφωνώ πλήρως με το περιεχόμενο και τις προτάσεις της έκθεσης της κ. Miguιlez Ramos, τις οποίες θεωρώ διαυγείς και λογικές, κυρίως τις προτάσεις που αφορούν τη δυνατότητα στήριξης δραστηριοτήτων μεταποίησης που εξαρτιόταν από την αλιεία. Πράγματι, δεν είναι λογικό ορισμένες δραστηριότητες μεταποίησης και εμπορίας που εξαρτώνται από την αλιεία και πλήττονται πολύ σοβαρά στην περίπτωση αυτή να μην μπορούν επίσης να χρηματοδοτηθούν. Εκφράζουμε, επομένως, την ευγνωμοσύνη μας για την έκθεση της κ. Miguιlez Ramos.

<SPEAKER ID=347 NAME="McKenna">
Κύριε Πρόεδρε, με χαρά θα πληροφορήσω το Σώμα ότι η Συμφωνία των Ηνωμένων Εθνών για τα Αλιευτικά Αποθέματα θα τεθεί σε ισχύ στις 11 Δεκεμβρίου, μετά την δέκατη τρίτη επικύρωση από τη Μάλτα, δυστυχώς χωρίς επικύρωση από την ΕΕ.
<P>
Όσον αφορά το Μαρόκο, η Ομάδα των Πρασίνων θα καταψηφίσει την πρόταση αυτή, όχι επειδή αντιτιθέμεθα στην καταβολή αποζημίωσης στους αλιείς που έχασαν τη δουλειά τους, αλλά γιατί είμαστε αντίθετοι στη συγκεκριμένη αυτή δέσμη μέτρων.
<P>
Πρώτον, παρέχει αυξημένες επιδοτήσεις μόνο σε ορισμένα άτομα, και συγκεκριμένα σε όσους σχετίζονται με το Μαρόκο. Αυτό συνιστά διάκριση σε βάρος των υπόλοιπων αλιέων και πλοιοκτητών. Δεύτερον, θα επιφέρει ακόμη περισσότερες μεταβιβάσεις πλοίων σε τρίτες χώρες, συμπεριλαμβανομένων και σημαιών ευκαιρίας, ενώ δεν έχουν θεσπιστεί ακόμη έλεγχοι για να αποφευχθεί κάτι τέτοιο. Τρίτον, δημιουργείται πολύ κακό προηγούμενο αν κάθε φορά που μια συμφωνία διαλύεται ή ανακύπτουν προβλήματα εντελώς προβλέψιμα, αποφασίζουμε να μοιράσουμε τεράστια ποσά από τα χρήματα των ευρωπαίων φορολογούμενων. Το πρόβλημα με τις αλιευτικές συμφωνίες πρέπει σαφώς να αντιμετωπιστεί. Το Μαρόκο είναι το πρώτο, αλλά έπονται και άλλες χώρες.

<SPEAKER ID=348 LANGUAGE="ES" NAME="Jovι Peres">
Κύριε Πρόεδρε, καταρχάς θα ήθελα να ευχαριστήσω την κ. Miguιlez για το εξαίρετο έργο που επιτέλεσε. Η ποιότητά του είναι ακόμη πιο αξιόλογη εφόσον αφορά ένα ζήτημα φοβερά τραυματικό για έναν ευμεγέθη πληθυσμό που εξαρτάται από την αλιεία στην Πορτογαλία και στη Γαλικία, την Ανδαλουσία και τα Κανάρια, στην Ισπανία.
<P>
Πρόκειται για την ελάφρυνση με τον καλύτερο δυνατό τρόπο μιας κατάστασης που εγώ την αντιλαμβάνομαι - και συγχωρήστε μου την έκφραση - ως χρονικό ενός προαναγγελθέντος θανάτου. Πάει ήδη καιρός που η Ομάδα μου εξέφρασε σ' αυτή την Αίθουσα τους κινδύνους που θα διατρέχαμε αν δεν συνδέαμε την αλιευτική συμφωνία με το Μαρόκο με τη συμφωνία σύνδεσης. Σήμερα μπορώ μόνο να παρατηρήσω ότι το Βασίλειο του Μαρόκου δεν επέδειξε το διαπραγματευτικό ταλέντο που αρμόζει σε έναν εμπορικό εταίρο.
<P>
Θέλω να αναγνωρίσω την προσπάθεια που έκανε η Επιτροπή για να ελαφρύνει τον αντίκτυπο της έλλειψης συμφωνίας με το Μαρόκο, αλλά δεν πρόκειται να επαναλάβω αυτά που έχουν ήδη ειπωθεί. Αρκεί να επικαλεστούμε τις παρεμβάσεις της κ. εισηγήτριας και της κ. Fraga, για παράδειγμα, για να συνειδητοποιήσουμε ότι η Επιτροπή Αλιείας βελτίωσε σημαντικά την πρόταση της Επιτροπής, κάνοντάς τη πιο δίκαιη.
<P>
Από την άποψη αυτή, μου μένει μόνο να ζητήσω, και η Ομάδα μου θα το κάνει, από το Ευρωπαϊκό Κοινοβούλιο να εγκρίνει αύριο την έκθεση της Επιτροπής Αλιείας, που συνέταξε η κ. Miguιlez, και, αφού εγκριθεί από το Κοινοβούλιο, αυτή η έκθεση να αποκτήσει γρήγορα τα κατάλληλα χρηματοδοτικά μέσα για να εφαρμοστεί στην πράξη. Και επ' αυτού θέλω να δηλώσω σαφώς ότι το μέσο ευελιξίας του προϋπολογισμού είναι θεμελιώδες.
<P>
Θα ήταν η τελευταία σταγόνα στο ποτήρι, κυρίες και κύριοι, αν - για να φέρω ένα παράδειγμα - μια περιφέρεια του Στόχου 1, με το υψηλότερο ποσοστό ανεργίας στην Ευρωπαϊκή Ένωση, που επιπλέον υφίσταται τις συνέπειες του ανταγωνισμού που δημιουργούν οι πολύ ευνοϊκές συμφωνίες τις οποίες οι Ευρωπαίοι έχουμε παραχωρήσει στο Μαρόκο στον τομέα των οπωροκηπευτικών, θα ήταν, λοιπόν, η τελευταία σταγόνα στο ποτήρι, αν αυτή η περιφέρεια δεν πληττόταν μόνο από τα αποτελέσματα μιας σκληρής μετατροπής λόγω της μη υπογραφής της συμφωνίας του Μαρόκου, αλλά επιπλέον, λόγω της δημοσιονομικής τσιγγουνιάς ορισμένων, θα έμενε χωρίς διαρθρωτικούς πόρους.

<SPEAKER ID=349 LANGUAGE="ES" NAME="Varela Suanzes-Carpegna">
Κύριε Πρόεδρε, κύριε Επίτροπε, αγαπητοί συνάδελφοι, αυτές τις ώρες θα προσπαθήσω να είμαι πολύ σύντομος και πολύ συνοπτικός. Κατά πρώτον, θέλω να συγχαρώ την εισηγήτριά μας, την κ. Miguιlez, για το καλό έργο που επιτέλεσε παρά την επείγουσα προθεσμία που είχαμε.
<P>
Θέλω να συγχαρώ επίσης εμάς, πιστεύω όλους, για το έργο που επιτέλεσε η Επιτροπή Αλιείας. Πιστεύω ότι όλοι καταφέραμε να σταθούμε στο ύψος που απαιτούσαν οι περιστάσεις: η εισηγήτρια, οι συντάκτες των τροπολογιών, εκείνοι που κατέστησαν δυνατούς τους συμβιβασμούς που επιτεύχθηκαν και οι βουλευτές που μας υποστήριξαν, τους οποίους και ευχαριστούμε για την κατανόηση και την αλληλεγγύη μας.
<P>
Η επείγουσα διαδικασία, όπως είπα, επιβάλλει πάντοτε να επισπευσθούν οι εργασίες περισσότερο από το εσωτερικό, αλλά, έστω και έτσι, το αποτέλεσμα ήταν πολύ θετικό.
<P>
Ελπίζω τώρα η Επιτροπή να λάβει υπόψη τις σημαντικές βελτιώσεις που εισήγαγε στην πρότασή της η Επιτροπή Αλιείας. Υπογραμμίζω την επέκταση των ενισχύσεων, την καλύτερη κάλυψη και, προπαντός, την ευελιξία που εισήχθη για την εφαρμογή των διάφορων προβλεπόμενων μέτρων.
<P>
Κατά δεύτερον, πρέπει να μιλήσουμε για τη χρηματοδότηση αυτού του σχεδίου, παρόλο που δεν είναι αυτό το κύριο πεδίο της επιτροπής μας. Το Συμβούλιο ανέλαβε στη Νίκαια μια πολιτική δέσμευση στο ανώτατο επίπεδο - το επίπεδο των αρχηγών κρατών και κυβερνήσεων - με τους θιγόμενους από τη δραματική κατάσταση που δημιουργήθηκε μετά την αποτυχία των διαπραγματεύσεων με το Μαρόκο.
<P>
Πιστεύω ότι η Ευρωπαϊκή Επιτροπή στάθηκε επίσης στο ύψος των περιστάσεων και θέλω να το αναγνωρίσω αυτό εδώ: η κινητοποίηση του μέσου ευελιξίας και τα 197 εκατομμύρια ευρώ που προτείνει για τη χρηματοδότηση το δείχνουν καθαρά. Σας συγχαίρω, επομένως, για αυτό.
<P>
Ζητώ τώρα από την Επιτροπή Προϋπολογισμών του Ευρωπαϊκού Κοινοβουλίου και από το Συμβούλιο να υποστηρίξουν την Ευρωπαϊκή Επιτροπή και την Επιτροπή Αλιείας και να καταλήξουν στον απαραίτητο συμβιβασμό για τη χορήγηση για τον προτεινόμενο σκοπό των απαραίτητων 197 εκατομμυρίων ευρώ.
<P>
Υπάρχει πολιτική δέσμευση, υπάρχει ευνοϊκή γνώμη της Επιτροπής Αλιείας του Κοινοβουλίου και ζητούμε με πλήρη αποφασιστικότητα την εκπλήρωσή της.

<SPEAKER ID=350 NAME="Figueiredo">
Κύριε Πρόεδρε, είναι πολύ σημαντικό να εγκριθεί η έκθεση αυτή ώστε να ληφθεί μία απόφαση στο επόμενο Συμβούλιο Αλιείας σχετικά με το πρόγραμμα αναδιάρθρωσης του στόλου που αλίευε στο Μαρόκο και βρίσκεται σε αδράνεια από το τέλος του 1999, πλήττοντας πορτογάλους και ισπανούς αλιείς και πλοιοκτήτες καθώς και τους πληθυσμούς των περιοχών όπου ζουν. Οι αποζημιώσεις για την παύση της δραστηριότητας λήγουν στο τέλος αυτούς του έτους. Το κεντρικό ζήτημα είναι, επομένως, η χρηματοδότηση 197 εκατομμυρίων ευρώ για το πρόγραμμα αναδιάρθρωσης που πρέπει να αρχίσει τον Ιανουάριο του 2002, το οποίο πρέπει να βελτιωθεί όπως προτείνει η έκθεση της κ. Miguιlez Ramos. Από την πλευρά μας, θεωρούμε αποδεκτή την πρόταση της Επιτροπής για τη χρήση ενός μέσου ευελιξίας στον προϋπολογισμό και εκφράζουμε τη λύπη μας που το ζήτημα δεν κατέστη πιο σαφές στην πρώτη ανάγνωση του προϋπολογισμού στο Ευρωπαϊκό Κοινοβούλιο, εγγράφοντας τα ποσά στη γραμμή του προϋπολογισμού και ζητώντας τη χρήση του μέσου ευελιξίας όπως, εξάλλου, είχε προτείνει η Επιτροπή Αλιείας, και όπως υπενθύμισε τώρα ο πρόεδρος μας. Επομένως, πρέπει το επόμενο Συμβούλιο Προϋπολογισμού να άρει τα εμπόδια και να λάβει υπόψη αυτές τις προτάσεις, δημιουργώντας την κατάλληλη λύση για τη θέση σε ισχύ του προγράμματος αναδιάρθρωσης του στόλου στην αρχή του επόμενου έτους.

<SPEAKER ID=351 LANGUAGE="DE" NAME=" Langenhagen">
Κύριε Πρόεδρε, κύριε Επίτροπε, είναι αργά, εμείς όμως είμαστε σε εγρήγορση, σε έντονη εγρήγορση μάλιστα. Διότι οι καμπάνες του συναγερμού ηχούν, ο γόρδιος δεσμός δεν έχει κοπεί ακόμα, το Κοινοβούλιο όμως, ελπίζω, επιμένει. Περί τίνος πρόκειται; Πρόκειται για θέσεις εργασίας και για το κύρος της ΕΕ έναντι του ευρωπαίου πολίτη.
<P>
Χάρη στην αίτηση επείγοντος του συναδέλφου μας Daniel Varela έχουμε απόψε την ευκαιρία να μιλήσουμε για ένα θέμα, το οποίο είναι τόσο επείγον όσο και προβληματικό. Πρόκειται για την ανοιχτή και ειλικρινή αντιμετώπιση των συνεπειών που προέκυψαν στην Ιβηρική Χερσόνησο μετά τις αποτυχημένες διαπραγματεύσεις με το Μαρόκο.
<P>
Τα γεγονότα καθαυτά μπορούν να αναφερθούν με συντομία από τον Νοέμβριο του 1999, ακούσαμε, ο στόλος της ΕΕ - κατ' ουσίαν αλιευτικά ανοιχτής θαλάσσης από την Ισπανία και την Πορτογαλία - δεν επιτρέπεται πια να εκμεταλλεύονται τους αλιευτικούς πόρους μπροστά από τις ακτές του Μαρόκου. 4 300 αλιείς κατανεμημένοι σε 400 πλοία περιμένουν τη συνέχιση της παροχής αποζημιώσεων που λήγει τον Δεκέμβριο του 2001, όπως πειστικά μας παρουσίασε η κ. Miguιles Ramos. Πίσω από τους αριθμούς αυτούς υπάρχουν άνθρωποι, οικογένειες, υπάρχουν κοινότητες ολόκληρες, ενταγμένες σε ένα παραδοσιακό επάγγελμα, στο οποίο τώρα πρέπει να δοθούν κάποιες προοπτικές για το μέλλον. "Προοπτικές" σημαίνει να μην περιοριστεί ωστόσο κανείς μόνο σε οικονομική βοήθεια. Πολύ περισσότερο δε πρέπει να καταφέρουμε - κι εδώ καλώ και την Επιτροπή και το Συμβούλιο να συνδράμουν - να εκπονήσουμε ένα εκτεταμένο σχέδιο που να είναι πειστικό και που στόχο να έχει μια μειωμένη, αντ' αυτού όμως οικονομικά αποδοτικότερη αλιευτική δραστηριότητα ή κάποια άλλη εναλλακτική.
<P>
Θεωρώ την προκείμενη έκθεση ως μια εκ νέου άμεση υπόδειξη για το πόσο εξαιρετικά σημαντική και επείγουσα είναι η μεταρρυθμιστική επέμβαση στην κοινή αλιευτική πολιτική της Ευρωπαϊκής Ένωσης, που αυτή τη στιγμή μας απασχολεί όλους. Το γεγονός ότι οι διάφορες λέξεις-κλειδιά - εξωτερικές σχέσεις, εμπορικές συμφωνίες, μείωση της παραγωγικής ικανότητας καθώς και εκτεταμένη αναδιάρθρωση - αποτελούν τον μίτο της Αριάδνης που περνά μέσα από τα έγγραφα εργασίας για τη μεταρρύθμιση, δεν είναι τυχαίο. Επιπλέον δε η τρέχουσα κατάσταση στην Ισπανία και την Πορτογαλία μας δείχνει ότι τώρα έφτασε η στιγμή να προσφέρουμε ένα πακέτο μέτρων που ν' αξίζει πραγματικά το όνομα μεταρρύθμιση.
<P>
Δεν είναι δυνατόν τα μέλη ενός περήφανου επαγγέλματος να καταντήσουν να γίνουν αποδέκτες ελεημοσύνης. Δεν πρέπει να το επιτρέψουμε ως Κοινότητα αξιών. Πιστεύω ότι ενόψει των εσόδων που μειώνονται αναγνωρίσαμε τις τεράστιες προκλήσεις. Ας βρούμε, λοιπόν, μαζί τα σωστά βήματα κι ας επιδείξουμε την ευελιξία που μας υπέδειξε η εισηγήτρια και οι άλλοι συνάδελφοι.

<SPEAKER ID=352 NAME="Cunha">
(ΡΤ) Κύριε Πρόεδρε, η πρόταση που υποβάλλει η Επιτροπή είναι θετική αλλά πρέπει να βελτιωθεί. Υπογραμμίζω τρεις πτυχές ως προς το θέμα αυτό: πρώτο, δεν έχει νόημα η αυστηρότητα που επιβάλλει ο κανονισμός όσον αφορά το ποσοστό των ποσών που πρέπει να διατεθούν για κάθε τύπο δράσεων. Αυτό που έχει νόημα είναι, στο πλαίσιο της συνολικής χρηματοδότησης, με σαφείς κανόνες, να επαφίεται σε κάθε κράτος μέλος η ευελιξία για τη διάθεση των ποσών αυτών ανάλογα με τις ανάγκες του. Για παράδειγμα, στην περίπτωση της Πορτογαλίας, να μειωθούν τα ποσά για την καταστροφή των σκαφών και να αυξηθούν τα ποσά για την αναδιάρθρωση ορισμένων από αυτά τα σκάφη και για το κοινωνικό σκέλος.
<P>
Δεύτερο, ένα κονδύλιο του είδους αυτού θα πρέπει επίσης να περιλαμβάνει ποσά για την οικονομική μεταστροφή των περιοχών που έχουν πληγεί σοβαρότερα από την αλιεία και να συμπεριλάβει στο πλαίσιο των αποζημιώσεων αυτών παράλληλες δραστηριότητες όπως, για παράδειγμα, τη βιομηχανία μεταποίησης. Αυτό θα προϋπέθετε εξαρχής την ενίσχυση του χρηματοδοτικού κονδυλίου, γεγονός το οποίο δεν συνέβη δυστυχώς με αυτή την πρόταση της Επιτροπής, που και έτσι ακόμη συζητείται με ορισμένα προβλήματα δημοσιονομικής διαδικασίας.
<P>
Η τρίτη πτυχή που θα ήθελα να υπογραμμίσω είναι ότι, σύμφωνα με την οπτική της Επιτροπής, η βοήθεια αυτή αποσκοπεί βασικά να κλείσει ένα κεφάλαιο της Κοινής Αλιευτικής Πολιτικής, που ήταν η Συμφωνία με το Μαρόκο, χωρίς να καταβάλλεται καμία προσπάθεια που, κατά τη γνώμη μου, επιβάλλεται για να διευρυνθούν οι αλιευτικές δυνατότητες των χωρών αυτών σε ύδατα τρίτων χωρών, και χωρίς να προβλέπονται τα κατάλληλα μέτρα, που επίσης επιβάλλονται, προκειμένου να διευκολυνθεί η ευκολότερη διεθνοποίηση αυτών των επιχειρήσεων.
<P>
Η Επιτροπή Αλιείας προτείνει ορισμένες τροπολογίες και θα ήθελα να επαινέσω την εισηγήτρια για την ισχυρή δέσμευσή της στη διαδικασία αυτή. Εμείς οι ίδιοι επιχειρήσαμε να ανταποκριθούμε επίσης με τροπολογίες που θα βελτιώσουν σαφώς την πρόταση αυτή όσον αφορά τα κενά που παρουσιάζει. Όπως ανέφερε η συνάδελφος κ. Fraga Estιvez, ελπίζω, αφού δεν επιδείχθηκε πολιτική ικανότητα για διαπραγμάτευση στην κατάλληλη στιγμή, να επιδειχθεί τώρα αξιοπρέπεια στις απαντήσεις που θα δώσουμε στους αλιείς που έχουν πληγεί. Και ελπίζω ότι η Ολομέλεια θα εγκρίνει την πρόταση της Επιτροπής Αλιείας και ότι το Συμβούλιο θα πραγματοποιήσει το έργο που οφείλει να πραγματοποιήσει.

<SPEAKER ID=353 NAME="Bolkestein">
. (ΕΝ) Κύριε Πρόεδρε, θα ήθελα να ξεκινήσω ευχαριστώντας και συγχαίροντας την κ. Miguιlez Ramos, αντιπρόεδρο της Επιτροπής Αλιείας για την έκθεσή της σχετικά με αυτόν τον τόσο σημαντικό κανονισμό, ο οποίος αποσκοπεί στην διευκόλυνση του αναπροσανατολισμού για τις χιλιάδες των αλιέων και τις εκατοντάδες των πλοίων των οποίων η εμπορική δραστηριότητα ξαφνικά έπαυσε γιατί δεν στάθηκε δυνατό να επιτευχθεί νέα αλιευτική συμφωνία με το Βασίλειο του Μαρόκο.
<P>
Πέρα από τη διαθεσιμότητα των ισχυόντων μέσων, η Κοινότητα αποφάσισε να καταβάλει μια ειδική προσπάθεια με μια διπλή πρωτοβουλία. Πρώτον, τον κανονισμό του Συμβουλίου που στοχεύει στη διεύρυνση του πεδίου εφαρμογής των ισχυουσών διατάξεων και, δεύτερον, επιπρόσθετες πιστώσεις για συγκεκριμένες ενέργειες. Ενώ η πρόταση για τις επιπρόσθετες πιστώσεις συζητείται επί του παρόντος από την αρμόδια για τον προϋπολογισμό αρχή, η σημερινή συζήτηση επικεντρώνεται στη νομοθετική πρόταση. Η Επιτροπή καλωσορίζει το γεγονός ότι η διαδικασία κατεπείγοντος θα πρέπει να επιτρέψει την έγκριση ενός κανονισμού μέχρι το τέλος Νοεμβρίου, αντί για το τέλος Δεκεμβρίου.
<P>
Η έκθεση περιλαμβάνει 18 τροπολογίες, οι οποίες μπορούν να ταξινομηθούν σε κατηγορίες που θα σχολιάσω τώρα. Η πρώτη ομάδα αποτελείται από τις τροπολογίες αριθ. 1, 2, 5, 10, 11 και 13. Η Επιτροπή δεν θεωρεί ότι οι χερσαίες βιομηχανίες - δηλαδή τα εργοστάσια μεταποίησης του αλιεύματος καθώς και η παροχή υπηρεσιών σε πλοία - θα έπρεπε να ωφελούνται από τη νέα ρύθμιση, ούτε αυτές αλλά ούτε και οι παράκτιες περιοχές. Πράγματι, υπάρχουν ήδη προγράμματα περιφερειακής ανάπτυξης και οι βιομηχανίες που χρήζουν μετατροπής ή οι παράκτιες κοινότητες που χρήζουν διαφοροποίησης θα πρέπει να λαμβάνουν στήριξη από το Ευρωπαϊκό Ταμείο Περιφερειακής Ανάπτυξης και το Ευρωπαϊκό Κοινωνικό Ταμείο. Οι υδατοκαλλιέργειες και οι βιομηχανίες μεταποίησης του αλιεύματος θα πρέπει να επωφελούνται από το χρηματοδοτικό μέσο προσανατολισμού της αλιείας.
<P>
Η δεύτερη ομάδα τροπολογιών αποτελείται από τις τροπολογίες αριθ. 3 και 4. Η Επιτροπή δεν πιστεύει ότι όλοι οι αλιείς και πλοιοκτήτες οι οποίοι έλαβαν αποζημιώσεις κατά την περίοδο 2000-2001, ανεξάρτητα από την πραγματική διάρκεια παύσης των δραστηριοτήτων, πρέπει να επωφεληθούν από το νέο κανονισμό. Έτσι, ως απλό κριτήριο, προτάθηκε μια ελάχιστη διάρκεια της αποζημίωσης και ως εύλογη ελάχιστη διάρκεια θεωρήθηκε ένα διάστημα εννέα μηνών. Επιπλέον, μέχρι τώρα, δεν υπήρχαν αποδείξεις ότι ένα τέτοιο διάστημα θα ήταν εις βάρος εκείνων που προσπάθησαν να βρουν εναλλακτικές ασχολίες και οι οποίοι παραμένουν σε δύσκολη κατάσταση.
<P>
Η τρίτη ομάδα αποτελείται από τις τροπολογίες αριθ. 6, 7 και 8. Όσον αφορά την ηλικία των πλοίων προς απόσυρση, η Επιτροπή πρότεινε να μειωθεί η κατώτατη ηλικία στα πέντε χρόνια στην περίπτωση εξαγωγής των πλοίων. Όλοι οι άλλοι κανόνες θα πρέπει να διατηρηθούν ως έχουν. Επιπλέον, η Επιτροπή πρότεινε να αποφευχθεί η συσσώρευση διευκολύνσεων για ναυπήγηση μέσω πριμοδοτήσεων απόσυρσης. Οποιοσδήποτε εναλλακτικός κανόνας θα ήταν αντίθετος προς τη χρηστή διαχείριση του δημόσιου χρήματος και άρα η Επιτροπή δεν θα μπορούσε να υποστηρίξει αυτές τις τροπολογίες.
<P>
Όσον αφορά τις τροπολογίες αριθ. 9 και 12, η Επιτροπή υπογραμμίζει ότι οι κοινωνικές πριμοδοτήσεις για τους αλιείς προβλέπονται ήδη στον ισχύοντα κανονισμό. Παρόλα αυτά , μπορεί να υποστηρίξει την αύξηση των πριμοδοτήσεων αυτών στο νέο κανονισμό. Ωστόσο, η Ισπανία και η Πορτογαλία θα πρέπει να εγγυηθούν ότι οι αυξημένες αυτές πριμοδοτήσεις δεν θα προκαλέσουν στρέβλωση σε σχέση με αντίστοιχες κοινωνικές πριμοδοτήσεις που μπορεί να διατίθενται για εργαζομένους άλλων βιομηχανιών στα ίδια κράτη μέλη.
<P>
Θα συνεχίσω με τις τροπολογίες αριθ. 14 και 15. Οι επιπλέον πιστώσεις δεν είναι διαρθρωτικά ταμεία. Η χορήγησή τους επιτρέπει στην Επιτροπή να καθορίσει κάποιους κανόνες. Οι κανόνες αυτοί θα πρέπει να ευθυγραμμίζονται με τις σημερινές προτεραιότητες, οι οποίες αφορούν τον παροπλισμό των πλεοναζόντων πλοίων καθώς και με κοινωνικά μέτρα. Δεν θα πρέπει να επιτραπεί καμία "προσαρμογή" ή "μεταλλαγή" .
<P>
Ακολουθεί η τροπολογία αριθ. 16. Σύμφωνα με την άποψη της Επιτροπής, η ενίσχυση μιας κοινοπραξίας στον αλιευτικό τομέα αποτελεί παράτολμη ενέργεια. Δυο νομικές διατάξεις περιορίζουν αυτόν τον κίνδυνο: πρώτον, μια τραπεζική εγγύηση και, δεύτερον, μια μερικώς καθυστερημένη καταβολή (π.χ. μετά από δύο χρόνια ικανοποιητικής λειτουργίας). Οι κανόνες του προϋπολογισμού για τη χρήση επιπλέον πιστώσεων προϋποθέτουν τη χαλάρωση της δεύτερης διάταξης, αλλά η Επιτροπή είναι διατεθειμένη να διατηρήσει τον οικονομικό κίνδυνο στο ίδιο επίπεδο. Κατά συνέπεια, πρότεινε την εξισορρόπηση αυτής της απώλειας με την αύξηση της τραπεζικής εγγύησης στο 40% της πριμοδότησης. Αυτός όμως είναι ένα αμιγώς μηχανικός υπολογισμός.
<P>
Έρχομαι τώρα στην τροπολογία αριθ. 17. Αν η αρμόδια για τον προϋπολογισμό αρχή αποφασίσει να ξεχωρίσει όλες τις πιστώσεις υποχρεώσεων που αφορούν τη συγκεκριμένη ενέργεια κατά το οικονομικό έτος 2002, η διατύπωση αυτού του άρθρου θα πρέπει να παραμείνει ως έχει. Διαφορετικά, θα πρέπει να προσαρμοστεί καταλλήλως.
<P>
Τέλος, η τροπολογία αριθ. 18, η οποία δεν έχει πρακτικές επιπτώσεις. Η διατύπωση του άρθρου 7 θα πρέπει να παραμείνει σύμφωνη με την διατύπωση των αντίστοιχων άρθρων του κανονισμού (ΕΚ) αριθ. 2792/1999.
<P>
Εν κατακλείδι, η Επιτροπή επιδοκιμάζει τις τροπολογίες αριθ. 9 και 12, και ο συνάδελφός μου, κ. Fischler, θα προτείνει στο Συμβούλιο Αλιείας να τις περιλάβει στον νέο κανονισμό.
<P>
Η τροπολογία αριθ. 17 θα εξεταστεί, ανάλογα με την απόφαση που θα λάβει η αρμόδια για τον προϋπολογισμό αρχή.
<P>
Μίλησα εξ ονόματος του συναδέλφου μου, κ. Fischler, ο οποίος, είμαι σίγουρος, θα απαντήσει σε οποιαδήποτε ερώτηση άφησα αναπάντητη.

<SPEAKER ID=354 NAME="Πρόεδρος">
Ευχαριστώ πολύ, κύριε Επίτροπε.
<P>
Η συζήτηση έληξε.
<P>
Η ψηφοφορία θα διεξαχθεί αύριο, στις 12.00.
<P>
(Η συνεδρίαση λήγει στις 23.20).

